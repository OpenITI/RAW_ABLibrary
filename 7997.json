[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ اجتماعى ايران\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nتاريخ اجتماعى ايران\r\nجلد دهم\r\nتاريخ فلسفه و سير تكاملى علوم و افكار در ايران\r\nتأليف :\r\nمرتضى راوندى\r\nمؤسسهء انتشارات نگاه\r\nتهران - 1386\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nراوندى ، مرتضى ، 1292 - 1378\r\nتاريخ اجتماعى ايران / مرتضى راوندى .\r\nتهران : مؤسسه انتشارات نگاه ، 1386 .\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nISBN : 964 - 351 - 158 - 8\r\n1 . ايران - اوضاع اجتماعى . 2 . ايران - تاريخ . الف . عنوان .\r\n22 ر / 8 آ / 2 / 670 HN\r\n955\r\nب ى 1300\r\nكتابخانه ملى ايران 12140 - 77 م\r\nتاريخ اجتماعى ايران\r\nجلد دهم ، تاريخ فلسفه در ايران\r\nمرتضى راوندى\r\nچاپ سوم : 1386 ، ليتوگرافى : طيف نگار ، چاپ : فرنو ، شمارگان : 2000\r\nشابك : 8 - 158 - 351 - 964\r\n* * *\r\nمؤسسهء انتشارات نگاه\r\nدفتر مركزى : انقلاب ، خ شهداى ژاندارمرى ، بين فخر رازى و دانشگاه ، پ 139 ، طبقه پنجم\r\nتلفن : 66466940 ، فاكس : 66405196\r\nفروشگاه : خيابان 12 فروردين ، شماره 21 ، طبقه همكف\r\nتلفن : 66480379\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nجلد دهم\r\n\r\nفهرست\r\nپيشگفتار نظرى كلى به افكار فلسفى در يونان قديم 17\r\nحكمت عملى 20\r\nدورهء آباء مسيحى 21\r\nسير علوم و افكار در عالم اسلام 23\r\nميزان علوم و اطلاعات اعراب در دوران جاهليت\r\nحدود فرهنگ و تمدن اعراب 24\r\nنظرى كلى به نمايندگان فرهنگى ايران قبل از حملهء اعراب 25\r\nسير تفكر و انديشه‌هاى فلسفى بعد از اسلام 29\r\nتبليغات مذهبى\r\nعهد عباسيان\r\nدورهء اول : 33\r\nسير انديشه و جهان‌بينى مردم در دورهء جاهليت و در عهد خلفاى راشدين و بنى اميه\r\nسير انديشه‌ها 41\r\nدورهء دوم :\r\nبرخورد عقايد و افكار 42\r\nمسئلهء جانشينى 43\r\nنظرى كلى به جريانات فكرى و فلسفى در ايران 45\r\nمكاتب فلسفى 48\r\nمهمترين فرق و جريانات فكرى در اسلام 50\r\nسخن مخالفان 61\r\nنظريات دهريون 63\r\nنظريات خاورشناسان 64\r\nجدالهاى فلسفى 67\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nسير حكومت در جهان اسلام 71\r\nحكومت مذهبى 71\r\nخليفه و سلطان 73\r\nنقش افكار عمومى 74\r\nتوجه بعضى از خلفا و زمامداران حكومت عباسى به علم و فرهنگ\r\nخاندان برمكى 76\r\nمباحثات فلسفى 77\r\nنقش معتزله 79\r\nروش متوكل 81\r\nمتكلمين بزرگ 83\r\nروش هارون 85\r\nسعهء صدر و آزادانديشى امام جعفر صادق ( ع ) 86\r\nزنديق 91\r\nتلاش در راه سازش دين با فلسفه 92\r\nپيشرفت معتزله 102\r\nمتكلمين نامدار 114\r\nدوران عقل‌گرايى 124\r\nآشنايى با چند تن از متفكران و صاحب‌نظران اين دوران 133\r\nابن مقفع 146\r\nفارابى 151\r\nمقايسهء فارابى با ديگر دانشمندان 156\r\nحسين ابن منصور حلاج 159\r\nابن راوندى 165\r\nابو العلاى معرّى 173\r\nكندى 181\r\nنظرات فلسفى ناصر خسرو 185\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nروابط فرهنگى ايران و هند در قرون وسطا 194\r\nنظرى كلى به عقايد معتزله 200\r\nمقايسهء غزالى با مولوى 216\r\nمتفكرين اسپانيا 221\r\nنظر دانشمندان مصرى دربارهء اخوان الصفا 230\r\nتلاش روشنفكران در راه بيدارى مردم 235\r\nويژگىهاى عصر غزالى . . . 236\r\nسابقهء تاريخى دائرة المعارف در اروپا 243\r\nشيخ الرئيس ابو على سينا 253\r\nحكيم عمر خيام 261\r\nنزديكى افكار فلسفى خيام با حافظ 264\r\nادامهء فتوحات علمى در ايران و جهان اسلام در قرون وسطا 275\r\nنخستين پادشاه دانشمند 278\r\nسير علوم بعد از اسلام 281\r\nسير دانش پزشكى در ايران و جهان 292\r\nكتاب‌ها و منابع پزشكى در قرون وسطا 298\r\nسير تكاملى انديشه‌هاى ادبى و فلسفى در اروپا 311\r\nرشد دانش پزشكى در اورپ 315\r\nرشد تدريجى علوم تجربى 316\r\nعلم پزشكى در عالم اسلام 318\r\nتنوع موضوعات و مباحثات علمى و فرهنگى در قرون وسطا 325\r\nاطلاعات جغرافيايى و وضع راه‌ها و دريانوردى 326\r\nوسايل و آلات مكانيكى در دوران بعد از اسلام 333\r\nسير تفكر و انديشه‌هاى علمى و فلسفى در اواخر عهد سلجوقى 337\r\nنظر كلى به سير تفكرات فلسفى از قرن سوم تا ششم 340\r\nسير نزولى افكار و انديشه‌هاى علمى و فلسفى 347\r\nمقام فرهنگى ابن رشد 357\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسير تفكر و انديشه‌هاى فلسفى و علمى پس از حملهء مغول 369\r\nتفكرات فلسفى سهروردى 375\r\nملاصدرا 384\r\nملا هادى سبزوارى 398\r\nسرنوشت علم در قرن اخير 410\r\nنگاهى به اورپا در قرن هيجدهم 403\r\nمتفكران و صاحب‌نظران ايران در قرن سيزدهم هجرى 407\r\nپرچم‌داران انديشه‌هاى جديد فلسفى و اجتماعى ايران 408\r\nلزوم استقرار دموكراسى در ايران 433\r\nانديشه‌هاى ميرزا آقا خان كرمانى 443\r\nنظرات مستشار الدوله 452\r\nحقوق بشر در عهد ناصرى 457\r\nديگر مجاهدين راه آزادى و قانون 462\r\nفعاليت‌هاى اجتماعى و سياسى عليه استبداد ناصرى 466\r\nتفكرات فلسفى ملا هادى سبزوارى 473\r\nافكار و انديشه‌هاى فلسفى اجتماعى و مذهبى در عهد صفويه 477\r\nجنبش‌هاى جديد مذهبى 481\r\nمختصرى از تعاليم و آموزش‌هاى مذهبى و اجتماعى باب و بهاء 506\r\nرادمردان مبارز در طول تاريخ 515\r\nوسعت نظر خداوندان تصوف 516\r\nنظرى اجمالى به سير تكامل علوم و افكار در اروپا و جهان مسيحيت 527\r\nنشر انديشه‌هاى فلسفى در اروپاى مركزى 527\r\nنظرى كلى به تاريخ مختصر علوم از آغاز تاكنون 529\r\nنظرى اجمالى به سير تكاملى رياضيات 537\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\nبا انتشار جلد دهم تاريخ اجتماعى ايران ، كار سنگين و دشوارى را كه در حدود چهل سال پيش ، با علاقهء فراوان ، گردآورى مطالب و تأليف آن را به عهده گرفته بودم ، پايان يافت و تاريخ اجتماعى ايران ، با تحمّل مشكلات و موانع بسيار در ده مجلّد ، از منابع و مآخذ گوناگون جمع‌آورى و منتشر گرديد .\r\nدر هريك از مجلّدات ، يكى از نمودها و مظاهر زندگى مردم اين سرزمين ، بررسى و تحقيق شده است . در جلد دهم افكار و انديشه‌هاى فلسفى و اجتماعى در ايران مورد مطالعه قرار گرفته است ، بايد توجه داشت كه حكمت و فلسفه كه موضوع مطالعه ما در اين مجلّد است ، به معنى دانش و پرورش عقل و خرد است ، تا در پرتو آن ، بتوان بمعرفت واقعى و كشف حقيقت قضايا دست يافت ، جالب توجه است كه در قرآن كريم ، بيش از ديگر مذاهب ، به تفكر و تعقّل در امور و مسائل زندگى توجه و عنايت شده است ، لفظ حكمت در قرآن و احاديث مكتب تشيّع مكرر آمده است « 1 » .\r\nپيروان مكتب تشيع از ديرباز براى عقل و اجتهاد و تشخيص صحيح از سقيم ، مقام و ارزش فراوان قايل بودند در سورهء « زمر » آيهء 9 به مقام والاى علم و دانش اشاره شده است :  « قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ . . . »  يعنى بگو ، آنان كه اهل علم\r\n\r\n\r\n","description":"","footnote":"\r\n( 1 ) . در سورهء بقره آيهء 269 مىفرمايد :  يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ  : يعنى « خدا فيض حكمت و دانش را به هركس خواهد عطا كند ، و هركس را به حكمت و دانش رساند ، در حق او عنايت و مرحمت بسيار فرموده و اين معنى را جز خردمندان متذكر و آگاه نشوند . »\r\n","page_name":" 11 ","page_number":11},
  {"content":"\r\n\r\nو دانشند با مردم جاهل برابرند . » « 1 »\r\nدر احاديث نيز فراگرفتن علم و حكمت تأكيد و تصريح شده است . » « 2 »\r\nماحصل و نتيجه‌اى كه از آيات سبحانى و اخبار و احاديث به دست مىآيد اين است كه ذات بارى چيزى برتر و گرانبهاتر از عقل سليم در ميان بندگانش تقسيم نكرده ، تا آنجا كه خواب خردمندان را بهتر از بيدارى مردم نادان مىداند . حديثى هست كه پيغمبر اكرم فرمود : ما پيامبران با مردم به اندازهء عقلشان سخن مىگوئيم .\r\nحديث ديگرى مىگويد : « لا يفلح من لا يعقل » هركه عقل ندارد رستگار نمىشود .\r\nچنان كه ديديم اساس دعوت اسلام نيز بر دليل و برهان استوار است ، در سورهء نمل آيهء 64 آمده است :  قُلْ هاتُوا بُرْهانَكُمْ إِنْ كُنْتُمْ صادِقِينَ  : يعنى بگو اگر راست مىگوئيد برهان خود را بياوريد .\r\nبه نظر كندى دانشمند شهير ، هدف و غايت دين و فلسفه يكى است :\r\nبه نظر ابو يوسف ابن اسحق كندى فيلسوف و متفكر نامدار ، هدف و غايت دين و فلسفه يكى است و مراد از اين دو كشف حقيقت و تبليغ رفتار و كردار نيك است .\r\n\r\n\r\n","description":"","footnote":"\r\n( 1 ) . همچنين در قرآن در سورهء اسرا ؛ آيه 36 به اين حقيقت تصريح شده است :  لا تَقْفُ ما لَيْسَ لَكَ بِهِ عِلْمٌ  ، يعنى : تا يقين و اطمينان قطعى پيدا نكردى دنبال چيزى مرو يا به عبارت ديگر از تقليد و تعبّد و اطاعت كوركورانه پرهيز كن . همچنين مفاد سورهء انعام آيهء 116 اين است : اگر دنبال اكثر اين مردم به روى گمراهت مىكنند ، براى اينكه از قانون عقل پيروى نمىكنند و جز انديشهء باطل و دروغ چيزى در دست ندارند ؛ همچنين در مزيت تفكر و تعقل گفته‌اند : تفكر ساعة خير من عبادة سبعين سنة . و در منزلت حكمت گفته‌اند :\r\n( 2 ) . الحكمة ضالة المومن ياخذها اينما وجدها يعنى حكمت گمشدهء مومن است ، هرجا آن را ببيند مىگيرد در تعاليم و اندرزهاى دانشمندان اسلامى آمده است كه نقّاد سخن باشيد : « كونوا نّقادا » يا كونوا صيارفة الكلام ، يعنى صراف سخن باشيد ، مراد از اين جمله آنست كه آنچه را مىشنويد ، يا در كتابها ميخوانيد به تقليد و تعبد نپذيريد ، بلكه مسموعات و گفته‌هاى مردم و تعاليم كتب گوناگون را به محك عقل بيازمائيد تا بتوانيد حق را از باطل تميز دهيد .\r\nهمچنين در سورهء جمعه آيهء 2 آمده است :  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ . . .  در مقام و منزلت كتاب و علم حكمت همين بس كه خداوند پيغمبر امّى خود را براى تلاوت و ابلاغ آيات سبحانى و تعليم حكمت مبعوث فرموده است .\r\nهمچنين در سورهء نحل آيه 125 آمده است  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ . . .  : يعنى اى رسول ما ، خلق را به حكمت و برهان و موعظه نيكو به راه خدا دعوت كن و با بهترين طريق گفتگو نما . و در سورهء لقمان آيهء 12 مىفرمايد :  وَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّهِ وَ مَنْ يَشْكُرْ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ اللَّهَ غَنِيٌّ حَمِيدٌ  . يعنى ما به لقمان علم و حكمت عطا كرديم و فرموديم كه بر اين نعمت خدا را شكر كن و هركس شكر گويد به نفع خود اوست و هركه ناسپاسى و كفران ورزد به زيان اوست كه خدا بىنياز و ستوده صفاتست . علاوه بر آنچه گفتيم براى پىبردن به مقام والاى عقل و تفكر ، توجه به اين نكته ضرورى است كه در پايان بسيارى از آيات قرآن عبارت  « أَ فَلا يَعْقِلُونَ »  و « ا فلا يتفكّرون » آمده است .\r\n","page_name":" 12 ","page_number":12},
  {"content":"\r\n\r\nبراساس اين تعاليم ، تفكر و تعقّل در امور حياتى ، يكى از فرايض اجتماعى و مذهبى در دين مبين اسلام است . متفكرين و صاحبنظران عالم اسلام ، مخصوصا ، جمعيّت اخوان الصّفا و معتزله ، از ديرباز در راه سازش و هماهنگى دين و فلسفه ، و همكارى اين دو ، در پرورش افكار و سعادت و به‌روزى جامعهء بشرى كوششها كرده و موفقيتهاى بزرگى به دست آورده‌اند . تفاوت دين حنيف اسلام با ديگر اديان اين است كه اسلام و قرآن براى عقل و خرد آدمى ارزش و مقام والايى قايل است و در آيات قرآن چنان كه اشارت رفت ، مكرر مسلمانان و جامعه بشرى به تفكر و تعقّل در امور ، دعوت و تبليغ شده‌اند .\r\nهرگاه تاريخ اسلام را مورد مطالعه و تحقيق قرار دهيم ، مىبينيم از صدر اسلام به اين طرف در نتيجه مباحثات و مناظرات علماى دين با مادّيون و منكران آيين محمدى و پاسخ و پرسشهايى كه از قرن دوّم هجرى به بعد ، در محافل علمى و مذهبى مطرح گرديد ، فن خطابه و جدل و علم اصول و كلام و حكمت و فلسفه روبه رشد و كمال رفت .\r\nدرحالىكه در اروپا ، در تمام دورهء هزار ساله قرون وسطا و چند قرن بعد ، اثرى از آزادى فكر و انديشه ديده نمىشود . پاپ روم از حدود سال 1233 ميلادى به بعد عده‌يى از « دومى نيكان » را مأمور تحقيق در عقايد و آداب سرّى مذهبى در جنوب فرانسه كرد ، بعدا دامنهء اين تحقيق و تفتيش به شمال ايتاليا و آلمان و ايالات پاپى گسترش يافت و طولى نكشيد كه شكنجهء متهمين و شهود به وسيله مأمورين مخصوص رايج گرديد .\r\nدر جريان تفتيش عقايد و افكار در قرون وسطا ، گاه محكومين را مىسوزانيدند ، شكنجه مىدادند و بيشتر زندانى ، و اموالشان را مصادره مىكردند . تفتيش عقايد منجر به اخّاذى و سوءاستفاده‌هاى فراوان گرديد .\r\nپس از آنكه در قرن هجدهم ميلادى ، در نتيجهء پيشرفت علوم و افكار و مبارزات دامنه‌دار اجتماعى ، و رشد صنعت و تجارت و توسعه و گسترش صنعت چاپ و روشن شدن افكار عمومى ، در فرانسه دايرة المعارفى به سرپرستى « ديدرو » و « دالامبر » و با همكارى عده‌يى از دانشمندان عصر ، نظير كنه ، منتسكيو ، ولتر ، ژان ژاك روسو ، تورگو و ديگران در 1751 انتشار يافت . به سبب نظارت و مراقبت و تعصّب شديد مراجع مذهبى و « ژزوئيتها » دولت فرانسه ناچار اجازهء چاپ كتاب را در 1759 ميلادى لغو كرد ، ولى دوران اين محروميّت فرهنگى دوام نيافت و در نتيجه مقاومت و تلاش و مساعى مداوم مردم و روشنفكران و فرهنگ‌دوستان فرانسه ، چاپ مجدّد آن كتاب كه حاوى اطلاعات علمى ، فنى و هنرى فراوان بود ، در 1780 صورت گرفت و مردم فرانسه از اين گنجينهء عظيم فرهنگى سود فراوان بردند و ديرى نگذشت كه دانشمندان ديگر كشورهاى اروپا در راه تدوين\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nچنين دايرة المعارفى ، به تلاش و تكاپو پرداختند و از روش تحقيق و پژوهش محققين انگلستان و فرانسه بهره‌مند شدند .\r\nولى در كشورهاى خاورميانه و در جهان اسلامى از صدر اسلام تا ظهور اشاعره و قشريّون ، دانشمندان عالم اسلام ، كم‌وبيش مىتوانستند عقايد و نظريّات فلسفى ، اجتماعى و علمى خود را اظهار كنند . و خلفاى بغداد و سلاطين و امراى ايرانى به علت محدود بودن دايرهء انتشار اين كتابها يا به علت آزادانديشى ، در راه تأليف و انتشار آنها سدّ و مانعى ايجاد نمىكردند .\r\nدر ميان دانشمندان روزگار ما استاد مرتضى مطهرى در كتاب : « پيرامون انقلاب اسلامى » با صراحت تمام با تحديد عقايد و افكار و اعمال زور ، براى قبولان معتقدات و ايدئولوژيها ، مخالفت ورزيده است . به عقيدهء استاد : « هر مكتبى كه به ايدئولوژى خود ايمان و اعتقاد و اعتماد داشته باشد ، ناچار بايد طرفدار آزادى تفكر باشد . . . من اعلام مىكنم كه در رژيم جمهورى اسلامى هيچ محدوديّتى براى افكار وجود ندارد ، همه بايد آزاد باشند كه حاصل انديشه‌ها و تفكّرات اصيلشان را عرضه كنند . » سپس خطاب به پيروان مكاتب افراطى مىگويد : « . . . ما صريح و رك و پوست‌كنده به شما مىگوييم : آقا ! رژيم حكومت و ايده‌آل ما ، غير از حكومت ايده‌آل شماست ، رژيم اقتصادى ايده‌آل آيندهء ما ، غير از رژيم اقتصادى مطلوب شماست ، نظام اعتقادى و فكرى ما ، و جهان‌بينى ما ، غير از نظام اعتقادى و فكرى و جهان‌بينى شماست . شما ، سخن خود را به صراحت بگوييد ، ما نيز حرفمان را صريح و رك مىگوييم تا هركس كه مىخواهد از اين راه برود و هركس كه نمىخواهد از راه ديگر ، من به همهء دوستان غيرمسلمان اعلام مىكنم ، از نظر اسلام تفكر آزاد است ، شما هرطور مىخواهيد بينديشيد و عقيدهء خودتان را ابراز كنيد . . . بعد ما مىآييم و حرفهايمان را مىزنيم و منطق خودمان را مىگوييم ، هيچ‌كس هم مجبور نيست منطق ما را بپذيرد .\r\n. . . من به جوانان و طرفداران اسلام هشدار مىدهم كه خيال نكنند ، راه حفظ معتقدات اسلامى ، جلوگيرى از ابراز عقيدهء ديگران است .\r\nاز اسلام فقط با يك نيرو مىشود پاسدارى كرد و آن « علم » است و آزادى دادن به افكار مخالف ، و مواجههء صريح و روشن با آنها . . . و الا اگر جلوى فكر را بخواهيم بگيريم ، اسلام و جمهورى اسلامى را شكست داده‌ايم .\r\nاز آنجا كه ماهيّت اين انقلاب ، ماهيتى عدالت‌خواهانه بوده است ، وظيفهء همگى ما اين است كه براى آزاديها به معنى واقعى كلمه احترام بگذاريم ، زيرا اگر بنا بشود حكومت\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nجمهورى اسلامى زمينهء اختناق را بوجود بياورد شكست خواهد خورد . . . منظور ما آزادى به معناى معقول آن است . هركس بايد فكر و بيان و قلمش آزاد باشد . . . تجربه‌هاى گذشته نشان داده است كه هر وقت جامعه از يك نوع آزادى فكرى برخوردار بوده است ، اين امر به ضرر اسلام تمام نشده است ، بلكه در نهايت به سود اسلام بوده است .\r\nدر جامعه ما بايد محيط آزاد برخورد عقايد و افكار بوجود بيايد ، به‌طورى كه صاحبان افكار مختلف ، بتوانند حرفهايشان را مطرح كنند ، ما هم در مقابل بتوانيم آراء و نظريّات خودمان را مطرح كنيم ، تنها در چنين زمينهء سالمى خواهد بود كه اسلام هرچه بيشتر رشد مىكند .\r\nاسلام دين آزادى است ، دينى كه مروّج آزادى براى تمام افراد جامعه است . در سورهء دهر ، آيه 3 مىخوانيم :  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  .\r\nو يا در سورهء كهف ، آيه 29 :  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  . اسلام مىگويد :\r\nديندارى اگر از روى اجبار باشد ديگر دين‌دارى نيست . مىتوان مردم را مجبور كرد كه چيزى نگويند و كارى نكنند ، اما نمى توان مجبور كرد كه اين گونه يا آنگونه فكر كنند ، اعتقاد بايد از روى دليل و منطق باشد . از ديدگاه اسلام ، آزادى و دموكراسى براساس آن چيزى است كه تكامل انسانى انسان ايجاب مىكند ، يعنى آزادى ، حق انسان است . . . شما كى در تاريخ عالم ديده‌ايد كه در مملكتى كه همه مردمش احساسات مذهبى دارند ، به غير مذهبيها آنقدر آزادى بدهند كه بيايند در مسجد پيغمبر يا در مكّه بنشينند و حرف خودشان را آنطور كه دلشان مىخواهد بزنند ، خدا را انكار كنند منكر پيامبرى پيغمبر شوند ، نماز و حج و . . . رد كنند و بگويند ما اينها را قبول نداريم اما مسلمانان و معتقدان مذهب ، با نهايت احترام با آنها برخورد كنند . در تاريخ اسلام از اين نمونه‌هاى درخشان بسيار است . . . اگر در صدر اسلام در جواب كسى كه مىآمد و مىگفت من خدا را قبول ندارم ، مىگفتند : بزنيد بكشيد ، امروز ديگر اسلامى وجود نداشت . » « 1 » در تاريخ اسلام مىخوانيم كه پيروان امام جعفر صادق مانند آن حضرت با صبر و شكيبايى سخن كفار و ملحدين را مىشنيدند و آنان را با پاسخهاى منطقى مجاب و قانع مىكردند .\r\nدر جريان مباحثات و گفتگوهاى پرشور و هيجان مسلمانان با مخالفان آيين محمدى ، چون دين اسلام با سلاح فلسفه و تعقل مجهز بود ؛ بيشتر از همهء اديان و مذاهب جهان توانست در مقابل هجوم استدلالات فلسفى و منطقى مقاومت و پايدارى نمايد .\r\n\r\n\r\n","description":"","footnote":"\r\n( 1 ) . نگاه كنيد به مجلهء پيام هاجر ، دفتر نخست از انتشارات جامعه زنان انقلاب اسلامى ، پاييز 1361 ، از ص 18 تا 20 ( به اختصار ) .\r\n","page_name":" 15 ","page_number":15},
  {"content":"\r\n\r\nدر اين كتاب براى رعايت بىطرفى كليّه آراء و نظريات گوناگون فلسفى كه بعضى از آنها با معتقدات مؤلف تعارض و تباين كلى داشت عينا نقل و درج گرديد ، تا خواننده با افكار و نظرات گوناگون متفكّرين و صاحبنظران ايران و ديگر ملل پيشرفتهء جهان اسلامى آشنا و مأنوس گردد . و خود با محك عقل ، نظريات مختلف و متباين را مورد پژوهش و تحقيق قرار دهد ، و از اين راه ، حق را از باطل و صحيح را از سقيم تشخيص دهد . و از تبعيّت كوركورانه از عقايد موروث كه شيوهء افراد بىمايه ، در جوامع منحط و عقب‌مانده است پرهيز نمايد ، و آنچه را كه پسنديدهء عقل است بپذيرد . و تعاليم و احكام و احاديث مجعولى كه عقل باريك‌بين و فكر سليم به صحت آن گواهى نمىدهد و جنبهء خرافى دارد از صفحهء ضمير خود به دور افكند ، تنها از اين راه مىتوان كمابيش به حقايق پى برد و از گزند خرافات و انديشه‌هاى باطل رهايى يافت .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nنظرى كلى به افكار فلسفى در يونان قديم\r\nچون نفوذ و گسترش افكار و انديشه‌هاى فلسفى در ايران و جهان اسلامى از سرزمين يونان نشأت گرفته ، قبل از ورود در سير فلسفه در عالم اسلام ، نگاهى گذرا به افكار فلسفى در غرب مىافكنيم .\r\nفلسفه از كلمه يونانى فيلوسوفيا  ( Filosofia )  مشتق شده و معنى آن عشق به حكمت و علم به حقايق اشياء و روابط آنها با يكديگر ، و فهم ارزشها و مفاهيم است . قبل از آنكه يونانيان در ميدان علم و دانش قدم گذارند ، ملل باستانى شرق يعنى ، مصر ، بابل ، هندوستان ، چين و ايران در راه فرهنگ و تمدن ، قدم گذاشته و معلومات بسيار فراهم آورده بودند ، ولى فلاسفه و متفكرين يونانى اين مزيّت را دارند كه حاصل و نتيجهء آن دانشها را با ذوق سرشار خود به صورتى بديع و آموزنده طبقه‌بندى و تنظيم كردند و مردم اروپا و آسياى غربى را قرنها مديون ابتكار و ذوق خود ساختند .\r\nاز آن ميان ، حكماى هفتگانه « 1 » و سرآمد آنان سولون « 2 » ، افلاطون و ارسطو و عده‌يى ديگر شهرت و اهميّت بسيار كسب كرده‌اند . و عقايد و نظريات بعضى از آنان ، پس از گذشت 24 قرن هنوز كهنه نشده و ارزش و اعتبار خود را از دست نداده است .\r\n\r\nنطفه‌هاى تفكر فلسفى در يونان قديم\r\nچون بشر نخستين ، با اطلاعات محدودى كه داشت نمىتوانست رابطهء علت و معلولى قضاياى عالم را كشف كند ، براى ارضاى نفس خود ، به اساطير و افسانه‌ها توسّل مىجست ، از جمله يونانيها به اين نتيجه رسيده بودند ، كه هريك از موجودات عالم را رب النّوعى است كه\r\n\r\n\r\n","description":"","footnote":"\r\n( 1 ) .  Les sept sages \r\n( 2 ) .  Solon \r\n","page_name":" 17 ","page_number":17},
  {"content":"\r\n\r\nحالات و خصوصيّات نفسانى بشر را دارد و با مردم دنيا به هر نحوى كه بخواهد رفتار مىكند . در حقيقت در آن دوره انسان ، خود را مانند « يك واحد سنجش » در كليّه قضايا به كار مىبرد ، يعنى چون خود احساسات و حبّ و بغض داشت ، گمان مىكرد كه خدايان و ساير موجودات نيز داراى چنين احساساتى هستند . اين افكار ناشى از اين بود كه يونانيان مانند ديگر ملل باستانى ، از درك ماهيّت زندگى و علل بروز حوادث طبيعى ، نظير باد و باران و طوفان و زلزله و سيل و قحطى و جز اينها عاجز بودند ، و غالبا بروز حوادث ناگوار را به خشم خدايان و غضب رب النّوع ، منسوب مىنمودند . از قرن ششم قبل از ميلاد وضع مناسب اقتصادى و اجتماعى ، به متفكرين يونانى امكان و اجازه داد كه براى كشف اسرار جهان ، به مطالعات نظرى همّت گمارند ، مهمترين مسائل مطروحه ، از اين قبيل بود : من كيستم ؟ تكليف من چيست ؟ تغيير و حركت دايمى عوامل گوناگون طبيعت ، قاعده و اصولى دارد يا خير ؟ آيا غير از محسوسات ، وجود و حقيقتى در عالم هست يا خير ؟ و منشأ تغييرات و تحولاتى كه در عالم روى مىدهد چيست ؟ آيا اين عالم به خودى خود موجود است يا صانع و ايجادكننده‌يى دارد ؟ چگونه انسان مطالب مختلف را درك مىكند ؟ آيا آنچه درك مىكند حقيقت دارد يا خير ؟\r\nانسان در اعمال خود مجبور است يا مختار ؟ و بالاخره حقيقت كدام است ، و تكليف بشر در زندگى چيست ؟ اين مسائل همواره پيشينيان را به تفكر و تعقل وامىداشت تا شايد بتوانند پرده از روى اسرار مكتوم طبيعت و اجتماع بشرى بردارند .\r\nنخستين حكماى يونان مىكوشيدند كه اصل و مبدأ مادى عالم را كشف كنند ، چنان كه تالس ملطى ( حدود 624 - 548 ق . م ) اصل عالم را « آب » مىدانست و قواى ماوراء الطبيعه را نفى مىكرد و براى پيدايش نمودهاى طبيعى دلايل معقول ذكر مىكرد .\r\nآناكسيمن ( قرن ششم قبل از ميلاد ) اصل عالم را « هوا » مىپنداشت .\r\nهراكليتوس ( قرن پنجم قبل از ميلاد ) اصل عالم را « آتش » مىدانست و معتقد بود كه هيچ‌چيز ثابت و تغييرناپذير وجود ندارد ، بلكه همهء اشياء دايما در تغيير و تبديل است . تا آنجا كه در يك رودخانه دوبار نمىتوان شنا كرد .\r\nپارميندس ، بر خلاف او تغيير و تبديل را ظاهرى مىدانست و در پشت ظواهر موجود ، به حقيقتى پايدار و تغييرناپذير معتقد بود ، و مىگفت كمال و نجات انسان در اين است كه چنين معرفتى پيدا كند و نظر خود را از محسوسات به ماوراء محسوسات برگرداند .\r\nفيثاغورس و ياران و همفكران او دربارهء اعداد به بحث و تحقيق پرداختند و از\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبررسى در اعداد و روابط و نسبتهاى آنها نتيجه گرفتند كه اعداد حقيقت نهايى اشيااند ، و همه حقايق را مىتوان با اصول رياضى و روابط اعداد با يكديگر توضيح داد .\r\nسقراط ، نخستين فيلسوفى بود كه فلسفه را از معرفت جهان مادى و محسوس خارج كرد و به معرفت نفس كشانيد .\r\nمسائل اساسى كه او مطرح كرد عبارت بود از اينكه : ما چه مىدانيم ، چگونه مىدانيم و فضيلت و خير اعلى در چيست ؟ اين پرسشها و پاسخهايى كه به آنها داده مىشد ، بعدها پايه علم معرفت‌شناسى و علم اخلاق شد .\r\nافلاطون - شاگرد سقراط ، افلاطون ، ميان ظواهر و حقيقت فرق قايل شد و علم به ظواهر و جزئيّات را علم ندانست و گفت علم واقعى وقتى حاصل مىشود كه حقايق ثابت يا « مثل » كه اصول و مبادى جزئيات است درك شود ، علم به جزئيات و اشياء ناپايدار ، از راه حواس حاصل مىشود ، و علم به « مثل » يا حقايق ثابت از راه عقل ميسّر است .\r\nرياضيّات نمونهء علم واقعى است ، زيرا حقايق رياضى همواره ثابت است و تغييرپذير نيست . و فقط از راه عقل درك مىشود .\r\nارسطو - ارسطو واضع علم منطق است ، او نخستين كسى است كه مقولات را به عنوان اقسام موجودات عرضه كرد ، جسم را مركب از هيولا و صورت دانست و ميان نوع و جنس و فصل فرق گذاشت . جوهر را از عرض ، قوه را از فعل ، و كلى را از جزيى تشخيص داد و ذاتى و عرضى را از هم جدا كرد ، و براى قياس منطقى قواعدى وضع كرد .\r\nارسطو كتابهايى در مابعد الطبيعه ، طبيعيّات ، حيوان‌شناسى ، سياست ، اخلاق ، منطق و فن شعر ، نوشت و در مسئله « مثل » با استاد خود افلاطون مخالفت كرد . وى بيش از افلاطون ، مادى و منطقى فكر مىكرد . به گفتهء ارسطو « قانون » حاكم ، و دادرسان خادمان قوانينند . با اينكه او با حكومت عامه و مداخله بردگان در مسائل سياسى مخالف بود با حاكميت ملّت ( يعنى افراد ذيحقوق ) موافقت مىكرد و قضاوت جمعى را بر قضاوت فردى ترجيح مىداد . به نظر او فردفرد مردم ، ممكن است اشتباه بكنند ، اما جمع مردم به هرحال از حيث نيروى جسمى و عقلى و قوّهء تميز بر فرد فرد ملّت برترى دارند و مىتوانند با رأى همگانى ، مديران و عاملان خود را انتخاب كنند و از آنها توضيح بخواهند .\r\nقدرت را تا حد ممكن بايد به « قانون » سپرد نه به « افراد » . با آنكه ارسطو تا حدّى محافظه‌كار است به تكامل و پيشرفت تدريجى جامعه بشرى ايمان دارد و مىگويد :\r\n« قوانين و مقررات بشرى ، ناچار بايد به مرور زمان تغيير و تكامل يابد . »\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nحكمت عملى\r\nمكاتب فلسفى پس از ارسطو ، بيشتر به حكمت عملى توجه كرده‌اند . اپيكوريان و پيروان مكتب رواقى اهميّت دانش را در آن مىدانستند كه در عمل به كار آيد و معتقد بودند كه شناخت طبيعت سبب مىشود كه آدمى از خرافات و ترس بى جا ، رهايى يابد . علاوه بر اين ، اپيكوريان در فلسفهء نظرى ، طرفدار « ذيمقراطيس » بودند ؛ يعنى همهء اشياء و حتى روح را مركب از اجزا و ذرّات لا يتجزّى مىدانستند و خير محض را در لذت مىشمردند و بهترين و والاترين لذات را لذّتهاى معنوى مىدانستند .\r\nمذهب رواقى در قرن دوم ، در روم نفوذ يافت و حكمايى مانند سنكا ، اپيكتوس و ماركوس اورليوس به آن مكتب گرويدند .\r\nزنون فلسفه را منقسم به طبيعيّات و منطق و اخلاق مىدانست . منطق وى مبتنى بر ارغنون ارسطو بود ؛ يعنى به مجموعه آثار ارسطو در علم منطق توجه داشت و معتقد بود كه منطق جزو فلسفه نيست بلكه وسيله‌اى براى تحقيقات فلسفى است . اما مىگفت هر معرفتى بالمآل به ادراكات حواس باز مىگردد . نظريّه رواقيون در « طبيعيّات » اساسا مادى بود ، در نظر آنها هرچه حقيقت دارد مادّى است ، قوّه و ماده يا جان و جسم حقيقت واحد و با يكديگر مزج كلّى دارند و وجود يكى ، در تمامى وجود ديگرى سارى است . در اخلاق ، رواقيان فضيلت را مقصود بالّذات مىدانستند و معتقد بودند كه زندگى بايد سازگار با طبيعت و قوانين آن باشد و آزادى واقعى وقتى حاصل مىشود كه انسان شهوات و افكار ناحق را به دست فراموشى سپارد و در آزادگى و وارستگى اهتمام ورزد .\r\nدر ميان مكاتب رواقى ، رواقيّون جديد مقام و موقعيّت خاصى دارند ، اين گروه در دورهء امپراتورى روم پديد آمدند و سنكا ، اپيكتتوس و ماركوس اورليوس ( امپراتور روم ) از ايشانند ، به نظر آنها فلسفه عبارت است از منطق ، طبيعيّات و اخلاق . و سعادت ، مقصد اعلاى زندگى است ، و خير اعلى « فضيلت » است . و فضيلت عبارت است از انطباق رفتار انسان با قانون طبيعت يا عقل كل ، و به عبارت ديگر انطباق ارادهء انسان با ارادهء خداوند .\r\nهمچنان‌كه خير اعلى عبارت از فضيلت است ، شر هم عبارت از شهوت است و آنچه كه نه فضيلت است و نه شهوت مورد علاقه آدمى نيست .\r\n\r\nفلسفهء نوافلاطونى\r\nبا اينكه اساس فلسفه نوافلاطونى بر تعاليم افلاطون و تا اندازه‌يى ارسطو و عقايد رواقيون استوار است از جهاتى چند ، اصالت و تازگى دارد : اين فلسفه مدافع عقايد دينى و فلسفى دنياى قديم در برابر آيين مسيحيّت\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبود .\r\nهسته فكرى و اصول انديشهء اين مكتب عبارت است از اينكه « خدا » ما فوق اين عالم است و آن را با هيچ‌يك از الفاظ و مفاهيم اين جهانى نمىتوان توصيف كرد ، با اين‌حال مكتب نوافلاطونى مىكوشد كه اين دو را با عقيدهء « صدور » و قوس نزولى و صعودى به هم پيوند دهد ، به اين ترتيب كه از ذات خداوند به حكم ضرورت ، صادر اوّل يا روح يا عقل پديدار شده است كه مىتوان آن را به تابش نور از آفتاب يا انعكاس صورت اشياء در آينه تشبيه كرد ، از اين صادر اول ، صادر ديگرى به‌نام « نفس » پيدا شده است و اين صدور و جلوه در مراحل تدريجى قوس نزولى ، سرانجام به عالم « ماده » رسيده است . انسان بايد خود را از اين عالم ماده به وسيله قوس صعودى نجات دهد و دوباره به « واحد » بپيوندد .\r\nبنيان‌گذار واقعى اين مكتب « فلوطين » است .\r\n\r\nدورهء آباء مسيحى\r\nبا ظهور مسيحيّت و اشاعهء آن ، در پيرامون خدا ، انسان و اخلاق در فلسفه ، نظريّات جديدى پديد آمد - در دوره‌اى كه در تاريخ فلسفه به‌نام دورهء « آباء » ناميده مىشود ، فلسفه از دين و كلام و تعاليم مسيحيّت جدا نبود و آباء كليسا ، به ندرت براى دفاع از اصول و مبانى دينى ، از فلسفه قديم استفاده مىكردند . از آغاز قرن سوم بعد از ميلاد ، تا حدود 400 بعد از ميلاد ، فلسفه براى بيان و تعبير عقايد مسيحيّت به كار برده مىشد . و از 450 تا قرن هشتم كه آغاز دورهء فلسفه مدرسى يا « اسكولاستيك » است ، فلسفهء كهن براى تحرير و تنظيم اصول دين مسيح به كار رفته است ، بزرگترين فيلسوف دوران آباء ، « قديس آوگوستينوس » است كه از فلسفه افلاطونى و نوافلاطونى الهام گرفته است ، و اصول آن تعاليم را در دفاع از مسيحيت در برابر شكّاكان و دوگانه‌پرستى مانويان به كار برده است ، گرچه سرانجام به خود فلسفهء نوافلاطونى نيز حمله نمود ، و وجود وسائط را در خلق عالم نفى كرد .\r\nفلسفهء اسكولاستيك يا فلسفه مدرسى با نظريّاتى كه در دورهء آباء مسيحى ابراز شده دو فرق اساسى دارد ، يكى آنكه در اين دوره فلسفه به‌عنوان علم خاص با روش خاص و قواعد مخصوص خود شناخته شده است . در صورتى كه در دوره آباء ، فلسفه را بجز كلام مسيحيّت نمىشناختند . با اينهمه ، باز در اين دوره فلسفه در خدمت دين بود و بزرگترين فلاسفهء قرون وسطا ، علماى كلام و دين مسيح نيز بودند .\r\nديگر آنكه فلسفهء قرون وسطا بيشتر بر تعاليم ارسطو مبتنى بود . گرچه در بعضى مسائل مهم فلسفهء اولى ، عقايد نوافلاطونيان را پذيرفته بودند . يكى از موارد مهمّ اختلاف ،\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nميان افلاطون و ارسطو ، مسأله واقعيت خارجى داشتن كليّات ، يا فقط ذهنى بودن آن است - اين مسأله از مسائل مهم مورد بحث در سراسر قرون وسطا بود .\r\nقديس « آنسلم » اسقف اعظم كانتربورى ، يكى از بزرگترين طرفداران واقعيت خارجى كليّات بود . و هموست كه برهان معروف « عالم الوجودى » را براى اثبات خدا اعلام نمود و هموست كه شعار نخست « ايمان » آنگه « علم » را رايج كرد .\r\nآلبرت كبير به كمك شارحين اسلامى و يهودى فلسفه ارسطو ، مخصوصا افكار و عقايد ابو على سينا و موسى ابن ميمون ، و فلسفهء ارسطو را به اروپاييان عرضه كرد .\r\nتوماس آكونياس ، بزرگترين فيلسوف مسيحى پيرو ارسطو است ، و كسى است كه ميان دانش طبيعى و دانش الهى يا نور عقل و نور وحى فرق مىگذارد ، گرچه در عمل ، دانش طبيعى را تابع دانش الهى مىكند و فلسفه را خادم كلام مىشمرد .\r\nاكنون كه اجمالا از سوابق انديشه‌هاى فلسفى در غرب آگاه شديم به سير افكار فلسفى در جهان اسلامى مىپردازيم « 1 » . »\r\n\r\n\r\n","description":"","footnote":"\r\n( 1 ) . براى تنظيم مطالب اين بخش از منابع زير استفاده شده است : 1 . مصاحب و ديگران ، دايرة المعارف فارسى ، جلد دوم ، ص 1924 . ( 2 ) . ويل دورانت ، تاريخ فلسفه ، ترجمهء عباس زرياب خويى ، ص 2 به بعد .\r\n( 3 ) . ويل دورانت ، تاريخ تمدن ، كتاب دوم ، بخش اول ترجمهء امير حسين آريانپور ، ج 2 ، بخش اول ، ص 24 به بعد .\r\n( 4 ) . محمد على فروغى سير حكمت در اروپا ، ( دورهء كامل ) ص 17 به بعد .\r\n( 5 ) . فوستل دوكولانژ ، تمدن قديم ، ترجمهء نصر إله فلسفى .\r\n","page_name":" 22 ","page_number":22},
  {"content":"\r\n\r\n\r\nسير علوم و افكار در عالم اسلام\r\n\r\nميزان علوم و اطلاعات اعراب در دوران جاهليّت\r\nاعراب چه در دوران جاهليّت چه پس از ظهور اسلام ، در رشتهء علوم و دانشهاى بشرى پيشرفت شايانى نكردند ، اعراب دوران جاهليّت از علوم عقلى و عملى بكلّى بىخبر بودند . زندگى آنان با عقايد و انديشه‌هاى خرافى سپرى مىشد ، مردم ، به عالم غيب و غيبگويى سخت پاىبند بودند و از « كهنه » براى پيش‌بينى آيندهء خود و رهايى از چنگال ارواح خبيثه و غول و جنّ استمداد مىجستند . مهمترين اين كهنه ، مقارن ظهور اسلام « شق » و « سطيح » بودند كه مردم ، در مشكلات زندگى و تعبير خوابها از آنان كمك مىگرفتند ، غير از كهنه ، قيافه‌شناسان ، كه از روى بشره و صورت مردم و خطوطى كه در چهره و ديگر اعضا مىديدند پيش‌بينيهايى مىكردند ، مورد علاقه اعراب بودند .\r\nاعراب به اقتضاى محيط نشو و نماى خود و از بركت آسمان شفاف و مسافرت در بيابانهاى شبه جزيره عربستان ، در رشتهء نجوم و ستاره‌شناسى اطلاعات سطحى مختصرى كسب كرده بودند و گاه وزش بادها و نزول باران را پيش‌بينى مىكردند ولى كلدانيان و صابئين كه در سراسر عربستان پراكنده ، و از فرهنگ و دانش بيشترى برخوردار بودند ، از مواقع برجها و منازل شمس و قمر و ديگر احكام نجوم اطلاعات بيشترى داشتند .\r\nدر رشتهء طب نيز ، عرب جاهليّت سخت بيمايه و بىاطلاع بود . كهنه ، تنها غيبگويى نمىكردند بلكه به كار پزشكى نيز مىپرداختند و حاصل مداواى آنان غالبا مرگ بود ؛ ولى در رشته جرّاحى ، در نتيجه محاربات و جنگها و خونريزيهاى دايمى كه بين قبايل عرب معمول بود اطلاعات و تجاربى كسب كرده بودند ، از جمله زخمها و قرحه‌ها را با داغ كردن معالجه مىكردند . زخم‌خوردگان و مجروحان را از نوشيدن آب منع مىكردند ، گاه سر زخمها را با وسايل ابتدايى كه داشتند به‌هم مىآوردند . يكى از جرّاحان و اطبّاى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبنام عهد جاهليّت حرث بن كلدهء ثقفى است كه ظاهرا طب را در ايران و يمن آموخته و اسلام را درك كرده و به معالجهء پيشواى اسلام نيز پرداخته است . » « 1 »\r\nبر خلاف علوم تجربى ، اعراب در شعر و خطابه و علم انساب و قصّه‌گويى كمابيش تبحّر و استادى داشتند ، ارباب تحقيق ، اشعار دلنشين فراوانى را به اعراب جاهلى نسبت مىدهند كه از آن ميان اشعار زيادى را « ابو تمام » كه خود شاعر زبردستى بود گردآورى كرده است ، بطور كلى در عربستان بعضى از زنان و مردان طبع شعر داشتند و هنگام تحريك احساسات از راه خطابه و سخنرانى از مفاخر و قهرمانيهاى خود سخن مىگفتند ؛ قصّه‌گويى نيز در زندگى ادبى و تفريحى اعراب نقش مهمّى داشت و صاحب عقد الفريد به گردآورى قصص آن ايّام همّت گماشته است .\r\n\r\nحدود فرهنگ و تمدن اعراب\r\nپس از آنكه دايره نفوذ سياسى ، اعراب در اثر جنگها و كشورگشاييها وسعت يافت ، زمامداران اسلامى به مسألهء فقر فرهنگى خود ، و ناآشنايى با سياست و مملكتدارى پىبردند . به قول استاد فقيد على اكبر دهخدا « در دويست سال اول حكومت با شمشير ، به تمدنها تاختند و با ازدياد وسعت زمينهاى مفتوح بر خود باليدند و جز قرائت قرآن و صداى اذان ، چيز ديگرى از مدارس و مساجد آنها برنخاست . - دورهء شمشير ، كه در اين امپراتورى مانند همهء امپراتوريها ، مستعجل بود به دورهء فراغ و نيام كردن شمشير رسيد . از جانب ديگر ، با ازدياد وسعت زمينهاى مفتوح بر خود باليدند و از جانب ديگر ، مغلوبان نيز به دين اسلام آشنا شدند و شروع به سؤال و جواب كردند . بحثهاى منطقى و استدلالى ، جاى كشتار و قتل و غارت را گرفت . دستگاه خلافت ، در مقابل اين سؤالات ، خود را يكباره دست تهى و « صفر الكف » و پياده يافت و نتوانست با نداى « حسبنا كتاب اللّه » كار كند و سنگ تكفير نيز به كار نيامد . در نتيجهء تسلّط بر ديگر اقوام متمدّن ، قوم عرب ، بر سر دوراهى قرار گرفت كه يك راه به سقوط و انهدام امپراطورى عرب مىكشيد و ديگر راه ، به غنى كردن و از فقر بيرون آوردن مىانجاميد . اعراب سرانجام راه دوم را برگزيدند . » و از ذخاير فرهنگى و تجربى ايران و ديگر ملل خاورميانه سودها بردند .\r\n\r\n\r\n","description":"","footnote":"\r\n( 1 ) . مأخوذ از طبقات الامم ، ص 200 و 203 و آثار الباقيهء ابو ريحان ، چاپ ليبريك ، ص 341 و اغانى ج 14 ، ص 131 .\r\n","page_name":" 24 ","page_number":24},
  {"content":"\r\n\r\n\r\nنظرى كلّى به نمايندگان فرهنگى ايران قبل از حملهء اعراب\r\nبارتولد ، پژوهندهء روسى ، مىنويسد : « تاكنون به اين نكته كه رجال فرهنگ سريانى اصلا ايرانى بوده‌اند ، كمتر توجه شده است . ولى اين واقعيّت تا حدى از روى نامهاى ايشان ثابت مىشود ، و بعضا نيز مورخان سريانى صريحا در تأليفات خويش بدان گواهى داده‌اند . شش تن از جاثليقان ، اصلا ايرانى بوده‌اند : پاپا ، شاه‌دوست ، معنس ، مرابخت ، بابويه و آباى اوّل ( جالبترين جاثليق دوره ساسانى ) ، دو شخص اخير الذكر ، قبل از قبول مسيحيت ، مغ بوده‌اند . گذشته از كسان پيش گفته ، اشخاص زير نيز درشمار اين گروه مىباشند . اسقف فرهاد ، يكى از نويسندگان قرن چهارم ميلادى به زبان سريانى بوده است .\r\nديگر نرزس كه مؤسس مكتب نصيبين بود . ديگر فيلوكس مترجم كتاب مقدس و بانى عمده تعاليم يعاقبه و ديگر پاول ، فيلسوف قرن ششم ميلادى .\r\nفرهنگ نسطورى بيشتر در سه شهر ، متمركز شده بود . نصيبين ، جندىشاپور و مرو . در شهر نصيبين مكتب دينى و روحانى برپا بوده است . چنان كه ديديم مؤسس آن نام ايرانى داشته است . مدرسه پزشكى جندىشاپور از لحاظ پيشرفت و ترقى طب عمومى اهميت فوق العاده داشته است . ولى اگر به سخنان طبرى اعتماد كنيم نسطوريان در اين زمينه هم ، مرهون مشرق بوده‌اند و در زمان شاپور دوم ( 379 - 309 ) يك پزشك نامى هندى وارد شوش شد . جمعى از ساكنان آنجا هنر او را آموختند و بهترين پزشكان ايران شدند . مىدانيم كه در عهد ساسانيان ، مرو ، يكى از بافرهنگترين و متمدنترين شهرهاى ايران بوده است . پيشرفت و ترقى فرهنگ سريانى در عهد تازيان نيز دوام داشته است و در ميان ايشان گذشته از روحانيان و رجال دين ، عدّه‌اى فيلسوف و پزشك و حقوقدان و مورّخ و عالمان دستور زبان ، نيز وجود داشته است . مىدانيم كه پزشكان نسطورى ، آموزگار و استاد طبيعيون و حكماى بزرگ عرب بوده‌اند و تازيان از طريق ترجمهء كتب ، كه به دست\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nسوريان صورت گرفته بود با تأليفات يونانيان آشنا شدند . سرپزشكان نسطورى خلفا تا حدى از نفوذ سياسى نيز برخوردار بوده‌اند . گذشته از اين ، خلفا غالبا مسيحيان را به مناصب و مشاغل درجهء دوّم منصوب مىكردند . » « 1 »\r\n« . . . در قرن نهم ميلادى ( سوم هجرى ) دودمانهاى مسلمان ، كه اصلا ايرانى بوده‌اند به سلطنت رسيدند . در نظر ما مهمتر از جملهء ايشان ، دودمان سامانيان است ( 390 - 261 ه ) ؛ كه در خراسان و ماوراء النهر فرمانروا بوده و گاه در غرب ايران نيز حكومت مىكرده‌اند . دولت سامانيان به شيوهء شاهان ساسانى اداره مىشده است . در عهد ايشان ، زبان فارسى ، زبان رسمى ديوان رسائل بوده است . ولى كماكان اسلام ، دين حاكم و برتر شمرده مىشده است . در آن عهد فرقه‌هاى ثنوى هنوز عدهء كثيرى پيرو داشتند .\r\nاخبارى دربارهء زنديقان كه در محيط مردم روستا نفوذ داشتند در دست است . پس از سقوط ساسانيان بخشى از مانويان به آسياى غربى بازگشتند ولى در زمان خليفه « مقتدر » يك بار ديگر به ناچار به شرق مهاجرت كردند و در آنجا هم از طرف سامانيان مورد ايذاء و تعقيب قرار گرفتند . . . در آن زمان ، مقّر سرور مانويان « سمرقند » بوده است . مسيحيان نيز در سمرقند و هرات و ديگر بلاد پراكنده بودند . بنا به گفته مقدسى در قلمرو سامانيان شمار يهوديان زياد و مسيحيان اندك بوده است . » « 2 »\r\nبه نظر ريچارد . ن . فراى « . . . دودمانهاى ايرانى ، چون طاهريان ، صفاريان ، سامانيان و آل بويه بيشتر وسيله‌اى شدند براى جهانى ساختن اسلام و گسترش آن در سراسر خاورميانه و شمال آفريقا ، بىآنكه بوميان ايران ، زبان و فرهنگ خويش را رها سازند و به فرهنگ عربى روى كنند - در شمال آفريقا و حتى در اسپانيا واژه عرب و اسلام مترادف و دوشادوش هم ، رشد و نمو مىكردند . ولى در ايران ، اينها از هم جدا گشتند و زبان عربى همچون زبان اصلى ، مخصوص علوم اسلامى شناخته شد . آنان كه اسلام را پذيرفتند و عربى فراگرفتند ، عرب نشدند و زبان و فرهنگ خود را حفظ كردند . خدمت ايرانيان به فرهنگ اسلامى چنين بود . » « 3 »\r\nفراى ، در جاى ديگر مىنويسد : « . . . كمتر كسى ترديد دارد در اينكه تمدّن اسلامى قرن چهارم و پنجم هجرى ، اوج كاميابيهاى اسلامى بود ، و نه تنها اين دوران ، عصر زرّين جهان اسلام ، بلكه سراسر جهان و سراسر دوران قرون وسطا بود . علت اينكه اين فرهنگ\r\n\r\n\r\n","description":"","footnote":"\r\n( 1 ) . بار تولد ، گزيده مقالات تحقيقى ، ترجمهء كريم كشاورز ، ص 203 به بعد .\r\n( 2 ) . همان كتاب ، ص 206 به بعد .\r\n( 3 ) . فراى ، عصر زرين فرهنگ ايران ، ترجمهء مسعود رجب‌نيا ، ص 203 .\r\n","page_name":" 26 ","page_number":26},
  {"content":"\r\n\r\nدر قرنهاى بعد ، گسترده نشد و به شكوفايى ادامه نداد مسئلهء بغرنجى است . . . » « 1 »\r\nبه نظر هانرى كربن ، پژوهنده فرانسوى : « براى دانستن نقشى كه سريانيان به‌عنوان آموزندگان فلسفهء يونان به فيلسوفان اسلام ، برعهده داشتند ، بايد تاريخ و مراحل فرهنگ زبان سريانى را هرچند به اختصار در نظر گرفت .\r\nمكتب معروف پارسيان كه در « ادسا » تشكيل يافت ، هنگامى تأسيس شد كه ژووين  ( Jovien )  امپراتور ، نصيبين را به ايرانيان واگذاشت و در آن شهر بود ، كه نام پروبوس  ( Probus )  نخستين مترجم آثار فلسفى يونان به سريانى شهره گرديد .\r\nزنون امپراتور بيزانس در سال 489 مكتب مزبور را به علت گرايشهاى نسطورى آن تعطيل كرد . استادان و شاگردانى كه به عقيدهء نسطورى معتقد و پابرجاى مانده بودند به نصيبين مهاجرت كردند و در آنجا مكتبى جديد بنياد نهادند كه مركز اصلى فلسفه و الهيّات شد .\r\nبه‌علاوه خسرو انوشيروان ( 579 - 521 ) فرمانرواى ساسانى در كندىشابور مدرسه‌اى تأسيس كرد كه بيشتر استادانش سريانى بودند ( بعدها منصور خليفه از همين محل ژرژ بختيشوع را فراخواند ) . اگر توجه شود كه ژوستينين در سال 529 مدرسه آتن را بست و در نتيجه هفت تن از آخرين گروه فلاسفهء نوافلاطونى به ايران پناهنده شدند ، بعضى از عوامل ، كه وضع فلسفى و الهيّات جهان شرق را در اوايل هجرت ( 622 ) ايجاد كرد ، معلوم مىگردد .\r\nنام معروفى كه در سراسر آن دوره شهره بوده است ، نام سرجيوس فيلسوف ، قابل ذكر است كه در امور فلسفى فعاليت شديدى داشته است ، اين كشيش نسطورى علاوه بر تأليف تعدادى كتب سودمند ، قسمت زيادى از نوشته‌هاى جالينوس و كتب منطق ارسطو را به سريانى ترجمه كرد . » « 2 »\r\n\r\n\r\n","description":"","footnote":"\r\n( 1 ) . همان كتاب ، ص 248 .\r\n( 2 ) . تاريخ فلسفه اسلامى از آغاز تا درگذشت ابن رشد ، نوشتهء ه . كربن با همكارى دكتر نصر و عثمان يحيى ، ترجمهء دكتر مبشرى ، ص 26 .\r\n","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nسير تفكر و انديشه‌هاى فلسفى بعد از اسلام\r\nتاريخ تفكر و انديشه‌هاى فلسفى را از صدر اسلام تاكنون مىتوان به چهار دوره مشخص تقسيم كرد :\r\nدوره اول از ظهور نهضت اسلامى تا استقرار حكومت عباسيان .\r\nدوره دوم از روى كار آمدن عباسيان تا پايان قرن چهارم هجرى .\r\nدوره سوم از قرن پنجم تا پايان قرن دوازدهم هجرى .\r\nدوره چهارم از قرن سيزدهم هجرى تا روزگار ما .\r\nدر آغاز نهضت اسلامى ، عده‌يى از اعراب طوعا و با رغبت و ايمان فراوان ، به اسلام گرويدند و جمعى به حكم مصلحت ، يا پس از نبرد و شكست از مسلمانان ، به دين اسلام گردن نهادند . در اين دوره ، سران و زعماى نهضت اسلامى ، فقط در انديشه گسترش اسلام بودند و مباحثات و گفتگوهاى فلسفى و مذهبى مورد علاقه زمامداران و مردم نبود و مسلمانان اصيل ، دين اسلام و قرآن مجيد را حاوى علوم اولين و آخرين مىدانستند ، چنان كه روزى حضرت رسول ( ص ) در دست عمر خليفهء دوم ، ورقه‌يى از تورات مشاهده فرمود ؛ با تعجب و شگفتى بسيار فرمود اگر موسى در اين روزگار مىزيست چاره‌يى جز پيروى از من نداشت . با اين جمله ، عمر و سران عالم اسلام دريافتند كه اكنون بايد از بحث و فحص و تحقيق و تتبع و مطالعه و مقايسه اديان با يكديگر حتى الامكان خوددارى كنند و تنها در انديشهء تبليغ و گسترش دين اسلام باشند . شايد سوختن و از بين بردن كتابخانه‌هاى اسكندريه و ايران براى اين بود كه هيچ فكرى ، جز اسلام در مغزها رسوخ نكند و تعاليم اسلام بدون كارشكنى و تحريكات مخالفان در اذهان مردم نفوذ كند . در دوره بنى اميه ، اوضاع دگرگون گرديد . در اين دوره هرچند با ادامه سياست كشورگشايى حوزه قدرت مسلمين وسعت مىگرفت ، ولى با كمال تأسف ، در نتيجهء استبداد و فساد\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخلفاى بنى اميه و پريشانى و آشفتگى وضع اقتصادى ملل مغلوب و بىايمانى و عدم اعتقاد خلفاى بنى اميه به مبانى اسلامى و فرهنگى ، امكان و فرصت مناسبى براى رشد علوم و افكار فراهم نگرديد . چون خلفاى بنى اميه ( غير از عمر بن عبد العزيز ) به دين اسلام و تعاليم مذهبى و اخلاقى آن ، ايمان و اعتقاد راسخى نداشتند غالبا آيات قرآن و تعاليم اسلامى را به نفع خود تفسير و تعبير مىكردند .\r\n\r\nتبليغات مذهبى\r\nدر قرآن مجيد به پيغمبر ، از طريق وحى اعلام شده است كه مردم را به اجبار به قبول دين اسلام محكوم نفرمايد :\r\n « وَ ما أَنْتَ عَلَيْهِمْ بِجَبَّارٍ فَذَكِّرْ بِالْقُرْآنِ مَنْ يَخافُ وَعِيدِ »  ( ق : 145 ) .\r\nترجمه : تو بر آنها مسلط نيستى پس هركه را كه از اعلام خطر من مىترسد به اين قرآن پند ده .\r\nدر جاى ديگر خدا از رسول خود مىپرسد :  « أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ  ( يونس : 99 ) .\r\nترجمه : آيا تو مىخواهى مردم را مجبور كنى تا ايمان آورند و با اين جملهء استفهامى حضرت را از چنين كارى منع مىفرمايد .\r\nبنى اميه با كمال سوءنيت اين قبيل آيات را به نحوى كه با منافع و مصالح آنان سازگار باشد تفسير و تعبير مىكردند و اظهار نظريات فلسفى و كلامى ، در صورتى كه معارض قدرت و نفوذ سياسى آنها نبود كاملا آزاد بود ، به همين علت در عصر آنان بعضى مسائل مهم فلسفى و اجتماعى مانند جبر و اختيار ، قضا و قدر ، عقايد و اعمال ، عقل و نقل مورد توجه قرار گرفت . فرقه معتزله كه طرفدار عقل و استدلال بود از اواخر اين دوره به‌وجود آمد ، فرقه مرجئه كه به نوعى تسامح مذهبى و گذشت ، معتقد بود ، در دورهء بنى اميه براى مبارزه با تعصبّات و سختگيريهاى مذهبى به نفع زمامداران و هيأت حاكم ، به فعّاليت پرداخت . با اينحال نبايد چنين انگاشت كه بنى اميه به نوعى آزادى و دموكراسى به نفع مردم معتقد بودند زيرا هشام بن عبد الملك ، همين كه ديد غيلان دمشقى از منافع و مصالح مردم سخن مىگويد و مظالم بنى اميّه را برملا مىكند فرمان داد كه او را به جرم قيام عليه حكومت ، بكشند و جهم بن صفوان را كه به امر بمعروف و بيدارى مردم علاقه داشت به دست جلاد سپرد . بنابراين خلفاى بنى اميه را نمىتوان طرفدار رشد علوم و افكار دانست .\r\nبا اينحال بىايمانى و تساهل مذهبى آنان ، بدون شك عامل مؤثرى در رشد و اشاعه افكار معتزله بوده است و عده‌يى از زنادقه و مادّيون مانند ابن مقفّع و ابن ابى العوجا و ديگران در\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاين دوره قد علم كردند و به نشر آراء و نظريات مادّى خود پرداخته‌اند .\r\n\r\nعهد عباسيان\r\n\r\nدوران تساهل مذهبى و رشد افكار و انديشه‌ها\r\nدورهء دوم ، كه از روى كار آمدن عباسيان تا پايان قرن پنجم دوام يافته است يكى از پرشورترين و درخشان‌ترين دوره‌هاى تاريخ فلسفه و تفكر در عالم اسلام است ، در اين دوره ، ملل و نحل مختلف از بركت دموكراسى نسبى عهد نخستين خلفاى عباسى ، در زمينه‌هاى مختلف به بحث و گفتگو پرداختند مخصوصا در قرن دوم و سوم هجرى به علت شكفتگى و بهبود نسبى كه در حيات اقتصادى و اجتماعى ملل مغلوب پيدا شده بود بيشتر صاحبنظران ، علمى و منطقى فكر مىكردند و در سايهء عقل‌گرايى و توجه به محسوسات و معقولات سعى مىكردند رابطهء علت و معلولى قضايا را از راه مشاهده و تجربه كشف كنند و پرده از روى مجهولات بردارند ، ماديون ، زنادقه ، شكاكان و عقل‌گرايان ، آزادانه آراء و نظريات خود را ابراز مىكردند و مخالفان و دشمنان آنها ، بدون اينكه در مقام آزار و اذيت كسى برآيند با دليل و منطق به رد و قدح نظريات مرتدين مىپرداختند .\r\nبحث و مناظره و تحمّل آراء و عقايد ديگران و شنيدن سخن مخالفان ، امرى عادى و طبيعى بود . در شرح حال زكرياى رازى مىخوانيم كه « وى در قرن سوم هجرى در خانهء يكى از رجال رى ، با حضور قاضى شهر و جمعى از بزرگان ، با ابو حاتم رازى به مناظره و گفتگو مىپردازد و عقايد ضدمذهبى خود را آشكارا با دليل و برهان بيان مىكند و هيچكس مزاحم و متعرّض وى نمىشود و هرگز هتك احترامى از اين پزشك عاليقدر و ملحد دانشمند نشده است . » « 1 »\r\nدوره سوم يا عصر انحطاط علوم و افكار : مقدمات انحطاط فكرى در عالم اسلام از دورهء خلافت المتوكل على اللّه ( 232 - 247 ) آغاز گرديد . مسعودى مىگويد :\r\n« متوكل با عقيدت مأمون و معتصم و واثق مخالفت كرد و جدل و مناظره در آراء را ،\r\n\r\n\r\n","description":"","footnote":"\r\n( 1 ) . نگاه كنيد به سيرة الفلسفيّه ، شرح احوال و آثار رازى ، از دكتر مهدى محقق ، ص 62 به بعد .\r\n","page_name":" 31 ","page_number":31},
  {"content":"\r\n\r\nممنوع ساخت و هركه را بدين كار دست زد مجازات نمود و امر به تقليد داد ، و روايت و حديث را آشكار كرد . « 1 » » و باز گفته‌اند كه « چون خلافت به المتوكل رسيد امر به ترك نظر و مباحثه و جدل و ترك اعتقاداتى كه در ايام معتصم و واثق بر آن بودند كرد و مردم را به تسليم و تقليد ، فرمان داد و شيوخ محدّثين را به حديث و اظهار سنّت و جماعت خواند . » « 2 » حملهء متوكل و محدثين به فلسفه و علوم عقلى سبب گرديد كه پيروان اين افكار به دربار آل بويه و سامانيان روى آورند و در سرزمين ايران به نشر آراء و افكار خود پردازند . ولى بعدها با غلبهء عنصر ترك ، بر دستگاه خلافت ، و با زمامدارى المعتصم ، بيش از پيش صاحبنظران و فيلسوفان اهل ذمه ، و دوستداران علوم ، و آزادانديشان و متكلّمين معتزله تحت فشار قرار گرفتند تا جايى كه نظاير محمد بن زكريّاى رازى ، فارابى ، ابو ريحان و بو على سينا ، حكم سيمرغ و كيميا يافتند و جاى شخصيّتهاى بارز طب و طبيعيات و رياضيّات و منطق و الهيّات را فقها ، محدّثين ، مفسّرين و متكلّمين اشعرى و كرّامى و جز آنان گرفتند و شيعيان و عقل‌گرايان عزلت گزيدند . در قرن چهارم و پنجم هم معتقدات اهل سنت همچنان تقويت شد . » « 3 » و حكومت تركان غزنوى و سلجوقى كه در ايران پايگاه ملّى و اجتماعى نداشتند و تنها نقطهء اتكاى آنها ، دستگاه فاسد و منحط خلفاى عباسى بود ، به انحطاط سريع فلسفه و رواج بازار تعصب كمك كرد . به اين ترتيب آزادى عقايد و افكار كه تا اواخر قرن چهارم ، كمابيش وجود داشت از قرن پنجم هجرى به بعد جاى خود را به جمود ، خشكى و تعصّب سپرد . و از قرن پنجم به بعد زمامداران ترك و خلفاى عباسى براى تحديد عقايد و افكار مردم ، از سياست مشتركى پيروى مىكردند و در ايران و ديگر ممالك اسلامى تدريس علوم عقلى ممنوع شد .\r\n« قوّت صوفيه در اين عهد ، و در قرن ششم و هفتم ، نيز بلاى بزرگى براى علوم عقلى على الخصوص فلسفه و استدلال كه آن را كافى براى درك حقايق نمىدانستند گرديد ، با غلبهء ايّوبيان و مماليك آنان در مغرب ، و تسلط عده‌يى از خانان يا غلامان ترك ، در بازماندهء ممالك سلجوقى ، كه هيچيك را حوصلهء فهم علوم عقلى و تشويق علما نبود ، كتابخانه‌هاى عظيم بر باد رفت و حوزه‌هاى علمى برچيده شد ، و علوم عقلى كه با آنهمه رونق و شكوه در تمدن اسلامى استقبال شده بود ، راه شكست و اندراس پيش گرفت . . . » « 4 » با\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 246 .\r\n( 2 ) . همان كتاب ، ص 73 به نقل از تاريخ علوم عقلى ، از دكتر ذبيح الله صفا ، ص 134 .\r\n( 3 ) . همان كتاب ص 135 .\r\n( 4 ) . همان كتاب ص 137 .\r\n","page_name":" 32 ","page_number":32},
  {"content":"\r\n\r\nحملهء مغول و تيمور به ايران به يكباره بساط عقل و استدلال برچيده شد و در نتيجهء شكستها و محروميتهايى كه از اين رهگذر نصيب ايرانيان گرديد ، جز خواجه نصر الدين طوسى شخصيت فرهنگى مهمّى ظهور نكرد ، عقل و استدلال ، و فكر مشاهده و تجربه ، جاى خود را به « وهم » و خيالبافى و صوفيگرى و درويشى سپرد ، تا جائى كه در دوره‌هاى بعد ، و در عهد صفويّه هرگز مردانى چون رازى ، ابن سينا و بيرونى در ميدان علم ، خودنمايى نكردند . در ميان متأخّرين ، سهروردى ( متولد در 549 ه ) و ملاصدرا بيشتر پيرو غزّالى و مبلغ ايداليسم بودند ، و اين ضعف و انحطاط فكرى ، تا پايان قرن دوازدهم هجرى دوام يافت .\r\nاز قرن سيزدهم به بعد يعنى پس از استقرار سلسلهء قاجاريه در ايران ، با تمام تلاشى كه سلاطين اين سلسله در تحديد عقايد و افكار و جمود فكرى مردم به كار مىبردند ، در نتيجهء رشد و گسترش فرهنگ و تمدن جديد و توسعه روزافزون شهرها و آمد و رفت اروپاييان به ايران و رفتن ايرانيان به كشورهاى غرب و حمايت بعضى از روحانيان اصيل چون ميرزاى شيرازى و سيد جمال الدين اسدآبادى و ديگران از آزاديخواهان و اصلاح‌طلبان ، باب نفوذ افكار جديد در ايران باز شد و با انتشار كتابهايى از نوع آثار طالبوف و ميرزا فتحعلى آخوندزاده و اشاعه نظريات ميرزا آقا خان كرمانى ، شيخ احمد روحى ، حاج سياح و ديگران جهان‌بينى و طرز تفكر جديدى در جامعهء ايران راه يافت كه بيشتر گرايش به واقع‌بينى و رئاليسم داشت .\r\nاكنون هريك از ادوار چهارگانه سابق الذكر را اجمالا مورد مطالعه و بررسى قرار مىدهيم .\r\n\r\nدورهء اول : سير انديشه و جهان‌بينى مردم در دورهء جاهليت و در عهد خلفاى راشدين و بنى اميه\r\nقبل از آنكه از افكار فلسفى پس از ظهور نهضت اسلامى سخنى به‌ميان آيد ، بايد بدانيم كه اعراب در دوران جاهليّت ، سخت شكّاك و به امور و قيود مذهبى بىاعتنا بودند ، بطورىكه از كتاب ملل و نحل شهرستانى برمىآيد ، اعراب در آغاز نهضت جديد ، طرز تفكر و معتقدات واحدى نداشتند :\r\n« و العرب الجاهليّته اصناف فصنف انكروا الخالق و البعث و قالوا بالطّبع المحيى و الدهر المفنى كما اخبر عنهم التنزيل و قالوا ما هى الّا حياتنا الدنيا نموت و نحيا و قوله و ما يهلكنا\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nالا الدّهر و صنف اعترفوا بالخالق و انكروا البعث . . . »\r\nترجمه : اعراب جاهليت چند گروه بودند بعضى منكر خدا و قيامت بودند و مىگفتند طبيعت ، زندگى مىبخشد و روزگار هلاك و نابود مىكند ، چنان كه در قرآن در وصف آنان آمده است ، كه مىگفتند : بجز زندگى دنيايى چيز ديگرى نيست ، و جز زمانه چيز ديگرى ما را از بين نمىبرد . و بعضى به خالق اعتراف مىنمودند ولى قيامت و رستاخيز را انكار مىكردند . . . ( سوره 45 ، آيه 23 و سوره ق ، يعنى سوره 5 ، آيهء 14 ) .\r\nسپس شهرستانى مىنويسد : « بعضى از قبايل عرب بت‌پرست بودند ، يعنى هر قبيله ، بت مخصوص خود را مىپرستيد . چنان كه غزّى معبود اهل قريش و منات از آن اهل اوس و خزرج و هبل بزرگترين بتهاى آنان بشمار مىرفت . بعضى از قبايل عرب ، به دين يهود و بعضى به مذهب مسيح و برخى به ملّت صابئين گرايش داشتند ، طلوع و غروب ستارگان و حركت اجرام سماوى را در زندگى خود مؤثر مىشمردند ، بعضى فرشتگان و برخى ديوها را عبادت مىنمودند ، چنان كه ابو بكر صديق در علم انساب و طلوع و غروب ستارگان و تاريخ و تعبير خواب اطلاعاتى داشت » « 1 » به اين ترتيب مىبينيم كه مقارن ظهور اسلام پيروان اديان و مذاهب مختلف در شبه جزيرهء عربستان آزادانه زندگى مىكردند .\r\nپس از آنكه نهضت اسلامى گسترش يافت و تمام شبه جزيرهء عربستان را فرا گرفت پيروان اديان و مذاهب مختلف بعضى طوعا و برخى در طى غزوات و جنگها به دين اسلام گردن نهادند ، ولى دوران وحدت و يگانگى مسلمانان چندان نپاييد و با مرگ حضرت محمد ( ص ) اختلاف و تشعب و جدايى بين مسلمانان آغاز شد و هريك از فرق ، به شعب و شاخه‌هايى تقسيم شدند . . .\r\n\r\nعلل اختلافات مذهبى\r\nبطور كلى « اختلافات مذهبى كه در ميان مسلمين بروز كرد سه مبناى اساسى دارد : نخست مسألهء جانشينى ( خلافت - امامت ) دوم اختلاف در روش فقهى ( فروع احكام ) سوم اختلاف در اصول عقايد . . . » « 2 »\r\nآنچه مورد نظر ماست تحقيق در علل بروز عقايد و افكار گوناگون ، در عالم اسلام است . مادام كه پيشواى اسلام حيات داشت هرگاه در مسائل مربوط به زندگى مادى يا امور مربوط به نماز ، روزه ، حج ، و زكات يعنى در مسائل دينى و دنيايى اختلافى بروز مىكرد از حضرت سئوال مىكردند و موضوع به سادگى حل مىشد ولى پس از آنكه از دورهء ابو بكر\r\n\r\n\r\n","description":"","footnote":"\r\n( 1 ) . دكتر ذبيح الله صفا ، تاريخ ادبيات ، ج 1 ، ص 42 .\r\n( 2 ) . همان كتاب ، ص 42 به بعد .\r\n","page_name":" 34 ","page_number":34},
  {"content":"\r\n\r\nبه بعد حوزهء قدرت مسلمين وسعت گرفت و اقوام زرتشتى ، عيسوى و يهودى و بالاخره زنادقه زير پرچم اسلام گرد آمدند ، باب بحث و گفتگو در پيرامون مسائل مختلف مفتوح شد .\r\nاز دورهء خلفاى راشدين ، مخصوصا در دوران حكومت بنى اميه حوزهء قدرت مسلمين سخت گسترش يافت .\r\nپس از سپرى شدن عهد امويان و پايان دوران كشورگشايى ، در قلمرو مسلمانان ، امنيت و آرامشى بيسابقه پديد آمد و از بركت آن ، مقدمات رشد جنبشهاى علمى و فلسفى فراهم شد . ضمنا در جريان زدوخوردى كه بين دسته‌هاى سياسى درمىگرفت هر دسته « دين » را وسيلهء اجراى اغراض سياسى قرار دادند و احكام و تعاليم و مقررات اسلامى را برحسب منافع اجتماعى و سياسى خود تعبير و تفسير كردند .\r\nدر آغاز نهضت محمدى ، مخصوصا پس از نخستين پيروزيهايى كه نصيب اسلام شد ، اعراب دسته‌دسته به دين اسلام گردن نهادند ، زيرا اسلام مصالح و منافع آنها را در دنيا و آخرت تأمين مىكرد ، ولى از اواخر دورهء بنى اميه ، به تدريج در سايهء رفاه و امنيّت اقتصادى ، مقدمات رشد بحثهاى مذهبى و فلسفى و كلامى در جهان اسلام فراهم گرديد .\r\n\r\nمجادلات مسلمين با منكران اسلام\r\n« مجادلات مسلمين با منكران اسلام در حقيقت از همان عهد حيات پيغمبر ( ص ) آغاز مىشود ، و در واقع ، يهود و نصارا گه‌گاه نزد پيغمبر نيز مناظره مىكردند ، نه فقط مناظرات پيغمبران گذشته با « 1 » منكران خويش ، در قرآن مكرر ذكر شده است بلكه اشارات به بعضى مجادلات خود پيغمبر نيز با مخالفان و منكران ، در قرآن آمده است . از جمله به موجب روايات اهل تفسير ، وقتى عربى پيش پيغمبر آمده ، پاره‌اى استخوان پوسيده به دست گرفته ، آن را در كف دست و بين انگشتان بپسود و خرد كرد و بر باد داد ، بعد روى به پيغمبر كرده گفت « اى محمّد تو گمان مىبرى كه اين را زنده خواهد كرد ؟ جوابى كه پيغمبر از زبان وحى به اين عرب دهرى و كافر ، داد اين بود كه « بلى » اين استخوان پوسيده را همان كه اول بار آن را به‌وجود آورد ديگر بار زنده خواهد كرد . »\r\nچنان كه هم در جواب يهود كه امكان نسخ اديان را انكار مىكردند ، و هم در رد نصارا كه عيسى را ابن اللّه مىشمردند ، در قرآن به زبان وحى احتجاج شده است ، گذشته از آن در حديث نبوى ، مكرر به اين گونه احتجاجات مىتوان برخورد ، داستان مباهله « 1 » كه اخبار آن\r\n\r\n\r\n","description":"","footnote":"\r\n( 1 ) . مباهله : لعنت كردن يكديگر .\r\n","page_name":" 35 ","page_number":35},
  {"content":"\r\n\r\nهم در تواريخ ، مثل ابن هشام ، ابن سعد ، بلاذرى ، يعقوبى ، واقدى و هم در تفاسير مثل تفسير طبرى ، زمخشرى ، ابو الفتوح ، بيضاوى و جلالين آمده است نيز در دنباله همين‌گونه مجادلات روى داده است .\r\nبسط فتوح اسلام بيشك از اسبابى بود كه مسلمانان را در عهد خلفا ، با طوايف گوناگون دهريّه و سمنيّه « 1 » و با فرقه‌هاى مختلف اهل كتاب محشور كرده است .\r\nدر حقيقت نصارا و يهود شام و عراق بر خلاف آن عدّه از همكيشان خويش كه در جزيرة العرب بودند ، غالبا از سواد و معرفت بهره‌اى داشتند به همين سبب در دورهء بسط فتوح ، بازار مجادله با آنها تا حدى گرمى بيشتر يافت . . . در واقع هردو طرف وجود خدا و ضرورت تشريع و لزوم حشر و حساب را قايل بودند ، نهايت آنكه بحث با آنها غالبا در مسأله نبوّت خاصّه بود ، ليكن خارج از حوزهء اهل كتاب ، عده‌اى از مخالفان اسلام بودند ، كه نه فقط نبوت خاصه ، بلكه نبوت عامه و مسأله حشر و معاد و حتى گاه وجود خدا را نيز انكار مىكردند و مناظرهء مسلمين با اين فرقه‌ها البته ناچار مىبايست بر براهين عقلى متكى باشد ، اين جماعت عبارت بودند از دهريّه ، و حكماى مادى و سمنيّه و زنادقه كه عقايد آنها را مسلمين بطور كلّى الحاد مىخوانند . . . بعضى از اين ملاحده فقط كسانى بودند كه مىخواستند مسائل اعتقادى را تجزيه و تحقيق كنند و در آن امور به مجرد تعبد و تقليد اكتفا ننمايند از اين‌رو ، در قبول عقايد راجع به نشأة عقبى و حشر و نشر و معاد ، متحيّر و متوقفّ مىماندند و متكلّمان هم چون مىديدند آنچه تا حد زيادى سبب ايجاد اين‌گونه شكوك و شبهات در اذهان اين جماعت مىشد مطالعه و اشتغال به منطق و حكمت يونانى است ، غالبا اهل منطق و حكمت را گنهكار مىشمردند و تعليم آن را منع مىكردند . . . اهل كتاب در قلمرو اسلام ، در صورت قبول جزيه ، در ذمّهء مسلمين درمىآمدند و مادام كه به غدر و مكر و ايذاء ، و فتك نمىپرداختند و شروط و عهود را به جا مىآوردند به آنها اين آزادى را مىدادند كه بتوانند مناسك و مراسم مخصوص دينى يا مذهبى خويش را به‌جا آورند . . . معهذا به موجب بعضى اخبار ، بعد از رحلت پيغمبر ، در داخل جزيرة العرب خلفا سعى كردند يهود و نصارا را از بين ببرند ، و قولى هست كه پيغمبر سفارش كرده بود كه در داخل جزيرة العرب نگذارند غير از اسلام دينى ديگر وجود داشته باشد . ابو بكر خليفهء نخستين هم در نامه‌يى كه به نصاراى نجران فرستاد ، به\r\n\r\n\r\n","description":"","footnote":"\r\n( 1 ) . سمنيّه - در كتب مربوط به ملل و نحل سمنيّه به كسانى اطلاق مىشود كه به قدم عالم و تناسخ ارواح اعتقاد داشتند و به سبب اتكاء بر حس ، منكر نظر و استدلال بودند ، بعضى منشاء اين مذهب را از هند و چين مىدانند پيروان اين راه به ضرورت فرض خالقى براى عالم اعتقاد ندارند .\r\n","page_name":" 36 ","page_number":36},
  {"content":"\r\n\r\nهمين نكته نظر داشت . . .\r\n\r\nرفتار مسلمين با اهل كتاب\r\nمعاملهء مسلمين با اهل كتاب هرچند به اقتضاى احوال تفاوت داشته است ليكن روى هم رفته مبتنى بوده است بر مدارا و مسالمت . . .\r\nبحث با اهل كتاب ، خاصه يهود و نصارا ، از همان عهد خلفاى راشدين هم ، گه‌گاه پيش مىآمد . خلفاى اموى چندان توجّهى به اين گونه مسائل نمىورزيدند . . . از عباسيان ، مهدى براى قلع و قمع زنادقه ، علما را تشويق كرد كه در رد آنها اهتمام كنند و مأمون مخصوصا در كار بحث و مناظره با منكران اسلام ، سعى بسيار ورزيد ، چنان كه همه هفته روزهاى سه‌شنبه مجالس مخصوص مناظره تشكيل مىداد . . . امّا از عهد متوكّل به بعد ، اين گونه مجالس از بين رفت و خلفاى ديگر هم جز در مواردى نادر ، به اين كار فرهنگى مبادرت نكردند . . . اما روى هم رفته بعد از روزگار مأمون مهمترين اقدام مسلمين در امر مناظره و مجادله با اهل كتاب ، عبارت بوده است از تأليف كتب و رسالاتى كه طرفين در ردّ عقايد يكديگر نوشته‌اند . در مناظره با يهود غالبا در باب امكان نسخ شرايع يا عدم جواز آن ، بحث مىشد ، بعضى از علماى يهود نسخ شرايع را جايز نمىشمردند و از خداوند بعيد مىدانستند كه به انجام كارى امر كند و باز از آن نهى نمايد ولى متكلمان اسلام نسخ شرايع را از خداوند بعيد نمىشمردند و مىگفتند كه حتى برحسب روايت تورات ، شريعت يعقوب كه در آن تزويج دو خواهر در يك زمان جايز بوده است به وسيله شريعت موسى ( كه اين امر در آن جايز نيست ) در واقع نسخ شده است .\r\nگذشته از آن به عقيدهء مسلمين ، يهود در تورات تحريف كرده بودند و آنچه امروز به‌نام تورات در دست آنهاست موارد ايراد بسيار دارد و در حقيقت تورات آسمانى نيست چنان كه ابن حزم 57 فقره اعتراض بر اين تورات وارد آورده است . . . البته يهود نيز در دفاع از عقايد خود گه‌گاه اعتراضهايى به اسلام وارد مىكردند چنان كه يعقوب القرقسانى در رد مسلمين كتابى جداگانه داشت . همچنين در كتاب بزرگ الانوار و المراقب نيز به تفصيل در رد نبوت خاصه بحث شده ، از جمله تصديق قرآن را از شريعت موسى ، با ادعاى نبوت محمد ( ص ) و دعوى خاتميّت او منافى شمرد و نسخ شريعت موسى را بدون آنكه قبلا خداوند آن را به موسى اخبار كرده باشد محال مىدانست . وى مسأله تبديل در تورات را نيز انكار مىكند و مىگويد يهود و نصارا در تمام شرق و غرب عالم ، جز اين ، تورات ديگرى نمىشناسند . . . و امكان ذكر نام محمد ( ص ) را به صورت كنايه يا تصريح در تورات ، فعلى نامعقول مىشمارد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n. . . حتى در باب قرآن كه آن را مسلمين معجزه محمد ( ص ) مىدانند مىگويد بر فرض صحت دعوى ، اين معجزه به هيچ‌وجه نمىتواند كسانى را از عرب و غيرعرب كه فصاحت و بلاغت قرآن براى آنها قابل ادراك نيست قانع كند و وقتى پيغمبرى بر جميع خلق عالم مبعوث مىشود چرا بايد اعجاز او را جز ، عده‌يى معدود ادراك نكنند . . . » « 1 »\r\n. . . در معركهء اين‌گونه مجادلات ، علماى دين زرتشت نيز بر اسلام و قرآن اعتراضها كرده‌اند و حتى در كتابهاى پهلوى نيز منعكس است ، از جمله در دينكرت يك‌جا مىگويد اينكه مسلمين حضرت محمد ( ص ) را خاتم پيغمبران خوانند لازمه‌اش آن است كه با ظهور او روزگار بىمرگى و دادگرى آغاز شود و چون چنين نيست اين دعوى درست نتواند بود ، جاى ديگر مىپرسد ، آنها كه ستارگان را به مثابه آفريدگان خداوند نيايش مىكنند بت‌پرست توانند بود يا كسانى كه مىگويند خداوند فرشتگان را فرمان داد تا آدم را سجده كنند ؟\r\n\r\nمجادلات مذهبى\r\nدر همين دينكرت اعتراضات سخت بر اهل توحيد هست و پيداست كه تصور خدايى واحد كه خير و شر ، هردو ، مخلوق ، و مشيّت او باشد در نظر پيروان مزديسنان معقول نيست .\r\nبه موجب دينكرت ، وقتى كه سقوط و گناه به خداى واحد منسوب باشد و خود انسان فاعل واقعى اعمال خويش محسوب نشود ديگر خداوند را نمىتوان حكيم و رحيم خواند ، عقوبت خداوند ، كه مسلمين به لزوم آن ، در نشأة عقبى معتقدند در نظر مؤلف دينكرت خلاف عدل است ، چرا كه خداوند در اين عقوبت اخروى كسانى را مجازات مىكند ، كه نمىتوانسته‌اند طور ديگر و بر خلاف آنچه در واقع كام و ارادهء خداوند بوده است رفتار كرده باشند . دراين‌صورت گويى كام و ارادهء خداوند بر خلاف فرمان او بوده است .\r\nبا اين همه ، نويسندهء دينكرت اعتقاد مزديسنان را به عقوبت دوزخ نيز نامعقول نمىشمارد و از آن دفاع مىكند و مىگويد : وقتى كه خداوند خود سبب گناه انسان نباشد و فاعل اعمال آدمى ، فقط خودش فرض شود ، مجازات گنهكار خلاف عدالت نيست ، گذشته از آن در آيين مزديسنان ، گنهكار ، جاودانه در دوزخ نيست ، بلكه تصفيه و تهذيب مىشود و از آن بيرون مىآيد تا جهان دوباره پاك شود و از آلايشها و پليديهايى كه زادهء امتزاج نور و ظلمت است برهد و اين خود لازمه عدالت ايزدى است .\r\n\r\n\r\n","description":"","footnote":"\r\n( 1 ) . نه شرقى نه غربى : انسانى - دين و فلسفه ، دكتر زرين‌كوب ، ص 90 به بعد .\r\n","page_name":" 38 ","page_number":38},
  {"content":"\r\n\r\nدر كتاب شكند گمانيك وچار ، هم فصلى از همين مقوله هست ، از جمله مؤلف آن كتاب ، وجود دوزخ را بدان‌گونه كه در كتب مسلمين هست با رحمت ، با حكمت و با قدرت بالغهء الهى منافى مىشمرد و خداى واحدى را كه خالق خير و شر ، هردو باشد رد مىكند و مىپرسد كه خداى مسلمين ، اگر شر را دشمن مىدارد ، براى چه شريران را مىآفريند و اگر حتى خير را بر شر ترجيح مىدهد چرا در دنيا غلبه با شريران است .\r\nدر رد اقوال اهل تثنيه كه عالم را به دو اصل جداگانهء نور و ظلمت منسوب داشتند . . . متكلمان اسلام احتجاجات بسيار كرده‌اند . . . « 1 » »\r\nبه نظر بروكلمان : « افكار مذهبى پيغمبر ( ص ) در ابتداى اقامت در مدينه بيشتر متوجه روابط با يهوديان بود و در به دو ورود بدين شهر ، اميد داشت كه اين قوم نيز ، به دين اسلام درآيند ، لذا به منظور جلب و تحبيب آنها بعضى از قواعد و رسوم آنان را جزء آئين و مذهب خويش درآورد و همانطور كه ايشان روز دهم ماه تشرى را روز صلح مىدانستند و روزه مىگرفتند وى نيز براى عاشورا يعنى دهم محرم « روزه » مقرر نمود و بر مسلمانان كه در مكه بودند و تاكنون فقط روزى دوبار نماز مىخواندند دستور داد سه بار نماز بخوانند كه يكى از اين نمازها ، چنان كه مىدانيم هنگام ظهر ادا مىشد و چون حكومت دينى شهر مدينه با حضرت بود دستور داد كه براى دعوت مسلمين به نماز ظهر « اذان » گفته شود و اين عمل با روش دو مذهب ديگرى كه خداى يگانه را مىپرستيدند اختلاف و منافات داشت ، زيرا در شرق معابد يهود به وسيلهء شيپور و مسيحيها به جاى ناقوس كه اكنون مىنوازند با قاشقك يا سنج ، پيروان خود را به عبادت و نماز مىخواندند ولى پيغمبر بر خلاف ايشان براى دعوت مسلمانان به نماز آواز بشر ( اذان ) را مورد استفاده قرار داد و علىرغم يهوديها كه شنبه نماز عمومى مىخواندند ، حضرت جمعه را به اين عمل اختصاص داد و كار و اشتغالات را در بقيّه اين روز آزاد گذارد .\r\nبه زودى بين پيغمبر و علماى يهود ، بحث و گفتگوهاى زيادى درگرفت چه ايشان پيش خود تصور مىكردند كه در اين محيط و اجتماع محدود و محصور هر قدر اطلاع و معلوماتشان كم و بىمقدار باشد در علوم نظرى و عملى بر اين پيغمبر امّى برترى و رجحان دارد و چون بين مضامين سوره‌هاى قرآن كه در مكه نازل شده بود و مندرجات تورات اختلافاتى وجود داشت آنها حاضر نبودند آن را ناديده بگيرند و آنچه به كنايه و گوشه در اين باب مىگفتند ، در ايمان و عقيدهء راسخ حضرت ، نسبت به صحت\r\n\r\n\r\n","description":"","footnote":"\r\n( 1 ) . همان كتاب ، ص 103 .\r\n","page_name":" 39 ","page_number":39},
  {"content":"\r\n\r\nمطالبى كه به صورت وحى نازل مىشد ، كمترين تأثيرى نداشت و از اختلاف‌گوييهايى كه يهود به وى نسبت مىدادند ، چنين نتيجه مىگرفت كه روحانيان و پيشوايان يهودى ، از راه راست منحرف شده و گفته‌هاى خداوند را كه وى به حقيقت آنها اطلاع و وقوف دارد تغيير داده و تحريف كرده‌اند . اين بحث و گفتگو با يهوديان به زودى عواقب و نتايج عملى بار آورد و پيغمبر به جنبهء مثبت عملى مذهب خويش توسعه و شدت بيشتر داد و بدون آنكه روزهء عاشورا را كه عملى مستحب محسوب مىشد موقوف كند روزهء رمضان را كه نهمين ماه سال قمرى است ، و اينك نيز معمول است ، واجب و مقرر كرد و اگر يهوديها در روزهء چهل روزهء خود فقط از خوردن گوشت پرهيز مىكنند ، وى به پيروانش دستور داد كه در تمام روزه‌هاى اين ماه از خوردن و آشاميدن احتراز كنند ولى بعد از غروب آفتاب هرچه مىخواهند بخورند و بياشامند . بعضى گفته‌اند كه اين دستور از احكام پيروان يكى از مسالك عرفانى ، يا از مانويها ، كه مبلّغين آنها به عربستان نيز آمده بودند اقتباس شده است . . . » « 1 »\r\nآنچه مسلم است پيشواى اسلام با آنكه امّى و بىسواد بود از هوش و درايت فراوان برخوردار بود ، و در اوقات فراغت از تحقيق و پژوهش غافل نبود . در طىّ مسافرتها و در جريان بحثها و گفتگوهايى كه با پيروان اديان و مذاهب گوناگون داشت ، سعى مىكرد كه با انديشه‌ها ، افكار و معتقدات ملل مختلف آشنا شود و با توجّه به مقتضيات زمان و استعداد و آمادگى اعراب و با استمداد از منبع وحى ، مذهبى جامع و شامل پديد آورد .\r\n\r\nمكتب هرمس\r\nبه نظر هانرى كربن ، صابئين حران ، نياكان خود را به هرمس و آگاثودمون مىرسانند ، معروفترين مجتهد آنان ثابت بن قره ( متوفى به سال 288 هجرى ) كتاب تعليمات هرمس را به سريانى نوشت و خود ، آن را به عربى ترجمه كرد .\r\nبه عقيدهء مانويان هرمس يكى از پنج پيغمبر اولو العزم است كه قبل از مانى مىزيسته است و شخصيت هرمس از طريق نبوّت مانوى وارد نبوت اسلامى گرديد و در اسلام با ادريس « اخنوح » يكى محسوب شد .\r\nپس مايهء حيرت نيست كه شيعيان از نخستين مسلمانانى بودند كه عقايد هرمس را پذيرفتند . . . در طبقهء انبيا ، او پيغمبرى مقنن نبود تا موظف باشد براى بشر شريعتى بياورد .\r\nرتبهء او در تاريخ اديان مرتبهء يك « نبى » است ، كه فرستاده شده تا زندگى مردم شهرها را\r\n\r\n\r\n","description":"","footnote":"\r\n( 1 ) . تاريخ دول و ملل اسلامى ، اثر كارل بروكلمان ، ترجمهء هادى جزايرى ، ص 32 به بعد .\r\n","page_name":" 40 ","page_number":40},
  {"content":"\r\n\r\nتمشيت دهد و فنون زندگى را به مردم بياموزد . . . فلسفه هرمسى در حقيقت به عنوان حكمت لدنى با خردملهم يعنى فلسفه نبوى مشخص مىگردد .\r\nدر مقابل ، اهل تسنن ، ( بنا به گواهى شهرستانى ) مذهب هرمسى صابئين را با مذهب اسلام ناسازگار دانسته‌اند چه آن مذهب ، بشر را از وجود پيغمبر بىنياز مىداند . . . مذهب هرمسى از طريق شيعه ، وارد اسلام گرديد و از طريق شيعه با آن آشنايى روى داد .\r\nدر صورتى كه به عقيده اهل تسنن وضع شيعه و وضع اسمعيليه و مكتب هرمس بدون تفاوت ، باطنا مخالف نبوت است و با اسلام تشريعى در نبرد مىباشد . « 1 »\r\n\r\nسير انديشه‌ها دورهء دوم\r\nبه نظر علّامه اقبال لاهورى : « با غلبه عرب بر ايران دورهء جديدى در تاريخ فلسفهء ايران آغاز شد . . . پس از پيروزى اعراب ، انقلابى سياسى در ايران درگرفت و در جريان آن ، فرهنگهاى آريايى و سامى در يكديگر رخنه كردند . ايرانيان با آنكه به ظاهر زندگى خود رنگى سامى دادند ، به آرامى اسلام را با شيوه‌هاى فكرى آريايى ، هماهنگ گردانيدند چنان كه يونانيان نيز به نوبهء خود در تغيير مسيحيت كه دين سامى ديگرى بود ، همت گماردند ، در هردو مورد نتيجهء يگانه‌يى به دست آمد . يونانيان و ايرانيان به قصد تلطيف قانونى مطلق ، كه از خارج بر فرد تحميل شده بود ، در تفسير و تعديل مسيحيت و اسلام كوشيدند و به بيان ديگر عامل بيگانه بيرونى را به صورت عامل خودى و درونى درآوردند . . . » « 2 »\r\nدانش يونانى از طريق حران و سوريه به مسلمين رسيد ولى مترجمان و ناقلان افكار و انديشه‌هاى فلسفى و علمى يونانى در كار خود چنان كه بايد استاد نبودند و نتوانستند عقايد و افكار افلاطون و ارسطو و ديگر دانشمندان يونانى را به‌صورتى دقيق ترجمه كنند و در اختيار علاقمندان قرار دهند و متأسفانه دانش‌پژوهان عالم اسلام نيز درصدد برنيامدند كه زبان يونانى را فراگيرند و از اين راه اصيل ، به گنجينهء افكار و علوم يونانى آشنا گردند .\r\n\r\n\r\n","description":"","footnote":"\r\n( 1 ) . تاريخ فلسفه اسلامى ترجمه دكتر مبشرى ، ص 160 به بعد .\r\n( 2 ) . سير فلسفه در ايران ، از اقبال لاهورى ، ترجمهء آريان‌پور ، ص 31 به بعد .\r\n","page_name":" 41 ","page_number":41},
  {"content":"\r\n\r\n\r\nبرخورد عقايد و افكار\r\nبه قول اقبال لاهورى « اساسا نمىتوان مطمئن بود كه مسلمين فلسفه‌هاى افلاطون و ارسطو را درست يافته باشند ، آنچه در اين مورد مىتوان گفت اين است كه ابن سينا آگاه‌تر و نيز مبتكرتر از فارابى و ابن مسكويه بود ، و ابن رشد با آنكه درست فلسفه ارسطو را درنيافت بيش از اسلاف خود به ارسطو نزديك شد .\r\nسزاوار نيست كه حكيمان اسلامى را مقلدّ محض فيلسوفان يونان شماريم . تاريخ تعقّل حكيمان اسلامى ايران گوياى كوشش خستگىناپذيرى است كه اينان براى گشودن راه دشوار خود مبذول داشته‌اند . مترجمان فلسفه يونانى بر اثر بىدقتى ، توده عظيمى از اباطيل گرد آوردند و با اين اباطيل ، راه شناخت واقعى فلسفهء يونانى را بر حكيمان اسلامى سد كردند ، از اين‌رو حكيمان به حكم ضرورت ، فلسفه‌هاى افلاطون و ارسطو را بازانديشى و بازسازى كردند ، از اينجاست كه هيچيك از شروح آنان بر افكار يونانى ، شرح توصيفى نيست ، بلكه شرح انتقادى يا ابتكارى است ، بىگمان همين وضع باعث شد كه حكيمان ايرانى اسير لاطائلات مزاحم نشوند و سره را با ناسره ، درنياميزند . »\r\nيكى از مشخصات قرن دوم و سوم هجرى رشد علوم و افكار در حوزهء قدرت اسلامى است . در اين ايام آتش جنگها و تعصبات مذهبى اندكى فرونشسته بود ، و فرق مختلف اسلامى مىتوانستند براى پيش بردن مقاصد سياسى و اجتماعى خود از عقل و منطق كمك بگيرند و به بحث و مناظره و تحقيق و تفرّس بپردازند . در همين ايام بر اثر ترجمهء مؤلفات حكمتى و منطقى مردم يونان و كتب مذهبى و مقالات ملل غيرمسلمان ، مخصوصا زنادقه يعنى پيروان مانى و اصحاب مرقيون و ابن ديصان و سمنيّه و براهمه و يهود و نصارا و زردشتيان ( مجوس ) بازار مباحثه و مجادله و مناظره رواج كلى داشته و فرق مذهبى در تأليف كتب و رسائل ، براى رد و نقض عقايد مخالفين و دفاع و تأييد مذهب خود دقيقه‌يى از پاى نمىنشسته‌اند و به اندازه‌يى اذهان متوجه اين قضيه بود كه هركس به قدر وسع و نفوذ و درجهء فهم و تفكر خود ، در اين مبارزه اظهار حياتى مىكرد و از خليفه و اركان دولت گرفته تا كسبه و پيشه‌ورانى كه قوّه تميز و درك اين گونه مطالب را داشتند ، كسى نبود كه راجع به مباحث سابق الذكر ، ابراز علاقه ننمايد .\r\nدر جريان اين مباحثات ، مسلمانان براى دفاع اصول دين اسلام از تعرّض مخالفين و يا از نفوذ فكرى بعضى تازه مسلمانان سست‌ايمان ، كه با وجود قبول شريعت محمدى ( ص ) و يا تظاهر به مسلمانى ، هنوز عقايد آباء و اجدادى را در خاك نكرده و براى توفيق بين معتقدات باطنى خود و اصول اسلام در پى يافتن راهى بودند . مسلمين واقعى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبايستى از يكطرف ، به ايرادات و اعتراضات ناقضين ، جواب مقنع دندان‌شكن بدهند و از طرفى ديگر به وسيله تقرير منطقى روشن ، و تأليف كتب متقن ، اصول دينى اسلام را كاملا تشريح و توضيح كنند تا هم مسلمين به ضلالت نيفتند و هم راه اعمال غرض بر اهل بدعت و نومسلمانان متظاهر سد شود و اين دفاع ، كارى بوده است كه عموم فرق اسلامى انجام آن را وظيفهء دينى و تكليف ايمانى خويش مىدانستند .\r\n\r\nمسئلهء جانشينى\r\nپس از رحلت پيشواى اسلام موضوعى كه منشاء اختلافات فراوان شد موضوع امامت و چگونگى تعيين جانشين براى حضرت بود . در صدر اسلام ، اگر اختلافى در امور دينى و دنيايى به ظهور مىرسيد به همت صحابه ، حل و فصل مىشد يعنى با استناد به آيات قرآن و سنن نبوى و يا احاديث مرويّه از حضرت رسول به مسائل مطروحه پاسخ كافى مىدادند و مجال بحث باقى نمىماند . در اين ايام ، اعراب هنوز با ديگر ملل تازه‌مسلمان و طرز تفكر و عقايد آنان آشنا نشده بودند . علاوه بر اين « به علّت نهى شديد صحابه از تأويل آيات متشابه قرآن و تفسير به رأى ، - عموم مسلمين به يك شكل فكر مىكردند و هنوز راه شبهه و تفكر در مسائل دينى برايشان باز نشده بود ، بخصوص كه مسلمين گرفتار جهاد و فتح بلاد و گرفتن « ايمان » از مخالفين بودند و هنوز آن آرامش و سكونى كه جهت اين قبيل تفكرها و بحثها ضرورت داشت ، در جامعه اسلامى برقرار نگرديده بود ، به همين علل اختلافاتى كه پيش مىآمد بيشتر در باب فروع دين و عبادات و معاملات بود ، و حل آنها به وسيله مراجعه به صحابه و استشهاد به آيات قرآنى و سنن نبوى به سهولت دست مىداد . بعد از روى كار آمدن عثمان و اعمال نارواى او كه منتهى به قتل وى گرديد ، طلحه و زبير و عايشه به نفع منحرفين و به زيان حضرت على ( ع ) وارد ميدان شدند و در عالم اسلام تفرقهء كلى پديد آمد .\r\nيك فرقه در ولايت حضرت على ( ع ) باقى ماندند ، فرقهء ديگر بىطرفى اختيار كردند و گروه سوم به خونخواهى عثمان و مخالفت با امير المؤمنين قيام كردند . با اينكه اين گروه در وقعهء جمل ( سنه 36 ه ) مغلوب گرديدند و طلحه و زبير به قتل رسيدند عده‌يى از آنان به يارى معاويه شتافتند و سرانجام جنگ صفيّن به وقوع پيوست و پس از حكميّت و فريب خوردن « ابو موسى اشعرى » عده‌يى قبول حكميّت را صحيح نشمرده از بيعت حضرت امير بيرون رفتند و با اينكه در جنگ نهروان عدهء كثيرى از آنان به قتل رسيدند ، باز دست از عقايد افراطى خود برنداشتند و به‌نام خوارج در مقابل اهل سنت و جماعت و فرقهء شيعه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nجمعيت بزرگى شدند و چنان كه در تاريخ سياسى آن ايّام ديديم به زيان دستگاه خلافت جنگها كردند . به اين ترتيب پس از قتل عثمان مسألهء امامت يعنى رهبرى و ادارهء مسلمين كسب اهميت فراوان كرد ، و هريك از فرق اسلامى در اين باب عقيده و نظر خاصى داشتند و براى امام و پيشواى مسلمين شرايط و خصوصيّاتى ذكر مىكردند كه با منافع و مصالح خود آنها سازگارى داشت - مثلا محافظه‌كاران يعنى اتباع طلحه و زبير و عايشه و اصحاب معاويه و بنى اميه كه به فرقه مرجئه معروفند ، مىگفتند ، جميع اهل قبله همين كه به ظاهر دعوى مسلمانى كردند - مؤمنند . هيچكس حق ندارد كه در دنيا ، در باب جهنمى يا بهشتى بودن كسانى كه مرتكب گناهان كبيره شده‌اند حكم دهد ، بايد حكم اين اشخاص را به روز قيامت موكول كرد و عذاب ايشان را تا روز حشر ، به تأخير انداخت و اين تأخير را ارجاء ( يعنى به تأخير انداختن ) مىگفتند .\r\nعقيده مرجئه در باب امام يعنى جانشينى حضرت رسول اين بود كه پس از انتخاب شخصى به اجماع به اين مقام ، بايد هرچه را او مىگويد و امر مىدهد اطاعت كرد و اجراى فرمان او را واجب شمرد ، و عصمت و پاكى او را از خطا ، لازم نمىدانستند و اين عقيده كاملا به منفعت معاويه و جانشينان او بود . به همين جهت مرجئه را فرقه حكومتى بنى اميه مىگويند و چون شيعه و خوارج به واسطه حركات ناپسند امويان و دخالت دادن عيسويان ، در كارها از ايشان تنفر شديد داشتند ، مرجئه عامل و اسباب تقويت كار بنى اميه شدند و تا اين خاندان روى كار بودند آن فرقه نيز اعتبارى داشتند . ابو حنيفه نعمان بن ثابت كه از مرجئه عراق بود شعبهء حنفى از مذاهب اربعهء تسنن را بنيان نهاد . . . » « 1 » و با همهء فرق اسلامى از در سازش و مسالمت درآمد اين فرقه گويندهء لا إله الا الله ، محمد رسول الله را كافر نمىشمردند و مىگفتند چنين كسى اگر هم خطاكار باشد خدا بهتر از راز نهان او آگاه است ، سكوت و بىطرفى اين جماعت چنان كه قبلا گفتيم ، به سود بنى اميه بود . آنها خلافت بنى اميه را مشروع و مطابق حق مىدانستند و خوددارى از مداخله در فتنه ، و جنگ داخلى ميان مسلمانان ، اساس مذهب مرجئه شده بود .\r\nدر آن روزگار ، خوارج در عقيدهء خود غلو و افراط مىكردند و مخالفين خود را كافر مىشمردند ، شيعيان نيز با تعصب و ايمانى راسخ امامت را يكى از اركان دين مىشمردند . ولى فرقهء مرجئه ايمان را عبارت از شناختن خدا و پيغمبر مىدانستند و مىگفتند مرد مؤمن اگر مرتكب گناه كبيره شود ، باز مؤمن است . آنها عمل ظاهرى را\r\n\r\n\r\n","description":"","footnote":"\r\n( 1 ) . خاندان نوبختى ، تأليف عباس اقبال ، صفحهء 25 به بعد . همچنين نگاه كنيد به ملل و نحل شهرستانى ، ص 102 .\r\n","page_name":" 44 ","page_number":44},
  {"content":"\r\n\r\nدليل عقيدهء باطنى نمىشمردند و براساس اين فكر هيچ‌يك از گروه بنىاميه ، شيعه و خوارج را تكفير نمىكردند بلكه آنها ، به عموم افراد بشر خوشبين بودند و مىگفتند خدا بندگان خويش را بهتر مىشناسد و خود كيفر و پاداش آنها را خواهد داد . . . » « 1 »\r\n\r\nنظرى كلّى به جريانات فكرى و فلسفى در ايران\r\nيكى از مباحث جالب و دلنشين تاريخى ، مطالعه در جريانات فكرى و فلسفى در ايران بعد از اسلام است . به نظر يكى از پژوهندگان ، غلبهء عرب و اسلام ، تحوّل كيفى و گاه مثبت در جامعهء ايران كه در چارچوب رژيم كاست و شيوه‌هاى تئوكراتيك ( مذهبى ) و آريستوكراتيك ( اشراف منشانه ) شاهان و اشراف ساسانى منجمد شده بود ايجاد كرد اختلاف طبقاتى و حدود و قيود پيشين رو به سستى نهاد ، و نيروى خلّاق مادى و معنوى مردم را تا حدى آزاد ساخت . در دوران پس از تسلط عرب و اسلام و بعد از آنكه ايرانيان استقلال خود را كمابيش در اطراف و اكناف كشور به كف آوردند ، ايران مركز رستاخيز معنوى بزرگى شد و نقشى مهم در پيشرفت تمدن انسانى ايفا كرد ، جمعى از شرقشناسان آن را در رديف نقش يونان در عهد عتيق مىشمارند .\r\nاز قرن چهارم تا هفتم هجرى ، ايران پرورشگاه بزرگترين فلاسفه و علماء عصر ، مانند فارابى ، ابن سينا ، بيرونى ، رازى ، خيام ، غزالى ، فخر رازى و خواجه نصير الدين طوسى بود .\r\nعلت اين رستاخيز معنوى روشن است . فتوحات عرب ، تمدنهاى مختلفى را به هم پيوند داد . ميراث معنوى يونان و روم و بيزانس و هند و ايران و سوريه و مصر همه و همه در يك انبيق عظيم درهم آميخت و با اينكه اعراب مسلمان ، كه خود در سطحى به مراتب فروتر از سطح تمدن كشورهاى مفتوحهء خويش قرار داشتند ، مدعى بودند كه كتاب خدا يعنى قرآن و احاديث قدسى و نبوى كافى است و به بيش از آن نيازى نيست ، و بدين بهانه نيز كوشيدند تا در شرق و غرب خزاين گرانقدر كتب را نابود كنند . به تدريج در اثر مقاومت عنودانه و زيركانه و فداكارانهء خلقهاى مغلوب ، مجبور شدند گام به گام عقب بنشينند . در اين فتح معنوى ، ايرانيان ، كه از طريق ترجمهء آثار متعدّد فلسفى و ادبى به تدريج فكر و روح خود را در جهان تحت فرمان خلفاى عرب ، رخنه مىدادند نقش بزرگى داشتند و اين موالى مجاهد و پيشرو در مدتى كوتاه ، زمام حيات ايدئولوژيك جامعه را در دست گرفتند . چنان كه حتى در ايام امويان علم اسلامى مانند فقه ، در انحصار موالى ايرانىنژاد بود و سيطرهء معنوى ايرانيان در عرب فاتح ، احساس بغض نژادى سختى را برانگيخت و آنهمه صحنه‌هاى شگرف نبرد شعوبيّهء عرب و ايرانى را بوجود آورد .\r\n\r\n\r\n","description":"","footnote":"\r\n( 1 ) . نقل و تلخيص از پرتو اسلام ، ج 1 ، ص 325 به بعد .\r\n","page_name":" 45 ","page_number":45},
  {"content":"\r\n\r\nايرانيان يكى از بانيان جنبش تعقل ( راسيوناليسم ) در مقابل اسلوب تعبد مذهبى عرب بودند ، اين عقل‌گرايى و راسيوناليسم به اشكال مختلف بروز كرد و مضمون آن اين بود ، كه نمىتوان تنها به آيات و احاديث اكتفا كرد ، بلكه بايد دنبال « رأى » و « عقل » و قضاوت خود رفت و آيات و احاديث را مورد تأويل و تفسير قرار داد و بطون آن را بيرون كشيد . از همان نخستين سده‌هاى پس از تسلط اسلام ، نبرد اصحاب حديث و اصحاب رأى آغاز شد . بحث معتزله و اشاعره درگرفت . قدريه و جبريه به جان هم افتادند و قشريّون و باطنيّون پديد شدند . فلسفه و منطق وارد ميدان شد و در دين تشعبى سريع و شگرف رخ داد . بعضى از ايرانيان از طريق ترجمهء آثار فلسفى و ادبى ( مانند ابن مقفع ) و يا از طريق دفاع از روشهاى راسيوناليستى و عقل‌گرايانه نسبت به احكام دين ( مانند اصحاب رأى و معتزله ) يا از راه ايجاد بحثهايى منطقى به قصد تضعيف احكام تغييرناپذير و ثابت ( مانند دفاع از جبر در مقابل قدريّه ) محيط ايدئولوژيك جهان خلافت را سخت تحت تأثير خود قرار داده بودند . سركردهء مكتب اعتزال ابو خديقه ، و اصل بن عطا ايرانى بود ، و جهم بن صفوان خراسانى نمايندهء جنبش جبريگرى است و از طريق اثبات همين مجبور بودن انسانى است ، كه جبريها ضرورت عذاب و پاداش پس از مرگ و معاد را ، مورد شك و ترديد قرار مىدادند .\r\nپس از نخستين درگيريهاى ايدئولوژيك ، جريانات عمدهء فكرى عصر ، شكل گرفت ، اين جريانات عمده ، عبارتست از دين رسمى ، الحاد ، عرفان ، فلسفه و كلام .\r\nدين رسمى عبارت بود از طريقهء سنت و جماعت « تسنّن » و مركب بود از چهار مذهب حنفى و حنبلى و مالكى و شافعى ؛ در ميان پيروان اين مذاهب چهارگانه نيز مخالفت شديد بود - نهضت اعتراضى به صورت جنبشهاى تشيّع و رفض و دفاع از خاندان على ( ع ) ، درآمد و نهضتهاى قومى خوارج و قرمطى و اسماعيلى از آن برخاست .\r\nعرفان نيز به سرعت شكل گرفت و از صورت زهد و ورع و مرتاضيّت خشك دورانهاى اوليّه ( تقشّف ) خارج گرديد و بيش از پيش به رواج انديشه‌هاى نوافلاطونى رو آورد و به سوى تعشّق و وحدت وجود و اشراق گرويد .\r\nفلسفه و منطق رواج يافت و شارحين عرب و ايرانى ارسطو و افلاطون ( كه غالبا در آغاز ، انديشه اين دو فيلسوف را ممزوج مىكردند ) مانند الكندى و فارابى پديد آمدند و جرگه‌هاى مخفى ( اخوان الصفا ) و محافل فلسفى اطراف ابو سليمان منطقى سيستانى تشكيل گرديد و فيلسوف نام‌آورى مانند ابن سينا ظهور كرد . اهل كلام نيز به تدريج به دو گروه عمدهء معتزله و اشاعره تقسيم شدند و نقش كلام كه بحث تعقلى در اصول دين است ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاز فقه كه بحث قضايى در فروع دين است ، جدا شد و كلام ، به صورت يك جريان تعقلّى ولى در خدمت دين ، و عليه فلسفهء مشاء و به ويژه جهاتى از اين فلسفه كه دين را نگران مىساخت ( مانند اعتقاد به قدم عالم و نفى معاد جسمانى ) درآمد . در بين متكلمين معتزلى و اشعرى ، معتزله بدون شك به تعقّل فلسفى به مراتب نزديكتر بودند ، كلام معتزله پايهء كلام شيعى قرار گرفت . پس از فعل و انفعالات اوليّه ، كه كوشيديم منظرهء سخت فشرده‌اى از آن ترسيم كنيم و پس از آنكه از اواسط قرن دوم هجرى تا اوايل قرن ششم ، نبرد ايدئولوژيك پرجوش و خروش گذشت ، دوران نوعى ركود ، كه با ركود اجتماعى همپاست فرا رسيد ، و اين ركود تا قرن اخير ادامه داشت . در اين دوران طولانى جرياناتى كه از لحاظ كيفى تازه و نو باشد ، ديده نمىشود و تمام تغييرات و تحوّلات ، التقاطى است كه در اثر تركيب درونى و تأثير متقابل جريانات سنتى ايدئولوژيك پديد مىگردد . در واقع خلافت عباسى كه از همان قرنهاى سوم و چهارم هجرى دچار خطر سقوط بود ، با تكيه بر اميران ترك ( كه در دفاع از دين رسمى و خلافت ، تعصب داشتند ) موفق شد خود را حفظ كند ، و به دست سلاطين غزنوى و شاهان سلجوقى ، عليه آزادانديشى و تنسامح دوران سامانى و آل‌زيار و آل‌بويه و آل‌مأمون و ديگر امراى ايرانى واكنشى خونين آغاز نمايد . از قرن پنجم ، قشريّت و سخت‌گيرى مذهبى راه را بر عقل راه‌گشا ، بيش از پيش مىبندد و فلسفه را به سازش با كلام ، و كلام را به سازش بيشتر با دين ، و عرفان را به تبعيّت از وضع موجود و سالوسيهاى متظاهرانه ، و الحاد را به عقب‌نشينى و سازش كارى وا مىدارد . وقتى كه تشيّع به تدريج و به ويژه در دوران صفوى دين رسمى شد و با الحاد نقطوى و بابيگرى و بهاييگرى و اپوزيسيون فكرى عرفانى و فلسفى روبه‌رو گرديد ، او نيز از سختگيرى و تعصّب و خونريزى براى به كرسىنشاندن معتقدات خويش ، خوددارى نكرد .\r\nپژوهندهء تاريخ تفكر فلسفى ايران ، در اين دوران ، موظف نيست كه درباره مذهب و الحاد و شعب عديده آن در تاريخ خود مبحثى خاص باز كند ، زيرا بر خلاف دوران پيش از اسلام ، چنان كه اشاره رفت در دوران پس از اسلام يك سلسله ايدئولوژيهاى صرفا فلسفى وجود دارد كه موضوع ويژه و اصيل تاريخ فلسفه است ، و اين ايدئولوژيهاى فلسفى عبارت است از فلسفهء مشاء و فلسفه اشراق ( عرفان ) و انديشه‌هاى مادى و آزادانديشانه و حكمت عملى ، ( مسائل اجتماعى و اخلاقى ) و اما در مورد كلام ، بايد گفت كه دنبال كردن سير آن و نشان دادن جريان درآميختگى آن با فلسفه ، ضروريست ؛ ولى مسلما تاريخ فلسفه نمىتواند و نبايد در مباحث كلامى و تاريخ متكلّمين غرق شود - متفكرين برجسته كه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nزندگى و فعّاليت معنوى و آثار آنها ، بايد براى روشن كردن سير تفكر فلسفى به معنايى كه ذكر شد مورد مطالعه قرار گيرد ، عبارتند از ، ابن مقفّع ، و اصل بن عطا ، جهم بن صفوان ، ابو نصر فارابى ، زكرياى رازى ، ايرانشهرى ، ابو ريحان بيرونى ، ابو سليمان منطقى سجستانى گروه اخوان الصّفا ، ابو على سينا ، بهمنيار ، ابو على مسكويه ، ناصر خسرو ، عمر خيام ، عين القضاة همدانى ، عراقى ، شهاب الدين سهروردى ، شهرستانى ، سنائى ، فريد الدين عطار ، فخر رازى ، جلال الدين مولوى ، مصلح الدين سعدى ، نصير الدين طوسى ، افضل الدين كاشانى ، سعد الدين تفتازانى ، شمس الدّين حافظ ، قطب الدين شيرازى ، محمد شبسترى ، جلال الدين دوانى ، غياث الدين منصور دشتكى ، ميرفندرسكى ، ميرداماد ، صدر الدين شيرازى ، عبد الرزاق لاهيجى ، ملا هادى سبزوارى ، ميرزا ابو الحسن جلوه ، ميرزا فتحعلى آخوندزاده ، ميرزا آقا خان كرمانى ، ميرزا ملكم خان ، عبد الرحيم طالبوف ، كسروى و دكتر تقى ارانى و عده‌يى ديگر . . .\r\nبرخى از نامبردگان پيرو مكتب مشااند با گرايش كمى به فلسفهء افلاطونى ( مانند فارابى و ابن سينا و بهمنيار ) ، برخى پيرو مكتب اشراقند ( مانند سهروردى ، عين القضاة ، عطّار ، مولوى ، شبسترى ) ، برخى جزء جريان تفكر مادى ، شكاكيّت و آزادانديشند مانند ( رازى ، ايرانشهرى ، بيرونى ، خيام و حافظ ) برخى بيشتر متكلّمند ، مانند غزالى ، فخر رازى ، تفتازانى ، شهرستانى ، برخى بيشتر به حكمت عملى پرداخته‌اند ( مانند ابو على مسكويه ، سعدى ) ، برخى دست به سازگار كردن كلام و فلسفه ( مانند خواجه نصير ) يا عرفان و فلسفه ( مانند ملّا صدرا ) زده‌اند .\r\nاهميت اين افراد نيز از حيث نوآورى و خلّاقيت و قدرت تأثير ، يكسان نيست .\r\n\r\nمكاتب فلسفى\r\nدر جريان تظاهر سير تفكر فلسفى در هزاره پس از تسلط عرب و اسلام ، درواقع نبرد پرشورى بين روندهاى فلسفى ، ماهيتا مختلف و متضاد ، بين ماترياليسم و ايدآليسم بين آته‌ئيسم و مذهب ، بين طرز تفكر متافيزيك و شيوه تفكر ديالكتيك ، بين راسيوناليسم و ايراسيوناليسم جريان داشته است ، جاى كمترين ترديد نيست كه نه تنها ، دهريان و طباعيان و اصحاب هيولى كه بنا به شهادت جمعى كثير از مؤلفين مانند جاحظ ، بصرى ، ابو العلاء معرّى و غزالى و سمعانى و شهرستانى و ناصر خسرو و ابن جوزى بغدادى و عده‌اى ديگر داراى عقايد مادى بوده‌اند بلكه عناصر تفكر مادى در مكتب مشائيون ايرانى ، به‌ويژه ابو على سينا و دراتميستيك معتزله نيز فراوان است و اصولا از فلسفه و منطق يونان و ضرورت استناد به براهين عقلى و\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاحتجاجات مستدل ، براى درك واقعيّات و اثبات احكام ( در قبال نفى آن‌كه تنها براهين نقلى و ذكر احاديث و اخبار را كافى مىشمرد ) از قشرها و افراد مترقّى عصر ، حمايت مىكردند . و اما آته‌ئيسم به صورت آزادانديشى و شكّاكيت و شيوه زندگى خوشباشى و خراباتىگرى ، و توسّل به جبر براى سست كردن پايه‌هاى مذهب و حشر و نشر و بهشت و دوزخ ( به ويژه در افكار خيّام و حافظ ) بروز مىكرده است .\r\nعناصر ديالكتيك ، در عقايد عرفانى و وحدت وجودى از آن جمله در انديشه مولوى ، و در فلسفه ملاصدراى شيرازى ( كه به حركت جوهرى استكمالى معتقد بود . . . ) آشكار است . . . در كشور ما علاوه بر عرفان و الحاد ، فلسفه و منطق و بطور كلى راسيوناليسم ( و از اين جهت حتى كلام ) نيز ، درفش چنين مبارزاتى بوده ، لذا نه تنها كشف تضاد فكرى در سير تفكر فلسفى بلكه يافتن آستر طبقاتى آن ، يعنى رزمهاى دهقانان و مستمندان شهر عليه اشراف فئودال ، نبردهاى ايرانيان مغلوب عليه اعراب و خلافت و اميران و سلطانان دست‌نشاندهء خلافت ، نيز وظيفه پژوهنده است و تنها با يافتن اتصال واقعى ( و نه جعلى و پندارى ) آن نبرد فكرى ، با اين نبرد اجتماعى است كه تاريخ فلسفه در ايران مىتواند ، به يك مبحث علمى و به علم بدل شود ، و از صورت توده‌اى از اسامى اشخاص و آثار و مشتى عقايد و مقولات پراكنده بيرون آيد .\r\nبهترين طريقهء حل وظيفهء بزرگ و بغرنج نگارش تاريخ تفكر فلسفى در ايران ، نگارش تدريجى ، ايجاد تك‌نگاريهاى جداگانه ، بررسى تدريجى منابع اوليّه ، رجال ، ادوار ، مكاتب و جريانات فكرى ، جدا جداست تا پس از گرد آمدن به انداز كافى مدارك تحليلى به اندازه كافى استنتاج ، و روشن شدن منظره - اين تاريخ چنان كه درخور محتوى غنى آن است فراهم گردد .\r\nسير تفكر سه هزار ساله در كشور ما نشان مىدهد ، كه خلقهايى كه در فلات ايران مىزيسته‌اند به نوبهء خود نبردى كرده‌اند كه هرگز آسان و هموار نبود . دهها تن از متفكرين در اين راه سر خود را نهادند و جان خود را باختند . جمعى ديگر بلاياى بسيار و مصايب دشوارى را به خاطر عقايد خويش متحمل شدند اين سير ، داستانى است دل‌انگيز ، پرشور ، سرشار از قهرمانيها و فداكاريها كه تنها مىتواند و بايد مشوّق ما به ادامهء نبرد سخت در راه حقيقت ، و محرّك ما در تقويت و تشديد مبارزهء بت‌شكنانه و ضلالت برانداز مردم ايران باشد . . . » « 1 »\r\n\r\n\r\n","description":"","footnote":"\r\n( 1 ) . نقل از ويژگيها و دگرگونيهاى جامعهء ايرانى در پويهء تاريخ از احسان طبرى از ص 53 به بعد .\r\n","page_name":" 49 ","page_number":49},
  {"content":"\r\n\r\n\r\nمهمترين فرق و جريانات فكرى در جهان اسلامى\r\nبه عقيدهء براون مهمترين فرق مذهبى كه از اسلام منشعب شد يكى فرقهء شيعه است كه امامت و حكومت را از حقوق مسلم خاندان رسالت مىدانستند و ديگرى فرقهء جمهورىخواه و آزادمنش خوارج است كه بر خلاف شيعيان ، معتقد بودند كه هر فرد مسلمانى در صورتى كه اهليّت داشته باشد مىتواند به مقام امامت و خلافت برگزيده شود ، به نظر براون « خوارج » در امور مذهبى مظهر تمايلات دموكرات منشانه تازيان ، و شيعيان مظهر تمايلات سلطنت‌خواهانه ايرانيان بوده‌اند ، فرقه سوم فرقه مرجئه است كه جنبه سياسى آن غلبه داشت ، و فرقه چهارم كه بيشتر داراى جنبه دينى و تفكرات فلسفى بود قدريه يا معتزله مىباشد . . . مرجئه مأخوذ است از ريشهء « ارجاء » به معناى « به تأخير انداختن » و بدان سبب اين قوم را مرجئه گويند كه معتقد بودند كيفر مسلمين گنه‌كار ، تا روز قيامت به تأخير افتد و هيچ مؤمنى را ولو اينكه هر معصيتى مرتكب شده باشد نبايد ملعون داشت . اين گروه مسلمين ، بر خلاف شيعيان و خوارج ، تسليم خلافت بنى اميّه شدند . اين جماعت عقيده داشتند كه هيچ مؤمن مسلمانى الى الابد در جهنّم نخواهد ماند . . . بديع الزمان فروزانفر مىنويسد : « نزد مرجئه ايمان عبارت است از قول لا إله الا اللّه ، محمد رسول اللّه ، و عمل جزء ايمان نيست ، بنابراين كسى كه اداى شهادتين كند مؤمن است اگرچه عمل به مقتضاى ايمان نكند و از اين جهت مرتكبين كبائر را مؤمن مىخواندند و دربارهء مرتكب كبيره مىگفتند نرجى امره الى الله . بر خلاف خوارج كه مرتكب كبيره را كافر مىدانستند و عقيده مرجئه ، چنان كه اشاره كرديم ، با وضع دينى خلفاى فاسد بنى اميه كه از هيچ گناه كبيره‌يى احتراز نداشتند مناسب بود و از اين جهت آن طايفه را تقويت مىكردند . . . » براون مىنويسد مرجئه نظرهاى خود را ظاهرا با محيط دربار اموى كه با روح هيچ‌يك از شيعيان واقعى و خوارج به هيچ‌وجه سازگار نبود طورى تطبيق مىكردند كه جز عنوان ابن الوقت و بوقلمون صفتى به سختى مىتوان عنوان ديگرى براى آنها قائل شد . پس از سقوط بنى اميه اين فرقه ، استقلال خود را از دست داد ولى ابو حنيفه مؤسس يكى از چهار مذهب تسنن كه تا امروز نيز نام او مانده است از ميان همين جماعت برخاست .\r\nفن كرمر  ( VanKremer )  گويد « بسيار جاى تأسف است كه اطلاعات دقيق و صحيح دربارهء اين فرقه تا اين اندازه كم است . منابع عربى اطلاعات مربوط به عصر اموى ، به كلى نابود شده و دچار سرنوشت همان عصر گرديده است و قديمترين آثارى كه مانده است از زمان عباسيان است ، بنابراين اطلاعاتى كه درباره مرجئه داريم مبتنى بر اخبار پراكنده‌اى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاست كه از نويسندگان متأخر عربى به دست آمده است . . . » « 1 »\r\nدى بور  ( De . Boer )  خاورشناس نامدار هلند ضمن مطالعه در پيرامون منابع و سرچشمه‌هاى تفكّر و انديشهء فلسفى در اسلام مىنويسد : « آنچه را مسلمانان روىهم‌رفته از حكمت هندى و ايرانى سهم و كمك گرفتند بسيار مهمتر از تمام حكمتى بود كه از فرهنگ سامى به ارث بردند . . . » « 2 »\r\nوى در جاى ديگر مىنويسد : « . . . فلسفه اسلامى در تمام دورهء زندگى خود فلسفه‌يى انتخابى و التقاطى بشمار مىرود و پايه‌هاى آن روى ترجمهء كتب فلسفى يونان پىريزى شده . . . با اينكه مسلمانان در عالم فكر و انديشه ، كار ابتكارى و بديعى نكردند با اينحال فلسفهء اسلامى از نظر تاريخى مهمتر از اين است كه فقط آن را واسطه و ميانجى بين فلسفه قديم و فلسفه مسيحيت بدانيم . . . » « 2 »\r\nايداليسم و تفكرات عرفانى غير از زمينهء داخلى ، از دو راه ، يعنى از هندوستان و يونان به جهان اسلامى راه يافت و يكى از مظاهر آن انديشهء نوافلاطونيان است كه ما با رعايت اختصار به اصول عقايد و افكار پيروان اين مكتب اشاره مىكنيم :\r\n« تاريخ نوافلاطونيان سخت طولانى و پيچيده است ، ولى ما مىكوشيم خلاصه‌اى روشن از اين تاريخ تا آنجا كه مورد نيازست به دست دهيم . مكتب نوافلاطونى كه از قرن سوم ميلادى پديد مىشود و تا قرن ششم ميلادى ، دوام مىآورد ، يكى از مهمترين و بانفوذترين مكاتب فلسفى جهان كهن است كه داراى سه عنصر متشكله است : تعاليم افلاطون ، تعاليم ارسطو ، و وحدت وجود ، كه بر وحدت عالم و من ، پيوند وجود كل و هستى انسان و امكان آميزش معنوى اين دو معتقد بود .\r\nوظيفهء مشتركى كه مكاتب سه‌گانه نوافلاطونيان در برابر خود نهاده بودند ، منظّم و مدوّن كردن آراء افلاطون و ارسطو و آشتى آنها بود . آنها به اقانيم ثلاثهء « واحد » و « عقل كل » و « نفس كل » معتقد بودند و در عين وحدت وجود براى آنها مراتب خاصى قايل بودند .\r\n. . . نوافلاطونيان نظريات ارسطو را دربارهء هيولا و صورت ، قوه و فعل و تمام تعاليم منطقى او را پذيرفته بودند ولى در كنار آن به عرفان و تصوف و علوم غريبه باور داشتند و جهان را نتيجه فيضان از « واحد » مىدانستند ، فهلويون كه شايد نوعى از نوافلاطونيان ايرانى بودند در عين اعتقاد به وحدت ، در حقيقت وجود ، معتقد بر اختلاف مراتب در آن\r\n\r\n\r\n","description":"","footnote":"\r\n( 1 ) . تاريخ ادبى براون ، ج 1 ، ص 410 .\r\n( 2 ) و ( 2 ) . دى بور ، تاريخ فلسفه در اسلام ، ترجمهء عباس شوقى ، ص 10 و 32 .\r\n","page_name":" 51 ","page_number":51},
  {"content":"\r\n\r\nبودند .\r\n. . . شيخ اشراق در آثار خود از « فلسفهء خسروانى » و « فهلويون » سخن مىگويد و كسانى مانند فراشوشتر ، جاماسب ، كيومرث ، جمشيد ، كيخسرو ، و بزرگمهر و ديگران را به مثابهء نمايندگان حكمت خسروانى معرّفى مىكند . وطن انديشه‌هاى اشراقى ، هند است و در اينكه ايران از عهد هخامنشى با هند در ارتباط بوده و در دورهء ساسانيان با آوردن كتاب كليله و دمنه از آن سرزمين ، مناسبات فرهنگى بين دو كشور فزونى گرفته است ، بعيد نيست كه غير از عوامل اجتماعى و اقتصادى كه در پيدايش زروانيگرى و مانيگرى ( كه نوعى اعراض از فعاليتهاى مثبت اجتماعى است ) مؤثر بوده افكار دانشمندان هند ، نيز در ظهور و گسترش اين افكار تأثير فراوان داشته است . پس از تسلط اعراب و نفوذ اسلام در خاورميانه متفكرينى مانند رازى ، سهروردى و تا حدّى مولوى كه سخت از جهان‌بينى اسلام دور بودند براى نجات از حربهء تكفير ، ناچار بودند ، رنگ اسلامى تندى به تفكر خود بزنند تا خود را در امان نگه دارند . با اين‌حال ، بحثهاى نظرى و فلسفى در دوران خلفاى آزادانديش عبّاسى و مقدم بر همهء آنها مأمون امرى عادى بود . مأمون خوش داشت كه نظريّات مخالفان اسلام را بشنود و حتى چنان كه از كتاب « گجستگ اباليش » برمىآيد دوست مىداشت كه از مناظرات ارباب مذاهب ديگر ، كه خود با دو طرف مناظره مخالف بود ، آگاهى يابد . در همين ايام اين مسأله كه آيا خير و شر در جهان ، از آن يك مبداء است يا دو مبداء و آيا صواب و خطاى انسان به خود است يا نا به خود ، يعنى انسان مجبور است يا مختار و آيا عالم صغير ( انسان ) و عالم كبير ( جهان ) با هم مربوطند و يا غيرمرتبط و آيا عالم لاهوت ( آسمان ) و عالم ناسوت ( زمين ) با هم پيوسته‌اند يا نه و آيا خالق ، جهان را از عدم صرف آفريده است يا جهان فيضان وجود اوست و اينكه جوهر اصلى وجود ، كدام است ، و آيا اصالت با وجود است يا با ماهيت ، مطالب اساسى بحثهاى فلسفى ، دينى ، و كلامى اين دوران است . با اينكه نظريات ابن سينا به مادىگرى گرايش دارد و نظريات سهروردى به ايداليسم ، معذلك بين نظريات آن دو ، جسته گريخته وجوه تشابهى به چشم مىخورد ابن سينا در نجات ( ص 398 ) مىنويسد : « انّ واجب الوجود بذاته عقل و عاقل و معقول و عاشق و معشوق . . . » . و سهروردى به جاى واجب الوجود « نور الانوار » و به جاى عقول « انوار قاهره » مىگذارد و بين آنها با امشاسپندان و ملائكه ارتباط برقرار مىكند .\r\nجهان‌بينيها ، كه بخشى از تمدن بشرى است ، مانند نژادها در سير و سفر و آميزش\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو زايش دايم است . نژاد ، تمدن و جهان‌بينى خالص وجود ندارد . اگر شجره‌نامهء آنها تنظيم گردد ، شاخه‌اى به هند ، شاخه‌اى به چين ، شاخه‌اى به ايران ، شاخه‌اى به يونان و شاخه‌اى به مصر يا بابل يا ديگر نقاط مىرود . در حكمت اشراق سهروردى نيز اين تنوع سرچشمه‌هاى اصلى ، ديده مىشود . انواع مختلف حكمت كه در ايران پديد شده ، وجوه مشترك فراوان دارند ولى وجوه اختلاف آنها را نمىتوان ناچيز گرفت . رازى ، فارابى ، ابن سينا ، سهروردى ، فخر رازى ، محقق طوسى ، قطب الدين شيرازى و صدر الدين شيرازى هريك كالاى فكرى خود را با جلوه‌يى خاص به بازار آوردند ، علت اين تنوع را بايد در مختصات تاريخى و اجتماعى زمان جستجو كرد .\r\nنكته مهمى كه در تفاوت به ويژه « حكمت اشراق » و عرفان ، بايد گفت در آن است كه حكمت اشراق ، منطق و استدلال منطقى را قبول دارد ، و به اصطلاح به دنبال علم اليقين مىرود . ولى عرفان ، چنان كه گفتيم نمىخواهد سيستم فلسفى منظّمى عرضه دارد ، و از آن بيزار است ، و به اصطلاح به دنبال عين اليقين مىرود .\r\nعرفا به هيچ‌وجه مايل نبودند خود را حكمى و فلسفى بخوانند و پاى استدلال را به ميان آورند ، عطار مىگفت :\r\n چو عقل فلسفى در عِلّت افتاد * ز دين مُصطفى بىدولت افتاد \r\nلذا عقل‌گرائى و تفلسف شيخ اشراق با مزاج و مذاق عرفا كه شهود و اشراق را امرى فطرى و وجدانى مىدانند نه كسبى و استدراكى ، سازگار نيست .\r\nبسيارى چيزها ، از احكام و امثله و استدلالات در اين مكاتب ، كهنه و منسوخ ، و براى ما و زمان ما ديگر ساده‌لوحانه و بىمعنايند ولى اگر در اين مكاتب روح جامعه و نبردهاى اجتماعى و تلاش انسان براى دريافت حقيقت ، و صفات بزرگ نفسانى جويندگان دلير و جانفشان و شور و فصاحت و طبع سوزان و خلّاق آنها ، ديده شود ، بسيار چيزها در اين مكاتب دلپذير ، گيرا و آموختنى است .\r\nاز آن جمله آثار سهروردى ، كه در آن تمثيلات مرموز و لطيف و انديشه‌هاى شاعرانه دلكش فراوان است ، از جمله اين رباعى :\r\n هان تا سرِ رشته خود گم نكنى * خود را ز براى نيك و بد گُم نكنى\r\nرهرو تويى راه تويى ، منزل تو * هشدار كه راه خود به خود گم نكنى « 1 » \r\n\r\n\r\n","description":"","footnote":"\r\n( 1 ) . مأخوذ از ويژگيها . . . پيشين ، از ص 242 به بعد به اختصار .\r\n","page_name":" 53 ","page_number":53},
  {"content":"\r\n\r\n\r\nروش متكلمين\r\nنكته‌يى كه بايد به آن توجه داشت اينكه ، متكلمين ، « كلام خود را جانشين مذهب نمىكنند و تماما احكام و تعاليم آن را مىپذيرند ، فقط مىكوشند با دلايل عقلى و نقلى درصدد اثبات آنها برآيند و مايلند ايمان را با ايقان و حكم عقل را با حكم قلب انطباق دهند .\r\nولى ما بين سه جريان كلامى ، يعنى معتزله و اشاعره ( و از آن جمله ماتريديّه ) و اماميّه اختلاف‌نظرها كم نيست و حتى اين نظر ، كه گويا كلام اماميّه با كلام معتزله انطباق كامل دارد نادرست است ، گرچه نزديكى بين آنها بيشتر از نزديكى كلام اماميّه با كلام اشاعره است . كلام اماميّه راه احتجاج و استدلال خود را به استقلال پيموده است .\r\nمتكلمين ، عالم را حادث و مخلوق مىشمردند ، زيرا عالم ، بنا به استدلال صدر الدين شيرازى ، قادر نيست كيفيّتهاى متكثّر را ايجاد كند و اين كار تنها كار صانع حكيم است كه وجودش امرى است معين و معلوم ، و اين خداوند ، به حكم قرآن كه مىگويد :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  خدايى واحد و يكتاست :\r\nيكى از امّهات مسائلى كه برخى از متكلّمين مانند فلاسفه اسلامى بدان پرداخته‌اند مسأله حدوث و قدم و ربط حادث به قديم است . عده‌يى از متكلمين مانند غزالى و امام فخر رازى و شهرستانى و ابن غيلان به « مناقضه و مصارعه » با ابن سينا پرداختند كه به پيروى از ارسطو گفته بود هيولاى اولى بىنهايت است و « مالا نهاية له ، لايوجد » يعنى چيزى كه بىنهايت است حادث نمىشود و قديم است .\r\nغزالى در كتاب معروف خود « تهافت الفلاسفه » اين مسئله قدم هيولى و حادث بودن عالم را از دلايل سه‌گانه كفر فلاسفه مىداند . متكلّمين برآنند كه ازليّت و بىآغازى عالم و حدوث زمانى آن ثابت است و در زمانى كه خداوند صلاح دانسته و برحسب ارادهء خود ( كه از سبب و علت فارغ است ) انقطاع فيض از منبع فيّاض انجام گرفته و عالم به وجود آمده است . . . در حقيقت دانشمندان قرون وسطا بىافزار تجربه مىخواستند تكوين جهان را كه در زمان كانت و لاپلاس تا امروز كه جهان‌شناسى به مدد وسايل نو ، كه تمام امواج را دربرمىگيرد ، و محاسبات ، پيشرفت شگرفى كرده ، و دربارهء آن بحثهاى علمى ادامه دارد يك‌تنه و به ضرب الفاظ حل كنند .\r\nدر كلام ، دربارهء علم و اراده و صفات ازليهء خداوند ( مانند قادر وحىّ و سميع و بصير و مريد و متكلم ) و در اين‌كه علم و ارادهء الهى حادث است يا قديم و اين‌كه علم خداوند بر جزئيات ( و به اصطلاح تفصيلى است ) يا فقط به كليات ( و به اصطلاح جملى است ) و صفات او عرضى است ( و يا زائد بر ذات اوست ) يا عين ذات اوست بحثى مشبع انجام\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمىگيرد . از معتزله ابو هذيل علّاف مىگفت ، درك صفاتى در داخل ذات ، ولى در وراء آن ممكن نيست ، لذا صفات عين ذات است و سيد مرتضى از جمله به عرضى بودن صفات صانع معتقد است تا ذات از شائبهء تكثّر و تنوّع كه صفات مىتوانند ايجاد كنند ، آزاد بماند .\r\nيكى از مسائل مورد بحث كلام ، مسئله امكان رؤيت خداوند است زيرا در قرآن آيات مختلفى دراين‌باره آمده است . حديثى وجود دارد داير بر جواز رؤيت كه مىگويد : « انّكم سترون ربكم يوم القيامه كما ترون القمر ليلة البدر » ( يعنى روز رستاخيز پروردگار خويش را چنان مىبيند كه ماه را در شب چهاردهم ) .\r\nو اين حديث مبتنى است بر اين آيهء قرآن   « وُجُوهٌ يَوْمَئِذٍ ناضِرَةٌ ، إِلى رَبِّها ناظِرَةٌ »   « 1 » ولى آيهء خلاف اين هم وجود دارد كه مىگويد :  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ »  « 2 » .\r\nكلام اشعرى هوادار امكان رويت بود . ولى كلام اماميّه آن را رد مىكرده زيرا به حق مىپنداشته است كه اين امر با تجرد محض وجود بارى ، از كليّه مختصّات هيولايى تنافى دارد و باعث نكث در وحدت و موجب شرك است و البته در اين سخن پىگيرى منطقى بيش‌ترى است .\r\nمسئله عدالت « عدل » و قدرت يا عدم قدرت خدا بر خلق « شر » نيز از مباحث مهم مربوط به صفات الهى مورد بحث بود ، و كلام اماميّه بر آن است كه البته قدرت خداوند به ايجاد شر هست ، ولى شر قبيح است و عمل قبيح از خداوند سر نمىزند و شر امر عدمى است و امر عدمى را به خداوند نسبت نتوان داد ( زيرا شر يعنى لا خير ) ولى « بداء » و تغيير رأى براى خداوند ممكن است چنان‌كه در مورد قربانى اسمعيل به دست پدرش ابراهيم ، ( بداء ) حاصل شد و ندا از آسمان رسيد . لطف و تفضّل الهى شامل بندگان است و بر او واجب است كه به بنده خوب خود كمك كند .\r\nمبحث عدالت در الهيّات مسيحى نيز جاى مهمى را اشغال مىكند و به هر جهت حكم آن است كه « ليس فى الامكان ابداع تماكان » اندرين ملك چو طاووس به كار است مگس .\r\n. . . يكى از مباحث ديگر عمده و پردامنهء كلام ، مسالهء جبر و اختيار است كه چون علم و اراده خالق مطلق است ، آيا محلى براى آزادى اراده مخلوق باقى مىماند ، و اگر مخلوق مجبور است ، آيا از او رفع تكليف نمىشود و آيا ثواب و عقاب به سخن لغو بدل نمىگردد ؟ برخى محققين برآنند كه انديشهء « جبر » و مجبور بودن انسان يك انديشه ايرانى\r\n\r\n\r\n","description":"","footnote":"\r\n( 1 ) . حافظ مىگويد :\r\n اين جان عاريت كه به حافظ سپرده دوست * روزى رخش ببينم و تسليم وى كنم \r\n( 2 ) . فردوسى گويد :\r\n به بينندگان آفريننده را * نبينى مرنجان دو بيننده را \r\n","page_name":" 55 ","page_number":55},
  {"content":"\r\n\r\n( رزوانى و مانوى ) است كه در قرآن و اسلام رخنه كرده و حال آنكه انديشه آزاد و مختار بودن آدمى در افعال خود يك انديشه مسيحى است كه آن هم در قرآن رخنه كرده ، و لذا از همان آغاز ، بحث‌هايى را برانگيخته است .\r\nكلام اماميّه در زمينه جبر و اختيار ، قبول همان حكم معروف است كه « لا جبر و لا تفويض ، بل الامر بين الامرين » و مىگفتند اسباب و علل قريب ، تحت اختيار انسان است ولى اسباب و علل بعيد تحت اختيار او نيست . . . مثلا اگر كسى خنجرى به كسى هديه كند و سپس آن كس كه هديه را دريافت داشته با آن خنجر كسى را به قتل برساند ، هديه كننده را نمىتوان قاتل شمرد . در خود قرآن آياتى وجود دارد كه صريحا دليل مجبور بودن انسان است مانند  « قُلْ لا أَمْلِكُ لِنَفْسِي ضَرًّا وَ لا نَفْعاً إِلَّا ما شاءَ اللَّهُ »  .\r\nحافظ كه اهل كلام است در تأييد اين معنى گويد :\r\n در كوى نيكنامى ، ما را گذر ندادند * گر تو نمىپسندى تغيير ده قضا را\r\nگر رنج پيشت آيد و گر راحت اى حكيم * نسبت مكن به غير ، كه اين‌ها خدا كند\r\nمن اگر خارم اگر گل چمن‌آرايى هست * كه از آن دست كه مىپروردم ، مىرويم \r\nدر قبال استدلال فوق كه دربارهء علت قريب و بعيد ذكر كرديم اشاعره و ديگر طرفداران مجبور بودن انسان مىگفتند قدرت بشرى ، قدرت حادث است لذا مستند فعل نمىتواند بود و تنها قدرت قديم يعنى قدرت الهى است كه مىتواند مستند فعل باشد .\r\nكلام اشعرى بر آن بود كه مكلّف در عمل خود مختار نيست زيرا قبول اختيار مكلّف در حكم نفى اختيار كامله الهى است ولى اگر مجبور بودن صرف را هم بپذيريم تكليف ساقط مىشود ، لذا مىگوييم كه مكلّف قوهء « كاسبه » دارد و فعل بنا به علّت قريب صدور آن فعل ، به فاعل منسوب مىشود و حال آنكه او واسطهء اجر است و سر رشته دست خداست و اين فعل‌پذيرى از طرف انسان در اعمال مؤثر نيست ولى در مكافات نهايى اين اعمال مؤثر است . شيعه اين نظريه را مردود مىشمرد و مىگفت طاعت و معصيت و عمل مباح ، كه سه حالت عمل است كارهايى است كه مقدور خدا نيست و مجرى و مباشر آن خود انسان است . زيرا موجد و آفرينندهء فعل است نه كاسب و پذيرنده آن . كلام شيعه به قبول اختيار محدودى براى انسان ، سعى مىكند اين گرهء كور جبر و اختيار را بگشايد . . . » « 1 »\r\n\r\n\r\n","description":"","footnote":"\r\n( 1 ) . نگاه كنيد به نوشته‌هاى فلسفى و اجتماعى ، بخش نخست ، از ص 488 تا 491 ( به اختصار ) .\r\n","page_name":" 56 ","page_number":56},
  {"content":"\r\n\r\n\r\nعلل بروز اختلافات\r\nبه نظر علّامه شبلى نعمانى پاكستانى ، علل و اسباب اختلاف عقايد ، گوناگون بود ، اول اينكه اقوام عجمى يعنى ملل غيرعرب ، اهل موشكافى ، خرده‌بينى و دقّت‌نظر بودند .\r\nدوم اينكه ، اقوامى كه اسلام آوردند در مذهب قديم و آيين آنها در باب عقايد ، مثل صفات خدا ، قضا و قدر ، جزا و سزا ، افكار و خيالات خاصى وجود داشت . در اين خيالات و افكار ، آنچه كه علنا بر خلاف عقايد اسلام بود ، مثل تعدد خدايان ، شرك و بت‌پرستى ، البته از دلهاى آنها رخت بربست ولى در مواردى كه آيات يا عقايد و تعليمات اسلامى چند پهلو و قابل تفسير و تعبير بود ، پيروان هر مذهبى سعى مىكرد كه آيات و تعاليم اسلامى را به نحوى تفسير و تعبير نمايد كه با دين سابق او مطابقت و هم‌آهنگى داشته باشد . مثلا خدايى كه قوم يهود به آن عقيده داشت كاملا در پيرايهء « يك آدم » مجسّم شده بود . چشمانش درد مىگيرد ، فرشتگان از او عيادت مىكنند ، گاهى با پيغمبر كشتى مىگيرد و زمين مىخورد و آسيب مىبيند و امثال آن .\r\nصاحبان اين عقايد وقتى كه به اسلام گرويدند طبعا ميل و توجه آنها به طرف آياتى از قرآن بود كه در آنها از دست و گوش و چشم خدا سخن به ميان آمده است . آنها براى آنكه مذهب سابق خود را توجيه كنند به معنى ظاهرى آيات توجه مىكردند و مىگفتند كه خدا واقعا داراى دست و پا و گوش و چشم است .\r\nسوم اينكه بين پيروان اديان و مذاهب مختلف از ديرباز بر سر جبر و اختيار گفتگو بوده ؛ بعضى مىگفتند كه انسان در اعمال و كارهاى خود كاملا مختار است و برخى برعكس مىگفتند كه افعال و ارادهء مردم در اختيار آنها نيست و آيات قرآن طورى ذووجهين و دوپهلوست كه مىتوان هر دو معنى را از آن استنباط كرد . مثلا اين آيات حاكى از اختيار آدمى است :\r\n1 .  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً \r\n2 .  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ \r\n3 .  وَ مَنْ يَكْسِبْ إِثْماً فَإِنَّما يَكْسِبُهُ عَلى نَفْسِهِ \r\nو آيات زير نيز مؤيّد اين معنى است كه انسان در اعمال خود اختيارى ندارد  « وَ إِنْ تُصِبْهُمْ حَسَنَةٌ يَقُولُوا هذِهِ مِنْ عِنْدِ اللَّهِ وَ إِنْ تُصِبْهُمْ سَيِّئَةٌ يَقُولُوا هذِهِ مِنْ عِنْدِكَ قُلْ كُلٌّ مِنْ عِنْدِ اللَّهِ . » \r\nو در مورد دوزخيان در قرآن چنين آمده است : « 1 »\r\n\r\n\r\n","description":"","footnote":"\r\n( 1 ) . تاريخ علم كلام ، ترجمهء فخر داعى ، ص 7 به بعد .\r\n","page_name":" 57 ","page_number":57},
  {"content":"\r\n\r\n خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ  .\r\nبه اين ترتيب از اواخر قرن اول هجرى طرفداران جبر و تقدير يا « مجبّره » و « قدريه » در برابر هم صف‌آرايى كردند و به مشاجره و مخالفت با يكديگر پرداختند . بنى اميه معبد الجهنى و غيلان دمشقى را كه به آزادى بشر در اعمال خود معتقد بودند مورد تعقيب قرار دادند يعنى غيلان را به امر هشام و معبد را به امر حجّاج به‌طور رقت‌بارى كشتند و عده‌يى نيز چون به جبر معتقد بودند از طرف مخالفين از پاى درآمدند ، چون جهم بن صفوان ، كه در ( 128 ه ) كشته شد . « 1 »\r\nچهارمين عاملى كه موجب بروز اختلاف بين مسلمانان شد ، طرز توجيه و نحوهء شناسايى خداست . به قول علامه شبلى « يك آدم ساده‌دل ، خدا را مالك الملك ، فرمانرواى مطلق ، و شاه شاهان مىداند و مىگويد هيچكس نمىتواند به خدا فرمان بدهد . چيزى بر او واجب نيست . فعال ما يشاء است و در احكامش كسى را مجال چون و چرا نيست . اگر گنهكاران را ببخشد و نيكوكاران را سزا دهد مختار است ، اگر اراده كند سنگريزه ، كوه و شب ، روز مىشود . همين افكار و انديشه‌ها به‌صورت عقايد اشاعره منعكس گرديد .\r\nبه عقيدهء اين جماعت ، كه بعد از شكست معتزله ، قرنها با قدرت و استبداد بر مسلمين فرمانروايى داشتند ، احكام خدا مبتنى بر مصلحت نيست .\r\nهيچ‌چيز در عالم ، علت چيزى نيست يعنى رابطهء علت و معلولى در عالم وجود ندارد .\r\nدر اشياء ، خواص و تأثير نيست .\r\nاگر خدا ، نيكان را بىجهت كيفر دهد بىانصافى نيست .\r\nانسان را در افعال و كارهاى خود قدرت و اختيارى نيست .\r\nفعل نيك و بدى كه از انسان صادر مىشود هردو از خداست و بس . . . » « 2 »\r\nدرحالىكه فلاسفه و اهل اعتزال مىگفتند :\r\n1 . تمامى احكام و كارهاى خدا مبتنى بر مصلحت است و نظام عالم براساس قوانين خلل‌ناپذير قرار گرفته است .\r\nدر اشياء خواص و آثارى است كه هيچ وقت از آنها منفك نمىشود ، خدا ، انسان را در افعال خود مسئول و مختار قرار داده است ؛ هرگز از خدا ، خلاف عدل و انصاف سر نمىزند .\r\n\r\n\r\n","description":"","footnote":"\r\n( 1 ) . تاريخ ادبيات دكتر صفا ، از ص 52 به بعد .\r\n( 2 ) . تاريخ علم كلام ، پيشين ، از ص 8 به بعد .\r\n","page_name":" 58 ","page_number":58},
  {"content":"\r\n\r\nامام فخر رازى در تفسير كبير ( سورهء انعام ) از قول شيخ ابو القاسم انصارى مىگويد :\r\n« فكر اهل سنت و جماعت ( مراد اشعريه است ) به طرف وسعت و بسط قدرت خدا رفته - و نظر معتزله به طرف تعظيم و مبرا از عيوب بودن خداست . . . » « 1 »\r\nبه‌طور كلى معتزله مىگفتند : صفات خداوند غير ذات او نيست يعنى خداوند عالم و قادر و حىّ و سميع و بصير به ذات است و اين صفات زائد بر ذات نيست . معتزله ناچار هريك از آيات قرآن را كه منجر به اثبات صفات زائد بر ذات مىشد يعنى براى خداوند صفاتى مثل صفات مخلوق اثبات مىنمود ، به نوعى تفسير و تأويل مىكردند و مخصوصا با كسانى كه به تجسيد واجب ( يعنى جسم داشتن خدا ) و رؤيت او به‌نحوى از انحاء معتقد بودند به سختى مخالفت مىكردند .\r\n3 . ديگر از آراء جالب معتزله اعتقاد به عدل خداوندى و ايمان به قدرت و اختيار آدمى است . به‌نظر آنها ، خداوند خيرخواه بشر است و افعال و اعمال بشر را از خوب و بد خلق نمىكند بلكه ارادهء انسان در انتخاب آنها آزاد و درحقيقت آدمى خالق افعال خويش است و به همين جهت اگر كار خوب كند نتيجهء خوب و هرگاه عمل شر و ناصوابى انجام دهد از نتايج بد آن ، برخوردار خواهد شد و خداوند در وعده و وعيد خود صادق است . به‌نظر آنها ، كسانى هم كه گناه كبيره مرتكب مىشدند تا ابد عقاب و كيفر نخواهند ديد .\r\n4 . ديگر از مبانى مهم معتقدات معتزله عقيده و ايمان آنهاست به حكومت « عقل » .\r\nبه‌نظر معتزله در مواردى كه شرع از امرى يا نيك و بد كارى سخن نگفته است بايد از عقل مدد جست . يعنى ملاك خوبى و بدى امور ، فقط امر و نهى شرعى نيست . . . » « 2 »\r\nبه قول علامه شبلى پاكستانى ، فطرت آدميان بر دو گونه است :\r\n« عده‌يى از مردم ، عقل را در هر امرى دخالت مىدهند و هيچ‌چيز را تا به محك عقل نيازمايند باور نمىكنند ، و جمعى ديگر كه در آنها ذوق بحث و چون و چرا نيست ، هر وقت حرفى را از يك بزرگى يا از شخص مورد اعتقاد و اعتمادى مىشنوند ، هيچ از جهت و سبب سؤال نمىكنند ، بلكه سر تسليم فرود مىآورند و آمنّا و صدّقنا مىگويند ، و چون اين دو حالت ، مقتضاى فطرت انسانى است ، هيچ زمانى جامعهء بشرى از اين دو گروه خالى نيست . شما حالت صحابه را به نظر آوريد : ابو هريره روايت مىكند كه حضرت رسول ( ص ) فرمود كه خدا مردگان را از گريه و ماتم زنده‌ها عذاب مىكند ولى عايشه كه\r\n\r\n\r\n","description":"","footnote":"\r\n( 1 ) . براى كسب اطلاعات بيشتر در مورد اشاعره به صفحهء 45 تا 48 تاريخ علم كلام ، پيشين ، رجوع كنيد .\r\n( 2 ) . تاريخ علم كلام ، پيشين ، ص 10 به بعد .\r\n","page_name":" 59 ","page_number":59},
  {"content":"\r\n\r\nاين را مىشنود مىگويد چنين چيزى نمىشود چه خدا خود فرموده است :  « وَ لا تَزِرُ وازِرَةٌ وِزْرَ أُخْرى » *  ، ( معنى آن اين است كه گناه يكى را نمىشود از ديگرى مؤاخذه كرد ) .\r\nيك صحابى از آن حضرت روايت مىكند كه مردگان مىشنوند ، باز عايشه مىگويد خير نمىتوانند بشنوند ، زيرا خدا خودش مىگويد : «  إِنَّكَ لا تُسْمِعُ الْمَوْتى » *  ( يعنى مردگان نمىشنوند ) .\r\nابو هريره از پيغمبر روايت مىكند : خوردن چيزى كه از آتش پخته شده وضو را باطل مىكند . عبد الله مسعود مىگويد اگر اينطور باشد بايد از استعمال آب گرم تجديد وضو لازم بيايد .\r\nعبد اللّه بن عباس مىگويد : رسول اكرم در ليله معراج خدا را مشاهده نمود . صحابى ديگر صريحا مىگويد هرگز چنين چيزى نيست . . . در چنين شرايطى دشمنان اسلام ساكت نبودند .\r\n\r\nسخن مخالفان\r\nمخالفان اسلام مىگفتند بعضى از مطالب و مندرجات قرآن با موازين عقلى سازگار نيست . امام فخر رازى در تفسير كبير بعضى از آن اعتراضات را نقل مىكند :\r\nمثلا در قرآن مجيد در مورد واقعه‌يى ، از سليمان و مورچه ( سوره نمل آيهء 49 ) و هدهد ( سوره نمل آيهء 22 و 24 و 25 ) سخن گفته است . امام فخر رازى در تفسير كبير مىنويسد كه ملاحده اعتراضاتى بر آن به شرح زير كرده‌اند :\r\n1 . هدهد و مورچه چگونه مىتوانند خردمندانه سخن گويند .\r\n2 . سليمان كه در شام مىزيست چگونه از آنجا ، هدهد ، به يك طرفة العين به يمن رسيده و از آنجا برگشته است .\r\n3 . دربارهء سليمان مىگويند كه او پادشاه تمام دنيا بوده و حتى بر اجنه هم حكومت داشته و با وجود اين ، نام و نشان مثل بلقيس حكمرانى هم ، بر او معلوم نبوده است !\r\n4 . بر هدهد ( پرندهء كوچكى است ) چگونه و از كجا اين مطلب معلوم شده كه سجده كردن بر آفتاب ناروا و موجب كفر است . . . » « 1 »\r\nابن حزم و سكاكى و ديگر صاحبنظران عالم اسلام ، نيز اعتراضات ملحدين و مخالفين اسلام را ذكر كرده‌اند ولى فخر رازى پيش از ديگران در اين زمينه بحث كرده است :\r\n\r\n\r\n","description":"","footnote":"\r\n( 1 ) . نقل و تلخيص از تاريخ علم كلام ، پيشين ، ص 132 به بعد .\r\n","page_name":" 60 ","page_number":60},
  {"content":"\r\n\r\nاعتراضات ملاحده بر قرآن از سه قسم خارج نيست :\r\n1 . در قرآن مجيد وقايع و قضايايى مذكور است كه بر خلاف قانون قدرت مىباشد ، از قبيل خرق عادت : مكالمات و گفتگوى جانوران ، تسبيح‌خوانى جبال ( كوهها ) و غيره .\r\n2 . در قرآن مطالبى ديده مىشود كه مبتنى بر اوهام‌پرستى است ، مثل اثر جادو ، پيوستن شيطان به آدمى .\r\n3 . بسيارى از مطالب قرآن با تحقيقات علمى مطابقت و هم‌آهنگى ندارد از قبيل فرورفتن آفتاب در چشمه ، آفريدن دنيا در شش روز ، تكوين يا پديد آمدن نطفه در بين سينه و پشت و غيره كه در سورهء كهف آيهء 85 و سوره اعراف آيهء 53 و سوره بقره آيهء 21 و سوره طارق آيهء 7 و 8 از آن سخن رفته است .\r\nدر جواب اين اعتراضات پاسخ فرق مختلف متكلمين يكسان نيست : اشاعره وقوع اين واقعات را در قرآن مجيد ، مسلم مىدانند و به تفسير و تعبير آن مىپردازند .\r\nدر قرآن راجع به حضرت عيسى مذكور است كه  « وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ . . . »  يعنى عيسى مقتول و مصلوب نشد بلكه خدا ديگرى را به‌صورت او درآورد و مردم او را عيسى شناخته و به دارش آويختند .\r\nبر اين بيان اعتراضاتى چند وارد كرده‌اند :\r\n1 . اگر صور اشخاص بنا شود به اين آسانى تغيير و تبديل پيدا كند ، نسبت به هيچ شخص نمىتوان اطمينان پيدا نمود كه او همان شخص است كه بوده يا شخص ديگر .\r\n2 . اگر خدا مىخواست حضرت عيسى را حفظ كند مىتوانست همينطور حفظ كند ، ديگر چه احتياجى داشت كه يك بيگناهى را بدينسان به دار بياويزند . . .\r\nامام فخر رازى سعى كرده است به نحوى به اين اعتراضات پاسخ بدهد به عقيدهء ابن حزم حضرت عيسى مقتول و مصلوب نشد ليكن مخالفين ، مصلوب شدن او را شهرت دادند و لذا حقيقت امر بر عامه مشتبه شده و ندانستند اصل قضيّه چيست . . . »\r\nهمچنين در قرآن مجيد آمده است كه حضرت ابراهيم ، كيفيت زنده كردن مردگان را از خدا پرسيده و خطاب آمده است كه آيا به اين امر يقين ندارى ؟ در جواب گفت چرا ، ليكن براى مزيد اطمينان مىخواهم آن را به من بنمايى ، آن وقت خدا اين دستور را به او داده است :  قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً  : خدا گفت چهار پرنده را بگير ، بعد ( گوشت ) آنها را خرد كرده به‌هم بياميز سپس بالاى هر كوهى يك حصهء آن را بگذار ، آن‌وقت آنها را بخوان همگى به طرف\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nتو خواهند شتافت . . . » « 1 »\r\nهمچنين در قرآن است كه  « وَ سَخَّرْنا مَعَ داوُدَ الْجِبالَ يُسَبِّحْنَ وَ الطَّيْرَ . »  يعنى ما كوهها را مسخر داود كرديم كه با او مشغول تسبيح مىشدند و پرندگان را نيز . - « ماديون و ملاحده بر اين قبيل آيات كه با عقل و مشاهدات و تجربيّات بشرى سازگارى ندارد به سختى اعتراض مىكنند درحالىكه اشاعره مىگويند جماد بودن منافى با تكلّم و گويايى نيست ، علاوه بر اين ماديون نسبت به آن آياتى كه در وصف بهشت آمده و در آنها از نهرهاى شهد و شير و ماه‌طلعتانى از حورى و غلمان ، و انواع ميوه‌ها و كاخها سخن رفته ، به ديدهء ترديد و اعتراض مىنگرند و مىگويند در عالم آخرت كه عالمى است سراپا قدس چگونه ممكن است اين قبيل هوا و هوسهاى كودكانه وجود داشته باشد . به‌نظر آنها شهادت دادن دست و پا ، عبور از پل صراط ، وزن كردن اعمال ، مخلّد بودن در دوزخ و نظاير اينها محال و ممتنع است مگر اينكه در مقام تفسير و تعبير آيات برآييم ، آن‌وقت اين مسأله پيش مىآيد كه در مورد كداميك از آيات قرآن تأويل جايز است و كجا جايز نيست . چنان كه ديديم مجسّمه و مشبهه اصرار داشتند كه تأويل و تفسير يك لفظ هم جايز نيست تا جايىكه مىگويند مراد از لفظ « دست » كه براى خدا در قرآن آمده است همين دست است . از طرف ديگر نزد گروه باطنيّه حتى يك لفظ هم خالى از تأويل نيست تا جايى كه مىگويند كه مراد از روزه ، نماز ، حج ، و زكات همان معناى ظاهرى نيست . . . » « 2 » و عبادت و وصول به حقيقت غير از اينهاست .\r\nامام احمد حنبل كه از تأويل سخت گريزان است در مواردى ناگزير به تأويل شده است از جمله مىگويد كه در احاديث آمده است كه اعمال را در قيامت مىكشند ، اعمال كه عرضند و قابل كشيدن نيستند ، پس بايد همه را تأويل نمود . اشاعره مىگويند كاغذ نامه اعمال كشيده مىشود ، معتزله برآنند كه مراد انكشاف حقيقت است . به اين ترتيب هردو فرقه مجبور به تأويل هستند .\r\nبه‌طور كلى ماديون و اهل استدلال مىگويند : اگر وجود خرق عادت جايز باشد ، از بديهيّات سلب اعتماد مىشود ، وقتى كه از طريق خرق عادت ممكن شد كه آدمى به صورت الاغ دربيايد آفتاب فرورفته بازگردد ، سنگريزه سخن گويد ، مرده از قبر زنده شده بيرون آيد زيد ، بكر شود ديگر نسبت به امور و اشياء چه اعتبارى باقى مىماند ؟ امورى كه تعبير به يقينيّات مىشوند چگونه يقينى باقى خواهند ماند چه ممكن است آنها هم به\r\n\r\n\r\n","description":"","footnote":"\r\n( 1 ) . همان كتاب ، ص 137 .\r\n( 2 ) . همان كتاب ، ص 148 به بعد .\r\n","page_name":" 62 ","page_number":62},
  {"content":"\r\n\r\nوسيله خرق عادت از صورتى به صورت ديگر تبديل يابند . . . » « 1 »\r\n« الكندى در مورد آن دسته از قصص و داستانهاى قرآن كه با موازين عقلى و تجربى سازگارى ندارد چنين مىنويسد : « فان ذكرت قصّة عاد و ثمود و النّاقه و اصحاب الفيل و نظائر هذه القصص ، قلنا لك هذه اخبار باردة و خرافات عجائز الى اللواطى كن يدرسنها ليلهّن و نهارهنّ . »\r\nترجمه : پس اگر حكايت عاد و ثمود و ناقه و اصحاب فيل و امثال اين حكايتها را ذكر كنى به تو مىگوييم كه اين اخبار ، سست و خرافات پيرزنان قوم است كه ايشان آنها را شب و روز به طريق افسانه مىگفتند . . . » « 2 »\r\nقصص قرآن - امام فخر رازى مىنويسد : « قصه‌هاى زيادى از انبياى بنى اسرائيل و امم سابقه در قرآن مجيد اجمالا مذكور است . راجع به اين قصص هزاران روايت خلاف عقل در ميان يهود مشهور بود ، وقتى كه يهوديان اسلام آوردند تمامى آنها را در تفسير قصّه‌هاى قرآن مجيد داخل كردند . . . همچنين آمادهء گناه شدن حضرت يوسف ، مسلط شدن شيطان بر حضرت ايّوب و تمام مال و منال او را بر باد دادن . . . سه دفعه دروغ گفتن حضرت ابراهيم ، رسيدن ذو القرنين به جايى كه در آنجا آفتاب غروب مىكرد ، تمايل حضرت داود به زن اوريا و غيره و غيره . . . تا زمان امام رازى ، اين قصه‌هاى دور از عقل بدينسان كه گفتيم از مسلّمات بشمار مىآمد . امام فخر رازى در نهايت دليرى اين قصّه‌هاى پوچ و بيهوده را انكار نمود و با دلايل قوى ثابت كرد كه آنها سراسر تمثيل است . . . » « 3 »\r\n\r\nنظريّات دهريّون\r\nناصرخسرو مىنويسد : دهريها استدلال مىكنند كه اگر خداوندگار ، خالق عالم است ، پس چرا پيش از خلق جهان ، آن را خلق نكرد . در زاد المسافرين در اين‌باره چنين مىخوانيم :\r\n« اندر آنكه خداى تعالى مر اين عالم را چرا پيش از آنكه آفريد ، نيافريد ، اين سؤالى است كه ، دهريان انگيخته‌اند مر آن را و خواهند كه ازليّت عالم بدين سؤال درست كنند بر مردمانى كه به حركت عالم مقرّند . » ( زاد المسافرين ، ص 275 )\r\nناصرخسرو نظريّهء ديگرى از دهريون نقل مىكند ، كه باز سيماى ماترياليستى آنان را\r\n\r\n\r\n","description":"","footnote":"\r\n( 1 ) . همان كتاب ، ص 154 .\r\n( 2 ) . ينابيع الاسلام ، تأليف فاندر ( محقق آلمانى ) ، ص 220 .\r\n( 3 ) . تاريخ علم كلام ، پيشين ، ص 61 به بعد .\r\n","page_name":" 63 ","page_number":63},
  {"content":"\r\n\r\nنشان مىدهد ، و آن مسألهء فناى روح با فناى بدن است . در اين‌باره ناصرخسرو مىنويسد :\r\nگروهى گفتند كه نفس مردم ، پس از آنكه از جسد جدا شود ناچيز شود ، همچون نفسهاى نباتى و حيوانى و بىجسد او را وجودى نيست ! ( زاد المسافرين ، ص 317 ) .\r\nابو العلاى معرّى در رسالة الغفران معناى زنديق و دهرى را يكى شمرده چنين مىنويسد : زنديقان كسانى هستند كه دهرى ناميده شوند و قايل به پيغمبرى و كتاب آسمانى نمىباشند . ( پرتو اسلام ، ترجمهء خليلى ، ج 1 ، ص 303 ) .\r\nمنبع ديگرى كه در آن از دهريه صحبت مىشود ترجمهء فارسى كتاب پهلوى « شكند گمانى ويچار » است كه در آن ما بين دهرى و زروانى علامت تساوى گذاشته است . . . اين كتاب يكى از دهها كتاب و رسالات دين زرتشتى است كه در دست ماست و ترديدى در آته‌ئيسم و ماترياليسم دهريه و زروانيه باقى نمىگذارد . عبارت چنين است :\r\nطايفهء موسوم به دهرى كه منكر وجود خداى تعالى هستند برآنند كه هيچ تكليف دينى بر آنان وارد نيست و مكلّف به عمل خير نيستند - ما راجع به سخنان بىاساسى كه مىگويند نمونه‌اى مىآوريم : مىگويند اين جهان و عوارض آن و تركيب اجسام و ترتيب اعمال و تضاد اشياء و اختلاط عناصر ، همه‌وهمه نتيجهء تحوّلات زمان نامتناهى است و مدعيند كه براى عمل نيك پاداش ، و براى گناه مكافاتى نيست . نه بهشتى است ، و نه دوزخى و نه چيزى كه آدمى را به عمل نيك يا كار زشت بكشاند و نيز مىگويند كه جز ماديّات چيزى در عالم نيست و روح وجود ندارد . . . » « 1 »\r\n\r\nنظريات خاورشناسان\r\nدر استراسبورگ عده‌يى از خاورشناسان راجع به فلسفه و مذهب در اسلام مقالاتى نوشته‌اند از جمله پروفسور گابريلى  Gabrieli  استاد دانشگاه روم در سال 1961 ميلادى در مقالهء خود به عنوان « زندقه در قرن اول خلافت عباسى » با اشاره به مطالعات سودمند و ثمربخشى كه در فاصله دو جنگ جهانى در زمينه نزاع بين اسلام و مانويّت به‌عمل آمده اظهار تأسف مىكند ، كه رشته اين تحقيقات با آغاز جنگ دوم ، گسيخته گرديد و پس از آن كار عالمانه و عميقى درين‌باره انجام نشد . « 2 »\r\nگابريلى مىگويد عده‌اى از كسانى كه ابن النديم در فهرست خود به عنوان زنديق ياد كرده واقعا زنديق نبودند و عده‌اى ديگر از زنادقهء واقعى ، در فهرست وارد نشده‌اند . وضع\r\n\r\n\r\n","description":"","footnote":"\r\n( 1 ) . مأخوذ از تاريخ ساسانيان ، كريستن‌سن دانماركى ، ترجمهء رشيد ياسمى ، چاپ دوم ، ص 458 .\r\n( 2 ) .\r\n L'claboration de Lislam Paris Presses Universitaires \r\n","page_name":" 64 ","page_number":64},
  {"content":"\r\n\r\nزندقه در آن زمان نظير اتهام كمونيستى در زمان ماست كه نمىتوان گفت همه متهمين به كمونيستم ، واقعا كمونيست ، هستند نه مىشود ادعا كرد ، كه اصلا و مطلقا كمونيست وجود ندارد .\r\nنخستين اتهامى كه به عنوان زندقه به روايت الفهرست بسته شده درباره جعد بن درهم است كه در كوفه به امر خليفه هشام و به دست خالد القسرى كشته شد . عقايد جعد هم در چهارچوب اسلام است و چيزى از ثنوبت در او نيست . حركت زندقه در قرن اول خلافت عباسى پا گرفت و با نفوذ خاندانهاى ايرانى در دربار خلافت و ظهور افرادى مانند ابان اللّاحقى و ابن المقفع رونق و رواجى يافت چنان كه تزندق دليل روشنفكرى شمرده مىشد ، ليكن با قتل ابن مقفّع و تعقيب زنادقه در دوران مهدى و رشيد ، دوره انحطاط زندقه آغاز شد و زنديقان در برابر فشار سياسى و علمى مسلمانان تاب نياوردند و كار به جايى رسيد كه در زمان نويسندهء فهرست ، از آنان در بغداد جز چند كس گمنام به جا نمانده بود . يكى از ملحدان آن دوران گويد : ايمان كوركورانه بىمعنى است . وى مىگويد اين « مدعيان ، به دعوى اينكه پيغامى خاص از سوى خدا دارند رشتهء تقليد به دست و پاى بشر نهادند ، ليكن سخافت دعوى آنان از اينجا پيداست كه با هم به نزاع برخاسته و به مخالفت هم صف آراسته‌اند . . . به عقيدهء رازى اگر كتابى به عنوان حجّت بتوان ارائه كرد از كتابهاى علمى مانند مجسطى و كتب منطق و هندسه و طب خواهد بود . پايه فكر رازى بر علوم مثبت است كه به نظر وى بايد بر جهان حكومت كنند و علم مايه خوشبختى بشر تواند بود ، و حال آنكه برخى از مذاهب جز كينه و اختلاف و خونريزى چيزى نياورده‌اند .\r\nانبياى حقيقى ، جز حكما و علمايى از قبيل بطلميوس و اقليدس نيستند . . . اين بود خلاصه عقايد انقلابى اين مرد كه در قرن دهم ميلادى مىزيسته و ظاهرا كتاب خود را در تعقيب مباحثه فلسفى كه در دربار مرداويج زيارى پيش آمده نوشته است . عجب است كه اين مرد چگونه به سلامت جسته و توانسته است آزاد بگويد و بنويسد و زندگى كند .\r\nتسامحى كه در بعضى از جوامع اسلامى آن عصر بود ، شگفت‌انگيز است .\r\nبا مرگ زكرياى رازى حركت الحاد به پايان مىرسد ، يعنى دوره رونق و كمال آن خاتمه مىيابد ، گرچه در زمانهاى بعد هم كسانى را به‌نام ملحد و زنديق مىگرفتند و مجازات مىكردند ليكن آنان از ربقهء اسلام بيرون نبودند و اساس اسلام را تخطئه نمىكردند و حال آنكه ابن المقفع و رازى و ابن راوندى با اصل اسلام مىجنگيدند ، اصالت فكر رازى در اين است كه وى نمىگويد كه اسلام را رد كنيم و گردن به دين ديگرى مانند مانويّت بنهيم بلكه او با ثنويّت نيز به شدت جنگيده است ( مراجعه شود به فهرست كتاب\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nرازى در فهرست ابن النديم ) .\r\nبراى كسانى چون ابن المقفع نيز مانويت به لحاظ جنبه‌هاى فلسفى آن جالب بود ، و آنان به جنبه‌هاى اساطيرى و خرافه‌آميز آن توجهى نداشتند .\r\nلوئى گارده نيز در مقاله خود به زمينه بحث گابريلى نزديك شده و درباره زندقه مىگويد ، معلوم نيست مقصود از اين كلمه صريحا چيست ، چه گاهى زيديها كه شيعى ملايمى بودند ، حلاج را زنديق ناميده‌اند ولى از طرف ديگر ثنويت مبتنى بر عقايد مزدايى و مانوى هم ، به عنوان زندقه خوانده شده است .\r\nگارده در بحث كوتاهى از ابو بكر رازى مىگويد : « به‌نظر مىرسد بسيارى از كتابهاى او به‌طور محرمانه در محافل شيعى و اسماعيلى و مخصوصا نزد افراطيون قرمطى خوانده مىشد ، معلوم نيست كه مبناى اين فكر بر چيست و نويسنده از كجا معلوم داشته كه كتابهاى رازى در محافل قرمطيان مورد توجه و علاقه بوده است .\r\nوظيفه دفاع از توحيد اسلامى در برابر ثنويت را ، فرقهء معتزله برعهده گرفت .\r\nبعدها ، كه حركت الحاد درهم شكسته شد مردم و خلفا روى از معتزله برتافتند و به رقباى آنان « اشاعره » گرويدند . معتزله در عين‌حال كه از اسلام در برابر خارجيان دفاع مىكردند ، ناگزير بودند كه از اصول مكتب خود نيز در برابر ساير مسلمانان دفاع كنند .\r\nگرچه زندقه به معنى ثنويت ، با سياست شديدى كه مهدى خليفه ، در پيش گرفت تقريبا برافتاد . ليكن الحاد يعنى زندقه به معنى عام ، هنوز برجا بود و معتزله در دو جبهه مىجنگيدند - يكى از جنگهاى سخت معتزله با ابن راوندى بود كه وى ثنوى نبود ليكن ملحد بود . كتابى كه ابن راوندى در رد اسلام نوشته ، به‌دست ما نرسيده ولى قطعاتى از آن را در ضمن ردى كه معتزله بر آن نوشته‌اند مىتوان يافت . وى نخست معتزلى بود ، پس از چندى شيعى گشت و آنگاه به الحاد گراييد . فصولى از كتاب فضيحة المعتزله وى ، در كتاب الانتصار خياط نقل شده ليكن در اين كتاب ، هنوز جنگ ، بين دو گروه از مسلمانان است . ابن راوندى شيعى و خياط معتزلى و بنابراين هنوز اجماع امّت و نصوص كتاب مورد استناد طرفين مىباشد .\r\n« پلى كراوس » مستخرجاتى از كتاب الزمرد ابن راوندى را در كتاب مجالس الداعى المويد اسمعيلى پيدا كرد . ابن راوندى در اين كتاب اساس نبوّت را تخطئه كرد . و مبناى وى تفوق عقل بر وحى و خرده‌گيرى بر كتب آسمانى و معجزات انبياء و از جمله اعجاز قرآن است . ابو على جبائى پيشواى معتزليان كتابى در رد « زمرد » نوشته كه اكنون در دست نيست . فكر ابن راوندى در تفوق عقل بر وحى نتيجهء منطقى اصلى بود كه معتزليان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدرباره عقل پيش كشيده بودند ، يعنى آخر كار معتزله منطقا ، به همان جايى كشيد كه ابن راوندى رفت . شايد الحاد ابن راوندى از ابو عيسى وراق متأثر شده بود كه او نيز نخست به راه اعتزال رفت و سپس به تشيّع گراييد و آنگاه ملحد گشت . تمايلات مانويّه نيز در افكار ابو عيسى هست و شايد بتوان او و ابن راوندى را با جريان مانويان مربوط دانست .\r\nبه‌هرحال معتزليان از روى حسن نيت و غيرت ، كمر به دفاع اسلام بستند ولى پاى خود را در جاى خطرناكى نهادند كه عاقبتش به الحاد مىكشيد و بالاخره اسلام آنگاه از خطر الحاد جست كه اشاعره قوت يافتند و مكتب اعتزال را دربستند و جريان زندقه با تعصب دولت و كشتن ملحدين برافتاد .\r\nقطعاتى از كتاب زندقه‌آميز زكرياى رازى جزو رديّه يكى ديگر از دعاة اسمعيلى به نام الداعى ابو حاتم الرازى ضبط شده است . با ظهور زكريّاى « رازى » به اوج الحاد مىرسيم كتاب رازى نقد الاديان يا مخاريق الانبياء نام داشته كه يكى از دانشمندان به‌نام « كراوس » قطعاتى از آن را كه در كتاب اعلام النبوّهء ابو حاتم رازى نقل شده است جمع كرد و در ضمن رسائل فلسفيه زكرياى رازى در قاهره به سال 1939 به چاپ رسانيد . رازى در اين كتاب نه فقط عقايد خاص خود را در مورد آفرينش و قدماى خمسه ( خدا ، نفس ، ماده زمان و مكان ) بيان مىكند ، بلكه به كلى زير نبوت مىزند و دين را موهوم مىخواند . به نظر رازى تنها عقل است كه ارزش و اعتبار دارد . . . » « 1 » جالب توجه است كه با تمام مبارزات ملحدين و محافل الحادى عليه دين مبين اسلام ، پس از 14 قرن ، در سرزمين ايران حكومت جمهورى اسلامى با قدرت تمام برقرار شده است .\r\n\r\nجدالهاى فلسفى\r\nدر دورهء عباسيان كشمكش شديدى ميان كفر و ايمان و بين شك و يقين در جوامع اسلامى درگرفته بود . متدينين و متشرّعين گاه با تشكيل جلسات به بحث و گفتگو مىپرداختند و سعى مىكردند با حجّت و برهان طرف را متقاعد كنند و چون غالبا از اين راه به مقصود خود نمىرسيدند دست به شمشير مىبردند . زنادقه و ماديون غالبا با جوانان به بحث مىپرداختند و تخم شك و ترديد را در مزرع دلهاى آنها مىكاشتند و گاه براى رسيدن به مقصود ، خود از راه دين وارد مىشدند و به‌نام تشيع و دلسوزى براى اسلام ، مردم را با مسائل فلسفى ، علمى و مادى آشنا مىكردند و از اين راه تيشه به ريشهء اسلام عزيز مىزدند .\r\n\r\n\r\n","description":"","footnote":"\r\n( 1 ) . به نقل از مجلهء راهنماى كتاب ، خرداد 41 ، ص 311 به بعد .\r\n","page_name":" 67 ","page_number":67},
  {"content":"\r\n\r\nدرعين‌حال در دورهء عباسيان اتهام زنديق و زندقه يك « حربه سياسى » براى طرد مخالفين نيز بود . هر وقت خلفا و رجال سياسى با كسى سر جنگ و دشمنى داشتند او را متهم به زندقه مىكردند و با اين سلاح يا او را مىكشتند يا از ميدان سياست طرد مىكردند .\r\nچنان كه قبلا گفتيم از دورهء عباسيان ، از بركت ترجمه و انتشار كتب فلسفى ، بحث در پيرامون ماده و صورت و جزء لايتجزا و جوهر و عرض و ديگر آراء و عقايد افلاطون و ارسطو درگرفته بود ، از طرف ديگر بسيارى از ايرانيان پس از نفوذ در دستگاه حكومت عباسى بر آن شدند بار ديگر آيين قديم ايرانيان را زنده و احيا كنند ، به همين نيت دين زرتشت و كيش مانى و مزدك را گاهى آشكار و زمانى پنهانى تبليغ و منتشر مىكردند . در دورهء بنى اميه و در آغاز عهد عباسيان به كسى زنديق مىگفتند كه از باده‌گسارى ، هزل‌گويى و ارتكاب فسق و فجور باكى نداشت ولى از دورهء منصور خليفه عباسى به بعد زنديق معنى و مفهوم ديگرى پيدا كرد و خلفا بيرحمانه به تعقيب و آزار آنها پرداختند .\r\nطبرى در حوادث سال 167 مىنويسد : كه مهدى به تعقيب زنديقان پرداخت و تفتيش در كار آنها را به « كلواذى » واگذار كرد . مسعودى نيز مىنويسد : كه مهدى به قتل كفار و بدكيشان كه رو به فزونى بودند همت گماشت زيرا در عهد او عقيدهء اين جماعت آشكار شده بود و كتب مانى ، ابن ديصان و مرقيون به توسط عبد الله بن مقفع و كسان ديگر كه زبان فارسى و پهلوى را خوب مىدانستند ترجمه و منتشر شده بود .\r\nابن ابى العوجا و حماد عجرد و يحيى بن زياد و مطيع بن اياس نيز چندين رساله نوشتند و كيش مانى را تأييد و مذهب ديصان و عقيده مرقيّون را منتشر مىكردند . بدين سبب عدهء زنديقها در آن عصر فزونى گرفت . مهدى نخستين كسى بود كه به آشنايان علم كلام و آنان كه مىتوانستند بحث و مجادله كنند امر داده بود كه بر آنها رد بنويسند و عقايد آنها را با برهان رد كنند . بنابراين مهدى دو كار را انجام داده بود ، يكى واداشتن اشخاص به تحقيق و تعقيب زنديقها ، و ديگرى ايجاد هيأتى براى رد و نقض برهان آنها .\r\nطبرى مىنويسد : هنگامى كه يك شخص زنديق را نزد مهدى آوردند نخست وى را توبه داد ، چون تن به توبه نداد امر داد گردنش را بزنند و سپس به دارش آويختند .\r\nطبرى ضمن حوادث سال 169 بار ديگر به سختگيرى « هادى » اشاره مىكند و مىگويد او على بن يقطين را براى اين كشت كه او هنگام حج كه مردم را به حال « هروله » ديد چنين گفت : « من آنها را يك گلّه گاو مىدانم كه خرمن را مىكوبند . »\r\nطبرى از مبارزه رشيد و مأمون و ديگران با زندقه نيز سخن مىگويد : مأمون شنيده\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبود كه در بصره ده نفر به كيش مانى و به نور و ظلمت معتقدند ، آنها را نزد خود فرا خواند و از يكايك آنها پرسيد دين تو چيست ؟ جواب دادند اسلام ، صورت مانى را به آنها نشان داد ، و وادارشان كرد كه بر آن تف اندازند چون خوددارى كردند آنها را كشت .\r\nدر زمان معتصم حادثهء مهم ديگرى رخ داد و آن محاكمه افشين ، سپهسالار كل لشكرهاى معتصم بود ( رجوع شود به جلد سوم تاريخ اجتماعى ايران ، چاپ اول ، ص 378 به بعد ) .\r\n. . . بسيارى از شعرا و گويندگان هنگام هزل‌گويى و ميگسارى كارشان به كفر و انكار خالق مىكشيد ، چنان كه ابو نواس گفت : هنگامى كه شاعر مىخواست بوسه بر لب من دهد ، چنين گفتم ، من روز رستاخيز و حشر و ازدحام را نمىشناسم . . . زندقه در نظر جاحظ و ديگر كسان ، معنى ديگرى داشته و آن عبارت از اين است كه انسان به هيچ كيش معتقد نباشد . عدم اعتقاد به تمام اديان با دهرى بودن و كفر مطلق مرادف مىباشد ، ابو العلا در رساله « الغفران » مىگويد : « دهريان و كسانى كه دهرى ناميده مىشدند قائل به پيغمبران و كتاب آسمانى نمىباشند . » جاحظ مىگويد : « زندقه ميان عيسويان شيوع يافته گمان مىكنم مقصود او ، عبارت از شيوع شك و ترديد بوده و از اين ، مفهوم مىشود كه كلمهء زندقه داراى يك معنى نبوده بلكه بر چهار معنى منطبق مىشود : اول به كسانى كه در مقام مزاح و هزل و باده‌گسارى دين را به چيزى نمىگرفتند ، دوم كسانى كه باطنا معتقد به كيش مجوس و مانى بودند ولى ظاهرا دعوى مسلمانى مىكردند مثل ابن مقفع و افشين ؛ سوم كسانى كه صميمانه به كيش مجوس و مانى معتقد بودند و تظاهر به مسلمانى مىكردند ؛ چهارم كسانى كه به هيچ دين و مذهبى اعتقاد نداشتند . . . » « 1 »\r\nابو العلاى معرّى در « رسالة الغفران » وليد بن يزيد خليفه اموى ، و دعبل شاعر و ابو نواس و صالح بن عبد القدوس و ابو مسلم خراسانى مؤسس دولت عباسى و بابك و افشين و صلاح صوفى و گروهى ديگر را زنديق خوانده و دربارهء دعبل مىگويد : « هيچ شكّى ندارم كه دعبل بن على ، بىدين بوده و تظاهر او به تشيّع براى كسب ثروت بود . . . » به‌طور كلى تهمت زنديق بودن در آن دوره حدّ و اندازه نداشت . به‌نظر احمد امين ، پژوهندهء مصرى ، غير از باده‌پرستان و هزل‌گويان و بىباكان ، جماعتى هم به حكم وطن‌پرستى به سوى كفر و زندقه كشانده شدند ، مانند ايرانيان كه چون عظمت و استقلال خويش را با حملهء اعراب از كف دادند با عرب و اسلام به جنگ برخاستند .\r\n\r\n\r\n","description":"","footnote":"\r\n( 1 ) . نقل و تلخيص از كتاب پرتو اسلام ، ج 2 ، از ص 185 به بعد .\r\n","page_name":" 69 ","page_number":69},
  {"content":"\r\n\r\nدر مقابل ملحدين ، جماعتى راه تقوا و پرهيزكارى پيش گرفتند مانند عبد إله مبارك ، سفيان ثورى ، داود طائى و فضيل بن عياض و جز اينها ، اين جماعت در عين تقوا و ايمان از ارتباط و پيوستگى با هر امير يا والى گريزان بودند و از قبول هر مقامى كه عباسيان به آنها واگذار مىكردند خوددارى مىكردند چنان كه سفيان ثورى با اينكه مردى فاضل و دانشمند بود ، از طريق كسب و تجارت امرار معاش مىنمود . چون عباسيان قضاء كوفه را به او سپردند از قبول اين شغل امتناع ورزيد ، عباسيان او را متمرد شمردند ثورى هم فرار را برقرار ترجيح داد و بالاخره در سال 162 ه در حال گريز درگذشت . . . » « 1 »\r\nوصفى از يك زنديق : جاحظ خصوصيات فكرى و عقيدتى زنادقه را چنين توصيف مىكند : « كسى كه از ميان نويسندگان سر بلند كرده و از سخن ، عبارات شيرين را آموخته ، از علم اندكى تلقى كرده و حكم بزرگمهر را روايت مىكند ، و وصاياى اردشير را حفظ دارد ، و انشاء عبد الحميد را مطالعه مىكند و ادب ابن مقفع را اخذ نموده و كتاب مزدك را معدن علم دانسته ، و كليله و دمنه را مايه فضل شناخته و گمان مىكند ، در سياست فاروق اكبر شده . . . و آنگاه بر قرآن رد و انتقاد كرده و آن را متناقض و متباين مىداند ، سپس اخبار و احاديث را تكذيب مىكند ، راويان حديث را طعن مىكند ، اگر شريح را ذكر كنند مذمت مىكند ، اگر حسن بصرى را وصف نمايند ، نكويش نمىشمرد ، و اگر شعبى را نام بردند نادانش مىداند ، و مجلس خود را به ستايش اردشير بابكان ، و دادگرى انوشيروان و جهاندارى ساسانيان ، سرگرم مىنمايد ، و اگر از جاسوس پرهيزد و از مسلمين حذر كند ، سخن از معقول مىراند و از محكم قرآن گفتگو و از منسوخ آن خوددارى مىنمايد ، و آنچه را به چشم ديده نشود ، تا عقل آن را نمىپذيرد تكذيب مىكند ، و حاضر را به غايب ترجيح مىدهد ، و آنچه را در كتب وارد شده اگر مقرون به منطق باشد قبول و الّا رد مىكند . . . » « 2 »\r\n\r\n\r\n","description":"","footnote":"\r\n( 1 ) . نقل و تلخيص از كتاب پرتو اسلام ، ج 2 ، ترجمهء ع . خليلى ، از ص 185 تا 209 .\r\n( 2 ) . پرتو اسلام ، ج 2 ، ص 187 .\r\n","page_name":" 70 ","page_number":70},
  {"content":"\r\n\r\n\r\nسير حكومت در جهان اسلامى\r\nقبل از آنكه از توجه و عنايت بعضى از خلفاى عباسى به مسائل فلسفى سخنى به ميان آيد ، به‌طور اجمال به خصوصيات حكومت مذهبى در جهان اسلامى اشاره مىكنيم :\r\n\r\nحكومت مذهبى يا تئوكراسى « 1 »\r\nدولتى كه از اختلاط قدرتهاى دينى و سياسى بوجود آيد حكومت دينى مىنامند مانند حكومت امويان و عباسيّان .\r\nپس از رحلت پيشواى اسلام ، اكثر مسلمانان ابو بكر و عمر را جانشين پيامبر خدا يعنى « خليفهء رسول الله » مىخواندند ، ولى پس از خلفاى راشدين با روى كار آمدن بنى اميّه بار ديگر « روش اكاسره » يعنى راه و رسم شهرياران مستبد ايران و بيزانس ، در بين خلفا و وابستگان آنها طرفداراى پيدا كرد .\r\nو . و بار تولد ، محقق و پژوهندهء روسى ، مىنويسد : « معلوم نيست چه زمانى عنوان جانشينى پيامبر خدا ( خليفهء رسول الله ) جاى خود را به پندار جانشين خدا در زمين ( خليفة اللّه فى الارض ) داده است . . . . تنها مىتوان گفت كه لقب « خليفة اللّه » در روزگار بنى اميّه به كار رفته است ، از « فرزدق » ، شاعر روزگار بنى اميّه ، چامه و سرودى در دست است كه در آن خليفه سليمان ( از 715 تا 715 ) سلف خليفه عمر دوم خليفة الله ناميده شده است و داستانى هست دربارهء خليفه هشام ( از 724 تا 743 م ) كه چگونه يكى از چاپلوسان از او پرسيده بود : چه كسى را گرامىتر مىدارى ، جانشينت ( خليفه‌ات ) را يا پيامبر را ؟ و هنگامى كه خليفه پاسخ داده بود كه « جانشينم را » مرد چاپلوس ( بىشرمانه ) نتيجه گرفته بود كه خليفه نزد پروردگار از پيامبر بالاتر است . . . با اينحال خلفاى اموى در مقام اين نبودند كه نام خليفه را كنار نام خدا و پيامبر بگذارند و روى سكّه‌هاى زر و\r\n\r\n\r\n","description":"","footnote":"\r\n( 1 ) .  Theocratie \r\n","page_name":" 71 ","page_number":71},
  {"content":"\r\n\r\nسيم تنها آيات و احاديث مىنوشتند و بس ، و اين مىرساند كه فرمانروايان ، هنوز بر آن نبودند كه مفهوم « خليفة الله » را از حوزهء چاپلوسى و خوشامدگويى درگاهشان به حوزهء شرع و حكومت ، منتقل كنند و گسترش دهند . عباسيان در اين‌باره با گستاخى بيشترى دست به كار شدند و در روزگار مأمون ( از 813 تا 833 ) براى نخستين بار پس از تغيير پولى كه در عهد عبد الملك رخ داد ، فرمانرواى دولت ، خودش را در روى سكه‌ها « خليفة الله » ناميد . » « 1 » پس از سقوط بنى اميه به سال 750 ميلادى ، وحدت جهان اسلامى تا حدى متزلزل گرديد . « . . . در سدهء نهم ميلادى پس از هارون الرشيد ( از 786 تا 809 ) حتى آن بخش از جهان اسلام نيز كه خلفاى عباسى را « امير المؤمنين » مىدانستند ديگر دولتى يكپارچه نبود . در ولايتهاى گوناگون ، دودمانهاى فرمانروايان موروثى پديد آمدند كه فرمانروايى عاليهء امير المؤمنين را به ظاهر ، گردن مىنهادند . . . با آنكه اميران در ولايات فرمانروايى موروثى را به يكديگر مىدادند ، باز هم نمايندگان امير المؤمنين ، به‌شمار مىآمدند .\r\n\r\nموقعيت سياسى خليفه « امير المؤمنين »\r\nطبق معمول ، روزهاى جمعه در مسجدها خطبه خوانده مىشد و در ضمن ، در اين خطبه تنها نام خليفه همچون مردى مىآمد كه مورد توجه پروردگار است . . . از نيمهء دوم سده نهم ميلادى ( قرن سوم هجرى ) مقام خطيب رفته‌رفته از مقام « امير » جدا گرديد و برخى از فرمانروايان محلى حق خطبه و سكه را از آن خود كردند و نام خويش و پدرشان را در زير نام خليفه بر سكه‌ها نوشتند . احمد بن طولون سردودمان طولونيان ، در سال 789 ميلادى در مصر و سوريه اين گام را برداشت و نزديك همان زمان ، عمرو بن ليث صفارى . . . در بخش باخترى سرزمين ايران ( سيستان و خراسان ) همين كار را كرد . پس از عمرو صفارى ، سامانيان نيز از اين سنت پيروى كردند و پس از نام خليفه ، نام فرمانروا و پدرش مىآمده است .\r\nسرانجام در سدهء نهم ميلادى ، از هم‌گسيختگى سياسى در جهان اسلام نمودار شد .\r\nنمايندگان سه خاندان ، يعنى عباسيان در بغداد ، فاطميان در مهديه و سپس در قاهره و امويان در قرطبه در يك زمان ، خود را امير المؤمنين ناميدند . . . تجزيهء جهان اسلامى به چند دولت جدا ، تأثير چندانى در ديد مسلمانان نداشت .\r\n\r\n\r\n","description":"","footnote":"\r\n( 1 ) . بار تولد ، خليفه و سلطان ، ترجمهء سيروس ايزدى ، ص 16 .\r\n","page_name":" 72 ","page_number":72},
  {"content":"\r\n\r\n\r\nخليفه و سلطان\r\n. . . رويدادهاى سدهء يازدهم به حكومت دنيوى ، چنان درخششى داد ، كه تا آن روزگار در جهان اسلام مانندش نبود ، اكنون ديگر همپاى خليفه ، همچون « امام » سلطان نيز بود . همه ولايتى كه مردمش خليفه عباسى را پيشواى روحانى خويش مىدانستند گوش به فرمان سلطان بودند - در نتيجه لقب سلطان مقام و اهميتى جز آن‌كه پيشتر داشت پيدا كرد . . . و خويشان و دست‌نشاندگانش داراى لقب ايرانى شاه يا ملك بودند . . . سلاطين سلجوقى ، خويش را شاهنشاه نيز مىناميدند .\r\n. . . خليفة الله ، ديگر امامى بود محروم از حكومت دنيوى چه سلطان خود را ظل الله مىشمرد . . . » « 1 »\r\n« گاه خلفا از ضعف حكومتهاى محلى استفاده مىكردند و حكومت دنيايى را نيز از راه جنگ به كف مىآوردند . چنان كه در سال 1152 خليفه « مكتفى » توانست سپاهيان ترك را از بغداد و اطراف آن بيرون براند » « 2 »\r\nبا اينحال سلاطين ، از خلفا مىخواستند كه به حكومت معنوى قناعت ورزند و فقط در خطبه‌ها نام آنان برده شود . خلفا نيز سرسختانه مقاومت مىكردند ، سلاطين و پيروان آنها مىگفتند : « اگر خليفه امام است پس بايد كار هميشگى او نيايش و نماز باشد . . . مداخله و دست داشتن خليفه در كارهاى گذراى فرمانروايى دنيويى بىمعنى است و اين كارها را بايد به عهدهء سلطان بگذارند . پيكار در راه تحصيل قدرت در عهد سلجوقيان و خوارزمشاهيان همچنان ادامه يافت و سرانجام پس از حمله مغول دودمانى كه دشمن خليفه بود ، يعنى خوارزمشاهيان ، براى هميشه از ميان رفت - چون اغلب سلاطين و خلفا ، برگزيدهء مردم نبودند و در دوشيدن ملل و اخذ مالياتهاى گران و قتل و غارت مردم ، همداستان بودند ، افكار عمومى از هيچيك از اين دو منبع قدرت حمايت نمىكرد .\r\nابن اثير حتى اين مزيت را به خليفه عباسى « ناصر » مىبخشد كه در روزگار او ، جز خود خليفه ، كسى نبوده است كه وى را دشنام ندهد . » « 3 »\r\nدر همين ايام ، ناصر خليفهء طمّاع ، قلم نسخ بر مالكيت خصوصى بر زمين كشيد و آشكارا گفت همهء زمينها از آن امير المؤمنين است . با اين نوآورى و بدعت ، فئودالها و دشمنان خليفه ، زبان به دشنام او گشودند . پيكارهاى داخلى به خليفهء عباسى اجازه نمىداد كه به اوضاع اسپانيا و مناطق شمالى آفريقا توجه كند . در سال 1171 ميلادى ، روزگار\r\n\r\n\r\n","description":"","footnote":"\r\n( 1 ) . همان كتاب ، ص 24 .\r\n( 2 ) . همان كتاب ، ص 26 .\r\n( 3 ) . همان كتاب ، ص 28 .\r\n","page_name":" 73 ","page_number":73},
  {"content":"\r\n\r\nخلافت فاطميان پايان يافت . سلطان صلاح الدين ايوبى ، پس از به چنگ آوردن حكومت در مصر ، خطبه به‌نام خليفهء عباسى خواند و غير از مصر ، ترابلس و سوريه و بين النهرين را نيز به حيطهء قدرت خود افزود ، و با اينكه براى خليفه احترام فراوان قايل بود ، خليفه به پيروزيهاى سياسى و محبوبيّت اجتماعى او در جهان اسلامى رشك مىبرد .\r\n\r\nنقش افكار عمومى\r\nابن جبير اسپانيايى كه در سال 1183 ميلادى به مكّه رفته ، داورى و علاقه قلبى مردم را نسبت به زمامداران آن عصر نشان مىدهد :\r\nدر خطبه‌ها ابتدا نام خليفهء عباسى و سپس امير مكّه و پس از او نام صلاح الدّين و برادرش ابو بكر آمده است ، هنگامى كه نام صلاح الدّين را ، كه مورد محبت مردم بود ، آوردند ، همهء مردم ( كه به يقين هنگام شنيدن ديگر نامها ، خاموش بودند ) يكدل و يكزبان فرياد برآوردند « آمين » و براى سلطان گرامى و محبوب خود دعا خواندند ( ابن جبير ، ص 96 ) . سخنان ابن جبير از اين نظر قابل توجه است كه او تبعهء المخاديه بود و تنها آنان را امير قانونى جهان اسلامى مىدانست .\r\nخلافت عباسى ، چنان كه در جلد دوم تاريخ اجتماعى ايران به تفصيل گفتيم ، در روزگار مستعصم به دست مغولان از پاى درآمد و آخرين خليفهء فاسد ، كبوترباز و عياش عباسى به اشارهء خواجه نصير الدين طوسى به دست هلاكو ، زجركش شد . جالب توجه است كه در روز « نخستين جمعه ، پس از تسخير بغداد به دست هلاكو خان مغول ، و قتل خليفه مسلمين ، خطيب به جاى خطبه كه در بغداد به‌نام خليفه خوانده مىشد چنين گفت : « سپاس خداى را كه به يارى « مرگ » به زندگى و هستى مردمانى بزرگ پايان داد و مردم اين شهر را به هلاكت محكوم كرد . . . پروردگارا به ما ، در تيره‌روزى ، كه همانند آن را اسلام و اسلاميان نديده‌اند يارى رسان ، ما از آن خداييم و به سوى او بازمىگرديم ( انا للّه و انّا اليه راجعون ) . « 1 »\r\nخلفاى عباسى در دوران قدرت ، خود را جانشين خدا ، در روى زمين يا خليفة اللّه فى الارض مىشمردند ولى خلفاى مصر و اسپانيا از چنين قدرت و نفوذى برخوردار نبودند .\r\nپس از برچيده شدن بساط خلفاى عباسى ، سلاطين شمال هند به خودشان لقب « امام » و خليفه دادند ، در آغاز سدهء چهاردهم ميلادى بود كه سلطان هند خودش را « امام الاعظم خليفة الله فى العالمين » و پايتخت خود ، دهلى را دار الخلافه ناميد - پس از مرگ\r\n\r\n\r\n","description":"","footnote":"\r\n( 1 ) . همان ، ص 32 .\r\n","page_name":" 74 ","page_number":74},
  {"content":"\r\n\r\nابو سعيد و آغاز جنگهاى خانگى فرمانرواى هند براى تحكيم موقعيّت سياسى خود ، تسليم جاه‌طلبى سلطان مصر شد و اين اصل را پذيرفت كه « هيچ شهريار يا فرمانروايى تا زمانى كه مورد تأييد خليفه‌يى از دودمان عباسى نباشد نمىتواند شهريار ، يا فرمانروايى قانونى باشد . به اين ترتيب خليفه مصر در هندوستان به موقعيّت ممتازى رسيد ولى اين افتخار صورى و بىمغز بود و هركس قدرت و نيروى نظامى بيشترى داشت با استناد به آيهء 25 سورهء سوم قرآن :  قُلِ اللَّهُمَّ مالِكَ الْمُلْكِ ، تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  - مىتوانست اصل « زور و قدرت » را به كرسى بنشاند و بگويد مالك حقيقى اين جهان خداست ، به هركس بخواهد ارزانى مىدارد و از هركس بخواهد مىگيرد .\r\nعلاوه بر اين ، زورمندان از سورهء 38 آيهء 25 به نفع خود بهره‌بردارى مىكردند و مىگفتند مگر خدا به داود پيغمبر نگفت :  « يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ »  يعنى : اى داود ما تو را جانشين خود در زمين كرديم ، ميان مردم به درستى داورى نما .\r\nهمچنين شهرياران توسعه‌طلب و خودكامه براى آنكه بتوانند رقباى خود را از پاى درآورند به سورهء 21 آيهء 22 استناد مىجستند و مىگفتند :  لَوْ كانَ فِيهِما آلِهَةٌ إِلَّا اللَّهُ لَفَسَدَتا  يعنى اگر در آسمان و زمين خدايانى جز « الله » مىبودند نظم جهانى به‌هم مىخورد .\r\nحتّى تيمور خون‌آشام « نه تنها خودش را وارث حقوق دولتى خانهاى مغول مىشمرد ، بلكه كيفردهندهء تبهكاران عليه دين و « زنده‌كنندهء حق » در سرزمينهائى كه تسخير كرده بود مىناميد . » « 1 »\r\n\r\nتوجه بعضى از خلفا و زمامداران حكومت عباسى به علم و فرهنگ\r\nتوجه به دانش و فرهنگ درحقيقت از عهد ابو جعفر منصور ، برادر سفّاح آغاز گرديد ، از كارهاى زشت اين خليفه ، قتل ابو مسلم خراسانى سردار شجاع ، و عبد اللّه بن المقفع متفكر و نويسندهء بليغ ايرانى است كه كتاب كليله و دمنه و خداينامه را از پهلوى به عربى ترجمه كرد و بهترين نمونهء نثر فصيح و سليس عربى را به يادگار گذاشت ، و از كارهاى مثبت و پرثمر منصور اين است كه دانشمندان را وادار كرد كه كتب علمى ، فلسفى و مذهبى ديگر ملل را به عربى ترجمه كنند و اين اقدام به بيدارى مردم كمك فراوان كرد ، و باب بحث و جدل و تفكر و تعقل و چون و چرا را در جهان اسلامى گشود .\r\n\r\n\r\n","description":"","footnote":"\r\n( 1 ) . همان كتاب ، ص 45 .\r\n","page_name":" 75 ","page_number":75},
  {"content":"\r\n\r\n\r\nخاندان برمكى\r\nبعد از منصور ، خلافت دهسالهء مهدى نيز از بركت حمايت خاندان برمكى از دانشمندان ، به رشد علوم و افكار كمك كرد .\r\nغير از مهدى خليفه ، يحيى بن خالد برمكى وزير اعظم آن دوران ، سخت به مباحثات كلامى دلبستگى داشت . در مجالسى كه به تشويق و تأييد او تشكيل مىشد به گفتهء مسعودى علماى هر مذهب و ملت گرد مىآمدند ، رياست و رهبرى اين جلسات با هشام بن الحكم دانشمند معروف بود . در اين مجالس از هر درى سخن مىرفته است . به گفتهء مسعودى سيزده تن از علماى مشهور كلام از جمله على بن هيثم ، ابو مالك ، حضرمى ، ابو الهذيل و نظّام در اين گفتگوها شركت مىجستند . موضوعاتى كه در پيرامون آن بحث و گفتگو مىشده است عبارت بود از كون و ظهور ، قدم و حدوث عالم ، اثبات و نفى ، حركت و سكون ، وجود و عدم ، اجسام و اعراض ، كم و كيف ، و نظاير اينها .\r\nبعد از خلافت مهدى ، هادى فرزندش مدت يكسال و سه ماه حكمرانى كرد و پس از او هارون الرشيد كه مردى فاسد و مرتجع بود به خلافت نشست . در دوران او ، علم كلام پيشرفتى نكرد ، چه او با منطق و استدلال رابطه خوبى نداشت ، معذلك وقتى كه مهاراجهء سند ، نامه‌اى به هارون نوشت و آشكارا گفت كه مسلمانان ، مذهب خود را با شمشير و سرنيزه انتشار داده‌اند ، اگر اسلام را با دلايل و براهين علمى و عقلى مىشود ثابت نمود ، عالمى را بفرستيد با من گفتگو كند . هرگاه او توانست مرا قانع كند به اسلام گردن خواهم نهاد . هارون فقيهى را به آن ديار فرستاد ، يكى از درباريان مهاراجه ، براى مناظره حاضر شد و از فقيه پرسيد كه خداى شما قادر است يا نه ، فقيه گفت آرى ، آنگاه گفت آيا نظير و همانند خود را مىتواند خلق كند يا نميتواند ، اگر نميتواند پس قدرت او عام نخواهد بود .\r\nفقيه بيچاره درماند و گفت اين گونه مباحث مربوط به علم كلام است و ما آن را بد مىدانيم .\r\nراجهء موصوف به هارون نوشت ، آنچه من به شما نوشتم مبتنى بر حدس و گمان بود ولى حالا مشهود و عيان گرديد ، خليفه حكم به احضار متكلّمين داد . علماى كلام در دربار جمع شدند مسأله مزبور از نو مطرح گرديد . جوان نوآموزى در پاسخ گفت اين گونه سئوالها نظير اين است كه يكى بگويد خدا قادر بر اين هست كه خود را جاهل يا عاجز سازد ؟ خدا چيزى را مىتواند بوجود بياورد كه ممكن و حادث باشد و الّا بر چيزى كه ممتنع و محال است ، اصلا قدرت ، تعلّق نمىگيرد .\r\nهارون دستور داد همان جوان براى مناظره به هند فرستاده شود . درباريان گفتند ممكن است مباحث دشوارترى مطرح شود كه آن جوان نتواند از عهده برآيد سرانجام معمر بن عباد يكى از متكلمين مشهور براى اين مأموريت برگزيده شد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمسعودى در مروج الذهب مىنويسد : « در ايام هارون الرشيد طبيبى در بغداد بود كه عامه به فضايل او تبرك مىجستند ، وى دهرى بود و چنين وامىنمود كه از اهل سنت و جماعت است و اهل بدعت را لعن مىكرد و به‌عنوان سنى معروف بود . عامه مطيع او بودند . هر روز گروهى از مردم شيشه‌هاى پيشاب را پيش مىآوردند وقتى همه فراهم مىشدند به پاى مىايستاد و به آنها مىگفت : اى گروه مسلمانان شما كه مىگوييد ضرر و نفعى جز به‌وسيله خدا نيست براى چه مضرات و منافع خويش را از من مىخواهيد ؟ به خداى خود پناه ببريد و به خالق خويش توكل كنيد تا رفتار شما نيز مثل گفتارتان باشد و مردم به همديگر مىگفتند به خدا راست مىگويد . » . . . « چه بسا بيمارانى كه معالجه نكردند تا بمردند . بعضى ديگر صبر مىكردند تا خلوت شود و پيشاب را به دو نشان مىدادند و دوا براى آنها تعيين مىكرد و مىگفت « ايمان تو سست است و گرنه به خدا توكّل مىكردى تا همانطور كه ترا بيمار كرده شفايت دهد » و با گفتار محيلانهء خود مردم بسيار را مىكشت چه آنها را از معالجه بيمارى خود بازمىداشت . . . » « 1 » به اين ترتيب اين پزشك مادّى ، به گفته مسعودى در حدود هزار سال پيش بذر شك و ترديد و تخم تفكر علمى را در مزرع دلها مىكاشت و سعى مىكرد مردم را با حقايق علمى آشنا كند .\r\n\r\nمباحثات فلسفى\r\nبا اينكه هارون الرشيد به مباحث فلسفى چندان علاقه نداشت در دوران او اذهان و افكار خواص براى قبول علوم و افكار جديد بيش از پيش آماده گرديد و در محضر خليفه گاه بحثهاى فلسفى و علمى مطرح مىگرديد .\r\nجالب توجه است كه هارون در جريان جنگهاى خود با روميان به جاى آنكه مانند عمر ( خليفه ثانى ) كتب و آثار علمى را طعمهء آتش كند ، به حمل و ترجمهء آنها به زبان عربى فرمان داد . البته نفوذ برامكه و ايرانيان در دستگاه حكومتى ، خواه و ناخواه خليفه مرتجع و عيّاش عباسى را به‌سوى جريانات فكرى جديد مىكشانيد . ظاهرا در همين دوره هندسهء اقليدسى و المجسطى بطلميوس به زبان عربى ترجمه شده است .\r\nبعد از مأمون ، معتصم به زمامدارى رسيد ولى او عامى محض بود و به امور عقلى عنايتى نداشت ولى پسرش الواثق بالله سخت به امور و مسائل علمى و فلسفى علاقمند بود . به قول مسعودى او مىكوشيد از معلومات حكما و اطباى قديم و جديد اطلاعاتى كسب كند ، در مجلس او ، از انواع و اقسام علوم طبيعى و الهى بحث و گفتگو شده است .\r\nواثق به مناظرات متكلّمين و فقها علاقه‌اى فراوان داشت .\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 38 .\r\n","page_name":" 77 ","page_number":77},
  {"content":"\r\n\r\n\r\nروش واثق\r\nمسعودى در مروج الذهب مىنويسد : « واثق بحث و نظر را دوست مىداشت و تقليد را نمىپسنديد و مايل بود از علوم و عقايد فيلسوفان متقدّم و متأخر و هم اهل شريعت مطلع شود . يك روز جمعى از فيلسوفان و طبيبان به حضور وى رفته بودند و درباره اقسام علومشان از طبيعيّات و دنباله آن‌كه الهيّات است سخن رفت و واثق به آنها گفت مىخواهم چگونگى علم طب و اصول آن را بدانم كه مأخذ آن مشاهده است يا قياس و سنت يا مقدمات عقل يا آن را به سماع توان يافت . . .\r\nابن بختيشوع و ابن ماسويه جزو حاضران مجلس بودند . . . يكى گفت : مأخذ علم طب « تجربه » است و در تعريف طب گفته‌اند علمى است كه از تكرار مشاهده در احوال مختلف بيماران حاصل آيد . . . طبيب براى علاج بيمار بايد در طبيعت بيماريها و تنها و غذاها و عادتها و علل ديگر بنگرد تا به كمك آن استدلال تواند كرد . . . گويند واثق در همين مجلس و مجالس ديگر سؤالات بسيار كرد كه « حنين » بدان جواب داد و همه را در كتابى به‌نام المسائل الطبيعيّه فراهم آورد . . . مسعودى گويد : « واثق در مباحثه‌ها كه در مجلس او ما بين فقيهان و متكلمان در اقسام علوم عقلى و نقلى و در همه فروع و اصول انجام مىشد اخبار نيكو دارد . . . » « 1 »\r\n\r\nحمايت رجال ايرانى از علما و دانشمندان\r\nغير از خلفاى عباسى عده‌اى از رجال اين دوره كه اكثر آنها ايرانى بودند ، در راه حمايت علم و ترجمه و نشر كتب ، بذل مساعى و صرف مال كردند كه از آن جمله يحيى بن خالد برمكى وزير هارون الرشيد و پسرانش فضل و جعفر و برادر يحيى ، محمد بن خالد ، در تشويق اهل علم و ادب شهرت فراوان دارند ، چنان كه آل بختيشوع ، مخصوصا جبرئيل بن بختيشوع ، آن‌همه مال و نعمت را از بركت وجود اين خاندان كسب كردند . »\r\nبرامكه خود جزو متفكرين و صاحب‌نظران عصر بودند و غالبا در محافلى كه براى مباحثات فلسفى تشكيل مىشد ، شركت و اظهارنظر مىكردند و به همين مناسبت آنها را نيز مخالفان ، « زنديق » مىخواندند .\r\n\r\nبيت الحكمه\r\nاز دورهء هارون الرشيد كتب و منابع علمى و فلسفى در خزانهء خاصى كه بيت الحكمه نام داشت گردآورى مىشد . عده‌اى از ارباب علم ، نظير ابو سهل فضل بن نوبخت در آن مؤسسه علمى مشغول كار بودند - كار\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 488 به بعد .\r\n","page_name":" 78 ","page_number":78},
  {"content":"\r\n\r\nبيت الحكمه و سازمان آن در عهد مأمون بالا گرفت و حكم دانشگاه ، و دار العلمى را پيدا كرد كه عده‌اى از دانشمندان در آن به ترجمه و تأليف كتب اشتغال داشتند و عده‌اى كتابدار و صحّاف در آن كار مىكردند .\r\nبنابر برخى اقوال ، اين سازمان فرهنگى تا حملهء مغول در بغداد وجود داشته و مورد استفاده دانش‌پژوهان بوده است .\r\nافراد برجسته‌اى كه به كار ترجمهء كتب علمى از منابع خارجى اشتغال داشتند از چهل تن تجاوز مىكرد كه اهمّ آنها خاندان ماسرجيس ، خاندان بختيشوع ، ابن المقفع ، خاندان نوبخت ، ابو زكريا ، يوحنا بن ماسويه ، ابن البطريق و خاندان جليل و حنين را مىتوان نام برد .\r\n\r\nنقش معتزله\r\nترجمه كتب در آغاز امر منحصر به كتب طب و نجوم بود و اندكى بعد خصوصا بر اثر نفوذ معتزله و حاجت اين فرقه در مقالات خود به اثبات و استدلال ، توجه به فلسفه و نقل كتب منطق و فلسفه آغاز شد و با سرعتى عجيب از اواسط قرن دوم تا اواخر قرن چهارم ، بسيارى از كتب طب و تشريح و داروشناسى و فلسفه و نجوم و طبيعيات و كيميا و رياضيّات و فلاحت و نظاير آنها ، مستقيما به عربى يا نخست به سريانى و سپس به عربى ترجمه شد - تقدم در ترجمهء همهء اين كتب با دو قوم ايرانى و سريانى است . . . احترام به عقايد و اديان متنوعه ( كه در عصر اول عباسى رعايت مىشد ) باعث شد كه گروه بزرگى از دانشمندان و مترجمان ايرانى و سريانى به دربار خلفاى عباسى روى آورند و به كار ترجمه و تدوين كتب پردازند . . . « 1 »\r\nاز آنچه گذشت معلوم مىشود كه فرقه معتزله كه بيشتر عقايد آنها ، رنگ فلسفى داشت ، انسان را فاعل مختار مىدانستند ، يعنى اقوال و افعال انسان را فقط مولود ارادهء خدا نمىدانستند و عقيده داشتند كه هركس مسئول اعمال و خالق كارهاى خويش است . علاوه بر اين معتزله قرآن را حادث مىدانستند و با كسانى كه به قدم و ديرينگى قرآن ايمان داشتند مخالفت و مبارزه مىكردند . جمعى از معتزله عقل را پيشوا و رهنمون خود مىدانستند تا جائى كه حكم عقل را بر نصوص كتب آسمانى ترجيح مىدادند و در مقام سنجش اديان و مذاهب مختلف با آراء فلاسفه قديم برمىآمدند و سرانجام به مذهبى عقلى ، عارى از خرافات گرويدند .\r\nدرنتيجه ابراز اين عقايد عده‌اى ، معتزله را متهم كردند كه به قرآن ارزش و احترام\r\n\r\n\r\n","description":"","footnote":"\r\n( 1 ) . نقل و تلخيص از كتاب تاريخ علوم عقلى در تمدن اسلامى ، تأليف دكتر صفا ، از ص 45 به بعد .\r\n","page_name":" 79 ","page_number":79},
  {"content":"\r\n\r\nشايان نمىگذارند و هرگاه مندرجات آن را با مقاصد خود يا با مبانى علمى و عقلى سازگار نبينند ، آيات را طورى تأويل و تفسير مىكنند كه منظور آنها را تأمين كند .\r\nدر فاصله بين خلافت مأمون و متوكل ، يعنى از 198 تا 232 هجرى قمرى جمعيت معتزله به اوج قدرت رسيد . پيروان اين مكتب با گذشت زمان به فرق چندى تقسيم شدند ، غير از معتزله ساير فرق اسلامى نيز به تبعيت از ايشان به تدوين كتب و رسالات پرداختند .\r\nبه قول عباس اقبال آشتيانى غالبا غرض از پرداختن اين گونه كتب و آراء ، بر كرسى نشاندن حرف « حقّ » فرقه خود ، كه فقط همان را فرقه ناجيه مىدانستند بود . . . غالبا نگارندگان كتب ، بر مخالفين خود طعنه‌ها زده و اقسام تهمتها بر ايشان بسته‌اند و اين حال كمتر از همه در كتب معتزله كه بيشتر اهل استدلال عقلى بوده‌اند ديده مىشود ، درحالىكه اهل سنت و متكلّمين ظاهرى و متأخرين اشاعره و اماميّه در اين راه با قدم تعصب پيش رفته‌اند . . . » « 1 »\r\n\r\nحدود آزادى عقايد در عهد نخستين خلفاى عباسى\r\nاز آنچه گذشت نبايد چنين انگاشت كه در عصر مأمون و ساير خلفاى آزادانديش عباسى ، آزادى عقايد به معنى واقعى كلمه وجود داشت ، همانطور كه احمد امين در پرتو اسلام متذكر شده است « مأمون كه بيشتر از خلفاى ديگر رعايت آزادى فكر و عقيده را مىكرد . . . خود ، مردم را به عقيده « خلق قرآن » محكوم و مجبور مىكرد . . . و بعضى را معذّب داشت و كشت . . . اين فكر و عقيده از اين حيث شگفت‌آور است كه از مانند مأمون ، خليفهء دانشمندى بروز كرده است .\r\n\r\nسياست معتزله\r\nفرقهء معتزله ، كه سياست و سلطنت در دست آنها بود ، دشمنان خود را سخت معذّب مىداشتند . . . و آزادى فكر و عقيده ، تا حدى ارتباط با روش خلفا و وضع اخلاقى آنها داشت ، مثلا منصور از حيث سياست تندخو و زودرنج بود ، ولى نسبت به علم و علما سعهء صدر و صبر داشت . به فرقه معتزله و تعاليم آنها مهربان بود ، مهدى نسبت به زندقه و كفر حسّاس و خرده‌گير بود . . . زيرا چنين تصور مىكرد كه عقيدهء زنديقان ، اعم از مرام مزدك و طريقهء مانى براى دولت او خطرناك است . . .\r\nهارون الرشيد در نشر علوم و ادب و تشويق و تأييد دانشمندان كوشا بود ولى نسبت به معتزله بدبين بود . مأمون بر پدرش برترى داشت . او داراى عقل و فضل و ادب و تفكر\r\n\r\n\r\n","description":"","footnote":"\r\n( 1 ) . عباس اقبال ، مقدمهء كتاب خاندان نوبختى ، ص ح .\r\n","page_name":" 80 ","page_number":80},
  {"content":"\r\n\r\nفلسفى و ذوق بود علاوه بر اينها در بحث و مناظره و جدل و گوش دادن ، به حرف مخالف و استماع دليل خصم نهايت تحمّل را داشت » سپس احمد امين مىگويد : « با تمام اوضاع آزادىكش آن زمان . . . بايد اعتراف كرد كه بهترين عصر ترقى اسلامى بود ، خصوصا از حيث آزادى فكر و عقيده دوران خلافت مأمون كم‌نظير بود . »\r\n\r\nروش متوكل\r\nچون خلافت به متوكل رسيد ، فرقهء معتزله را طرد كرد و قدرت و نفوذ آنها را به باد داد . . . عقيدهء اهل سنت را با نهايت اقتدار به‌كار برد ، او نه‌تنها معتزليان . . . بلكه يهود و نصارا را هم به آنها ملحق كرد و مقامات را از آنها گرفت . . . اهل علم كلام كه فرقهء معتزله در رأس آنها بودند و فلاسفه كه نسطوريان در مقدمه آنها قرار داشتند ، با فشار و آزار متوكّل ، از بين رفتند و اهل حديث رشد يافتند . . . بالجمله خلافت متوكل به آزادى عقيده و فكر خاتمه داد و زمان بحث و توسعه علم و حريّت فكر به پايان رسيد و عصر جمود و تقليد و تعبّد جاى آن را گرفت و فقها و محدثين و محافظه‌كاران در رأس كارها قرار گرفتند . . . » « 1 »\r\nعلامه شبلى نعمانى پاكستانى براى نشان دادن حدود آزادى فكر ، قبل از حمله ارتجاعى متوكل ، مىنويسد كه « در قرن سوم ، شخصى دانشمند معروف به ابن الراوندى ( متوفى به سال 345 ه ) كه به گفته ابن خلّكان 114 تأليف داشته . . . معلوم نيست به چه علت ملحد شده و در مخالفت با اسلام كتب زياد نوشته است . وى در يكى از كتابهاى خود موسوم به « كتاب النّاج » تمام موحّدين را رد كرده و نيز كتابى در رد قرآن نوشته است كه نام آن « فريد » است ، او به تمام انبياء اعتراضاتى نموده است ، در تفسير كبير فخر رازى بعضى از آن اعتراضات نقل شده است ، اما با تمام اينكارها نه او را كشتند و نه كيفر دادند . . . » « 2 »\r\nالبته اين آزاديها و بيان اين قبيل عقايد از طرف فرقهء معتزله و ديگر آزادانديشان ، نمايندهء رشد افكار عمومى و محصول حمايت جامعهء اسلامى از آزادى و حريت نبود . بلكه به اخلاق و روش و سياست كلى خلفا ، وزرا و حكمرانان وقت بستگى داشت .\r\nچنان كه از دورهء متوكل به بعد با روى كار آمدن اشاعره بنيان آزادى فكرى فرو ريخت و مردم و جامعهء مسلمين كه متأسفانه رشد فكرى و اجتماعى كافى نداشتند و متحد و متشكّل نبودند در راه حفظ آن اصول مبارزه و تلاشى نكردند و بار ديگر جمود و\r\n\r\n\r\n","description":"","footnote":"\r\n( 1 ) . تلخيص از پرتو اسلام ، تأليف احمد امين ، ترجمهء آقاى خليلى .\r\n( 2 ) . تاريخ علم كلام ، ص 96 .\r\n","page_name":" 81 ","page_number":81},
  {"content":"\r\n\r\nكوته‌بينى در معتقدات مذهبى راه يافت تا جائى كه دانشمندانى چون غزالى ، آمدى ، فخر رازى ، ابن رشد و شهرستانى كه غالبا به اقتضاى شرايط محيط ، معتقدات باطنى خود را در پرده و چندپهلو بيان كرده بودند از حمله و اعتراض اشاعره و فقهاى قشرى در امان نماندند .\r\n\r\nنظر استاد شبلى پاكستانى\r\nامام غزالى كه مردى محافظه‌كار بود به گفتهء علامه شبلى پاكستانى هزاران حرف در دل نهفته داشت و يكى را هم نمىتوانست به زبان بياورد . وى در جواهر القرآن مىنويسد ، « من در بعضى از كتابها ، عقايد شخصى يا حقايقى را ظاهر ساخته‌ام و بعد قسم مىدهد كه نگذارند اين كتاب را غير از خواص و كسانى كه « اهلند » شخص ديگرى بخواند . » سپس شبلى مىنويسد : « معتزله مطلب خود را صاف و صريح و بىپرده بيان كرده‌اند زيرا ، آنها با خواص مربوط بودند و با عامهء مردم كارى نداشتند با اين‌حال امروز يك كتاب هم از آنها باقى نمانده است و اگر در بعضى منابع اقوال و احوال آنها ذكر نشده بود حتى براى ما مشكل بود بدانيم كه آنها در دنيا وجود داشته‌اند يا خير . »\r\nمتوكل كه به جنگ معتزله و متفكرين و فلاسفه برخاسته بود و از دين اسلام حمايت مىكرد ، يكى از فاسدترين خلفاى عباسى است . به قول فروزانفر ، استاد فقيد دانشگاه :\r\n« متشرع بودن متوكّل از آن مسائلى است كه هيچ منصف مطلع ، آن را تصديق نمىكند .\r\nفسق و فساد ، باده‌گسارى و زن‌بارگى كجا ، و متشرع بودن كجا ؟ اين خليفه بدگوهر نسبت به على ( ع ) و آل او نفرت و كينه‌اى خاص در دل داشت . . . » « 1 »\r\n\r\nظهور ابن حزم\r\nبه اين ترتيب از قرن چهارم به بعد ، اندك‌اندك بازار علم كلام و منطق رو به كسادى و افول نهاد ، تنها ستارهء درخشانى كه در اين دوره خودنمايى كرده ابن حزم است كه در سال 384 هجرى در قرطبه به دنيا آمد و پس از فراگرفتن علوم مقدماتى به منطق و كلام روى آورد ، تا عهد وى فقها و محدثين از علم كلام به كلى دور بودند ، ولى ابن حزم دانشمند نامدار اسپانيا به اين وضع پايان داد و حديث و كلام را به‌هم آميخت و كتابهاى زيادى به رشتهء تحرير درآورد .\r\nوى در كتاب « ايصال » تمام مسائل فقهى را به تفصيل مورد تجزيه و تحليل قرار مىدهد و پس از ذكر آراء و نظريات صحابه ، تابعين ، مجتهدين و ائمه حديث ، خود در\r\n\r\n\r\n","description":"","footnote":"\r\n( 1 ) . به نقل از تاريخ ادبى براون ، ج 1 ، ص 431 به بعد .\r\n","page_name":" 82 ","page_number":82},
  {"content":"\r\n\r\nهر مورد اظهارنظر مىنمايد ، وى علىرغم ميل جمهور فقها و محدثين ، به خواندن منطق و فلسفه همت گماشت و در زمينهء منطق و كلام ، كتابها نوشت . چون ابن حزم از كسى تقليد نمىكرد ، و بر ائمه و مجتهدين ، با كمال آزادى نكته‌چينى و انتقاد مىنمود فقها با او دشمن شدند ، مردم را از ملاقات و گفتگو با ابن حزم بازداشتند و به اين هم اكتفا نكرده تبعيدش كردند ، بالاخره اين مرد حكيم و دانشمند در سال 456 هجرى درحال آوارگى در صحراى ليله چشم از جهان فروبست . با مرگ ابن حزم چراغ علم و حكمت در اسپانيا تا ظهور ابن رشد همچنان خاموش ماند .\r\n\r\nموقعيت سياسى و مذهبى خلفا\r\n« در حوزهء قدرت خلفاى عباسى نيز ، مادام خلفاى دانش دوستى چون مأمون و واثق زمامدار بودند كالاى علم و عقل خريدار داشت چه خلفا در آن دوره « امام » و خطيب نيز بودند يعنى خود امام جماعت بودند و براى مردم نماز مىگزاردند و در مجالس و منابر چون خطيبى سخن مىگفتند و در مسائل فقهى اجتهاد و اظهارنظر مىنمودند ، درنتيجه محدثين بىمايه و مغرض و علماى قشرى ياراى مخالفت با آنها را نداشتند ولى از قرن چهارم به بعد قدرت خلفا نقصان گرفت و زمام كارها به دست ترك و ديلم افتاد و تركان چنان كه مىدانيم اهل شمشير بودند و با علم و دانش انسى نداشتند ، درنتيجه حكومت مذهبى به دست فقها افتاد ، و بعضى از افراد اين گروه چنان كه اسناد و مدارك تاريخى گواهى مىدهد با رشد علوم و افكار و بيدارى اذهان و روشن شدن افكار عمومى سخت مخالف بودند ، درنتيجهء اين احوال ، علوم عقلى بخصوص منطق ، فلسفه و علم كلام از اين دوره به بعد رو به ضعف و فراموشى رفت . . . » « 1 »\r\n\r\nمتكلمين بزرگ معتزلى\r\n\r\nعصر مأمون\r\nعهد مأمون ، دوران شكفتگى بحثهاى فلسفى و كلامى است ، مسعودى از قول وقايع‌نگار دربارى ، علاقه و دلبستگى مأمون را به مسائل فلسفى و كلامى چنين توصيف مىكند :\r\n\r\n\r\n","description":"","footnote":"\r\n( 1 ) . تاريخ علم كلام ، ص 42 .\r\n","page_name":" 83 ","page_number":83},
  {"content":"\r\n\r\n« مأمون مصاحبت متكلمين را اختيار مىنمود ، و اكثر اوقات با ارباب مناظره و جدل مثل ابو الهذيل و ابى اسحق و ابراهيم بن سيار النّظام و غيره گفتگو مىكرد و در ميان آنها بعضى با مأمون هم‌عقيده و بعضى مخالف بودند . مأمون فقها و ادبا را داخل دربار نمود و از بلاد دوردست ، آنها را دعوت كرد ، و حقوق زياد براى آنها مقرر كرده بود اين روش سبب گرديد كه مردم به طرف مباحثه و مناظره روى آورند ، تعليم و تعلم علوم و فنون وسعت و بسط يافت و هر فرقه‌اى در تأييد مذهب خويش كتابهايى نوشت . »\r\nبه گفتهء مسعودى روزهاى سه‌شنبه علما و دانشمندان هر فرقه در درگاه خلافت گرد مىآمدند در اتاقى آراسته و زيبا از آنها پذيرايى مىشد ، پس از صرف غذا ، به دار المناظره مىرفتند ، مأمون با خوشرويى آنان را مىپذيرفت . در اين محفل ، از آقا و نوكرى و تعينات ظاهرى اثرى نبود . حضار در نهايت آزادى از هر درى سخن مىگفتند و هنگام غروب ، مجلس ، ختم مىشد .\r\n\r\nبحث و مناظره در محضر هارون\r\nچنان كه گفتيم مأمون مىخواست نشان دهد كه تنها عامل اشاعه اسلام شمشير نبود بلكه مسلمانان نيز اهل بحث و استدلال هستند ، به همين مناسبت گاه از نمايندگان و پيشوايان مذاهب گوناگون براى بحث و مناظره دعوت مىكرد از جمله يك‌بار پيشواى مجوسان يزدان‌بخت را از « مرو » فراخواند و از طرف مسلمانان ابو الهذيل را برگزيد كه با او به بحث و گفتگو پردازد در اين مناظره يزدان‌بخت مجاب گرديد ، و مأمون با حرارت و علاقه از او خواست كه اسلام آورد ولى وى زيركانه گفت : « شما كسى را به زور مسلمان نمىكنيد و من نمىخواهم مسلمان شوم ، مأمون گفت آرى اين صحيح است . . . » « 1 » رونق و شكفتگى انديشه‌هاى فلسفى در عهد مأمون و چند تن از خلفاى عباسى چنان كه گفتيم ، محصول پيشرفت تعليم و تربيت عمومى و تكامل و رشد جامعه ، و بلوغ افكار عمومى نبود بلكه درنتيجهء حمايت خلفا و امنيت و آرامشى نسبى ، اقليتى روشن‌ضمير به بحثهاى علمى و فلسفى مشغول بودند . ويل دورانت مىنويسد : « در هر عصر ، و در ميان هر ملتى ، تمدن ، محصول كوشش و امتياز و مسئوليت يك اقليت است ، مورّخى كه با نفوذ شديد عقايد سخيف آشناست انتظار ندارد كه كشورهاى كامل ، از مردان ناقص بوجود آيند و نيز بر اين امر واقف است كه فقط عدهء كمى از افراد هر نسل ممكن است چنان از قيد رنجهاى اقتصادى آزاد باشند كه بتوانند با قدرت و فراغ خاطر به جاى پيروى از افكار گذشتگان يا\r\n\r\n\r\n","description":"","footnote":"\r\n( 1 ) . تاريخ علم كلام ، ص 35 .\r\n","page_name":" 84 ","page_number":84},
  {"content":"\r\n\r\nقاطبهء مردم زمان خويش ، به استقلال بينديشند . مورخ همچنين شاد خواهد شد ، اگر بتواند در هر دوره‌اى چند مرد و زن بيابد كه به نيروى مغز خويش ، يا به بركت متولد شدن در يك خاندان متنعم يا زيستن در شرايط اجتماعى مساعد ، خود را از قيد خرافات و زودباوريها ، رها ساخته و به درك هوشمندانهء جهل خويش توفيق يافته باشند . . . » « 1 »\r\nيكى از علل اساسى آزادانديشى مأمون اين بود كه مادرش ايرانى و دختر « استاد سيس » بود و معلمان و مربيان او برامكه بودند و قسمتى از حياتش در خراسان و ميان ايرانيان سپرى گرديد .\r\nمأمون در چنين شرايطى به اقتضاى محيط ، مردى روشن و آزاد ببار آمد درنتيجه همين طرز فكر ، محدثين ، فقها و ساير متعصّبين زمان از او متنفر شدند و وى را امير الكافرين مىخواندند .\r\nاو براى استفاده از منابع سرشار علمى و فلسفى يونان و روم عده‌اى از ارباب اطلاع را به بلاد روم و يونان فرستاد و از پادشاه روم و حاكم مسيحى سيسيل درخواست كرد تا كتب سودمند كتابخانهء خود را جهت ترجمه نزد وى بفرستد و بالاخره با اعزام عده‌اى از اهل بصيرت و اطلاع ، به آرزوى خود رسيد ، بطورى كه مورخين او نوشته‌اند ، مأمون پس از ترجمهء اين آثار ، مردم را به خواندن آنها تحريص مىكرد و خود از مطالعهء آنها شادمان مىشد . علاقهء مأمون به ترجمه و نقل كتب علمى خارجى به حدى بود كه فى المثل به حنين بن اسحق در ازاء ترجمه هر كتاب هم‌وزن او زر مىداد .\r\n\r\nروش مأمون\r\nمأمون از بحث و مشاجرهء حكما در پيرامون مسائل علمى و عقلى لذت مىبرد و مردانى چون ابو الهذيل و نظّام را به دوستى خود برگزيده بود .\r\nبعد از ابو الهذيل شاگردش ابراهيم بن سيار نظّام « 2 » كه استاد مأمون و نديم خاص او بود علم كلام را ترقى و توسعه داد . شهرستانى در ملل و نحل ، احاطه او را به فلسفه يادآور مىشود . « و قد طالع كثيرا من كتب الفلاسفه و خلط كلامهم به كلام المعتزله » .\r\n\r\nنظريات نظّام\r\nنظّام نخستين كسى است كه جوهر و عرض را يكى شمرده است به نظر او بوى خوش « عرض » چيزى غير از جوهر نيست بلكه\r\n\r\n\r\n","description":"","footnote":"\r\n( 1 ) . ويل دورانت ، رنسانس ، بخش سوم ، ترجمهء صارمى ، ص 3 .\r\n( 2 ) . ملل و نحل ، شهرستانى ، ص 41 به بعد .\r\n","page_name":" 85 ","page_number":85},
  {"content":"\r\n\r\nعبارت است از ذرات خرد و كوچكى كه از گل يا چيز ديگرى خارج مىشود و پس از انتشار در هوا داخل بينى ما مىشود ، او مانند بعضى از فلاسفهء يونان « جزء لا يتجزّى » را نيز منكر بود .\r\nسمعانى او را ملحد و جاحظ وى را در شمار نوابغ عالم مىشمرد . وى نه‌تنها تمام كتب مذهبى ، نظير تورات ، انجيل و زبور را از برمىخواند بلكه از تفاسيرى كه به آن كتابها نوشته‌اند نيز باخبر بود .\r\nنظّام كه از متفكرين آن دوران بود ، كمابيش تحت تأثير فلاسفهء يونان نظير امپيدوكلس و آنكساگوراس قرار گرفته بود . او جزء لايتجزى را رد مىكرد و مىگفت اجسام از عرضها پديد آمده‌اند و عرض جزء ذات جوهر يا جزئى از آن نيست . به‌نظر وى جوهر از عرضها به‌وجود آمده و رنگ و مزه و بو نيز جسم هستند . ديگر از متفكرين نامدار اين دوران كندى است كه در حدود سال 185 هجرى در بصره به دنيا آمده است .\r\nوى در شمار عقل‌گرايان و چنان كه خواهيم گفت با معتزله همفكرى و همقدمى داشت .\r\n\r\nسعهء صدر و آزادانديشى امام جعفر صادق ( ع )\r\n\r\nگفتگوى ابو شاكر با امام جعفر صادق ( ع )\r\nابو شاكر ، يكى از ماده‌گرايان نيمهء اول قرن دوم هجرى و جزء اصحاب هيولا بود . وى فقط ماده و محسوسات بشرى را معتبر و قابل قبول عقل مىشمرد و با اين منطق ، خدا و ماورا الطبيعه را نفى مىكرد . جالب توجه است كه رادمرد بزرگ عالم تشيع امام جعفر صادق ( ع ) ( وفات 261 هجرى ) كه خود اهل علم و دانش و با حكمت و فلسفه آشنا بود به رغم قشريون و ارباب تعصب با صبر و شكيبايى و سعهء صدرى كه خاص او بود به حرف مادّيون و زنادقه گوش مىداد و به سؤالات و اعتراضات آنان پاسخ مقنع مىداد ، و هرگز با حربهء تكفير به جنگ مخالفان نمىرفت ، در مباحثات و گفتگوهايى كه بين امام و ابو شاكر درمىگرفت غالبا عدهء زيادى از شاگردان امام نيز شركت مىجستند و از اين راه با آراء و نظريّات مخالفان اسلام آشنا مىشدند . يك روز ابو شاكر ، به حضور امام رسيد و گفت : « . . . آيا اجازه مىدهى كه من آنچه مىخواهم بگويم ؟ » امام جواب داد : هرچه مىخواهى بگو .\r\nابو شاكر گفت : آنچه تو دربارهء خدا مىگويى غير از افسانه نيست و تو با\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nافسانه‌سرايى مىخواهى مردم را وادار به قبول چيزى بكنى كه وجود ندارد - خدا موجود نيست به اين دليل كه ما نمىتوانيم با هيچيك از حواس پنجگانه خود او را درك كنيم .\r\nممكن است بگويى كه انسان اگر نمىتواند خدا را با حواس پنجگانه خود ادراك كند مىتواند با حواس باطنى خود او را درك كند - اما استفاده از حواس باطنى هم موكول به استفاده از پنج حس ظاهرى است ؛ من مىگويم كه حتى عقل هم بدون هيچ حس ظاهرى قادر به فهم چيزى نيست . . . خدايى كه تو ، مردم را به پرستيدن او دعوت مىنمايى چيزى نيست غير از آنچه از قوهء وهم تو بيرون آمده است . . . خداى تو كه ديده نمىشود مانند بت هندوهاست كه جلو آن پرده كشيده‌اند و هيچكس آن بت را نمىبيند و متوليّان به هندوها مىگويند كه آن بت ، هرگز خود را به افراد بشر نشان نمىدهد زيرا مىداند همين كه او را ببينند خواهند مرد . . . خداى تو هم لابد براى اينكه ديگران از ديدنش نميرند خود را هرگز نشان نمىدهد . . . تو مىگويى اين جهان را خدا آفريده است . . . ولى من مىگويم كه جهان را كسى نيافريده و به خودى خود به‌وجود آمده است ، آيا علف صحرا را كسى مىآفريند . . . آيا مورچه و پشه را كسى مىآفريند ، مگر نه اين است كه اين موجودات به خودى خود به‌وجود مىآيند - اى مردى كه دعوى دانشمندى مىكنى و مىگويى كه تو جانشين پيغمبر مسلمين هستى من مىگويم كه در بين افسانه‌هايى كه مردم نقل مىكنند ، هيچ افسانه‌اى بىپايه‌تر و سست‌تر و موهومتر از موجود بودن يك خداى ناديده نيست . . .\r\nانسان وقتى يك افسانهء موهوم را مىشنود گرچه مىداند كه بدون پايه است ولى از شنيدن آن لذّت مىبرد براى اينكه چهره خود و امثال خود را ، در مردان و زنان افسانه مىبيند و مىفهمد . . . اما عقل انسان كه گفتم وابسته به حواس پنجگانه ظاهرى مىباشد خدايى را كه تو از آن صحبت مىكنى نمىپذيرد ، چون عقل نمىتواند وجودى را بپذيرد كه نه ديده مىشود و نه مىتوان صدايش را شنيد . . . آخر خدايى كه جسم ندارد بدون آنكه داراى ديدگان باشد ، چطور مىتواند ديگران را ببيند و آن‌كه جسم ندارد و داراى زبان نيست چگونه مىتواند حرف بزند و آنكس كه داراى موجوديّت جسمى نيست چگونه مىتواند چيزى را خلق كند . » « 1 »\r\nدر وصف خدا مىگويند : نه مركب بود و جسم نه مرئى نه محل - بىشريك است و معانى تو غنىدان خالق .\r\nابو شاكر در پايان سخن گفت : « . . . هيچ ضرورت ندارد كه خدا ، جهان و نوع بشر را\r\n\r\n\r\n","description":"","footnote":"\r\n( 1 ) . مغز متفكر جهان شيعه ( امام جعفر صادق ( ع ) ) ، از مركز مطالعات اسلامى استراسبورگ ، ترجمه و اقتباس ذبيح الله منصورى ، ص 282 به بعد . ( به اختصار )\r\n","page_name":" 87 ","page_number":87},
  {"content":"\r\n\r\nبه‌وجود آورده باشد ، جهان و نوع بشر به خودى خود به‌وجود آمده و اين ما هستيم كه خداى خود را به‌وجود مىآوريم . »\r\nپس از پايان سخنان ابو شاكر ، امام ، نخست از وسعت اطلاعات اقتصادى و تجارى و علمى خود مطالبى بيان كرد و گفت اگر من طالب مال دنيا بودم با اطلاعات تجارى و با شناختن انواع جواهرات و الماسها مىتوانستم مال كلانى كسب كنم ولى چون به لقمهء نانى قانعم ، گرد كسب و تجارت نمىگردم . سپس امام به اصل موضوع پرداخت و براى اثبات وجود خدا گفت : « . . . هرگاه مىتوانستى درون خود را ببينى نمىگفتى كه چون خداوند را نمىتوان ديد ، لذا خداى ناديده افسانه‌اى بيش نيست . . . آيا تو صداى حركت خون را در بدن خود مىشنوى . . . آيا تا امروز گردش خون را در بدن خود ديده‌اى . . . خون هرچند دقيقه يك مرتبه در تمام بدن تو حركت مىنمايد . . . آنچه مانع از اين مىگردد كه تو قبول كنى كه خون در عروق تو حركت مىنمايد « جهل » است و همين جهل مانع از اين مىگردد كه تو خداى واحد ناديده را بشناسى » .\r\nدر پايان اين بحث امام مىگويد : « با اينكه هوا وسيلهء حيات تو و ساير افراد بشر است تو آن را نمىبينى و فقط وقتى كه باد مىوزد وجود آن را احساس مىنمايى ، آيا مىتوانى منكر وجود « هوا » شوى ، آيا مىتوانى منكر اين بشوى كه براى اينكه علفى در صحرا برويد بايد عوامل متعدد از خاك و باران و هوا ، و فصل مقتضى وجود داشته باشد تا اينكه علف برويد . پس بايستى يك قوهء اداره‌كننده وجود داشته باشد تا اينكه تمام اين عوامل را با هم تلفيق كند و آن قوهء اداره‌كننده خداوند مىباشد . . . » « 1 » ولى ماده‌گرايان اين قراين و استدلالات را كافى براى اثبات ذات بارى نمىدانستند . غير از ابو شاكر ، ابو تمار مطبّب كه با علم طب آشنايى داشت و ابو عيسى ورّاق كه معاصر ابن راوندى بود ، جزو زنادقه و ملحدين بودند ، ورّاق نخست در اثر مطالعه و مباحثهء منطقى با معتزله ، كم و بيش با افكار علمى و مادّى آشنا شد و سرانجام در نتيجه آشنايى با ابن راوندى يكباره به الحاد گراييد .\r\nابو عيسى ورّاق ، در شرح حال او مىنويسند كه : « ابو عيسى از مؤلفينى است كه از يك طرف در تأييد مذهب مانوى و ثنويّه كتاب مىنوشته و از طرفى به شيعه اظهار تمايل مىنموده و از بعضى از عقايد ايشان دفاع مىكرده است . . . معتزله مىگفتند كه ابو عيسى وراق در عين اينكه از امامت حضرت امير ( ع ) دفاع مىكرده در خلوت مىگفته كه : من به\r\n\r\n\r\n","description":"","footnote":"\r\n( 1 ) . همان كتاب ، ص 484 به بعد .\r\n","page_name":" 88 ","page_number":88},
  {"content":"\r\n\r\nيارى از كسى دچار شده‌ام كه از تمام مردم بيشتر مرتكب قتل شده و من از او بيشتر از هركسى تنفر دارم . به‌علاوه معتزله مىگفتند كه ابو عيسى چون مانوى بوده قتل هيچ‌چيز و تلف كردن موجودات حيّه را جايز نمىشمرده است . . . از مؤلفات وراق از همه مشهورتر كتاب مقالات اوست ، كه تاريخ ملل و نحل و شرح آراء و عقايد فرق مختلفه بوده و اين كتاب ورّاق ، از معتبرترين و مشهورترين كتب قديمه در اين خصوص محسوب مىشده است . » « 1 »\r\nابو على جبائى مىنويسد كه : خليفه ، ابن راوندى و بو عيسى ورّاق را فراخواند ، ابن راوندى بگريخت ولى ابو عيسى وراق گرفتار آمد و در زندان ، بمرد . ( الفرق بين الفرق ، ص 424 ) .\r\nصالح بن عبد القدوس - ديگر از ملحدين بنام صالح ابن عبد القدوس ، از اهل بصره و از منتسبين به مانويّت و ثنويّت است . گويند وى از ياران ابن ابى العوجاء و حماد عجرد و بشار ابن برد بود و مانند آنها به زندقه و الحاد گرايش داشت و با ابو الهذيل علّاف مناظرات داشت ، و عاقبت مهدى خليفه ، او را به اتهام زندقه كشت و بر جسر « 2 » بغداد بر دار زد ، در باب قتل او قول ديگر آن است كه مهدى او را به سبب قطعه‌اى كه در آن به پيغمبر در باب تزويج با زن زيد ، تعريض و ملامت كرده بود به قتل آورد و بر جسر بغداد مصلوب نمود ، صالح مردى اديب و شاعرى باقريحه بود . » « 3 »\r\nابو حفص حداد نيشابورى ( وفات در 265 ) از كسانى است كه مثل ابن الرّاوندى و ابو عيسى وراق به زندقه متهم بود . و معتزله او را هم مثل دو نفر ديگر به شيعه بسته و از شيوخ اين طايفه دانسته‌اند در صورتى كه شيعه ، او را به هيچ‌وجه از خود نمىدانسته است . » « 4 »\r\nدر پيرامون اتهام زندقه - در دوران بعد از اسلام ، ممكن بود كه علل و عوامل گوناگونى سبب شود كه گردانندگان حكومت ، يا عامهء مردم ، فرد يا افرادى را كافر و يا زنديق بخوانند ، به قول دكتر زرين‌كوب « نه فقط مشرك و گبر و يهود و ترسا ، همه به يك چوب رانده شده‌اند ، بلكه داغ كفر ، مثل لعن ابليس به پيشانى بعضى از مسلمانان نيز خورده است . . . اما باز كفر ، درجات دارد ، كفر انكار آن است كه انسان نه خدا را بشناسد\r\n\r\n\r\n","description":"","footnote":"\r\n( 1 ) . عباس اقبال ، خاندان نوبختى ، ص 84 به بعد .\r\n( 2 ) . يعنى پل .\r\n( 3 ) . دايرة المعارف فارسى ، ج 2 ، ص 1551 .\r\n( 4 ) . خاندان نوبختى ، پيشين ، ص 83 .\r\n","page_name":" 89 ","page_number":89},
  {"content":"\r\n\r\nنه به وجودش اقرار كند و درواقع خداوند را ، هم به زبان انكار كند و هم به دل .\r\nكفر جحود آن است كه وجود خدا را به دل اقرار كند ، اما به زبان انكار نمايد ، كفر معانده آن است كه هم به دل خدا را اقرار كند ، هم به زبان ، اما به سبب معاندت ، به فرمان او كار نكند . اما كفر نفاق آن است كه به زبان اقرار كند ليكن به دل انكار دارد ، در هر حال آنچه اصل و منشاء كفر به‌شمار است شرك است و چون ثنويت مجوس و تثليث نصارا و اعتقاد فلاسفه به قدم ماده و تأثير علل ، و اعتقاد معتزله و قدريه به قدر و تفويض ، و اعتقاد صوفيه به حلول و اتحاد و وحدت وجود ، نيز در نزد عامهء مسلمين و عامهء متكلّمين نوعى شرك تلقى مىشود ، آن همه نيز تكفير شده‌اند . . . بعضى پيرو دهريّه و مانويّه يا مزدكيّه بوده‌اند و ليكن از ترس مسلمانان ناچار ، در ظاهر دعوى مسلمانى داشته‌اند ، بعضى ديگر كسانى بودند كه به‌سبب ظريف‌طبعى و نكته‌سنجى و بذله‌گويى و بىبندوبارى خويش ، به زندقه متهم شده‌اند و در واقع با عوالم و افكار زنادقه آشنايى درست هم نداشته‌اند ، از بين فقها و متكلمين ، كسانى كه از افراط بر كنار مانده‌اند اهل قبله را از انتساب به كفر و شرك برى دانسته‌اند و از سخنان آنها هرچه را مخالف اسلام مىشناخته‌اند به « بدعت » منسوب داشته‌اند .\r\nقلمرو اسلام البته هرگز سرزمين مناسبى براى رشد و نمو حكمتهاى مبتنى بر شك و بدبينى نبوده است و مسلمانان اين گونه عقايد را مؤدّى به شرك و كفر مىدانسته‌اند ، با اين همه ، اين طرز فكر در بعضى ادوار ، در سخنان حكما و صوفيه و شعرا نيز راه جسته است و آنها را در نزد عامه متهم به‌عنوان دهرى ، طبيعى ، ملحد و زنديق ساخته است .\r\nامّا چون اين گونه افكار نزد عامهء مسلمين مطرود و منفور بوده است ، كسانى كه درواقع اهل شرك و الحاد بوده‌اند جرأت اظهار نداشته‌اند و حتى نقل و كتابت اين گونه سخنان نيز مكروه و تا حدى ممنوع بوده است از اين‌رو در شناخت زندقهء رايج در بين جامعهء اسلامى ، كار محقق آسان نيست و آنچه از مواد گونه‌گون در اين‌باره در دسترس هست براى تحليل مبانى اين فكر كفايت نمىكند .\r\n\r\nاصول افكار دهريّه\r\n. . . دهريه عبارت بوده‌اند از كسانى كه منكر استناد حوادث و امور عالم به يك صانع مختار ، مىبوده‌اند ، زنادقهء قريش كه نام ابو سفيان و عتبة بن ابى معيط و نضر بن حارث و عاص بن وائل و وليد بن مغيره جزو آنها آمده است ، درواقع صاحبان اين گونه اعتقاد به‌شمار مىآمده‌اند . . . در هرحال دهريّه عرب فرقه‌اى بوده‌اند كه برحسب آنچه از قرآن و هم از بعضى اشعار جاهلى برمىآيد « دهر و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nزمان » را سبب هلاك انسان و موجب اجراء « تقدير » مىدانسته‌اند و معتقد بودند كه تنها حيات اين جهان است كه اعتبارى دارد و چون انسان بميرد ، ديگر همه‌چيز تمام مىشود آنچه انسان را هلاك مىكند و از بين مىبرد نيز گذشت روزگار يعنى دهرست ، نه خواست خدا . . . برحسب عقيدهء حكماى دهرى ، در اين عالم هرچه هست قديم و ازلى است و هيچ‌چيز حادث نيست . . . اما اين حكماى دهرى چه كسانى بوده‌اند و كتابهايشان چه شده است ؟ جوابش آن است كه قلمرو اسلام ، سرزمين مناسبى براى نشر اين گونه سخنان نبوده است ، در هرحال غير از دهريه كه درواقع وجود خداى خالق را انكار مىكرده‌اند ، و مدعى ابديت و دوام و استمرار عالم بودند . دسته‌اى كه متأخرين آنها را « نيجريّه » هم خوانده‌اند ، اين جماعت وجود خداوند را انكار نمىكردند ليكن معتقد بودند كه جسم و روح هر دو حاصل امتزاج عناصر و اخلاط هستند و هر دو با مرگ فانى مىشوند و بنابراين ديگر حشرونشر و حساب و كتابى در كار نخواهد بود .\r\n\r\nزنديق\r\n. . . لفظ زنديق كه اشتقاق آن از « زنديك پهلوى » امروز ديگر تقريبا مسلم شناخته مىشود ، در عهد اسلامى ، گذشته از استعمال دربارهء مانويّه ، به همه كسانى كه به نوعى الحاد و شك و بىاعتقادى متهم بوده‌اند نيز اطلاق مىشده است . . . جاحظ و ابن النّديم كه نام زنادقه اسلام را ذكر كرده‌اند ، صورتى كه به دست داده‌اند مخلوطى است از نامهاى مختلف ، كه بعضى هم شايد زندقه آنها فقط همين مايه بوده است كه با دستگاه خلافت عباسى سازگار نبوده‌اند . در اوايل عهد عباسيان ، خاصه در عهد منصور و مهدى ، بسيارى از مسلمين به تهمت زندقه گرفتار شده‌اند . . . چنان كه از روايت ابن النديم برمىآيد مانويه در روزگار وليد بن عبد الملك اموى و در دورهء حكومت خالد بن عبد الله قسرى در عراق و خراسان بسيار بوده‌اند . . . مقارن آغاز عهد عباسيان كه نهضت شعوبيّه نيز رونقى داشته است زندقه نيز بيش و كم در مناظرات متكلمين و در مذاكرات اهل ادب مجال ظهور مىيافته است ، چنان كه در عهد منصور خليفه ، عده‌اى از اهل ادب به اتهام بىدينى هلاك شده‌اند . . . در اين ايام زنادقه را هرجا مىگرفتند غالبا زنجير مىكرده‌اند و به درگاه خليفه مىآوردند تا به امر او كشته شوند . گاه محل اجتماع آنها را كشف كرده و بر سرشان خراب مىكرده‌اند و در بعضى اوقات هم براى زندانى كردن آنها محل مخصوصى وجود داشته است . چنان كه از روايات مختلف برمىآيد وقتى كسانى به زندقه متهم مىشدند ، اگر انكار مىكردند آنها را غالبا وامىداشتند به تصوير مانى آب دهان بيندازند يا آنكه پاره‌اى گوشت بخورند يا پرنده‌اى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nكوچك را به‌دست خود هلاك كنند . . . البته مانويهء واقعى هرگز انكار نمىكردند و تقيّه را جايز نمىشمردند اما آنان كه صرفا متهم به زندقه مىشدند و از مانويه نبودند از انداختن آب دهان بر صورت مانى ابا نداشتند ، چنان كه يك نوبت از ابو نواس شاعر كه به زندقه متهم شد ، قاضى درخواست كرد كه بر تصوير مانى آب دهان بيندازد ، او انگشت به گلو كرد و بر آن صورت قى كرد . . . » « 1 »\r\n\r\nتلاش در راه سازش دين با فلسفه\r\nدر ميان متفكرين و صاحبنظران قرن سوم هجرى ابو يوسف يعقوب بن اسحق كندى در زمرهء كسانى است كه در راه آشتى دادن بين دين و فلسفه تلاش بسيار كرده است . او با شجاعت و جسارت كم‌نظيرى به سوداگران دين تاخته و در راه كشف حقيقت سعى فراوان كرده است . به نظر او : « بر ما شايسته است كه از نيك شمردن حق ، يعنى ( حقيقت و فلسفه كه علم به حقايق اشياء است ) و كسب آن ، از هرجا كه باشد ، شرم نداشته باشيم ، هرچند آن مردمان از اقوامى باشند كه از ما خيلى دورند . . . براى جويندهء حق هيچ‌چيز برتر و شايسته‌تر از حق نيست ، حق را نبايد ناچيز شمرد و به گوينده و آورندهء آن به چشم تحقير نگريست . . . همه به يارى حق ، بزرگى و شرافت پيدا مىكنند . به‌نظر كندى : « اگر خواستار تكامل بخشيدن به نوع خود باشيم بايد گفته‌ها و حقايقى را كه پيشينيان گفته‌اند بيان كنيم و در راه رفع نقايص آن كوشا باشيم » سپس كندى به دشمنان تحقيق و پژوهش به سختى و با صراحت حمله مىكند و بر آن است كه پليدى رشك بر جانهاى آنها چيره شده و در برابر چشمان آنها پرده‌اى است كه نمىتوانند نور حقيقت را مشاهده كنند .\r\nاين گروه براى نگاهدارى كرسيهاى دروغينى كه بدون شايستگى بر آنها تكيه زده‌اند به سوداگرى با دينى كه خود ندارند ، پرداخته‌اند و به مخالفان به چشم دشمنان حربى مىنگرند . چه هركسى با چيزى سوداگرى كند آن را مىفروشد و آنكس كه چيزى را بفروشد ، ديگر دارندهء آن نيست و بنابراين هركه با دين سوداگرى كند دين ندارد .\r\n. . . دانستن حقايق اشياء ، علم ربوبيّت و فضيلت است و دست يافتن به هر علم\r\n\r\n\r\n","description":"","footnote":"\r\n( 1 ) . نقل و تلخيص از مقالهء دكتر زرين‌كوب ، در پيرامون زندقه ، در مجله راهنماى كتاب ، زمستان 43 ، شمارهء دوم ، سال هفتم ، ص 262 به بعد .\r\n","page_name":" 92 ","page_number":92},
  {"content":"\r\n\r\nسودمند ، و دورى جستن و پرهيز كردن از هر چيز زيانمند ، از اموريست كه پيامبران راستين به آن فرمان داده‌اند . آنچه مسلم است منبع اصلى الهام فلسفى كندى ، ارسطو است و با اينكه تصور يك جهان قديم ، و زمان و حركت نامتناهى را رد مىكند و به اين ترتيب به تفكّر متافيزيكى نزديك مىشود . با اين‌حال گفته‌هاى ارسطو را در باب حقيقت كلّى جوهرها ، و وجود ، مورد مطالعه قرار مىدهد و از كتاب ما بعد الطّبيعه او بهره مىگيرد و با اين تلاشها ، در نيمه اول قرن سوم بذر تفكرات فلسفى را در دماغ پژوهندگان و اهل تحقيق مىافشاند . » « 1 »\r\nدفاع كندى از فلسفه - كندى در رساله‌اى كه براى معتصم باللّه نوشته ، به بيان حقيقت فلسفه و وجوب تعليم و تعلّم آن اهتمام ورزيده است . به‌نظر او : « اگر فلسفه علم به حقايق اشياء باشد ، ميان فلسفه و دين اختلافى نيست . . . آنچه پيامبران آورده‌اند عبارت است از اقرار به خدا و به‌كار بستن فضايل و اعراض از رذايل ، بدين طريق كندى ميان دين و فلسفه توافقى ايجاد مىكند . . . بايد از تمجيد حقيقت و تحصيل آن از هرجا كه باشد ، شرم نداشته باشيم ، هرچند از جانب ملتهاى مخالف ما آمده باشد ، خوار شمردن حقيقت و كوچك انگاشتن آورندهء آن شايسته نيست ، به‌نظر كندى هركس كه فلسفه را انكار كند ، حقيقت را انكار كرده و از اين‌رو كافر است . . . گاه شود كه ميان تعليمات فلسفه و آيات قرآن تناقضى مشهود مىگردد ، اين تناقض ، پاره‌اى را به مخالفت با فلسفه واداشته است . كندى حل اين مشكل را در تأويل آيات يافته است . . . متفكر مىتواند از منطوق بعضى آيات ، معانى مجازى آنها را از راه تأويل دريابد به شرط آنكه از خرد و دين بهره‌مند باشد . وى در يكى از رسالات خود ، سجود و طاعت را به معنى اظهار عظمت ذات بارى و تسليم به امر او تفسير كرده است . . . در نظر كندى فراگرفتن فلسفه واجب است ، روش كندى روش منطقى و رياضى است او به ترتيب و تبويب اهميّت بسيار مىدهد . » « 2 »\r\nفارابى همچنانكه ميان افلاطون و ارسطو وفق داد « ميان دين اسلام و فلسفهء يونان سازشى برقرار كرد و صريحا گفت : دين محمّدى با حكمت يونانى متناقض نيست ، هرچند برخى اختلافات و تناقضات ديده شود ، ولى اينها همه در ظاهر است و بهتر است براى رفع اين تناقضات به تأويلات فلسفى بپردازيم و حقيقت مجرد را از ميان اين رموز و\r\n\r\n\r\n","description":"","footnote":"\r\n( 1 ) . نگاه كنيد به قفطى اخبار العلماء باخبار الحكما ، ( قاهره مطبعه سعادة ، ص 241 و فهرست ابن النّديم ترجمه رضا تجدّد ، ص 315 به نقل از مقاله كندى و فلسفه اولى كامران فانى در مجله نشر دانش ، ص 72 به بعد .\r\n( 2 ) . حنا الفاخورى - خليل البحر ، تاريخ فلسفه در جهان اسلامى ، ترجمهء آيتى ، ص 379 د 380 .\r\n","page_name":" 93 ","page_number":93},
  {"content":"\r\n\r\nاستعارات بيرون كشيم ، مصدر اصلى دين و فلسفه عقل فعّال است و بنابراين هيچ فرقى و اختلافى بين حكما و انبيا وجود ندارد . . . » « 1 »\r\n\r\nسياست مذهبى و عقيدتى خلفاى عباسى يكسان و هماهنگ نبود\r\n« در خلافت معتصم ( 218 - 227 ) برادر مأمون ، تحديد عقايد و افكار و سعى در تشخيص معتقدات باطنى مردم با شدت بيشترى ادامه يافت . بيچاره امام حنبل را در حضور جمعى به ترك رأى خود مجبور كردند ولى وى مقاومت كرد ، عمال خليفه وى را سى و هشت تازيانه زدند تا بيهوش افتاد ، و پوست بدن او برآمد ، سپس چون خليفه از اجتماع و شورش فرقهء حنبلى و مخالفين ديگر ، بيم داشت امر داد او را محبوس كردند .\r\nدر سال 232 چون متوكّل به كرسى خلافت نشست به مخالفت با سيرهء مأمون ، معتصم و واثق قيام نمود . مجادله و مناظره و پيروى از حكومت علم و عقل و استدلال را موقوف كرد و بر خلاف ايشان ، مسلك تقليد و روش ارباب حديث و سنت را پيش گرفت و امام احمد بن حنبل را محترم داشت و او را طرف مشورت خود قرار داد و « دورهء مأمون و پيروان او » به اين ترتيب به انتها رسيد و قدرت معتزله اندك اندك نقصان كلّى يافت .\r\nعلم كلام ، كه ابتدا وسيله پيشرفت كار معتزله و شيعه بود و اصحاب حديث و سنت با آن كمال عناد و مخالفت را داشتند كم‌كم مورد توجه عموم مسلمين قرار گرفت چه اين فرقهء اخير ديدند كه براى رد اعتراضات مخالفين چاره‌اى ندارند جز آنكه به همان ادلّه كلامى ايشان متمسّك شوند و همان روش استدلال و تكلم مخالفين را پيش گيرند .\r\n\r\nنظريّات جديد ابو الحسن اشعرى\r\nابو الحسن اشعرى ( 260 - 324 ) يكى از شاگردان ابو على جبّائى و از بزرگان رؤساى معتزله بود . بعد از آنكه مدتها در حلقهء درس استاد خود ، از عقايد معتزله پيروى مىكرد ، بر بعضى از آراء استاد خويش اعتراض كرده و از او جدا شد و علنا از اعتزال توبه نمود و با قبول احكام امام شافعى ، بر آن شد كه براى اثبات حقانيت عقايد اهل سنت ، از ادلهء كلامى استمداد جويد . امام ابو الحسن اشعرى پس از تدوين عقايد خود با همان سلاح يعنى به كمك ادلّهء\r\n\r\n\r\n","description":"","footnote":"\r\n( 1 ) . همان كتاب ، ص 408 .\r\n","page_name":" 94 ","page_number":94},
  {"content":"\r\n\r\nكلامى به مبارزه با معتزله و متكلمين شيعه برخاست . . . » « 1 » بعد از ظهور علم كلام چون پيروان اين مكتب از علم و عقل كمك مىگرفتند ، محدّثين و علماى ظاهر و قشريون با آنها اعلام مخالفت نمودند ، امام شافعى به تنبيه آنها فتوى داد . امام احمد بن حنبل مىگفت كه اهل كلام زنديقند . امام فخر رازى كه بيش از محدثين به عقل و استدلال بشرى ارزش و احترام مىگذاشت ناچار بود تندرويهاى اهل حديث را تأويل و تفسير كند . بعضى از محدثين تنگ‌نظر و بىمايه مىگفتند هروقت از كسى لفظ جوهر و عرض و مادّه را شنيديد ، بدانيد كه او گمراه است . ابو الحسن اشعرى « بنا به گفتهء تذكره‌نويسان در چهل سالگى در خانهء خود معتكف گرديد و در انزوايى كه كمتر از دو هفته به طول نينجاميد بسر برد ، و ناگهان وقتى كه مردم در مسجد اعظم بصره به نماز فراهم آمده بودند از انزوا بيرون آمد و با بانگى بلند به مردم چنين اعلام كرد :\r\nهركه مرا مىشناسد ، مىشناسد و هركه نمىشناسد اكنون خود را به او مىشناسانم . من على بن اسمعيل الاشعرى هستم ، اندكى پيش از اين من اصول عقايد معتزله را تدريس مىكردم و به حدوث قرآن و انكار رويت خداوند در آخرت و سلب هرگونه اسناد ، و هر صفت ثبوتيه‌اى از خداوند عقيده‌مند بودم .\r\nاينك همه گواه باشيد كه اكنون من از اين اصول عقايد روگردانده‌ام و بطور قطع يكدله آن را رها كرده‌ام . » « 2 »\r\nمىتوان تغيير جهتى را كه براى اشعرى پيش آمد چنين توجيه كرد كه او مىخواست جامعه اسلامى را از بن‌بست تفرقه كه به آن دچار شده بود رهايى بخشد . اشعرى مىگفت :\r\n« اگر براى عقل ارزش مطلق قايل شويم اين نحوهء فكر چنان كه معتزله ادعا مىكنند به حفظ دين منجر نمىگردد ، بلكه به محو آن منتهى مىشود . به اين طريق كه « عقل » بدون قيد و شرط جانشين « ايمان » مىگردد . اگر عقل بالاتر از مسلّمات دين باشد پس ايمان به خدا و منزلات او چه فايده دارد ؟ » « 3 »\r\n« به عقيدهء اشاعره جهان هستى در اتساع دايمى است و فقط دست خداوند ، وحدت و التصاق و طول مدت آن را حفظ مىكند ، اما ناتوانى حواس و نارسايى عقل به بشر مجال آن نمىدهد تا ادراك كند كه قضيه چنين است . « 4 »\r\n\r\n\r\n","description":"","footnote":"\r\n( 1 ) . نقل و تلخيص از خاندان نوبختى از ص 44 به بعد . براى اطلاع از عقايد اشعريه رجوع كنيد به ملل و نحل شهرستانى ، ص 41 .\r\n( 2 ) . تاريخ فلسفه اسلامى ، نوشتهء هانرى كربن ، پيشين ، ص 145 .\r\n( 3 ) . همان كتاب ، ص 148 .\r\n( 4 ) . همان كتاب ، ص 157 .\r\n","page_name":" 95 ","page_number":95},
  {"content":"\r\n\r\n« يكى ديگر از علل مخالفت محدثين با علماى كلام اين بود كه متكلمين در تصانيف خود براى رد آراء مخالفين نخست اقوال آنها را نقل مىكردند سپس با منطق و استدلال جواب مىدادند ، محدثين از بيم اينكه مبادا ، چشم و گوش مردم باز و با آراء و افكار جديدى آشنا شوند ، نقل كفر را هم جايز ، نمىدانستند تا جايى كه در زمان احمد حنبل يكى از محدثين زبردست به‌نام حرث محاسبى كه در زهد و پارسايى شهرتى بسزا داشت و حتى جنيد بغدادى ( صوفى معروف ) مريد او بود ، بر رد شيعه و معتزله كتابى تصنيف نمود . امام احمد حنبل به گناه اينكه اقوال طرف مخالف يعنى شيعه را نقل كرده بود ، به قدرى برآشفت و ناراضى شد ، كه به كلى با اين مرد دانشمند قطع رابطه نمود . . . » « 1 »\r\n\r\nروشن‌بينى ابو ريحان\r\nابو ريحان بيرونى در مقدمهء تحقيق ماللهند مىنويسد « من اين كتاب را دربارهء عقايد هندوان تأليف كردم و هرگز در حق آنان كه با ما اختلاف دينى دارند تهمت زدن بىاساس را روا نداشتم و نيز اين مطلب را مخالف ديندارى و مسلمانى خويش پنداشتم كلمات را در آنجا كه خيال مىكردم براى روشن كردن مطلبى ضرورت دارد با طول و تفصيل نقل مىكردم ، اگرچه اين گونه نقلها ، كفرآميز به‌نظر برسد و مسلمانان آن را قابل اعتراض بدانند ، ما اين را مىگوئيم كه اعتقاد هندوان چنين است و آنان خود بهتر از هركس مىدانند كه چگونه به اين اعتراضات پاسخ دهند . . . » « 2 »\r\nبه دلايلى كه قبلا ياد كرديم عقايد متكلمين با نظريّات محدّثين هم‌آهنگى نداشت مثلا اهل كلام وقتى اين حديث را مىشنيدند كه بين حضرت آدم و موسى مناظره‌اى اتفاق افتاده يا آسمانها از سنگينى بار فرشتگان جرجر يا ترك‌ترك مىكنند ، و يا خدا روز قيامت پايش را به جهنّم مىگذارد و آتش آن تسكين مىيابد و امثال آن ، آنها ، اين احاديث را تأويل يا انكار مىنمودند درحالىكه صحت احاديث سابق الذكر نزد محدثين محرز و ثابت بود و تأويل و انكار آنها را توهين يا مخالف ارشاد رسول الله ( ص ) مىدانستند .\r\n\r\nدشمنى هارون با بيان حقايق علمى\r\nيك بار در دربار هارون الرّشيد ، يكى از محدثين ، همين حديث مناظره آدم و موسى را بيان نمود ، شخصى اظهار داشت كه چگونه آدم و موسى را ( با توجه به اختلاف فراوانى كه بين دوران حيات\r\n\r\n\r\n","description":"","footnote":"\r\n( 1 ) . تلخيص از تاريخ علم كلام پيشين ، از ص 25 به بعد .\r\n( 2 ) . علم و تمدن ، دكتر نصر ، ترجمهء احمد آرام ، ص 251 .\r\n","page_name":" 96 ","page_number":96},
  {"content":"\r\n\r\nآنها وجود دارد ) مىتوان باهم جمع كرد . هارون الرشيد كه با محدثين هم‌عقيده بود چنان برآشفت كه حكم داد آن شخص حقيقت‌گو را به قتل برسانند . علامه سيوطى اين واقعه را در تاريخ الخلفا مبسوط نگاشته است . . . « 1 » به اين ترتيب مىبينيم كه از آغاز نهضت اسلامى و بلافاصله پس از مرگ پيشواى اسلام بين عقل و نقل تعارض و اختلاف پديد آمد و عايشه كه زنى زيرك و هوشمند بود غالبا جانب عقل را مىگرفت ، آن گروه از صحابه كه حديثهاى سست و بىاساس را انكار كرده‌اند نظرشان اين بوده است كه آن حضرت نبايد چيزى مخالف با عقل گفته باشد و بنابراين روايت‌كنندگان ، در اصل روايت فريب‌خورده و به اشتباه رفته‌اند چنان كه « سيوطى » اين دسته از احاديث را در رساله‌اى جمع كرده و از قول عايشه مىنويسد كه ابو هريره در روايت به خطا رفته است .\r\nهمين اظهار شك و ترديد در صحّت و سقم احاديث به بيدارى مردم كمك كرد . و مخصوصا پژوهندگان و اهل تحقيق را بر آن داشت كه به جاى تعبد و تقليد ، در مقام تحقيق و كشف حقيقت برآيند .\r\n\r\nحاصل و نتيجهء شك و ترديد\r\nانسان وقتى در مقام تحقيق و كشف مجهولات برمىآيد ، كه در صحت امور موجود شك بنمايد « اگر دنياى علم و فلسفه و فكر و صنعت در هر عصرى هرچه داشت همان را صحيح و غيرقابل تغيير مىپنداشت . . . و هيچ شك و تزلزلى به خود راه نمىداد هيچ فرقى و پيشرفتى حاصل نمىگرديد و سطح علم و معرفت همان بود كه بود . قسمت بزرگى از ترقى علوم و كشف اين همه اسرار طبيعت مرهون مساعى معدودى از ابناء بشر است از قبيل كپلرها ، گاليله‌ها ، نيوتون‌ها ، لاووازيه‌ها ، داروين‌ها ، پاستورها و انيشتين‌ها كه در اصول مسلّم و مقبول خاص و عام عصر خود شك و ترديد نموده‌اند . »\r\nشادروان مجتبى مينوى طى مقاله‌اى در پيرامون قصيدهء چون و چرا چنين نوشته است : « حكمت و فلسفه و علم از چون و چراى بشر حاصل شده است . در رساله بيست و دوم از رسايل اخوان الصّفا ، در محاكمه بين انسان و حيوان ، طوطى مىگويد : ما حيوانات به آنچه خدا داده است راضى و نسبت به احكام او خاضع هستيم ، از ما « براى چه ، چطور و چرا » « 2 » در كارهاى او شنيده نمىشود ( ص 220 ترجمهء آقاى مستوفى ) ، جواب ما به او\r\n\r\n\r\n","description":"","footnote":"\r\n( 1 ) . همان كتاب ، ص 28 .\r\n( 2 ) . مجله يادگار ، سال اول ، شماره دوم ، ص 39 ، آناتول فرانس ، به قلم دكتر قاسم غنى .\r\n","page_name":" 97 ","page_number":97},
  {"content":"\r\n\r\nاين است كه به همين جهت است كه حيوان مانده‌ايد . » « 1 »\r\nدر قرن سوم و چهارم و پنجم هجرى ممالك اسلامى ، و از آن جمله ايران مركز علم و فلسفه و حكمت و هنر و معرفت شده بود ، علاوه‌بر آنكه كتب فلسفه و حكمت به نثر نوشته مىشد در شعر نيز فلسفه و حكمت راه يافته بود و عده‌يى از شعراى نامى ما ، حكيم و فيلسوف نيز بوده‌اند ، حكمايى نيز بوده‌اند كه شعر و نظم را وسيلهء بيان مقاصد فلسفى خود قرار داده‌اند مثل ناصر خسرو .\r\n\r\nخواجه ابو الهيثم\r\nدر قرن چهارم هجرى طبيبى از اهل گرگان معروف به خواجه ابو الهيثم قصيده‌يى گفته بود كه 82 بيت بود و تمام آن چون و چراى فلسفى بود . اين قصيده . . . جز حكمت منظوم و سؤالات منظوم چيزى نيست ولى گاه‌گاهى خيالات شاعرانهء لطيف نيز در آن آمده است مثل اين دو بيت كه بسيار بلند است :\r\n شكار شير گوزن است و آن يوز آهو * و مَرد بِخرَد را علم و حكمت است شكار\r\nكه مرد علم ، بگور اندرون نه مُرده بُود * و مرد جَهل ابَر تخت بر ، بُوَد مُردار \r\n. . . قصيدهء ابو الهيثم جرجانى ظاهرا شهرت و رواج زيادى حاصل كرده بود و طالبين فلسفه و حكمت آن را از بر مىكردند . در سال 462 كه ناصر خسرو در يمكان بود امير بدخشان آن قصيده را از حفظ نوشته نزد ناصرخسرو فرستاد و از او خواهش كرد كه سؤالات ابو الهيثم را جواب گويد . در اين قصيده 91 سؤال فلسفى و منطقى و طبيعى و نجومى و دينى و تأويلى طرح شده بود و از جوابى كه ناصر خسرو به آنها داده است دو تحرير يا روايت موجود است . . . » « 2 » اينك بيتى چند از آن قصيده :\r\n يكيست صورت هر نوع و نيست زينت‌گذار * چرا كه هيأت هر صورتى بود بسيار ؟\r\nزبهر چيست كه جوهر يكى و نه عرض است * به ده نشد ، نه به هشتش ببود نيز قرار\r\nچرا هفت و دوازده است امام بنام * و امّهات ، به گفتار و اتفاق چهار . . . \r\n\r\nارزش و مقام تحقيق و پژوهش\r\nاز روزگار قديم تا عصر ما ، هميشه چون و چرا و بحث و گفتگو و تحقيق و آزمايش ، كليد حل مشكلات جهان بوده است .\r\nاينشتين بزرگترين دانشمند معاصر ، چند ماه قبل از مرگش ، ضمن مصاحبه‌يى گفت : « هرگز از انديشه دربارهء علل آنچه مىكنى و آنچه\r\n\r\n\r\n","description":"","footnote":"\r\n( 1 ) . مجله يادگار ، سال اول ، شماره دوم ، ص 39 ، آناتول فرانس ، به قلم دكتر قاسم غنى .\r\n( 2 ) . مجله يادگار ، سال دوم ، شماره هشتم ، از ص 9 به بعد .\r\n","page_name":" 98 ","page_number":98},
  {"content":"\r\n\r\nنمىدانى بازنايست ، مسئله اساسى دست برنداشتن از سؤال و تحقيق است . . . همينقدر كافى است كه شخص جهد كند هر روز فقط به درك اندكى از اين اسرار موفق شود . . . » « 1 »\r\nديگر از علل و عوامل ظهور و بروز اختلاف ، عدم معاشرت و گفتگوى علماى اسلام با پيروان اديان ديگر بود ؛ چه رويّه محدثين و فقهاى اسلام اين بود ، كه جز با همكيشان خود ، با اهل هيچ كيش و مذهبى معاشرت نمىكردند و جهت آن ، يكى اين بود كه آنها معاشرت با غير را خوب نمىدانستند و ديگر اينكه چنان در تلاش و جستجوى احاديث و تفحّص و تحقيق در نقل روايت ، مستغرق بودند كه مجال اينكه به كار ديگرى بپردازند نداشتند ، نتيجه اين مىشد كه صداى مخالف مذهب ، به سمع آنها نمىرسيد و اعتراضاتى كه عليه اسلام مىشد از آن به كلى بىخبر بودند . طرف صحبت و خطاب آنها فقط گروه پيروان و معتقدين اسلام بود ، و ايشان هم آنچه كه به آنها گفته مىشد بدون چون و چرا قبول مىنمودند . اين مردم ، وقتى كه از محدثين مىپرسيدند كه خدا وقتى كه جسم نيست چگونه بر عرش ممكن است متمكن باشد ، در جواب مىگفتند « الكيف مجهول و السّؤال بدعة » كيفيت آن نامعلوم و پرسش هم بدعت است ، آن بيچاره‌ها هم خاموش مىگشتند و براى محدثين در رفع اين ابهام ضرورتى پيدا نمىشد . بر خلاف ، متكلمين خاصه معتزله كه با مردم هر فرقه و مذهبى مراوده داشتند و مخصوصا با آنها مناظره و مباحثه مىكردند ، چون جواب آمرانه در مورد آنها بىنتيجه بود ، مجبور بودند ، اصل حقيقت را اظهار دارند و گره از مشكل بگشايند .\r\n\r\nظاهريه و مجسّمه\r\nظاهريّه نام جماعتى از فقهاى اسلام است كه تنها ظاهر قرآن و سنت را معتبر مىدانستند و مجسمّه نام عمومى همهء فرقى است كه براى خدا جسم معينى قايل بودند و در ميان فرق شيعه و سنى چندين فرقه اين عقيده را داشتند ، آنها مىگفتند خدا جسمانى است ، متمكّن بر عرش است ، براى او دست و زبان است خدا دستش را روى پيغمبر گذاشت به‌طورى كه پيغمبر از آن احساس خنكى كرد .\r\nجمعى ديگر مىگفتند خدا جسمانى است يعنى دست و پا و زبان و گوش و چشم دارد امّا نه بدان‌سان كه ما داريم يعنى دست و پاى خدا همانند و شبيه ما نيست . گروه سوم از مشبهه . . . « 2 » قدمى چند به جلو آمدند و سخنانى گفتند كه به مراتب از گفته‌هاى دو گروه اول به عقل و منطق نزديكتر است . آنها گفتند خدا « نه جسم و جسمانى است و نه دست\r\n\r\n\r\n","description":"","footnote":"\r\n( 1 ) . مجله سخن ، مرداد 1335 ، ص 519 .\r\n( 2 ) . ملل و نحل شهرستانى ، ص 75 .\r\n","page_name":" 99 ","page_number":99},
  {"content":"\r\n\r\nو زبان و گوش و چشم دارد ، و الفاظى از اين قبيل كه در قرآن آمده ، محمول بر معناى ظاهرى خود نيستند بلكه به‌طور مجاز و استعاره استعمال شده‌اند . خدا سميع و بصير و عليم است ولى تمامى اين صفات ، خارج از ذات او مىباشند . و بالاخره گروه فلاسفه و محققين معتزله و صوفيه مىگفتند خدا ذات واحد محض است و در او هيچ كثرت راه ندارد ، همان ذات بخصوص ، هم عليم است هم بصير و هم سميع و هم قدير است .\r\nپس از آنكه عباسيان روى كار آمدند ، زمينه براى رشد علوم و افكار و انديشه‌هاى فلسفى بيش از پيش فراهم گرديد و ديرى نگذشت كه دربار عباسيان ، محفل حكما و فلاسفه گرديد و سطح افكار عمومى تا حدى بالا آمد . به قول علامه شبلى « ديگر ممكن نبود به مردم بگويند كه خدا دست دارد ولى نه مثل دستى كه ما داريم حتى گروهى از اشاعره جسمانى بودن ، يعنى دست و پا و چشم داشتن خدا را انكار كردند . . . » « 1 »\r\n\r\nتفسير بنىاميه از آيات قرآن\r\nدر دورهء بنى اميه چون معاويه و بسيارى از خلفاى اين خاندان به اسلام عقيده و ايمانى نداشتند هميشه آيات و تعاليم اسلامى را به نفع خودشان تفسير و تعبير مىكردند . همه مىدانيم كه بعد از عثمان ، معاويه علمدار ظلم و تبعيض بود و در عهد اين دو خليفه اختلاف طبقاتى و ظلم و تبعيض فزونى گرفت . يك روز معاويه در مقابل شكايت مردم از فقر و بينوايى ، اين آيه را در منبر خواند  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ . »  يعنى خزائن همه چيز نزد خداست و به بندگان جز ميزان معينى داده نمىشود .\r\nدر اين‌صورت چه شكايتى مردم از ما دارند ، احنف بن قيس از ميان مردم برخاست و گفت ايها الامير ، رزقى كه خدا بالسّويه بين مردم تقسيم كرده شما در ميانه حايل شده‌ايد و نمىگذاريد حصهء آنها به دستشان برسد .\r\nبه‌طور كلى در عهد بنى اميه هركس از مظالم و بيدادگريهاى آنان سخن مىگفت حواله به تقدير مىكردند و مىگفتند هرچه مىشود خواست خداست و نبايد هيچ دم زد « آمنا بالقدر خيره و شرّه » .\r\n\r\nافكار و افراد انقلابى در عهد بنى اميه\r\nدر زمان حجّاج بن يوسف ، مردى دلير و راستگو به‌نام معبد جهنى روزى در مجلس درس ، از امام پرسيد اين‌كه از طرف بنىاميه مسأله قضا و قدر را پيش مىكشند تا كجا اين حرف راست و\r\n\r\n\r\n","description":"","footnote":"\r\n( 1 ) . تاريخ علم كلام ، از ص 12 به بعد .\r\n","page_name":" 100 ","page_number":100},
  {"content":"\r\n\r\nدرست است ؟ امام گفت اينان دشمنان خدا هستند ، دروغ مىگويند ، اين مرد كه از تعديّات بنى اميه به جان آمده بود سر به طغيان برداشت و بالاخره مقتول گرديد . بعد از معبد ، مرد مجاهد ديگرى به‌نام غيلان دمشقى به مبارزه با بنى اميه برخاست . اين مرد كه به يك واسطه از تربيت‌شدگان محمّد حنفيّه بود ، در دورهء حكومت عمر بن عبد العزيز كه خليفه‌يى شريف و انسان‌دوست بود . نامه‌يى به وى نوشت و مظالم بنى اميه را آزادانه برشمرد . خليفه او را فراخواند و حراج صندوقخانه خلافت را به او واگذاشت . وى هنگام حراج ، خطاب به مردم فرياد مىكرد كه اينها اموال و اشيايى هستند كه از مردم به ظلم و جور گرفته‌اند . . . سى هزار جوراب كركى از صندوقخانه بيرون آمد ، غيلان فرياد مىكرد ، آقايان ، پايهء ظلم را تماشا كنيد ، تودهء مردم در فقر و فاقه به‌سر مىبردند ولى فرمانرواى ما سى هزار جفت جوراب از كرك خالص انبار كرده است .\r\nمتأسفانه مردم آن روزگار رشد فكرى و اجتماعى نداشتند و متحد و هم‌آواز نبودند و به حقوق فردى و اجتماعى خود ، چنان كه بايد واقف نبودند ، در نتيجه مردانى چون معبد جهنى و غيلان دمشقى نمىتوانستند در پناه حمايت مردم از حقوق اكثريت دفاع كنند و انتظارات منطقى خلق را با اعمال قدرت عملى سازند ، اگر خليفهء عادلى چون عمر بن عبد العزيز زمامدار بود ، به حرف غيلان و امثال او گوش مىداد و اگر خليفهء جابرى چون معاويه و يزيد و هشام بن عبد الملك زمامدار بودند زبان حق‌گويان را مىبستند و مردم چون رشد و همبستگى اجتماعى نداشتند به جاى قيام و مبارزه عمومى عليه بيدادگران ، فقط خلفاى ستمگر را نفرين مىكردند ، درنتيجه اقليت حاكم هميشه به اكثريت غيرمتحد و مظلوم ، زور مىگفتند .\r\n\r\nمبارزهء غيلان دمشقى با هشام بن عبد الملك\r\nغيلان از طرف اكثريت سخن مىگفت ولى از حمايت جدى مردم برخوردار نبود . به همين علت هشام بن عبد الملك كه بعد از عمر بن عبد العزيز به زمامدارى رسيد ، به جرم سركشى ، فرمان داد دست و پاى غيلان ، اين مرد مبارز را قطع كردند ، ولى اين مرد مجاهد و سرسخت ساكت ننشست و با شهامت و جسارت حرفهايش را مىزد تا اينكه به جرم قيام عليه حكومت جابر « هشام » كشته شد . تفصيل اين جريان در شرح ملل و نحل مسطور است .\r\nدر اين ايام « جهم بن صفوان » قيام نمود ، او نيز به جرم امر به معروف به قتل رسيد ، ليكن خون مخالفان به هدر نرفت . مسالهء « عدل » و « امر به معروف » ريشه دوانيد و كمابيش در اذهان و افكار عمومى راه يافت و جمعيت انبوهى كه سرانجام به‌نام « معتزله »\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nخوانده شدند آن را داخل در اصول اوليه اسلام كردند ( بايد دانست كه در ميان اصول پنجگانه فرقه معتزله دو اصل كه عبارت از عدل و امر به معروف باشد آغازش از همين جاست ) . آراء و افكار معتزله از آغاز قرن دوم تا اواسط قرن سوم رو به ترقى و پيشرفت بود ، دعاة و مبلّغين اين جماعت در تمام ممالك اسلامى پراكنده بودند و نخستين خلفاى عباسى تا الواثق باللّه ( 227 - 232 ) غالبا طرفدار عقايد آنان بودند ، علاوه بر اين در اين مدت ، آزادى افكار و عقايد و توجه به علوم عقلى بيش از پيش وجود داشت ، معتزله در اين دوره در نهايت قدرت بودند و در غالب امور دخالت داشتند و برخى از متعصبان آنان به بهانه‌هايى از قبيل امر به معروف و دفاع از عقيدهء خلق قرآن مزاحم مخالفان خود مىشدند ، همين اشتباه و سختگيرى و مخالفت و مبارزه با عقايد ديگران سبب پيشرفت كار « محدّثين » شد و بعدها فرق متعصّبى مانند حنابله و اشاعره ظهور نمودند و با بىرحمى با افكار و انديشه‌هاى مترقى آنان به جنگ برخاستند . در آن دوره « آزادى عقايد و افكار » كه يكى از ميوه‌هاى گرانبهاى دموكراسى و رشد فرهنگ و تمدن بشرى است ، هنوز مورد تأييد زمامداران و اكثريت مردم نبود ، لازم بود قرنها بگذرد و ميليونها از نفوس بشرى در جريان مبارزات سياسى جان خود را از دست بدهند تا بحث و استدلال جاى تعصّب و جمود و تحميل فكر را بگيرد . سرانجام در اروپا پس از انقلاب كبير فرانسه آزادى عقيده و ايمان جزو حقوق اساسى بشر گرديد .\r\nدر قرن سوّم هجرى عده‌يى از سران معتزله در بصره و جمعى در بغداد به نشر افكار و آراء خود مىپرداختند . معتزله خود به بيست فرقه تقسيم گرديدند ولى همه شعب معتزله در اصول با هم اختلافى نداشتند و همگى براى اثبات عقايد خود از فلسفه و مباحثات عقلى و منطقى كمك مىگرفتند .\r\n\r\nپيشرفت معتزله\r\nاين جماعت كارشان بالا گرفت و مرتبا جلو رفتند تا در سال 135 هجرى كه « وليد » بر تخت نشست شمارهء افراد اين فرقه به هزارها رسيده بود ، تا به جايى كه از خود خاندان بنى اميه ، يزيد بن وليد همين مذهب را اختيار نمود . وليد وقتى بر سرير خلافت مستقر گرديد به هوسرانى و مىخوارگى پرداخت . يزيد فرزند وليد كه اين وضع را ديد علم مخالفت برافراشت و هزاران تن از معتزله به او پيوستند ، بالاخره وليد ، محصور گرديد و به قتل رسيد . بعد از قتل او ، يزيد به خلافت انتخاب شد و اين اولين روزى است كه اعتزال بر اريكهء سلطنت جا گرفته است .\r\nذكر اين نكته قابل توجه است كه وقتى كه يزيد عليه وليد ، قيام نمود ، يكى از طرفداران او\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nعمر بن عبيد بود كه از ائمه بزرگ اعتزال بشمار مىآمد .\r\n\r\nمبارزهء منطقى معتزله با مخالفان\r\n« معتزله با تمام مخالفان خود يا معارضان اسلام از قبيل مجبّره و مرجئه و مجسّمه و محدثين و يهود و نصارا و مجوس و زنادقه و نظاير آنها با استفاده از اصول منطق و فلسفه بحث مىكردند از طرفى ديگر ، اينان ، مردمى روشن‌بين و غالبا دور از تعصّبات دينى و خشكى و تقشف اهل سنت و حديث و مجسّمه و مشبّهه بودند و به جاى توسل به احاديث و سنن ، عقل را وسيله تحقيق مىدانستند و اساس كار آنان بر استدلال و منطق استوار بود ، نه بر تعبّد و تقليد . بنابراين بايد اذعان داشت كه معتزله مقدمه ايجاد يك حركت فكرى عظيم در عالم اسلام و يكى از علل توجه مسلمين به فلسفه و علوم اوايل گرديدند .\r\n\r\nاشتباه معتزله در تحميل عقايد خود\r\nبا توجه به افكار معتزله ، مسلم است كه آنان مواجه با دشمنى و مخالفت گروه بزرگى از مسلمانان خاصه محدّثين و اشاعره بودند و ناگزير با آنان ، خواه از طريق بحث و خواه از طريق زور و جبر ( مخصوصا در عهد مأمون معتصم و الواثق ) از در مخالفت و نزاع درمىآمدند ، و على الخصوص موضوع خلق قرآن را ، وسيله « محنهء » مردم قرار دادند و به آزار مخالفان برخاستند و بدين‌گونه ، كار آنان نسبت به فرق مخالف به تعصب كشيد و همين امر مقدمه تحريك مخالفان بر آنان و شكست ايشان شد . مخالفين معتزله در جستن موارد ضعف عقايد آنان هم كوتاهى ننمودند و آنچه را از سخنان ائمه ايشان مخالف شرع دانستند به عنوان فضائح ذكر كرده‌اند ، از آن جمله ابو منصور البغدادى ( متوفى به سال 429 ) صاحب كتاب الفرق بين الفرق از هر فرقه‌يى از فرق معتزله فضايح متعدد برشمرده است ، مثلا از هذليّه ده فضيحت و از نظاميه بيست و يك فضيحت از معمريّه شش فضيحت و از هشاميّه هشت فضيحت و از بهشميّه نه فضيحت ياد كرده است . از جمله فرقى كه از منطق و استدلال ائمه معتزله استفاده كردند ، فرقه شيعه اماميّه اثنى عشريّه و اماميّه اسماعيليّه و زيديّه را مىتوان نام برد . از دورهء المتوكل قدرت معتزله نقصان يافت و از « محنه » و مجادله و مناظرهء سران اعتزال جلوگيرى شد با اينحال در تمام قرن چهارم و قسمتى از قرن پنجم تا قرن هفتم رجال بزرگى از بين آنان ظهور كرد . . . » « 1 »\r\n\r\n\r\n","description":"","footnote":"\r\n( 1 ) . نقل و تلخيص از تاريخ ادبيات دكتر صفا ، از ص 55 تا 59 و همچنين نگاه كنيد به ملل و نحل شهرستانى ، ص 34 .\r\n","page_name":" 103 ","page_number":103},
  {"content":"\r\n\r\n« به‌طور كلى يكى از مشكلات عالم اسلام اختلاف و تشعّب پيروان اين مذهب بود ، در شرح مواقف ، فرق اصلى اسلام هشت فرقهء شيعه ، سنّى ، خارجى ، مرجئه ، بخاريّه ، معتزله ، جبريه و مشبّهه به‌شمار آمده‌اند .\r\nمقريزى در تاريخ مصر فقط از پنج فرقهء سنى ، شيعه ، معتزله ، خارجى و مرجئه سخن مىگويد .\r\nشهرستانى در ملل و نحل سعى كرده است كه ريشه و اساس اختلافات را روشن كند ، به‌نظر او اختلافات مسلمانان با يكديگر بر چهار اصل قرار دارد :\r\n1 . اثبات و نفى صفات الهى 2 . جبر و اختيار 3 . عقايد و اعمال 4 . عقل و نقل . » « 1 »\r\nريشهء اختلافات مربوط به اثبات و نفى صفات الهى اين است كه در قرآن راجع به خدا الفاظى آمده كه معمولا در مورد اجسام و مادّيات به‌كار مىرود مثل متمكّن بودن بر عرش ، آمدن به صحراى قيامت با گروه ملائكه و غيره و غيره ، آيا اين الفاظ را به معناى حقيقى بايد گرفت يا مجازى ؟\r\nپاسخ به سؤال مزبور ، دو فرقهء مختلف پديد آورده است : معتقدين به شق اول محدثين و اشعريّه‌اند كه از ميان آنها مجسّمه و مشبّهه بيرون آمده‌اند كه براى خدا دست و پا قايلند ، درحالى كه معتزله با اين معنى مخالف و منكر صفات مىباشند .\r\n\r\nجبر و اختيار\r\nمنشاء اختلاف دوم اين است كه آدميان در اعمال خود مجبورند يا مختار ، اگر ما در اعمال و افعال خود مجبور باشيم ، موضوع ثواب و عقاب كه روح ديانات است از بين مىرود ، در قرآن مجيد چنان كه قبلا گفتيم آياتى در تأييد هردو معنى وجود دارد ، يعنى در بعضى آيات صريحا گفته شده است كه انسان آنچه مىكند در حقيقت خدا مىكند .  « قُلْ كُلٌّ مِنْ عِنْدِ اللَّهِ »  سورهء نساء ، آيهء 78 ، و مفاد بعضى ديگر از آيات اين است كه انسان مختار و مسئوول و جوابگوى افعال نيك و بد خويش است .  ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ »  آيهء 79 همين سوره ترجمه : هرچه نيكويى به تو رسد از جانب خداست و هر بدى رسد از نفس تست . همچنين در سورهء 25 آل عمران آمده است :\r\n « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ \r\n\r\n\r\n","description":"","footnote":"\r\n( 1 ) . نقل و تلخيص از تاريخ ادبيات دكتر صفا ، از ص 55 تا 59 و همچنين نگاه كنيد به ملل و نحل شهرستانى ، ص 34 .\r\n","page_name":" 104 ","page_number":104},
  {"content":"\r\n\r\n وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ . »  « 1 »\r\nترجمه : بگو اى پيغمبر بارخدايا اى پادشاه ملك هستى ، تو هركه را خواهى عزت ملك و سلطنت بخشى و از هركه خواهى بگيرى و به هركه خواهى عزت و اقتدار بخشى و هركه خواهى خوار گردانى ، هر خير و نيكويى به دست توست و تنها تو بر هر چيز توانايى . و در پايان آيه 212 سوره بقره مىخوانيم :  « . . . وَ اللَّهُ يَرْزُقُ مَنْ يَشاءُ بِغَيْرِ حِسابٍ  ، خدا به هركه بخواهد روزى بىحساب بخشد . »\r\nو در پايان آيهء 87 سوره نساء خطاب به پيغمبر مىفرمايد :  « . . . أَ تُرِيدُونَ أَنْ تَهْدُوا مَنْ أَضَلَّ اللَّهُ وَ مَنْ يُضْلِلِ اللَّهُ فَلَنْ تَجِدَ لَهُ سَبِيلًا »  . ترجمه : « . . . آيا شما مىخواهيد كسى را كه خدا گمراه كرده هدايت كنيد ، در صورتىكه هركه را خدا گمراه كرد ، هرگز تو بر هدايت او راهى نخواهى يافت .\r\nبه اين ترتيب عده‌يى نيز طرفدار جبر بودند چون مجبّره و اشاعره و برخى انسان را در كليّهء افعال و اعمال خود آزاد و مختار مىدانستند چون معتزله .\r\nامام جعفر صادق ( ع ) بين جبر و اختيار ، حد وسط را برگزيد و گفت لاجبر و لا تفويض بل امر بين الامرين . مسألهء جبر و اختيار به نحو عميق در فلسفه و ادبيات فارسى راه يافت و متفكران و صاحب‌نظران ايرانى بعضى از جبر و عده‌يى از اختيار آدمى سخن گفتند و ما براى اطلاع خوانندگان به‌طور اجمال نظريات گوناگونى كه در اين زمينه ابراز شده است نقل مىكنيم :\r\nقبل از آنكه آراء و نظريات متفكرين ايرانى بعد از اسلام را در زمينه جبر و اختيار ذكر كنيم بىمناسبت نيست به زمينهء فكرى ايرانيان باستان اشاره كنيم و به مقام و موقعيت « انسان » در مذهب زرتشت و وظايف و تكاليف آدميان در گيرودار زندگى توجّه كنيم .\r\nاهميت خاص آيين زرتشت در اختيارى است كه براى انسان قايل است « به موجب تعليم زرتشت نزاع بين خير و شر از اول دنيا آغاز شده و تا فرجام آن دوام خواهد داشت ، در اين پيكار البته هر آدمى مىتواند جانب شر را بگيرد يا جانب خير را نگهدارد ، اما چون فتح نهايى با قوهء خير خواهد بود تكليف انسان كه مصلحت او نيز هست آن است كه از دل و جان به سوى خير بگرايد و آن را يارى و تقويت كند ، بنابراين در تعليم زرتشت انسان نيز ، مثل خير و شر ، در ترازوى وجود وزنى دارد و اراده و اختيار او ممكن است موجب تقويت خير يا توسعهء شر بشود ، ازاين‌رو ، در نظر زرتشت انسان شأنى و مرتبه‌اى\r\n\r\n\r\n","description":"","footnote":"\r\n( 1 ) . قرآن ، ترجمه قمشه‌اى ، صفحه 42 ، سوره 25 ، آل عمران .\r\n","page_name":" 105 ","page_number":105},
  {"content":"\r\n\r\nدارد و وجودش در بهبود و اصلاح عالم بىاثر نيست مىتواند خدا را يارى كند و جهان را به سوى كمال سوق دهد و مىتواند به يارى اهريمن بشتابد و دنيا را به ورطه تباهى و ويرانى براند . خداى زرتشت بر خلاف خداى عيسى خداى ترحم و شفقت نيست خداى راستى و عدالت است . زرتشت اغماض از بدكاران و ستمگران را توصيه نمىكند ، بد كردن با بدان را مقتضى دادگرى مىداند و نيكى كردن در حق نيكان را تكليف انسان مىشمرد . اين دادگرى كه زرتشت ملكوت آن را مژده مىدهد در واقع همان راستى است كه در برابر آن دروغ نهاده شده است . . . بدينگونه ثنويّت زرتشت جنبهء اخلاقى قوى دارد و بنايش بر ستايش راستى و گرايش به نيكى است . . . » « 1 »\r\n\r\n\r\n","description":"","footnote":"\r\n( 1 ) . نه شرقى نه غربى ، انسانى ، دكتر زرين‌كوب ، ص 61 .\r\n","page_name":" 106 ","page_number":106},
  {"content":"\r\n\r\n\r\nعقيدهء صاحب‌نظران ايرانى در پيرامون جبر و اختيار\r\nدر صفحات قبل از اختلاف نظرى كه پس از ظهور اسلام ، بين متفكرين عالم اسلام در پيرامون جبر و اختيار پديد آمد سخن گفتيم ، اكنون با مراجعه به آثار منظوم فارسى ، عقايد و نظريات شعرا و دانشمندان ايرانى را در پيرامون جبر و اختيار نقل مىكنيم :\r\n چو از تو بود كَژّى و بىرَهى * گناه از چه بر چرخ گردان نهى \r\n( اسدى )\r\n چرا من خويشتن را بد پسندم * بهانه زان بدى بر چرخ بَندم \r\nويس و رامين\r\n به ميان قَدَر و جبر رَهِ راست بجوى * به ميان قَدَر و جبر روند اهل هنر \r\n( ناصر خسرو ) ناصر خسرو با اعتقاد و ايمانى راسخ ، از لزوم فعاليت و سعى و تلاش آدميان در ميدان زندگى سخن مىگويد :\r\n چرا چون گُرسِنه باشى نَخُسبى ، تا قضا از خود * به پيش آرد طعامَت بل بخواهى نان از اين و آن \r\n( ناصر خسرو )\r\n گُنَهِ كاهلى خود ، به قضا بر چه نهى * كه چنين گفتن بىمعنى كار سفهاست \r\n( ناصر خسرو )\r\n چند بنالى كه بد شده است زمانه * عيب و بدت بر زمانه چون بنهى چون !\r\nهرگز كى گفت اين زمانه كه بد كن * مفتون چونى به قول عامهء مفتون \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n تو شدهء ديگر ، اين زمانه همان است * كى شود اى بيخرد زمانه دگرگون \r\n( ناصر خسرو )\r\n\r\nحاصل سعى و عمل\r\nسنائى چون ناصر خسرو با كاهلى و تن‌آسانى مخالف است و توفيق و پيروزى را نتيجهء كوشش و سعى و عمل مىداند :\r\n بهانه بر قضا چِنهى ، چو مردان عزم خدمت كن * چو كردى عزم ، بنگر تا چه توفيق و توان بينى \r\n( سنائى )\r\n اين‌كه گويى اين كنم يا آن كنم * اين دليل اختيار است اى صنم \r\n( مولوى )\r\n معنى جَفّ القَلَم كى اين بود * كه جفاها با وفا يكسان شود ؟\r\nبل جفا را هم جفا جفّ القلم * و آن وفا را هم وفا جف القلم \r\n( مولوى )\r\n گر توكل مىكنى در كار كن * كسب كن پَس تكيه بر جَبّار كن \r\n( مولوى )\r\n اختيارى هست ما را در جهان * حس را منكر نتانى شد عيان\r\nسنگ را هرگز نگويد كس بيا * وز كلوخى ، كس كجا جويد وفا\r\nآدمى را كس كجا گويد بِپَر * يا بيا اى كور و در من در نِگَر\r\nكس نگويد سنگ را دير آمدى * يا كه « چوبا » « 1 » ، تو چرا بر من زدى\r\nامر و نهى و خشم و تشريف و عتيب * نيست جز مختار را اى پاك‌جيب « 2 »\r\nدر خرد جبر از قدر رسواتر است * زانكه جبرى ، حس خود را منكر است \r\n( مولوى )\r\n گر شتربان اشترى را مىزند * آن شتر قصد زننده مىكند\r\nخشم اشتر نيست با آن چوب او * پس ز مختارى شتر برده است بو\r\nعقل حيوانى چو دانست اختيار * اين مگو اين عقل انسان شَر مدار\r\nگفت دزدى شحنه را كاى پادشاه * آنچه كردم بود آن حُكمِ الاه\r\nگفت شحنه آنچه من هم مىكنم * حكم حق است اى دو چشم روشنم \r\n\r\n\r\n","description":"","footnote":"\r\n( 1 ) . اى چوب\r\n( 2 ) . دامن\r\n","page_name":" 108 ","page_number":108},
  {"content":"\r\n\r\n چون بكارى جو ، نرويد غير جو * قرض تو كردى ، ز كه خواهى گِرو\r\nجُرم بر خود نه ، كه تو خود كاشتى * با جزا و عدلِ حق ، كُن آشتى\r\nرنج را باشد سبب بَد كردنى * بد ز فعل خود شناس از بخت نى « 1 » \r\n( مولوى )\r\n\r\nميوهء كاهلى و تن‌آسانى\r\nمولوى مكرر در آثار منظوم خود دربارهء قدرت و اختيار انسان بحث مىكند و نشان مىدهد كه چگونه مردم تنبل و تن‌آسان پس از آنكه در ميدان زندگى در اثر كاهلى شكست خورده‌اند گناه كاهلى خود را به گردن « جبر » مىاندازند .\r\n هركه ماند از كاهلى بىشكر و صبر * او همين داند كه گيرد پاى « جبر »\r\nهركه جبر آورد ، خود رنجور كرد * تا همان رنجوريش در گور كرد\r\nاختيارى هست در ما ، ناپديد * چون دو مطلب ديد آيد در مزيد\r\nمنكر حس نيست آن مرد قدر * فعل حق حسى نباشد اى پسر\r\nو آن پشيمانى كه خوردى زان بدى * ز اختيار خويش گَشتى مُهتدى\r\n. . . اختيار اندر درونت ساكنَست * تا نديد او يوسفى كف « 2 » را نَخَست\r\nسگ بخُفته اختيارش گَشته گُم * چون شكنبه ديد جنبانيد دُم\r\nهرچه نفست خواست دارى اختيار * هرچه عقلت خواست آرى ، اضطرار\r\nبر درخت جبر تا كى برجهى * اختيار خويش را يكسو نهى\r\nدر هر آن كارى كه ميلستت بدان * قدرت خود را همى بينى عيان\r\nدر هر آن كارى كه ميلت نيست و خواست * اندر آن جَبرى شدى كاين از خداست\r\nپاى دارى ، چون كنى خود را تو لنگ * دست دارى ، چون كنى پنهان تو چنگ\r\nگر نبودى اختيار اين شرم چيست * وين دريغ و خجلت و آزرم چيست\r\nزَجرِ استادان بشاگردان چراست * خاطر از تدبيرها گردان چراست\r\nدر تَردُد مانده‌ايم اندر دو كار * اين تردد كى بود بىاختيار\r\nاين كنم يا آن كنم كى گويد او * كه دو دست و پاش بسته است اى عمو \r\n( مولوى )\r\n مَكرهاىِ جبريانم خسته كرد * تيغ چوبينشان تنم را خسته كرد\r\nجبر باشد پر و بال كاملان * جبر ، هم زندان و بند كاهلان \r\n\r\n\r\n","description":"","footnote":"\r\n( 1 ) . به نقل از امثال و حكم دهخدا دهخدا ، جلد سوم .\r\n( 2 ) . كف دست ( اشاره است به زيبائى حضرت يوسف )\r\n","page_name":" 109 ","page_number":109},
  {"content":"\r\n\r\n بال ، بازان را سوى سلطان برد * بال ، زاغان را به گورستان برد\r\nجبر خفتن در ميان رهزنان * مرغ بىهنگام كى يابد امان\r\nچون قضا آيد ، طبيب ابله شود * و آن دوا ، در نفع او گمره شود\r\nبر قضا كم نه بهانه اى جوان * جرم خود را چه نهى بر ديگران\r\nگر قضا صد بار قصد جان كند * هم قضا جانت دهد ، درمان كند\r\nاين قضا صد بار اگر راهت زند * بر فراز چرخ خرگاهت زند\r\nهركه در زندان اسير محنتى است * آن جزاى لقمه‌اى و شهوتى است\r\nهركه در قصرى قرين دولتى است * آن جزاى كارزار و محنتى است \r\n( مولوى )\r\nالبته اين گفتار مولوى قابل تأمل است ، و با واقعيات يك جامعه طبقاتى منطبق نيست ، ما نمىتوانيم بگوييم هركه زندانى است تبه‌كار است و هركس با ناز و نعمت در قصرى آرميده ، هرچه دارد محصول كار و تلاش مشروع اوست ؛ و مسأله تعدى و تجاوز به حقوق ديگران و ميراث‌خوارى را در موقعيت اقتصادى مردم ، در يك جامعه ، مدخليّت ندهيم و مولوىوار بگوييم :\r\n هركه را ديدى به زرّ و سيم فرد * دان كه اندر كسب كردن صبر كرد \r\nشك نيست كه تمام صاحبان مال و منال از راه كسب و كار و صرفه‌جويى ، موقعيت ممتازى پيدا نكرده‌اند ؛ به‌طور كلى افكار و انديشه‌هاى اجتماعى و فلسفى مولوى جملگى هم‌آهنگ و يكسان نيست وى در عين‌حال كه آدميان را به كار و كوشش ترغيب مىكند از « رزق مقسوم » نيز سخن مىگويد :\r\n خواجه پندارد كه روزى « دِه » « 1 » دهد * او نمىداند كه « روزىده » « 2 » دهد\r\nگر جهان را پُر دُرِ مكنون كنم * روزى تو گَر نباشد ، چون كنم\r\nبر سر هر لقمه به نوشته عيان * كز فلان بن فلان بن فلان\r\nهين توكل كن ملرزان پا و دست * رزق تو بر تو ز تو عاشق‌تر است\r\nگر تو را صبرى بُدى رزق آمدى * خويش را چون عاشقان بر تو زدى \r\n( مولوى )\r\nچنان كه مىبينيم نظريّات اخير مولوى با آراء و معتقدات قبلى او انطباق و هم‌آهنگى ندارد و در سه بيت اخير رزق و روزى آدميان را محصول سعى و تلاش مستمر آنان نمىداند . با اين‌حال نبايد فراموش كرد كه مولوى غالبا در آثار خود مردم را به كار و كوشش و ازدواج و انفاق و رعايت اعتدال در كارها دعوت مىكند و جنبه‌هاى مثبت تعاليم\r\n\r\n\r\n","description":"","footnote":"\r\n( 1 ) . ده در مقابل شهر\r\n( 2 ) . منظور خداست\r\n","page_name":" 110 ","page_number":110},
  {"content":"\r\n\r\nاجتماعى او بر جنبه‌هاى منفى بسى فزونى دارد .\r\n حق ز هر جنسى چو زوجين آفريد * بس نتايج شد ز جمعيت پديد\r\nچون عدو نبود جهاد آمد محال * شهوت ار نبود نباشد انتسال « 1 »\r\nهين مكن خود را خُصى رُهبان مشو * ز انكه عفّت هست شهوت را گرو\r\nانفقوا ، گفت است ، پس كسبى بكُن * ز انكه نبود خرج بىدخل كُهَن\r\nگرچه آورد انفَقو را مطلق او * تو بخوان كه اكسبوا ثم انفقوا\r\nپس « كُلوا » از بهر آدم شهوت است * بعد از آن « لا تُسرِفوا » ، زان عِفّت است \r\n( مولوى )\r\nدر جاى ديگر مىفرمايد :\r\n از تَرهُب « 2 » نهى فرمود آن رسول * بدعتى چون برگرفتى اى فضول\r\nرنج بدخويان كشيدن زير صبر * منفعت دادن به خلقان همچو ابر\r\nخير ناس ان ينفع الناس اى پدر * گر نه سنگى چه حريفى با مدر \r\n( مولوى )\r\nنويسندهء مرزبان‌نامه در تأييد و تشويق مردم به سعى و عمل مىگويد :\r\n« . . . كاهلى را خرسندى مخوان . . . كه تا تو در بست و گشاد كارها ميان « 3 » جهد نبندى ترا هيچ كار نگشايد . »\r\n جنبش جبر خلق عالم راست * جنبش اختيار ، آدم راست \r\n( سنائى )\r\n« بزرجمهر گفت ، استاد را پرسيدم كارها به كوشش است يا به قضا گفت كوشش قضا را سبب است . . . » ( تاريخ گزيده )\r\nبرگرديم بر سر اختلافى كه بين صاحب‌نظران در پيرامون « اعتقاد » و « عمل » پديد آمده است :\r\n\r\nاعتقاد و عمل\r\nاختلاف سوم مبتنى بر اين بود كه آيا اعمال « جزو ايمان است يا نه ، محدثين چنين تصور كردند كه در حقيقت و باطن ايمان « اعمال » هم داخل است ، ليكن اهل نظر كه امام ابو حنيفه پيشرو آنهاست ، بين اعتقاد و عمل تفريق و جدايى قايل شده‌اند .\r\nبه‌نظر اين گروه كه روشى آميخته با تساهل دارند ممكن است يك نفر اصول ديانت\r\n\r\n\r\n","description":"","footnote":"\r\n( 1 ) . نسل و زاد و ولد\r\n( 2 ) . يعنى انزوا و رهبانيت\r\n( 3 ) . كمر\r\n","page_name":" 111 ","page_number":111},
  {"content":"\r\n\r\nاسلام را قبول كند ولى در اعمال سهل‌انگارى كند يعنى نماز نگزارد و روزه نگيرد ، پيروان اين مكتب معتقدند كه چنين كسى بىدين نيست . البته همهء سران عالم اسلام تا اين حد سعهء نظر نداشتند و آزادانديش نبودند ، چنان كه قاضى شريك شهادت امام ابو يوسف شاگرد ابو حنيفه را براى اين قبول نداشت كه او نماز را داخل در حقيقت ايمان نمىداند و بسيارى از محدثين از ابو حنيفه براى اين ، در خشم بودند كه او قايل است كه اعمال جزو ايمان نيست ، اين سوءتفاهمات و غلطفهمىها سالها دوام داشت تا سرانجام در عهد شكفتگى تمدن عباسى تا حدى روح گذشت و تساهل در مردم پديدار گرديد و مسلمانان قبول كردند كه « لا نكفر احدا من اهل القبله » يعنى ما هيچ يك از اهل قبله را كه در آن احزاب و فرق زيادى داخلند كافر نمىدانيم . فرقه مرجئه كه زمانى از طرف محدثين ، فرقه گمراهى شناخته مىشد و حتى شهادتشان مقبول نبود رفته‌رفته مورد قبول اهل دين قرار گرفتند تا جائى كه « ذهبى » در ميزان الاعتدال در حق آنها نوشت . . . ارجاء مذهب عده‌يى از علماى عالىمقام است و تعرض بر قايلين آن سزاوار نيست و نيز محدّث خطابى مىنويسد : « كسانى كه بدعت در دين گذاشته‌اند يا تأويل كرده و به خطا رفته‌اند كافر نيستند . . . و شهادتشان مقبول است . امام غزالى و امام فخر رازى اين اختلافات را مبانى كفر و اسلام قرار ندادند . « 1 » چند قرن بعد حافظ به اختلاف عقايد و نظريات مردم اشاره مىكند و مىگويد :\r\n متاع كفر و دين بىمشترى نيست * گروهى « اين » گروهى « آن » پسندند\r\nجنگ 72 ملت همه را عذر بنه * چون نديدند حقيقت ره افسانه زدند \r\n\r\nتوجّه به علوم مثبت و ثمربخش\r\n\r\nنطفه‌هاى تفكر علمى در شرق\r\nعلّامه اقبال لاهورى ضمن بحث در پيرامون روح فرهنگ و تمدن اسلامى مىنويسد : « همراه با پيشرفت فكر رياضى در اسلام ، انديشهء تكامل به تدريج شكل مىپذيرد . « جاحظ » نخستين بار به اين مطلب اشاره كرد كه در زندگى مرغان ، در نتيجهء مهاجرت ، تغييراتى پيدا مىشود ، پس از آن « ابن مسكويه » كه از معاصران بيرونى بود ، به آن ، شكل يك نظريهء قطعىتر داد\r\n\r\n\r\n","description":"","footnote":"\r\n( 1 ) . تلخيص از تاريخ علم كلام ، از ص 18 تا 21 .\r\n","page_name":" 112 ","page_number":112},
  {"content":"\r\n\r\nو آن را در تأليف كلان خود « الفوز الاصغر » آورده است ، من در اينجا روح نظريه تكاملى او را بيان مىكنم . و اين از آن جهت نيست كه به ارزش علمى آن توجّه دارم ، بلكه از اين جهت است كه امتداد سير فكرى مسلمانان را در روشنى قرار مىدهد .\r\nبه گفتهء ابن مسكويه ، حيات نباتى ، در پايين‌ترين مرحلهء تكاملى خود ، نيازمند به هيچ دانه و تخمه‌اى براى ولادت و نمو نيست و نيز انواع آن ، به‌وسيلهء دانه توليد مثل نمىكند ، تفاوت اين شكل حيات نباتى با جمادات ، تنها قدرت مختصر بر حركت است ، كه در اشكال برتر مشاهده مىشود ، و چون ترقى كند ، به آنجا مىرسد ، كه گياه شاخه‌هاى خود را مىگسترد و انواع خود را با تخم و دانه جاودانى مىسازد . اين قدرت بر حركت رفته‌رفته رشد مىكند ، تا به درختانى مىرسيم كه تنه و برگ و ميوه دارند و در مرحلهء بالاترى از تكامل ، صورتهايى از حيات نباتى وجود دارد ، كه براى نموّ خود ، به خاك بهتر و آب وهواى خاص نيازمندند . آخرين مرحلهء تكامل نباتى درخت مو و درخت خرماست ، كه درواقع در آستانهء حيات حيوانى قرار گرفته‌اند . در درخت خرما تمايز جنسى آشكارى ظاهر مىشود ، علاوه بر ريشه و الياف ، چيزى پيدا مىشود ، كه مانند مغز حيوانى عمل مىكند و كمال زندگى درخت خرما وابسته به آن است . اين برترين مرحلهء تكامل حيات نباتى و ديباچهء حيات حيوانى است . نخستين گام به طرف حيات حيوانى ، رها شدن از پايبندى به زمين و ريشه داشتن در آن است ، كه خود اين رهايى ، هستهء حركت خودآگاهانه را تشكيل مىدهد . اين نخستين مرحلهء حيوانيّت است كه در آن حسّ لامسه قبل از همه و حس باصره در آخرين درجهء كمال آشكار مىشود . با پيدا شدن حواس ، جانور آزادى حركت پيدا مىكند ، چنان كه در كرمها و خزندگان و مورچگان و زنبوران چنين است . حيوانيّت در چهارپايان با « اسب » و در مرغان با « شاهين » به حد كمال مىرسد ، و در ميمون به آستانهء انسانيّت نزديك مىشود ، و اين ميمون در سلسلهء مراتب تكامل يك درجه پايين‌تر از انسان است . با تكامل بيشتر ، تغييرات فيزيولوژيايى و ازدياد نيروى تمييز و روحانيّت فراهم مىشود ، تا آنجا كه آدمى از مرزهاى توحّش مىگذرد و به جهان تمدن گام مىنهد . » « 1 »\r\n\r\n\r\n","description":"","footnote":"\r\n( 1 ) . محمد اقبال لاهورى ، احياى تفكر دينى در اسلام ، ترجمهء احمد آرام ، ص 154 به بعد .\r\n","page_name":" 113 ","page_number":113},
  {"content":"\r\n\r\n\r\nمتكلّمين نامدار\r\nاز جمله متكلّمين نامدار اين دوران ابو الهذيل علّاف ( متوفى به سال 235 ه ) و نظّام ( 185 - 232 ) بيش از ديگران كسب شهرت كرده‌اند . ابو الهذيل در علم كلام كتاب نوشت ابن خلكان در حق او مىنويسد : استدلالش قوى و تقريرش پسنديدهء طبع بود .\r\nابو الهذيل كتابهايى خرد و كلان در علم كلام نوشته و در آنها از مسائل بسيار دقيق و باريك سخن رانده است ، چون اين كتابها تا حدى استدلالى و فلسفى بود ظاهرا به دستور محدّثين و متشرّعين خشك‌انديش ، از بين رفته است ، ليكن مناظراتى كه با مجوسان و ملاحده كرده و بيانات و تقريراتى كه نموده است ، جسته‌جسته در ابن خلكان ، درر و غرر و شرح ملل و نحل مذكور مىباشد . در دربار مأمون ، سرآمد و قدوهء متكلمين ، ابو الهذيل و نظّام بود ، از طرف دولت ، براى ابو الهذيل شصت هزار درهم مقررى سالانه تعيين شده بود ، ليكن اين مرد فرهنگ‌پرور ، تمامى اين مبلغ را صرف اهل علم مىنمود ، از جمله مناظراتى كه از او نقل كرده‌اند اينكه ، يك بار ، شخصى به ابو الهذيل گفت كه در قلبم راجع به قرآن شبهات چندى است كه به هيچ‌وجه رفع نمىشود : اولا آيات عديده‌يى هستند كه باهم متناقض مىباشند و ديگر اينكه در بعضى آيات غلطهاى نحوى وجود دارد .\r\nابو الهذيل گفت : آيا مىخواهى كه هريك از آيات مورد بحث را جداگانه جواب بگويم و يا براى رفع تمامى شبهات به يك جواب اجمالى اكتفا نمايم . معترض شق دوم را برگزيد .\r\nابو الهذيل گفت : اولا اين مطلب مسلم است كه رسول اللّه از شريفترين افراد خاندان عرب بود و در فصاحت و زبان‌دانى او جاى هيچ‌گونه حرف نيست ؛ در اين هم شك نيست كه قريش و مخالفان در تكذيب و نكته‌چينى و اعتراض به آن حضرت هيچ جنبه‌اى را فروگذار نكردند . . . وقتى آن روز مردم اين اعتراض را نكردند ، امروز كدام شخص مىتواند چنين اعتراضى بكند . . . با اين پاسخ و استدلال ، ابو الهذيل ، طرف را مجاب كرد .\r\nعلّامهء شهير شاه ولى اللّه در فوز الكبير مىنويسد : كه قرآن مجيد پابند قواعد مقررهء كسايى و فرّاء نيست ، و اين اشاره به جوابى است كه ابو الهذيل داده است . . . » « 1 »\r\nچنان كه ديديم مهمترين فرقه‌يى كه در مسائل مذهبى و فلسفى به بحث و انتقاد\r\n\r\n\r\n","description":"","footnote":"\r\n( 1 ) . راجع به ابو الهذيل نگاه كنيد به ملل و نحل شهرستانى ، ص 39 به بعد . و تاريخ علم كلام ، ص 29 به بعد .\r\n","page_name":" 114 ","page_number":114},
  {"content":"\r\n\r\nپرداخت فرقهء معتزله يا قدريّه بود كه از آزادى اراده و اختيار بشر طرفدارى مىكرد . به گفتهء دكتر اشتاينر « بهترين توصيف معتزله اين است ، بگوييم ظهور اين قبيل افكار ، در حكم اعتراضى است كه پيوسته عقل سليم بشر ، بر احكام و تعليمات مقرر و محدود نموده است . »\r\n\r\nاختيار و ارزش انسان به نظر معتزله\r\nمعتزله مىگفتند ، طبق عقيدهء اكثريت اهل سنت « خداوند عادل نيست زيرا سرنوشت هركس را قبلا تعيين مىنمايد و بعد گناهانى را كيفر مىدهد كه خود به جبر ، به بشر تحميل كرده است . »\r\nبه عقيدهء معتزله چنين پروردگارى ، ظالم ، جبّار و بيرحم و شايستهء عبوديت نيست .\r\nبر خلاف اهل سنت ، معتزله به آزادى ارادهء بشر عقيده داشتند و مىگفتند ، انسان به انجام هر عمل نيك و بدى قادر است و هركس مسئوول اعمال نيك و بدى است كه در دوران حيات انجام مىدهد .\r\nدر اثر اين جدالهاى فلسفى و مذهبى چنان كه گفتيم عده‌يى كشته شدند ، از جمله غيلان كه طرفدار تفويض و آزادى ارادهء بشر بود به امر هشام بن عبد الملك در دمشق كشته شد .\r\nفرقهء جبريه ، همانطور كه قبلا نيز گفتيم ، معتقد بودند كه انسان به هيچ‌وجه در اعمال خود مختار نيست بلكه كليهء فعّاليتهاى بشرى نتيجهء تقديرات ازلى است و روى همين اصل انسان را در اعمال خود مسئوول نمىدانند و براى اثبات نظريّات خود به آيات و نصوص قرآن توسل مىجويند و از آيهء  يَفْعَلُ ما يَشاءُ *  و   يَحْكُمُ ما يُرِيدُ   ( خدا هرچه بخواهد مىكند ) و آيه  تُعِزُّ مَنْ تَشاءُ وَ تُذِلُّ مَنْ تَشاءُ  ( عزت و ذلت از خداست ) و آيهء  يَهْدِي مَنْ يَشاءُ *  ( هدايت مىكند هر آن كس را كه بخواهد ) نتيجه مىگرفتند كه خدا از روز ازل عده‌يى را براى بهشت و جمعى را براى دوزخ آفريده و تلاش آدمى در راه سعادت و نيكبختى و صلاح و رستگارى بىفايده است .\r\nغير از فرقهء جبريّه و قدريّه ، جمعى براى فرار از حكم عقل راه تعبد و ايمان پيش مىگرفتند و مىگفتند : اگر در آيات ، مفاهيم متضاد ديده مىشود ، و اگر بعضى از آيات\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nقرآن با علم و حقيقت سازگارى ندارد ، ما نبايد راه كنجكاوى و پژوهش پيش گيريم زيرا ، بىشك در نزول اين آيات ، رازى در كار بوده است و اين معمّا بايد بر ما مكتوم بماند .\r\nبراون ، دانشمند انگليسى ، در تاريخ ادبى خود به نقل از كتاب دوزى  ( Dozy )  دربارهء فرق اسلامى چنين نوشته است : « فرقهء معتزله مىگفتند كه انسان در رفتار و كردار خود كاملا آزاد و مختار است . . . و تنها در پرتو عقل و نيروى خرد مىتوان به حقايق امور پى برد و اين امر چه قبل و چه بعد از نزول قرآن صادق بوده است » آنها قرآن را حادث مىدانستند و مندرجات آن را متعلق به ذات خدا مىشمردند . بدين ترتيب اساس نزول وحى سخت متزلزل گشت و بسيارى از معتزله علنا اظهار مىكردند ، نوشتن قرآن و حتى بهتر از آن غيرممكن نيست ، بنابراين نسبت به اينكه قرآن كتاب آسمانى است و از منبع وحى نازل گرديده است ، اعتراض داشتند . عقيدهء آنها دربارهء خدا پاكتر و بلندتر از عقيدهء متشرعين و متمسّكين به مقولات عامه و موازين شرعيه و اهل سنت بود ؛ زيرا معتزله به هيچ‌نحو زير بار اين فكر نمىرفتند كه آفريدگار ممكن است ، به صورت جسمانى ظاهر شود . . . معتزله معجزاتى را كه در قرآن آمده است قبول نداشتند و منكر بودند كه دريا براى عبور بنى اسرائيل به رهبرى موسى خشكيده باشد و عصاى موسى به صورت اژدهايى درآمده باشد و عيسى مردگان را دوباره زنده كرده باشد . پيامبر اسلام ، محمد مصطفى ( ص ) نيز از حملات آنها مصون نبود و پيروان يكى از فرق معتزله مىگفتند زوجات پيغمبر زياده از حد بوده‌اند و ابوذر غفارى و عمّار ياسر كه از معاصرين پيغمبر بوده‌اند ، خيلى بيش از خود پيغمبر كفّ نفس و تقوا داشته‌اند . . . » « 1 »\r\nنويسندهء تبصرة العوام مىنويسد : « و احمد حايط و حدثى ، طعن در نبى زدندى بدانكه زنان بسيار داشت و گويند كه ابوذر زاهدتر بود از رسول . . . » « 2 »\r\n\r\nعقيدهء دانشمندان\r\nجمعى ديگر از آزادانديشان آن روزگار مىگفتند مراد از نبوت تعليم عقايد صحيح و اصلاح معاش و معاد است و براى انجام اين امور ، راهنمايى عقل كافى است ، ضرورتى ندارد كه شخصى از جانب خدا بيايد . زيرا حكماى زيادى كه بر آنها نه وحى آمده نه الهام مىشده است ، اين مسائل را خوب بيان كرده‌اند و لذا حاجتى بر پيغمبر و رسول نيست .\r\n\r\n\r\n","description":"","footnote":"\r\n( 1 ) . تاريخ ادبى براون ، ج 1 ، ص 422 .\r\n( 2 ) . تبصره العوام فى معرفه مقالات الانام ( نيمه اول قرن هفتم ) ، منسوب به سيد مرتضى . . . رازى ، به تصحيح عباس اقبال آشتيانى ، ص 51 .\r\n","page_name":" 116 ","page_number":116},
  {"content":"\r\n\r\nمطلب ديگر اينكه ، شرايع انبياء ، منسوخ مىشود ، يعنى هر پيغمبرى شريعت پيغمبر ديگر را نسخ مىكند و به قدرى در تبليغ و قبولاندن مذهب خويش اصرار و اهتمام مىورزد كه مردمانى كه آن را قبول ندارند همه را گمراه ، مرتد ، كافر و مستحق جهنّم قلمداد مىكند ، و در نتيجهء اين روش ، جنگها به‌پا مىشود و خونها ريخته مىشود ، چگونه مىتوان تعقل كرد ، شخصى كه از جانب خدا مبعوث مىشود و با پيروان مذاهب ديگر ، چون در امور فرعى و جزئى اختلاف دارد به جنگ برخيزد .\r\nهمه مىدانيم كه مقصود از نماز ، فقط تضرع و خشوع در پيشگاه خداست . اين مقصود از طريقهء نماز عيسويها ، يهوديها و زردشتيها نيز حاصل مىشود .\r\nحال اگر پيغمبرى فقط طريقهء خود را طريق حق اعلام كند ، و روش ديگران را غلط و باطل قلمداد نمايد ، چگونه مىتوان او را منصف و عادل خواند .\r\nمقصود اصلى مذهب ، اعتقاد به خدا و اجراى عمل خير و احتراز از كارهاى زشت است ، و مراد نهايى از انجام اصول و فروع دينى ، تقوا و پرهيزگارى است .\r\nحال معلوم نيست كه چرا بعضى از پيغمبران ، علاوه بر اينها ، اقرار به نبوت خود را هم جزو ايمان قرار مىدهند ، و مىگويند هركس كه پيغمبرى آنها را قبول ندارد ولو آنكه موحّد و نيكوكار باشد ، نجات نخواهد يافت و متدين واقعى نيست و اين امر صريحا بر خلاف عقل است .\r\nمذاهبى كه امروز مورد قبول عده‌يى از مردم است در تمامى آنها مسائل بىپايه و حرفهاى قابل اعتراضى يافت مىشود ، يهود براى خدا همان صفاتى را قايل است كه در انسان موجود است . مثلا خدايى كه يهوديان عقيده دارند طبق مندرجات تورات گاه چشمانش درد مىگيرد ، گاه به آزار بندگان خود برمىخيزد . عيسويان قايل به ابوت و حلول و اتحادند . زردشتيان معتقد به دو خدا هستند . ( يزدان و اهريمن ) .\r\n\r\nنظر فخر رازى\r\nعلامه شبلى نعمانى مىگويد در قرآن راجع به جبر و قدر ، آيات زياد و متناقض و متعارض هم موجود است تا جائى كه امام فخر رازى در اين مورد صريحا مىنويسد :\r\nانّ القرآن مملو من الجبر و القدر و روايات الوارده فيها اكثر من عدد الرمال و الحصى و لا شك انما متناقضة و انّ التوفيق بينما لا تحصل الا بتعسف شديد و هذا يدلّ على ان صاحب هذ الكتاب كان مضطرب الرأى فى الجبر و القدر غير جازم باحد الطرفين .\r\nيعنى : قرآن پر است از جبر و قدر ، روايات وارده در اين دو مورد به اندازهء ريگها و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nشنهاى بيابان است كه بدون ترديد اينها متناقضد و هم‌آهنگ كردن آنها حاصل نمىشود مگر با رنج بسيار و اين دليل است بر اينكه صاحب اين كتاب در اختيار جبر و قدر مردد بوده است .\r\nجمعى گفتند كه اعمال خارق العاده دليل نبوت نيست زيرا مقنّع و عده‌يى ديگر به كارهاى خارق العاده دست مىزدند . جمعى ديگر به اعمال بىرويهء بعضى از پيغمبران و به شهوت‌رانيها و آدم‌كشيهاى آنان اعتراض كردند . . . اين بود شمه‌يى از آراء و افكار ماديون ، زنادقه ، معتزله و آزادانديشان آن روزگار .\r\nاشتاينر در صفحهء 5 رسالهء خود مىنويسد :\r\n« ممكن است كه بگوييم معتزله نخستين كسانى بودند كه به مطالعه و ترجمه آثار طبيعيون و فلاسفه يونان پرداختند و همه‌گونه اطلاعات سودمند ، از كتب مزبور استخراج نمودند . ترجمه اين آثار زير نظر منصور و مأمون ، خلفاى عباسى ، تهيه شده بود . . . »\r\nبا اهتمام و كوشش بسيار ، معتزله مسير افكار خود را كه تا آن زمان محدود به دايرهء تعاليم مذهبى بود تغيير دادند و به مجارى جديد انداختند و فرهنگ يونان را گرفتند و با معارف اسلامى بياميختند . فارابى ، ابن سينا ، ابن رشد ، از حكماء دوره بعد مىباشند و اطلاق عنوان حكيم دربارهء آنها به معنى اصح كلمه است . الكندى ، كمى پيش از آنها زندگى مىكرد و از حيث زمان بر همه تقدم داشت و نسبت به مسائلى كه مورد بحث معتزله بود توجه خاص نشان مىداد ، ولى پيروان وى از مسائل مربوط به الهيّات احتراز داشتند و بىاينكه مستقيما دين را مورد حمله خود قرار دهند ، حتى الامكان از هر گونه معارضه با دين پرهيز مىكردند . علم دين را از طبيعيات و فلسفه جدا مىدانستند و براى توفيق و هم‌آهنگى اين علوم ، زحمتى به خود راه نمىدادند .\r\nابن سينا ظاهرا مردى مؤمن و متّقى بود ، لكن شهرستانى او را در زمرهء كسانى مىداند كه مذهب معينى نداشتند و از دين مبين خارج بوده و عقايدى به ميل خود آورده‌اند و به همين جهت او را اهل الاهواء خوانده بود .\r\n\r\nرابطهء ابن رشد با فلسفه\r\nابن رشد نيز از مسلمين پرهيزگار به‌شمار آمده است . او سعى داشت ثابت كند ، تحقيقات فلسفى ، نه تنها جايز بلكه فريضه است و حتى در قرآن بدان حكم شده است .\r\nدانشمند مزبور در باقى مسائل راه خود را مىپويد و آثارش به استثناء چند مورد ، مشتمل بر مباحث فلسفى و علمى است ، بدين طريق قبل از ابن رشد ، ابن سينا بين فلسفه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو احكام شرع شكافى به‌وجود آورد . فرقه معتزله در مشاجرات مدارس بصره و بغداد ، در مباحث دقيق و لطيف ، تمام نيروى خود را به‌كار برده بود . از معاصرين ابن سينا ابو الحسن بصرى آخرين كسى است كه تعاليم آنها را مستقلا مورد بحث قرار داد و بعضى نكات مبهم را روشن نمود . . . » « 1 » عبد الرزاق لاهيجى ، در مقدمهء گوهرمراد با بيانى ساده و گويا ، نظريات مختلفى را كه بين متفكران قرون اوليه اسلامى در مسائل مذهبى وجود داشته است بيان مىكند : « . . . گفتگو در اصول توحيد و ساير معارف دينيه نفيا و اثباتا متعارف شده از گفتن به نوشتن رسيد ، و به تدوين انجاميد و مباحثه كتب مؤلفه شايع شد . . . اين گفتگو را مسمّى به علم كلام گردانيدند و اتباع « و اصل بن عطا » به سبب اعتزال ( يعنى گوشه‌گيرى از استاد حسن بصرى ) مسمّى به معتزلى شدند و اين جماعت ، راى عقلى را بنيان نهادند . آيات و احاديثى كه مضمونش به حسب ظاهر موافق آراء و عقول ايشان نمىبود به تأويل آن بر نهج قوانين عقلى مبادرت مىنمودند و طايفهء مخالف ايشان تمسّك به حفظ ظاهر نموده منع تأويل مىنمودند و تأويل و رأى معتزله را بدعت در دين مىدانستند .\r\n\r\nابو الحسن اشعرى پيشواى « اشاعره »\r\nتا ظهور ابو الحسن اشعرى كه . . . بعد از مباحثهء بسيار ، ترك اعتزال نموده و طريقهء اهل سنت و جماعت را اختيار نمود و در تقرير مقاصد آن جماعت ، كه به غايت بىرونق بود ، سعى بليغ به‌جاى آورد . . . اما قواعد اعتزال بنابراين كه مبنايش بر اصول عقلى است ، اكثر بر قوالب حق ريخته‌تر ، و به طريق صواب نزديكتر است . . . هر آينه معتزله را از مطالعه كتب حكميّه قدرتى تمام و قوّتى مالاكلام در فن كلام حاصل شد و طايفه اشعريّه بر اين معنى مطلع شده براساس اين منطق كه هرچه درصدر اسلام معمول نبوده بدعت است ، با نوآورى مخالفت ورزيدند . . . مذّمّت حكمت در اسلام از اشاعره ناشى شد . . . »\r\n« . . . ائمه اعتزال و پيشوايان اين مذهب ، غايت مقصودشان درآوردن اصول دين به يك ضرورت علمى و منطقى و بحث در ذات و صفات واجب الوجود و احوال ممكنات از مبدأ و معاد بر وفق شريعت اسلام بود است ، و فعاليت علمى اين فرقه از قرن دوم هجرى آغاز شد و با آنكه مصدر خدمات ذيقيمتى به اسلام گرديدند به جرم استفاده از مبانى فلسفى يونانيان و ايرانيان و هنديان ، همواره مورد بغض و نفرت مسلمين بودند و آخر نيز با غلبهء اهل حديث و فقها و متشرعين ، فرقه معتزله راه زوال پيمودند . . . »\r\n\r\n\r\n","description":"","footnote":"\r\n( 1 ) . تاريخ ادبى براون ، ج 1 ، ص 425 .\r\n","page_name":" 119 ","page_number":119},
  {"content":"\r\n\r\n\r\nمراكز فرهنگى در خاورميانه\r\nجرج سارتن در كتاب خود « سرگذشت علم » در پيرامون فرهنگ اسلامى مىنويسد : « در دو قرن اول هجرى تمام دنياى اسلام زير سلطهء امويان و عباسيان بود ، اما از آن پس به تدريج بيش از پيش كشورهاى مستقل كوچك و بزرگ به‌وجود آمدند و قدرت خلافت سرانجام درهم شكست . تجزيهء سياسى ، موجب پيدايش رقابتهاى علمى و غيرعلمى بين دربارهاى مختلف اسلامى شد .\r\nبه جاى يك يا دو كانون علم و ادب مانند بغداد و قرطبه رفته‌رفته مركزهاى متعدد مانند غزنه ، سمرقند ، مرو ، هرات ، توس ، نيشابور ، رى ، اصفهان ، شيراز ، موصل ، دمشق ، بيت المقدس ، قاهره ، قيروان ، فاس ، مراكش ، تولدو ، اشبليّه ، غرناطه و جز آنها به‌وجود آمد .\r\nفريضهء دينى حج موجب مىشد كه دانشمندان بزرگ مسلمان كه از اكناف عالم به مكّه مىآمدند با يكديگر آشنا مىشدند و ضمن جهانگردى در اندلس و مغرب يعنى در مصر ، مراكش ، الجزاير و تونس با همكاران و همفكران خود به بحث و گفتگو مىپرداختند . و با تدوين و تأليف كتب و برداشتن رونوشت از آثار ديگران به نشر علم و فرهنگ ، در جهان اسلامى كمك مىكردند .\r\n. . . كمكى كه تمدن اسلامى به علم كرده است منحصر به ترجمهء متون علمى يونانى نبوده بلكه خود دانشمندان نظريّات تازه‌يى اظهار كردند ، اما بپاى يونانيان نرسيدند و هيچ رياضىدان مسلمان همطراز ارشميدس و آپولونيوس نشد . زكرياى رازى و ابن سينا و موسى بن ميمون جالينوس را به خاطر مىآوردند ، امّا هيچ دانش‌پژوه مسلمان پايهء علمى بقراط را نداشته است .\r\n. . . در پايان قرن دوازدهم ميلادى ( ششم هجرى ) قسمتهاى اصلى و اساسى دانش يونانى و اسلامى به لاتينى ترجمه شده بود ، در اواسط قرن سيزدهم كمتر اثر مهمّ علمى بود كه ترجمه لاتينى آن در دسترس پژوهندگان قرار نگرفته باشد .\r\nدر قرن دوازدهم ميلادى ، تمدنهاى سه‌گانه ، يعنى تمدنهاى مسيحى ، يهودى و اسلامى با يكديگر در حال تعادل بودند . اما اين تعادل پايدار نمىتوانست بود ، چه مسلمانان در حال تنزّل و آن دو ديگر در حال ترقى بودند ولى ديرى نگذشت كه يهوديان به عقب رانده شدند . در حدود آخر قرن سيزدهم برخى از حكيمان و دانشمندان بزرگ مسيحى مانند آلبرت بزرگ و راجر بيكن و ريمون لول به برترى فرهنگ اسلامى اذعان و اعتراف داشتند ولى به تدريج فرهنگ خودشان رو به اعتلا مىرفت . مركز ثقل علمى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدنيا ، به مغرب منتقل شده بود و از آن زمان تاكنون به همان حال مانده است .\r\n\r\nانتقال مراكز فرهنگى به اروپا\r\nدر قرن شانزدهم فرهنگ غربى بيش از پيش به جلو رفت . از قرن شانزدهم به بعد كه علم ، از الهيّات جدا شد ديگر فرق و تميز بين علم اسلامى يا مسيحى يا يهودى از ميان رفت ، اما ارزش تاريخى خود را از دست نداد . ديگر « اسپينوزا » را ، با همهء يهودى بودنش مانند موسى بن ميمون و « لوى بن كرشون » به‌عنوان يك فيلسوف يهودى نمىشناسيم بلكه او را يكى از بنيان‌گذاران فلسفهء جديد مىشناسيم .\r\nشايد مهمترين خدمت علمى اواخر قرون وسطا ، ايجاد فكر تجربى بود كه نخست زكرياى رازى و ابن هيثم بنيان نهادند و سپس در غرب رو به رشد و تكامل رفت . فكر تجربى ، به هدايت شيمىدانان و فيزيك‌دانان عالم اسلام و دانشمندان جراثقال و فيزيك مسيحى به كندى رو به پيشرفت و تكامل رفت و قرنها در نتيجه مداخلهء روحانيان مسيحى در حال ركود بود . بعدها در نتيجهء استفاده از قطب‌نما ، و جهان‌گردى و كشف دنياى جديد و اختراع مجدد صنعت چاپ به همت گوتنبرگ ، رنسانس و تجديد حيات علم و ادب ميسّر گرديد . » جرج سارتن مىگويد : « بگذار كه با حق‌شناسى آنچه را كه به شرق مديونيم به ياد آوريم و كار علمى خود را به آرامى و استوارى و با روحى متواضع دنبال كنيم ، در عين‌حال نيكوكار باشيم ، ستمى را كه به ديگران روا مىداريم به يك سو نهيم . از مشرق روشنايى و از مغرب قانون برخاست ، دانشمندى كه راه غرور نپويد و وضع مغرب زمين را مبالغه‌آميز نستايد و از سرچشمه‌هاى انديشه‌ها و افكار بزرگ شرق ياد كند ، از ديگران انسانتر و براى « حقيقت » خادمى بهتر است . » « 1 »\r\n\r\nمقام و ارزش اجتهاد در فرهنگ اسلامى\r\nاقبال لاهورى يكى از عوامل تحرّك و جنبش فكرى را ، در جهان اسلامى ، اجتهاد مىداند : « معناى لغوى كلمهء اجتهاد « كوشيدن » است ، و در اصطلاح فقه اسلامى ، كوشيدن به اين منظور است كه در مورد يك مسألهء حقوقى حكم مستقلّى بدهند . . . روايت\r\n\r\n\r\n","description":"","footnote":"\r\n( 1 ) . جرج سارتن ، سرگذشت علم ، ترجمهء احمد بيرشك ، از ص 201 تا 221 ( به اختصار ) .\r\n","page_name":" 121 ","page_number":121},
  {"content":"\r\n\r\nاست كه چون پيغمبر اسلام « معاذ » را به فرمانروايى « يمن » برگزيد ، از وى پرسيد كه در مسائلى كه با آنها روبرو مىشود چه خواهد كرد ، معاذ در جواب گفت كه از روى « كتاب خدا » داورى خواهم كرد . ديگرباره پيغمبر از او پرسيد كه « اگر در كتاب خدا چيزى نيافتى چه خواهى كرد ؟ و او در جواب گفت ، آنگاه بر سنّت و روش رسول خدا عمل خواهم كرد » . پيغمبر بار ديگر پرسيد كه « اگر در سنّت چيزى نيافتى چه خواهى كرد ؟ » معاذ در پاسخ گفت : « آنگاه اجتهاد مىكنم تا در آن باره رأيى بدهم . » پژوهندگان تاريخ اسلام به خوبى آگاهند كه با گسترش سياسى اسلام ، پيدايش انديشهء فقهى و حقوقى منظّم و مدون در اسلام ، يكى از ضروريّات شد . و فقهاى قديم ما ، خواه عرب و خواه غيرعرب پيوسته كوشيده‌اند تا سرمايهء عظيمى از انديشه‌هاى فقهى فراهم آورند كه بالاخره در مذاهب فقهى معروف ما ، جلوه‌گر شده است . در اين مذاهب فقهى ، سه درجه از اجتهاد شناخته شده است . 1 . حجيّت و اعتبار كامل در تشريع و قانونگزارى ، كه عملا منحصر به بانيان مذاهب است . 2 . حجيّت نسبى ، كه در داخل مرزهاى مذهب خاص اعمال مىشود ، 3 . حجيّت خاص ، مربوط است به تعيين حكمى كه در مورد حالت خاصّى قابل انطباق است ، كه بانى مذهب تكليفى در آن باره تعيين نكرده است . » « 1 » اقبال لاهورى مىنويسد : مليّون و آزاديخواهان تركيّه براى آنكه مذهب ، سدّ راه پيشرفت و ترقى آنها نگردد گفتند : « . . . تنها راهى كه در برابر ما باز است اين است كه قشر سختى كه اسلام را پوشانيده و روح تحرك آن را نسبت به زندگى جديد متوقف ساخته است ، از روى آن برداريم و از نو حقايق اصلى آزادى و برابرى و مسئوليت مشترك را اكتشاف كنيم » « 2 » به اين ترتيب تركها كوشيدند در سايهء « آزادى اجتهاد » قوانين شريعت را نوسازى كنند .\r\nسپس علّامه اقبال لاهورى به نكتهء ظريفى اشاره مىكند كه توجه به آن براى نسل جوان و انقلابى عالم اسلام ضرورى است : « آيا مؤسسان مذاهب فقهى خود ادّعا كرده بودند كه استدلال و تفسير آنها جنبهء خاتميّت دارد ؟ هرگز ! بنابراين ادعاى نسل جديد مسلمانان پيرو آزاديگرى ، به اينكه مىخواهند اصول حقوق اساسى اسلام را در پرتو تجربهء خود ، و اوضاع جديد زندگى ، از نو تفسير كنند ، به عقيدهء من ادعاى كاملا بر حقّى است . تعليم قرآن به اينكه زندگى محصول آفرينش تدريجى است بالضّروره مستلزم آن است كه افراد هر نسل ، به راهنمايى عقل ، و نه در زير قيد و بند كارهاى گذشتگان ، مجاز\r\n\r\n\r\n","description":"","footnote":"\r\n( 1 ) . محمد اقبال لاهورى ، احياى فكر دينى در اسلام ، ترجمهء احمد آرام ، ص 169 به بعد .\r\n( 2 ) . همان كتاب كتاب ، ص 178 .\r\n","page_name":" 122 ","page_number":122},
  {"content":"\r\n\r\nباشند ، كه مسائل و دشواريهاى مخصوص به عصر خود را حل كنند . » « 1 »\r\n\r\nخدمت علم كلام به اسلام\r\n« به‌نظر حنا الفاخورى پژوهندهء مصرى در جريان نهضت اسلامى ، براى دفاع از عقيده و ايمان ، علم كلام رشد و تكامل يافت . مىتوان متكلمان را كسانى دانست كه براى فهم نص و دفاع از عقيده ، از نيروى عقل مدد مىگيرند . از اين حيث متكلمان با حنبليان ، كه تنها به عقيدهء سلف تمسّك مىجويند و متصوّفه - كه معرفت خود را بر مشاهدهء درونى و رياضت بنا مىنهند - و فلاسفه ، كه اساس كار خود را بر فلسفه يونان مبتنى مىشمارند و همهء حقيقت را در آن مىجويند - و شيعه تعليمى ( - اسماعيلى ) كه اساس معرفت را نه عقل نه نقل ، بلكه تعليم امام معصوم مىشمارند ، فرق دارند .\r\nابن النّديم در كتاب « الفهرست » متكلّمين زمان خود را ( قرن چهارم هجرى و دهم ميلادى ) به پنج طبقه منحصر كرده است . معتزله ، اماميّه ، زيديّه ، مشبهه و صوفيّه .\r\n« ماكدونالد » مىگويد كه اين تقسيم به علّت تمايلى است كه ابن النديم به شيعه و معتزله داشته است ، و به همين جهت اشعرى را در طبقه سوم قرار مىدهد و از ماتريدى ( متوفى به سال 333 ه ) ذكرى نمىكند .\r\nابن خلدون در تعريف علم كلام مىگويد : كلام علمى است متضمّن دفاع از عقايد ايمانى به‌وسيلهء دلايل عقلى و رد بر مبتدعه كه از اعتقادات سلف و اهل سنّت منحرف شده‌اند . » « 2 » از متكلمان بزرگ عالم اسلام ، امام محمد غزالى است ، به‌نظر او مقصود از علم كلام « حفظ عقايد سنّت است براى اهل سنت و حراست آن است از تشويش اهل كفر و بدعت » « 3 » غزالى از اينكه علم كلام حربهء مخالفان دين گردد سخت بيمناك است و در كتاب « الاقتصاد فى الاعتقاد » علم كلام را چنين تعريف مىكند : علم كلام در ذات و صفات قديم و صفات عقلى باريتعالى و در احوال انبياء و ائمه و در موت و حيات و قيامت و بعث و حشر و حساب و رؤيت خدا بحث مىكند . « و اهل نظر در اين علم نخست ،\r\n\r\n\r\n","description":"","footnote":"\r\n( 1 ) . همان كتاب ، ص 192 .\r\n( 2 ) . حنا الفاخورى - خليل البحر ، تاريخ فلسفه در جهان اسلامى ، ترجمهء عبد المحمد آيتى ، ص 141 به بعد .\r\n( 3 ) . همان كتاب ، ص 540 .\r\n","page_name":" 123 ","page_number":123},
  {"content":"\r\n\r\nآيات قرآن و سپس به اخبار رسول خدا ( ص ) و آنگاه به دلايل عقلى و براهين قياسى متمسّك مىشوند و مقدّمات قياسهاى جدلى و عنادى و لواحق آنها را از اصحاب منطق فلسفى اخذ مىكنند . » « 1 »\r\n\r\nنگرانى غزالى از علم كلام\r\nغزالى در عين اينكه به ارزش اين علم و به ضرورت آن اعتراف مىكند ، مىافزايد . . . « اشتغال به علم كلام به سبب آفاتى كه از آن برمىخيزد حرام است ، مگر براى يكى از دو منظور : يكى آنكه اگر كسى شبهه‌اى در دلش پديد آمده كه به سخنان موعظه‌آميز و اخبار منقول از رسول خدا ( ص ) زايل نمىشود ، چنين كسى جايز است كه براى دفع بيمارى خود از قول و برهان كلامى استفاده كند . . . ديگر شخصى كه داراى عقلى كامل ، و قدمى راسخ در دين است و مىخواهد كه اين صناعت را فراگيرد تا بيمارى ديگرى را كه از شبهه در دل او افتاده است شفا بخشد و بدعتگزارى را مجاب كند ، و يا عقيدهء خود را از هجوم اغواى بدعتگزاران مصون دارد . » « 2 » . . . غزالى با وجود جبهه‌اى كه در مقابل علم كلام گرفته ، خود متكلم است . اصول اشعرى را پذيرفته و به دفاع از آن پرداخته ولى روشى را كه او به‌كار برده با روش متكلّمان ديگر متفاوت است ، زيرا او نخستين كسى است از متكلمان كه از منطق ارسطو استفاده كرده است . البته جوينى نيز در استدلالات خود به اين منطق نظر داشت ، ولى راه را كاملا هموار نكرده بود . به‌كار بردن منطق ارسطو ، در علم كلام ، چنان كه ابن خلدون گويد ، روش علماى جديد اين علم گرديد . اين روش نوين ، با تمام كيفيّاتش در « تهافت الفلاسفه » و در « كتاب الرّد على الباطنيّه » كه غزالى آنها را در زمينهء علم كلام مىداند تجلى كرده است . » « 3 »\r\n\r\nدوران عقل‌گرايى\r\n\r\nآراء و نظرات فرقهء معتزله\r\n« در نتيجه انتشار كتب علمى و فلسفى و باز شدن باب بحثهاى منطقى راجع به صحت و سقم مندرجات كتب مذهبى ، علماى اسلام و دستگاه خلافت براى حفظ اسلام به تلاش و تكاپو افتادند\r\n\r\n\r\n","description":"","footnote":"\r\n( 1 ) . الرسالة اللدنيه ، فى الجواهر الغوالى ، ص 28 .\r\n( 2 ) . فيصل التفرقه ، ص 99 .\r\n( 3 ) . به نقل از تاريخ فلسفه در جهان اسلامى ، پيشين ، ص 541 و 542 .\r\n","page_name":" 124 ","page_number":124},
  {"content":"\r\n\r\nو همانطور كه به حكم احتياج نحو و لغت و تفسير و بلاغت و ديگر صنايع ادبى ايجاد و مدوّن گرديد علماى اسلام براى نجات و رهايى عالم اسلام از حملهء بىامان ملحدين و فلاسفه ، به تدوين علم كلام همت گماشته و بر آن شدند كه از راه منطق و استدلال دين اسلام را از خطر حملهء الحاد و استدلالهاى منطقى رهايى بخشند . مهدى ( پدر هارون الرشيد ) كه در سال 158 بر مسند خلافت نشسته بود از علماى اسلام خواست كه بر شبهات و ايراداتى كه به مذهب اسلام وارد مىكنند جوابهاى كافى و شافى بنويسند .\r\nمسعودى در مروج الذهب مىنويسد : و كان المهدى اوّل من امر الجدليين من اهل البحث من المتكلّمين بتصنيف الكتاب على الملحدين .\r\nدر زمان مأمون ، وقتى كه معتزله در فلسفه مهارت حاصل كردند ، روى مذاق و مشرب فلسفى ، به تدوين فن كلام پرداختند . شهرستانى در ملل و نحل در تأييد اين معنى مىنويسد : ثم طالع بعد ذلك شيوخ المعتزله كتب الفلاسفه حين فسرت ايّام المأمون و خلطت مناهجها بمناهج الكلام . . . »\r\n\r\nعلل پيدايش و رشد علم كلام\r\nاز قرن دوم هجرى به بعد در نتيجهء ترجمه آثار فلاسفهء يونان و شكفتگى تمدن اسلامى عده‌يى از متفكرين و صاحب‌نظران در صحت اديان و مذاهب و آسمانى بودن كتب دينى ترديد كردند .\r\nدر اين موقع مذهب ، به علم « الهيات » يا « كلام » و تئولوژى  ( Theologie )  براى اثبات عقلانى بودن احكام و مقررات مذهبى دست مىزند . در ايران عهد ساسانى نيز وقتى دين زرتشت در مقابل رديّه‌هاى نسطويان ، يهوديان و ملحدين قرار گرفت بر آن شد كه از طريق استدلال ، مذهب زرتشتى را از خطر نيستى و شكست ، رهايى بخشد . ولى در حقيقت استدلال سفسطه‌آميز متكلمين نيز نتوانست پژوهندگان سرسخت را قانع كند . و مذهب زرتشت را از شكست قطعى رهايى بخشد .\r\n\r\nتعريف علم كلام به‌نظر فارابى و ديگر دانشمندان\r\nدانشمندان اسلامى تعريفهاى گوناگونى از علم كلام نقل كرده‌اند از جمله ابو نصر فارابى ، متوفى به سال 339 مىگويد : علم كلام ، علمى است كه آدمى را توانا مىگرداند كه آراء و افعال معينى را كه واضع شريعت بر آنها تصريح كرده است يارى كند و آنچه را كه با آنها مخالفت دارد رد نمايد . . . » « 1 »\r\n\r\n\r\n","description":"","footnote":"\r\n( 1 ) . احصاء العلوم ، ص 107 .\r\n","page_name":" 125 ","page_number":125},
  {"content":"\r\n\r\nعضد الدّين ايجى ، متوفى 756 ، مىگويد « علم كلام علمى است كه آدمى را توانا مىگرداند بر اثبات عقايد دينى با ايراد حجتها و دفع شبهه‌ها . . . » « 1 »\r\nسعد الدين تفتازانى ، متوفى 792 ، مىگويد : « كلام ، علم به عقايد دينى از روى ادلّهء يقينى است . . . » « 2 »\r\nاز تعريفهاى بالا چنين نتيجه گرفته مىشود كه متكلمان يعنى آنان كه عالم بر علم كلامند بايد آنچه را واضع شريعت يعنى پيغمبر آورده با دليلهاى عقلى اثبات كنند و نيز آنچه را كه گذشتگان و اهل سنّت در تفسير و توجيه امور دينى گفته‌اند تأييد نمايند ؛ گذشته از اين آمادگى داشته باشند كه اگر مخالفان دين و نوآوران خواسته باشند شبهه‌يى در دين ايجاد كنند و يا تغييرى در آن بدهند آن را رد نمايند . . . » « 3 »\r\n\r\nمخالفت با علم كلام\r\n« از آنجا كه علم كلام همراه با استدلالهاى منطقى و فلسفى بوده و متكلمان ، خاصه اهل اعتزال ، مسلط به مباحث فلسفه بوده‌اند ، مخالفان فلسفه ، با علم كلام هم مخالفت ورزيده‌اند . اين مخالفان بيشتر متّكى به حديث و سنت بوده‌اند و مىگفتند كه با وجود حديث و سنت نيازى به براهين و حجج متكلمان نيست . مخالفت با علم كلام نخست از جانب حنبليان صورت گرفت .\r\nاحمد بن حنبل ، متوفى 241 ، در مناظره‌اى كه ميان او ، و ابن ابى داود در حضور معتصم درگرفت گفت من صاحب كلام نيستم و مذهب من حديث است . از شافعى نيز نقل شده كه گفته است علم به كلام ، جهل ، - و جهل به كلام ، علم است . حتى برخى از دانشمندان كتابهاى مستقلى در رد علم كلام نوشته‌اند ؛ از جمله موفق الدين بن قدامهء مقدسى كتابى دارد به‌نام تحريم النظر فى كتاب اهل الكلام ؛ او در اين كتاب كه به رد على بن عقيل پرداخته از قول بسيارى از دانشمندان ، بر حرمت علم كلام و زنديق بودن كسانى كه در آن ممارست مىكنند استشهاد جسته است ؛ از جمله از احمد بن حنبل روايت مىكند كه گفته است : صاحب كلام هرگز رستگار نمىشود . و ابو يوسف گفته است كسى كه علم كلام را بجويد زنديق مىگردد . ابو الحسن اشعرى از نخستين كسانى بود كه در برابر مخالفان علم كلام ايستادگى كرد و كتابى تحت عنوان : رسالة فى استحسان الخوض\r\n\r\n\r\n","description":"","footnote":"\r\n( 1 ) . ايجى ، مواقف ، ص 11 .\r\n( 2 ) . شرح مقاصد ، ج اول ، ص 5 .\r\n( 3 ) . نقل و تلخيص از مقالهء دكتر مهدى محقق ، در كتاب سيماى تاريخ علوم در ايران ، از انتشارات وزارت علوم ، ص 132 به بعد .\r\n","page_name":" 126 ","page_number":126},
  {"content":"\r\n\r\nفى علم الكلام ، تأليف كرد . . . » « 1 »\r\n\r\nايرانيان و علم كلام\r\nايرانيان از ديرزمان به علوم عقلى علاقمند بوده‌اند . . . و خرد و انديشه را بسيار ارج مىنهادند و در تحليل مسائل جهان‌شناسى و جهان‌بينى ، انديشه را به‌كار مىبردند و بر خرد استناد مىجستند . پناه يافتن فيلسوفان يونانى به ايران در زمان انوشيروان ، آنگاه كه « ژوستى نين » مدارس آتن را بست دليل وجود جوّ علمى و محيط فلسفى در ايران بوده است . نويسندگان اسلامى تصريح كرده‌اند به اين كه علوم عقلى در ايران وجود داشته ولى دستبرد حوادث آن را از بين برده است . مسعودى مىگويد : از ايرانيان بايد كسب علم و معارف كرد هرچند آثارشان از ميان رفته زيرا آنها در هر قسمتى مقدم و برتر هستند .\r\nابن طيفور نقل مىكند كه از مردى به‌نام عمرو عتابى كه كتابهاى فارسى كتابخانه‌هاى مرو و نيشابور را استنساخ مىكرد پرسيد كه چرا اين كتابها را رونويسى مىكنى ، او پاسخ داد « هل المعانى الّا فى لغة العجم ، اللغة لنا و المعانى لهم » معانى و بلاغت جز در زبان فارسى نيست . زبان از ماست و معانى از ايشان است . . . روش تحليلى مسائل كلامى ايرانيان قديم را مىتوان در كتابهايى مانند دينكرت و بندهش و شكند گمانيك ويچار جستجو كرد . پس از اسلام ، ايرانيان سهم بزرگى در به‌وجود آوردن و توسعه بخشيدن به علم كلام دارند . . . و بزرگترين پايه‌گذاران مكتبهاى مختلف كلامى اسلامى ايرانى بوده‌اند . . . » « 2 »\r\n\r\nرشد تدريجى علم كلام\r\n« پس از تأسيس دولت عباسى و توجه به ترجمه كتب ملل غيرعرب و انتشار مؤلفات حكمتى و منطقى يونانى و مقالات مذهبى ملل غيرمسلمان ، افكار خارجى ، و يك نوع طرز فكر و استدلال تازه در ميان مسلمين شيوع يافت ، و اين عامل مهم كه حتى در آخر دورهء بنى اميه هم به‌وسيله معاشرت مسلمين با ملل غيرمسلمان و بحث و مناظره با ايشان بروز كرده بود ، در اين دوره به تدريج قوت گرفت و مخالفت فرق اسلامى را با يكديگر بيش از پيش شدت داد .\r\nاز يكطرف كتب مانى و مرقيون و ابن ديصان در ايام خلافت مهدى ( 158 - 169 ) در\r\n\r\n\r\n","description":"","footnote":"\r\n( 1 ) . مأخوذ از همان كتاب ، ص 138 .\r\n( 2 ) . همان كتاب ، ص 138 .\r\n","page_name":" 127 ","page_number":127},
  {"content":"\r\n\r\nدست مردم منتشر شد و چند نفر از زنادقه مثل عبد الكريم بن ابى العوجا و عمّاد عجرد و يحيى بن زياد و مطيع بن اياس ، كتبى چند در تأييد مذهب مانوى و مرقيونى و ديصانى تأليف كردند . « 1 » و از طرفى ديگر از مسلمين ، كسانى كه به مطالعه فلسفه يونانى پرداختند ، در اصل و مبداء هر چيزى به تحقيق و استدلال مشغول شدند . ذات بارى و صفات حضرت احديت را نيز مورد بحث قرار دادند و گفتند كه براى نجات از ننگ جهل و تقليد از اقوال اسلاف ، و توقف در حد ظواهر شرع ، بايد در اين مرحله هم به قدم نظر و استدلال پيش رفت و از فلاسفه ، كه مردمانى بىنهايت هوشمند و روشنفكر بودند ، تبعيت كرد . . . » « 2 »\r\nبه‌طور كلى احكام شرعى يا متعلق به عمل و طاعت است يا متعلق به معرفت و اعتقاد . قسمت اول را احكام فرعى يا عملى و قسمت دوم را احكام اصلى يا اعتقادى مىگويند .\r\nبحث در مسائل مربوط به عبادات و احكام عملى ، جزء فروع و بحث در اعتقاديات و معرفت ، جزء اصول شمرده مىشود . كسى كه در معرفت و توحيد بحث كند ، اصولى ، و كسى كه در طاعت و شريعت تحقيق نمايد فروعى به‌شمار مىرود .\r\n. . . ظهور علم كلام كه شروع آن را بايد از متكلّمين معتزلى مخصوصا از ابو اسحق ابراهيم بن سيار نظام از فريفتگان فلسفهء يونانى دانست ، فقهاى اصحاب حديث و سنت را به مخالفت شديد با آنان واداشت ، اين جماعت اخير مىگفتند كه مباحثات متكلمين بالاخره به خروج از اسلام و شك و الحاد منتهى مىشود .\r\nبه همين جهت بايد شديدا از اشتغال به كلام احتراز داشت و در امر ايمان ، به قرآن و سنت پيغمبر مراجعه كرد .\r\n. . . عقيدهء اين جماعت اين بود كه در باب اصول دين و بحث در آن به هيچ‌وجه نبايد از عقل استعانت جست چه عقل ، از فهم اين مسائل قاصر است . . . بر خلاف اصحاب سنت و حديث ، معتزله پاى استدلال عقلى را در مباحثات اصولى باز كردند و ادلّه عقليه و يقينيه را براى معرفت اعتقاديات لازم شمردند . . . در مقابل طرفداران ادلّه سمعيّه و عقليه ، فرقهء ديگرى در ميان زهاد و عباد و پشت پازنندگان به اسباب دنيايى پيدا شد كه طريقهء ايشان در معرفت ، تصفيهء نفس و تزكيهء باطن و مجاهدت بود . اين جماعت اهل كشف ، يا متصوفّه خوانده مىشوند .\r\n\r\n\r\n","description":"","footnote":"\r\n( 1 ) . مروج الذهب ، ج 8 ، ص 293 .\r\n( 2 ) . تلبيس ابليس ، ص 52 و 87 .\r\n","page_name":" 128 ","page_number":128},
  {"content":"\r\n\r\n\r\nهم‌فكرى معتزله با مأمون\r\n« . . . معتزله در ايام بين خلافت مأمون و متوكل ( از 198 تا 232 ) به اوج اقتدار و اعتلاى خود رسيدند ، چه مأمون شخصا آشنا به علم كلام و از دوستداران بحث و جدل در مسائل مذهبى بود و با معتزله رفاقت كلى داشت . متكلمين را از نقاط مختلف به بغداد مىخواست و در باب اعتقاديّات ، به مناظره و مباحثه وادار مىكرد . كتب حكمت يونان را از خارج به بغداد مىطلبيد و مترجمين را به ترجمه و شرح آنها تشويق مىنمود و غالب ايام خويش را با ابو اسحق ابراهيم بن سيّار نظّام و ابو الهذيل علّاف و ثمامة بن آشرش و ابو عبد الله احمد بن ابى اوّاد ايادى ( متوفى 240 ) از رؤساى بزرگ معتزله مىگذرانيد و در نتيجه اين معاشرتها به فرقه معتزله تعلّق قلبى پيدا كرد ، و طرفدار عقايد ايشان گرديد ، ولى در اين راه هم چندان تعصّبى از خود ظاهر نمىكرد بلكه بيشتر ميل او اين بود كه متكلّمين فرق مختلف با يكديگر مباحثه كنند و با اقامه برهان و حجّت ، حقانيت عقايد خود را به ثبوت برسانند و خود او مىگفت كه : من دوست دارم كه غلبه بر خصم به حجّت باشد تا به قدرت ، « 1 » چه غلبه به قدرت ، همين كه قدرت از ميان رفت ، دوره حكومت آن نيز به پايان مىرسد ولى غلبه به حجّت را هيچ‌چيز نمىتواند از ميان ببرد . . . متأسفانه مأمون پس از آنكه بر اوضاع مسلط شد از روش آزادمنشانهء خود عدول كرد و به كمك احمد بن ابى داود ( قاضى وقت ) و ساير همفكران معتزلى خود ، روش ارتجاعى و تحميلى پيش گرفت و بر آن شد به دست عمال دولتى عقايد فرقهء معتزله را به زور بر مردم تحميل نمايد و اين سياست غلط و زيان‌بخش ( كه بعدها اشاعره از آن پيروى كردند ) از سال 218 تا سال 232 كه متوكل به خلافت نشست ، دوام داشت . « 2 »\r\n\r\nتحديد عقايد و افكار عمومى\r\n« در ربيع الاول سال 218 مأمون به دستيارى احمد بن ابى داود و مشاورين معتزلى ديگر خود حكمى صادر كرد كه قضاة و محدثين را ، عمال دولتى تحت آزمايش ( كه آن را « محنه » مىگفتند ) بياورند ، از اين جماعت كسانى را كه به مخلوق بودن قرآن عقيده دارند بر سر كار خود باقى بگذارند و شهادت ايشان را بپذيرند ، و از قبول شهادت كسانى كه با اين عقيده مخالفند خوددارى كنند و حكم آنان را مقبول نشمارند .\r\nخليفه و ابن ابى داود در تأييد و تنفيذ اين حكم مراسلات متعدد به ولايات تحت\r\n\r\n\r\n","description":"","footnote":"\r\n( 1 ) . تاريخ بغداد خطيب بغدادى ج 10 ، ص 186 .\r\n( 2 ) . نقل و تلخيص از كتاب خاندان نوبختى ، عباس اقبال صفحه 37 تا 42 .\r\n","page_name":" 129 ","page_number":129},
  {"content":"\r\n\r\nفرمان خود نوشتند و به حكّام در اجراى آن تأكيد بسيار كردند .\r\n. . . اصحاب حديث و سنت مىگفتند كه كلام خدا قديم و ازلى است و مخلوق نيست و امام احمد بن حنبل مروزى ( 164 - 241 ) امام اهل حديث در عصر مأمون و معتصم و واثق اگرچه مثل معتزله و شيعه كلام خدا را حروف و اصواتى مىدانست كه به قصد افهام با يكديگر تركيب شده‌اند ، باز مىگفت ، كه اين تركيب حروف و اصوات به همين شكل در عالم ازل ثابت و به ذات بارىتعالى قائم بوده و صوتى كه امروز از آواز قراء قرآن شنيده ، و رؤيتى كه از سطور آن حاصل مىشود عين همان كلام قديم خداوند است . . . امام احمد بن حنبل ، اصلا بحث در پيرامون اين موضوع را صلاح نمىدانست و مخالفت با سيرهء اسلاف مىشمرد و اتباع خود را از گفتگو و بحث و تفوه به آن نيز نهى مىكرد . . . « 1 »\r\nمعتزله و شيعه اين عقيده را سخيف شمرده مىگفتند كه كلام فعل خداوند است و به همين جهت نمىتوان آن را قديم و ازلى دانست بلكه قرآن مخلوق و محدث است .\r\n« . . . عقيده به قدمت يعنى ازلى بودن قرآن در اواخر دورهء بنى اميه تقريبا رأى عمومى بود و كسى جرأت نداشت كه با آن مخالفت كند . اول كسى كه به مخالفت با آن برخاست و مخلوق بودن قرآن را اظهار كرد جعد بن درهم بود كه ، چنان كه خواهيم گفت ، در ايام خلافت هشام ( 105 - 125 ) به قتل رسيد . . . » « 2 »\r\nبه‌طور كلى از قرن دوم هجرى به بعد بين علما و صاحب‌نظران عالم اسلام راجع بر قديم و حادث بودن قرآن اختلاف شديدى بروز كرد .\r\n\r\nدر پيرامون قديم و حادث بودن قرآن\r\nصاحب‌نظران و فرق مختلف اسلامى ، چنان كه اشاره كرديم ، راجع به قديم يا حادث بودن قرآن ، وحدت نظر نداشتند . عده‌يى از علماى اسلام با استناد به سورهء بروج يعنى سوره 85 آيهء 21 و 22 كه مىفرمايد :   بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   ( همانا او قرآنى است بزرگ كه در لوحى نگاهداشته شده است ) و نيز سورهء انعام و سورهء 6 آيهء 19 كه خدا به محمد ( ص ) فرموده است  قُلِ اللَّهُ شَهِيدٌ بَيْنِي وَ بَيْنَكُمْ وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ  ، يعنى بگو كه خدا ميان من و شما گواه است و اين قرآن به من وحى شد تا با آن شما را بيم دهم . از اين آيات نتيجه مىگيرند كه قرآن تصنيف و حاصل فكر حضرت محمد ( ص ) نيست بلكه اين كتاب در شب قدر نازل شده است .   إِنَّا أَنْزَلْناهُ فِي لَيْلَةِ الْقَدْرِ   يعنى ما فرو فرستاديم قرآن را\r\n\r\n\r\n","description":"","footnote":"\r\n( 1 ) . تلبيس ابليس ، ص 94 .\r\n( 2 ) . خاندان نوبختى ، عباس اقبال ، از ص 37 به بعد .\r\n","page_name":" 130 ","page_number":130},
  {"content":"\r\n\r\nدر شب قدر ( سورهء قدر يعنى سورهء 97 آيهء يكم ) .\r\n\r\nنظريّات معتزله در مورد قرآن\r\nدر حالىكه معتزله و پيروان مكتب عقل و استدلال قرآن را حادث و محصول فكر و انديشهء بشرى مىدانستند . جعد بن درهم ، معاصر با هشام بن عبد الملك اموى ، مىگفت قرآن مخلوق است ، ديگران مىتوانند مانند آن و بهتر از آن بياورند . هشام ، بر وى خشمگين شد و او را نزد خالد قسرى امير العراقين روانه كرد و فرمان داد او را به قتل رسانند . خالد او را نكشت و به زندان افكند ولى هشام تأكيد كرد كه هرچه زودتر جعد را بكشند . خالد در روز عيد قربان به نمازگاه رفت و پس از نماز گفت : اى مردم امروز مىخواهم به جاى گوسفند ، جعد را سر ببرم زيرا او مىگويد خدا با موسى سخن نگفت و ابراهيم را به دوستى خود انتخاب نكرد . خداوند بالاتر از اين گفته‌هاست - سپس جعد را سر بريد و از آن موقع تا زمان مأمون صحبت مخلوق بودن قرآن مسكوت ماند . . . در زمان متوكل اين موضوع اسباب زحمت مردم شد و از آن پس مردم دو دسته شدند و خلفا بر ضد معتزله برخاستند و شاعران و نويسندگان ، آنان را ناسزا گفتند ؛ از آن جمله ابو خلف المعازى ( شاعر ) در بدگويى از معتزله چنين مىگويد : « به خدايى كه آسمان را برافراشته قرآن از آسمان فرود آمده و هركس جز اين بگويد كافر است . . . » « 1 »\r\nبعضى از مبلغين و پيشوايان مذهبى اسلام ، با استناد به اين آيه :  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ . . . »  ( سوره بقره ) مىگفتند كه جملات و عبارات فصيح و بليغ و بىمثل و مانند قرآن بهترين دليل است بر اينكه از جانب خدا نازل شده است و چنان كه در سورهء بقره مرقوم است : « اگر شما در خصوص قرآنى كه ما به بندهء خود نازل كرده‌ايم در ترديد هستيد سوره‌يى مانند آن بياوريد . . . ولى مخالفان در مقابل ، دلايلى ابراز مىكردند كه قرآن مخلوق و ساخته و پرداختهء فكر بشر است » آدمى قادر است نه تنها مثل قرآن بلكه كتابى بهتر از آن به رشتهء تحرير درآورد ، از جمله مزدار كه مردى زاهد و گوشه‌گير بود قرآن را مخلوق خواند و چنان كه مصنف « شرح المواقف » نوشته است وى مىگفت كه عرب كتابى كه بهتر از قرآن باشد « احسن منه » مىتواند نوشت و شهرستانى در « ملل و نحل » دربارهء او مىگويد : « ابطاله اعجاز القرآن من جهة الفصاحة و البلاغة » يعنى او باطل كرد اين امر را كه قرآن به حكم فصاحت و بلاغتى كه دارد معجزه باشد ، نظّام نيز كه از فرقهء معتزله بود قرآن را بىمثل و مانند نمىدانست .\r\n\r\n\r\n","description":"","footnote":"\r\n( 1 ) . جرجى زيدان ، ج 4 ، ص 175 .\r\n","page_name":" 131 ","page_number":131},
  {"content":"\r\n\r\nبه‌طور كلى ، اهل استدلال مىگفتند كه اگر فصاحت و بلاغت ، دليل « من جانب اللّه » و آسمانى بودن كتاب است ما مىگوئيم همگى كتب مشهوره كه از روزگار قديم به زبانهاى يونانى و لاتين و فرانسوى و انگليسى و فارسى و چينى و هندى به رشتهء تحرير درآمده است و تاكنون كسى مانند آنها را ننوشته است ، جملگى از جانب خداست و ساخته و پرداختهء آدميزاد نيست . علاوه‌بر آن مخالفان مىگفتند كه اگر علماى اسلام مىگويند عبارت قرآن از جهت لفظ و معنى بر تمامى كتب جهان رجحان دارد ، براى اثبات اين معنى ، بر آنها فرض و واجب است كه نخست دامن همت بر كمر زنند و كليهء زبانهاى جهان را به خوبى فراگيرند و سپس در مقام مقايسهء كتب مذهبى ، فلسفى ، علمى و ادبى عالم ، با قرآن برآيند ، و چون اين كار را نكرده‌اند ادعاى آنان قابل قبول نيست .\r\nدر طى قرن دوم و سوم هجرى از بركت دموكراسى نسبى كه بر جهان اسلامى سايه افكنده بود عقايد و نظريات جالبى از طرف محققان و صاحب‌نظران ، راجع به مسائل مذهبى و فلسفى ابراز گرديد .\r\nدر زمان خلافت هارون الرشيد به‌واسطه قوت گرفتن معتزله عقيده به خلق قرآن رواج كلى پيدا كرد ، ولى قدرت و تعصّب اين خليفه مقتدر مانع از آن بود كه معتزله علنا اين رأى را اظهار كنند ، مخصوصا كه رشيد هركس را كه به اين عقيده تظاهر مىكرد به سختى مىكشت .\r\nدر عصر مأمون ، چنان كه در صفحات پيش گفتيم ، عقيدهء به خلق قرآن علنى شد و اين خليفه نه‌تنها جانب گروندگان به اين عقيده را گرفت بلكه در اين مرحله بخصوص ، به سختى و تعصّب قدم برداشت و او و زيردستان همفكرش موجبات آزار مخالفين را فراهم آوردند و « محنه » يعنى تحقيق و آزمودن عقيده ، كار قضاة و شهود و محدثين را به سختگيرى و زجر كشانيد .\r\n\r\nمقاومت احمد بن حنبل\r\nكسى كه بيش از همه در نگاهدارى عقيدهء قديم خود ، و مخالفت با رأى مأمون و معتزله پافشارى كرد امام احمد بن حنبل بود . . . تا آنجا كه او را با غل و زنجير پيش مأمون ، كه در شام بود ، روانه كردند ولى قبل از آنكه امام احمد بن حنبل به حضور مأمون برسد خبر مرگ خليفه ، در راه رسيد ، و گماشتگان مأمون ، امام را به بغداد مراجعت دادند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nآشنائى با تنى چند از متفكران و صاحب‌نظران اين دوران\r\n\r\nآراء فلسفى زكريّاى رازى\r\nمحمد بن زكرياى رازى ( متوفى به سال 313 ) پزشك و فيلسوف رافضى است كه غير از رشتهء طب در فلسفه نيز آراء و نظريّات مهمى دارد .\r\nوى جهان را مركب از پنج گوهر ازلى مىدانست : عقل فعال ، روح ، ماده ، مكان و زمان ، به عقيدهء او زمان و مكان و حركت و جسم بىنهايت قديم است و زمان جوهرى است دونده و بىقرار .\r\nزكرياى رازى داراى عقايد مادى و از اصحاب هيولى است و معتقد است ، هيولى داراى اجزاء بسيط ذى ابعاد است ، و مىگويد عقل نمىپذيرد كه ماده و مكان آن ، ناگهان بدون اينكه سابقا ماده يا مكان وجود داشته باشد پديد آيد . « 1 »\r\n« رازى در فلسفه و الهيّات و ماوراء الطبيعه و مجادلات مذهبى و فلسفى نيز كتبى نوشته و با آنكه متهم به مانويت است ، در كتب او ، و مجادلات وى با « سيس » ( از پيروان مانى ) نظريّات فلسفى وى ديده مىشود ، ولى بيرونى از شيفتگى رازى به كتب مانى سخن مىگويد . آثار فلسفى رازى قرنها ، چنان كه بايد مورد توجه نبود ، تا آنكه در قرن بيستم اهميّت آنها دگربار ، مورد توجه قرار گرفت ، آراء فلسفى او غالبا مخالف آراء ارسطو بود و به همين جهت مورد طعن پيروان ارسطو واقع گرديد . رازى بر خلاف متفكّرين مسلمان پيرو ارسطو ، امكان توفيق بين فلسفه و دين را نفى مىكند و نيز « رسائل فلسفيّه » و ديگر آثار او ، در ردّ اديان و مذاهب ، باعث حملات شديد مؤلفين ديگر شده است ، از جمله اين تأليفات « مخاريق الانبياء » و « فى نقض الاديان » است كه قسمتهايى از كتاب اخير در كتاب\r\n\r\n\r\n","description":"","footnote":"\r\n( 1 ) . علوم عقلى ، دكتر ذبيح إله صفا ، ص 161 .\r\n","page_name":" 133 ","page_number":133},
  {"content":"\r\n\r\n« اعلام النبوّة » از ابو حاتم رازى محفوظ مانده است . مسائل عمدهء كتاب « فى نقض الاديان » اين است كه چون همهء افراد بشر مساوىاند ، پيغمبران ، مدعى مزيّتى بر آنها نتوانند بود .\r\nمعجزات پيغمبران فريب يا از افسانه‌هاى دينى است . تعاليم مذاهب ، خلاف حقيقت است ، زيرا حقيقت واحد است و تعاليم مذاهب با يكديگر متناقض - اعتماد مردم به سران مذاهب ، ناشى از عادت و تنبلى است . مذاهب ، يكى از علل جنگهايى است كه بشر را به نيستى مىكشد . علاوه‌بر اين مذاهب ، دشمن تفكر فلسفى و تحقيق هستند . »\r\n\r\nپيش‌بينى رازى\r\n« رازى معتقد بود كه اطلاعات علمى و فلسفى در ترقى است .\r\nبر طبق مقالهء دايرة المعارف اسلام ، در باب رازى ، وى مدعى است كه از اغلب فلاسفهء قديم پيشتر رفته است و حتى خود را برتر از ارسطو و افلاطون مىشمارد . در طب همپايهء بقراط است و در فلسفه مقامش نزديك « سقراط » ، ولى پس از وى مسلما دانشمندانى خواهند آمد كه بعضى از نتايجى را كه او به آنها رسيده است ، طرد خواهند كرد ، چنان كه او كوشيده است كه تعاليم خود را ، جايگزين نظريّات پيشينيان قرار دهد . » « 1 » با اين بيان رازى هزار سال پيش دريافت كه تئوريها و نظريات علمى نمىتوانند « دعوى ابديّت » بكنند . و دانش و اطلاعات بشرى در زمينه‌هاى مختلف همواره به سير تكاملى خود ادامه خواهد داد .\r\nبه‌نظر رازى ، چون همواره هر چيز از چيز ديگر به‌وجود مىآيد ، ابداع محال است .\r\nناگفته نگذاريم كه قبل از رازى حكيم ايرانشهرى از طبيعيون بود و افكارى كاملا مادى داشت و براى ماده اجزاى لايتجزى قائل بود و ماده را قديم مىدانست . به‌نظر ايرانشهرى چون هيولى ( ماده ) قديمى است پس مكان نيز قديمى است متأسفانه از آثار و افكار ايرانشهرى چيزى باقى نمانده است . اكنون نظريات اجتماعى و فلسفى رازى را دنبال مىكنيم .\r\n\r\nنظريات اجتماعى زكريّاى رازى\r\n« . . . رازى در كتاب « سيرة الفلسفيّه » لذت دايم را از لحاظ اخلاقى تحت مطالعه مىآورد و مىگويد كه فيلسوف حقيقى كسى است كه از لذّاتى كه مايهء خسران عقل و اخلاق است احتراز جويد و علم و عدل را ترجيح دهد ، ليكن اختيار اين سيرت ، مستلزم اين نيست كه مردم شيوهء مرتاضان هند را در سوختن جسم و افكندن خود بر آهن تفته و يا سيرهء مانويه\r\n\r\n\r\n","description":"","footnote":"\r\n( 1 ) . دايرة المعارف فارسى مصاحب ، جلد اول ، ص 1056 .\r\n","page_name":" 134 ","page_number":134},
  {"content":"\r\n\r\nرا در ترك جماع و گرسنه و تشنه و پليد نگاه داشتن خود ، و يا روش نصارا را در رهبانيّت و انزواى در صوامع و يا طريقهء جمعى از مسلمين را در اعتكاف در مساجد و ترك مكاسب و اقتصار بر كم‌خوراكى و درشت‌پوشاكى اختيار كنند و از لذات فعلى چشم بپوشند بلكه بايد به ديدهء عقل در لذايذ بنگرد و از آنها در حدّ اعتدال بهره بگيرند . كه به عواقبى مولم و تبعاتى وخيم نكشد .\r\nمرتاض به عقيدهء رازى با نفس خود ظالم است و راهى مىرود كه با سيره و اخلاق اسلاف سازش ندارد . . . فيلسوف واقعى بايد سيرتى برگزيند كه از زهد ، ريا ، دور و از تعيّش و تفنّن برى باشد و در هيچ يك از دو ورطهء افراط و تفريط نيفتد . . . » « 1 »\r\n\r\nنظريات رازى دربارهء اخلاق و مذهب\r\n« اصول معتقدات رازى در اخلاق ، از همه جالبتر و در كتاب « سيرة الفلسفيه » و « كتاب الطّب روحانى » منعكس شده است .\r\nوى در اخلاق ، معتقد به زهد و ترك دنيا و انزواى از خلق نيست .\r\nدر آغاز رساله سيرة الفلسفيّه به كسانى كه او را از معاشرت با خلق و تصرف در وجوه معاش ، سرزنش كرده‌اند تاخته و زندگى خويش را بخصوص با اعمال « امام » خود سقراط مقايسه كرده و از روش كلبيون اعراض نموده و در حيات اجتماعى شركت جسته و در عين آنكه در زندگى خصوصى طريق قناعت پيش گرفته بود ، از مواجهه با عامه و با ملوك و بيان حق با الفاظ روشن امتناعى نداشت . به‌نظر او : « فرد بايد از انهماك « 2 » و افراط در شهوات دورى جويد و از هرچيز به مقدارى كه از آن چاره نيست بهره برگيرد . . . » « 3 »\r\nبه عقيدهء رازى ، مقصود از خلقت بشر ، كسب علم و به‌كار بردن عدل است و بشر بايد به قدر طاقت ، به خداوند شبيه شود ، و چون خدا عادل ، رحيم و عالم است ما بايد نسبت به مردم و خودمان عادل و رحيم و در راه كسب علم كوشا باشيم و در امور از عقل مدد جوييم . عيوب خود را بشناسيم ، از تكبر ، حسد ، غضب ، دروغ ، بخل و غم ، بپرهيزيم و از افراط در همخوابگى و شرابخوارى خوددارى كنيم .\r\nوى در كتاب معروف خود « نقض الاديان » و « مخاريق الانبياء » به‌طور كلى با تمام اديان ، اظهار مخالفت كرده است و با انتشار اين دو كتاب ، خشم مسلمين را برانگيخته و مورد تكفير شديد روحانيان قرار گرفته است ، به‌طورىكه امروز از اين دو كتاب مشهور\r\n\r\n\r\n","description":"","footnote":"\r\n( 1 ) . از شماره 7 ، سال سوم مجله مهر ، مقام رازى در فلسفه ، به قلم عباس اقبال .\r\n( 2 ) . پافشارى ، فرورفتن .\r\n( 3 ) . تاريخ علوم عقلى . . . دكتر صفا ، ص 175 .\r\n","page_name":" 135 ","page_number":135},
  {"content":"\r\n\r\nرازى ، اثرى در دست نيست .\r\nابو حاتم الرازى داعى بزرگ اسماعيلى در كتاب « اعلام النبوّه » عقايد رازى را در باب نبوت نقل كرده است : « . . . معجزات متنبيان « 1 » چيزى جز خدعه و نيرنگ نيست و غالب آنها هم از مقوله افسانه‌هاى دينى است كه بعد از آنان پديد آمده است . مبانى و اصول اديان ، با حقايق مخالفت و مغايرت دارد و به همين سبب هم ميان آنها اختلاف ديده مىشود ، و علت اعتقاد مردم به اديان و اطاعت از پيشوايان مذهبى عادت است .\r\n\r\nنتيجهء اختلافات مذهبى\r\nاديان و مذاهب علت اساسى جنگها و مخالفت با انديشه‌هاى فلسفى و تحقيقات علمى هستند . كتابهايى كه به‌نام كتاب مقدس آسمانى معروفند ، كتبى خالى از ارزش و اعتبارند و آثار كسانى از قدما ، مانند افلاطون ، ارسطو و اقليدس و بقراط ، خدمت مهمتر و مفيدترى به بشر كرده است . كتاب « نقض اديان » وى ، بىترديد حاوى شديدترين حملات به اديان بوده است كه در تمام ادوار قديم و قرون وسطا صورت گرفته است . . . » « 2 »\r\nرازى در اثر ابراز اين عقايد و انتشار كتبى در اين زمينه‌ها مورد تكفير گروه بزرگى از علماى اسلامى قرار گرفت .\r\n« رازى مىگفت ، خداوند همه بندگان را مساوى خلق كرده و هيچكس را بر ديگرى برترى نداده است و اگر بگوييم كه براى راهنمايى آنان حاجت به انتخاب كسى داشت ، حكمت بالغهء وى مىبايست چنين اقتضا كند ، كه همه را به منافع و مضار آنى و آتىشان آگاه سازد و كسى را از ميان ايشان بر ديگرى برترى ندهد و مايهء اختلاف و نزاع آنان نگردد و با انتخاب امام و پيشوا ، باعث آن نشود كه هر فرقه تنها از پيشواى خود پيروى ، و ديگران را تكذيب كند و با نظر بغض به آنان بنگرد و جماعات بزرگى بر سر اين اختلاف از ميان بروند .\r\nبه‌نظر رازى تعاليم گوناگون و متناقض پيغمبران ، خلاف حقيقت است « زيرا حقيقت واحد است » درحالىكه مذاهب با يكديگر متناقضند . اعتماد مردم به سران مذهبى ناشى از عادت و تنبلى است ، مذاهب ، يكى از علل جنگهايى است كه بشر را ، به نيستى مىكشاند . مذاهب ، دشمن تفكر فلسفى و تحقيق علمى هستند . . . » « 3 »\r\n\r\n\r\n","description":"","footnote":"\r\n( 1 ) . مدعيان نبوت .\r\n( 2 ) . همان كتاب ، ص 175 به بعد .\r\n( 3 ) . تلخيص از دايرة المعارف فارسى ، ص 1056 .\r\n","page_name":" 136 ","page_number":136},
  {"content":"\r\n\r\nهانرى كربن ، دانشمند فرانسوى ، دربارهء رازى مىنويسد : « رازى انبياء را فرستادهء خدا نمىدانست و معتقد بود كه بيدار كردن مردم وظيفهء فيلسوفان است ، ولى اسماعيليه برانگيختن و بيدار ساختن نفوس بشرى را فقط كار انبيا مىشمردند ، رازى با اين انديشه مخالفت مىكرد و مىگفت تمام افراد بشر مساوى و برابرند و قابل قبول نيست كه خداوند يكى از افراد بشر را برگزيند و وظيفه نبوت و هدايت ديگران را به او واگذارد . اين وظيفه نبوت جز آنكه نتايج شومى به بار آورد چه حاصلى دارد ؟ و جز جنگهاى خونين و باورهاى پوچ چه ثمرى به بار مىآورد . اسماعيليه مىگويند منظور از فرستادن انبيا هدايت انسانها به حقيقت يعنى به باطن اديان است . . . وانگهى آيا فيلسوفان بين خود اختلاف ندارند و مرتكب خبط و خطايى نشده‌اند ؟ رازى در پاسخ به اين پرسشها ، مىگويد اين گفته نه به دروغ مربوط است و نه به خطا ، هريك از فلاسفه كوششها كرده‌اند و بر اثر آن به جاده صواب راه يافته‌اند .\r\nلسينك  ( Lessing )  بعدها گفت كه « تفحص و جستجوى حقيقت ، گرانبهاتر از حقيقت است . . . » « 1 »\r\n\r\nاحترام فراوان رازى به عقل و خرد آدمى\r\nرازى از فلاسفه و متفكرين مادى ايران و در شمار كسانى است كه هيچ‌چيز را به تقليد و تعبّد نپذيرفته بلكه براى پذيرش هر مطلب از عقل و استدلال مدد جسته است . وى در كتاب « مخاريق الانبياء » به ردّ مسألهء نبوّت پرداخته است و چون با تضعيف مسأله نبوّت مسالهء امامت نيز سست مىشود . « دانشمندان اسماعيلى بيش از همه درصدد رد و نقض رازى برآمدند ، از جمله حميد الدين كرمانى مشهور به حجّة العراقين كه از بزرگان دعاة اسماعيليه بود كتابى به‌نام « الافوال الذهبيه » نوشت كه در آن از يك طرف به دفاع از ابو حاتم رازى ، گفته‌هاى او را در مباحثات فلسفى و كلامى با رازى ، تتميم و تكميل كرده از طرفى ديگر مستقيما عقايد اخلاقى رازى را در الطب الروحانى مردود جلوه داد . . . رازى در استفاده از انديشه‌هاى پيشينيان به نقل قول اكتفا نكرده بلكه گفتار آنان را با انديشه ژرف و تفكر نيرومند خود آميخته است و به خوبى محسوس است كه رازى استقلال فكرى خود را حفظ كرده و نيز بيشتر مطالب را با نقدهاى فيلسوفانه همراه ساخته است .\r\nدانشمندانى كه دربارهء اخلاق فلسفى در اسلام تحقيق كرده‌اند به استقلال فكرى رازى و برجسته بودن او اعتراف نموده‌اند . . . رازى در زمان حيات خود در برابر ايرادات بر طب\r\n\r\n\r\n","description":"","footnote":"\r\n( 1 ) . اقتباس از تاريخ فلسفه اسلامى ، ترجمهء دكتر اسد إله مبشرى ، از ص 178 به بعد .\r\n","page_name":" 137 ","page_number":137},
  {"content":"\r\n\r\nروحانى ، دفاع كرده است و كتابى كه در رد ابو بكر حسين تمّار كه كتاب الطب الروحانى را نقض كرده بود نوشته و آن را به‌نام « كتاب فى نقض الطب الروحانى على بن التمّار » ناميده ، شاهد اين مطلب است :\r\n\r\nمقام رفيع خرد\r\nرازى فصل اول كتاب را در فضيلت و ستايش عقل قرار داده و گفته است : آفريدگار كه نامش بزرگ باد ، خرد را از آن به ما ارزانى داشت كه به مددش بتوانيم ، در اين دنيا و آن ديگر ، از همهء بهره‌هايى كه وصول و حصولش در طبع چون مايى به وديعت نهاده شده است بهره‌مند گرديم . خرد بزرگترين مواهب خدا بر ماست و هيچ‌چيز نيست كه در سودرسانى و بهره‌بخشى بر آن سرآيد . با خرد ، بر چارپايان برترى يافته‌ايم . . . با خرد بدانچه ما را برتر مىسازد و زندگانى ما را شيرين و گوارا مىكند ، دست مىيابيم و بر خواست و آرزوى خود مىرسيم ، به وساطت خرد است كه ساختن و به‌كار بردن كشتىها را دريافته‌ايم ، چنان كه بر سرزمينهاى دورمانده‌اى كه به‌وسيله درياها از يكديگر جدا شده‌اند و اصل گشته‌ايم .\r\nپزشكى با همه سودهايى كه براى تن دارد و تمام فنون ديگر كه به ما فايده مىرساند در پرتو خرد ، ما را حاصل آمده است . با خرد به امور غامض و چيزهايى كه از ما ، نهان و پوشيده بود پىبرده‌ايم . به شكل زمين و آسمان ، عظمت خورشيد و ماه و ديگر اختران و ابعاد و جنبشهاى آنان را دانسته‌ايم . . . بر روى هم خرد چيزى است كه بىآن وضع ما همانا وضع چهارپايان و كودكان و ديوانگان خواهد بود ، خرد است كه به‌وسيله آن افعال عقلى خود را پيش از آنكه بر حواس آشكار شوند تصور مىكنيم و از اين رهگذر آنها را چنان درمىيابيم كه گويى احساسشان كرده‌ايم ، سپس اين صورتها را در افعال حسّى خود نمايان مىكنيم و مطابقت آنها را با آنچه پيشتر تخيّل و صورتگرى كرده بوديم پديدار مىسازيم .\r\nچون خرد را چنين ارج و پايه و مايه و شكوهى است سزاوار است كه مقامش را به پستى نكشانيم ، از پايگاهش فرود نياوريم و آن را كه فرمانرواست فرمانبر نگردانيم سرور را بنده و فرادست را فرودست نسازيم بلكه . . . همواره بر آن تكيه زنيم ، كارهاى خود را موافق آن تدبير كنيم . . . هيچ‌گاه نبايد هوى را بر آن چيرگى دهيم . . . بايد هوى و هوس را رياضت دهيم . . . و مجبور و وادارش كنيم كه از امر و نهى خرد فرمان برد اگر چنين كنيم مقام و ارزش خرد بر ما هويدا مىشود و با تمام روشنايى خود ، ما را نورباران مىكند . » . . . نظير آنچه را كه رازى در برترى و ستايش\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nعقل گفته در سخنان ابن راوندى ديده مىشود و او نيز با اين دلايل مسألهء نبوت را انكار مىكند ، و همچنان كه سخنان رازى مورد رد و نقض ابو حاتم قرار گرفته است ابن راوندى نيز مورد رد و نقض المؤيد فى الدّين شيرازى كه او نيز از دعاة بزرگ اسماعيليه است قرار گرفت .\r\nدليل ديگر بر اينكه تأكيد بر مسأله برترى و فضيلت عقل ، بيش از همه متوجه شيعيان يعنى معتقدان به امام بوده است اينكه ابو العلاى معرّى نيز با همان لحن ، عقل را مىستايد و مستقيما سخن خود را متوجه كسانى مىسازد كه معتقدند كه بايد در مشكلات و معضلات ، به امام رجوع كرد و در انتظار ظهور او به‌سر برد . شعر :\r\n يرتجى الناس ان يقوم امام * ناطق فى الكتيبة الخرساء\r\nكذب الظن لا امام سوى العقل * مشيرا فى صبيحه و المساء \r\nبر خلاف رازى و ديگر متفكرين مادى و « راسيوناليستهاى عالم اسلام » كه عقل را يگانه امام و مشير آدميان مىدانند اهل سنت و جماعت نيز براى دفاع از مسألهء نبوت به تخطئه عقل پرداخته و مدلل داشته‌اند كه عقول را تصرفى در امور نيست و تعليم امام ضرورت دارد و آنچه را كه ما ، در به‌كار بردن زندگى دنيايى خود آموخته‌ايم از منبع نبوت سرچشمه مىگيرد .\r\nابو منصور ماتريدى كه قسمت بزرگى از كتاب خود را اختصاص به اثبات مسألهء نبوت و رد منكران آن داده است مىگويد ، منكران نبوت سه گروه‌اند : گروهى كه صانع را منكراند ، و گروهى كه به صانع مقرند ولى امر و نهى او را انكار مىكنند و گروه سوم كه به صانع و امر و نهى او اقرار دارند ولى مىپندارند ، عقل ، آدمى را از پيغمبر ، بىنياز مىسازد .\r\nاو پس از رد دو گروه اول به ردّ گروه سوم مىپردازد و به تفصيل مواردى را كه مخالفان او به راهنمايى عقل نسبت مىدهند ذكر و به اشارت و تعليم رسول مستند مىدارد ، از جمله تدبير امور كشاورزى ، انواع حرفه‌ها ، حفظ از گرما و سرما . . . او سپس گويد همهء آنچه كه ياد شد از زبانها و نامها و حرفه‌ها و طب و صناعات و راههاى بلاد و پرورش چهارپايان و چگونگى به كار بردن آنها ، دليل آشكار است بر اينكه اصول اين امور ، وابسته به تعليم و اشارت است نه به استخراج عقول . . . اين امر اختصاص به مذهب اسلام ندارد بلكه در مذاهب ديگر نيز عقول محكوم شرع شناخته شده . . . كسانى كه پس از رازى در علم اخلاق كتاب تأليف كرده‌اند ، كم و بيش به مزيت و برترى خرد اشاره كرده‌اند . . . ابن مسكويه در كتاب « الفوز الاصغر » . . . تأكيد كرده كه عقل را بالاترين مقام\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاست . . . « 1 »\r\nرازى در طى مطالعات فراوان خود براى به كرسى نشاندن حقيقت ، به بعضى از عقايد و نظريات استاد خود جالينوس شكوك و ايراداتى وارد نمود . رازى پس از تعظيم و تكريم مقام علمى جالينوس و اعتراف به بزرگى منزلت او چنين به دفاع از خود مىپردازد .\r\n« صناعت طب و فلسفه ، تسليم به رئيسان و قبول گفتار آنان و مسالمت و مسامحت را نمىپذيرد و فيلسوف از شاگردان و دانشجويان خود ، اين تسليم را انتظار ندارد ، چنان كه جالينوس در كتاب منافع الاعضاء ، كسانى را كه عقايد و گفتار خود را به پيروانشان بدون دليل و برهان تحميل مىكنند توبيخ كرده است و آنچه كه مرا بر اين عمل جرأت داد . . .\r\nاين است كه اگر او خود زنده و حاضر مىبود مرا بر تاليف اين كتاب سرزنش نمىكرد و بر او گران نمىآمد . . . و من آن كس را كه مرا ، در استخراج اين شكوك ملامت كرد ، فيلسوف نمىشمارم . . . اين ارسطوست كه مىگويد حق و افلاطون باهم اختلاف نموده‌اند و هردو با ما دوست هستند ولى حق از افلاطون براى ما دوست‌تر است . . . » « 2 » رازى نه تنها در مسائل طبّى بر جالينوس خرده گرفته بلكه بسيارى از آراء فلسفى او را نيز مورد تشكيك قرار داده است و اين موجب شده كه مورد ايراد ابن ميمون قرار گيرد . . . ارزش كتاب شكوك يكى در اين است كه اين كتاب پرده از روى بسيارى از كتابهاى جالينوس كه فقط نام آنها براى ما باقى مانده مىگشايد . . . رازى در اين كتاب ، گاه‌گاه اشاره به برخى از نقاط زندگى خود مىكند و بسيارى از آراء طبى و فلسفى و اخلاقى خود را صريحا بيان مىكند . . . « 3 »\r\n\r\nاخلاق اجتماعى و روش اقتصادى رازى\r\nرازى در سيرت فلسفى ، در شرح حال خود مىنويسد : « هيچگاه بعنوان مردى لشكرى يا عاملى كشورى به خدمت سلطانى نه پيوسته‌ام و اگر در صحبت او بوده‌ام از وظيفه طبابت و منادمت قدم فراتر نگذاشته ، هنگام ناخوشى به پرستارى و اصلاح امر جسمى او مشغول بوده ، در وقت تندرستى به مؤانست و مشاورت او ساخته‌ام و خدا آگاه است كه در اين طريقه ، جز صلاح او و رعيّت ، قصد ديگر نداشته‌ام ، در جمع مال دستخوش حرص و آز نبوده و مالى را كه به كف آورده‌ام بيهوده بر باد نداده‌ام . با مردم هيچ وقت به منازعه و مخاصمه\r\n\r\n\r\n","description":"","footnote":"\r\n( 1 ) . دكتر مهدى محقق ، فيلسوف رى ، پيشين ، ص 169 .\r\n( 2 ) . همان كتاب ، ص 303 .\r\n( 3 ) . نگاه كنيد به كتاب امام محمد غزالى ، تأليف مونتگمرى وات ، ص 55 و 58 .\r\n","page_name":" 140 ","page_number":140},
  {"content":"\r\n\r\nبرنخاسته و ستم در حق كسى روا نداشته‌ام بلكه آنچه از من سر زده است خلاف اين بوده ، حتى غالب اوقات از استيفاى بسيارى از حقوق خود نيز گذشته‌ام - در باب خوردن و آشاميدن و اشتغال به ملاهى . . . هيچ‌گاه به طرف افراط متمايل نبوده‌ام و در پوشاك و مركوب و نوكر و كنيز نيز در همين حد رفته‌ام . اما علاقهء من به دانش و حرص و اجتهادى را كه در اندوختن آن داشته‌ام ، آنان كه معاشر من بوده‌اند ، مىدانند و ديده‌اند كه چگونه از ايّام جوانى تاكنون عمر خود را وقف آن كرده‌ام . تا آنجا كه اگر چنين اتفاقى مىافتاد كه كتابى را نخوانده و يا دانشمندى را ملاقات نكرده بودم تا از اين كار فراغت نمىيافتم به امرى ديگر نمىپرداختم و اگر هم در اين مرحله ضررى عظيم در پيش بود تا آن كتاب را نمىخواندم و از آن دانشمند استفاده نمىكردم از پاى نمىنشستم و حوصله و جهد من در طلب دانش تا آن حد بود كه در يك فن بخصوص به خط تعويذ ( يعنى خط مقرمط و ريز ) بيش از بيست هزار ورقه چيز نوشته و 15 سال از عمر خود را شب و روز در تأليف جامع كبير ( همان حاوى ) صرف كرده‌ام و بر اثر همين كار قوهء بيناييم را ضعف دست داده و عضله دستم گرفتار سستى شده و از خواندن و نوشتن محرومم ساخته است . با اين‌حال از طلب بازنمانده‌ام ، پيوسته به يارى اين و آن ، مىخوانم ، و بر دست ايشان مىنويسم . . . » « 1 »\r\nابن نديم در الفهرست در شرح حال رازى از قول يكى از مشايخ رى مىنويسد : « . . .\r\nمردى است كريم و نيكوكار ، نسبت به مردم و به فقيران و بيماران به اندازه‌اى مهربان و بارأفت است ، كه مقررى كلانى برايشان برقرار داشته و به پرستارى و عيادت آنان مىرود ؛ و باز گويد ، هيچ‌وقت از كتاب و نسخه‌بردارى ، رازى جدايى نداشت . كمتر وقتى بود كه بر وى درآيم و وى را مشغول باستنساخ يا مسودّه و يا پاكنويسى نبينم . » سپس كتب و رسالات او را در دو صفحه و نيم نام مىبرد .\r\n\r\nعلم دوستى رازى\r\nزكرياى رازى فيلسوف و پزشك عاليقدر ايرانى ، عاشق بىقرار دانش بود . چنان كه در سرگذشت او مىنويسند : « از فرط علم دوستى چراغ خود را در چراغدانى بر روى ديوارى مىنهاد و كتاب خود را بر روى آن ديوار تكيه مىداد و به خواندن مىپرداخت تا اگر خواب او را درربايد ، كتاب از دستش بيفتد ، او بيدار شود و به مطالعه خود ادامه دهد . . . » « 2 »\r\nبه‌نظر رازى كمال مطلوبى كه در پى آن رهسپاريم ، تحصيل لذات جسمانى نيست\r\n\r\n\r\n","description":"","footnote":"\r\n( 1 ) . فيلسوف رى ، تأليف دكتر مهدى محقق ، ص 53 و 225 .\r\n( 2 ) . همان كتاب ، ص 6 ( سرگذشت ) .\r\n","page_name":" 141 ","page_number":141},
  {"content":"\r\n\r\nبلكه طلب علم و به‌كار داشتن عدل است تا بدين وسيله از اين عالم رهايى يافته به عالمى ديگر كه مرگ و الم را در آن راهى نيست هدايت شويم .\r\nخواهش نفس سركش و طبع حريص ما را به دنبال لذات آنى مىكشد لكن عدل ، بر خلاف ، غالبا ما را از طى اين طريق نهى مىكند و به امورى شريفتر مىخواند .\r\nپروردگار . . . آزار بر ما نمىپسندد ، ستم و نادانى را از ما زشت مىدارد و از ما خواستار عدل و علم است . بنابراين كسى كه به آزار پردازد و سزاوار آزار شود ، به قدر استحقاق ، گرفتار عقوبت آن خواهد شد .\r\nهيچ‌كس نبايد در پى لذاتى رود كه الم ناشى از آن كمّا و كيفا بر آن لذت بچربد .\r\nقوام عالم و بناى معيشت مردم بر روى اشياء و كارهاى جزئى است از قبيل زراعت و بافندگى و نظاير آنها كه خدا راه بردن و انجام آنها را براى رفع حوايج زندگى بر عهده ما گذاشته است . . . « 1 »\r\nاگر دلايل ابن راوندى را با دلايل محمد بن زكريا ، در نفى نبوت مقايسه كنيم مىبينيم كه هردو به يك روش ، استدلال مىكنند و آن استمداد از عقل و پشتيبانى از فكر و انديشه بشرى است .\r\n\r\nمقام والاى عقل\r\nابن راوندى مىگويد : كه عقل بزرگترين نعمت براى بندگان خداوند است كه با آن ، خدا و نعمتهاى او را مىتوان شناخت و به خاطر آن امر و نهى و ترغيب و ترهيب درست مىآيد اگر پيغمبر همان تحسين و تقبيح و امر و نهى عقلى را تأييد مىكند پس اجابت دعوتش از ما ساقط است زيرا خرد ، ما را از او بىنياز مىسازد و اگر بر خلاف تحسين و تقبيح ، و امر و نهى عقلى فرمانى مىدهد پس نبايد پيغمبرى او را بپذيريم : به‌طور خلاصه مىتوان گفت كه رازى معتقد بوده است كه عقل به تنهايى براى شناسايى خير و شر و نفع و ضرر در زندگى انسان و شناسايى پروردگار و اسرار الوهيت و تدبير معاش و معاد كافى است و چون مردم همه متساويند ، معنى ندارد برخى از آنها ، مختص بر ارشاد برخى ديگر باشند و پيمبران ، كه گفتارشان در موضوعات مختلف با هم يكسان نيست چگونه ممكن است كه از خداى واحد خبر بياورند .\r\nاين گونه افكار در قرون بعد نيز به چشم مىخورد و همان انديشه‌هاى رازى با شكلى ديگر جلوه‌گر مىشود . ابو العلاى معرى فيلسوف و شاعر نابيناى عرب كه در سال 449 وفات يافته و تقريبا يك قرن و نيم پس از رازى مىزيسته است در اشعار خود اشاره مىكند\r\n\r\n\r\n","description":"","footnote":"\r\n( 1 ) . سيرة الفلسفية ، ص 111 به بعد .\r\n","page_name":" 142 ","page_number":142},
  {"content":"\r\n\r\nكه : عقل بهترين پيشواست و با وجود اين ، نيازى به امام نيست و مىگويد احكام مختلف پيمبران موجب بروز عداوتهاى فراوان شده است .\r\n انّ الشّرايع القت بيننا احنا * و اودعتنا افانين العداوات\r\nهل ابيحت نساء القوم عن عرض * للعرب الا به احكام النبوات \r\n\r\nمختصات عصر رازى\r\n« . . . رازى در زمانى زندگى مىكرد كه آزادى فكر و عقيده تا حدى برقرار بود . اگر كتب جغرافيايى قديم را ورق بزنيم مىبينيم در آن زمان مسجد و كليسا و آتشكده در كنار هم بدون تزاحم قرار داشتند مؤلفان در تصنيف هرگونه كتب آزادى داشتند و كتابهايى كه به‌نام « نقض » مناقضه و غيرذالك باقى مانده حاكى از آن دوران است كه دانشمندان در اظهار عقيدت و دفاع از آن آزاد بودند . از اين جهت است كه رازى پس از مرگش بيشتر مورد حمله واقع شده تا زمان حياتش - مناظره‌يى را كه با ابو حاتم رازى كرده ، در خانه يكى از رؤساى « رى » بوده و قاضى شهر و بزرگان همه حضور داشتند ولى هيچگونه هتك احترامى از فيلسوف طبيب ، كه او را به عنوان « ملحد » مىخواندند نشده است . . . » « 1 »\r\n\r\nماديون و زنادقهء معروف در جهان اسلامى\r\nدر دورهء عباسيان از بركت دموكراسى و بهبود نسبى كه در اوضاع اجتماعى و اقتصادى جهان اسلامى حاصل شده بود نهال تفكر علمى رو به رشد و تكامل نهاد . به قول علامه شبلى پاكستانى :\r\n« هركس هرچه مىخواست مىتوانست بگويد و بدينطريق براى اقوام ديگر جرأت و امكان اين حاصل شد كه بر عقايد اسلامى رد و قدح بنويسند . منصور خليفهء عباسى ، چنان كه قبلا اشاره شد ، فرمان داد كتب علمى و مذهبى ملل و نحل گوناگون را به عربى ترجمه كنند و در دسترس مسلمانان قرار دهند . مردم ، اين كتابها را خواندند و عقيدهء بسيارى از آنان نسبت به مبانى دينى سست و متزلزل گرديد . مسعودى مورخ معروف در « مروج الذهب » در شرح حال قاهر باللّه مىنويسد : كه عبد اللّه بن المقفع و ديگران از زبانهاى فارسى و پهلوى ، كتب مانى ، ابن ديصان و نيز مرقيون را ترجمه نمودند ، و در ميان مسلمانان ، ابن ابى العوجا ، حماد عجرد ، يحيى بن زياد ، مطيع بن اياس در تأييد آن كتب ، كتابهايى تأليف نمودند و نتيجه اين شد كه در ميان مردم يعنى مسلمانان ، زندقه و الحاد\r\n\r\n\r\n","description":"","footnote":"\r\n( 1 ) . سيرة الفلسفيه شرح احوال و آثار رازى ، از صفحهء 62 به بعد ( تلخيص از تتبعات دكتر مهدى محقق استاد دانشگاه تهران ) .\r\n","page_name":" 143 ","page_number":143},
  {"content":"\r\n\r\nمنتشر شد . . . » « 1 »\r\n\r\nخدمات فرهنگى ابن مقفّع\r\nابن مقفع كسى است كه بسيارى از كتب فارسى را به عربى برگردانيده است « كتاب التاج در سيرت انوشيروان و كتاب خداينامه در سير ، كتاب آئين‌نامه ، كتاب كليله و دمنه ، كتاب مزدك ، كتاب الادب الكبير ، كتاب الادب الصغير ، كتاب اليتيمه در رسائل . . . ابن النديم آنجا كه « بلغاى عشرهء ناس » را نام مىبرد عبد الله بن مقفع را نخستين آنان مىشمارد . . . » « 2 »\r\nابن مقفع در باب برزويهء طبيب « 3 » مىگويد ، ملل و نحل مختلف عالم هريك دين خود را بهترين و مقدسترين اديان مىشمارند و ساير اديان را تخطئه مىكنند : « رأى هريك بر اين مقرر كه من مصيبم و خصم من مبطل . »\r\n\r\nبهترين راه سعادت و رستگارى آدميان\r\nسپس مىگويد پس از سالها مطالعه و تحقيق بر آن شدم كه دنبال اعمال خير بروم « . . . و به آنچه ستودهء عقل و پسنديدهء طبع است اقبال كنم ، پس از رنجانيدن جانوران و كشتن مردمان ، از كبر و خشم و خيانت و دزدى ، احتراز نمودم و زبان را از دروغ و فحش و بهتان و غيبت بسته گردانيدم . از ايذاء ، مردمان ، و دوستى دنيا و جادويى و ديگر منكرات پرهيز واجب ديدم و تمنى رنج غير ، از دل دور انداختم و در معنى بعث و قيامت و ثواب و عقاب بر سبيل افترا هيچ‌چيز نگفتم و از بدان ببريدم و به نيكان بپيوستم و رفيق خويش صلاح و عفاف را ساختم . »\r\nبا اينكه نيم قرن قبل از مقفع اساس فرقه معتزله ريخته شد ، ولى فعاليت اساسى اين جماعت و مبارزه جدّى آنان با بعضى افكار خرافى از عصر مقفع به بعد آغاز شده است و مراد از انتشار كتب و آثار گوناگون ، در اين دوره مبارزه با فكر تفوق نژاد عرب و سست كردن بنيان عقايد و تعصّبات مذهبى و تأمين آزادى قوم ايرانى بوده است .\r\nقسمت اعظم عمر اين دانشمند مبارز ، در عهد بنى اميه سپرى شد و چون ناظر مظالم و فجايع اعراب نسبت به موالى بود ، در نهان و آشكارا با معتقدات غلط و با كسانى كه دين را وسيلهء تحقير ديگر ملل قرار داده بودند به شدت مبارزه نمود .\r\n\r\n\r\n","description":"","footnote":"\r\n( 1 ) . تاريخ علم كلام ، علامه شبلى نعمانى ، ترجمهء فخر داعى ، ص 24 .\r\n( 2 ) . نگاه كنيد به لغت‌نامهء دهخدا ، ص 352 .\r\n( 3 ) . نگاه كنيد به كتاب كليله و دمنه ، باب برزويه طبيب .\r\n","page_name":" 144 ","page_number":144},
  {"content":"\r\n\r\n\r\nآثار ابن مقفّع\r\nاز آثار فكرى او ، آنچه تاكنون در دست است كتاب الادب الصغير ، الادب الكبير ، و رسالة الصحابه و كليله و دمنه مىباشد . كتاب الادب الصغير حاوى اندرزهاى فلسفى و اخلاقى است .\r\nدر كتاب الادب الكبير در طى هر فصل يكى از مسائل اجتماعى مطرح شده است .\r\nدر اين كتاب وى از نقايص دستگاه حكومت ، مظالم حكمرانان و كشاكش عقل و دين سخنها گفته است .\r\nدر كتاب رسالة الصّحابه ، ابن مقفع ، رفتار درباريان و اطرافيان خلفا را مورد حمله قرار مىدهد و مىگويد قطع نظر از امور مذهبى ، كليهء مسائل اجتماعى بايد به دست دولت و با توجه به اوضاع زمان و مكان منظم و مرتب گردد . وى اطاعت كوركورانه سربازانى را كه مىگفتند « اگر امير المؤمنين امر كند كه در نماز پشت به قبله كنيم اطاعت خواهيم كرد ، مورد سرزنش و انتقاد قرار مىدهد . و براى نخستين بار در جهان اسلامى به استقلال فكر و حكومت عقل ، و آزادى انديشه نزديك مىشود .\r\nابن قتيبه ، ضمن بررسى در آثار ابن مقفّع ، كتاب اليتيمه را از كتاب الادب الكبير به كلى جدا مىداند و باقلانى در اعجاز القرآن مىگويد : « گروهى مدعى هستند ، كه ابن مقفع با قرآن معارضه نموده و كتابى مانند قرآن نوشته است و مراد آنها « الدرة اليتيمه » است . »\r\nمقصود مقفع از ادب ، تهذيب نفس و اخلاق است . جاحظ در وصف اين مرد مبارز مىگويد : « او كريم ، سخى ، شجاع و سوارى توانا و زيبا و خوش‌رو بود ، مردم از ادب و مكارم اخلاقى او تعجب كردند و از او پرسيدند كدام شخص تو را تربيت نمود ، پاسخ داد نفس من ، چون نيكى ديگران را ببينم تقليد مىكنم و چون زشتى را مشاهده كنم مىپرهيزم . »\r\nكتب و آثار او دليل حسن اخلاق و بزرگوارى اوست . در كتاب الادب الصغير سخنان حكمت‌آميزى در تهذيب اخلاق و تربيت نفس مىگويد از جمله اينكه : « چهار چيز است كه اندك آنها را نمىتوان خرد و ناچيز شمرد : آتش ، بيمارى ، دشمن و قرض » ، يا اينكه مىگويد : « زيان را نمىتوان ضرر دانست اگر نتيجه آن سود باشد ، سود را هم نمىتوان نفع خواند اگر عاقبت آن زيان باشد . »\r\nتعاليم ابن مقفع در كتاب « الادب الصغير » با هم پيوستگى و ارتباط ندارد و چه بسا كه يك دستور اقتصادى را در جنب يك پند اخلاقى ذكر مىكنند .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nتعاليم سياسى ابن مقفّع\r\n\r\nهر فرمانى مطاع نيست\r\nدر كتاب رسالة الصحابه ضمن گفتگو از وظيفهء خطيرى كه به عهدهء خلفا و زمامداران است از لزوم نظم و انضباط در كار سپاهيان سخن مىگويد ولى در هرحال معتقد است كه اطاعت سپاهيان و سران ارتش از خليفه وقت بايد تابع قواعد و اصولى باشد و هر دستور و فرمانى را كه از طرف زمامداران و خلفا صادر مىشود نبايد چشم و گوش بسته اجرا نمود . ابن مقفع مانند كنفوسيوس ، متفكّر و فيلسوف چينى ، معتقد بود كه در برابر فرمانروايان ستمكار بايد مقاومت و پايدارى نمود و از اجراى فرامين ناصواب آنان سرپيچى كرد . به‌نظر ابن مقفع عموم مردم ، حق رأى و پند و نصيحت دارند و مىتوانند رأى و عقيده خود را در اصلاح امور و مقتضيات كارها اظهار كنند و اگر نقص و عيبى ببينند اولياء امور و خلفا و سلاطين را بدان توجه دهند ولى نبايد از امر دولت تخلف ورزند . يكى ديگر از تعاليم سياسى ابن مقفع اين است كه « بايد امير المؤمنين ميان ديوان ( صاحب الجيوش ) يعنى بين سازمان سپاه و ماليّه يا ديوان استيفاء تفكيك و جدايى افكند به اين معنى كه فرمانده سپاه نبايد عهده‌دار ديوان ماليه يا ( ديوان استيفا ) شود . در آن زمان سران سپاه خود مستوفى نيز بودند و از اين راه مىتوانستند به مردم ظلم و ستم روا دارند .\r\nبه‌نظر ابن مقفع مداخله سپاه در امور مالى باعث فساد و انحراف روح سلحشورى مىشود و معمولا فرماندهان سپاه حاضر نمىشوند كه حساب پولهايى را كه از مردم و رعايا گرفته‌اند پس بدهند و گاه ، راه طغيان و عصيان پيش مىگيرند و اين جمله به زيان كشور و مردم است .\r\nديگر از تعاليم سياسى ابن مقفع اين است كه كار را بايد به كاردان سپرد و اگر در دستگاههاى دولتى زيردستى از زبردستان خود اليق و كاردان‌تر است نبايد به استعداد و لياقت او بىاعتنا بود . همچنين بايد به تعليم و تربيت سپاهيان و كارمندان ديوان كوشيد و حقوق و ارزاق آنها را در وقت معين پرداخت و به‌وسيله بازرسان و مأمورين مخفى بايد از وضع سپاهيان و سران قشون و كارمندان دولت باخبر گرديد .\r\nبه‌نظر ابن مقفع بايد كليه قوانين در جهان اسلامى مبتنى بر عقل و عدل باشد . به نظر او هميشه نمىتوان از قياس نتيجهء خوبى كه مقرون به عدل باشد به‌دست آورد . شما\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاگر از علماى فقه سؤال كنيد كه آيا هميشه بايد راست بگوييم خواهند گفت آرى نبايد دروغ بگوييم ، آنگاه مىنويسد : « اگر ظالمى قصد كشتن بيچاره‌يى را داشته باشد و او در محلّى كه شما مىدانيد نهان شده باشد ، اگر آن ظالم از شما بپرسد كه آيا فلان شخص اينجاست چه خواهيد گفت ؟ اگر معتقد باشيد كه هميشه بايد راست بگوييد ، بايد مظلوم را به ظالم تسليم كنيد و حال آنكه عدالت و مصلحت اقتضاى ديگرى دارد بنابراين اجراى قياس هميشه به سود عدالت نيست .\r\nدر دورهء ابن مقفع خليفه وقت « سفّاح » جمعى از اوباش و اراذل را مقرّب درگاه خود ساخته بود و صلحا و فضلا و مردانى چون ابن مقفّع را به حضور خود نمىپذيرفت .\r\nاطرافيان خليفه در نظر افراد جامعه ، به فسق و فجور معروف و به پستى مشهور بودند .\r\nبعد از عصر ابن مقفع در زمان هارون الرشيد ابو يوسف در كتاب الخراج چنين آورد كه امير المؤمنين به من تكليف كرد كه من يك كتاب جامع و سودمند در خصوص استيفا و دريافت عشريه و جوالى ( جوالى نوعى ماليات ) است تأليف كنم كه حاوى تعليمات سودمندى براى كارمندان ماليه باشد . آيا اين اقدام غير از اين است كه خليفه مرام ابن مقفع را انجام داده و به جريان انداخته است ، در هرحال ابن مقفع احتياجات و نيازمنديهاى عصر خود را بيان نموده بود و علاج آن دردها را مىخواست ، ولى ميان علاج ابن مقفع و ابو يوسف تفاوت بسيار است . ابن مقفع معالجه دردهاى اجتماعى را فقط از روى عقل و مصلحت جامعه و مقتضيات عصر تشخيص داده بود اما ابو يوسف فقط از روى مصلحت دولت و خليفه وقت و فروع دين ، علاج دردها را جستجو مىكرد .\r\nابن مقفع معتقد بود كه اگر خليفه يا زمامدار ، صالح و پاكدامن باشد وضع رعيت اصلاح‌پذير مىشود و رجال و كاركنان دولت صالح نمىشوند مگر آنكه امام و رهبر آنها پاك و پرهيزكار باشد . مردم در هر امرى از پيشوايان خود تقليد مىكنند . اين بود خلاصه‌يى از رسالة الصّحابه ابن مقفع و زبده‌يى از افكار و عقايد او .\r\nعلاوه‌بر آنچه گفتيم چيزى كه ابن مقفع را بر آن داشت كه كتاب گرانقدر كليله و دمنه را ترجمه و در دسترس مسلمين قرار دهد ، عشق و علاقهء مفرط او به اصلاح اوضاع سياسى و اجتماعى ملل اسلامى بود . او مىديد در عهد خليفهء مستبد و خونخوارى چون منصور بحث و انتقاد در زمينهء اوضاع اجتماعى امكان‌پذير نيست ، بنابراين تصميم گرفت مفاسد اخلاقى و گرفتاريهاى اجتماعى و مظالم زمامداران را از زبان حيوانات چنان كه در كتاب كليله و دمنه آمده است توصيف و بيان نمايد تا از اين راه به دقّت و هشيارى مردم و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nانتباه و بيدارى هيأت حاكم هر دوران كمك كرده باشد . . . « 1 »\r\n\r\nمقام علمى عبد اللّه بن المقفع\r\nاستاد عباس اقبال آشتيانى در مقدمه كتاب خاندان نوبختى از تلاشهاى علمى عبد اللّه بن المقفع در عهد منصور چنين ياد مىكند : . . . در نيمه اول قرن دوم هجرى يكى از فرزندان ارجمند ايران كه كمال آشنايى به تاريخ و ادب و زبان مملكت باستانى خود داشت و زبان غالبين را نيز به حد كمال مىدانست ، به‌علاوه از حكيم‌ترين و هوشيارترين مردم روزگار بود يعنى « داذبه پسر دادجشنش » از مردم شهر جور ( فيروزآباد فارس ) كه پس از قبول خدمت مسلمين به‌نام عبد اللّه بن المقفع شناخته شده ، چون مىدانست كه انقراض يك قوم به مغلوبيّت سياسى و نظامى آن نيست ، بلكه فناى آن مترادف با نيست شدن آداب ملّى و تاريخ و اخلاق و عادات و يادگارهاى باستانى آن است ، فقط به ذوق شخصى آنچه توانست از كتب ايران قديم را كه متضمن اين فضايل بود ، به طريق نقل از زبان و خط فارسى ( پهلوى ) به عربى ، از انقراض نجات داد و منظور غايى او از اين كار آن بود كه هم مسلمين غيرغرب را به حشمت و شوكت ايران قديم آشنا كند ، و هم ايرانيان مسلمان را به ياد جلال اجداد خود بيندازد . . . به‌علاوه افكار و عقايد دينى و حكمتى و اخلاقى ايران عهد ساسانى را كه ابن مقفع خود تربيت‌شدهء آنها بود در ميان ايرانيان منتشر كند و فكر و تدبير ايشان را در ميدان مبارزات فكرى و مجادلات مذهبى تقويت نمايد و به همين نيّت بود كه كتب مرقيون و ابن ديصان و مانى را به عربى ترجمه كرده در ميان مردم انتشار داد . . . « 2 » و باب برزويهء طبيب را به قصد بيدارى افكار و روشن شدن طبقه متوسط و باسواد و شك انداختن در دل مردم كنجكاو و حقيقت‌جو ، و تبليغ مذهب مانى كه خود نيز آن كيش را داشت ، ترجمه كرد و بر كتاب كليله و دمنه افزود . . . « 3 »\r\nانتشار اين كتاب به تدريج بعضى از مردم را در باب عقايد دينى به شك و ترديد انداخت و راه براى كنجكاوى و بحث و جدل باز شد . ابن المقفع خود نيز اول كسى بود كه كتب منطقى ارسطو را از پهلوى به عربى ترجمه نمود و فن استدلال را به مسلمين عربى زبان آموخت و مقارن همان اوقات كتب ديگر ارسطو و حكماى يونان هم به عربى نقل گرديد . كار جدل و مناظره بالا گرفت و افكار جديدى ميان مسلمين انتشار يافت كه چون\r\n\r\n\r\n","description":"","footnote":"\r\n( 1 ) . نقل و تلخيص از پرتو اسلام ، ج 2 ، از ص 251 تا 273 .\r\n( 2 ) . مروج الذهب ، ج 8 ، ص 293 .\r\n( 3 ) . كتاب الهند ابو ريحان ، ص 76 .\r\n","page_name":" 148 ","page_number":148},
  {"content":"\r\n\r\nمنشاء آنها يك نفر مانوى « زنديق » يعنى ابن المقفع بود ، و از طرفى چون طرفداران اين افكار اكثرا از فضلا و همين زنادقه بودند ، آنها را به‌طور عموم زندقه خواندند و اشتهار ابن المقفع در انتشار اين‌گونه مقالات تا آنجا كشيده شده بود كه مهدى خليفه مىگفت من هيچ كتاب زندقه به‌دست نياوردم كه اصل آن از ابن المقفع نباشد . به‌علاوه همهء كتابهايى كه در اين بابها انتشار مىيافت مخالفين ، به ابن المقفع منسوب مىداشتند . . . « 1 »\r\n\r\nايران دوستى ابن مقفع\r\nانتشار كتبى كه به دست ابن المقفع ترجمه شده بود ، و قوت گرفتن فرقه معتزله ، به تدريج روح ملت‌پرستى و تعلق ايرانيها را به افكار و آراء قديم به جوش آورد و دوره قيام و نهضتهاى اجتماعى ، سياسى و دينى اين قوم ، برضد خلفا . . . ( كه پاى ادله عقلى را به كلّى بسته و در قشر ظاهرپرستى ، بىحركت مانده بودند ) شروع شد . . . و مقدمات توافق بين افكار ايرانى و عقايد مخالفين خلفا ، فراهم گرديد . . . اكثر ايرانيان به مذهب شيعه ( كه در اصول عقايد با معتزله فرقى فاحش نداشتند ) گرويدند و از مؤيدين آراء و مقالات پيروان اين فرقه گرديدند ، در اين ميان عده‌يى از سر صدق به آيين تشيّع گرويدند و عده‌يى ديگر زير عنوان شيعه بر ضد خلفا و هرگونه فكر عربى ، حتى در باطن بر ضد اسلام برخاستند . . . « 2 »\r\nدر باب فرقه‌سازى ايرانيها و تمايل ايشان به تشيّع مىگفتند كه « ايرانيها قومى بودند داراى مملكتى وسيع و نفوذ و قدرت . . . چون به رنج زوال دولت خود به دست عرب كه پيش ايشان بىقدرترين اقوام بودند دچار گرديدند اين پيش‌آمد را ، بسى ناگوار يافتند . . .\r\nابتدا به قصد زوال اسلام به جنگ برخاستند و به رياست امثال سنباد و استاد سيس و مقنع قيام كردند و چون ديدند اين تدبير مؤثر نيفتاد گروهى از ايشان اظهار اسلام نمودند و با اظهار محبت نسبت به خاندان رسول الله ( ص ) به تشيّع گرويدند و ظلمى را كه به على بن ابيطالب ( ع ) و اولاد او وارد آمده بود شنيع شمردند و شيعه را به راههاى مختلف بردند تا ايشان را از اسلام خارج كردند . . . » « 3 »\r\nمطالبى كه ابن حزم راجع به سياست مذهبى ايرانيان پس از قبول اسلام نوشته است ، قرنها بعد فيلسوف و متفكر معروف انگلستان برتراندراسل در كتاب تاريخ فلسفه غرب\r\n\r\n\r\n","description":"","footnote":"\r\n( 1 ) . ابن خلكان ، ج 1 ، ص 164 .\r\n( 2 ) . رجوع كنيد به رساله عباس اقبال راجع به ابن المقفع .\r\n( 3 ) . الملل و النحل ، ابن حزم ، ج 2 ، ص 11 . و خطط مقريزى ، ج 4 ، ص 190 به نقل از مقدمه كتاب خاندان نوبختى ، اقبال آشتيانى ، ص ط ، تا يج .\r\n","page_name":" 149 ","page_number":149},
  {"content":"\r\n\r\nمورد تأييد قرار مىدهد و مىنويسد :\r\n« . . . ايرانيان از قديمترين روزگاران مردمى عميقا متدين و قويا متفكّر بوده‌اند ، اين مردم پس از اينكه اسلام آوردند ، از اسلام چيزى ساختند بسيار جالبتر ، و دينىتر و فلسفىتر از آنچه به تصور پيشوايان اوليه اين مذهب درآمده بود . . . » « 1 »\r\n« پس از ابن مقفع شاعرى به‌نام ابان بن عبد الحميد بن لاحق سر برافراشت او « مزدكنامه » و سه كتاب ديگر از كتابهايى كه اصل هندى داشتند غير از « كليله و دمنه » ، داستان « بلوهر و بوذاسف » و مجموعه‌يى از داستانهايى دربارهء ارتداد زنها به‌نام « سندبادنامه » ، كه « ابن لاحق » از فارسى ميانه به عربى ، منظوم گردانيده بود منتشر كرد او نيز چون مقفع مورد تكفير قرار گرفت . ابن لاحق را مىتوان نخستين مترجمى دانست كه به منظوم كردن ادبيات جهانى ، آغاز كرد . . . همهء مترجمين آثار پارسى ميانه ، حاميان پرشور ، و عضو فعّال جنبش ايدئولوژى شگفتى بودند كه ظاهرا در اواخر قرن هشتم ميلادى ( قرن سوم هجرى ) تحت عنوان فرقه شعوبيّه شناخته شده است . . . » « 2 »\r\nابن ابى العوجاء : عبد الكريم ابن ابى العوجاء ( وفات 155 ه . ق ) ، از مشاهير زنادقهء اسلام و از منتسبان به ثنويت و مانويت بود . گويند وى خال معن ابن زائد بود ، و با بشّار بن برد و صالح بن عبد القدوس و ساير ادبا و ظرفاى آن عصر كه متهم به زندقه بودند دوستى و ارتباط داشت . جوانان را به الحاد و بيدينى مىخواند . در كوفه به دست محمد بن سليمان كه از جانب خليفه منصور عباسى در آنجا فرمانروا بود گرفتار شد و به قتل رسيد . در هنگام كشته شدن گفت كه : مرا مىكشيد در حالىكه من در احاديث شما چهار هزار حديث دروغ و بىاساس نهاده‌ام كه حلال شما را به شما حرام و حرام را حلال نموده‌ام . . .\r\nابن ابى العوجاء ظاهرا كتابهايى هم داشته كه از بين رفته است و او را به تناسخ و تمايل به اقوال اماميه و اعتقاد به قدر نيز متهم كرده‌اند . . . « 3 »\r\nوى كه به اصول و فروع آيين محمدى كمترين ايمانى نداشت روزى اشاره به كعبه نمود و خطاب به حضرت امام جعفر صادق ( ع ) گفت : الى كم تدوسون بهذا البيدر و تلوذون بهذا الحجر و تعبدون هذا البيت المرفوع بالطوب و الدور تهرلون حوله هرولة البعير اذا نفر الا ان من فكر فى هذا ، علم ان هذا فعل سفيه غير حكيم و لا ذى نظر : فقل فانت\r\n\r\n\r\n","description":"","footnote":"\r\n( 1 ) . تاريخ فلسفه غرب ، ج 2 ، ترجمهء نجف دريابندرى ، ص 788 .\r\n( 2 ) . نور و ظلمت در ادبيات فارسى ، ميخائيل . اى . زند ، ترجمهء اسد پيرانفر ، ص 32 .\r\n( 3 ) . دائرة المعارف فارسى ، مصاحب ، ص 14 .\r\n","page_name":" 150 ","page_number":150},
  {"content":"\r\n\r\nراس هذا الامر و ابوك راسه و نظامه .\r\nيعنى : تا كى اين كشتزار را لگد مىكنيد و به اين سنگ پناه مىبريد و اين خانه‌يى را كه از سنگ و گل ساخته شده مىپرستيد و مانند شتر فرارى پيرامون آن مىدويد ، هان به راستى هركه در اين بينديشد داند كه اين ، كار نادان نابخرد است نه كار مرد صاحب‌نظر ، پس پاسخگوى ، چه تو در رأس اين كارى و پدرت پيشوا و مايهء نظام آن است .\r\nاين قبيل گفتگوها و انتشار كتب ضد مذهبى در آن دوران ، به خوبى نشان مىدهد كه مردم در عهد بنىاميه و آغاز حكومت عباسيان از آزادى انديشه و تفكر ، كمابيش برخوردار بودند ، ولى از عهد متوكل اوضاع دگرگون گرديد ، و جمود و تحديد عقايد و افكار آغاز گرديد .\r\n\r\nابو نصر فارابى\r\nابو نصر فارابى : يكى ديگر از متفكران نامدار اين دوران ، فارابى است . وى در يكى از دهكده‌هاى فاراب خراسان ، در حدود سال 257 ه به دنيا آمد و در بغداد و بلاد خراسان به تحصيل علم پرداخت و پيشرفتى شايان حاصل كرد ، تا جايى كه او را پس از ارسطو معلم ثانى مىخوانند .\r\nوى شرحهايى بر آثار ارسطو نوشت و سعى كرد بين آراء ارسطو و افلاطون سازشى ايجاد كند و حكمت افلاطون و ارسطو را باهم درآميزد .\r\nفارابى فيلسوف سياسى نيز بود و بايد او را بنيان‌گذار فلسفهء سياسى در اسلام به شمار آورد . وى در كتاب خود « آراء اهل المدينة الفاضله » ، با استفاده از افكار و نظريّات افلاطون مىنويسد : « مقصود از اجتماع ، يارى به يكديگر و رسيدن به سعادت حقيقى است .\r\nاجتماع بر دو قسم است : كامل و ناكامل .\r\nاجتماع كامل و سعادتمند آن است كه افراد آن به يكديگر يارى كنند و بر طبق اصول خرد و دين رفتار نمايند تا به سعادت حقيقى برسند .\r\nاجتماع ، مانند پيكر زنده‌يى است كه از عضوها تشكيل شده است ، اين پيكر را بايد شخصى اداره كند . به‌نظر فارابى اداره‌كنندهء اجتماع بايد كسى باشد كه صفات پيامبر و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nفيلسوف را باهم داشته باشد . » « 1 »\r\n\r\nنظريهء مينوى در پيرامون محيط اجتماعى ايران\r\nمجتبى مينوى در پيرامون مدينهء فاضله فارابى مىنويسد : « . . . از قرن دوم هجرى ترجمه كردن كتب حكمتى و فلسفى يونانى از زبان پارسى و سريانى به زبان عربى شروع شد . . . و به زودى مسلمين با افكار سقراط و افلاطون و ارسطو آشنا شدند ، و آنها كه اهل تفكر و تعقل بودند مانند فلاسفهء يونان به اين عقيده گرويدند كه حكومت عادلانهء صحيح و كامل همان است كه زمام آن به دست حكما سپرده شود و منظور غايى از « سياست مدن » بايد اين باشد كه عامه ساكنين يك مدينه يا مملكت به سعادت دنياوى نايل شوند . ابو نصر فارابى كتاب « المدينة الفاضله » را به همين منظور تأليف كرد و بعد از او ابو الحسن عامرى كتاب « السعادة و الاسعاد » را به همين قصد نوشت و كتابهاى ديگر كه در سياست مدن يعنى طرز اداره مملكت به قلم حكماى معروف به اخوان الصفا و ابو على مسكويه و ابن سينا و نظام الملك و خواجه نصير الدين طوسى و غيرهم تأليف و انشاء شد ، همگى از همين ، سرچشمه آب مىخورد . همه آنها جاهد و ساعى بودند كه مدبّرين امور عامه كسانى باشند فيلسوف و حكيم ، ولى در عالم عمل بسيار به ندرت اتفاق افتاده است كه اين « كمال مطلوب » وجود خارجى پيدا كرده باشد و اگر هم گاهى اعظم وزرا يا كسى كه متكفّل حل و عقد كليهء امور ، و عزل و نصب كليهء عمّال و مأمورين بود ، فيلسوف مشرب و حكيم‌منش بود ؛ اولا بالمره خالى از عيوب و نقايص نبود ، ثانيا نمىتوانست به قدرى كه لازم و كافى باشد ، عمال و كاركنان كامل عيار به جهت كليهء مناصب و اشغال دولتى پيدا كند ؛ ثانيا چنان نبود كه پادشاه مقتدر و مستبد ، دست اين وزير اعظم را كاملا باز بگذارد و به سعايت مغرضين و بدگويى دشمنان او گوش ندهد ، بالنتيجه چنين شخصى كه مصدر امور بود يا مجبور مىشد از برخى بىعدالتيها چشم بپوشد يا آنكه به هر نحوى بود او را از ميان مىبردند . در دورهء تاريخ اسلامى ايران ، فقط خواجه نظام الملك طوسى بود كه تا حدى حائز شرايط يك زعيم حكيم بود . اما او هم علاوه بر عيوبى كه داشت ، بنيانى بجا نگذاشت كه بعد از رفتن او برقرار بماند .\r\nاما بحث ما دربارهء نظام الملك نيست ، مقصود از اين مقال اين است كه آنچه حكما و فلاسفهء قرن سوم و چهارم هجرى در باب طريقه صحيح و كامل مملكتدارى گفتند و در صفحات كتب ماند ، در عرصهء زندگى به معرض عمل نيامد و كسانى كه اين كتب را\r\n\r\n\r\n","description":"","footnote":"\r\n( 1 ) . تاريخ مختصر فلسفه ، ض - موحد ، ص 84 به بعد .\r\n","page_name":" 152 ","page_number":152},
  {"content":"\r\n\r\nمىخواندند و دربارهء آن بحث مىكردند ، غالبا از حوزهء عمّال و مأمورين دولتى خارج بودند . مع هذا چون اين كتب حكمتى دربارهء فنّ مملكتدارى وجود داشت و چون بعضى از وزرا و عمّال دولتى با مندرجات آنها آشنا بودند ، و چون اشخاصى مثل ابن سينا ، و نصير الدين طوسى و ابو على مسكويه و ابو ريحان بيرونى و خواجه نظام الملك و خواجه رشيد الدين فضل الله كه با حكمت و فلسفه آشنا بودند ، در امور دولتى دخالت مستقيم و غيرمستقيم داشتند . مىتوان گفت كه آن حكومتهاى استبدادى تا حدود 650 سال پيش از اين ، از تأثير عقايد فلسفى بر كنار نبود علت عمدهء انحطاط و تنزلى كه از آن به بعد در طرز حكومت و اوضاع و احوال جامعه ايرانى حاصل گرديد همين بود كه به تدريج فلسفه و حكمت منحصر به طلّاب علم شد و متصديان امور حكومتى از آن بىبهره گشتند . . . » « 1 »\r\n\r\nساختمان فكرى و اهليت طبقات مختلف به نظر فارابى\r\nفارابى در مدينهء فاضلهء خود اساس كار را بر دين و اطاعت از رئيس و پيشوا قرار داده بود و مىگفت « خدايى كه مردم را آفريده است ايشان را مختلف ساخته است . برخى را براى فرمان دادن خلق كرده و تركيب ايشان به « طلا » آميخته و در كالبد بعضى ديگر « نقره » ريخته و ايشان بايد دستياران و جنگجويان باشند . ساختمان ديگران از اختلاط با قلع يا آهن است و كار ايشان زراعت و ساير حرف و صنايع بازارى و كشت و زرع خواهد بود ، در عين‌حال مىگفت ممكن است از مردمى كه از قلع يا مس ساخته شده‌اند فرزندان سيمين يا زرّين متولّد شود بنابراين زعماى قوم بايد كمال مراقبت را مبذول دارند و هرگز طباع آهنين و برنجين را فرمانروايى ندهند كه مايهء تباهى ملك است .\r\nبه اين ترتيب مىبينيم فارابى و ديگر حكما ، مردمان مملكت را به چهار طبقه تقسيم مىكردند كه فرماندهان و روحانيان و سپاهيان و كارگران باشند و نظير اين تقسيمات در خود ايران در عهد پادشاهان ساسانى وجود داشته است ، منتها با اين تفاوت كه در دوره ساسانيان به كسى حق و رخصت نمىدادند كه از طبقه پست‌تر به طبقه بالاتر داخل شود و حال آنكه معتقدين به آراء مدينهء فاضله قايل به انتخاب اهل استعداد بودند و مىگفتند كسانى كه در مرحله عمل و آزمايش استعداد و نيروى ذاتى خود را نشان داده‌اند بايد قوهء فرماندهى و ادارهء مملكت را در دست گيرند ، چنين شخصى بايد اعضاى او كامل\r\n\r\n\r\n","description":"","footnote":"\r\n( 1 ) . مجتبى مينوى ، نشريه دانشكدهء ادبيات و علوم انسانى ، دانشگاه آذرآبادگان ، شماره مسلسل 113 ، ص 23 به بعد .\r\n","page_name":" 153 ","page_number":153},
  {"content":"\r\n\r\nو فهم و تصور نيكو داشته باشد ، مطلب را زود درك كند و حافظهء خوبى داشته باشد و در عين زيركى و كاردانى بايد خوش‌زبان باشد و مطالب و مكنونات خود را به بهترين وجهى بيان كند . » « 1 »\r\n\r\nدر پيرامون فلسفهء فارابى\r\n« در نظر فارابى موجودات به واجب و ممكن بخش مىشود ، همهء چيزها « ممكن » اند يعنى نيازمند به علّتى هستند كه آنها را از نيستى ، به هستى آورد .\r\nرديف « ممكن » ها بايد به موجودى برسد كه « واجب الوجود » باشد يعنى نيستى به دو راه نمىيابد ، او علت همه ممكنها و همانا خداست .\r\nخدا يك و مسلط است ، ذات خدا همانا هستى اوست و خردهاى ما از شناسايى او ناتوانند . خدا خير مطلق و جمال مطلق است و جهان از پرتو فيض او هستى يافته است .\r\nفارابى هستى يافتن جهان را بر بنياد « نظريهء فيض » توضيح مىدهد . براى روشن شدن موضوع بايد به سه نكتهء زير توجه داشت :\r\n1 . تقسيم موجودات به واجب و ممكن و نشان دادن اينكه رديف ممكنها بايد به موجودى برسد كه به ذات « واجب » است .\r\n2 . نكته ديگر اين است كه انديشيدن آفريننده است ، و تعقل بنياد فيض و ابداع است .\r\n3 . نكته سوم اينكه از يك ، جز يك برنمىخيزد .\r\nبا توجه به سه نكتهء بالا توضيح « نظريهء فيض » چنين است :\r\nتمام موجودات « ممكن » اند و فقط خداست كه واجب به ذات است .\r\nخدا « يك » و بسيط و در ذات او عقل و عاقل و معقول ، ( انديشه و انديشيده و انديشيدنى ) « يك » و همانند است . خدا خرد محض است و خود را مىانديشد ، از آنجا كه انديشيدن آفريننده است ، از انديشيدن « خدا » ، اولين معلول پديد مىآيد ؛ از آنجا كه خدا يك است ، بايد از او فقط يك چيز پديد آيد ؛ اولين معلول يا صادر اول همانا عقل است ؛ عقل ، هم به خدا و هم به خود مىانديشد . يعنى انديشيدن عقل است و دو جهت دارد : به خدا و به وجود .\r\nاز اين دو ، عقل اول ، بنياد كثرت و بسيارى است .\r\nاز انديشيدن عقل اول به خدا ، عقل دوم ، و از انديشيدن عقل اول به خود ، فلك و\r\n\r\n\r\n","description":"","footnote":"\r\n( 1 ) . همان ، صفحه 31 به بعد ( به اختصار ) .\r\n","page_name":" 154 ","page_number":154},
  {"content":"\r\n\r\nنفس پديد مىآيد . اين پديد آمدن با فيض ، همچنان تا عقل دهم ادامه دارد .\r\nعقل دهم يا عقل فعّال ، آخرين عقل از رديف عقلهاى دهگانه « عقول عشره » است و جهان مادى فيض و پرتو آن است .\r\nدر نظر فارابى ، شناسايى انسان ، گاهى با حواس پنجگانه بيرونى ، و زمانى با نيروى درونى ( حس مشترك متخيّله ، واهمه ، ذاكره يا حافظه ) انجام مىگيرد .\r\nاين نيروها همگى نمودهاى روان هستند و روان خود « يك » و بىبخش است .\r\nنسبت روان به تن همانند نسبت صورت به هيولاست . روان پس از مرگ از ميان نمىرود . و برحسب كردارهاى خود ، پاداش مىيابد ، يا كيفر مىبيند . » « 1 »\r\n\r\nعقايد باطنى فارابى\r\nما از لبّ افكار و انديشه‌هاى باطنى و عقايد فلسفى ابو نصر فارابى و ابو على سينا و ديگر فلاسفه و متفكران اسلامى اطلاع نداريم ، آنچه مسلم است در كشورهايى كه استبداد مطلق سياسى و مذهبى حكومت مىكند متفكران و دانشمندان نمىتوانند آزادانه افكار و عقايد خود را بيان كنند ؛ با اين حال در آراء فارابى گاه تمايلى به ماديگرى ديده مىشود : « ابو نصر معتقد است كه عقايد فلسفى در موضوع ابتداى آفرينش ، از اخبار مذهبى دقيقتر ، و به توحيد نزديكتر است ، زيرا عقايد ارباب ملل و نحل مستلزم قدم ماده است » .\r\nبا اينكه فارابى سعى كرده است كه « از دست حنابله و متعصبّان ديگر خلاص شود و او را تكفير نكنند ولى مقصود او به عمل نيامده ، زيرا ارسطو و افلاطون را در تحقيق مبدأ و معاد از ارباب ملل برتر شمرده و البته اين عقيده باعث تهييج همهء متعصبّان مىگردد و به همين جهت غزالى و ظاهرپرستان ديگر ، ابو نصر فارابى و همراهان او را ملحد و كافر خوانده‌اند . ابو نصر براى رواج فلسفه ، ناچار بوده است اصول آن را با آراء مذهبى موافق شمارد ، و گرنه معلوم است كه ابو نصر مىدانسته است كه فلسفه ديگر ، و مذهب ديگر است ، چنان كه در همين كتاب ادلّه فلسفى را برهانى و منتج يقين و استدلالات دينى را ظنّى و اقناعى خوانده است . به همين نظر ( يعنى براى رواج فلسفه ) در اواسط قرن چهارم مقارن وفات ابو نصر ، يا كمى بعد از آن جمعيت اخوان الصفا تشكيل شد و نظر ابو نصر در تطبيق مذهب به فلسفه موضوع رسائل اخوان الصفا گرديد ، اگرچه بعدها به واسطه افراط متعصبيّن ، فلسفه بر مذهب تطبيق شد . و وقفه و انحطاط كلى به فلسفه و مذهب راه يافت . »\r\n\r\n\r\n","description":"","footnote":"\r\n( 1 ) . تاريخ مختصر فلسفه ، پيشين ، ص 85 به بعد .\r\n","page_name":" 155 ","page_number":155},
  {"content":"\r\n\r\nابو نصر در مقدمهء كتاب مىگويد : « چون من ديدم كه اكثر مردم اين عصر در حدوث و قدم عالم بحث مىكنند و تصوّر مىكنند بين افلاطون و ارسطو در اثبات مبدأ اول و وجود اسباب و نفس و عقل و مجازات افعال و مسائل ديگر اختلافاتى موجود است ناچار شدم كه رساله‌يى تأليف كنم تا سخن آنها روشن شود و نزاع از ميان برخيزد . زيرا اين مقصود مهم و اين منظور نافع است چه در تعريف فلسفه مىگوييم : « فلسفه دانستن موجودات است چنان كه موجودند و اين دو حكيم ( افلاطون و ارسطو ) موجد فلسفه بوده‌اند و اصول و مبادى فلسفه را تقرير كرده و طرف اعتماد اكثر مردم بوده و هستند و آنچه ايشان مىگويند اصل و قانون اين فن است ، چنان كه عقلا بر اين سخن گواهى داده‌اند . . . » « 1 »\r\n« بعضى از نظريات فلسفى فارابى با معتقدات متشرّعين هم‌آهنگى ندارد ، چنان كه ابن رشد و ابن ماجهء اندلسى دليل گرفته‌اند كه ابو نصر هم به خلود نفس اعتقادى نداشته و نقل مىكنند كه وى در كتاب شرح اخلاق ارسطو گفته است : اعتقاد به خلود نفس و بقاى آن و اينكه سعادتى جز كمال عقلى بشر در همين دنيا موجود است ، سخن سست‌بنيان و از قبيل عقايد پيرزنان است . فارابى نتيجه علم ، و مقدمهء سعادت را اخلاق مىدانسته و براى عالمى كه اخلاق نداشته باشد هيچ‌گونه كمال و بزرگى قايل نبوده است و در يكى از كتب خود مىگويد : تمامى سعادت به مكارم اخلاق است ، چنان كه ميوه ، متمم درخت است . باز گفته است : هركه علم او وسيلهء تهذيب اخلاق شده خوشبخت است . » « 2 »\r\n\r\nمقايسه فارابى با ديگر دانشمندان\r\n« ادوارد زاخائو در مقدمه‌اش بر « الاثار الباقيه بيرونى » از شدت علاقه‌اى كه به حق ، نسبت به بيرونى ابراز داشته ، داورى بسيار سختى دربارهء غزالى كرده است : « قرن چهارم ، نقطهء عطفى در تاريخ عقلى جهان اسلام است . استقرار مذهب تسنن ، در حدود سال 500 ، براى هميشه بر سرنوشت پژوهشهاى مستقل ، مهر خاتمه زد . بدون اشعرى و بدون غزالى ، امكان آن بود ، كه مسلمانان امّتى از گاليله‌ها و كپلرها و نيوتن‌ها بوده باشند . »\r\nبه حق بايد بگوييم كه ما هرگز اين داورى را نمىپذيريم ، نخست بدان جهت كه\r\n\r\n\r\n","description":"","footnote":"\r\n( 1 ) . لغت‌نامه دهخدا ، ابو سعد اثبات ، ص 904 .\r\n( 2 ) . لغت‌نامه دخدا ، همان مجلد ، ص 903 .\r\n","page_name":" 156 ","page_number":156},
  {"content":"\r\n\r\nشرايط به‌وجود آمدن نبوغ ، بسيار كم شناخته شده است ، و سپس بايد باور داشت كه اگر نوابغى هم‌سطح با گاليله و كپلر وجود پيدا مىكردند ، شايستگى آن مىداشتند كه خود را از نفوذ اعتقاد سنّتى دينى ، هر اندازه هم كه اين نفوذ بر روى تودهء مردم زياد بوده ، دور نگاه دارند . علاوه‌بر اين پيروزى غزالى ، به هيچ‌وجه كامل نبود ، چه ابن رشد با وى به معارضه برخاست ، و نيز به آن جهت كه در ميان نويسندگانى با تمايلات شكاكانه ( كه از آنان در اين مجلّد سخن گفته‌ايم ) بسيارى پس از غزالى پا به عرصهء وجود گذاشتند ، و حتى در ميان علماى الهى ، چنان كه پيش از اين گفتيم ، بحثهاى كلامى به هيچ‌وجه ، به صورت كامل متوقف نشد .\r\nچرا ذهن و عقل بشرى در مشرق زمين نيازى كلّى به آسودن در يك ايمان و اعتقاد ثابت احساس كرد ( و مغرب زمين نيز در همين دوره نياز به چنين احساسى داشت ) و چرا گسترش انديشه در مشرق زمين در آن هنگام كند شد ؟\r\n. . . نمىتوان اين جريان را تنها به نفوذ يكى دو فقيه يا متكلم نسبت داد . » « 1 »\r\nبدون شك اوضاع و احوال سياسى و اقتصادى و شرايط محيط اجتماعى در پيدايش اين جريانات مؤثر بوده است . در محيط اروپا « . . . هنگامى كه اشخاصى چون گاليله و دكارت پيدا شدند ، نه‌تنها مىبايستى در مقابل تعصبهاى وابسته به خداشناسى متعارف و رسمى به مبارزه برخيزند ، بلكه لازم بود در برابر اعتقادات رايج و رسمى علمى كه بر همگان تحميل شده بود قيام كنند . بنابراين نمود اصل اعتبار و حجيّت از آن زمان در سراسر جهان عموميّت داشت ولى واكنشى كه در مغرب زمين در دورهء رنسانس و سپس در دورهء انقلاب به‌وجود آمد ، تنها در همين روزها مشابهى در مشرق زمين پيدا كرده است .\r\nهرچه باشد ، از آن لحاظ كه به غزالى مربوط مىشود نمىتوان منكر بزرگى او شد .\r\nدرست است كه ذهن و عقل وى اصولا متوجه به مسائل و امور علمى نبود و بيشتر به مسائل دينى و اخلاقى توجه داشت . ولى از همين لحاظ نشان داديم كه وى از بسيار جهات متجدّد و روى هم رفته متجدّدتر از دو حريفش ابن سينا و ابن رشد بوده است . . . وى در صدد يافتن « حدود كارآمدى عقل » برآمد ، به وضوح در مسأله ايمان و دين ايستار عمليگرانه  ( L'attitude Pragmatigue )  از خود نشان داد . عالم اخلاق و تحليل‌گر و روانشناس زبردستى بود ، كه تقريبا بنابر روش علمى نوين عمل مىكرد . براى روانشناسى\r\n\r\n\r\n","description":"","footnote":"\r\n( 1 ) . بارون كارادووو ، متفكران اسلام ، جلد چهارم ، ترجمهء احمد آرام ، ص 160 .\r\n","page_name":" 157 ","page_number":157},
  {"content":"\r\n\r\nبيش از قياس منطقى ارزش قايل بود و اگر از طرف ديگر شرافت روحى و بزرگ منشى زندگى و گستردگى آثار و ملايمت اخلاقى و هنر برجستهء نويسندگى او را در نظر بگيريم نمىتوانيم جز اين نتيجه‌اى بگيريم كه بايد وى را يكى از بزرگترين نمايندگان انديشه بشرى در قرون وسطا بدانيم . » « 1 »\r\n\r\nمقام ادبى فارابى\r\n. . . محصول ادبى فارابى نيز همچون كندى بسيار فراوان بود از آثار فراوان او فقط چهل تأليف برجاى مانده است كه 31 تا به عربى است و 6 تا به ترجمهء عبرى و 2 تا به ترجمه لاتينى . از آثار موجود عربى وى كتاب الموسيقى است كه مورد تحقيق « كوز گارتن » قرار گرفته و ديگر كتاب مدينه فاضله است كه اداره و فرمانروايى جهان به دست حكيمان سپرده شده است . از آثار فراوان فارابى جز معدودى به‌دست ما نرسيده است تا از آن بتوانيم دربارهء وضع علمى و فلسفى در آن زمان داورى كنيم و از روى آن بتوانيم اندازهء اصالت و ابتكار فلاسفهء بعدى همچون ابن سينا و ابن رشد را معلوم سازيم . فارابى دشوارنويس بود و آثار او را با كارهاى هنرمندانه ابن سينا نمىتوان مقايسه نمود . « 2 »\r\n\r\nنظريات فارابى\r\n« ما مشاهده مىكنيم كه موجودات طبيعى با يكديگر تضاد و تقابل دارند هريك درصدد از بين بردن ديگرى است ، هنگامى كه موجودى تولد پيدا مىكند ، طبيعت به او وسيله حفظ موجوديت و دور راندن آنچه را كه مخالف آن است عطا مىكند . همچنين به او اين قابليت را مىبخشد كه ضد خود را از پا درآورد و آن را به صورت چيزى قابل جذب براى نوع خود مبدل سازد ، و موجودات ديگر را در خدمت خود گيرد تا از اين راه مدت زيست خود را درازتر كند و چنان است كه گويى هريك در ديگرى چيزى جز طمعه‌اى براى خود نمىبيند و استفاده كامل از حق زندگى را تنها مخصوص خود مىداند ، جانورانى به جانوران ديگر حمله مىكنند و بدان مىماند كه غريزهء طبيعى به آنان فرمان مىدهد كه حق زيستن را تنها مخصوص خود بدانند ، زندگى آنها جنگ و نزاعى دائمى است ، آنكه چندان قدرت دارد كه بر ديگران مسلط شود ، كسى است كه از حيات به صورت كامل بهره‌بردارى مىكند . . . از اينجا چنين نتيجه مىگيرند كه سعادتمندترين مردم كسى است كه نيرومندتر باشد و بيشتر بتواند\r\n\r\n\r\n","description":"","footnote":"\r\n( 1 ) . همان كتاب ، ص 161 به بعد .\r\n( 2 ) . بارون كارادووو ، متفكران اسلام ، ج چهارم ، فلسفه مدرسيگرى و علم كلام ، ترجمهء احمد آرام ، ص 11 .\r\n","page_name":" 158 ","page_number":158},
  {"content":"\r\n\r\nديگران را مقهور سازد . افراد فقط به حكم اجبار و احتياج مىتوانند با يكديگر تشريك مساعى كنند و همين كه احتياج از بين رفت بار ديگر هجوم و حمله كردن بر يكديگر آغاز مىشود . فارابى اين كيفيت را بيمارى سبعيّت در فلسفهء بشرى ناميده است .\r\nبا اينكه اين رأى و نظر مبالغه‌آميز است ، انديشه‌يى نيرومند است و به صورتى حاد نظريهء جنگ جهانى ( تنازع بقا ) را جلوه‌گر مىسازد . بعد فارابى به علت اشتراك مساعى آدميان توجه مىكند : بعضى مىگويند چون فرد منزوى نمىتواند به همهء نيازمنديهاى خود دسترسى پيدا كند ، چنان تشخيص داده‌اند كه همكارى اجتماعى ضرورت دارد . و اين انديشه « روسو » است كه در قرارداد اجتماعى او ديده مىشود . بعضى ديگر برآنند كه همكارى هرگز به رضاى خاطر صورت نگرفته بلكه با قهر و غلبه توأم بوده ، يعنى كسى كه احتياج به ياورى را احساس مىكرده ، ديگران را به خدمت گرفته و آنان را بردهء خويش ساخته است . به اين ترتيب همكارى اجتماعى براساس برابرى به‌وجود نيامده بلكه آنكه نيرومندتر و مجهزتر است ، افراد ضعيفتر را بر گرد خويش فراهم مىآورد . بنابراين جنگ حق است و نتيجه آن‌كه « تسلط » است نيز حق و درست و عادلانه است . . . آيا واقعا در زمان فارابى كسانى بوده‌اند كه اين انديشه زشت ولى نيرومند را ترويج مىكرده‌اند ؟ اين مطلب مشكوك به‌نظر مىرسد . . . » « 1 »\r\n\r\nحسين بن منصور حلاج\r\n\r\nمختصات اجتماعى دوران حلّاج\r\nاز قرن سوم هجرى به بعد جامعهء فئودالى ايران رو به شكفتگى و پيشرفت نهاد . حكومت صد سالهء سامانيان و امنيت و آرامش نسبى كه در اين دوره برقرار بود به رواج صنايع دستى و توسعهء تجارت و بازرگانى و رشد فعاليتهاى فرهنگى و پيشرفت كشاورزى كمك كرد . مالياتهايى كه در اين دوره از كشاورزان و پيشه‌وران مىگرفتند به‌جاى آنكه مانند گذشته در محيط فاسد بغداد و دربار خلفاى عباسى حيف و ميل شود در داخل كشور خرج مىشد ، جنگهاى داخلى كه از اواخر حكومت سامانيان تا حمله مغول گه‌گاه روى داده است ، در روند پيشرفت اقتصادى و اجتماعى ايران چندان مؤثر نبود ، تنها تاخت‌وتاز وحشيانهء\r\n\r\n\r\n","description":"","footnote":"\r\n( 1 ) . همان كتاب ، ص 16 - 20 ( به اختصار ) .\r\n","page_name":" 159 ","page_number":159},
  {"content":"\r\n\r\nتركان غز در نيمهء قرن ششم هجرى براى مدتى اين پيشرفت آرام و طبيعى را متوقف كرد و سپس اين سير طبيعى تا حملهء مغول دوام يافت . در طى اين چند قرن از بركت شكفتگى نسبى نهال آزادى ، و بهبود اوضاع اقتصادى و اجتماعى و رشد روزافزون افكار و نهضتهاى استقلال‌طلبانه در ايران ، زمينه براى پيشرفت زبان و ادبيات فارسى و رشد علوم و افكار فراهم گرديد . گروه معتزله و جمعيت اخوان الصفا ، بذر تفكر منطقى را در مزرع دلها كاشتند و سعى كردند كه به جاى تعبّد و تقليد ، عقل و استدلال را رهبر و راهنماى خويش سازند . در چنين شرايط مساعدى ، مردان گستاخ ، مبارز و دانشمندى چون ابن مقفع ، ابن ابى العوجا ، زكرياى رازى ، ابو تمار مطيّب ، ابو عيسى ورّاق ، ابن راوندى و عده‌يى ديگر ظهور مىكنند كه شرح مختصرى از آثار و افكار آنان در اين كتاب آمده است . اكنون اجمالا به ترجمهء احوال حسين بن منصور حلاج بيضايى مىپردازيم .\r\n\r\nوضع دستگاه خلافت\r\nمنصور حلاج ، معاصر جعفر مقتدر ، هجدهمين خليفهء عباسى ( 295 - 320 ) است كه بعد از على مكتفى به خلافت رسيد .\r\nمقتدر مانند ديگر خلفا و سلاطين ، در منجلاب فساد و رشوه‌خوارى غوطه‌ور بود .\r\nهندوشاه در تجارب السّلف و ابن طقطقى در تاريخ فحرى به انحطاط و از هم‌پاشيدگى حكومت عباسيان اشاره كرده‌اند . بنا به نوشتهء هندوشاه « . . . در سراى مقتدر ( كه خود را جانشين خلفاى راشدين مىشمرد ) يازده هزار خادم خصى ( اخته ) بودند كه از روم و سودان آورده بودند . . . و خزاين او از جواهر نفيس و احجار ثمين مملو بود . . . » « 1 » همو در شرح حال مقتدر مىنويسد كه چون مقتدر به خلافت نشست 13 ساله بود ، و در دوران صغر سن زنان و مادر و خادمان و خواجه‌سرايان بر او مستولى بودند و « . . . كارهاى دولت او بر تدبير اين جماعت مىرفت و او به لذّت مشغول بود و مملكت خراب مىشد و خزاين تهى مىگشت . . . » « 2 » مقتدر و همكاران او براى تحصيل پول و جبران كسر بودجه ، به دزدى و احتكار و رشوه‌خوارى مىپرداختند و حكومت ولايات را به مزايده مىگذاشتند .\r\nبراى نشان دادن درجهء فساد در دوران حكومت او كافى است يادآور شويم كه خاقانى وزير خليفه : « در يك روز از 19 نفر رشوه گرفت و براى همهء آنها حكم « فرماندارى كوفه » را صادر كرد و هريك از آنها وقتى به كوفه رسيدند ، خود را فرماندار آنجا تصور\r\n\r\n\r\n","description":"","footnote":"\r\n( 1 ) . هندوشاه ، تجارب السلف ، پيشين ، ص 97 .\r\n( 2 ) . همان كتاب ، ص 198 .\r\n","page_name":" 160 ","page_number":160},
  {"content":"\r\n\r\nمىكردند . » « 1 » در چنين شرايطى كه مقتدر ( المقتدر باللّه ) در عين آلودگى و فساد خود را خليفهء رسول اللّه و جانشين پيغمبر مىشمرد ، مردى شجاع و مبارز ، چون منصور حلّاج قدم در ميدان سياست نهاد و عليه دين و دولت عباسى به مبارزه برخاست و فرياد انا الحق سرداد .\r\n\r\nسرگذشت سياسى و اجتماعى منصور\r\nمنصور حلّاج ( متوفى به سال 309 ه . ق ) در آغاز جوانى به تصوف و عرفان گرايش داشت و با بعضى از سران اين مكتب به بحث و گفتگو مىنشست ولى در جريان زندگى چون ديد « دين » و « خدا » دستاويز چپاولگرى و غارت تودهء مردم شده و همهء اين مظالم و بيدادگريها محصول جهل و بىخبرى مردم ، و ميوهء دستگاه فاسد خلافت عباسى است ، متهورانه ، قلم نسخ ، روى كليّه مذاهب و اديان منحرف آن دوران كشيد و در راه بيدارى و آگاهى مردم قد علم كرد و به نبردى شجاعانه دست يازيد و به كسانى كه در انتظار منجيان آسمانى بودند ، آشكارا گفت : تو « نوحى » ، تو « موسايى » ، تو « محمدى » . . . « 2 » حلاج براى عقل و انديشه و ارادهء انسان ارزش و اعتبار فراوان قايل بود ، چنان كه خود مىگويد : « آنچه مىگويم با ديدهء عقل بنگر . . . » « 3 » مراد و مقصود حلّاج از اعلام انا الحق ، هرگز ادعاى خدايى و دعوى حكومت و فرمانروايى بر ابناى بشر نبود ، بلكه مىخواست به بشريّت ناآگاه و ستمكش دوران خود بگويد خدايى جز شما نيست و همهء شما مظهر و بندهء خداييد و خداى منجى و رهايىبخش ساخته و پرداخته فكر و انديشه شماست . با تخيّلات و پندارهاى بىاساس ، عمر گرانبها را در جستجوى منجى و مغيث ( فريادرس ) سپرى نكنيد . خدا به ما گوهر عقل عنايت فرموده تا در پناه آن به حل مسائل و مشكلات زندگى قيام و اقدام نماييم .\r\nحلاج كاملا به عظمت كار خود واقف بود وى پس از سالها مطالعه و تحقيق و گفتگو با صاحب‌نظران و متفكّرين عصر و سير و سياحت در هندوستان و ديگر كشورها ، يار ديرين خود « شبلى » را از نيّت و برنامهء متهورانهء خويش آگاه ساخت و به او گفت : « يا ابا بكر ! دست بر نه - كه ما قصد كارى عظيم كرده‌ايم ، چنان كارى كه خود را كشتن\r\n\r\n\r\n","description":"","footnote":"\r\n( 1 ) . همان كتاب ، ص 205 .\r\n( 2 ) . تاريخ فخرى ، ص 357 .\r\n( 3 ) . اشعار حلاج ، قطعه 66 و 22 .\r\n","page_name":" 161 ","page_number":161},
  {"content":"\r\n\r\nدر پيش داريم . . . » « 1 »\r\nحلاج با توجه به محيط فاسد و ارتجاعى عصر خويش و ناآگاهى اكثريت مردم ، مرگ خود را امرى حتمى مىشمرد : « . . . مرا بكشند و مرا بياويزند و مرا بسوزانند و مرا برگيرند ، صافيات من ذاريات ( بادهاى تند ) شود ، آنگاه در لجّه جاريات اندازند ، هر ذره‌اى كه از آن بيرون آيد عظيم‌تر باشد از راسيات ( كوههاى بلند ) . . . » « 2 » حلّاج عاشق بىقرار آزادى بشر از قيد اوهام و خرافات بود . و در اين راه از ايثار خون خود ابايى نداشت . خود او تا 50 سالگى هيچ دين و مذهبى اختيار نكرده و گفته بود : « . . . هنوز هيچ مذهب نگرفته‌ام . » « 3 » وى سرانجام ماده‌گرا و ملحد شد ، و شيداوار به استقبال مرگ شتافت . در آخرين ساعات زندگى از او پرسيدند عشق چيست ؟ گفت : امروز بينى و فردا بينى و پس فردا . آن روز بكشتند ، ديگر روز بسوختند و سوم روز خاكسترش به باد دادند ، يعنى عشق اين است . . . » « 4 » طبيعى است كسى كه با خداى آسمانى به محاجّه برخيزد با خدايان زمينى يعنى خلفا و سلاطين ، سر سازش ندارد . در الفهرست ابن نديم مىخوانيم : « . . .\r\nحلاج نسبت به پادشاهان جسور و در واژگون كردن حكومتها از ارتكاب هيچ گناه بزرگى روىگردانى نداشت . . . » « 5 »\r\nمبارزات جسورانهء حلاج در زمينه‌هاى مختلف سبب دستگيرى او شد . مقتدر او را زندانى و محاكمه كرد و سرانجام به دارش آويخت .\r\n\r\nمطالعات علمى و فعاليتهاى اجتماعى حلاج\r\nحلاج پس از فراگرفتن دانشهاى مقدماتى به بصره رفت ، بصره در قرن سوم هجرى مركز فعاليتهاى بازرگانى و محل برخورد عقايد و انديشه‌هاى فرق و مذاهب گوناگون بود . يك دانشجوى پژوهنده چون حلاج ، در اين شهر پرجنب و جوش تجارى نه تنها با فلسفهء اسلامى و عقايد معتزله و تعاليم مانى و مزدك نيز آشنا گرديد بلكه توانست در اين برخورد عقايد و افكار ، راهى كه با استعداد و قريحه او سازگارى دارد برگزيند . حلاج نخست تحت تأثير افكار « سهل تسترى » قرار گرفت ، ولى به زودى دريافت كه با رضايت و تسليم و رضا و تعبّد و تقليد ، مشكلى آسان ، و راهى گشوده نخواهد شد . عصر حلّاج يكى از درخشانترين\r\n\r\n\r\n","description":"","footnote":"\r\n( 1 ) . شيخ عطار ، تذكرة الاولياء ، ص 589 .\r\n( 2 ) . شرح شطحيات ، ص 242 .\r\n( 3 ) . تذكرة الاولياء ، پيشين ، ص 586 .\r\n( 4 ) . تذكرة الاولياء ، پيشين ، ص 591 .\r\n( 5 ) . الفهرست ، پيشين ، ص 358 .\r\n","page_name":" 162 ","page_number":162},
  {"content":"\r\n\r\nادوار حيات فكرى و اجتماعى ايران و جهان اسلامى است . در اين دوره ، چنان كه گفتيم ، دانشمند و پزشك عاليقدر ايران زكريّاى رازى ، مادى و منطقى فكر مىكرد و اهل مشاهده و تجربه بود و با آزمايشگاه و قرع و انبيق سروكار داشت و با افكار غيرعلمى و انديشه‌هاى خرافى به سختى مبارزه مىكرد و كتابى به‌نام مخاريق الانبياء به رشته تحرير كشيد . حلاج با اين نابغهء بزرگ آشنايى و گفتگو داشت و به كمك او با فلسفهء يونان و انديشه‌هاى مادى آن دوران آشنا شد .\r\n\r\nسياست و روش جسورانهء حلّاج\r\nحلاج با سران قرامط كه جمعيتى انقلابى ، مادى و مردم‌گرا بودند ، آمد و رفت داشت - حلاج مىگفت اهدم الكعبه ، يعنى خانه كعبه را ويران كن . ولى قرمطيان كه با حلاج همفكر و همداستان بودند به حرف قناعت نكردند ، بلكه در اين راه پيش قدم شدند و در سال 294 هجرى به مكّه حمله كردند و مراسم حج را تعطيل و اشياء و اموال درون كعبه را مصادره كردند . ابن خراز مىگويد : . . . يكى از قرمطيان سوار بر اسب خود ، وارد خانه خدا شد و بر مردمى كه در آنجا براى انجام مناسك حج گرد آمده بودند ندا داد كه : « اى خران شما اين خانه سنگى را سجده مىكنيد و گرد آن مىچرخيد و به اكرام و احترامش هلهله مىكنيد ، بر ديوارهايش چهره مىساييد و فقيهان شما كه مقتدايان و رهبران شما هستند ، چيزى بهتر از اين به شما نمىآموزند . . . براى محو اين خرافات جز اين شمشير باقى نمانده است . » « 1 »\r\nغير از قرمطيان كه با حلاج همداستان بودند ، گردانندگان شورش زنگيان ( قيام صاحب الزنج ) نيز با حلاج مربوط بودند . حلاج غير از فعاليتهاى سياسى به مطالعات علمى و عملى نيز دلبستگى داشت . و پس از بررسى و مطالعه در كتب و آثار گوناگون به نشر آثار و افكار خود پرداخت . بيهوده نيست كه شيخ عطار او را شير بيشهء تحقيق ناميده است . حلاج از جمله ، چند رساله در سياست و وزارت نوشت و چند جلد از آن را به دوست نزديك خود حسين بن حمدان اهدا كرده بود . روزبهان بقلى مىنويسد : « از چاكوس كردى شنيدم كه حسين بن منصور هزار تأليف كرده بيشترين در بغداد\r\n\r\n\r\n","description":"","footnote":"\r\n( 1 ) . كامل ، ابن اثير ص 65 ، و نيز آثار الباقيه ، ص 277 . ( به نقل از حلاج ، تأليف على مير فطروس ، ص 183 . )\r\n","page_name":" 163 ","page_number":163},
  {"content":"\r\n\r\nبسوختند . » « 1 » چون حلّاج در آثار و گفته‌هاى خود با اديان و حكومتهاى جابر عصر خويش به سختى و بىرحمانه مبارزه كرده است ، تمام مقامات مذهبى و دولتى كمر به محو آثار و افكار او بستند . ابن مسكويه به اين حقيقت گواهى مىدهد كه در بغداد : « . . . ناشران ، ورّاقان و كتابفروشان را احضار كردند و از آنها تعهّد گرفتند كه ديگر كتابهاى حلاج را نفروشند و منتشر نكنند . . . » « 2 »\r\n\r\nجسارت و بىباكى منصور حلاج\r\nبراى آنكه خوانندگان با جسارت و بىباكى او آشنا شوند نمونه‌يى از اشعار او را نقل مىكنيم :\r\n پيكار با خدا نكردن ، ديوانگى است * و دل به آشتى او خوش داشتن نافرزانگى « 3 » \r\nو در جاى ديگر مىگويد : كافرم بدين خدا ، كفران نزد من هنر بود ، و بر مسلمانان زشت « 4 »\r\nدر دايرة المعارف فارسى در شرح حال او مىخوانيم : « حلاج سخنان غريب گفت و كتابهاى عجيب تصنيف كرد مانند طاسين الازل ، قران القران و الكبريت الاحمر و اشعارى نيز از او باقى است . غولد خاورشناس مشهور مجارستانى در باب او رساله‌يى تأليف كرده است و لويى ماسينيون نيز در باب اخبار و اقوال او كتابها و رساله‌هاى مفيد پرداخته است . » « 5 »\r\nاز كارهاى جالب حلاج معارضه با قرآن است - « عمرو مكى » روزى حلاج را در حال نوشتن ديد از او پرسيد چه مىنويسى ؟ حلاج گفت : با قرآن معارضه مىكنم . مكّى بر او نفرين كرد . » « 6 » بنا به روايت ديگر « روزى يكى آيه‌اى از قرآن مىخواند . حلاج گفت مىتوانم همانند آن تأليف كنم . » « 7 »\r\nاين جملات با توجه به سوره بقره آيهء 23 كه مىفرمايد : هيچكس را قدرت و توان آن نيست كه سوره‌يى همانند قرآن تقرير كند ، نشانهء بارز الحاد و انقلاب فكرى حلاج است .\r\nدر كتاب خاندان نوبختى در پيرامون روابط ابو سهل نوبختى و حسين بن منصور حلّاج\r\n\r\n\r\n","description":"","footnote":"\r\n( 1 ) . شرح شطحيّات ، ص 455 .\r\n( 2 ) . نگاه كنيد به تجارب الامم ، ابن مسكويه .\r\n( 3 ) . قوس زندگى ، ص 26 و اشعار حلاج ، ص 128 .\r\n( 4 ) . اشعار حلاج ، ص 78 .\r\n( 5 ) . دايرة المعارف فارسى ، جلد اول ، ص 861 .\r\n( 6 ) . رساله قشيريّه ، ص 589 .\r\n( 7 ) . المنتظم فى تاريخ الملوك و الامم ، ج 6 ، ص 160 .\r\n","page_name":" 164 ","page_number":164},
  {"content":"\r\n\r\nمىخوانيم : « حلاج كه از او مقالاتى در باب حلول و ادعاى معجزه و رسالت و ربوبيّت ظاهر شده بود ، مصمم شد كه ابو سهل اسماعيل نوبختى را در سلك ياران خود درآورد و به تبع او هزاران هزار شيعهء امامى را كه در قول و فعل تابع اوامر او و ساير بنى نوبخت بودند به عقايد خود برگرداند بخصوص كه جماعتى از درباريان خليفه نسبت به حلّاج حسن نظر نشان داده و جانب او را گرفته بودند و اگر آل نوبخت هم از اين جماعت پيروى مىكردند ديگر براى حلّاج مانعى در پيش باقى نمىماند و به اتكاى كثرت اصحاب و نفوذ بزرگان و عمال و منشيان دربارى مىتوانست براى دين جديد خود دستگاهى مهم ترتيب دهد . اما ابو سهل كه پيرى مجرّب و عالمى زيرك و فعال بود . . . در كار دفع حلاج منتهاى تدبير و فراست را ظاهر كرد . . . و امر حلاج را در بغداد فاش كرد و عامّه را از او برگردانيد و كذب ادعاى او را نقل مجلس صغير و كبير نمود .\r\nحلاج در سال 296 به بغداد آمد و به دعوت مردم پرداخت ، ابو الحسن بن الفرات او را تعقيب كرد و ابن داود فتواى معروف خود را در حليّت خون او صادر نمود . حلاج از بغداد گريخت و به شوشتر و اهواز پناه برد در سال 301 بار ديگر ، عمال خليفه به تعقيب او اقدام كردند و سرانجام او را گرفتند و در عهد وزارت « على بن عيسى » به بغداد آوردند . او 8 سال در حبس ماند تا بالاخره در 24 ذى القعده 309 پس از 7 ماه محاكمه ، به فتواى قضاة و ائمهء دين و امر مقتدر خليفه و وزير او حامد بن العباس به دار آويخته شد . » « 1 »\r\n\r\nابن راوندى\r\n« ابو الحسن احمد بن يحيى اهل راوند از روستاهاى كاشان ( متولد در حدود 205 ه و متوفى به سال 298 ) از شخصيتهايى است كه تاكنون كاملا شناخته نشده است . اين مرد كه نخست از متكلمّان بزرگ معتزله بود ، و سپس از آنان تبرّى جسته و به ردّ و نقض آنان پرداخته است ، در كتب تاريخ و ملل و نحل از او به عنوان زنديق و ملحد ياد شده و گاه از رجال و مؤلفان شيعه اثنى عشرى به شمار آمده است . بعضى گفته‌اند كه او در مقالات اهل اديان ، چيره‌دستى فراوان داشته و ناقل قول آنان بوده است ، و برخى گفته‌اند كه او خود معتقد به افكار الحادى فرق مختلف بوده است ، در بعضى از منابع ، گفتار او در رد پيمبران و كتابهاى آسمانى نقل گرديده ، و در بعضى ديگر ، از گفته‌هاى او در رد منكران نبوت و معارضان اديان الهى استمداد شده\r\n\r\n\r\n","description":"","footnote":"\r\n( 1 ) . عباس اقبال ، خاندان نوبختى ، نشر كتابخانه طهورى ، ص 112 به بعد . ( براى كسب اطلاعات بيشتر راجع به حلاج رجوع كنيد به كتاب حلاج ، از على مير فطروس ، از ص 115 به بعد .\r\n","page_name":" 165 ","page_number":165},
  {"content":"\r\n\r\nاست . از يك طرف « كتاب الزّمرد » را به او نسبت مىدهند كه ردّ قرآن و پيغمبر است و از طرفى ديگر او را مؤلف « كتاب الامامة » مىدانند كه در آن اثبات نص بر امامت حضرت على بن ابى طالب كرده است . براى جويندهء بىنظر ، بسيار دشوار است كه درباره شخصى متفكر ، كه افكار او مبتنى بر عقل و انديشه بوده و بر عقايد فرقه‌هاى مختلف خرده گرفته و آنان را با خود دشمن مىساخته نظرى قاطع و حكمى صريح اظهار كند و بهتر آن است كه تحقيق و تأمل كند . . . » « 1 »\r\n\r\nاتّهام زندقه\r\n« ابن راوندى يكى از كسانى است كه در تاريخ ، به عنوان زنديق از او ياد شده است . كلمه زنديق و زندقه در تاريخ اسلام و ايران بسيار ديده مىشود و همراه با آن خاطره‌هاى تلخ ، و ناگوارى همچون طرد و نابود كردن دانشمندان ، و سوختن كتابهاى علمى و بستن مراكز دانش به ياد مىآيد ، ما نخست درباره اصل اين كلمه و موارد استعمال آن و سپس دربارهء ابن راوندى كه به اين عنوان ملقب و موصوف شده است سخن مىرانيم . برخى از لغت‌نويسان عرب نوشته‌اند زنديق معرّب زن‌دين ( اى دين المرأة ) است . . . بعضى ديگر گفته‌اند معرّب ( زندى ) مىباشد يعنى كسى كه منسوب به « زند » است و زند را برخى كتاب مانى ( ابن اثير ) و برخى ديگر كتاب « مزدك » دانسته‌اند . . . در تاريخ ، به مردان بسيارى برخورد مىكنيم كه متهم به زندقه و الحاد بوده‌اند ، از آن جمله عبد الله بن مقفع ، كه مىنويسند باب برزويهء طبيب را از خود ، بر كليله و دمنه افزود تا خلق را با فكر فلسفى آشنا و عقيدهء مردم را به اسلام سست كند . و عبد الكريم بن ابى العوجاء كه اخبار و احاديثى از خود ساخته و آن را به پيغمبر نسبت داده است ، و بشّار بن برد تخارستانى كه صريحا آتش را شايسته براى پرستش دانسته و ابان بن عبد الحميد لاحقى كه به جاى سبحان الله ( سبحان مانى ) مىگفته و محمد بن زكرياى رازى كه مقام پيغمبرى را انكار كرده است . و ابن راوندى كه سخنان كفرآميز بسيارى دربارهء نبوّت و اعجاز پيمبران گفته است ، پيرو اين مكتبند .\r\nابن نديم در كتاب « الفهرست » از عده‌اى نام برده كه به ظاهر مسلمان ، ولى در باطن زنديق بوده‌اند و در همانجا گويد : برخى گفته‌اند كه برمكيان نيز به جز محمد بن خالد بن برمك از زنادقه بوده‌اند ( الفهرست ، ص 473 ) و كتب و رسالات بسيارى نيز در ردّ گفتار آنان نيز نوشته شده است . قاسم بن ابراهيم ، كتاب « الرّد على الزنديق اللّعين ابن المقفع » را نوشته\r\n\r\n\r\n","description":"","footnote":"\r\n( 1 ) . دكتر مهدى محقق ، بيست گفتار در مباحث علمى و فلسفى و كلامى و فرق اسلامى ( منابع تازه‌اى درباره ابن راوندى ) ، ص 213 .\r\n","page_name":" 166 ","page_number":166},
  {"content":"\r\n\r\nو در آغاز كتاب مىگويد كه ابن مقفع كفر و الحاد را از مانى به ارث برده است و ابو حاتم رازى كتاب « اعلام النبوّة » را در ردّ بر كتاب « مخاريق الابناء » محمد بن زكريّاى رازى نوشته و ابو الحسن خياط معتزلى « كتاب الانتصار » را در رد بر كتاب « فضيحة المعتزله » ابن راوندى نوشته . و المؤيد فى الدين شيرازى نيز در كتاب « المجالس المؤيديّة » قسمتى از كتاب « الزّمرد » ابن راوندى را رد كرده است .\r\nنكته‌اى كه تذكر آن در اينجا لازم است اينكه ، اتّهام الحاد و زندقه نخست به عنوان « مانوى » و مزدكى صورت مىگرفته و چون بيشتر از متهمان ، كسانى بودند كه از علوم شرعى گام فراتر نهاده بودند و به علوم يونانى كه در آن روزگار « علوم اوائل » نيز خوانده مىشد ( الفهرست ، ص 169 ) ميل كرده بودند ؛ آن علوم يعنى فلسفه و منطق و مضافات آن نيز كفر و زندقه به‌شمار مىآمد . » « 1 »\r\n\r\nمبارزه با فلسفه و منطق\r\nاگر صفحات تاريخ را ورق بزنيم موارد بسيارى را مىيابيم كه از فيلسوفان و اهل منطق به زشتى ياد شده و به فلسفه و منطق ، كفر و زندقه اطلاق كرده‌اند . سيوطى رساله‌اى دارد به‌نام « القول المشرق فى تحريم الاشتغال بالمنطق » و در آنجا منطق و فلسفه را با زندقه برابر مىداند ، و همو در كتاب « بغية الوعاة » كه در شرح‌حال صوفيان و نحويان و لغويان است از اديبانى كه آشنا به فلسفه و منطق بوده‌اند به زشتى ياد مىكند ، و شگفت نيست كه مىبينيم جملهء « من تمنطق تزندق » از كثرت شيوع جزو امثال سائره گرديده است . . . حتى اشكال هندسى و دواير فلكى و دايره‌هاى عروضى هم كفر و زندقه به‌شمار آمده است . . . قفطى در اخبار الحكما گويد : عبد السّلام بن عبد القادر گيلانى كه از اجلّه دانشمندان بود مورد حسد و كينه قرار گرفت و خليفه ناصر دستور داد كه در حضور جمع ، كتب او را بسوزانند .\r\nمنبرى ترتيب دادند براى ابن مارستانه ، و او پس از خطبه ، فيلسوفان را به باد لعنت و دشنام گرفت و سپس يك‌به‌يك از كتابها را برمىداشت و پس از نفرين و ناسزا بر مؤلف و كاتب ، آن را در آتش مىافكند . حكيم يوسف سبتى اسرائيلى گويد من در آن محفل حاضر بودم و ديدم كه ابن مارستانه كتابى از ابن هيثم در دست گرفت و در ميان آن اشاره به دواير فلكى مىكرد و به مردم وانمود مىساخت كه اينها مطالب كفرآميزى است كه براى از بين بردن اسلام آورده شده و سپس آن را در آتش افكند . ( قفطى ، اخبار الحكما ، ص 154 ) .\r\n\r\n\r\n","description":"","footnote":"\r\n( 1 ) . همان كتاب ، ص 191 به بعد .\r\n","page_name":" 167 ","page_number":167},
  {"content":"\r\n\r\n\r\nبه چه كسانى زنديق مىگفتند\r\n. . . با اين مقدمات روشن مىشود كه مفهوم زندقه و زنديق يك امر ثابتى نبوده بلكه در زمانها و مكانهاى مختلف مفهوم آن تغيير مىكرده ، نه تنها مانويان و مزدكيان و فيلسوفان و منطقيان زنديق خوانده شده‌اند بلكه روافض و اهل اعتزال نيز از اين نسبت بىبهره نمانده و گاه‌گاه چنين عنوانى يافته‌اند . چنان كه بيهقى ، معتزلى و زنديقى و دهرى را در يك رديف ذكر مىكند . ( تاريخ بيهقى ، ص 99 ) .\r\n. . . ابن جوزى خود ابو حيّان را در كفر و زندقه همپايهء ابن راوندى و ابو العلاء مىداند و در يكى از كتابهاى خود گفته است : زنديقان اسلام سه تن‌اند : ابن راوندى ، ابو حيّان توحيدى ، ابو العلاء معرى .\r\nزندقه و الحاد را فقط از نظر دينى و تاريخى نبايد توجيه كرد ، بلكه بايد جنبه‌هاى روحى و اجتماعى آن را نيز مورد نظر قرار داد . همين ابن راوندى كه ابو الفداء او را به عنوان « احمد الزنديق » ذكر مىكند نخست از متكلّمان مشهور بوده و آثار بسيارى داشته و سپس به عللى با اهل اعتزال مخالف شده و آنان او را از خود راندند و همين راندن ، در او اثر عميق باقى گذارد ، و سپس عمر خود را با فقر و درويشى گذرانيد و به مفاد گفته پيغمبر : « كاد الفقر ان يكون كفرا » كم‌كم شكّى نسبت به مبادى عاليه به دو دست داد . او به چشم مىديد كه نادانان و بىخردان در ناز و نعمت غوطه‌ورند ولى دانايان و فرزانگان براى قوت روزانه خود پريشان‌خاطر مىباشند . اين امور بود كه بر كفر و الحاد او افزود و اين معنى ، از دو بيت مشهور او به خوبى آشكار است :\r\n كم عاقل عاقل اعيت مذاهبه * و جاهل جاهل تلقاه مرزوقا\r\nهذا الّذى ترك الاوهام حائرة * و صير العالم التحرير زنديقا \r\n\r\nاعتراض ديگر صاحب‌نظران به مظالم اجتماعى و اقتصادى دوران خود\r\nهمين درد و ناله است كه با لحن ملايم‌ترى از ناى زندانى يمكان يعنى « ناصر خسرو » برمىآيد :\r\n به عز و ناز به گه برنشسته بَد فعلى * بژند و خوار بمانده به دَر نكو سِيرى\r\nبدين سبب متحيّر شدند بىخِرَدان * برفت خلق چو پروانه سوى هر نفرى \r\nفقر و درويشى و عدم مساوات و عدالت اجتماعى برخى را نسبت به مبادى معنوى و روحانى بدبين كرده و بىايمانى و سستى در دين به بار مىآورده است . مثلا مىبينيم شاعرى به‌نام احمد بن محمد افريقى در پاسخ زن خود كه او را بر نماز نخواندن نكوهش مىكرد گويد : « من با حالت افلاس و درويشى نماز نخواهم خواند ، نماز\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nرا « تاشها » و « بكتاشها » كه بر بستر آسايش غنوده‌اند بخوانند ، من كه خانه و مركب و زر و زيورى ندارم اگر نماز بخوانم و شكر خداى به‌جاى آورم منافق خواهم بود . »\r\n. . . ابن راوندى كتب بسيارى در مخالفت با اسلام نوشت ، او كتاب « التاج » را در رد بر موحدان و « بعث الحكمة » را در تأييد ثنويّت و « الدامغ » را در ردّ بر قرآن و « الفريد » را در رد بر انبياء تأليف كرد و كتاب « الطبايع » و « الزمرّد » و « الامامة » نيز از او مىباشد .\r\nبيشتر كتب او را شيخ ابو على و خياط و زبيرى رد كرده‌اند . . . دربارهء علت الحاد او اختلاف است ، برخى گفته‌اند از شدت فقر و فاقه بوده است و بعضى ديگر معتقدند ناكامى و محروميت و نرسيدن به جاه و مقامى كه آرزومند بود سبب زندقهء او گرديد . . .\r\nپس از آنكه كفر و زندقهء از او آشكار گشت ، معتزليان به پاى خاستند و از سلطان ، در كشتن او يارى خواستند . او به كوفه گريخت و در خانهء مردى پنهان شد و گفته‌اند كه در همانجا مرد . « 1 » ( ابن المرتضى ، المنية و الامل ، ص 53 ) .\r\n. . . بيشتر كتابهاى او كفرياتى است كه براى ابو عيسى يهودى اهوازى نوشته و در خانهء همو مرده است . . . . او در كتاب زمرد « شريعت شريفه را ابطال و نبوت را تحقير كرده است » . در اين كتاب گفته است ما در سخنان اكثم صيفى مىتوانيم بهتر از   « إِنَّا أَعْطَيْناكَ الْكَوْثَرَ »   بيابيم . . . و در كتاب « الدامغ » گفته : خدا كه همچون دشمنى خشمگين دارويى جز كشتن براى او نيست پس چه نيازى به كتاب و رسول دارد . او در يك جاى ، خود را عالم الغيب مىداند و مىگويد : « و ما تسقط من ورقة الّا يعلمها » و سپس در جاى ديگر مىگويد : « و ما جعلنا القبلة الّتى كنت عليها الا لنعلم . »\r\nو در وصف بهشت ، با توجه به آيات قرآن ، گفته است كه در آنجا نهرهايى از شير است كه البته به درد گرسنگان مىخورد و از عسل ياد كرده كه خالى آن گوارا نيست و به زنجبيل وعده كرده كه لذيذ نيست و براى لباس ، سندس را معين كرده ، كه براى فرش خوب است نه جامه ، و استبرق هم كه جز ديباى ستبر چيزى نيست و هركه بخواهد در بهشت چنين جامهء ضخيم بپوشد و شكم خود را با شير و زنجبيل پر سازد مانند عروس كردها و نبطى مىشود ، گويى چشم سر و دل او كور بوده است .\r\nاگر بخواهيم كفر و الحاد و زندقه او را در اين جا ذكر كنيم به طول مىانجامد . . .\r\nابو العلاء معرى هم ، چنان كه گفتيم ، متهم به زندقه و الحاد بوده است . روايت شده كه او كتابى در معارضه با قرآن نوشته و به « الفصول و الغايات فى محاذاة السور و الايات » موسوم\r\n\r\n\r\n","description":"","footnote":"\r\n( 1 ) . همان كتاب ، از ص 195 تا 198 .\r\n","page_name":" 169 ","page_number":169},
  {"content":"\r\n\r\nساخته است . ياقوت حموى ضمن شرح‌حال ابن الدهان الوجيه النحوى گويد :\r\n\r\nسخن وجيه نحوى با كتابدار\r\n« . . . محب الدّين محمد بن النّجار گفت : روزى وجيه نحوى به دار الكتب رباط مأمونيه رفت و با كتابدار آنجا ابو المعالى ، احمد بن هبة الله به گفتگو و بحث پرداخت تا آنكه سخن از معرّى به ميان آمد . كتابدار از او به زشتى ياد كرد و گفت كتابى از او در اين‌جا موجود بود و من اوراق آن را در آب افكندم . وجيه پرسيد ، مگر چگونه كتابى بود آن ؟ جواب داد كتابى بود در نقض قرآن ، وجيه گفت كار خطا و نابجايى كردى . مردمى كه آنجا بودند ، از گفتهء وجيه درشگفت شدند . و ابن هبة الله كتابدار نيز خشمگين شد و گفت : آيا مانند تو كسى سزاوار است كه اين عمل مرا خطا بخواند ؟ وجيه جواب داد اين كتاب از دو حال بيرون نبوده يا همپايه قرآن بوده است و معاذ الله كه چنين باشد ، پس عقلا نمىبايد از بين برده شود و اگر در مرتبه‌يى پايين‌تر از قرآن بوده وجودش معجزه‌اى براى قرآن محسوب مىشد ، گروه حاضر سخن او را پسنديدند و ابن هبة الله نيز به خطاى خود پى برد و خاموش گشت . » « 1 » ( ياقوت حموى ، معجم الادبا ، ج 6 ، ص 235 ) .\r\n« . . . المؤيد فى الدّين در مجلسهاى 517 تا 522 برخى از گفته‌هاى ابن راوندى را در كتاب الزمرد نقل مىكند و سپس به رد آنها مىپردازد . در مجلس 517 از او نقل مىكند كه گفته است : « عقل از بزرگترين نعمتهاى خداوند است بر بندگانش ، اگر فرستادهء خدا موارد تحسين و تقبيح عقل را تأكيد مىكند ، پس اجابت دعوت او مفيد نخواهد بود و اگر به خلاف عقل حكم صادر مىكند نبوت او قابل قبول نيست . » « 2 »\r\nدر مجلس 518 از قول ابن راوندى مىخوانيم : « پيغمبر كارهايى را به مردم دستور داده كه با عقل منافات و منافرت دارد ، مانند نماز و غسل جنابت و رمى جمره و طواف گرد خانه‌اى كه نه مىبيند و نه مىشنود و دويدن ميان دو كوهى كه سود و زيانى ندارند .\r\nاينها همه چيزهايى است كه عقل آن را صواب نمىشمارد ، زيرا چه فرق است ميان كوه صفا و مروه ، و ابو قيس و حرى - و نيز چه فرق است ميان خانهء كعبه با ديگر خانه‌ها كه فقط در آنجا بايد طواف كرد . » . . . اين بود نمونه‌اى از گفته‌هاى ابن راوندى در كتاب الزّمرد كه المويد فى الدين شيرازى در مجالس خود آورده و آنها را پاسخ گفته است . . . » « 2 »\r\nناگفته نگذاريم كه كليهء افكار و انديشه‌هاى مادى ابن راوندى نيز از طرف مخالفين او\r\n\r\n\r\n","description":"","footnote":"\r\n( 1 ) . همان كتاب ، ص 201 به بعد .\r\n( 2 ) . همان كتاب ، از ص 209 به بعد .\r\n","page_name":" 170 ","page_number":170},
  {"content":"\r\n\r\nرد شده است از جمله عقيدهء او به قدم عالم . چنان كه « . . . ابو عبد الله جعل كه كتابى نوشته و در آن عقيدهء ابن راوندى را در باب اينكه « جسم از عدم به‌وجود نمىآيد » رد كرده است . » « 1 » همچنين « ابن راوندى گفته است كه جسد آدمى است كه احساس مىكند و روح ، عرضى است كه باطل شده و از بين رفته است . » ( البدء و التاريخ ، ج 2 ، ص 123 ) در پايان اين بحث ذكر اين نكته ضرورى است كه در سرزمين ايران چنان كه خواهيم ديد بعضى از سلاطين و روحانيان مغرض ، يا متهم كردن مخالفان خود به كفر و زندقه توانسته‌اند دشمنان سياسى و عقيدتى خود را به وضعى فجيع از پاى درآورند و به كيفرهاى شديد محكوم كنند .\r\n\r\nقضاوقدر\r\nمسألهء قضاوقدر و جبر و اختيار از مهمترين مسائل كلام اسلامى به‌شمار مىرود . و دانشمندان و نويسندگان و شاعران برخى جبرى و جمعى ديگر قدرى بوده‌اند و افكار جبرى در آثار شاعر بزرگ ما سعدى انعكاس يافته است . . . درباره كلمهء « قضا » ميان مسلمانان اختلاف است . اشاعره مىگويند كه قضا عبارت است از حكم خداوند به آنچه كه بنده انجام دهد . اعم از كارهاى نيك و كارهاى بد ، ولى دانشمندان معتزله و شيعه ، اين عقيده را قبول ندارند « 2 » و مىگويند « اين معنى يعنى بوجود آمدن كارهاى بد و معصيت به‌وسيلهء خداوند در بنده ، از هيچ يك از مواردى كه « قضا » در قرآن به‌كار رفته مستفاد نمىشود . . . ابو يعقوب سجستانى ، دانشمند اسماعيلى ، قضا را به عقل تفسير كرده ، زيرا عقل يگانه قاضى ميان خلق است ، كه به وسيله آن آدمى به ادراك معلومات و ظفر به مطلوبات دست مىيابد . و قدر را به نفس تعبير كرده و از آن نفس ناطقه انسانى را اراده نموده است و به احتمال قوى ناصر خسرو ، توجه به همين تفسير ابو يعقوب سجزى داشته آنجا كه گفته است :\r\n هركس همى حذر ز قضاوقدر كند * وين هردو رهبرند قضاوقدر مرا\r\nنام قضا خِرَد كن و نام قَدَر سُخن * يا دست اين سخن ز يكى نامور مرا\r\nو اكنون كه عقل و نفس سخنگوى خود منم * از خويشتن چه بايد ، كردن حذر مرا\r\nاى گشته خوش دلت ز قضاوقدر به‌نام * چون خويشتن ، ستور ، گمانى ، مبر مرا \r\nو مسلما او كه چنين تفسيرى را از قضاوقدر مىكرده جاى آن داشته كه عوام را ملامت كند بر آنكه گناه و كاهلى و قصور و سستى خود را به قضاوقدر منسوب\r\n\r\n\r\n","description":"","footnote":"\r\n( 1 ) . همان كتاب ، ص 226 .\r\n( 2 ) . دكتر مهدى محقق ، بيست گفتار در مباحث علمى و فلسفى ، ص 47 .\r\n","page_name":" 171 ","page_number":171},
  {"content":"\r\n\r\nمىدارند . « 1 »\r\n گُنه و كاهِلى خود به قضا بر چه نهى * كه چنين گفتن بىمعنى كارِ سُفهاست\r\nخويشتن را چون فريبى چون نپرهيزى ز بَد * چون نهى چون خود كُنى عُصيان ، بهانه بر قضا « 4 » \r\nولى سعدى كه در اواخر عهد خوارزمشاهيان و در دوران منحط و پرآشوب حمله مغول مىزيسته به اقتضاى زمان ، قدرت و اختيارات نامحدود بشرى را ناديده گرفته و آدمى را بازيچهء حوادث روزگار انگاشته است تا آنجا كه مىگويد :\r\n كس را به خير و طاعت خويش اعتماد نيست * آن بىبصر بُوَد كه كُند تكيه بر عصا\r\nتا روز اوّلت چه نوشتست بر جبين * زيرا كه در ازل همه سَعدند و اشقيا\r\nقضا به نالهء مظلوم و لابهء محروم * دِگر « 2 » نمىشود ، اى نفس بس كه كوشيدى\r\nقضا دگر نشود گر هزار ناله و آه * به شكر يا بشكايت برآيد از دهنى\r\nفرشته‌اى كه وكيل است بر خزاين باد * چه غم خورد كه بميرد چراغ پيره‌زنى » \r\nولى پيروان مكتب اعتزال و مردانى چون ناصر خسرو با صراحت مىگويند اگر آدمى بر افعال خود مجبور باشد ، امر و نهى خدا معنى ندارد و خداوند نبايد بنده را بر گناهش عقاب نمايد . « 3 »\r\n اگر كار بودست و رفته قلم * چرا خورد بايد به بيهوده غم\r\nاگر نايد از تو نه نيك و نه بد * روا نيست بر تو نه مدح و نه ذم\r\nعقوبت محالست اگر بت‌پرست * به فرمان ايزد پَرَستد صَنَم « 4 » ستمكار زى تو خدايست اگر\r\nبه دست تو او كرد بر من سِتَم * كتاب و پيمبر چه بايست اگر\r\nنشد حكم كرده نه بيش و نه كم \r\n« . . . حال كه بطور اجمال نظر اشاعره و معتزله در مسألهء جبر و اختيار روشن گشت بايد يادآور شويم كه شيعه حدّ فاصل ميان آن دو يعنى « امر بين الامرين » را برگزيده و آن را مستند به حديث معروفى كه از امام جعفر صادق نقل شده كرده است . آن حديث عبارت است از « لا جبر و لا تفويض و لكن امر بين الامرين . » اين نظر مورد توجه بسيارى از خردمندان واقع گشته كه كوشيده‌اند خود را از دو نقطهء افراط و تفريط يعنى جبر و\r\n\r\n\r\n","description":"","footnote":"\r\n( 1 ) . همان كتاب ، ص 51 .\r\n( 2 ) . تغيير نمىكند .\r\n( 3 ) . براى كسب اطلاعات بيشتر رجوع كنيد به بيست گفتار ، پيشين ، از ص 45 تا 62 .\r\n( 4 ) . بت .\r\n","page_name":" 172 ","page_number":172},
  {"content":"\r\n\r\nتفويض بيرون آورده به مركز « اعتدال » امر بين امرين فرود آيند . . . ناصر خسرو شاعر و متكلم اسماعيلى گويد : « 1 »\r\n به ميان قدر و جبر ره راست بجوى * كه سوى اهل خرد جبر و قدر درد و عناست \r\n\r\nابو العلاى معرى ( 973 - 1058 م )\r\nابو العلاى معرى فيلسوف و شاعر عاليقدر عرب در سال 363 هجرى در قريهء معرّة النعمان از قراى حلب متولد شد و در چهار سالگى در اثر ابتلاى به مرض « آبله » از دو چشم كور شد و تا سال 449 كه ديده از جهان فروبست ، به گفته خود ، گرفتار سه زندان بود : « . . . ارانى فى الثّلاثة من سجونى . . . » يعنى خود را گرفتار سه زندان مىبينم : از اين خبر شوم مپرس :\r\nكورى و خانه‌نشينى و بقاى روح در تنى پليد .\r\nوى پس از فراگرفتن معلومات ضرورى ، به تكميل ادبيات و فلسفه پرداخت . كتب مذهبى عهد قديم و جديد را از راهبان فراگرفت و در محيط فرهنگى بغداد با حكمت يونانى و هندى آشنا شد .\r\nچون افكار و انديشه‌هاى اين شاعر عرب در عقايد و آراء بعضى از متفكرين ايران و جهان اسلامى مؤثر افتاده و به احتمال قوى مردانى چون حكيم عمر خيام نيشابورى و ناصر خسرو قباديانى كمابيش تحت تأثير نظريات فلسفى و اجتماعى او قرار گرفته‌اند بطور اجمال به ترجمهء احوال و بيان آراء فلسفى او مىپردازيم :\r\nناصر خسرو علوى در سفرنامه خود ضمن وصف معرة النعمان دربارهء اين مرد متقى ، پركار و شرافتمند چنين مىنويسد :\r\n« . . . در آن شهر مردى بود كه وى را ابو العلاء معرى مىگفتند . نابينا بود و رئيس شهر او بود . نعمتى بسيار داشت . . . خود طريق زهد پيش گرفته بود گليمى پوشيده و در خانه نشسته نيم من نان جوين را به نه گرده كرده شبانه‌روز به گرده‌يى قناعت كند . . . اين مرد در شعر و ادب به درجه‌يى است كه افاضل شام و مغرب و عراق معترفند كه در اين عصر كسى به پايهء او نبوده است و نيست و كتابى ساخته آن را « الفصول و الغايات » نام نهاده و سخنها آورده است مرموز . . . او را تهمت كردند كه تو اين كتاب به معارضهء قرآن كرده‌يى و پيوسته زيادت از دويست كس از اطراف نزد وى ادب و شعر خوانند و شنيدم كه او را زيادت از صد هزار بيت شعر باشد . »\r\n\r\n\r\n","description":"","footnote":"\r\n( 1 ) . رنج و درد\r\n","page_name":" 173 ","page_number":173},
  {"content":"\r\n\r\nابو العلاء در عين تقوى و پرهيزكارى به كار تعليم و تربيت شاگردان و تأليف و تصنيف كتاب مىپرداخته و كار و فعاليت را ركن زندگى مىشمرده است « و ادين الناس من يسعى و يحترف . » به عقيده اين متفكر بزرگ « دين‌دارترين مردم كسى است كه كار و شغلى پيشه كند . » « 1 »\r\nابو العلاء با وجود نابينايى از كودكى به فراگرفتن علم مشغول شد و از بركت هوش و حافظه سرشار در علوم عصر خود پيشرفتى تمام حاصل كرد ، در سن يازده سالگى ، به شاعرى پرداخت و با آنكه در آغاز كار از روش متنّبى پيروى مىكرد ديرى نگذشت كه تحت تأثير شرايط محيط ، سيره و سبك خاصى پيش گرفت و بر خلاف شعرا و متفكرين عصر خويش به جنگ با تعبد و تقليد برخاست و فقط به حكومت عقل و استدلال گردن نهاد .\r\nآثار منظوم و منثور ابو العلاء زياد بود ، ليكن اكثر آنها به باد فنا رفته و از آن ميان اشعارى به‌نام « لزوميات » باقى مانده است كه با مطالعهء آن مىتوان به اصول افكار و نظريات اين مرد حكيم پى برد . كتاب ديگر ابو العلاء « رسالة الغفران » است كه به يكى از ادباى حلب يعنى على بن منصور تقديم نموده ، در اين اثر بزرگ ، شاعر عرب ، على بن منصور را در عالم خيال به بهشت مىبرد تا در آنجا از كليهء ملحدين و كفارى كه از ميان طبقات مختلف به جهاتى مشمول لطف الهى شده و به بهشت راه يافته‌اند ديدن كند . در اين ديدار شاعر بلندپايه عرب از زبان ايشان نوادر و حكم و دقايق علمى و اجتماعى بسيارى را بيان مىكند و با لحنى شيرين و مستدل به مردم عصر خود مىگويد راه نجات تنها راهى نيست كه علماى دين مىگويند . اگر در مقام مقايسه باشيم رسالة الغفران او شبيه كمدى الهى دانته ، و بهشت گم‌شدهء ميلتن مىباشد ، به عقيدهء اين متفكر بزرگ ، مردم روى زمين به دو دسته تقسيم مىشوند : آنها كه عقل دارند و دين ندارند ، و ديگر آنها كه دين دارند ولى از نعمت عقل بىبهره‌اند .\r\n اثنان اهل الارض ، ذو عقل بلا * دين و آخر دين لاعقل له \r\nوى در جاى ديگر مىگويد :\r\nشريعتها ميان ما كينه‌هايى برپا مىكنند و اشكال گوناگون دشمنى را ميان ما باقى گذاشتند ، انسان ذاتا كارهاى خوب را براى آنكه خوب است انجام مىدهند نه به خاطر ثواب آخرت .\r\n\r\n\r\n","description":"","footnote":"\r\n( 1 ) . عقايد فلسفى ابو العلاء ، فيلسوف معرّه ، تأليف عمر فروخ ، ترجمهء حسين خديوجم ، ص 69 .\r\n","page_name":" 174 ","page_number":174},
  {"content":"\r\n\r\n\r\nعقيدهء ابو العلا دربارهء پيامبران و شريعتها\r\n« عقيدهء ابو العلا دربارهء پيامبران . . . مانند عقيدهء زكرياى رازى و جمعيّت اخوان الصفاست كه مىگويند : « تمام شريعتها ساخته و پرداخته بشر است » . ابو العلا به هيچ رابطه‌يى بين آسمان و زمين معتقد نيست و پيوند مادى يا معنوى محسوسى ميان خالق و مخلوق نمىبيند و بر تمام فرستادگان مىتازد . و مىگويند كتاب الفصول و الغايات را براى معارضه با قرآن ساخته است ، او مىگويد :\r\n« . . . گفته‌هاى فرستادگان را حقيقت مپندار ، كه آنها گفتار دروغى را به هم بافته‌اند .\r\nمردم به زندگى خوشى مشغول بودند آنها با آوردن امر محالى زندگى را مكدر كردند . » « 1 »\r\n« . . . ابو العلا معتقد است كه انبياء شريعتها را بدون در نظر گرفتن هدف و نتيجه‌يى وضع كرده‌اند و اغلب مذاهب از مثل اعلى ( ايده‌آل ) خالى هستند ، ولى خود آنها تصور كردند كه سعادت بشر ، در اين اديان است ، بدين سبب با مسلكها و اعمالى كه مورد قبول همگان است آنها را پركردند و مردم را بوسيله بهشت و دوزخ فريفتند و گروهى به ميل و خواسته خود اين شريعتها را دسته‌بندى كردند تا اينكه فرقه‌هاى مذهبى به‌وجود آمدند كه هركدام خود را بر حق و ديگران را گمراه مىداند و اين امر ، مخالف نتيجه‌اى است كه از شريعتها و نبوّتهاى واقعى انتظار مىرود . عقل درشگفت است و هيچ خبره و دانشمندى اين خبرها را بررسى نكرده است .\r\nچرا بعضى مجوس و مسلمانند و گروهى نصرانى و يهودى شدند ؟ و آتشكده‌ها تعبدا زيارت مىشوند و مسجدها و كليساها معمورند ؟ » « 2 »\r\nهر گروهى به خرافاتى پاىبندند ، آيا ممكن است روزگارى ، مردم به حقيقت معتقد شوند . سپس ابو العلا اين موضوع را رها مىكند و از نتيجهء بعثت انبيا پرسش مىكند و مىگويد : « اگر منظور از اين كار اصلاح بشريّت بوده است چرا مردم پس از آمدن انبياء در همان حالتى هستند كه قبل از بعثت آنها بوده‌اند . اندرزگويان بسيار اندرز گفته‌اند و در دنيا پيمبران زيادى به رسالت آمدند و رفتند و مصيبت و مشكلات بشرى همچنان باقى است و درد هنوز تو را رنج مىدهد . . . ابو العلا در اظهار عقيدهء خود دربارهء دين اسلام و ساير اديان صريح و بىباك بوده است : مسلمانان و نصرانيان اشتباه كردند و به حقيقت نرسيدند ، يهوديان سرگردان شدند و مجوسان گمراه گرديدند . مردم دنيا دو دسته‌اند :\r\n\r\n\r\n","description":"","footnote":"\r\n( 1 ) . عقايد ابو العلا ، پيشين ، ص 160 .\r\n( 2 ) . عقايد ابو العلا معرى ، ص 164 .\r\n","page_name":" 175 ","page_number":175},
  {"content":"\r\n\r\nعاقل بىدين و مؤمن بىعقل ! » « 1 »\r\nاگر از پيشوايان دين چيزى بپرسيم گفتهء خود را با قياس تغيير مىدهند ، عقل را با خرافات عوامفريب ، منكر مىشوند . اى گمراهان به خود آييد و بيدار شويد كه معتقدات شما نيرنگ پيشينيان است ، هدف آنها كسب مقام و جمع مال بود . موفق شدند و سپس هلاك گرديدند و سنّت لئيمان ادامه يافت .\r\nاما پيشوايان مذاهب خاصه ، هريك براى كسب مال و جاه به‌وسيله مذهب خود با ديگران جنگيدند و بشر را به درياى بيكرانى از ستيزه و گمراهى افكندند . گروهى روز « خم » را بزرگ داشتند . و بعضى به قصد معارضه با آن از روز « غار » تجليل كردند . مردم بر خلاف حقيقت گام برمىدارند . متشيّع راه افراط در پيش گرفت و « شارى » ناصبى راه تفريط .\r\n. . . ابو العلا نسبت به پيشوايان مذاهب فقهى ( ائمهء اربعه ) كه در شكل واجبات دينى حلال و حرام و قبول يا ردّ بعضى مطالب اختلاف كرده‌اند و نيز به فقيهان طرفدار آنها كوچكترين ارفاقى نكرده است :\r\nشافعى چيزى را جايز و حلال دانست كه ابو حنيفه آن را جايز نشمرده بود .\r\nپيران و جوانان ما گمراه شدند و دوشيزه يا عجوزى هم هدايت نگرديد .\r\n« به نظر ابو العلا : « . . . دين عبارت است از خوش‌رفتارى با تمام مردم ، كسى كه منكر حق مردم است چه دينى دارد . »\r\nمهار كردن نفس و او را به كار خير واداشتن از اداره كردن لشكرى انبوه ، مشكلتر است .\r\n. . . ابو العلا دربارهء عقل ، مبالغه كرده و آن را پيامبر دانسته است :\r\nاى فريب‌خورده ، اگر عقل دارى ، حقيقت را از او بپرس كه هر عقلى پيامبرى است .\r\nتا زنده‌ام كار نيك خواهم كرد ، روزى كه مردم ، بر من نماز مگزار .\r\nاز كسرى و پيروان او و نيز شستن صورت با بول گاو درشگفتم !\r\nو از گفته‌هاى يهوديان به اينكه خدا ، ترشح خون قربانى و بوى كباب را دوست دارد در حيرتم .\r\nو نيز از گفتهء نصارا ؛ كه خدا مظلوم واقع شده و حقش پايمال گرديده و كسى او را يارى نكرده است !\r\n\r\n\r\n","description":"","footnote":"\r\n( 1 ) . همان كتاب ، ص 168 .\r\n","page_name":" 176 ","page_number":176},
  {"content":"\r\n\r\nو از گروهى كه از شهرهاى دور آمدند تا رمى جمره و لثم حجر « 1 » كنند .\r\nاز گفتهء آنها درشگفتم ، آيا تمام مردم از ديدن حقيقت محرومند ؟\r\nنظريات انتقادى : دستى كه پانصد دينار ديه آن است براى چه در سرقت ربع دينار قطع مىشود ، به وارثان ميت در روز وفات او تبريك بگوييد كه آنها به ارث رسيدند و مرده راحت شد . » « 2 »\r\n« پادشاهان را مىبينم كه به ملت توجهى ندارند ، پس براى چه ماليات و عوارض مىگيرند . » « 3 »\r\nاميرشان با خيانت به امارت و فرمان‌روائى رسيده و زاهدشان با نماز شكار مىكند . « 4 »\r\nاگر گناهكار به اجبار گناه مىكند پس عقاب او ظلم است .\r\nمىگويند پايان روزگار نزديك شده و از عمر زمانه جز لحظه‌يى باقى نمانده است . « 5 »\r\nدروغ مىگويند و از پايان روزگار خبرى ندارند از اين دروغگويان خيالباف حرف گوش نكنيد .\r\nاى بنىاسرائيل آيا مىتوان به مسيح شما اميدوار بود ؟\r\nهيهات ، با جهل و حماقت نمىتوان حقيقت را تشخيص داد . مطالب بىاساس را مىبينم كه به‌وسيلهء تمام امتها برگزيده شده و آنها را مختصر يا مفصّل نموده‌اند .\r\n\r\nاصول عقايد و افكار ابو العلا\r\n« براى انسن جز آنچه مىبيند و حس مىكند چيزى وجود ندارد و از غيب بىخبر است . » « 6 »\r\n« از كسى كه مردم را به خير دعوت مىكند پيروى خواهم كرد و از دنيا رخت برمىبندم در حالى كه جز عقل پيشوايى ندارم . » « 7 »\r\n« اخبار گمراه‌كننده‌يى كه براى تو نقل مىكنند اگر موافق عقل نباشد قبول مكن - مردم اميدوارند كه پيشوايى سخنور با لشكرى فراوان ظهور كند و سخنورى در جمع خموشان پديد آيد . » « 8 »\r\nپندارى دروغ است ، پيشوايى جز عقل وجود ندارد كه در صبح و شام مردم را\r\n\r\n\r\n","description":"","footnote":"\r\n( 1 ) . مقصود اعمالى است كه حاجيان هنگام زيارت كعبه انجام مىدهند .\r\n( 2 ) و ( 3 ) . عقايد ابو العلا ، پيشين ، عمر فروخ ، ص 171 و 172 و ص 89 .\r\n( 4 ) و ( 5 ) . همان كتاب ، ص 90 و 91 .\r\n( 6 ) تا ( 8 ) . نقل و تلخيص از عقايد ابو العلاء ، اثر عمر فروح ، ترجمهء خديوجم ، ص 134 - 139 - 143 و 149 .\r\n","page_name":" 177 ","page_number":177},
  {"content":"\r\n\r\nرهبرى مىكند . . .\r\nاگر از عقل اطاعت كنى هنگام حركت و سكون براى تو خوشبختى مىآورد . با عقل مشورت كن و از غير او بگريز زيرا عقل بهترين راهنماى خوشبختى است .\r\nاز مردمى كه ديانت آنها جز نيرنگ و رشوه‌گيرى نيست اطاعت مكن چون سخنها دربارهء دين متباين است ، در جريان اين معارضه ، منكر ، موحّد و مشرك به‌وجود مىآيد .\r\nاز زندگى ملول شدم ، تا كى با ملتى كه اميرانشان به نادرستى انجام وظيفه مىكنند زندگى كنم . به رعيّت ستم كردند و فريب او را مباح دانستند ، مصالح مردم را ناديده گرفتند ، در حالى كه به حقيقت اجير آنها بودند . « 1 »\r\nچنان كه ديديم ابو العلاى معرى در عين تقوى و پرهيزكارى متفكرى مادى بود ( و در ديوان لزوميّات و رساله غفران يا بهشت و دوزخ ، با بيانى ساده و بىتكلّف ، اعتقاد به روز رستاخيز ، عرصهء محشر ، جن و پرى و شيطان ، و عقيده به شفاعت را به باد استهزا مىگيرد ، بعضى اين مرد متفكر را به مناسبت آثارى كه از خود به يادگار گذاشته فيلسوف شعرا و شاعر فلاسفه مىخوانند .\r\nابو العلاء در زمرهء دانشمندانى است كه عالم را قديم ، جاودانى و پايان‌ناپذير مىداند .\r\n\r\nدوران پيرى ابو العلا\r\n« . . . ابو العلاء از خود با « طنزى » ماليخوليايى سخن گفته است كه اندكى خيالپردازيهاى « سكارون » « 2 » را به خاطر مىآورد . در « 3 » يكى از نامه‌هايش چنين نوشته است : « خدا مىداند كه نيروى شنوايى و بينايى من خراب است ، سرنوشت در آن هنگام كه چهار ساله بودم اين امراض و علتها را بر من فرو فرستاد . . . يك سلسله مصيبتها بر اين افزوده شد ، كه اكنون مرا به‌صورت شاخهء خميده‌اى درآورده است و بالاخره در اين سالهاى اخير زمين‌گير شدم و نمىتوانم از جاى خود بلند شوم - اين همه درد و رنج ، موجب آن نشد كه شاعر نابينا ، بدبين و مأيوس شود و عطوفت و نيكخواهى خويش را به ابناء بشر ، از كف بدهد . نامه‌هاى وى آكنده از نشانه‌هاى سحرآميز شادىبخش و تحقيق و ترديد در صحت معتقدات بشرى است . . .\r\nاحساس و روح نقّادى ، تقريبا هميشه در آثار معرّى به يكديگر پيوسته است . . . » « 3 »\r\n\r\n\r\n","description":"","footnote":"\r\n( 1 ) . نقل و تلخيص از عقايد ابو العلاء ، اثر عمر فروح ، ترجمهء خديوجم ، ص 134 - 139 - 143 و 149 .\r\n( 2 ) .  Scaron  .\r\n( 3 ) . بارون كارادووو ، متفكّران اسلام ، ترجمهء احمد آرام ، ج چهارم ، ص 226 تا 231 ( به اختصار ) .\r\n","page_name":" 178 ","page_number":178},
  {"content":"\r\n\r\n\r\nنظر ويل دورانت\r\nويل دورانت دربارهء ابو العلاى معرّى مىنويسد كه وى : « در هشتاد سالگى بمرد ، به گفتهء يكى از پيروانش ، يكصد و هشتاد شاعر در تشييع جنازه‌اش بودند و هشتاد و چهار تن از علماء بر قبرش مرثيه گفتند .\r\nشهرت وى در مغرب زمين به سبب 1592 قطعه شعرى است كه به‌عنوان « لزوميات » معروف شده است . ابو العلا در اين اشعار ، چون ديگر شاعران از زن و جنگ سخنى نگفته ، بلكه جسورانه ، از مهمترين مسائل زندگى بحث كرده است :\r\n آيا بايد پيرو عقل باشيم يا وحى ؟ * آيا زندگى ارزش بودن دارد ؟\r\nآيا پس از مرگ زندگى هست ؟ * آيا خدايى هست ؟ \r\nشاعر گاه‌وبىگاه به ايمان تظاهر مىكند ، ولى مىگويد اين تظاهر ، احتياطى معقول ، براى دورى از خطر مرگ است كه مايل بدان نيست .\r\nوقتى از محال سخن دارم صداى خود را بلند مىكنم ، وقتى از يقين سخن دارم آهسته مىگويم .\r\nابو العلا مستمعان خود را اندرز مىدهد كه وقت خود را به كار حج تلف نكنند و به يك دنيا قناعت كنند . به‌نظر او ، دنيا گناه ندارد و بىجهت آن را ملامت مىكنيم ، ملامت درخور من و امثال من است .\r\nانگور و شراب و پيمانه و شرابخوار ، كدام يك را ملامت بايد كرد ؟ شراب‌گير با شراب‌خوار ؟\r\nو با طنزى نظير ولتر مىگويد :\r\nدر فطرت مردمان ستمگرى را عيان ديده‌ام ولى در عدالت آنكه ظلم آفريد ترديد نيست . » « 1 »\r\nزكريا گويد : روزى معرّى به من گفت اعتقاد تو چيست ، در دل گفتم اكنون عقيدهء معرّى را خواهم دانست . گفتم من « شاك و مرتابى » « 2 » بيش نيستم ، گفت شيخ تو ، نيز مثل توست و ابن خلّكان نيز در ترجمهء احمد ابن يوسف منازى آورده است كه وى نزد ابو العلا رفت و ابو العلا شكايت مىكرد كه مردمان مرا آزار مىكنند ، احمد گفت ، آنان را با تو چكار ، كه دنيا را بديشان واگذاشته‌يى ، ابو العلا گفت و آخرت را نيز . و باز ياقوت گويد قاضى ابو يوسف عبد السّلام قزوينى گويد : معرى به من گفت من در عمر خويش هيچكس\r\n\r\n\r\n","description":"","footnote":"\r\n( 1 ) . تمدن اسلامى ، پيشين ، ص 190 به بعد .\r\n( 2 ) . شاك و مرتابى ، يعنى شك‌كننده .\r\n","page_name":" 179 ","page_number":179},
  {"content":"\r\n\r\nرا هجا نگفته‌ام ، گفتم راست مىگويى ، مگر انبياء عليهم السّلام را . . .\r\n\r\nهوش و حافظهء ابو العلا\r\nابو زكرياى تبريزى شاگرد ابو العلا گويد : « روزى در مسجد معرّة النعمان نزد وى بودم . . . سالها بود هيچكس از مردم تبريز بدين شهر نيامده بود ، يكى از همسايگان خود را در مسجد ديدم ، سخت شادمان شدم . ابو العلاء گفت چه رسيد ، ماجرا بگفتم ، گفت برخيز و با او سخن گوى ، برخاستم و به زبان آذرى « 1 » ، ديرى با يكديگر سخن گفتيم ، هرچه خواستم از وى بپرسيدم ، چون بازگشتم ابو العلا گفت ، اين چه زبانى است ، گفتم اين زبان مردم آذربايجان است ، گفت من اين زبان ندانم و فهم نكنم ، و لكن آنچه باهم گفتيد من حفظ كرده‌ام و همهء الفاظ ما را بىزياد و نقصان تكرار كرد ، و همسايهء مرا سخت شگفت آمد . . . » « 2 »\r\n\r\nعقيدهء ابو العلا راجع به زنان\r\nبهترين زنان ، آنهايى هستند كه فرزند نزايند و اگر زاييدند بهترين نسل آن است كه سودمند باشد .\r\nتعدد زوجات موجب آزار زنان است . به آزار زنان آزاده راضى مشو .\r\nاگر فريب روزگار و مردم را خورده‌يى و قصد ازدواج دارى يك زن زيبا تو را بس است .\r\nاگر پيرى ثروتمند و نيرومند ، با زن جوانى ازدواج كند گناه او قابل اغماض است .\r\nيك زن تو را بس است در انديشهء زنى ديگر مباش كه بدبختى مىآورد .\r\nزنها مانند شيشه‌اند بايد با آنها مدارا كنى و گرنه شكسته مىشوند .\r\nفرزندى كه از نكاح حلال به‌وجود آيد ، با كودكى كه از جماع نامشروع توليد مىشود فرقى ندارد .\r\nآيا در بشريّت ، يك نفر پاك پيدا مىشود يا همه ناپاكند ؟\r\nنصارا دخترعمو را حرام مىدانند ، در حالىكه مجوس ( زرتشتيان ) با خواهران خود ازدواج مىكنند .\r\nابو العلا ، در اشعار خود ، مردم را به احترام و گرامى داشتن پدر و مادر توصيه مىكند .\r\nو در مورد مقام والاى مادر مىگويد : « سنگينى تو را به آسانى حمل كرد و دو سال تو\r\n\r\n\r\n","description":"","footnote":"\r\n( 1 ) . زبان تركى .\r\n( 2 ) . لغت‌نامهء دهخدا ، ص 636 .\r\n","page_name":" 180 ","page_number":180},
  {"content":"\r\n\r\nرا شير داد و به‌خاطر تو رنج فراوان تحمّل كرد . » « 1 »\r\n\r\nپاسخ علم الهدى به ابو العلاى معرى\r\nابو العلاى معرّى گفت : « دستى كه پانصد دينار ديه آن است براى چه در سرقت ربع دينار قطع مىشود . » « 2 »\r\nسيد مرتضى علم الهدى در پاسخ او مىگويد :\r\n عزّ الامانة اغليها و ارخصها * ذلّ الخيانة فافهم حكمة البارى \r\nيعنى عزّت و گرانبهايى « امانت » گران كرد ارزش دست را و خيانت موجب ذلّت و پستى آن گرديد . پس حكمت خدا را درياب .\r\nابو العلا در طول عمر 86 ساله خود زنى اختيار نكرد و از خوردن گوشت حيوانات خوددارى نمود و به هيچ موجود زنده‌يى آزار و اذيّت نرسانيد . مىگويند چون هنگام مرگش فرا رسيد وصيّت كرد كه بر سنگ قبرش اين بيت را بنويسند :\r\n هذا جناه ابى علىّ * و ما جنيت على احد\r\nاين جنايت پدرم بر من است * اما من به كسى جنايت نكردم \r\n\r\nكندى\r\nابو يوسف يعقوب ابن اسحاق ، متفكر و فيلسوفى عرب است كه قبلا به‌طور اجمال به نظريات فلسفى و اجتماعى او اشاره كرديم ، پدرش والى كوفه بود ، تربيت علمى و عقلى او در بغداد صورت گرفته است ، در دوران رشد علمى ، به دربار خلفا راه يافت و در زمان متوكل به سعايت دشمنان ، ميان او و خليفه كدورتى پديد آمد .\r\n\r\nآثار فرهنگى او\r\nكندى در علوم متداول زمان خود دست داشته و كتب و رسالات فراوان در فلسفه و منطق و حساب و هندسه و نجوم و طب و سياست و غيره تأليف كرده است ، كه در افكار و آراى دانشمندان ايران و ديگر ملل اسلامى مؤثر افتاده است . كندى فيلسوفى التقاطى بود ، وى تحت تأثير نوافلاطونيان به جمع و توفيق ميان آراء افلاطون و ارسطو پرداخت و در عين‌حال كوشيد كه اصول فلسفى او ، منافاتى با دين اسلام نداشته باشد و به همين‌جهت در بسيارى از معتقدات دينى با معتزله همراه است . كندى اجسام را از لحاظ بعد متناهى مىداند و درنتيجه به تناهى و حدوث اجسام و به حدوث عالم معتقد است ؛ و خداوند را ، مانند معتزله ، از صفات\r\n\r\n\r\n","description":"","footnote":"\r\n( 1 ) . عقايد ابو العلا ، عمر فروخ ، ترجمهء خديوجم ، ص 219 به بعد .\r\n( 2 ) . عقايد ابو العلا ، پيشين ، ص 89 .\r\n","page_name":" 181 ","page_number":181},
  {"content":"\r\n\r\nمخلوقات و حادثات منزه مىشمارد . به عدل الهى و به نبوّت و بعثت انبيا معتقد است .\r\nنظريهء او در تقسيم عقل ، به عقل فعال ، عقل هيولايى ، عقل بالفعل و عقل مستفاد ، در فلسفهء اسلامى مورد استقبال جمعى از صاحب‌نظران واقع شده است . در زمينه‌هاى علمى و رياضى تتبّعات سودمندى انجام داده و در رشتهء طب و موسيقى و علم احكام و نجوم نيز رسالات زيادى تأليف كرده است و نيز رساله‌يى در ساختن ساعت آفتابى از روى هندسه و اينكه ساختن ساعات بر صفحه‌هاى موازى با افق ، از طرق ديگر بهتر است ، به رشته تحرير درآورده است . قسمتى از رسايل فلسفى او را در سال 1950 در مصر چاپ كرده‌اند . » « 1 »\r\n\r\nارزش و مقام علمى كندى\r\nكندى ، چنان كه گفتيم ، در منطق و علوم طبيعى و طب و موسيقى دست داشت . با اينكه مسلمان بود در كسب دانش و كشف حقايق فلسفى كوشا بود . وى در مقدمهء كتاب اول مىنويسد :\r\n« نبايد از به‌دست آوردن حقيقت و پذيرفتن آن از هر منبعى كه باشد ، شرم داشته باشيم حتى اگر اين حقيقت از طريق نسلهاى گذشته و بيگانگان به ما برسد . براى كسى كه در جستجوى حقيقت است هيچ چيز گرانبهاتر از خود حقيقت وجود ندارد .\r\nحقيقت‌جويى هرگز مايهء كاسته شدن قدر و مقام كسى ، كه درصدد يافتن آن است ، نمىشود ، بلكه به وى شرافت و بزرگوارى مىبخشد . » « 2 »\r\nكندى جزو نخستين متفكرانى است كه سعى كرده است بين دين و فلسفه سازش دهد به نظر وى غايت و هدف دين و فلسفه يكى است و مراد از اين دو ، كشف حقيقت و تبليغ رفتار و كردار نيك است . توضيحات و استدلالات فلسفى به فهم دين كمك مىكند و دين نيز گره از مشكلات فلسفى مىگشايد . او جهان را حادث و مولود ارادهء خدا مىانگاشت و به رابطهء علت و معلولى معتقد نبود و بر خلاف ارسطو كه به قدم عالم معتقد بود وى مىگفت جهان و سراسر كاينات بىآنكه به ماده و زمان نيازى داشته باشد به ارادهء خدا به‌وجود آمده است . كندى در خدمت مأمون و معتصم محترم بود ولى در عهد المتوكّل كه خليفه‌يى فاسد و مرتجع بود كتابخانه او مدتى ضبط شد . او نيز مانند معتزله سعى مىكرد مبانى و مفاهيم اسلامى را با اصول علمى و عقلى و فلسفى توجيه كند . وى « علاوه‌بر فلسفه يونانى از دبستانهاى فلسفه ايران و هند نيز متأثر بود و در بعضى از\r\n\r\n\r\n","description":"","footnote":"\r\n( 1 ) . دايرة المعارف فارسى ، مصاحب و ديگران ، جلد دوم ، ص 2275 .\r\n( 2 ) . رسائل الكندى الفلسفيه ، تأليف ابو زيد ، صفحه 102 به بعد .\r\n","page_name":" 182 ","page_number":182},
  {"content":"\r\n\r\nتصانيف خود به جمع بين مبانى شرع و اصول معقولات مبادرت كرده است ، علاوه‌بر اين او به عقايد معتزله هم توجه و علاقه‌يى داشته و بعضى از رسالاتش مانند « فى انّ افعال البارى جلّ اسمه كلها عدل لاجور فيها » به قصد اثبات اصل معروف معتزله ، در اينكه ذات واجب فقط مصدر خير است و منشأ شرّ نفس ماست ، نگاشته شده بود . . . » « 1 »\r\n\r\nانديشه‌هاى معتزله\r\nبراى آنكه خوانندگان بيشتر با انديشه‌ها و افكار معتزله آشنا شوند جمله‌يى چند از گفتار آنان را از كتاب « تبصرة العوام » نقل مىكنيم :\r\nحسن رازى نويسنده تبصرة العوام ضمن گفتگو از مقالات كرّاميان از قول قاضى زوزنى مىنويسد :\r\n« ابو عبد اللّه كرام را كتابى است از تصانيف او و آن را نام « كتاب السّر » است و به خط خود بر پشت آن كتاب نوشته است  لا يَمَسُّهُ إِلَّا الْمُطَهَّرُونَ  و از جمله چيزها كه در آنجا ياد كند گويد چه فايده است در آفريدن سباع و چون آفريد قوت آن را گوشت كند و ايشان را به حيوانات مسلط كند ، تا خونشان مىريزند و گوشتشان مىخورند و مىتوانست كه قوتشان نبات و گياه كند و نكرد ، و اگر بكردى به حكمت نزديكتر بودى « 2 » . . . سپس از خوراك بنىآدم گفتگو مىكند و مىنويسد : انسان گوشت شتر و گاو و گوسفند . . .\r\nمىخورد كه هيچ گنه ندارد ، از براى چه گوشت اينها مباح كرد و در كدام حكمت روا بود كه عاصيان و گمراهان را بر مطيعان مسلط كند ، . . . چه فايده است در آفريدن مار و كژدم و موش . . . اين كتاب را از بهر آن « سر » خوانند كه آن را ظاهر نكنند الا بر خواص قوم . . .\r\nكتاب السّر از اول تا آخر در تشنيعات و اعتراضات بود بر خداى تعالى و رسول و جمله انبيا و آنچه ياد كردم انموذ چيست ( يعنى نمونه و نموداريست ) از آن هزاران . . . » « 3 »\r\nنويسندهء « تبصرة العوام » ضمن بحث در پيرامون فرق معتزله مىنويسد : « اما نظّام و اتباعش گويند خداى تعالى بر فعلى قادر بود كه بداند كه صلاح خلق در آن است و نتواند كه چيزى كند با بندگان كه صلاح ايشان در آن نباشد و نتواند كه زياده كند بر عذاب اهل دوزخ و نتواند كه چيزى از آن كم كند و همچنين نتواند كه زيادت كند بر نعيم اهل بهشت و نتواند كه نقصان كند و گويد كه خداى قادر نبود بر آنكه درويش را توانگر كند و\r\n\r\n\r\n","description":"","footnote":"\r\n( 1 ) . سه حكيم مسلمان ، دكتر نصر ، صفحه 16 .\r\n( 2 ) . تبصرة العوام ، .\r\n( 3 ) . تبصرة العوام ، ص 65 به بعد .\r\n","page_name":" 183 ","page_number":183},
  {"content":"\r\n\r\nتندرست را مريض و بينا را كور كند . . . » « 1 »\r\nمؤلف تبصرة العوام در جاى ديگر گويد : « پيغمبر ( ص ) گفته است كه يهود پس از موسى هفتاد و يك فرقت شدند و امّت من به هفتاد و سه فرقت شوند جمله هلاك باشند الا يك فرقت كه نجات يابند - بدان كه هر فرقتى از اين فرق گويند كه : ناجى ماييم و ديگران همه كافرند و گمراهند و هميشه در دوزخ باشند ، اما اجماع امّت است كه اين جمله فرق ، چون به شهادتين و صانع و انبيا و اصول شرع اقرار كردند خون و مال و زن و فرزندشان در حصن « 2 » آيد و چون يكى از ايشان بميرد غسل و نماز بر وى و كفن و دفنش واجب بود و در گورستان مسلمانان دفن كنند . . . اگر كسى به خلاف اين گويد ، از تعصب و بىديانتى باشد . . . » « 3 » مؤلف تبصرة العوام در صفحهء 36 ، در ذكر فرق خوارج مىنويسد :\r\n« بدان كه هر فرقتى كه ايشان منسوب به اسلامند دعوى كنند كه دين اسلام و ايمان آن است كه اعتقاد ايشان است و باقى را نه ايمان است و نه اسلام بلكه استسلام است . . . اما اسلام : بدان كه اسلام فرمان‌بردارى و انقياد بود ، اگر به طوع باشد و اگر به اكراه ، چنان كه رسول مىگويد كه مرا فرمودند كه با خلق كارزار كنم تا آن‌وقت كه گويند لا إله الا اللّه محمد رسول الله و چون گفتند ، مال و خون ايشان در حصن آمد . . . » « 4 »\r\nنويسندهء اين كتاب در بعضى از مقالات خود به عقايد كفرآميز معتزله اشاره مىكند :\r\n« معمر و اصحابش گويند هيچ از اعراض فعل خداى تعالى نيست بلكه اعراض جمله از افعال اجسام است و اجسام پديد آيند امّا به طبع و امّا به اختيار خداى تعالى بر اعراض قادر نبود ، پس ، بر اصل ايشان ، خداى تعالى نه خالق موت باشد نه خالق حيات ، پس اجسام خود زنده مىشوند ، و تورية و انجيل و زبور و قرآن و جمله كتابها نه كلام خداى بود . . . ، و ثمامة الاشرس گويد كه بسيار از حيوان مثل پشه و مگس و كيك و كنه و مانند اينها ايشان را خالق نباشد و خود پديد آيند و ابن قتيبه در كتاب مختلف الحديث گويد ثمامه ، خلق را ديد كه روز جمعه به مسجد جامع مىرفتند بعض ياران خويش را گفت : اين خران را ببينيد كه چگونه اين اعرابى ( يعنى محمد ( ص ) ) ايشان را سرگردان كرده است . . . » « 5 »\r\n\r\n\r\n","description":"","footnote":"\r\n( 1 ) . همان كتاب ، ص 48 .\r\n( 2 ) . امان ، پناه .\r\n( 3 ) . تبصرة العوام ، ص 28 .\r\n( 4 ) . همان كتاب ، ص 37 .\r\n( 5 ) . همان كتاب ، ص 52 .\r\n","page_name":" 184 ","page_number":184},
  {"content":"\r\n\r\nهمو گويد :\r\n« . . . رسولان جمله حكما بوده‌اند ، اما ايشان را جاه و منصب دوست بود ، از بهر مصلحت كار خويش ، اين دينها و شرايع بنهادند تا نادانان و جاهلان را مطيع خود كنند و اگر چنين نكردندى كس مطيع ايشان نشدى . . . حكما ترك رياست اتباع كرده بودند و رسل ترك آن نكردند و گويند سرگردانى خلق و گمراهى ايشان همه از انبياست . . .\r\n\r\nنظريات فلسفى ناصر خسرو\r\n\r\nفلسفه و دين\r\n« ناصر خسرو مردى متفكر و آزادانديش بود . در قرن پنجم يعنى در عصرى كه قشرىترين افكار حنفى و شافعى تسلط داشت و عصر سالوسى و دغل و رياكاريهاى دينى بود ، وى فلسفه را در مقابل تعبّد يارى كرد و مردم را به تحقيق و پژوهش فراخواند و در آغاز زاد المسافرين نوشت : « بر خردمندان واجب است كه حال خويش باز جويند ، كه تا از كجا همىآيند ، همىشوند انديشه كنند تا ببينند به چشم بصيرت مر خويشتن را در سفرى رونده كه مر آن را هيچ درنگى و استادنى نيست از بهر آنكه تا مردم اندر اين عالم است از دو حركت افزايش و كاهشى خالى نيست . »\r\nسپس ناصر خسرو ، متذكر مىشود كه اين « آبهاى خوش » و زلال تفكر فلسفى كه از ژرفاى فكر ، روان مىسازد بايد از بىخردانى كه در جامعه جاى دارند يا به قول او « ديوانگان امّت » محفوظ ماند تا آلوده نشود ، آنگاه مىنويسد : « مثل ما ، در برآوردن اين علم لطيف و دشوار و بايسته ، مثل كسى است كه چاههاى ژرف بكند ، كاريزهاى عظيم براند تا مرآب خوش را از قعر خاك بر هامون برآورد تا تشنگان و مسافران بدان برسند ، هلاك نشوند ، مر اين چشمه آب خوش را از ديوانگان امّت صيانت كند تا مر اين را به جهل و سفه خود پليد و تيره نكنند و به خاك و گل نيانبارندش . » « 1 » مراد ناصر خسرو ، از ديوانگان امّت ، عناصر قشرى و مردان جاه‌طلبى بودند كه جز تأمين منافع شخصى هدفى نداشتند و براى كشف حقيقت كمترين تلاشى نمىكردند .\r\nاز مطالعه آثار ناصر خسرو مخصوصا زاد المسافرين مىتوان به جريانات فكرى ، مخصوصا به انديشه‌هاى مادى آن عصر « طباعيان » پى برد ، ماديون آن عصر بر تقدّم\r\n\r\n\r\n","description":"","footnote":"\r\n( 1 ) . از انباشتن .\r\n","page_name":" 185 ","page_number":185},
  {"content":"\r\n\r\nهيولى بر صورت معتقد بودند - توضيح آنكه فلسفه مشاء دو مفهوم « هيولى » يا ماده را از صورت ، كه موجب پيدايش تنوّع در وجود است ، و هويت و شخصيّت خاص و جداگانهء هر ماده‌اى را پديد مىآورد ( مثلا انسان بودن ، حيوان بودن ، نبات بودن و غيره ) به مثابه دو مقوله جسم ، از هم جدا مىكند ، و بر آن است كه ابتدا ، مادهء نخستين يا ( هيولاى اولى ) بود كه در حال قوه و امكان بود و سپس به تدريج صورت پذيرفت ، و صورتها حالت فعل و واقعيّت آن ماده‌اند . اختلاف اساسى بين پيروان فلسفه مشاء با مادّيون در اين است كه طباعيها و ماديّون هيولى را بر صورت ، مقدم مىشمارند درحالىكه فلسفه مشاء هيولى را منفعل و صورت را فعّال و خلّاق مىداند .\r\nمثل اينكه ستارگان نور خود را از خورشيد اقتباس مىكنند و غيره .\r\nحكيم و فيلسوف اين زمان مىبايست با حكمت الهى يا طبيعى و حكمت مشاء و اشراق و كلام و اصول و فقه و فلكيّات و رياضى و طب و علوم سرّى و غريب آشنا باشد ، حكيمان در دوران خود به نوشتن « خلاصه » يا زبده يا « توضيح » دربارهء اين علوم مىپرداختند و گاه جامع و « كشكول » جنگ مانند ، دربارهء يك عده از علوم ترتيب مىدادند .\r\nدر اثر اعمال نفوذ بعضى از روحانيان قشرى ، و فقها ، زندگى حكيمان دشوار است و به همين جهت برخى مانند « ملا صدرا » گوشه‌گير و گمنام مىشوند و برخى ديگر مانند « ميرداماد » با مغلق‌گويى و كم‌گويى ، خود را از فتنه و گزند دشمنان در امان نگاه مىدارند .\r\n\r\nبرخى مسائل فلسفه اسكولاستيك ايران\r\nفلسفه اسكولاستيك ( يا قرون وسطايى ) ايران ، يك سلسله مسائلى داشت كه در نزد همگان مقبول و مسلم شمرده مىشد ، ولى دربارهء پاره‌يى از مسائل بحثهايى بود ، كه مرتبا و از آن جمله در دوران مورد بحث ما تكرار مىگرديد ، برخى نمونه‌ها را ذكر مىكنيم :\r\n1 . يكى از مهمترين بحثها كه موجب جدا شدن « مشائيون » از « اشراقيون » است مسئلهء حصول علم است ، معمولا براى ادراك جزئيات فقط « معرفت » به‌كار مىرفت .\r\n پاى استدلاليان چوبين بُوَد * پاى چوبين سخت بىتمكين بُوَد \r\n*\r\n چو عقل فَلسفى در علّت افتاد * ز دين مُصطفى بىدولت افتاد \r\nزيرا حجّت عقلى و يا استدلالى نقلى ، براى « حصول علم بر « ذوات » كافى نيست و در اينجا بايد به شهود ، كشف ، عيان و ذوق متوسل شد » مثلا سهروردى علم را نوعى « ظهور » مىدانست و ظهور هم تجلّى نور الهى و « عدم حجاب » است و در اين حالت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nاست كه اتحاد عاقل و معقول دست مىدهد ، و اما شيوه و وسيلهء نيل بر علم استدلالى تحصيل علوم مختلف در مدرسه و تفكر و احتجاج است ، ولى شيوهء نيل به علم ذوقى ، يا كشفى ، كتاب و مدرسه نيست بلكه مجاهده است . نكته ديگرى كه ناصر خسرو ، از قول طباعيان نقل مىكند و كاملا سيماى فلسفى آنها را به مثابه « ماترياليست » نشان مىدهد ، آن است كه عالم ازلى است و اشياء از طبيعت و از درهم‌آميختگى صفات طبيعت برمىخيزند و مدبر و مقدرى در كار نبوده است .\r\nدر اين‌باره ناصر خسرو مىنويسد :\r\nو اهل طبايع ، مر عالم را ازلى گفتند و گويند كه چيزها از اين چهار طبع همى بوده چون گرمى ، سردى ، ترى و خشكى بىآنكه تدبير و تقديرى از جز ايشان همى بديشان پيوندد و همى گويند : اين چهار چيز كه ياد كرديم ، صفتهايند ، مر صفت را از موصوف چاره نيست تا بر او پديد آيد ، آن موصوف كه مر اين چهار صفت را برگرفته است جسم است كه مر او را حركت ممتدّى است ، و گروندهء احوال است و مكان‌گير ، و قسمت‌پذير است ( زاد المسافرين ، ص 142 ) .\r\nاگر بخواهيم نظر طباعيان را به بيان امروزى باز گوييم چنين است : اجسام بدون هيچگونه مداخله‌اى از خارج ، وجود دارد ، ( بىآنكه تدبيرى و تقديرى از جز ايشان همى بديشان پيوندد ) و اين اجسام در حركت دايمى بلااراده و جبرى ( قسرى ) هستند و حالات و كيفيّات آنها دايم التغييرند ( گروندهء احوالند ) و در مكان جاى دارند ( مكانگير ) و قابل تقسيم هستند و از صفات اين اجسام ، گرمى ، سردى ، ترى ، و خشكى است و همهء چيزها از اين اجسام و از اين صفات ناشى شده‌اند يعنى طبيعت ، منشاء كل است و تحول و حركت اين طبيعت و تركيبها و آميختگيهاى صفات مختلف وى منشاء بروز تنوع جهان است - آيا اين طباعيان و مادّيون كه ناصر خسرو از آنان سخن مىگويد كيانند ؟ متأسفانه در محيط مذهبى و پرسالوس و رياى عصر ناصر خسرو ، قشريّون متعصّبين به اهل علم و استدلال اجازه نمىدادند كه آثار و افكار خود را بنويسند و در معرض افكار عمومى قرار بدهند و اگر مردان قهرمان و شجاعى جهان‌بينى علمى خود را مىگفتند و مىنوشتند جان و مالشان در خطر بود ، به همين مناسبت ما از آثار و افكار ماترياليستهاى قرون وسطا كه ناصر خسرو از آنها سخن مىگويد اطلاع كافى نداريم . آنچه مسلم است غير از نظريّات فلسفى ارسطو و افلاطون افكار مادى ذيمقراطيس ( دموكريت ) و ابيقورس ( اپيكور ) و فيثاغورث ( پيتاكور ) و بسيارى از ديگر متفكّرين يونان قديم در ايران پيش و پس از اسلام رخنه كرده و مىتوان پيوند فكرى بين جريانات فلسفى ايران را با آن جريانات برقرار\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nساخت . چنان كه گفتيم متأسفانه از آثار و افكار اصحاب هيولى و مادّيون ايران چيز قابل ذكرى به يادگار نمانده و ناصر خسرو تنها از اين گروه دو تن را ذكر مىكند : « اصحاب هيولى چون ايرانشهرى و محمّد زكرياى رازى و جز ايشان گفتند كه هيولى ، جوهرى قديم بوده است ( زاد المسافرين ، ص 73 ) . . . رازى يكى از خلاقترين متفكران قرون وسطا و يكى از برجسته‌ترين ماترياليستهاى خاور زمين است و جا دارد كه ملت ما به داشتن چنين داهى بزرگوارى ببالد ، رازى دفاع از علم و ماترياليسم را در عصرى خشن و جاهل با خريد خطراتى مهيب و قبول اهانتهاى فجيع انجام داد و كسانى مانند ابو نصر فارابى ، ابن سينا ، ابن هيثم ، ابن حزم ، شهيد بلخى ، ناصر خسرو ، امام فخر رازى و غيره يا كتب و رسالاتى در رد عقايد رازى تأليف كرده‌اند و يا او را مورد اعتراضات دشنام‌آميز شديد قرار داده‌اند . پژوهندگان تاريخ تفكر فلسفى در ايران موظفند ، توجّه فراوانى ، به مطالعهء ارثيّه علمى و فلسفى رازى معطوف دارند .\r\n\r\nقدم هيولى\r\nناصر خسرو از قول رازى مىنويسد : « هيولى قديم است ، و روانيست كه چيزى پديد آيد نه از چيزى » ( زاد المسافرين ، ص 75 ) . از اين نقل قولها كاملا روشن است كه رازى به ابدى بودن ماده و محال بودن خلق از عدم ، يا به اصطلاح فلسفى « ابداع » معتقد بود .\r\n\r\nسه جريان فلسفى\r\nسه جريان عمدهء فلسفهء يونانى يعنى خطمشى افلاطون ( ايداليسم ) و خطمشى ذيمقراطيس ( ماترياليسم ) و خطمشى بينابينى ارسطو ( ماترياليسم ناپيگير ) در وجود فلاسفه ما منعكس است و مىتوان در اين ميان مثلا ابن سينا را بطور عمده يك مشاء و ارسطويى ( البته با يك سلسله مختصات و تفاوتها ) و رازى را نماينده خطمشى ماترياليستى ذيمقراطيس ( البته آن هم با يك سلسله مختصات و تفاوتها ) دانست .\r\nعلاوه بر هيولى كه رازى آن را قديم مىداند ، به چهار قديم ديگر معتقد است « محمد زكريا پنج قديم را ثابت كرده است يكى هيولى ديگر زمان سه ديگر مكان ، چهارم نفس پنجم بارى سبحانه و تعالى » ( زاد المسافرين ، ص 73 ) .\r\nقديم بودن زمان و مكان كه از صفات لاينفك ماده‌اند پس از قبول قديم بودن ماده ( هيولى ) حكمى است احترازناپذير ، اما نفس كلى را رازى وسيلهء ارتباط مبداء الهى و هيولى قرار مىدهد . قدم هيولى در زمان و مكان عملا براى مبداء الهى وظيفه و عملى باقى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nنمىگذارد ، زيرا سلب وظيفه خلقت براى خالق ، در حكم نفى آن است . رازى بنا به قول زاد المسافرين جهان را مركب از اجزاى لايتجزى مىدانست كه فراز آمدن ( انقباض ) و گشاده شدن ( انبساط ) آن اجزاى لايتجزى موجب بروز و تنوّع كيفيت در جهان است يعنى تنوّع كيفى ناشى از تنوع در كميت است . . . علاوه بر رازى ، معتزله هم كه از زمرهء متكلمين هستند ، علىرغم فلاسفه مشاء ايرانى ( مانند فارابى و ابن سينا ) معتقد به وجود جزء لايتجزّى هستند . معتزله معتقد بودند كه نه تنها ماده مفصل است و از اجزاى لايتجزى و خلاء تشكيل شده است بلكه زمان و مكان نيز منفصلند ، خود حركت نيز امرى انفصالى و مركب از نقاطى است كه در ميان آنها سكون است . هرچه سكون بيشتر ، حركت بطئىتر و هرچه سكون كمتر حركت سريعتر است . . . » « 1 »\r\n\r\nنظرات ابو ريحان بيرونى\r\n\r\nابو ريحان بيرونى ( 362 - 440 )\r\nرياضىدان و منجم و جغرافيدان و فيلسوف و سيّاح بزرگ ايرانى و يكى از بزرگترين دانشمندانى است كه تاكنون پا به عرصهء وجود گذاشته‌اند .\r\nاهل خوارزم بود و چون در بيرون شهر خوارزم به دنيا آمد به بيرونى معروف شد .\r\nاوايل عمر را در خدمت مأمونيان خوارزم و سپس چند سالى را در جرجان در دربار شمس المعالى قابوس و شمگير گذرانيد و كتاب آثار الباقيه را در آنجا در حدود 390 به نام قابوس تأليف كرد - بين 400 و 407 ه . ق به خوارزم بازگشت و مدتى در دربار ابو العباس مأمون ابن مأمون خوارزمشاه زيست . و در زمان شورش خوارزم و قتل خوارزمشاه و لشكركشى سلطان محمود غزنوى به خوارزم در آن ولايت بود ، و سلطان محمود ، در مراجعت به غزنه او را به آنجا برد ( بهار 408 ه . ق ) ، پس از اينكه در غزنه مستقر شد ، چند بار به وطن خود خوارزم سفر كرد و در غالب جنگهاى محمود در هندوستان همراه او بود . و در اين كشور با علما و حكماى هند معاشرت داشت و زبان سانسكريت آموخت ، و ساير اطلاعات خود را وسعت داد و مواد كتاب خود « تحقيق ماللهند » را فراهم ساخت و سرانجام در سن هفتاد و هفت سالگى در غزنه درگذشت .\r\n\r\n\r\n","description":"","footnote":"\r\n( 1 ) . تلخيص از كتاب احسان طبرى ، ويژگيها و دگرگونيهاى جامعهء ايران در پويهء تاريخ ، از ص 347 به بعد .\r\n","page_name":" 189 ","page_number":189},
  {"content":"\r\n\r\n« روح تحقيق و تدقيق ، فكر نكته‌سنج و موشكاف ، ذوق سليم و هوش سرشار ، سعهء صدر و انصاف و عشق به حقيقت و بىپروايى او در دريدن پرده‌هاى تعصّب و خرافات براى رسيدن به واقعيّت ، در قرون وسطا بىنظير است . و با اينكه قرنها از زمان او مىگذرد ، افكارش تازه و جوان و نزديكتر به دانشمندان كنونى است ، تا به فضلاى عصر او . وى با فنون ، علوم و اعتقادات و عادات ملل غيراسلامى بطور صحيح و خالى از تعصب آشنا گرديد ، و احاطهء او در اديان و ملل و نحل حيرت‌انگيز است ، و در مطالعهء دقيق كتب از هر قبيل كه پيش از او و در عصر او به عربى و فارسى و هندى تأليف شده بود يگانه بود - ابو ريحان سخت مخالف تعصب در علم بود و برضد آنان كه عرب را بر ديگر اقوام درين امر ترجيح مىدهند يا بالعكس ، شرح تندى نوشته است .\r\nاز جمله تحقيقات ابو ريحان مىتوان اينها را نام برد :\r\nشرح شمار هندى ( بهترين شروح قرون وسطايى ) ، مجموع گندمهايى كه به تصاعد هندسى در خانه‌هاى شطرنج قرار داده شود ، تثليث زاويه و مسائل ديگرى كه با پرگار و ستاره قابل حل نيست ، ساده كردن تصوير جسم‌نما براى تسطيح كره . تعيين دقيق عرضهاى بلاد . تعيين طولهاى آنها و اندازه‌گيريهاى زمين‌سنجى . تحقيق در جرم مخصوص و تعيين بسيار دقيق اجرام . مخصوص 18 سنگ گرانبها و فلز . بيان چاههاى آرتزين براساس قانون ظروف مرتبطه ، تحقيقات بىمانندى در اصول حساب و سال و ماه اقوام مختلف كه هيچكس پيش از او به درك و جمع آنها موفق نشده است ، و غيره .\r\nتأليفات ابو ريحان به 131 مجلّد بالغ بوده كه بيشتر آنها باقى مانده و به زبان عربى است . از آثارش ، آثار الباقيه ، تحقيق ماللهند ، قانون مسعودى و التفهيم را مىتوان نام برد .\r\nبه‌علاوه كتابهاى چندى از سانسكريت به عربى ترجمه كرده و واسطهء نقل و دانش اسلامى به هندوستان بوده است و با ابو على سينا نيز مكاتبات و مباحثاتى داشته است . » « 1 »\r\n\r\nسيماى علمى بيرونى\r\nاستاد فضل اللّه رضا ضمن بحث در پيرامون سيماى علمى ابو ريحان بيرونى مىنويسد : « اهل علم از يافته‌هاى بيرونى در مثلثات كروى ، قوانين محاسبه جيب ، تقريب و روش  iteration  اندازه‌گيرى وزن مخصوص بعضى فلزات ، ترازويى بر مبناى قانون ارشميدس ، چاه آرتزين ، كرويّت زمين ، حدس صائب در امكان وجود قارهء آمريكا ، اندازه‌گيرى « پى » ، جواهرشناسى ، روشهاى نقشه‌بردارى و گاهنامه ، سخن بسيار گفته و مطالب بسيار در اين باب نوشته‌اند . . . ولى نقد علمى دقيق\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد اول ، ص 30 .\r\n","page_name":" 190 ","page_number":190},
  {"content":"\r\n\r\nدر بعضى از اين آثار به وجهى كه شايسته امروز باشد هنوز برعهده آيندگان گذارده شده است - بنده سعى مىكنم تا مطالبى كه اهل علم بيان فرموده‌اند چندان بر زبانم تكرار نشود .\r\nبيرونى در كتاب « تهديد نهايات الاماكن لتصحيح مسافات المساكن » ، مسائل مهم جغرافياى رياضى را بحث مىكند كه قرنها مقدّم بر عصر اوست ، او مىخواهد نصف النهارى كه از غزنين و مكه مىگذرد به تحقيق مشخص بدارد ، هرچند در آن تاريخ عرض و طول جغرافيايى بغداد را نسبت به مكه مىشناختند ولى بيرونى عرض و طول غزنين و شهرهاى ديگر را به دقت بيشتر تخمين كرد ، براى اينكه ميزان دقت اين رياضىدان و منجم عاليقدر را كه با وسايل بدوى اندازه‌گيرى هزار سال پيش كار مىكرد با امروز بسنجيم كافى است كه طول و عرض جغرافيايى چند شهر را مقايسه كنيم ، خطاى او در اندازه‌گيرى واقعا بسيار ناچيز و دقت او ستايش‌انگيز است . امروز گاهى ما در كشورهاى در حال گسترش از نبودن وسايل مىناليم . . . هيچكس از كمى همت صحبت نمىكند ، اما ابن سينا و رازى و بيرونى وسايل كارشان با امكانات امروز ما قابل مقايسه نبود . آدمى به دقّت ابو ريحان اگر وسايل امروزى را در اختيار داشت ، در دل كهكشانها فرومىرفت و بر ماه و مشترى خيمه مىافكند .\r\nدر سال گذشته به‌وسيله كامپيوتر محاسباتى برمبناى اعداد نجومى و كسوف خورشيد و محاسبات تقويمها كه در كارهاى ابو ريحان مندرج است در آمريكا صورت گرفت و شتاب زمين را از روى اعدادى كه او داده بود اندازه گرفتند ، مطالعات ، جنبهء تخصصى ، فيزيكى و نجومى دارد . . . از حاصل كارهاى علمى . . . آشكار شد كه آنچه ابو ريحان با چشم سر ديده و در گوشهء ده از راه تفكر و تعمق به حاصل آن دست يافته از ميزان حقيقى سير و شتاب اين كره خاكى زياد دور نبوده . . . ملاحظه دوم بنده درباره آگاهى بيرونى است از يكى از پايه‌هاى اساسى علوم طبيعى يعنى اصل سرعت و شتاب و اينكه بيشترين و كمترين سرعت ( به اصطلاح ماكزيمم و مىنيمم ) وجود دارد . . . البته در ژرفاى اين سخن نبايد مبالغه كرد مفهوم رياضى دقيق و كامل  Differentiel  و مشتق ، از اكتشافات بزرگ نيوتون انگليسى و لايب‌نيتز آلمانى است اما مگر مىشود فراموش كرد كه شش قرن پيش از اين دو نابغهء جهانى ، مردى پژوهنده و متفكر ، ذهن خودش را از ميان جنگهاى سلطان محمود و سپاهيان هند بر آسمان پرواز مىدهد و مىگويد :\r\nپس اگر امر بر چنين منوال باشد معلوم مىگردد كه كندى در دو طرف امر ، ايجاد مىشود و حداكثر كندى در آن باشد ، سپس به سمت سرعت مىگرايد و حداكثر آن\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nسرعت در حضيض مىباشد و سپس به سمت كندى مىگرايد ( قانون مسعودى ، ج 2 ، ص 666 ، چاپ حيدرآباد ) بنده گمان دارم كه ريشه اصلى علمى  Differentiel  در ذهن بيرونى وجود داشته . . .\r\nدر كتاب التفهيم فى صناعة التنجيم در قسمت « ما الواحد » بيرونى شرحى نوشته است كه از نظر رياضيات عصر ما ، قابل تحسين است . . . آنچه كه توجه مرا جلب كرد اين معنى بود كه استاد ، واحد را تنها عددى در سلسله اعداد مورد بحث مىداند كه نسبت به دو عمل معيّن لايتغيّر است يعنى اعمال ضرب و تقسيم در ماهيت او تغييرى نمىدهد . . .\r\nهمچنين ابو ريحان واحد را زاينده و سازنده و سرچشمه مىداند . . . بيرونى يكى از نخستين دانشمندانى است كه اهميت علوم رياضى را در مطالعه قوانين فيزيكى و اهميت تجربه عينى شناخت . . . وى پيشرو حكمايى مانند « بيكن و دكارت و از نظرى همپايه علماى فيزيك قرون 18 و 19 » است .\r\n\r\nمحصول فكرى بيرونى\r\n« محصول فكرى بيرونى عصارهء امتزاج به معرفت هند و ايران و يونان و كشورهاى اسلامى در زمان اوست با اين تأكيد كه انديشه پژوهنده‌اش ، در همه‌جا ، روى دانسته‌هاى عصر او و بعد از او اثر گذاشته است » .\r\nابو ريحان بيرونى از متفكران پيشروى بود كه در هيأت بطلميوس شك كرد كه زمين ساكن و مركز جهان آفرينش و قطب سياحان افلاك است .\r\nاو از نخستين پژوهندگان دلير بود كه اين ديهيم امتياز را از سر زمين برداشت .\r\nابو ريحان دانشمند تجربى بود ، چنان كه در حل بعضى معادلات جبر و مقابله و معمول آن زمان ، ترازو به كار برد . . .\r\nاز آثار بيرونى چنين برمىآيد كه در ميان نوابغ جهان بخصوص بزرگان عالم اسلام ، او از چند نظر بسيار ممتاز و پيشرو و به راستى دارنده بعضى صفات بزرگ دانشمندان قرنهاى 17 و 18 و نوزدهم است ، شك علمى و طغيان عليه فيزيك و منطق ارسطو ، تأكيد روى تجربه و شهود ، پژوهندگى در مرز دانشها و يك نوع تحرّك ( ديناميسم ) در طلب دانش . . . بيرونى در پرواز است و براى او آنچه دريافته وسيله است براى رسيدن به ناشناخته‌ها . . . پرسشهاى ابو ريحان از ابن سينا و مباحثات آن دو دانشمند از ديد اجتماعى و تاريخ علم بسيار گرانبهاست ، اين مكاتبات اهميت گفت و شنود  ( Dialog )  را ميان اهل علم در جهان اسلام هزار سال پيش به خوبى مىرساند . . . فى المثل قسمتى از سؤال دوّم ابو ريحان و جواب شيخ الرئيس از روى كتاب شرح حال ابو ريحان ( به قلم علامهء فقيد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nعلى اكبر دهخدا ، چاپ دوم 1352 ، ص 55 ) نقل مىشود :\r\nسؤال دوم ابو ريحان : « طايفه‌اى گويند كه عناصر اربعه متحركند به جانب مركز ، ولى هركدام اثقل است زودتر به مركز مىرسد ولى هريك سبكتر ، ديرتر ، طايفه ديگر گويند كه ارض و ماء متحركند به مركز و هوا و نار متحركند از مركز به محيط . قول كداميك از اين دو فرقه صحيح و مطابق واقع است ؟\r\nجواب شيخ الرئيس : قول طايفه اول باطل و از صواب و سداد دور است چه اگر عناصر اربعه موافق قول آنها به جانب مركز حركت طبيعى نمايد از دو وجه بيرون نيست زيرا كه وصول به مركز براى آنها يا ممكن است و يا غيرممكن ؛ وجه اوّل كه وصول به مركز براى آنها ممكن باشد صحيح نيست به‌واسطه اينكه سواى حركت قسرى كه از صواعق و غيره است الى الان براى احدى مشهود نيفتاد ، كه نارى از محيط ، حركت طبيعى نموده به مركز رسيده باشد . . . » در اين سؤال و جواب پرسش ابو ريحان پرسش عالم طبيعى و تجربى است كه بىباكانه مىخواهد حقايق را دريابد و از زير سلطه علم نظرى بيرون رود . جواب استاد شيخ الرئيس جواب حكيم عالم و فيلسوف است كه دنيا را از دريچهء منطق و حتّى گويى منطق ارسطو و افلاطون مشاهده مىكند . . . قرن يازدهم ميلادى ( پنجم هجرى ) درخشنده‌ترين سده‌هاى علوم اسلامى و يكى از ممتازترين دوره‌هاى فرهنگ جهان است . علم حساب و جبر و مثلثات و نجوم و مكانيك و فيزيك و شيمى و هواشناسى و طب و تاريخ و جغرافياى علمى ، همه در اين دورهء درخشان تمدن اسلامى بر پايهء بلند قرار گرفت ، دريغا كه خوش درخشيد ولى دولت مستعجل بود . در ميان صدها بزرگانى كه در اين قرن پديد آمدند بيرونى و ابن سينا در آسمان علم درخشندگى مخصوص دارند . . . هنوز دويست سال از زمان بيرونى و ابن سينا و خيام و فردوسى و خواجه نصير طوسى نگذشته بود كه دانشگاههاى پاريس ، آكسفورد ، كمبريج و ناپل پايه‌گذارى شد . . . اهل علم كشورهاى مسلمان و دوستداران فرهنگ اسلامى بايد بكوشند كه سهم گرانقدر و بلندپايهء علوم اسلامى ، در فرهنگ و نهضت علمى و صنعتى اروپا و آمريكا آشكارتر شود . . . ببينيم كدام بخش از اين معارف ، چگونه به‌دست بزرگان اروپا و آمريكا رسيده و در ميان نويسندگان مغرب‌زمين چه كسانى حق مطلب را ادا كرده‌اند و چه كسانى به ناروا با كم‌دانى ، سهم دانشمندان بزرگ اسلام را به ديگران بخشيده‌اند .\r\nدر بارگاه دادگسترى معرفت جهانى ، صداى اهل علم ايران و كشورهاى اسلامى و دوستداران ايشان بايد رساتر به گوش تاريخ برسد . . . البته در اين جستجوها بايد واقع‌بين ، و از تعصّب بر كنار بود ، بايد آن ميزان ، كه بزرگان علم جهان از فرهنگ و علوم اسلامى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبهره برده‌اند نخست ارزيابى و آنگاه شناخته‌تر و شناسانده‌تر شود . . . دانشگاهها و فرهنگستانهاى ما ، آنگاه بارورتر و برومند و معنىدار خواهند بود كه باز بيرونىها و ابن سيناها ، بپروراند و گرنه به گفتهء سعدى :\r\n نقش ديوار خانه‌اى تو هنوز * گر همين صورتى و القابى \r\nحاصل دانشگاهها و مؤسسات پژوهشى بايد سخنوران دلير ، پژوهندگان بت‌شكن نوآور ، متفكرينى در رديف جهانى و خلاصه مشكهاى خودبوى باشد نه نامهاى عطارگوى ، و وضع مقررات گسترده و گواهىنامه‌هاى پرطمطراق . . . چرا روشى پيش نگيريم كه اين نازايى فرهنگى پايان يابد . . . » « 1 »\r\n\r\nروابط فرهنگى ايران و هند در قرون وسطا\r\n\r\nنفوذ و تأثير متقابل فرهنگ هندى و اسلامى در يكديگر\r\nپس از آنكه زبان عربى و « درى » از راه خراسان و كابل و زابل به سرزمين هند راه يافت ، علماى مشهورى در علوم اسلامى و ادب عربى در اين سرزمين نشو و نما كردند و عامل مؤثرى در اختلاط فرهنگى در اين عصر گرديدند ، نظير اسرائيل بن موسى بصرى « 2 » كه به هند آمد و در رشتهء حديث استاد بود و عبد الله اشتر بن محمد نفس زكيّه علوى ، كه در عصر منصور به سند آمد و از فقهاى امّت بود و به حكايت الانساب سمعانى با همكارى عده‌يى ديگر در نشر دين و فرهنگ اسلامى در سند نقش مهمى داشتند « 3 » ، غير از زبان عربى زبان درى نيز در سرزمين سند رواج يافت و هنگامى كه بشارى مقدّسى در قرن چهارم به سند رسيد ، در منصور پايتخت آن ، با قاضى ابو محمد منصورى و عده‌يى از فقهاى حنفى گفتگو كرد . در همين ايام در ملتان زبانهاى فارسى و سندى هردو رايج بود و اعراب آنجا به قول ابن حوقل زبان درى را هم مىدانستند . به گفتهء مسعودى نفوذ دينى و فرهنگى اسلامى و خراسانى درين عصر تا « قنّوج » شهر مشهور هندى هم رسيده\r\n\r\n\r\n","description":"","footnote":"\r\n( 1 ) . سيماى علمى ابو ريحان بيرونى ، پروفسور فضل الله رضا ، سال هفدهم ، شماره‌هاى 7 و 8 و 9 مجله راهنماى كتاب ، ص 473 به بعد سال 1353 . ( به اختصار ) .\r\n( 2 ) . نزهة الخواطر ، از عبد الحى هندى ، ص 45 .\r\n( 3 ) . مروج الذهب ، 1 / 372 .\r\n","page_name":" 194 ","page_number":194},
  {"content":"\r\n\r\nبود .\r\nو چون هنديان در اين ايّام ، در حساب و نجوم و طب و صنايع گوناگون نظير شمشيرسازى ، خرّاطى و نجّارى و تصويرسازى و نقاشى و داروسازى و شطرنج و حكمت و فلسفه و رياضيّات مشهور بودند ، درنتيجه روابط اقتصادى و سياسى ، و به حكم همسايگى ، بسيارى از علوم و فنون هندى از راه ايران به عالم اسلام راه يافت .\r\nچون ايران و افغانستان ، راه معروف ابريشم و گذرگاه بازرگانان هند و چين و عراق و ايران با ممالك عربى و مصر و روم بودند ، خواهى نخواهى درنتيجهء برخورد و التقاى فرهنگهاى مختلف ، از كتب و آثار علمى و فنى و هنرى يكديگر بهره‌مند مىشدند . « 1 »\r\nخاندان برمكيان ، در انتقال آثار علمى و فرهنگى هند از راه افغانستان و خراسان به دنياى عرب و اسلام كوشش بسيار كردند ، زيرا معبد نوبهار بلخ يعنى مقرّ اين دودمان ، مرجع تمام مردم بودايى هند و افغانستان و چين بود و حتى قزوينى در آثار البلاد مىگويد :\r\nكه راجه‌هاى هند و خاقان چين هم به زيارت آن معبد مىآمدند و به اداى مراسم مذهبى مىپرداختند .\r\nبه اين ترتيب برمكيان ، با فرهنگ و آداب و علوم و دانش هندى و چينى و بودايى آشنايى داشتند . افراد اين خاندان بعد از قبول اسلام در راه انتقال علوم هندى تلاش بسيار كردند و پزشكان و عالمان هندى را به دار الترجمه و شفاخانه‌هاى بغداد دعوت كردند و عده‌يى را براى تحقيق در علوم پزشكى و ادويه و معتقدات هندى به آن سرزمين فرستادند . به گفته ابن نديم در سال 377 ه در دورهء حكومت عباسى توجه فراوانى به امور فرهنگى شد و درنتيجهء مساعى يحيى بن خالد برمكى و دودمان برمكيان ، دانشمندان طب و فلاسفه هندى به بغداد دعوت شدند « 2 » و همين يحيى يكى از پژوهندگان را به هند فرستاد تا داروها و عقاقير هندى را به ايران بياورد و در پيرامون معتقدات و اديان هندى كتابى بنويسد . وى از علما و اطباء معروف هند مانند منكه و بازيگر و قلبرقل و سندباد نام مىبرد و همين منكه در دربار بغداد به علاج فرزندان خليفه همت گماشت و خليفه او را نواخت و به ترجمهء آثار سنسكريت ترغيب كرد و فرزند بهله كه « صالح » نام داشت از اطبّاى معروف بغداد گرديد و به گفتهء ابن نديم ، ابن دهن طبيب هندى در بيمارستان برمكيان سرآمد پزشكان بود و به\r\n\r\n\r\n","description":"","footnote":"\r\n( 1 ) . احسن التفاهيم ، 1 / 480 و آثار البلاد قزوينى ، ص 221 .\r\n( 2 ) . كتاب البلدان ابن فقيه ، ص 324 .\r\n","page_name":" 195 ","page_number":195},
  {"content":"\r\n\r\nترجمهء كتب هندى به عربى گماشته شده بود . « 1 » ( الفهرست ابن نديم ، ص 414 ) .\r\nديگر از كتب و آثار هندى كه در انتقال افكار سرزمين هند به خراسان و ممالك عربى مؤثر افتاده كتاب كليله و دمنه است كه در خزينه فرهنگى ملوك هند بود و در عصر انوشيروان « برزويه » آن را از هند به ايران آورد ، و ابوابى بر آن افزود و همين نسخهء پهلوى به‌وسيله روزبه ( عبد الله بن مقفّع ، مقتول در 145 ه ) به عربى درآمد و بعدا ابان بن عبد الحميد لاحقى از شعراى دربار برامكه و هارون ، اين كتاب را به نظم عربى درآورد و بعدها رودكى به امر نصر بن احمد و تشويق بلعمى وزير دانش‌پرور سامانى در حدود 320 ه آن را به زبان درى منظوم كرد و بعد از آن اين كتاب گرانقدر در بين ملل شرق و غرب به زبانهاى مختلف ترجمه و در اختيار فرهنگ‌دوستان جهان قرار گرفت . در اين عهد شعوبيه در احياى مفاخر ديرين خود كوشا بودند چنان كه سهل بن هارون رئيس دار الحكمه هارون كتاب وامق و عذرا و تدبير ملك و سياست را منتشر كرد و ابان بن عبد الحميد به تشويق برمكيان علاوه بر نظم كليله و دمنه ، كتاب مزدك و كتاب سندباد و كتاب بلوهر و بوداسف و سيرت اردشير و انوشيروان را نوشت و تمام اين آثار و ترجمه‌ها در انتقال فرهنگ و آثار و افكار ايرانى و عجمى و هندى به دنياى اسلام بسيار مؤثر بودند .\r\nو برمكيان در تشويق خدمتگزاران فرهنگى دخالتى اساسى داشتند . » « 2 »\r\n\r\nتأثير نظريّات اشاعره در ركود فرهنگى\r\nنظرات علمى و تجربى كه به‌وسيله مردانى چون زكرياى رازى ، ابن سينا ، ابن هيثم و ابو ريحان بيرونى اظهار شده بود چون ريشه اجتماعى عميق نداشت با روى كار آمدن اشاعره رو به فراموشى رفت . اشاعره در اين‌باره سخت پافشارى داشتند كه ميان جهان و خدا ناپيوستگى وجود دارد و هرچيز ، در جهان در برابر خالق ناچيز است . . . در صورتى كه فلاسفه به پيروى از نوافلاطونيان ، نظرى مبتنى بر اتصال و پيوستگى ميان جهان و علت وجودى آن داشتند .\r\nغزالى با اينكه از اكثر اشاعره به عقل و منطق نزديكتر بود ، با اين حال عقل و استدلال بشرى را سخت محدود كرد « در نوشته‌هاى او به وضوح نقشى را كه بايد فلسفه همچون كوششى از عقل بشرى براى توضيح و تبيين اشياء در فرهنگ اسلامى و\r\n\r\n\r\n","description":"","footnote":"\r\n( 1 ) . الفهرست ، ص 342 و تاريخ يعقوبى ، 1 / 105 .\r\n( 2 ) . نگاه كنيد به مطالعات دوساسى فرانسوى 1816 و بروكلمان در تاريخ ادب عرب ، 3 / 34 و 105 و سبك‌شناسى بهار ، جلد دوم ، ص 251 . براى كسب اطلاعات بيشتر نگاه كنيد به تتبّعات عبد الحى حبيبى ، تاريخ افغانستان بعد از اسلام ، صفحات 728 ، 729 ، 730 ، 735 و 736 .\r\n","page_name":" 196 ","page_number":196},
  {"content":"\r\n\r\nمخصوصا در ميان پيروان سنّت داشته باشد توصيف و بيان شده است پس از وى تعليم و تعلّم فلسفهء استدلالى مخصوصا در جهان تشيّع ادامه پيدا كرد ، ولى ديگر عنوان مركزيّت را در حيات عقلى اسلام نداشت . . . » « 1 » مكتب ارسطويى در اواخر قرون وسطا كمابيش مورد قبول جهان غرب قرار گرفت و از بركت آن مقدمات رنسانس و تجديد حيات علم و ادب در قرن هفدهم فراهم گرديد ولى غزالى كه زاييدهء محيط اجتماعى عصر خود بود به پيروى از اوضاع منحط و ارتجاعى زمان ، مكتب ارسطويى را كه به عقل و استدلال بشرى احترام مىگذاشت و حوزهء قدرت يزدان را محدود مىكرد از درون حيات عقلى اسلامى بيرون كشيد درحقيقت عقل و شعور بشرى را زندانى كرد و به طاير انديشهء صاحب‌نظران ، اجازهء پرواز و كشف حقيقت را نداد .\r\n\r\nمكاتب فلسفى به نظر غزالى\r\nافكار و انديشه‌هاى غزالى را از مطالعهء كتاب « المنقذ من الضّلال » به خوبى مىتوان دريافت وى ضمن گفتگو « در اصناف فلاسفه و اينكه عنوان كفر همهء آنان را شامل مىشود » مىنويسد : « بدانكه ايشان با اينكه فرقه‌هاى فراوان و مذاهب گوناگون دارند به سه قسمت تقسيم مىشوند :\r\nدهريان ، طبيعيان و الاهيان . صنف اول ، دهريان و آنان گروهى بوده‌اند از پيشينيان منكر آفريدگار توانا و گردانندهء جهان و چنان مىپنداشتند كه جهان به همين صورت كه هست پيوسته بوده نه اينكه سازنده‌يى آن را به‌وجود آورده باشد ، و نيز اينكه جانور از نطفه پديد مىآيد و نطفه از جانور . چنين بوده و پيوسته چنين خواهد بود اينان زنادقه‌اند .\r\nصنف دوم ، طبيعيان و آنان گروهىاند كه در جهان طبيعت و شگفتيهاى جانوران و گياهان ، بسيار جستجو مىكنند و در علم اندامهاى جانوران سخت مىانديشند و به همين جهت عجايبى از صنع خداى تعالى و بدايع حكمت او ديده‌اند كه ناچار به اين معترف شده‌اند كه قادر حكيمى هست كه به رعايت كارها و مقاصد آنها آگاه است ؛ هيچكس نيست كه در علم تشريح و منافع اندامها مطالعه كند ، و اين دانش ، ناگزير براى او حاصل نشود . . . اين گروه از آن جهت كه سخت در طبيعت به كاوش مىپردازند برايشان چنان نمودار شده است كه اعتدال مزاج اثر بزرگى در قوام نيروهاى حيوانى دارد ، پس چنان پنداشته‌اند كه نيروى خرد آدمى وابسته به مزاج اوست و چون مزاجش باطل شود ، آن نيز باطل و معدوم مىشود ، و چون معدوم شد به پندار ايشان ، بازگردانيدن چيز نيست شده ، مطابق عقل ، درست درنمىآيد پس بر آن شده‌اند كه نفس مىميرد و\r\n\r\n\r\n","description":"","footnote":"\r\n( 1 ) . علم و تمدن در اسلام ، دكتر نصر ، ترجمهء احمد آرام ، از ص 335 به بعد .\r\n","page_name":" 197 ","page_number":197},
  {"content":"\r\n\r\nبازگشت ندارد و به همين جهت منكر روز ديگر و بهشت و دوزخ و رستاخيز و شمار شده‌اند و چنين است كه در نزد ايشان نه فرمانبردارى را پاداش است نه نافرمانى را كيفر . . . اينان نيز زنادقه‌اند چه ريشهء ايمان ، ايمان به خدا و روز ديگر است و اينان با آنكه به خدا ايمان دارند منكر روز ديگرند .\r\nصنف سوم ، الاهيان و آنان متأخران از فلاسفه‌اند و از ايشان است ، سقراط كه استاد افلاطون بود ، و افلاطون كه استاد ارسطو بود ، و ارسطو كه منطق را براى ايشان تدوين كرد ، و علم را پيراست و آنچه را كه از پيش ساخته و پرداخته نبود ، چنين كرد ، و آنچه را كه از علوم كه ناپخته و نارسيده بود به كمال رسانيد ، و اينان همه ، دو صنف دهريان و طبيعيان را رد كرده‌اند . . . جز اينكه از بازمانده‌هاى كفر و بدعت ايشان چيزهايى براى خود نگاه داشته‌اند ، پس واجب است كه همهء آنان را با آن فيلسوفان مسلمان كه پيروى آنان كرده‌اند ، همچون ابن سينا و فارابى و غير ايشان كافر بدانيم ، ولى بايد دانست كه هيچكدام از فيلسوفان مسلمان ، در نقل علم ارسطو ، به اندازهء اين دو تن ( ابن سينا و فارابى ) توانايى نشان نداده‌اند و آنچه ديگران نقل كرده‌اند خالى از خلط و اشتباه نيست كه مايهء شوريدگى عقل مطالعه‌كننده مىشود و نمىفهمد كه آنان چه مىخواهند بگويند و چگونه مىشود چيزى را كه فهميده نشده ، رد كرد ، يا پذيرفت ؟\r\nو مجموع آنچه در نزد ما از فلسفه ارسطو درست است ، همان است كه اين دو مرد نقل كرده‌اند و منحصر در سه قسم است : يك قسم كه بايد آن را كفر شمرد ، قسم دوّم كه بايد آن را بدعت شمرد و قسم سوم آنكه منكر شدن آن واجب نيست .\r\n\r\nدر اقسام علوم فلسفى\r\nبدانكه علوم ايشان برحسب هدفى كه ما خواستار آن هستيم شش قسم است : رياضى ، منطقى ، طبيعى ، الهى ، سياسى ، اخلاقى .\r\nاما رياضيات ، به حساب و هندسه و علم هيئت عالم تعلق دارد و هيچ‌چيز آن به امور دينى ، نفيا و اثباتا بستگى ندارد بلكه مسائلى برهانى است كه پس از فهم و معرفت آنها ، راهى براى انكار وجود ندارد .\r\nو از اين علوم دو زيان برمىخيزد : نخست اينكه هركس در آنها نظر كند ، از دقايق آنها و از آشكارى استدلالات آنها دچار شگفتى مىشود و به همين جهت در حق فلاسفه اعتقاد نيكو پيدا مىكند ، و چنان مىپندارد كه همه دانشهاى ايشان از جهت وضوح و استحكام برهان ، همسنگ با علم رياضى است و چون از كفر و انكار خداى ايشان چيزهايى به گوش او رسيده است به تقليد محض ، كافر مىشود و با خود مىگويد اگر\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nدين حقيقتى داشت ناچار با اين دقتى كه اينان در اين علم دارند از نظرشان پنهان نمىماند و با كفر و انكارى كه از ايشان شنيده ، پيش خود استدلال مىكند ، كه حق همين كفر و انكار است . . . و اين آفت و زيان بزرگى است كه براى جلوگيرى از آن ، لازم است همه كسانى را كه در اين علوم خوض مىكنند از آن بازدارند . . . و آفت و زيان دوم از جانب كسى برمىخيزد كه دوست اسلام ولى نادان است و چنان گمان دارد كه بايد از راه هر علمى كه منسوب به ايشان است ، به يارى دين برخيزند و به همين جهت منكر همه علوم ايشان مىشود ، و آنان را نادان مىخواند حتى گفته ايشان را درباره خسوف و كسوف انكار مىكند و مىپندارد كه آنچه در اين‌باره گفته‌اند خلاف شرع است . چون چنين سخنان به گوش كسى برسد كه اين گونه مطالب را از طريق برهان ، قاطع مىدارند در برهان خود شك نمىكند ، بلكه چنان معتقد مىشود كه اسلام ، بر جهل و انكار برهان قاطع بنا شده است و به همين جهت ، مهرش به فلسه و كينه‌اش به اسلام افزونتر مىشود و هركس پندارد كه اسلام با انكار اين علوم يارى مىشود ، در حق اسلام جنايتى بزرگ روا داشته است . . .\r\n\r\nتصور و تصديق\r\nاما منطقيّات ، هيچ‌چيز آن نفيا و اثباتا به دين تعلق ندارد ، بلكه عبارت از نگريستن و تحقيق در راههاى استدلال و قياسات و شرايط مقدماتى برهان و كيفيت تركيب آن و شرايط حد درست و كيفيّت ساختن آن است و اينكه علم يا ( تصور ) است و راه رسيدن به آن حد است ، و يا « تصديق » است كه راه شناختن آن برهان است .\r\nو در همهء اينها چيزى نيست كه شايسته انكار باشد . . . اگر انكار كنند ، نتيجه‌اش اين مىشود كه كسى كه اهل منطق است در حق عقل انكاركننده اعتقاد بد پيدا مىكند ، و حتى اين بداعتقادى نيز ممكن است در حق اين شخص ، براى مرد منطقى حاصل شود چه تصور مىكند كه دين او به چنين انكارى وابسته است و اما علم طبيعيات ، بحث در اجسام عالم آسمانها و ستارگان است و آنچه زير آنهاست از اجسام مفرد همچون آب و هوا و خاك و آتش و اجسام مركب همچون جانور و گياه و معادن و اسباب تغيير و استحاله و آميختن آنها و اين شبيه است به جستجويى كه پزشك در تن آدمى و اعضاى رئيسه و خادمهء آن مىكند و درصدد يافتن علتهاى گشتن مزاج است و همان‌گونه كه شرط دين آن نيست كه مرد مؤمن منكر علم طب شود ، همين‌طور هم انكار علم طبيعيّات ، جز در موارد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nخاص كه در كتاب « تهافت الفلاسفه » و كتابهاى ديگر خود آورده‌ام روا نيست . . . « 1 »\r\n\r\nنظرى كلّى به عقايد و نظريات معتزله\r\n\r\nفهرستى از نظريات معتزله\r\n1 . پيروان مكتب اعتزال ، پل صراط را كه از مو نازكتر و از شمشير تيزتر است و بايد براى رسيدن به جهان ديگر از آن بگذريم ، منكر شدند .\r\n2 . سعى مىكردند نظريهء توحيد را از هرگونه تاريكى و آلودگى باورهاى ارثى توده‌ها ، مخصوصا در مورد اخلاق و متافيزيك دور سازند .\r\n3 . خدا را عادل مىشمردند .\r\n4 . مذهب ارسطو دربارهء ازليّت جهان ، ناگسستنى بودن قوانين طبيعت ، و انكار علم خدا به جزئيات ، حائلى بود كه متكلّمان خردگراى مسلمان را از شاگردان ارسطو جدا مىكرد .\r\n5 . انسان آفرينندهء كارهاى خود و مسئول آنهاست .\r\n6 . بنا بر اصل كلّى « قاعدهء لطف » بر خدا واجب است كه عادل باشد و در قبال ناملايماتى كه بشر تحمّل مىكند ، در اين دنيا يا در جهان ديگر به او پاداش بدهد ، بدين‌سان آنها اختيار نامحدود خدا را : لا يسئل عمّا يفعل ، تحت ضابطه درآوردند و خداى فعال ما يشاء كه در عمل خود آزادى كامل دارد و براى بهشت و دوزخ هيچ ضابطه و قاعده‌يى قايل نيست از ميدان عمل خارج كردند . به قول غولد ، دانشمند مجارستانى :\r\n« معتزلهء عقيدهء عدالت الهى را تا جايى تكامل دادند كه انسان آزاد را در برابر خدايى نهادند كه در كارهايش اختيار تام نداشت . »\r\n7 . معتزله به « بد مطلق » قايل بودند و خرد را ترازوى سنجش خوب و بد مىشمردند ، نه ارادهء خدايى را ، پس « خوب » نه از آن جهت نيكوست كه خدا دستور داده ، بلكه چون خود نيكو بود ، خدا بدان دستور داده است .\r\n8 . به‌نظر سنيّان مكتب كلاسيك ، خدا بينا ، شنوا ، خشمگين و خندان است ، مىنشيند ، مىايستد و از دستها ، پاها و گوشهايش ، در قرآن و حديث و متون ديگر گفتگوى بسيار شده است .\r\n\r\n\r\n","description":"","footnote":"\r\n( 1 ) . نقل و تلخيص از كتاب علم و تمدن در اسلام ، از ص 337 تا 342 .\r\n","page_name":" 200 ","page_number":200},
  {"content":"\r\n\r\n9 . نام مفسّران قديم ، كه مىگفتند خدا گوشت و خون و اعضاى ديگر دارد همه مىشناسند . اينها به همين اندازه قانع بودند كه بنابر نصّ قرآن :  لَيْسَ كَمِثْلِهِ شَيْءٌ  - چيزى مانند او نيست ( شورا 42 : 11 ) . نبايد اعضاى او را مانند اعضاى آدمى تصور كرد . به نظر آنها نمىتوان موجودى تصور كرد كه ماده و جوهر نباشد ، خدا را « عقل خالص » فرض كردن ، به‌نظر آنان كفر و زندقت مىبود .\r\nدربارهء باورهاى سنّى مآبانه ، هيچ تصوير مستند به قرآن از خدا ، به سادگى تصويرى كه در آيهء قيامت 75 : 23 هست ، ديده نمىشود كه : روز رستاخيز نيكوكاران ، خدا را رودرو خواهند ديد ، اين براى معتزله پذيرفتنى نبود . . . آن‌هم با آن تفسير صاف و پوست‌كنده كه در حديث آمده است : همچنانكه ماه چهاردهم را مىبينيد ! . . . بنابراين مسالهء ديدن مادى خدا به چشم سر ، كه معتزله به‌وسيله تأويلهاى مجازى از پذيرش واژه‌گرايانه‌ى آن شانه خالى مىكردند . هستهء اصلى اختلاف ايشان و مخالفانشان گرديد .\r\n\r\nنتايج شوم تحميل عقيده\r\n10 . سنيّان قديم : قرآن را قديم ، ازلى و نامخلوق مىانگاشتند ، در حالىكه معتزله معتقد به مخلوق بودن قرآن بودند .\r\nبه قول غولد دانشمند مجارستانى : « هيچيك از بدعتهاى معتزلى به اين اندازه به كشاكش تند نيفتاد و اثرش از مرزهاى مدرسه و دانشجويان به زندگى توده‌ها كشيده نشد ، مأمون خليفه عبّاسى به طرفدارانش پيوست و همچون پادشاهى خودكامه كه در عين‌حال پيشواى بزرگ مذهب است دستور پذيرش باور « مخلوق بودن قرآن » را صادر كرد و منكرانش را به كيفرهاى سخت تهديد نمود . سپس معتصم و واثق از اين نظريه پيروى كردند . متكلمان سنّى و جز ايشان كه نخواستند تسليم اين فكر شوند رنج فراوان ديدند . . . جستجو و تحقيق از پيروان مذهب تسنّن و بازپرسى و شكنجهء ايشان و امتحان كسانى كه به اندازهء كافى آمادگى براى قبول خلق قرآن نداشتند برعهدهء برخى قضات و روحانيان نهاده شد كه براى باورپرسى يا ( انگيزيسيون ) آمادگى داشتند ، هيچكس بدون اقرار صريح ، از دست آنان رها و در امان نبود . . . » ( گرفتارى احمد حنبل را قبلا شرح داديم ) .\r\n\r\nتحديد عقايد در مصر\r\n. . . قاضى مصرى بنام محمد بن ابى اللّيث ، در دوران واثق ، ريش آنها را كه نمىخواستند از عقيدت خود ( كه قرآن خلق ناشده است ) دست بردارند مىتراشيد و ايشان را بر الاغى سوار كرده\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nدر خيابانها مىگردانيدند . . .\r\nمحقق مجارستانى غولد در مورد معتزله مىنويسد : « درست است كه انديشهء ايشان خردگرا ، پرخروش و نيرومند بود ، ليكن ما نمىتوانيم از كسانى كه روش و مذهبشان مآلا مايهء پخش و گسترش چنان تعصّبات بوده است همچون مردان آزاديخواه و نرمش‌جو ياد كرده نامشان را بلندآوازه گردانيم . »\r\n\r\nمخالفت با علم كلام\r\nسنت‌گرايان با علم كلام و هر نوع بحث و استدلالى ، مخالف بودند . شعار كهنه‌پرستان آن روزگار چنين بود : از علم كلام به هر شكلش ، همچنان بگريز كه از شير !\r\nاحساسات ايشان را يك حديث يا گفتار كينه‌توزانهء منسوب به امام شافعى آشكار مىسازد كه : « به‌نظر من بايد مردان علم كلام را با تازيانه و كفش زد به دور انجمنها و قبيله‌ها گردانيد و جار كشيد كه اين است كيفر كسانى كه دانشهاى قرآن و سنّت را كنار نهاده به علم كلام مىپردازند ( چنان كه در « العقيده الحموية الكبرى » از ابن تيميه ، در مجموعهء الرسايل الكبرى 1 : 468 در پايان آمده است . )\r\nمؤمن پاك‌دين نبايد در برابر « خرد » سر فرود آورد ، براى شناخت مسائل مذهبى نيازى به خرد نيست اينها در قرآن و سنّت آمده است ، ميان علم كلام و فلسفهء ارسطو فرق نيست ، هردو به انحراف و زندقت مىانجامد .\r\n\r\nشخصيّت فرهنگى و شيوهء تفكر غزالى\r\nمجتبى مينوى دربارهء مقام و شخصيّت غزالى مىنويسد : غزالى طوسى در پرتو تحصيل علم از پست‌ترين مقام به عاليترين درجات علمى رسيده بود ، و در سايهء حسن ذوق و حسن انتخاب و انديشهء بلند ، دستگاهى در دين اسلام تأسيس كرده بود كه بعد از پيغمبر اسلام ، از براى كسى ديگر توفيق چنان ابتكارى حاصل نشد . نزديك به هشتصد و شصت سال از وفات او مىگذرد و در آن روزگار او را حجة الاسلام لقب دادند و اين نه از آن لقبها بود كه در عصر ما معنى خود را از دست داده و بسيار فراوان شده است ، وقتى كه او را حجّة الاسلام گفتند اين را نيز گفتند ( و اين را يكى از بزرگان علم و اركان دين ، تاج الدين سبكى گفته است ) كه اگر پس از محمد بن عبد اللّه پيغمبرى به دنيا آمدنى بود آن پيغمبر بجز غزالى نمىبود .\r\nغزالى در عالم اسلام مقامى خاص دارد هم از لحاظ تصوّف و دين و هم از وسعت\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاطلاعات و معلومات و هم از كثرت تأثير در افكار دينى و تعقّلات در غرب و شرق . از همان حدود سى و هشت سالگى كه در بغداد تدريس مىكرد ، همّت بر اين گماشته بود كه در شرعيّات و الهيّات اسلامى اصلاح عمده‌اى بنمايد . در بغداد بيش از سى و پنج كتابخانه بود و در نظاميّه بغداد ، طب و فلسفه نيز تدريس مىشد و نتيجه آن ، آزادفكرى و تساهل و تسامح نسبت به مخالفين بود ، غزالى كه كتابهاى فلاسفه را خوانده و در دو كتاب خود مقاصد الفلاسفه و تهافت الفلاسفه ، رأى ايشان را باطل خوانده بود به تدريج خود ، در تحت نفوذ فكرى فيلسوفان قرار گرفته بود .\r\nكتاب منطقى ، براى طريقه استدلالى شرعى نوشته بود مبتنى بر اصول منطق ارسطويى با اصطلاحات تازه‌اى غير از اصطلاحات منطق يونانى و نزديكتر به الفاظ و تعبيرات شرعى . براى خود نوعى فلسفه دينى هم تأسيس كرده و ترتيب داده بود غير از فلسفه يونانى ، ولى به هر حال فلسفه بود ، اقوال متكلمين و حكماى الهى از براى او تحصيل يقين علمى نمىكرد ، صرف قبول تعبّدى اقوال بزرگان دين هم او را قانع نمىنمود ، ولى الهيّات را هم نمىتوانست بر عقل تنها بنا نهد . . . به نظر او عبادت تعبّدى تعليمى ، نوعى معامله است :\r\nخداوندا من ترا مىپرستم ، نماز مىخوانم و روزه مىگيرم و حج مىگزارم و اعمال نيك مىكنم ، تو مرا در بهشت خود ، منازل و درجات عطا فرما . . .\r\nتصوف ارتباط ما بين دوستان است ، به قول رابعهء عدويّه آتش زدن در بهشت و آب ريختن بر دوزخ است تا خدا را به خاطر محبّت فيما بين ، بىطمع بهشت ، و بيم دوزخ بپرستند ، صوفى خداوند را دوست مىدارد و مىداند كه خداوند او را دوست مىدارد باطن خود را از صفات مكروه پاكيزه مىكند تا لايق محبت و دوستى او گردد .\r\nپيش از عهد غزالى ، اهل شرع و اهل تصوّف نسبت به يكديگر بيگانه بودند و عناد مىورزيدند . دستگاه خلافت بغداد ، حلّاج صوفى را به فتواى اهل شرع بر دار كشيد و جسدش را سوزانيد و خاكسترش را در دجله ريخت . متشرّعين معتقد بودند كه عموم صوفيّه از شرع و دين روىگردانند . . . غزالى را چنان كه مىگويند انديشه وفق دادن ما بين شريعت و طريقت ، از آن بيمارى سخت جسمانى و عذاب روحانى كه در 39 سالگى در بغداد به آن مبتلا شد ، نجات داد و شفا بخشيد . . . شيوهء تفكر و تعقل غزالى در اسلام به كلى تازگى داشت و منحصر به خود او بود ، و نظير آن شيوه را قرنها بعد از او دكارت در اروپا پيش گرفت . امتياز غزالى در ميان علماى دين اسلام درين بود كه در كسب دانش و در شك كردن در آنچه به عنوان علوم يقينى تعليم مىشد منتهاى جرأت و دليرى را\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nداشت ، مثل طلاب علوم در مدارس جديد اروپايى معتقد بود كه هيچ امرى را مسلم و بديهى نبايد شمرد مگر آنكه حقيقت آن به دليل علمى و برهان عقلى ثابت شده باشد و آن مسلم شده نيز همواره بايد در مظنّه شك و ترديد باشد و راه بحث دربارهء آن باز باشد تا به مجردى كه خطا بودن آن ثابت شد از عرصهء مسلّمات اخراج گردد . بنابراين هيچ دستگاه دينى و دولتى و ديوانى و هيچ مؤسسهء علمى هرگز نبايد مانع اظهار عقيده‌اى بر خلاف امور مسلّمه بشود ، و از انتقاد مطلبى كه به‌عنوان حقيقت پذيرفته شده است جلوگيرى كند . و موافقت هم نبايد بنمايد كه دستگاه ديگرى چنين منعى بكند . انسان در آنچه مربوط به انسانيّت است بايد آزاد باشد ، در همه انواع علوم بايد تحقيق و بررسى شود . بايد سبب و دليل هر امرى را جستجو كرد - قبول عقايد ، برحسب قول اولوالامر بزرگترين مانع وصول به حقيقت است . كوركورانه به قول گذشتگان نبايد متكى شد . خود او بدين جهت به بررسى عقايد موروثى و اكتسابى خويش پرداخت و ملاحظه كرد كه ما نمىتوانيم به دريافتن حقيقت اميدوار باشيم مگر در امورى كه برهانشان همراه خودشان است . يعنى در ادراك حسّى و ادراكاتى كه مبتنى بر اصول ضروريّه تفكر باشد ، ولى ادراك حسى هم مورد اعتماد نيست و انسان را غالبا فريب مىدهد ، حتى در صحت اصول ضروريّه تفكر هم شك است . پس بر عقل نيز اعتماد نيست . حس بنا به شهادت عقل مردود است . به عقل هم اطمينان نمىتوان كرد ، پس شايد بالاتر از عقل حكم يا قاضى ديگرى باشد .\r\nپس احتمال اين را مىدهد كه زندگى در اين دنيا ، به قياس با دنياى ديگر خواب باشد و پس از مرگ ، اشياء بر انسان به نحو ديگرى جلوه نمايد ، وضع ديگرى خارج از اين خيّز زمان و مكان وجود داشته باشد و آن را مىتوان با قوه ديگرى غير از وجدان معمولى ادراك كرد . قوه‌اى مثل قواى صوفيّه و پيغمبران و بالاتر از ادراك عقلانى ، قوّه‌اى كه آن را مىتوان وحى و الهام ناميد . » « 1 »\r\n\r\nمخالفت فلاسفه با انديشه‌هاى غزالى\r\n« . . . در دنياى اسلام شايد هيچ طايفه‌يى به قدر فلاسفه ، در تخطئه غزالى دقت و اهتمام معقول نشان نداده‌اند ، چنان كه وقتى از مخالفان غزالى سخن مىرود اولين نام برجسته‌يى كه به خاطر مىآيد فيلسوفى است به‌نام ابن رشد . وى كه پانزده سال بعد از وفات غزالى ، در قرطبه اندلس به دنيا آمد و نود سال پس از مرگ وى وفات يافت ، با آنكه خود يك قاضى و فقيه\r\n\r\n\r\n","description":"","footnote":"\r\n( 1 ) . نقد حال : « غزالى طوسى » ، نوشتهء مجتبى مينوى ، ص 381 به بعد .\r\n","page_name":" 204 ","page_number":204},
  {"content":"\r\n\r\nمالكى بود ، فلسفه ارسطو را شرح كرد . و اگرچه به فارابى و ابن سينا هم مكرر در طى شرح خويش درپيچيد ، باز در دفاع از ارسطو ، حمله به غزالى را لازم يافت و اجتناب‌ناپذير . - ابن رشد ( 595 - 520 ) نه فقط كتابى به‌نام تهافت التهافت در رد تهافت الفلاسفه غزالى نوشت بلكه در بعضى آثار ديگر خويش و از جمله در كتاب « فصل المقال » و « رساله الكشف عن مناهج الادله » نيز بر وى تاختها برد ، و او را غالبا به كنايه يا تصريح متلوّن و بىمايه خواند . وى يك‌جا بر غزالى اعتراض دارد كه دانش او نه آن مايه است كه بر فلان مسأله احاطه تواند يافت و جاى ديگر از وى انتقاد مىكند كه خود با آنكه دايم از مخالفت با فلسفه دم مىزند در بسيارى سخنان با آنها توافق دارد جايى هم وى را به جهل و شرارت منسوب مىدارد و سرزنش مىكند ، كه نمىبايد حق فلاسفه را مخصوصا در مورد جمع و تدوين منطق كه خود غزالى به اهميت آنها واقف هست ناديده گرفته باشد - در فصل المقال خاطرنشان مىكند كه غزالى در فيصل التفرقهء خود اعتراف دارد كه نمىتوان كسانى را كه در تأويل آيات قرآن سخنانى خلاف قول دانشمندان ديگر گفته‌اند تكفير كرد ، و با اين‌حال خود او دو تن از فلاسفه اسلام را به خاطر قولى كه در مسأله قدم عالم ، علم به جزئيات و معاد جسمانى به آنها منسوب مىدارد تكفير مىكند ، در صورتىكه اين اقوال آنها نيز ممكن هست كه ناشى از تأويل ، تلقى شود . به‌علاوه در انتساب اين اقوال به آن فلاسفه ، غزالى به خطا رفته است و سخنان آنها نه به آن معنى است كه ابو حامد بدانها نسبت داده است ، و آن را درخور تكفير شمرده - نيز در پايان كتاب تهافت ، ابن رشد ، با لحن اعتراض‌آميز مىگويد : غزالى پنداشته است كه فلاسفه حشر اجساد را منكر بوده‌اند و اين درست نيست ، از اين گذشته ، حكما در امثال اين گونه تعاليم دينى ، هرچه را بيشتر موجب تشويق به كارهاى نيكوست بر ساير كارها ، برترى مىداده‌اند . چنان كه اعتقاد به معاد جسمانى را چون بيش از اعتقاد به معاد روحانى سبب تحريص عامه به پارسايى و نيكى است بيشتر با مذاق خويش موافق يافته‌اند ، همچنين ادعاى غزالى كه مىگويد ، در نزد فلاسفه خداوند به جزئيات علم ندارد ، قول حكماء نيست چنان كه قول آنها به قدم عالم هم كه غزالى آنها را بدان سبب كافر شمرده است نه به آن معنى است كه غزالى مىپندارد . به‌علاوه ابن رشد ، در نقد كلام غزالى خاطرنشان مىكند كه وى معاد روحانى را يك جا رد مىكند ، ولى مىگويد : هيچكس از مسلمين به آن قايل نيست و باز جاى ديگر مىگويد صوفيه به معاد جسمانى قايلند و مىگويد كه خود وى اين اعتقاد را جايز مىشمارد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nاتهام تناقض‌گويى بر غزالى\r\nاين اتهام تناقض‌گويى و فقدان صميميت را ، يك فيلسوف ديگر اندلس به‌نام « ابن طفيل » نيز بر غزالى وارد كرد . اين فيلسوف معاصر ابن رشد كه در فلسفه قرون وسطا ، معرّف تمايلات عرفانى و نوافلاطونى و در ادبيات اروپا ، طلايه « ژان‌ژاك روسو » و دانيل دفو بشمار است و در رمان فلسفى خود موسوم به حى بن يقظان مىگويد كه غزالى چون براى عامهء مردم كتاب نوشته است ، به اقتضاى مصلحت ، امرى را گاه ناگشودنى نشان داده است ، و گاه آن را حل كرده است ، به‌علاوه وى پاره‌يى وقتها ، مطالبى را در يك كتاب خويش درست مىشمارد و در كتاب ديگر همان را نادرست مىپندارد . چيزى را در يك جا كفر و ناروا مىانگارد و در جاى ديگر همان را جايز و روا مىداند . چنان كه در كتاب تهافت الفلاسفه قول حكما را كه به گمان وى معاد جسمانى را انكار مىكردند كفر مىشمارد و در كتاب ميزان العمل همين قول را به صوفيه منسوب مىشمارد . و باز در كتاب المنقذ من الضلال به صراحت اعتراف مىكند كه با صوفيه ، در همهء عقايد همداستان است . بر خلاف ابن رشد ، استاد وى ابن طفيل ، در عين‌حال به عظمت غزالى اعتراف دارد و افسوس مىخورد كه چرا آثارى كه وى در علم مكاشفه دارد و به نااهلان ارزانى نيست به نظر وى نرسيده است . نكته اينجاست كه آنچه امثال ابن طفيل و ابن رشد از تضاد و تناقض ، در سخنان غزالى يافته‌اند ناشى از تحوّل فكرى اوست و اينها غالبا يا اين تحول فكرى را درنظر داشته‌اند يا آن را ، چنان كه بايد ، مهم نشمرده‌اند . عجب اين است كه غزالى خود با فلاسفه كشمكش آشتىناپذير دارد و با اين‌حال عده‌يى از فقها و متشرعان وى را به اتهام همداستانى با فلاسفه ، به سختى انتقاد كرده‌اند . در حالىكه شافعيها و ساير اشاعره ، مخصوصا در خراسان ، غزالى را به‌عنوان حجة الاسلام و امام و استاد ، تكريم مىكردند و او را امام فقها و رهنماى امّت و امام مرشد مىخواندند . حنفيها در خراسان و در همه‌جا ، وى را با سبّ و طعن ، نقد و رد مىكردند . در مغرب ، كه آثار غزالى خاصه كتاب احياء علوم الدين شهرت و آوازه عظيم يافت ، فلاسفه بر وى اعتراض داشته‌اند كه بيهوده بر اهل فلسفه تهمت مىزند و درعين‌حال ، خود از ظاهر شريعت كه فلاسفه از آن عدول را جايز نمىشمارند عدول مىكند . اما فقيهان مالكى در همان سرزمين بر غزالى مىتاختند كه چرا بر اقوال فلاسفه تكيه دارد . آنچه هردو دسته را از غزالى ناراضى مىساخت ، در واقع تحوّل فكرى او بود كه هم با مذاق فلاسفه ناسازگار بود هم با طرز فكر فقيهان - در مغرب و در شرق .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nعقيدهء ديگر مخالفان غزالى\r\nالبته فلاسفه همه‌جا ، در رد اقوال وى از تمام مخالفان ، تندروتر بودند ، شهروزى در روضة الارواح خويش آنچه را كه وى در تهافت الفلاسفه در رد حكمت يونانى نوشت مأخوذ از آراى يحيى نحوى حكيم مسيحى اسكندريه مىشمرد و ابن رشد در رد اعتراضاتى كه وى بر فلاسفه وارد آورد تهافت التهافت را با لحنى بسيار تند و كوبنده نوشت . شايد در بين تمام آنچه مخالفان غزالى در رد او نوشته‌اند هيچ چيز به قدر اين رساله ابن رشد قوت و تأثير نداشت . اما لحن بيان او بيش از آنچه فلسفى باشد ، متكلّمانه بود ، و حاكى از تعصب .\r\nدرواقع بيشتر كسانى كه در باب عقايد ، با غزالى به معارضه برخاستند ، لحن تعصّب‌آميز دارند و همين نكته است كه سلاح آنها را در مبارزه با وى كند مىكند طرفه آن است كه در اين تعصب‌گويىها حتى بعضى همراهان غزالى نيز با وى به ستيز برخاسته‌اند از جمله ابن الصلاح شهروزى كه خود مثل غزالى مذهب شافعى داشت ، در حق وى طعن مىكرد كه چرا منطق را مقدمهء تمام علمها خوانده است و براى چه در مقدمهء كتاب المستصفى هر كه را كه از دانش منطق بىبهره است علم او را درخور اعتماد نشمرده است . همچنين ابو عبد إله مازرى ( 536 ) فقيه مالكى كه خود مثل غزالى طريقه اشعرى داشت بر وى حمله مىكرد كه براى چه در بعضى موارد بر اقوال اشعرى اعتراض دارد و در همه چيز ، يك اشعرى تمام‌عيار نيست .\r\nدر مغرب ، مالكيها ، از جمله ابن تاشفين ( 537 ) قاضى عياض ( 544 ) و ابن حرازم ( 558 ) كتاب احياء غزالى را به آتش افكندند به اين بهانه كه بيشترش مبتنى بر تعليم اهل فلسفه است .\r\nدر بغداد و شام حنبليها با شدت بسيار بر غزالى مىتاختند و او را مخصوصا به اتهام گرايش به صوفيه ملامت مىكردند . « 1 »\r\nابو الفرج الجوزى رساله‌يى به‌نام اعلام الاحياء فى اغلاط الاحياء نوشت و نشان داد كه آن احاديث غالبا بىپايه است و آنچه در باب صوفيه در آن هست گزاف است و ناروا - ابن تيميه ( 727 ) مخصوصا بر وى اعتراض داشت كه چرا در اول كتاب المستصفى منطق را براى هر علمى لازم شمرده است و براى چه ، كتابى را كه به‌نام « القسطاس المستقيم » نوشته است به تعليم انبيا منسوب كرده است در حالىكه تمام تعليم آن مأخوذ است از ابن سينا و ارسطو - در مورد باطنيها و شيعه نيز ، كه غزالى در رد آنها كتاب نوشت و با آنها مخصوصا باطنيها ، مبارزهء آشكار كرد نظير همين حال پيش آمد . . . » « 1 »\r\n\r\n\r\n","description":"","footnote":"\r\n( 1 ) . فرار از مدرسه ، دربارهء زندگى و انديشه ابو حامد غزالى ، دكتر زرين‌كوب ، ص 276 به بعد .\r\n","page_name":" 207 ","page_number":207},
  {"content":"\r\n\r\n\r\nتهمت الحاد به غزالى\r\nدر بين تهمتهايى كه به غزالى زدند ، اتهام الحاد بود و گرايش به طرز فكر فلاسفه ، مسأله نور و ظلمت و حجاب نورانى و ظلمانى را كه وى در تفسير آيات نور و احاديث مربوط به حجاب بين انسان و خدا ، بيان كرده بود دستاويزى كردند براى اتهام وى به مذهب مجوس به‌علاوه بر وى تهمت نهادند كه در حق امام مالك و قاضى و باقلانى طعنه‌ها كرده است و انتقادها .\r\nفتنه‌جويان كه مىخواستند درس وى را به هر بهانه‌اى تعطيل كنند ، به‌قدرى در بدگويى مبالغه كردند كه سنجر نسبت به وى بدگمان شده و وى را به درگاه خواست ، اما غزالى كه حتى در هنگام قبول تدريس نيز از رفتن به درگاه سنجر معذرت خواسته بود اين دفعه كه احتمال آزار و اهانت هم در حق خويش مىداد البته نمىتوانست خويشتن را به اين رفتن راضى كند ، ازاين‌رو مؤدّبانه از رفتن به آنجا عذر خواست . . . « 1 » »\r\n\r\nغزالى و فلسفه\r\nمبارزه با فلسفه براى وى كه خود را همچون محيى و مدافع شريعت مىديد وظيفه‌يى موروث بود . پيش از وى نيز فقها نسبت به حكمت يونانى روى ترش مىكردند ، به‌علاوه براى يك اشعرى ، فلاسفه هم مثل معتزله بودند ، گمراه و مايه گمراهى ، درست است كه بعضى از حكما خود از جهت عقيده و عمل ، درواقع از هرگونه ايراد و ملامت دور بودند ، اما تعليم آنها در نزد كسانى كه پايبند شريعت و احكام آن بودند ، مايهء خطر و فساد بود ، آيا نگرانى آنها از اين نكته بود كه حكما بيش از حد ، به عقل و برهان عقلى و برآنچه مبتنى بر شهادت حس است تكيه مىكردند و بسا كه آن را از نقل و از ايمان قلبى كه مبناى وحى بود برتر مىشمردند ! . . .\r\nآنچه غزالى را بر فلاسفه خشمگين مىداشت ، عشق مبالغه‌آميزى بود كه به عقل داشتند و سبب مىشد كه آنها نه وحى را به درستى درك كنند نه هيچ ملاك ديگرى را ، در جستجوى حقيقت ، معتبر بشمارند . اين نكته موجب پيدايش شك در عقايد مىشد و مايه تزلزل در افكار .\r\nبه‌علاوه ، تعليم فلاسفه كه امثال ابن سينا و فارابى آن را در بين مسلمانان منتشر مىكردند بعضى حرفها داشت كه با وحى و قرآن نمىساخت ، در اين‌صورت عجب نبود كه ابو حامد در پريشانيها و گرفتاريهايى كه دنياى اسلام را تهديد مىكرد ، فلاسفه را نيز در رديف دهريها قرار دهد و باطنيها . آيا درين زمان از دهريّه هم كسانى به‌نام و نشان وجود داشتند ؟ در واقع چندى بعد در كتاب المنقذ ، غزالى از دهريه به‌عنوان يك دسته از فلاسفه\r\n\r\n\r\n","description":"","footnote":"\r\n( 1 ) . همان كتاب ، ص 249 .\r\n","page_name":" 208 ","page_number":208},
  {"content":"\r\n\r\nچنان سخن مىگويد كه به نظر مىآيد شايد در زمان او كسانى به همين نشان وجود داشته‌اند . اما از قول اسفراينى ( 471 ) يك تن از استادان عصر وى ، برمىآيد كه دهريّه در آن زمان درشمار كسانى بوده‌اند كه قبل از دولت اسلام مىزيسته‌اند ، درهرحال در محيط فكرى عصر ، شايد بوده‌اند كسانى كه زمان را بىآغاز مىشمرده‌اند و به قول غزالى مدعى بوده‌اند كه براى اين جهان خالقى نمىتوان قايل شد ، حيوان از نطفه به‌وجود مىآيد و نطفه از حيوان ، حاصل اين انديشه هم ، رهايى از قيد هر نوع شريعت و اخلاق بود .\r\nدرست است كه سخنان محمد بن زكرياى رازى و ابن الراوندى و امثال آنها درين زمان آشكارا جايى تعليم نمىشد ، اما صداى آكنده از طعن و شك فيلسوف معرّه از طريق شعر و ادب ، هنوز در گوشهاى اهل مدرسه گه‌گاه انعكاس داشت ، كه از درون خلوت تاريك خويش ، همه را غرق در ظلمت مىيافت و در شرارت و فساد بىانتها ، آيا همين شاعر نابينا نبود كه نوحه و ندبه بر گمراهى اهل شريعت مىكرد هم يهود را گمراه مىيافت هم ترسايان را ، مسلمانان را نيز در اين ورطهء خطا ، سرگشته مىديد و با خود مىانديشيد كه گويى مردم دو دسته‌اند ، آنها كه عقل دارند و دين ندارند و آنها كه دين دارند و از عقل بىبهره‌اند . . . حرف پيغمبران را نبايد راست شمرد ، مردم خاطر آسوده‌يى داشتند ، اينها آمدند و با سخنان بيهوده خويش عيش آنها را تيره كردند ، در بين الحادگرايان دهان به دهان نقل مىشد ، در مجالس عشرت فاسقان پنهانى زمزمه مىشد و مايه افزونى ستمگريها مىشد و بيداديها ، حتى از عمر خيام ، كه ابو حامد خود با وى آشنايى داشت و به‌هرحال خواجه نظام الملك در حق وى با حرمت و تكريم سلوك مىكرد ، گه‌گاه سخنانى نقل مىكردند كه بوى الحاد داشت و زندقه . . . « 1 »\r\nسپس دكتر زرّين‌كوب در شرح احوال و دگرگونيهاى فكرى غزالى مىنويسد : در دورانى كه وى در جستجوى علم و كشف حقيقت تلاش مىكرد « . . . تنها به فقه سر فرود نمىآورد ، به مسائل عقلى بيشتر رغبت نشان مىداد و شايد به همين سبب بود كه به روايت حديث ، چندان تمايل نداشت ، و حتى بعدها هم نزد اهل حديث چندان مقبول نشد .\r\nبا شوق و علاقه‌يى كه وى به جستجوى آنچه حقيقت است نشان مىداد ، البته نمىتوانست در فقه و حديث و اصول متوقف شود ، شوق معرفت‌جويى بر تمام وجودش غلبه داشت ، به هر علمى علاقه مىورزيد ، هر درى را به اميد آنكه شايد منجر به دريافت يقين شود مىكوبيد . بعدها در خراسان و بغداد ، مكرر با فقها مباحثه كرد ، مكرر با\r\n\r\n\r\n","description":"","footnote":"\r\n( 1 ) . فرار از مدرسه ، دكتر زرين‌كوب ، ص 117 به بعد .\r\n","page_name":" 209 ","page_number":209},
  {"content":"\r\n\r\nفلاسفه و متكلمين و با باطنيها گفت و شنود داشت ، اما هيچيك از اينها نمىتوانست دلى را كه جز با يقين قطعى آسوده نمىشد تسكين دهد . سالها طول كشيد تا در پايان جستجوهاى روحانى خويش به تصوف روى آورد ، چيزى كه از كودكى با آن آشنايى يافته بود . . . » « 1 »\r\n\r\nتحديد عقايد و افكار\r\n« در قرنى كه غزالى مىزيست : ابن عقيل ( متوفى به سال 513 ) معروفترين متكلم حنبلى بغداد بوده است . در سال 461 شريف ابو جعفر ، وى را متهم كرد كه از تعليمات ابن وليد معتزلى ( متوفى به سال 478 ) شاگرد قاضى عبد الجبار و ابو الحسن بصرى پيروى مىكند ، اتهام ديگر وى هواداريش از عقايد حلاج بود ، بالاخره در سال 465 ابن عقيل به‌طور علنى اظهار ندامت نمود و توبه كرد .\r\nابن عقيل در توبه‌نامه‌اى كه متن آن محفوظ باقى مانده و اصيل به‌نظر مىرسد ، روابط خود را با معتزله قطع و از معاشرت با ابن وليد اظهار پشيمانى مىكند و مشروعيت قضاوت علماى شرع را در مورد محكوميت حلّاج به رسميت مىشناسد . در اين توبه‌نامه ابن عقيل به‌طور كلى ، هرگونه بدعتى را محكوم مىنمايد و با اين حديث همزبان مىشود كه « هركس از بدعتگزار يا مبلّغ بدعت متابعت كند به انهدام اسلام كمك كرده است . »\r\nابن عقيل تمام انتقاداتى را كه عليه او شده قبول كرد و اعلام داشت كه توبه‌اش آزادانه و بىآنكه تحت فشار قرار گرفته باشد ، انجام شده است . از خليفه نيز خواست تا اگر مجددا نسبت به تسنن مرتكب خلافى شود او را تنبيه نمايد . . . » « 2 » ( ابن عقيل 426 - 441 ) - در كتاب « تهافت » همهء اهتمام غزالى اين است كه براى فلاسفه مدلل نمايد كه برهان فلسفى هيچ‌چيزى را اثبات نمىكند اما متأسفانه مجبور شده است كه اين مطلب را با برهان فلسفى اثبات نمايد ، او با شدت به نظريّهء آنان ، در مورد ابديت عالم حمله كرده است . . . « 3 »\r\n\r\nيكى از خدمات فرهنگى غزالى\r\nبه‌نظر شبلى نعمانى تا قبل از عهد غزالى « . . . فقها و محدثين ، منطق و فلسفه را به‌نظر نفرت نگاه مىكردند . . . غزالى آموختن منطق را فرض كفايى قرار داده و نسبت به فلسفه تصريح نموده\r\n\r\n\r\n","description":"","footnote":"\r\n( 1 ) . همان كتاب ، دكتر زرين‌كوب ، ص 44 به بعد .\r\n( 2 ) . سياست و غزالى ، هانرى لائوست ، ترجمهء مظفرى ، ص 64 .\r\n( 3 ) . مأخوذ از تاريخ فلسفه اسلامى ، هانرى كربن ، ترجمهء اسد إله مبشّرى .\r\n","page_name":" 210 ","page_number":210},
  {"content":"\r\n\r\nكه به استثناى چند مسأله ، بقيهء آن بر خلاف مذهب نيست . از بركت اين اقدام ، فلسفه سند قبولى به‌دست آورد . تعليم فلسفه و مذهب در يك رديف قرار گرفت و در سايهء آن مردانى چون امام فخر رازى ، شيخ الاشراق ، علّامه آمدى و عبد الكريم شهرستانى پديد آمدند كه صدرنشين انجمن معقول و منقول بوده‌اند .\r\nامام غزالى ، در ابتدا از طريقهء اشعرى حمايت مىنمود ليكن در آخر بر اين عقيده شد كه طريقهء اشعريه فقط براى جمهور ناس خوب است و از آن تشفّى حقيقى حاصل نمىشود و خلاصه آن‌كه دردى را دوا نمىكند و عقيده غزالى اين بود كه اسرار شريعت را به‌طور عام نمىشود ظاهر ساخت و بنابراين او كتابهايى كه انتشار داد ، با عقيده اشاعره مطابقت داشت ، برعكس كتبى كه مطابق مشرب و مذاق خود تأليف نموده بود از انتشار آن خوددارى مىنمود و تأكيد مىكرد كه اين كتابها را در دسترس عموم قرار ندهند . . . » « 1 »\r\n\r\nدوران غزالى\r\nويل دورانت مىنويسد : « در آن اثنا كه علوم در راه تكامل پيش مىرفت . . . كشاكش علم و دين ، خيليها را در عقايد دينى به ترديد افكند و بلكه بعضيها را به كفر و الحاد كشانيد . غزالى ، متفكران را سه دسته كرده است كه همه به‌نظر او كافر بوده‌اند : الهيّون ، ربانيون طبيعيان و ماديون ، الهيون به خدا و بقاى روح ايمان داشتند ولى خلق و بعث اجساد را منكر بودند و مىگفتند بهشت و جهنم حالات روحانى است . دسته دوم به خدا معتقد بودند ، اما بقاى روح را انكار مىكردند و به اعتقاد آنها جهان دستگاهى است كه خود به خود به‌كار است . و ماديون اصلا منكر وجود خدا بودند . يك فرقهء نسبتا منظّم لاادريان بودند كه به هيچ‌چيز اعتقاد نداشتند و عده‌يى از اتباع آن اعدام شدند ، از جمله پيروان اين مذهب اصفهان بن قره بود كه در يكى از ايام رمضان به يك نفر روزه‌دار پارسا گفته بود : « بىجهت خود را رنج مىدهى ، انسان هم مثل دانه مىرويد و نما مىكند و پس از درو ابد الدّهر فانى مىشود . . . بخور و بياشام . »\r\nعكس العمل اين نهضت شكاك ، ظهور ابو حامد غزالى بزرگترين علماى دين اسلام بود كه فلسفه و دين را باهم جمع كرده بود و در ميان مسلمانان ، همانند اگوستين  ( Augustine )  و كانت  ( Kant )  در ميان اروپاييان بود . . . غزالى هفت قرن پيش از « هيوم » عقل را تا حدود قانون عليت و قانون عليت را بر صرف توالى اشيا تنزل داد و گفت تنها چيزى كه ما درك مىكنيم اين است كه الف هميشه تابع « ب » است ولى نمىدانيم كه آيا علت آن نيز هست ؟ مىگفت فلسفه و منطق و علوم ، به‌هيچ‌وجه\r\n\r\n\r\n","description":"","footnote":"\r\n( 1 ) . تاريخ علم كلام ، ص 51 .\r\n","page_name":" 211 ","page_number":211},
  {"content":"\r\n\r\nنمىتواند وجود خدا ، يا بقاى روح را ثابت كند و تنها الهام مستقيم يا علم حضورى مىتواند اين دو عقيده را كه بدون آن نظم اخلاقى استقرار نمىيابد و تمدن به‌وجود نمىآيد ، اثبات كند . . . » « 1 »\r\n\r\nنقش فلاسفه در كشف مجهولات\r\nبه‌نظر غزالى « . . . نقش عقل در مسائل كلى به ملاحظه آنكه مىبايست در ميدان امور مشكوك ، صحيح را از سقيم بازشناسد نقشى خطير است و فقط بر اثر بررسى و معاينه و پژوهش دقيق در جزئيات فراوان است كه حقيقت موثّق رضايت‌بخشى به‌دست مىآيد . به‌نظر غزالى ، كافى نيست كه به پيغمبر تنها از لحاظ معجزاتش ايمان آوريم و بگرويم : زيرا ساحران و جادوگران نيز فراوانند كه كارهاى خارق العاده و شگفت مىكنند ، نيز كافى نيست كه بر پيامبر از جهت آنكه سخنانى فصيح و حكيمانه دارد بگرويم زيرا در اين مورد هم دانشمندان و عقلايى را مىشناسيم كه نصايح حكيمانه نغز گفته‌اند ، اما اگر همه اين وجوه و خواص را روى هم در نظر آوريم آنگاه است كه درمىيابيم پيغمبر مقامى و الا و حصين و نقادىناپذير دارد ( المنقذ صفحه 90 ) . . . غزالى بىپروا اقرار مىكند كه بعضى از پيامبران نه از راه تعقل و استدلال بلكه به‌وسيله زور و شمشير مورد تصديق مردم قرار گرفته‌اند يا به مفهومى كلىتر با درهم شكستن و درهم كوفتن تاريخ خويشتن را تثبيت كرده‌اند . . . » « 2 » البته غير از غزالى متفكران و صاحب‌نظران ديگرى نيز در عالم اسلام و كشور ايران ظهور كرده‌اند كه چنين نظرياتى ابراز داشته‌اند .\r\n\r\nسئوالهايى كه از غزالى شده است\r\n« از امام محمّد غزالى خواسته‌اند كه اسرار و دقايق هر دين و مذهب و روح عقايد هر طايفه را بىپروا بيان كند :\r\nتو چگونه خود را از پيچ و خمهاى اديان و مذاهب عالم نجات دادى و به چه وسيله خود را از حضيض تقليد به اوج تحقيق كشيدى و بالاخره از آن همه تحقيق به چه نتيجه رسيدى و چه حاصلى از كار درآوردى .\r\nنخستين بار از علم كلام چه سود برگرفتى ، و دوّم مرحله از طريق تعليميّه ( يعنى باطنيه ، زيرا خود غزالى در جاهاى ديگر از همين كتاب ، اصطلاح تعليميّه را در مورد فرقهء باطنيه به‌كار برده است . ) كه در درك حقايق جمود بر تقليد امام ناطق دارند ، چه فهميدى\r\n\r\n\r\n","description":"","footnote":"\r\n( 1 ) . تمدن اسلامى ، ص 302 به بعد .\r\n( 2 ) . فرقه اسماعيليه ، ترجمهء بدره‌اى ، ص 356 به بعد .\r\n","page_name":" 212 ","page_number":212},
  {"content":"\r\n\r\nو سوم بار مقام فلسفه و تفلسف را كه بدان رسيده بودى چرا از نظر افكندى و آن را به دور انداختى و آخر كار چرا رشتهء تصوف را پسنديدى و آن را از همهء اهواء و عقايد برگزيدى .\r\nاز حقايق آراء و عقايد مختلف كه بشر بدانها پاىبند است ، چه دريافتى و درنتيجهء بازرسى به حقايق مذاهب ، چه نوع مطالبى بر تو كشف شد .\r\nچه شد كه با آنهمه طالبان علم و مستفيدان كه در بغداد داشتى از تدريس و نشر علوم و معارف سرباز زدى و نيز پس از آنكه مدتها دست از تعليم و تدريس برداشته بودى چه شد كه دوباره به نيشابور برگشتى و به تدريس نشستى ؟ اين بود خلاصهء آنچه از غزالى پرسيده بودند .\r\nترتيب سئوالها ، مراحل سير و سلوك و تحولات فكرى غزالى را نشان مىدهد و معلوم مىسازد كه غزالى نخست مردى متكلّم بود و آخر كار صوفى شد و در اين ميانه مراحل تعليميّه و فيلسوفى را پيموده است .\r\n\r\nپاسخهاى غزالى\r\nغزالى در جواب پرسشها مىفرمايد : اختلاف مردم در اديان ، و علل اختلاف امم و اقوام در مذاهب با آنهمه تفاوت و تباينى كه ميان طرق و مسالك آنها وجود دارد دريايى است ژرف و بىپايان كه جويندگان بسيار در آن غرق شده‌اند و كمتر كسى جان به سلامت دربرد .\r\n درين ورطه كَشتى فرو شد هزار * نيامد از آن تخته‌يى بر كنار \r\nهر فرقه‌يى تنها خود را ناجى و ديگران را گمراه و هالك مىداند ، كلّ حزب بمالديهم فرحون ( هر گروهى به معتقدات خود دلبستگى دارد ) . . . من از آغاز جوانى تاكنون كه عمرم از پنجاه سال درگذشته است همواره درين درياى ژرف غوطه‌ور و درين بحر بيكران شناور بوده‌ام . در عقايد هر فرقه كنجكاوى كردم ، اسرار و رموز مذهب هر طايفه را جستجو و به نكات و دقايق آن غوررسى نمودم ، براى آنكه حق را از باطل و سنّت را از بدعت تميز دهم ، از دين ظاهريّه گرفته كه تنها به ظواهر شرع متعبّد و جامدند و از اين مرحله گامى فراتر نمىگذارند تا كافر زنديقى كه به همهء اديان و شرايع عالم پشت پا زده است ، همه را بازرسى كردم . در حقايق مذهب ظاهريّه و باطنيّه و حكما و متكلّمين و صوفيّه و زهّاد و عبّاد و كفّار و زنادقه پىجويى عميق كردم ، همه‌جا در پى كشف رموز و دقايق بودم . مىخواستم علل و اسباب اصلى عقايد مختلف را كشف كنم تا بدانم كه همهء طبقات از عابد گرفته تا ملحد چه مىگويند و روح عقيدتشان چيست .\r\nعشق تحقيق و كنجكاوى در نهاد من سرشته بود . تشنگى به ادراك حقايق از آغاز\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nجوانى با من همراه بود . من ذاتا غريزهء تقليد و تعبّد نداشتم و روحم به تقليد آرام نمىگرفت . . . اطفال يهود و نصارا و كودكان مسلمان را مىديدم كه همگى در مهد مذهب پدر و مادر نشو و نما دارند و به عقايد موروثى پرورده مىشوند . . . من مىخواستم به حقايق امور ، علم پيدا كنم ، پيش خود گفتم من بايد نخست بدانم كه حقيقت علم چيست ، سپس دنبال علم بگردم . اين نكته بر من آشكار شد ، كه علم آنگاه علم حقيقى ، يقينى و اطمينان‌بخش است كه شك و شبهه و غلط و پندار را به هيچ‌وجه در آن راهى نباشد . . .\r\nمثلا علم به اينكه ده بزرگتر از سه است علم يقينى است كه هيچ احتمال و ترديد در آن راه ندارد . . . دربارهء حقيقت علم به اين اساس كه شنيدى پىبردم ، سپس دانستم كه هرچه در معلومات من به اين درجه از قطع و يقين نرسيده باشد ، درخور وثوق و اطمينان نيست . . .\r\nچون بازرسى كردم ديدم غير از ضروريّات و حسّيات ، هيچ علم ديگرى كه بدان پايه از يقين باشد در دست من نيست ( مقصود از ضروريّات ، بديهيّات اوليه است مثل اينكه ده بزرگتر از سه و كل اعظم از جزء است و نفى و اثبات باهم جمع نمىشوند . ) از هرچه غير از اين دو ، سرمايهء اميدم بريده شد و حلّ مشكلات را منحصر به همين امر يعنى مبادى ضروريّات و حسيّات يافتم . . . پس با خود گفتم كه نخست بايد درين دو اساس هم درست دقت كنم كه آيا اين وثوق و اطمينان بجا و مورد است يا اينكه اين علوم هم از جنس دانشهاى تقليدى و اطمينانى است . . . دريافتم كه محسوسات هم جاى شك و ترديد است و اين جنس دريافتها نيز آرام‌بخش و اطمينان‌آور نيست . خطاهاى حاسّه بينايى ، كه قويترين حواس ماست به اين معنى راهنمون گرديد كه محسوسات هم درخورد اعتماد و اطمينان يقينى نيست ، چرا كه حس باصره سايه را ساكن مىبيند و تجربه و مشاهده ، بعد ثابت مىكند كه سايه به تدريج در حركت است و به هيچ‌وجه حال سكون و وقوف ندارد .\r\nستارگان آسمانى را به اندازهء ذره‌يى خرد مىبينم ، اما براهين هندسى ثابت مىكند كه اين اجرام بزرگتر از زمين‌اند . . . بالجمله به همان دليل كه اميدم از محسوسات بريده شد دستم از ضروريّات هم بريده و اطمينانم از آنها سلب شد ، زيرا گفتم حكومت عقل خطاهاى حس را آشكار كرد . آيا ممكن نيست ، حاكمى زبردست‌تر از عقل باشد تا اشتباهات عقول را آشكار سازد . . . اين تخيّلات بر من هجوم كرد ، ديگر با عقل نمىتوانستم كار كرد ، زيرا اساس آن را واهى مىديدم . داخل وادى وحشتناك سوفسطايى شدم ، نزديك دو ماه در حالت سفسطه به سر بردم و اين درد را درمانى نيافتم ، تا آنكه به يارى خداوند از اين مرحله بيرون آمدم و دوباره به حال صحت و اعتدال برگشتم ، يعنى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nضروريّات عقلى مورد اطمينان و وثوقم گشت . . . » « 1 »\r\nبه عقيدهء اشتاينر ، غزالى چون مشاهده كرد كه دين اسلام مورد تهديد علم قرار گرفته براى دفاع علمى از اسلام قيام كرد ، و كوشش نمود به نيروى ادلّه و براهين ، اسلام را براساس محكمترى مستقر سازد و بين فلسفه ارسطو و آراء اهل تصوّف و اسلام سازشى برقرار كند .\r\nديترسى  ( Dieterci )  دربارهء او چنين داورى مىكند : « چون منكر وجود خدا بود ، اين ملحد نااميد مانند كسى كه بخواهد خودكشى كند با يك جست و خيز پا به عالم وحدت وجود مىگذارد تا بتواند تفكرات علمى را كلا از بين ببرد . » « 2 »\r\n\r\nمقام فرهنگى غزالى\r\nبه‌نظر اقبال لاهورى ، غزالى « يكى از بزرگترين شخصيتهاى عالم اسلام است . غزالى شكاك توانايى بود كه پيش از دكارت ، به روش فلسفى او انديشيد و هفتصد سال قبل از هيوم با لبهء تيز شيوهء جدلى خود قيد علت را گسست . غزالى نخستين كسى بود كه كتاب منظّمى در رد فلسفه نوشت و متشرعان را از ترسى كه نسبت به اهل فلسفه داشتند آزاد كرد . نفوذ او سبب شد كه از آن پس مطالعه معارف دينى با مطالعه فلسفه همراه شود و زمينهء نظام آموزشى شامخى كه بزرگ‌مردانى چون ابو الفتح تاج الدين محمد شهرستانى . . . و شهاب الدين يحيى سهروردى به بار آوردند هموار گردد . . . بعضى به غلط غزالى را يكى از اشاعره مىشناسند ولى واقعا چنين نيست و غزالى مذهب اشعرى را فقط براى تودهء مردم شايسته مىديد . مطابق نوشتهء شبلى ، غزالى معتقد بود كه سرّ ايمان را نمىتوان مكشوف كرد ، به اين دليل خواستار ترويج الهيّات اشعرى شد و با ابرام تمام ، شاگردان بلافصل خود را از انتشار نتايج تفكرات خصوصيش برحذر داشت . اين نظر و نيز اصرار او در استعمال مصطلحات فلسفى ، متشرّعان را به دو بدگمان كرد . ابن جوزى و قاضى عياض از اين حد نيز پيش رفتند و فرمان دادند كه همه آثار فلسفى و دينى غزالى را در سراسر خاك اسپانيا نابود گردانند . . .\r\nخدمت مثبت غزالى را به فلسفه ايران بايد در كتاب كوچكى به‌نام مشكوة الانوار جست .\r\nغزالى كتاب خود را با آيه‌يى از قرآن آغاز كرده است :  اللَّهُ نُورُ السَّماواتِ وَ الْأَرْضِ . . .  خدا نور آسمانها و زمين است ، سپس به ثنويّت كهن ايرانى « نور و ظلمت » كه پس از او به وسيله شيخ اشراق گسترش يافت بازگشته و اعلام داشته است كه نور ، تنها وجود حقيقى\r\n\r\n\r\n","description":"","footnote":"\r\n( 1 ) . تلخيص از غزالىنامه ، جلال همايى .\r\n( 2 ) . مأخوذ از : تاريخ ادبيات ، ادوارد براون .\r\n","page_name":" 215 ","page_number":215},
  {"content":"\r\n\r\nاست ، و هيچ ظلمتى عظيم‌تر از ظلمت لاوجود ، نيست . . . جهان از ظلمت پديد آمد ولى خدا از نور خود بر آن پاشيد . . . اجسام متفاوتند برخى تاريكند ، برخى تار و بعضى روشن و پاره‌يى روشنىبخش ، به همين ترتيب مردم با يكديگر فرق دارند برخى از موجودات انسانى ، ديگران را تنوير مىكنند و از اينجاست كه پيغمبر اسلام در قرآن « سراج منير » خوانده شده است . چشم جسمانى فقط تجليّات بيرونى مطلق يا حقيقى را مىبيند ، ولى در دل انسان چشمى درونى وجود دارد كه بر خلاف چشم بيرونى ، خود را هم مانند غير مىبيند . . . انديشهء غزالى در مشكوة الانوار تخمى بود كه رفته‌رفته روييد و به هنگام خود بار داد - بار آن فلسفه اشراق شهاب الدّين سهروردى بود . . . » « 1 »\r\n\r\nمقايسهء غزالى با مولوى\r\nجلال همايى در مقام مقايسه غزالى با مولوى مىنويسد : « تصوف غزالى را با مولانا جلال الدين بلخى صاحب مثنوى ، تا وقتى مىتوان شبيه و همسنگ دانست كه مولانا در تحت تربيت سيد برهان الدين محقق ترمذى كار مىكرد نه از آن تاريخ كه به شمس تبريزى پيوست زيرا از آن تاريخ به بعد براى مولوى ، در هيچيك از كاملان و رسيدگان اين جهان ، نظير و همانندى پيدا نتوان كرد .\r\nمولوى در اين مقام سخنانى چنين مىگفت :\r\n عشق آنجايى كه مىافزود درد * بو حنيفه ، شافعى درسى نكرد\r\nهر كرا در عشق اين آيين بُوَد * فوق قهر و لطف و كفر و دين بُود\r\nگر جدا دانى ز حق اين خواجه را * گم كُنى هم متن و هم ديباچه را\r\nعاشقان را شد مُدرس ، حسنِ دوست * دفتر و درس و سَبَقشان روى اوست\r\nدرسشان آشوب و چرخ و ولوله * نى زيادات است و باب سلسله\r\nسلسلهء اين قوم جعد مشكبار * مسأله دور است اما دور يار\r\nگر دَمِ خُلع و مبارا مىرود * بد مبين ذكر بخارا مىرود\r\nبا دو عالم عشق را بيگانگى است * و اندرو هفتاد و دو ديوانگى است \r\n\r\n\r\n","description":"","footnote":"\r\n( 1 ) . سير فلسفه در ايران ، ترجمهء آريان‌پور ، از صفحه 160 تا 164 ( به اختصار ) .\r\n","page_name":" 216 ","page_number":216},
  {"content":"\r\n\r\n مطرب عشق اين زند وقت سماع * بندگى بند و خداوندى صداع \r\nاما ، امام قشيرى و شهاب سهروردى و امثال آنها هنوز از آداب نماز و روزه و تخلّى و گرمابه گفتگو مىكردند .\r\nغزالى مىگفت تصوفى كه از روى قرآن و حديث مصطفى ( ع ) نباشد پايه‌اش استوار نيست . در فهم قرآن و حديث با ديگر علما و فقها و مفسّران بىاندازه تفاوت داشت ، وى حقايق قرآن را به‌گونه‌يى مىفهميد كه از دريافت ديگران ممتاز بود . . . سنخ تصوف او اصلا با تصوفى كه مولوى از كار درآورد متباين است . تصوف غزالى با تقشّف همراه بود نه با تعشّق . . . » « 1 »\r\nبه‌طور كلى غزالى در بعضى موارد تفكر علمى و منطقى داشت و در پاره‌يى موارد در منجلاب ايداليسم و تفكر غيرعلمى غوطه‌ور بود . « غزالى مىگفت تحصيل علم منطق براى شناختن حدود برهان و شروط قياس لازم است و از نظر فقاهتى هم تا آنجا كه براى فن كلام به كار مىرود زيانى ندارد . . . ابن قيم و ابن صلاح مىگفتند اگر منطق درست بودى بايستى صديق و فاروق رضى اللّه عنهما نيز آن را خوانده و رعايت كرده باشند . اگر بدون منطق وثوق به معلومات بشر ميسّر نيست پس بايد به معلومات عمر و ابو بكر و شافعى وثوق نداشته باشيم . . . » « 2 »\r\n« مخالفان غزالى نه تنها منطق بلكه فلسفه را تحريم مىكردند . - غزالى گاه در ايداليسم بر مخالفان خود پيشى مىگرفت . مثلا غزالى حكايت مىكند كه يكى از عرفا در بيابان با درندگان بسر مىبرد تا مقام توكل خويش را بيازمايد . يا مىنويسد كه مردان خدا ، گاه با سرمايهء توكل ، بىتوشه و زاد ، سفر بيابان مىكنند . ابن قيّم مخالف او ، با شگفتى به او اعتراض مىكند و اين حركات جاهلانه را خلاف شرع و عقل مىشمارد و از اين جهات ، منطق او قويتر از غزالى است . . . » « 3 »\r\n\r\nغزالى به نظر هانرى كربن\r\nهانرى كربن ، پژوهندهء فرانسوى ، ضمن بحث در پيرامون آراء و عقايد غزالى مىنويسد : « . . . چيزى كه بيشتر مايهء حيرت است اين‌كه مردى كه من حيث المجموع متقاعد شده بود كه منطق و استدلال عقلى راه وصول به حقيقت نيست ، معذلك در مشاجرات خود ، به آنها تكيه\r\n\r\n\r\n","description":"","footnote":"\r\n( 1 ) . غزالىنامه ، ص 400 .\r\n( 2 ) . همان كتاب ، ص 425 به بعد .\r\n( 3 ) . تلخيص از همان كتاب ، ص 432 .\r\n","page_name":" 217 ","page_number":217},
  {"content":"\r\n\r\nمىكند . . . »\r\n\r\nمبارزهء غزالى با فلاسفه\r\nغزّالى در كتاب تهافت الفلاسفه به جنگ و مبارزه با فلاسفهء مشايى مىپردازد و سعى مىكند در مباحث گوناگون كتاب ، تهافت ، يعنى « تناقض‌گويى » آنان را از لابلاى آثارشان بيرون كشد . غزالى با خيال و پندار خود ، فلاسفه و متفكرين بزرگى چون سقراط ، افلاطون و ارسطو ، ابن سينا و فارابى را با سلاح استدلال فروشكسته و نارسايى و ناتوانى منطق آنان را آشكار كرده است ، تا از اين راه به دين اسلام ، كه ظاهرا در قرن چهارم و پنجم هجرى در اثر نفوذ انديشه‌هاى مادى فلاسفهء يونان رو به ضعف نهاده بود ، كمك و يارى رساند .\r\nغزالى خود در مقدمهء اين كتاب از اين‌كه جمعى از مردم با تكيه بر هوش و فراست خويش « سر از چنبر دين بيرون كشيده و شعاير دين چون نمازها را كوچك مىشمارند و تعبّدات شرع و حدود آن را خوار مىدارند و به قيود و حدود آن پاىبند نمىشوند . . . » « 1 » اظهار شگفتى مىكند و منشأ اين انحراف را انديشه‌هاى فلاسفهء يونان مىداند و بر آن است كه اين گروه با تكيه بر علوم طبيعى و رياضى و منطق و هندسه « با وجود استوارى خرد و فراوانى فضل ، شرايع و مذاهب را انكار مىكنند و تفاصيل اديان و ملل را رد مىكنند و معتقدند كه اين‌همه ، قانونهايى است به هم بافته و نيرنگهايى است برساخته . . .\r\nخود را به آن عقايد كفرآميز مىآرايند و به گمان خود در شمار فاضلان درمىآيند و در سلك آنان قرار مىگيرند و مىپندارند كه بدين طريق بر تودهء مردم برترى مىيابند و از پذيرفتن و اكتفا كردن به آيين پدران سرباز مىزنند . . . » « 2 »\r\nسپس غزالى طى 20 مسأله ، آراء و نظريّات فلاسفه را ذكر و بعد با ادلّه و براهينى چند ، نظر آنان را رد مىكند . از جمله در مسألهء اول در ابطال قول فيلسوفان به « قدم عالم » مىنويسد : « فيلسوفان در قدم عالم اختلاف كرده‌اند و آنچه رأى جمهور متقدّمان و متأخّران ايشان بر آن قرار گرفته ، قول به قدم آن است ، يعنى كه « جهان » همواره با « خدا » موجود بوده . . . مانند همراهى معلول با علت ، يا همراهى نور خورشيد با خورشيد . »\r\nدر مسألهء دوّم غزالى مىگويد : عالم در نظر آنان ( يعنى فلاسفه ) همانطور كه ازلى است و آغازى ندارد ، همانطور هم ابدى است و فرجامى ندارد و فساد و فناى آن به گمان نمىآيد .\r\nدر مسألهء سوّم از تلبيس و نيرنگ فلاسفه سخن مىگويد كه خدا را فاعل و صانع\r\n\r\n\r\n","description":"","footnote":"\r\n( 1 ) . ابو حامد محمد غزالى ، تهافت الفلاسفه ، ترجمهء على اصغر حلبى ، ص 1 و 2 .\r\n( 2 ) . ابو حامد محمد غزالى ، تهافت الفلاسفه ، ترجمهء على اصغر حلبى ، ص 1 و 2 .\r\n","page_name":" 218 ","page_number":218},
  {"content":"\r\n\r\nعالم مىدانند ولى بطور مجازى . « 1 » و ضمن طرح مسألهء چهارم مىگويد مردم دو فرقه‌اند :\r\nفرقه‌يى اهل حقّند و معتقدند كه عالم حادث است . و بنابراين مىدانند كه حادث به خودى خود ايجاد نمىشود ، پس نيازمند صانعى است . . . فرقهء ديگر دهريان هستند كه معتقدند عالم قديم بوده است ، آن‌طور كه اكنون هست و براى آن صانعى اثبات نمىكنند ، اما بعضى از فلاسفه ضمن اعتقاد به قدم عالم براى آن صانعى نيز اثبات مىكنند . . . « 2 »\r\nدر فصول بعد غزالى نظريّات فلاسفه را دربارهء خدا توجيه و تفسير مىكند و ضمن طرح مسألهء سيزدهم مىنويسد : اينكه فلاسفه مىگويند خداى تعالى « آنچه شده و آنچه مىشود و آنچه خواهد شد نمىداند » « 3 » قولى است باطل و بالاخره در مسألهء بيستم غزالى مىنويسد كه عقيدهء فلاسفه كه منكر رستاخيز و برگشت جسم و جان ، و وجود بهشت و دوزخ و حورعين هستند و همهء اين وعده‌ها را مثالهايى براى فهماندن ثواب و عقاب روحانى كه برتر از ثواب و عقاب جسمانى است مىدانند ، به كلّى باطل است . « 4 » در پايان كتاب ، غزالى در مقام نتيجه‌گيرى برمىآيد و مىنويسد : اگر گوينده‌يى بگويد : مذاهب اين قوم به تفصيل بيان گرديد حال به‌طور قطع به كفر آنان فتوى مىدهيد ، گوييم : در سه مسأله از تكفير آنها چاره نيست :\r\nاوّل مسألهء قدم عالم و قول آنان به اينكه همهء جواهر قديم‌اند .\r\nدوم قول آنها به اينكه خداى تعالى بر جزئيّات حادث از سوى اشخاص احاطه علمى ندارد .\r\nو سوّم انكار آنان به برانگيخته شدن تنها و حشر آنها ، ( پس از مرگ ) .\r\nو اين سه مسأله به هيچ روى با اسلام سازگار نيست و آنكه به اين امور باور دارد ، پيامبران را ، صلوات اللّه عليهم و سلامه ، به دروغ داشته است . چه فيلسوفان گفته‌اند آنچه را پيامبران گفته‌اند بر سبيل مصلحت و جهت تمثيل و تفهيم مسائل براى توده‌هاى مردم بوده است ، و اين كفر آشكار است . چه هيچيك از فرقه‌هاى اسلامى بدين اعتقاد نيستند ( اگر غزالى زنده مىماند ، و روزگار مردانى چون ابن تيميّه ( درگذشته 724 ه . ق ) را درمىيافت ، كسانى را مىديد كه بدين عقيده باور دارند يا دست‌كم به اين عقيده نزديك شده‌اند ) .\r\n\r\n\r\n","description":"","footnote":"\r\n( 1 ) . همان كتاب ، ص 38 .\r\n( 2 ) . همان كتاب ، ص 52 .\r\n( 3 ) . همان كتاب ، ص 91 .\r\n( 4 ) . همان كتاب ، ص 142 .\r\n","page_name":" 219 ","page_number":219},
  {"content":"\r\n\r\nو اما آنچه غير از اين سه مسأله گفته‌اند از قبيل گفتار اين گروه در صفات خدا و اعتقاد به توحيد ، مذهبشان به مذهب معتزله نزديك است . . . پس هركس كه تكفير اهل بدعت را از فرق اسلامى اراده كند ، اينان را نيز تكفير خواهد كرد ، و آن كس كه از تكفير آن فرقه‌ها باز ايستد ، بايد تنها به تكفير آنها در اين سه مسأله اكتفا كند . و اما ، ما اكنون غوررسى در تكفير اهل بدعت را شايسته نمىدانيم و نمىگوييم كه كدام بر حق و كدام بر باطل‌اند . تا سخن از مقصود اين كتاب خارج نشود . « 1 »\r\nاين بود چكيده‌يى از مطالب كتاب تهافت الفلاسفه ابو حامد محمد غزالى . « 2 »\r\n\r\nخويشتن‌شناسى و شناختن نفس خويش\r\nغزالى در « عنوان اوّل » در شناختن نفس خويش ، چنين نوشته است : « بدانكه كليد معرفت خداى تعالى معرفت نفس خويش است ، و براى اين گفته‌اند من عرف نفسه فقد عرف ربّه و براى اين گفت بارى سبحانه و تعالى :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  ، گفت نشانه‌هاى خود ، در عالم و در نفوس به ايشان نماييم تا حقيقت حق ، ايشان را پيدا شود . و در جمله هيچ‌چيز به تو نزديكتر از تو نيست ، چون خدا نشناسى ديگرى را چون شناسى ؟ و همانا گويى : من خويشتن را شناسم ! و غلط مىكنى كه چنين شناختن كليد معرفت حق را نشايد ، كه ستوران از خويشتن همى شناسند كه تو از خويشتن : اين سر و روى و دست و پاى و گوشت و پوست ظاهر ، بيش نشناسى . و از باطن خود اين‌قدر شناسى كه چون گرسنه باشى نان خورى و چون خشمت آيد در كسى افتى و چون شهوت غلبت كند ، قصد نكاح كنى ، و همه ستوران اندرين با تو برابرند . پس تو را حقيقت خود طلب بايد كرد تا خود تو چه چيزى و از كجا آمدى و به كجا خواهى رفت و اندرين منزلگاه به چه كار آمده‌اى ، و تو را از بهر چه آورده‌اند و سعادت تو چيست و در چيست و شقاوت تو چيست و در چيست و اين صفات كه در باطن تو جمع كرده‌اند ، بعضى صفات ستوران و بعضى صفات ددگان و بعضى صفات ديوان و بعضى صفات فرشتگان است ، تو از اين جمله كدامى ، و كدام است كه آن حقيقت گوهر تست و ديگران غريب و عاريتند ، كه چون اين ندانى سعادت خود طلب نتوانى كرد . . . » « 2 » ( مأخوذ از كيمياى سعادت به اهتمام احمد آرام ص 9 ) .\r\n\r\n\r\n","description":"","footnote":"\r\n( 1 ) . همان كتاب ، ص 155 .\r\n( 2 ) . بارون كارادوود ، متفكران اسلام ، ج 4 ، ترجمهء احمد آرام ، ص 144 .\r\n","page_name":" 220 ","page_number":220},
  {"content":"\r\n\r\n\r\nمتفكرين اسپانيا\r\n\r\nاختلاف‌نظر ابن طفيل با محمد غزالى\r\nابو بكر محمد بن عبد الملك بن طفيل در حدود سال 506 ه . ق در حوالى غرناطه متولد شد ، مورّخان براى اين فيلسوف آثار گوناگونى ذكر كرده‌اند ولى شاهكار او رسالهء « حىّ بن يقظان » است كه به زبانهاى مختلف ترجمه شده است . ابن طفيل براى آنكه يكى از دوستان خود را با فلسفهء مشرق زمين آشنا كند به تأليف اين كتاب پرداخته است . او مىنويسد : « حقيقتى كه ما بدان رسيديم و خود كمال علمى است از تتبّع كلام غزالى و شيخ الرئيس و توجيه آنها با يكديگر و آميختن آن آراء ، با آنچه در اين عهد رواج يافته و گروهى از مدّعيان فلسفه بدان شيفته و دلبسته‌اند ، حاصل شده است . . . » « 1 » حكيم پس از آنكه فارابى و غزالى و ابن باجه را مورد انتقاد قرار مىدهد به نقل قصه‌يى فلسفى مىپردازد كه در مطاوى آن ، فلسفهء عصر خود را تشريح مىكند . مونك مىگويد : « ابن طفيل با روش خود مىكوشد تا مسألهء اتّصال انسان را به عقل فعّال و به « خدا » - حل كند ، ولى روش غزالى را كه مبتنى بر ذوق صوفيانه بود نپذيرفت ، بلكه روش ابن باجه را ترجيح داد . ابن طفيل انسان نوزادى را تصور كرد كه بدون پدر و مادر در جزيره‌يى معتدل از جزاير هند از وسط گلى كه خشكيده بود خارج شده و براى طلب غذا شروع به گريستن مىكند و به كمك ماده‌آهويى شير مىخورد و تكامل مىيابد - پس از مرگ آهو ، ابن يقظان به جستجو در درون او مىپردازد و به قلب او و حفرهء طرف چپ آن توجه مىكند . بخار گرم درون آن را قوهء محركهء جسد يا روح تشخيص مىدهد و پس از مطالعه ، به اين نتيجه مىرسد كه در تمام حيوانات روح واحدى وجود دارد و همهء اعضا خادم روحند و بعد متوجه صور و اشكال گوناگون مىشود و مىبيند همه حادثند و بنابراين به موجدى نيازمندند - پس از درك اين معنى كه هر حادثى محتاج به محدثى است ، شوق شناخت محدث در او پديد آمد ، ولى آن را در عالم كون و فساد نيافت ، انديشه‌اش متوجه اجرام سماوى شد ، چون دريافت كه آسمانها نيز محتاج به فاعلى مختار است پس به تحقيق بر وى مسلم شد كه جهان با اين زيبايى و نظام ، جز از فاعل مختارى كه در نهايت كمال و فوق كمال است صادر نگرديده است . » « 1 »\r\n\r\n\r\n","description":"","footnote":"\r\n( 1 ) . تاريخ فلسفه در جهان اسلامى ، پيشين ، ص 614 به بعد ( به اختصار ) .\r\n","page_name":" 221 ","page_number":221},
  {"content":"\r\n\r\n\r\nابن باجه\r\nابو بكر محمد بن يحيى معروف به ابن باجه يكى از مشهورترين حكماى اسلامى در سرزمين اندلس در قرن پنجم هجرى است .\r\nاندلس در اين عهد در دست موحّدان بود ، بعضى از افراد برجستهء اين خاندان به نشر علم دلبستگى داشتند و به دعوت علما و فلاسفه و دانشمندان همّت گماشتند . ابو يعقوب يوسف ، به مذهب ظاهرى توجه داشت و با اهل رأى و نظر مخالف بود و سعى مىكرد مردم را به ظاهر قرآن و حديث قانع كند . او طالب وحدت كلمه در عالم اسلام بود .\r\nفلسفه ، در عهد سلطان پيروز ، يعقوب بن يوسف رونق و رواج فراوان يافت و سلطان خود در رأس طلّاب فلسفه قرار گرفت ، كتب فلسفى را گرد آورد و مردان متفكّر و نامدارى چون ابن طفيل و ابن رشد را در حلقهء ياران خود داخل كرد و از بركت وجود آنان فلسفه در قرن پنجم و ششم هجرى مقام و موقعيت ممتازى در جهان اسلامى كسب كرد .\r\nبا مرگ ابن رشد ، نهال تفكر علمى و منطقى قبل از آنكه كاملا بارور شود در زير ضربات تعصّب و جمود و ايدآليسم روى در تراجع نهاد . خوشبختانه ديرى نگذشت كه اروپا از جنگهاى داخلى و قيود دست و پاگير فئوداليسم رهايى يافت . صنعت و كشاورزى رو به تكامل رفت و شهرها و آباديهايى در گوشه و كنار ايتاليا ، فرانسه و انگلستان پديدار شد . و با پيشرفت بورژوازى ، زمينه براى رشد علوم و افكار در غرب فراهم گرديد .\r\nاكنون نظريّات علمى و فلسفى ابن باجه را مورد مطالعه قرار مىدهيم :\r\nابن باجه ، فيلسوف و از علماى طبيعى و رياضى و طب و موسيقى بود . او نخستين متفكر اندلسى است كه به گردآورى و انتشار كتب علمى و فلسفى همّت گماشته ، ابن طفيل در مقدمهء كتاب « حى بن يقظان » به نارسايى دانش در دوران خود توجه نمود و دريافت كه علم او محصول حواس نيست بلكه از ذات اوست و جوهر حقيقى انسان هموست و سعادت و شقاوت آدمى از اين جوهر است ، و ناشى از اتصال به خدا و يا دورى از اوست .\r\nحى بن يقظان در جريان سير و سلوك ديد كه ميان او و حيوان غيرناطق و اجسام سماوى و سپس موجود واجب الوجود شباهتى است . از اين‌رو او مىتواند به صفات اين موجودات متصف شود ، ولى بر مرد كامل واجب است كه از هر عملى كه او را از سير به سوى خدا ، جهت تشبّه و اتصال به او ، بازمىدارد سر برتابد ، و از حس و تخيّل دورى جويد و راه را براى تفكّر باز نگهدارد تا انديشهء او متوجّه واجب الوجود شود و در اين حالت به خاطرش گذشت كه او را ذاتى كه با ذات حق مغايرت داشته باشد نيست و حقيقت ذات او ذات حق است و اين به منزلهء نور خورشيد است كه بر اجسام مىتابد و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاجسام را مرئى مىسازد .\r\nدر اينجا ابن طفيل مىخواهد دين و فلسفه را با هم آشتى دهد و بگويد آنچه حى بن يقظان به نظر عقلى و تأمل بدان رسيد با تعاليم منزل دين منافاتى ندارد . چيزى كه ابن طفيل را به اين تلاش برانگيخت ، اوضاع اجتماعى عصر او بود ، زيرا ميان دين و فلسفه مبارزه‌يى سخت پديد آمده بود و فقها ، فلسفه را طرد مىكردند و مردم را عليه فلاسفه برمىانگيختند و تلاش فلاسفه بر اين بود كه به مردم بفهمانند كه فراگرفتن حكمت موجب رشد عقل است و عقل نورى است از جانب خدا ، و شريعت وحى است كه آن نيز از سوى خداست ، و در معنى ، خدا هم مصدر و اصل دين است و هم مصدر و اصل فلسفه و محال است كه عقل و دين مخالف هم باشند ، زيرا ذات احديّت ممكن نيست مصدر دو چيز متناقض باشد . » « 1 » و خود او اشاره مىكند و مىگويد : مپندار كه از فلسفه آنچه از كتب ارسطاطاليس و ابو نصر فارابى و كتاب شفا به ما رسيده ، مقصود مرا بيان تواند كرد ، و تصور مكن كه اهل اندلس در اين زمينه‌ها بحث شافى و كافى كرده‌اند بلكه هريك از پژوهندگان فقط گامى چند در راه مقصود برداشتند و اندكى از اين راه ناهموار را هموار كردند چنان كه گويند : « 2 »\r\n دانش به جهان ز دو ، برون نيست * زان روى دلم همى بِلَرزد\r\nحقى كه كسى نيارَدَش جُست * باطل كه به جُستنى نيرزد « 2 » \r\nسپس ابن طفيل به فضايل و دانشهاى « ابن باجه » اشاره مىكند و يادآور مىشود كه اين مرد محقّق و پژوهنده پيش از آنكه خزاين علم و دانش خود را آشكار كند ، دست مرگ گريبانش را گرفت و بيشتر تأليفات او ناتمام است .\r\nبه‌طورى كه از آثار پراكندهء ابن باجه برمىآيد او خواهان فلسفه « سعادت عقلى » است كه از عقل فعّال سرچشمه مىگيرد . ابن باجه از جهاتى به فارابى نزديك است ، زيرا مانند او غايت فلسفه را سياست و اخلاق عقلى مىشمارد و براى ايجاد مدينهء فاضله‌يى كه در آن عده‌يى از حكما و فلاسفه گرد آمده باشند مىكوشد - تنها انسان از بركت فكر و انديشه مىتواند ، اعمال خود را در جهت كمال و سعادت به كار اندازد . در مدينه فاضلهء او چون مردم ، اعتدال و قناعت را كاملا رعايت مىكنند ، بيمار نمىشوند و به پزشك نيازى ندارند . چون مردم به يكديگر محبّت مىورزند ، مشاجره نيست و لذا به قاضى هم نيازى ندارند - ابن باجه به روح و جسم هردو توجه دارد و به خوبى مىداند ادامهء حيات بدون\r\n\r\n\r\n","description":"","footnote":"\r\n( 1 ) . همان كتاب ، ص 633 .\r\n( 2 ) . اين دو بيت را مرحوم فروزانفر از عربى به شعر فارسى درآورده است .\r\n","page_name":" 223 ","page_number":223},
  {"content":"\r\n\r\nتوجه به سلامت جسم امكان‌پذير نيست و روح و فكر آدمى نيز بايد مراحل تكامل را طى كند تا به صورت « موجود الهى » درآيد و متّصف به صفات الهى گردد - براى حصول سعادت معنوى بايد با اهل علم آشنا و مأنوس گرديد و حتى الامكان از مصاحبت جاهلان احتراز كرد - ابن باجه ، نخستين فيلسوف اندلس ، و كسى است كه آثار و افكار او در تكوين آراى ابن طفيل و ابن رشد سهمى بسزا داشته است . « 1 »\r\n\r\nجمعيّت اخوان الصّفا\r\nدر قرن چهارم هجرى ، عده‌يى از حكما ، براى نزديك كردن دين اسلام با حكمت يونانى ، دست به تأليفات گوناگونى زدند كه در رأس آنها جمعيت اخوان الصّفا و خلان الوفا را مىتوان نام برد ، عده‌يى ، آنها را از شعب شيعهء فرقهء اسماعيليه شمرده‌اند و برخى معتقدند كه نمىتوان آنها را به مذهب خاصى منسوب داشت .\r\nاين جماعت براى اينكه بتوانند فارغ از مخالفت اهل دين ، آراء و نظريات خود را اشاعه دهند ، رسالاتى بدون ذكر نويسنده منتشر مىكردند ، و در اين آثار كه به گفته‌هاى حكما و متفكّرين ايرانى و يونانى و هندى استناد شده و در حقيقت دايرة المعارف فلسفى و طبيعى آن زمان است ، سعى و كوشش فراوان به‌عمل آمده است ، تا شريعت اسلام و فلسفهء يونانى را باهم سازش دهند و از اين راه ، دين را از آلودگيها و گمراهيها پاك نمايند .\r\nچون اين رسايل را بر ابو سليمان منطقى سيستانى عرضه كردند ، گفت : نزديك كردن شريعت اسلام با فلسفه ممكن نيست ، چه پايهء فلسفه بر تعقل و چون و چراست ، درحالى كه دين براساس تعبد قرار گرفته و در آن چون و چرا راه ندارد . رسوخ فلسفه در دين موجب انشعاب و تشتت در بين پيروان آن خواهد شد . بعضى معتقدند پيروان اين مكتب بيشتر از بين ملل تابع اسلامى برخاسته‌اند و در لباس اظهار عقايد مذهبى و فلسفى كوشيده‌اند تا احزاب و اجتماعاتى به منظور مبارزه با دستگاه خلافت به‌وجود آورند .\r\nجلال همائى دربارهء اين جمعيت چنين مىنويسد :\r\n« . . . در اواسط قرن چهارم هجرى انجمنى پنهانى در بصره يا بغداد تشكيل شد .\r\nاعضاى اين انجمن ، جمعى از علما و دانشمندان بزرگ اسلام بودند ، نام اين جمعيت اخوان الصفا و مرام اصلى يا اساسنامه آنها اين بود كه مىگفتند ديانت اسلام به خرافات و اوهام آميخته شده است و براى پاك كردن دين و مذهب از آلودگيهاى ضلالت‌انگيز جز فلسفه راهى نيست . شريعت عربى آنگاه به كمال مىرسد كه با فلسفهء يونانى درآميزد و\r\n\r\n\r\n","description":"","footnote":"\r\n( 1 ) . حنا الفاخورى ، خليل البحر : تاريخ فلسفه در جهان اسلامى ، ترجمهء آيتى ص 605 تا 609 به اختصار .\r\n","page_name":" 224 ","page_number":224},
  {"content":"\r\n\r\nمقصود ما همين است كه دين را با فلسفه موافقت ، و شريعت حقه را از آلايش اوهام و خرافات شستشو دهيم تا پايدار بماند و مورد قبول عقلا و دانشمندان ملل عالم قرار گيرد .\r\nيك نظر ديگر هم داشتند كه در آغاز رسايل تصريح كرده‌اند ، عبارت از اينكه فلسفه چون از زبانى به زبان ديگر آمده حقايق ، نامفهوم و پيچيده گشته و تحريفات در آن راه يافته است و ما مىخواهيم مقاصد اصلى فلاسفه را پوست باز كرده بيان كنيم تا درخور فهم گردد . . . اعضاى انجمن ، در انواع علوم و فنون كه در آن عصر متداول بود و همچنين در معارف مذهبى و تاريخ ملل و شرايع و اديان دست داشتند و گرد هم نشسته مسائل عقلى و دينى و اجتماعى را مطرح و با دقت و تبادل نظر در آنها خوض مىكردند و در پايان بحث و كنجكاوى دقيق ، هرچه به نظرشان پسنديده و درست مىآمد ، بر آن اتفاق مىنمودند ، نتيجه افكارشان به صورت مقالات و رساله‌ها بيرون آمد كه امروز هم در دست است . رسايل اخوان الصفا مشتمل بر 51 مقاله است . پنجاه مقاله ، هركدام مربوط به يكى از فنون طبيعى و رياضى و الهى و مسائل عقلى و اجتماعى و غيره و مقاله پنجاه و يكم در اقسام مسائل ديگر به ايجاز و اختصار سخن رفته و در ذيل مقالات ، كيفيت معاشرت اخوان الصفا و خلان الوفا و شروط داخل شدن در انجمن آنها نوشته شده است .\r\nپاره‌يى از مقالات به حدّى پخته و استوار به قلم آمده كه بعد از حدود هزار سال ، اكنون هم مورد قبول و پسند علماى جهان است و حدود فكر و اطلاعات بشرى پس از ده قرن وارسى و كنجكاوى ، هنوز بجايى افزونتر از آنها نرسيده است . از روى اين گونه نمونه‌ها مىتوان به دست آورد كه مسلمين به مدت دو سه قرن ، تا چه پايه در معارف بشرى پيشرفت كرده بودند . مؤلفان رسايل ، نام خود را آشكار نمىساختند اما در نشر افكار و عقايد خويش ساعى بودند و مقالات آنها به مدتى حدود يك قرن در سراسر بلاد اسلامى انتشار يافت و فكرها را به خود متوجه كرد و در مجامع علمى و دينى گفت‌وگوها برپا ساخت . كسانى كه با فلسفه سروكار داشتند مخصوصا معتزليها در نشر اين رسايل همت گماشتند و هرجا مىرفتند پنهانى نسخى را همراه مىبردند يا به رازدارى سپرده به بلاد دوردست مىفرستادند . » « 1 »\r\n\r\nدعوت به جمعيت\r\nجمعيت اخوان الصفا به كسانى كه مستعد درك مقاصد آنها بودند مىگفتند : « ما را كتابى ديگر است كه در آن هيچ‌كس با ما شريك نيست و كسى جز ما آن را نمىفهمد . . . اگر تو اى برادر نيكوكار رحيم ، آهنگ\r\n\r\n\r\n","description":"","footnote":"\r\n( 1 ) . غزالىنامه ، جلال همائى ، ص 83 به بعد .\r\n","page_name":" 225 ","page_number":225},
  {"content":"\r\n\r\nخواندن آن كتاب دارى تا از آنچه در آن است آگهى يا بى و معانى آن را دريابى و اسرار آن را بشناسى ، روى به مجلس اخوان فاضل و صديقان كريم خود نه تا سخنان ايشان را بشنوى و شمايل آنان را ببينى و خود ايشان را بشناسى تا مگر خوى آنان پذيرى و به يارى آداب ايشان ، مهذب گردى و نفس خود را از خواب غفلت و جهالت بيدار كنى . سينهء تو باز ، و ذهنت روشن و دلت آگاه گردد ، آنگاه آنچه را كه آنان به چشم دل ديده و به صفاى جواهر نفوس خود مشاهده كرده‌اند خواهى ديد و برآنچه به نور عقل نگريسته‌اند نظر خواهى افكند . »\r\nرسايل اخوان الصفا ، از مقولات مختلف گفتگو مىكند . از مسائل مختلف رياضى ، هندسه ، نجوم ، موسيقى ، جغرافيا ، صنايع علمى و نظرى و صنايع عملى و حرفه‌يى و غيره بحث شده و در رسايل جسمانيه طبيعيه راجع به هيولى و صورت ، سماء و عالم كون و فساد ، تكوين معادن ، ماهيت طبيعت ، اقسام نبات ، انواع حيوان و غيره گفتگو شده است .\r\nاز رسايل اخوان الصفا نسخ خطى متعددى در كتابخانه‌ها موجود است و عده‌يى از ارباب ذوق ، با مراجعه به كليهء آثار اين جماعت خلاصه‌يى از كتب آنان تدوين كرده‌اند .\r\nآثار اخوان الصفا ، چون كمابيش مبتنى بر علم و فلسفه بود ، همواره مورد تعرض متعصّبان كوته‌بين قرار مىگرفت . به همين مناسبت افراد اين فرقه توصيه مىكردند كه اين كتب را به مردم نااهل نسپارند و در حفظ و حراست آنها دقت كنند . اين جماعت چون با سعهء نظر طالب حقيقت بودند ، به هيچ‌يك از علوم و مذاهب به ديدهء دشمنى و تعصب نمىنگريستند ، و مىگفتند « رأينا و مذهبنا يستغرق المذاهب كلّها و يجمع العلوم جميعها . » « 1 »\r\nسازمان آنها تا حدى مخفى بود و براى تعليم پيروان خود و بحث با آنها ، در مواقع معين مجالس خاصى تشكيل مىشد و كسى جز افراد اين جمعيت حق شركت در اين جلسات را نداشت . در اين محافل غير از بحثهاى علمى ، امورى كه جنبه سرى داشت نيز مطرح مىشد . اعضاى جمعيت در انتخاب دوستان خود دقت مىكردند ، پس از آنكه از سوابق هريك باخبر مىشدند وى را مورد آزمايش قرار مىدادند ، تا از معتقدات او باخبر شوند ، همين كه كسى را شايسته دوستى مىديدند از بذل مال و جان در حق وى مضايقه نمىكردند . هريك از افراد اين جمعيت ، كمال مطلوب و سعادت خود را در آن مىديد كه معلمى هوشيار و خوش‌قريحه و عارى از تعصب برگزيند و از گنجينهء دانش او استفاده\r\n\r\n\r\n","description":"","footnote":"\r\n( 1 ) . روش و راه ما تمام مذاهب و علوم را فرامىگيرد .\r\n","page_name":" 226 ","page_number":226},
  {"content":"\r\n\r\nكند .\r\nاخوان ، از لحاظ مراتب معنوى چهار مرحله را طى مىكردند : 1 - اخوان الابرار بعد از 15 سالگى ، اخوان الاخيار بعد از سى سالگى ، اخوان الفضلاء الاكرام بعد از چهل سالگى ، پس از طى اين مراحل ممكن بود كه انسان مستعد مشاهده حق گردد . اين جمعيت با گذشت زمان موفق گرديد كه در ميان طبقات مختلف ، از اولاد ملوك و امرا گرفته تا اولاد صنعتگران و اهل حرف عده‌يى را در هر شهر و ديار در حلقهء ياران خود وارد كند و نماينده‌يى براى ارشاد و هدايت آنان به شهرهاى مختلف گسيل دارد .\r\nاين جماعت غير از كتمان اسرار ، موظف بودند كه برحسب مال و دارايى خود به جمعيت و رفقاى خود كمك و مساعدت كنند .\r\n\r\nتعليمات اخوان الصفا\r\nبه‌نظر آنها حصول علم از سه راه حاصل مىشود : 1 - از طريق حواس پنجگانه كه انسان و حيوان از خردسالى از آن استفاده مىكنند . 2 - عقل كه خاص انسان است و استفاده از آن بعد از كودكى شروع مىشود .\r\n3 - برهان كه خاص اهل علم است و پس از مطالعات هندسى و منطقى حاصل مىشود .\r\nهرچه حواس خمسه احساس مىكنند به قوهء متخيّله مىرسانند و اين قوه ، آنها را به قوهء متفكره منتقل مىكند و در آنجا پس از تشخيص ، به قوهء حافظه منتقل مىشوند تا در موقع لزوم به ياد آيند . قوه ناطقه كه مجراى آن زبان است به‌وسيلهء كلمات ، از محسوسات و معلومات خبر مىدهد .\r\nمجموع كتب و رسالات اخوان الصفا به 50 رساله بالغ مىشود كه بر شالوده علوم طبيعى استوار است . و در پس آن اغراض و مقاصد سياسى نهفته است . به گفته « دى بور » اين مذهب مربوط به يك جماعت كوشا و رنجبر است و همهء افراد ، بايد تا دم مرگ به اين مسلك وفادار باشند . به عقيدهء آنها « مرگ در راه اصلاح اخوان جهاد واقعى است . »\r\nمركز جمعيت در بصره ، كوفه و بغداد بود و آنها با وسعت نظر مىكوشيدند تا حكمت همهء امتها و انبيا از قبيل ابراهيم ، موسى ، عيسى ، سقراط ، افلاطون ، زردشت ، محمد ( ص ) و على ( ع ) را جمع‌آورى كنند . آنها همان احترامى را كه براى محمد ( ص ) و اولاد او قايل بودند براى امثال سقراط و زردشت نيز قايل بودند و مىگفتند : هر شريعتى كه به صلاح عموم افراد باشد ، دارويى براى نفوس ناتوان خواهد بود .\r\nبسيارى از آراء و نظريات انتقادى آنها ، در رسالهء « جانور و انسان » منعكس است . و نويسندگان آن ، براى فرار از تكفير روحانيون قشرى ، مطالب و مقاصد خود را از زبان\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nحيوانات به رشتهء تحرير درمىآوردند .\r\nبعضى ، جمعيت اخوان الصفا و قرمطيان را يكى مىدانند ولى اين معنى مسلم نيست .\r\nدرهرحال ، جمعيت اخوان الصفا ، از نظر اصولى مىگفتند ، يك كيش عقلى در بالاى تمام اديان و مذاهب وجود دارد كه استنباط و درك آن به عهدهء عقلاست . به‌نظر اين جماعت اعتقاد به اينكه خدا بندگان خود را به آتش شكنجه مىدهد و يا عقيده به خشم و غضب خدا و معتقداتى از اين قبيل مورد قبول عقل نيست و هرچه هست در اين دنياست و نفس تبهكار بايد دوزخ خود را در اين جهان ببيند . « 1 »\r\nجمعيت اخوان الصفا به علت كوششى كه در راه تلفيق علم و دين داشتند ، از آغاز كار مورد بغض و نفرت اصحاب دين قرار گرفتند ، تا آنجا كه بعضى از پيشوايان دين در برابر منطق آنان مقاومت نكرده به سوزاندن رساله‌هاى خطى اين جمعيت فتوا دادند . چون جمعيت اخوان الصفا به ظاهر قرآن توجه نداشتند بلكه به روح و حقيقت آن مىنگريستند و باطن آن را تفسير مىكردند ، مردم روشن‌بين ، و كسانى كه به جهات مختلف با سالوس و رياى خلفا و رهبران دين سر جنگ داشتند ، به كتب و انتشارات آنان توجه و رغبتى شايان نشان دادند .\r\nبه‌طورى كه نسخه‌هاى خطى اين كتب ، بين دسته‌هاى مختلف نظير باطنيان ، اسماعيليان ، حشاشين و غيره دست به دست مىگرديد و به كمك اين جمعيت بسيارى از آراى مترقى فلاسفهء يونان بين ملل اسلامى منتشر گرديد . « 2 »\r\n\r\nنفوذ تعاليم اخوان الصفا در اروپا\r\nتعليمات اخوان الصّفا توسط مسلم بن محمد ، اهل مادريد و ابن رشد از طريق اسپانيا به اروپا راه يافت .\r\nاخوان الصفا دربارهء مآخذ رسايل و كتابهايى كه به رشتهء تحرير درآورده‌اند چنين مىنويسند : « ما علم خود را از چهار كتاب به دست آورده‌ايم ، اول كتبى از علوم رياضى و طبيعى كه علما و فلاسفهء سلف تصنيف كرده‌اند ، دوم كتب منزل مانند تورات و انجيل و قرآن و الواح ديگر ، سوم كتاب طبيعت كه عبارت است از صور اشكال مخلوقاتى كه وجود واقعى دارند از تركيب افلاك و تقسيم بروج افلاك و حركت ستارگان و غيره تا استحاله اركان و پيدايش كاينات از جماد و نبات و حيوان و انواع مصنوعات بشرى . . . چهارم كتاب الهى . . . » يكى از جنبه‌هاى مترقّى جمعيت اخوان الصفا اين است كه\r\n\r\n\r\n","description":"","footnote":"\r\n( 1 ) . تاريخ فلسفه در اسلام ، اثر دى بور ، ترجمهء شوقى ، ص 99 .\r\n( 2 ) . تلخيص از كتاب سير علوم ، استاد ذبيح إله صفا ، از ص 303 به بعد .\r\n","page_name":" 228 ","page_number":228},
  {"content":"\r\n\r\nبه هيچ دين و مذهب و ملتى تعصّب خاص ندارند . به‌نظر آنها ، « مرد كامل ، و از لحاظ اخلاقى وارسته بايد از شرق ايران برخيزد و ايمان عربى داشته باشد و تحصيلات او عراقى يعنى بابلى بوده و در زيركى مانند يهوديان و در رفتار مانند عيسويان و در تقوا مانند يك راهب سريانى و در علوم جزئى يك يونانى و در تعبير اسرار ، يك هندى و بالاخره در زندگى معنوى يك متصوّف باشد . . . » « 1 »\r\n\r\nانديشه‌هاى علمى و فلسفى اخوان الصفا و ابن سينا\r\nدر رسايل اخوان الصفا كه بالغ بر 1134 صفحه مىشود ، توضيح علمى جزر و مد و زلزله و خسوف و امواج صوتى و بسيارى ديگر از مسائل طبيعى هست و در عين‌حال ستاره‌بينى و كيمياگرى خرافى را نيز صريحا پذيرفته‌اند و احيانا از جادوگرى و علم اعداد نيز سخنى گفته‌اند .\r\nعقايد دينى رسايل ، چون بيشتر نوشته‌هاى متفكران اسلام است ، با انديشه‌هاى نوافلاطونى رابطهء نزديك دارد . مىگويند عقل فعّال از علت اولى يعنى خدا به‌وجود مىآيد و دنياى اجسام و نفوس از عقل فعال به‌وجود مىآيد و همهء چيزهاى مادى به وسيلهء نفس موجود مىشود و به كمك آن عمل مىكنند و نفس همچنان نگران و آشفته است تا به عقل فعال يا نفس جهان يا نفس كلى و اصل شود و براى اين وصول ، نفس بايد كاملا تزكيه شود ، اخلاق ، فن تزكيه نفس است و علم و فلسفه و دين وسيلهء حصول آن است ، بايد در راه تزكيه نفس در امور عقلى ، چون سقراط و در احسان به همهء خلق خدا چون مسيح و در بزرگى و تواضع چون على ( ع ) باشيم . وقتى عقل به‌وسيلهء معرفت ، آزاد شد ، بايد آزادى خويش را احساس كند و با فلسفه خوگيرد و عبارات قرآن را متناسب با فهم و درك مردم ، تأويل و تفسير كند ، توان گفت كه اين پنجاه و يك رساله از همهء توضيحاتى كه دربارهء فكر اسلامى در دوران حكومت عباسى به ما رسيده كاملتر است و از همه رسايل ديگر در اين زمينه مطمئن‌تر . عالمان بغداد اين رسايل را الحادآميز دانستند و به سال 545 ه ، 1155 م ) آن را بسوختند ، معذلك همچنان دست به دست مىرفت و در فلسفه اسلام و يهود ، نفوذى عميق داشت ، كه اثر آن را در نوشته‌هاى غزالى و ابن رشد و بن جبرول و هليوى توان ديد . ابو العلاى معرّى شاعر معروف نيز تحت تأثير آنها بود ، و شايد در ابن سينا نيز ، كه در زندگى كوتاه خود ، در انديشه عقلانى و اصالت نظر و عمق تفكر از اين جماعت همدل مؤتلف ، سبق گرفت ، بىاثر نبود .\r\n\r\n\r\n","description":"","footnote":"\r\n( 1 ) . نظر متفكران اسلامى دربارهء طبيعت ، تأليف دكتر حسين نصر ، ص 42 .\r\n","page_name":" 229 ","page_number":229},
  {"content":"\r\n\r\n\r\nنظر دانشمندان مصرى در مورد جمعيت اخوان الصفا\r\n« جمعيت اخوان الصفا و خلّان الوفا ، در كتمان عقايد خود مىكوشيدند ، ازين‌رو تا سال 334 ه يعنى تا قبل از پيروزى آل بويه بر بغداد ، نه از ايشان نامى و نه از رساله‌هاى آنان نشانى بود ، ابتدا در بصره ظاهر شدند و از آنجا به ديگر بلاد پراكنده گشتند و در آنجاها داعيان و مجالسى داشتند . اينكه اخوان الصفا شيعه هستند ، مسأله‌يى است كه از رسايل و تعليماتشان كمابيش مشهود است . . . ابن تيميّه ضمن رد نصيريه به افكار اخوان الصفا نيز اشاره مىكند : ايشان ( نصيريه ) به هيچ‌يك از كتب منزله ايمان ندارند و گاه اقوال خود را بر مذهب متفلسفهء طبيعى ، نه الهى مبتنى مىسازند ، همچنان كه صاحبان رسايل اخوان الصّفا نيز چنين كنند . « 1 »\r\n. . . اما روش اخوان الصفا در مخفيكارى و فرستادن داعيان به اطراف ، درست مانند روش اسماعيليه است . اقوال و تعاليم اخوان الصفا ، لبريز از تمايلات شيعى است و از افكار اسماعيليان و باطنيان و قرمطيان سخت متأثر است . » « 1 » . . . اخوان دينشان فلسفى و عقلى بود و مىخواستند دين را به نيروى فلسفه و علوم طبيعى تفسير كنند ، هرچيز را به طبيعت بازمىگردانيدند و هر امرى از امور دين را ، در نظر ايشان ، معنى خاصى بود . . . در مورد تشيّع چنين مىگويند : « بدان اى برادر ، كه هر نفسى را از مؤمنان در عالم ارواح ابوينى است ، همانگونه كه در عالم اجساد ، براى هر جسدى ابوينى است ، چنان كه رسول خدا ( ص ) به على رضى إله عنه گفت : « اى على ! من و تو ابوين اين امّت هستيم » . . . . و اين ابوّت روحانى است نه جسمانى . . . اخوان در مطاوى سخنشان به پيروان خود توصيه مىكردند تا در نگهدارى و تعليم آن رسايل سختگير باشند . . . . و غالبا رسايل خود را بدين عبارت پايان مىدادند : « اى برادر ، خدا ترا در فهم اين اشارات لطيف و اسرار خفى موفّق كناد و تو را و ما را و همه برادران را در هر زمان و هرجا كه هستند به درك آن توفيق دهاد . » و در پايان رساله هشتم چنين مىخوانيم : « بدان اى برادر كه ما درين رساله غرض مطلوب خويش را بيان كرديم ، به ما بدگمان مشو و اين رساله را بازيچهء اطفال يا خرافه‌سرائى به حساب مياور كه عادت ما بر اين است كه حقايق را در الفاظ و عبارات و\r\n\r\n\r\n","description":"","footnote":"\r\n( 1 ) . حفا الفاحورى ، خليل البحر : تاريخ فلسفه در جهان اسلامى ، ترجمهء آيتى ، ص 193 .\r\n","page_name":" 230 ","page_number":230},
  {"content":"\r\n\r\nاشارات بپوشيم ، تا ما را از كارى كه داريم بازندارند . . . » « 1 »\r\nدر يكى ديگر از رسايل اخوان الصفا آمده است :\r\n« اى برادر ! بدان كه نفس تو بالقوه ، ملك و فرشته است ، و تو مىتوانى بالفعل فرشته گردى اگر بر راه پيمبران رفته و بر مسلك آنان راه بپيمايى و به وصاياى آنان كه در كتب ايشان است و به فرايض و واجباتى كه در سنن شرايع ايشان است عمل كنى . همچنين نفس تو بالقوّه شيطان است ، و امكان آن هست كه روزى شيطان بالفعل شوى ، اگر بر مسلك اشرار و كفّار روى و به راه آنان درآيى .\r\nپس اى برادر نگاه كن كه براى نفس خويش چه انتخاب كرده‌اى و چه چيز براى خودت پسنديده‌اى . اى برادر بدان كه فرشتگان ساكنان بهشتها و پهنهء آسمانها و فضاى افلاكند . و بدان كه در قرآن از هشت بهشت نام برده شده است و آنها : جنة الفردوس ، جنة النّعيم ، جنة الخلد ، جنة المأوى ، دار السلام ، دار المتّقين ، دار المقامة و دار القرار مىباشد كه در وراى همهء آنها عرش خداوند رحمن ذو الجلال و الاكرام است . و بدان اى برادر كه شيطانها ساكنان دوزخهايند كه هفت طبقه است : جهنم ، سقر ، لظى ، حطمة ، سعير ، هاويه . . . بدان اى برادر ، كلام ملائكه همهء اشارات و ايماء است و كلام مردم ، عبارات و الفاظ ، اما معانى بين همهء آنان مشترك است .\r\nتو اى برادر در طلب معارف و علوم بكوش و به راه ربّانيان و اخيار برو تا آمادهء قبول الهام ملائك گردى . » ( اقتباس به اختصار از صفحات 122 و 123 جلد چهارم رسايل اخوان الصفا ) « 2 »\r\n« به نظر هانرى كربن و همكاران او دكتر حسين نصر و عثمان يحيى ، با اينكه نويسندگان دانشنامه يا دايرة المعارف « اخوان الصفا » صريحا ذكر نشده است ، از طريق چندين فيلسوف و مورخ ، مثل توحيدى ، ابن القفطى ، شهرزورى نام بعضى از كسانى را كه در تأليف اين اثر همكارى داشته‌اند مىشناسيم ، ابو سليمان بستى ، مقدسى ، على بن هارون زنجانى ، محمد بن احمد نهرجورى ( مهرجانى ) و عوفى .\r\nدر حقيقت ، تنظيم اين اثر فقط حاصل كار دسته‌اى از طرفداران تشيّع نيست ، بلكه حاصل كوشش جمعيتى است كه افكار مشخّص اسمعيلى داشته‌اند ، هرچند كتاب طورى محتاطانه تنظيم شده است كه جز « ارباب دل » هيچكس چيزى از آن درنيابد ، هدف اين كتاب مسلما هدف تبليغى بوده است .\r\n\r\n\r\n","description":"","footnote":"\r\n( 1 ) . همان كتاب ، ص 196 .\r\n( 2 ) . فرهنگ قرآن ، تأليف شريعت سنگلجى ، ( محمد باقر ) ، جلد اول ، از انتشارات دانشگاه آذرآبادگان ، ص 108 .\r\n","page_name":" 231 ","page_number":231},
  {"content":"\r\n\r\nاما كلمهء عامه به معنى خود به‌كار نرفته است ، زيرا محتواى كتاب چنان نيست كه براى عموم نوشته شده باشد . اگر رونوشتهايى از اين اثر در آن زمان در مساجد پخش و توزيع مىشد به اين منظور بوده است كه كسانى كه استعداد و شايستگى اين معرفت را داشته‌اند ، بيدار شوند و بدانند كه بالاتر از شريعت و آيين ظاهرى ، چيزى ديگر وجود دارد ، و شريعت فقط نفوس ضعيف و رنجور را به منزله پزشكى عاليقدر است - اما منظور از آنچه بالاتر از شريعت است ، هدايت مردمان است به مذهب پاك روحانى و به معانى عرفانى . نيز در اين مورد نبايد چنان كه معمول ماست از « آشتى » بين مذهب و فلسفه سخن بگوييم . از نظر باطنيه ، مراتب معنى ، با حالات نسبى نفوس مطابقت دارد و تشكيلات مطلوب « برادران » بر اين نكته مبتنى است .\r\n. . . منظور برادران صفا اين بود كه پيروان را هدايت كنند تا با صفات خدايى زندگى نمايند . اين فلسفه ابتكارى در عداد فلسفه نبوى است .\r\n. . . رساله‌ها به چهار قسمت بزرگ دسته‌بندى شده است : چهارده رساله تعليمات مقدماتى ، رياضيات و منطق را شرح مىدهد ، هفده رسالهء ديگر فلسفه طبيعى را كه روانشناسى جزو آن است بيان مىكند ، ده رساله در موضوع ماوراء الطبيعه و ده رساله ( كه با رساله ضميمه آن يازده رساله مىشود ) در مورد علوم خفيّه و مسائل نجومى است . » « 1 »\r\n« . . . مىدانيم كه شعبه‌هاى شيعه 12 امامى و شيعه اسمعيليه از زمان امام هفتم از يكديگر جدا شدند . اينك به ياد آوريم كه نبايد مفهوم « اختفاء و ستر » را كه به معنى زمان زندگى امامان واسطه مىباشد با مفهوم « غيبت » كه مربوط به امام دوازدهم و عقيدهء شيعه اماميّه است اشتباه كرد . امام احمد ( نتيجه پسرى امام اسمعيل ) بين قرن دوم هجرى و قرن سوم هجرى « كبير » شد . روايت اسمعيلى او را نيز در تأليف و اداره دايرة المعارف اخوان ، به عنوان مؤلف يا مدير سهيم مىداند . براى حل مسألهء توالى زمان تاريخى ، مىتوان عقيده و . ايوانف را پذيرفت كه مىگويد در زمان امام ، هستهء اين كتاب وجود داشته است و بعدها با اضافات پياپى به صورت رسايل اخوان الصفا درآمده است . اما دربارهء عقيدهء پابرجاى اهل تسنن در مورد اخوان الصفا و رسايل آنان كافى است يادآورى كنيم كه خليفه مستنجد ( 554 هجرى ) فرمان داد تا كليهء نسخه‌هاى كتاب مزبور را كه در كتابخانه‌هاى عمومى و خصوصى وجود داشت ( با آثار ابو على سينا ) بسوزانند ، با اين‌همه كتاب باقى ماند و به\r\n\r\n\r\n","description":"","footnote":"\r\n( 1 ) . تاريخ فلسفه اسلامى ، پيشين ، ص 170 .\r\n","page_name":" 232 ","page_number":232},
  {"content":"\r\n\r\nفارسى و تركى ترجمه گرديد و كليه متفكران و عارفان اسلامى را تحت تأثيرى شگرف قرار داد . » « 1 » « 2 »\r\n\r\nاندرز اخوان الصفا در گزينش دوستان\r\nاخوان الصّفا نه‌تنها در افكار و انديشه‌هاى فلسفى و اجتماعى و دينى ، شيوهء به گزينى و تلفيق را پيش گرفته بودند ، بلكه در جريان زندگى نيز تنها كسانى را كه شايستگى داشتند ، به‌عنوان برادر و دوست انتخاب مىكردند . نويسندهء كتاب الرسايل چنين اندرز مىدهد : « شايسته است برادران ايّدهم اللّه ، اخلاق او را بيازمايند ، از مذهب و عقايد او بپرسند ، تا بدانند كه صداقت و صفا و مودّت و حقيقت اخوتّ را شايسته است يا نه . بنابراين اگر خواهى دوست يا برادرى برگزينى ، بايد چنان كه درهم و دينار را مىسنجى او را نيز بسنجى و چنان كه خاك زمينى را كه مىخواهى در آن درختى بنشانى وارسى مىكنى ، او را نيز وارسى كنى و مانند اهل دنيا كه به هنگام انتخاب زن جهت ازدواج و خريدن برده و ساير كالاها به آزمايش و تجسّس مىپردازند ، تو نيز در موقع انتخاب دوست و برادر بايد از آزمايش و سنجش خوددارى نكنى . » 3\r\n\r\nشرايط عضويت در جمعيت اخوان الصفا\r\nبدينسان كسى كه درخور پيوستن به جمعيت اخوان بود كه در دين و مذهب خود معتقد به مهربانى و شفقت به همه مردم باشد ، براى گناهكاران دل بسوزاند و آمرزش بخواهد و به هر ذى روحى محبت ورزد و صلاح و مصلحت همه را بخواهد . . . بنابراين مردان خودپسند و لاف‌زن و بىخير و لجوج و درشتخوى و ستيزه‌جو و حسود و بخيل و منافق و رياكار و ترسو و سهل‌انگار و نظاير اينها شايسته انسلاك در سلك اخوان نيستند . . . » 4 در رسالهء چهارم از « رسايل ناموسيّه شرعيّه » نويسندگان رساله خطاب به برادران خود مطالبى مىگويند كه گويى هشت قرن بعد با مختصر تكاملى بر زبان منتسكيو ، ولتر ، ديدرو و دالامبر جارى شده است : « . . . شايسته است كه با هيچ علمى دشمنى نكنند ، و از هيچ كتابى دورى نگزينند ، و بر هيچ مذهب تعصّب نورزند ، چه انديشه و مذهب ما ، همه آنها را دربر دارد . . . همه از يك مبدأ هستند . و همه را يك علت است ، عالم واحد است و نفسى واحد بر جواهر مختلف و اجناس متباين و انواع گوناگون و جزئيات متغاير آن ،\r\n\r\n\r\n","description":"","footnote":"\r\n( 1 ) . همان كتاب ، از ص 171 تا 174 ( به اختصار ) .\r\n( 2 ) . الرسايل ، ج 4 ، ص 107 - 109 و 110 .\r\n","page_name":" 233 ","page_number":233},
  {"content":"\r\n\r\nمحيط است . » « 1 »\r\n\r\nسياست و اجتماع\r\nنظريات اخوان الصفا در زمينه‌هاى اجتماعى نيز جالب است :\r\n« تو قادر نيستى كه به تنهايى زندگى كنى ، جز آنكه زندگانيت با ناخوشى توأم باشد ، زندگى خوش را جز با يارى و همكارى اهل شهر و ملازمت قانون نخواهى يافت . اى برادر يقين بدان . . . زندگى جز به يارى صنايع مختلف فراهم نشود و يك نفر هرگز نتواند همهء آن صنايع را به‌خوبى فراگيرد ، چه عمر اندك است و صنايع بسيار . . . حكمت ، ايجاب مىكند كه جماعتى به صنعتها بپردازند و جماعتى به بازرگانى و جماعتى به ساختن بناها و جماعتى به تدبير سياسات و جماعتى به امر تعليم و تربيت و جماعتى به خدمتگزارى براى همه . . . » « 2 » . . . بدان كه جسد مورد سياست نفس است ، پس هر نفسى كه در سياست روح و جسمش چنان كه بايد رنج برد ، سياست و ادارهء خاندان و خادمان نيز برايش امكان يابد ، و هركس بتواند خاندان خود را با سيرتى عادلانه اداره كند ، مىتواند قبيله‌يى را اداره كند ، و آنكه بتواند قبيله‌يى را راه برد ، مىتواند زمام سياست مردم شهرى را به‌دست گيرد و آنكه بر اين كار توانا باشد ، تواند كه ناموس الهى را تدبير كند ، و آنكه به تدبير ناموس الهى قادر باشد امكان صعود به عالم افلاك يابد . . . » « 3 »\r\n\r\n\r\n","description":"","footnote":"\r\n( 1 ) . همان كتاب ، ص 201 .\r\n( 2 ) . حفا الفاخورى ، خليل الجر : تاريخ فلسفه در جهان اسلامى ، ترجمهء آيتى ، ص 234 .\r\n( 3 ) . همان كتاب ، ص 236 .\r\n","page_name":" 234 ","page_number":234},
  {"content":"\r\n\r\n\r\nتلاش روشنفكران در راه بيدارى مردم\r\n\r\nمقايسهء جمعيت اخوان الصّفا با اصحاب دايرة المعارف در فرانسه\r\nتلاش جمعيت اخوان الصفا در راه گردآورى علوم و اطلاعات بشرى ، در قرن چهارم هجرى ( دهم ميلادى ) شباهت زيادى به كوشش اصحاب دايرة المعارف فرانسه در قرن 18 ميلادى دارد ، چه نويسندگان اين كتاب علمى بزرگ بر آن بودند كه تحت سرپرستى ديدرو و دالامبر با همكارى متفكرين بزرگى چون ولتر ، منتسكيو ، كنه ، روسو و ديگران دايرة المعارفى مستدل ، شامل علوم و صنايع و حرف و عاليترين نظريات فلسفى گرد آورند .\r\nچون انتشار اين كتاب پرده از روى انديشه‌هاى خرافى بشر برمىداشت و آدميان را با اصول و حقايق مسلم علمى آشنا مىكرد ژزوئيتها ( يكى از فرق مسيحيت ) كه در آن روزگار هنوز قدرت و نفوذ فراوان داشتند ، مدتها از انتشار آن جلوگيرى مىكردند .\r\nهمانطور كه در عالم اسلام نيز اشاعره و روحانيان قشرى در قرن چهارم با انتشار رسايل جمعيّت اخوان الصفا مخالفت مىكردند ، به همين علت نويسندگان آن رسايل از اعلام نام خويش خوددارى مىكردند .\r\nدر مبارزه‌يى كه بين روشنفكران فرانسه و ژزوئيتها درگرفته بود ، سرانجام « ديدرو » و ياران او پيروز شدند و چاپ پنهانى كتاب دايرة المعارف به پايان رسيد و در 1780 پنج مجلّد ضميمه و دو جلد فهرست به آن افزوده شد . همانطور كه انتشار كتب اخوان الصفا به بيدارى مردم دانش‌پژوه در قرون وسطا كمك مىكرد انتشار دايرة المعارف فرانسه نيز به علت حملات شديدى كه عليه زورمندان زمان ، و قوانين و نظامات ظالمانهء مذهبى و غيرمذهبى آن عصر شده بود ، عامل مؤثرى در انقلاب كبير فرانسه و تنوير افكار عمومى به‌شمار مىرود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nرسايل اخوان الصفا نيز شامل رشته‌هاى علوم رياضى ، طبيعى ، الهى و اقسام منطق و حكمت عملى است يعنى 14 رساله در رياضى ، 17 رساله در طبيعى و 10 رساله در علوم نفسانى ، 12 رساله در نواميس و اخلاق نوشته‌اند . به گفتهء ابن القفطى در تاريخ الحكما اين رسايل به منظور آشنا كردن عامهء مردم مخصوصا مستعدان به مبانى فلسفهء جمعيّت اخوان الصفا نوشته شده است . متأسفانه روى كار آمدن حكومتهاى فاسد و ارتجاعى در ايران و ديگر كشورهاى اسلامى ، مخصوصا زمامدارى سلسلهء خوارزمشاهيان ، كه اكثر گردانندگان و سياست‌مداران آن از عقل سليم بىنصيب بودند ، منتهى به حملهء خانمانسوز مغول گرديد و چراغ علم و فرهنگ را در ايران خاموش كرد و در قرون بعد مخصوصا بعد از حملهء غزها و تاتارها ، چنان كه خواهيم ديد ، شخصيّت علمى بزرگى چون رازى و ابن سينا در ايران و كشورهاى خاورميانه ظهور نكرد .\r\n\r\nويژگيهاى عصر غزالى و نزديكى افكار او با جمعيت اخوان الصفا\r\nغزالى يكى از بزرگترين صاحب‌نظران عهد سلجوقى است . او شش قرن قبل از دكارت ، دريافت كه براى كشف حقيقت ، بايد نخست چيزهاى كوچك را مورد بررسى و تحقيق قرار داد ، و هرگز نبايد هيچ فكر و هيچ نظريّه‌يى را از راه تعبّد و تقليد قبول كرد .\r\nغزالى تعليم و تربيت و آموزش و پرورش آدميان را براى درك حقايق ، ضرورى مىدانست و بر خلاف بسيارى از روحانيان قشرى با موسيقى و آواز و رقص و پايكوبى مخالف نبود و اين گونه امور را ، چون بازى و تفريح مباح مىشمرد . وى در كيمياى سعادت مواردى را ذكر مىكند كه پيشواى اسلام به حكم طبيعت بشرى از شادى پاى بر زمين زده و به نشاط و شادمانى برخاسته است . سپس چنين نتيجه مىگيرد كه آنان كه مىگويند رقص حرام است « . . . خطا مىكنند ، بلكه غايت اين است كه « رقص » بازى باشد و بازى نيز حرام نيست . . . » « 1 »\r\nبه‌نظر غزالى ، مخالفت كردن با آهنگهاى موسيقى و آواز و طرب و نشاط مخالفت كردن با سلامتى روح است ، غزالى مانند مولوى معتقد بود كه يك مسلمان واقعى نبايد\r\n\r\n\r\n","description":"","footnote":"\r\n( 1 ) . نگاه كنيد به كيمياى سعادت غزالى و جلد اول دائرة المعارف فارسى ، مصاحب ، فرانكلين ، ص 958 و 1080 .\r\n","page_name":" 236 ","page_number":236},
  {"content":"\r\n\r\nپيروان ديگر مذاهب را كافر بخواند . به‌نظر غزالى يك مسلمان حقيقى غير از اجراى فرايض مذهبى بايد از كار و كوشش و آموزش و پرورش غفلت نورزد . وى مىگفت آن كس كه كار مىكند كمتر از آنكه كار نمىكند مورد اغواى ابليس « 1 » قرار مىگيرد . غزالى موقعى سخن از كار و كوشش مىگفت كه طبقهء ممتاز در ممالك اسلامى تن به كار مثبت نمىدادند و از طفيل تلاش ديگران گذران مىكردند .\r\nغزالى مىگفت براى كشف حقيقت بايد به پژوهش و تحقيق پرداخت و مرحله به مرحله پيش رفت و با اين بيان نشان داد كه به آنچه ارسطو گفته نبايد چشم‌بسته گردن نهاد ، بلكه بايد به كمك عقل و منطق به امور مجهول پى برد . به عقيدهء ادوارد توماس انگليسى ، غزالى نخستين كسى است كه با ابراز اين نظريّات در زندان مغز دانشمندان غرب را گشوده و به آنان راه تحقيق و مطالعه را آموخته است . انتشار كتاب مقاصد الفلاسفه و تهافت الفلاسفه غزالى در اروپا و مطالعهء پاسخهايى كه ابن رشد در كتاب تهافت التهافت به وى داده است ايمان متفكرين غرب را به گفته‌هاى ارسطو سست كرد . با اين حال ضمن مطالعه در آثار و افكار غزالى به مواردى برمىخوريم كه وى براى حمايت از دين ، عقل و استدلال را محكوم مىكند .\r\nدر كتاب « تهافت الفلاسفه » ، غزالى سعى كرده است بسيارى از عقايد و نظريات علمى فلاسفه را رد كند . به‌نظر او ادعاى فلاسفه « داير بر دايمى و ابدى بودن دنيا ، انكار وقوف خدا بر جزئيّات امور ، و انكار معاد جسمانى ، مردود و غزالى آنان را محكوم به كفر و بىايمانى و خروج از اجتماع اسلامى مىكند . در موارد ديگر ، غزالى فلاسفه را فقط به‌عنوان يك رافضى تلقى كرده و مىگويد « اگرچه نظرياتى كه اينها ابراز مىدارند اشتباه است ولى اين اشتباه به‌قدرى خطرناك نيست كه موجب محروم كردن آنان از اجتماع شود . » در عين‌حال ادعاهاى آنان را داير بر اينكه دنيا پايانى ندارد يا ادعاى اينكه آسمانها موجودات زنده‌اى هستند كه از روى اراده به سوى مقصد معينى در حركت مىباشند ، و كارهاى خارق العاده و معجزه ، يا اين نظر كه آشفتگى جريان طبيعت غيرممكن است . رد مىنمايد و از نظر مذهبى صحيح نمىداند .\r\n. . . در مورد خدا . . . معتزله يعنى روحانيونى كه تحت تأثير فلسفه قرار گرفته بودند داراى افكارى مبتنى بر اصالت عقل بودند و هرگونه وجود مشخص و متمايز از جوهر هستى مطلق را ، از قبيل صفاتى مانند دانستن ، ديدن ، شنيدن ، صحبت كردن و اراده كردن\r\n\r\n\r\n","description":"","footnote":"\r\n( 1 ) . شيطان\r\n","page_name":" 237 ","page_number":237},
  {"content":"\r\n\r\nو غيره را براى خدا انكار مىنمودند . . . علاوه‌بر اين ، فلاسفه مىگفتند . . . فقط معاد روحانى براى ارواح وجود دارد و هيچ‌گونه عذاب جسمانى يا لذايذ جسمانى بعد از مرگ وجود ندارد . . . به‌نظر آنها بشر اصلى ، همان روح است و جسم فقط لباس موقّت روح ، يا به تعبير بعضى از افراطيون ، قبر و مدفن روح است . . . « 1 »\r\n\r\nحمايت غزالى از دين\r\nبه‌طور كلى غزالى سخت دلبستهء دين بود و هر وقت تعارضى بين فلسفه و عقل با دين پيدا مىشد ، غزالى دين و قرآن را برمىگزيد « اين مرد دانشمند در حالى كه سعى مىكند دو فرضّيهء متفاوت قرآن و فلسفه را با هم تركيب دهد . . . هروقت كه دريافتهاى وى از علوم يونانى با دين تصادم و مغايرت پيدا نمىكرد ، غزالى آمادهء قبول علوم يونانى مىشد و از هواخواهان جدى رشته‌هاى مختلف اين علوم ، مثل اصول ، منطق و قياس و غيره حمايت مىكرد . . . » « 2 » وى در كتاب المنقذ من الضلال خطاب به يكى از برادران دينى ، علاقه فراوان خود را به كشف حقايق علمى بيان مىكند و مىگويد من متوجه شدم كه علم يقين ، علمى است كه شك را بر طرف ساخته و امكان اشتباه ، حتى تصور اشتباه را نيز از بين مىبرد . اگر كسى بگويد عدد 3 بيشتر از عدد 10 است بدليل اينكه من طناب را تبديل به مار مىكنم ، اگر عملا هم اين كار را بكند من هرگز در مورد علم خود ، كه عدد 10 بيشتر از عدد 3 است ترديد نخواهم كرد . . . » « 3 » غزالى بيشتر اصول فلسفه مشايى را سست و غالب عقايد فقهاى ظاهرى را نادرست مىدانست و در تأليفاتش به ابطال آنها مىپرداخت ، معتقد بود كه عقل را با شرع و دين را با فلسفه موافقت توان داد اما نه آن علوم عقليّه سست بنيادى كه در دست فلاسفه است و نه آن علوم تشرعى خشك كه علماى ظاهرى دارند . خود در فلسفه و دين عقايد تازه داشت ، ظواهر عبارات آيات و اخبار و كلمات صوفيّه را گاه چنان تأويل مىكرد كه با آراء جمهور به كلى مخالف بود و از اين رهگذر در تهمت كفر و بددينى را بر خويشتن مىگشود يعنى كلمات منصور حلاج و بايزيد بسطامى و امثال آنها ، و همان سخنان را كه دستاويز تكفير و لعن و قتل آنها شده بود تفسير و تأويل كرده مىگفت شايد مرد عارف در حالت استغراق و فنافى اللّه ، بگويد سبحانى ما اعظم شانى . . . اين احوال نسبت به دارندهء حال ، به زبان مجاز « اتحاد است و به زبان حقيقت توحيد و بالاتر از اين نيز حقايقى است كه رسيدنى است نه گفتنى ؛ از كلمات اوست : اگر عالمى بزرگ را ديدى كه يكى از\r\n\r\n\r\n","description":"","footnote":"\r\n( 1 ) . امام محمد غزالى ، به قلم مونتگمرى ، ترجمهء اصفهانىزاده ، از ص 96 به بعد .\r\n( 2 ) . همان كتاب ، ص 103 .\r\n( 3 ) . همان كتاب ص 77 به بعد .\r\n","page_name":" 238 ","page_number":238},
  {"content":"\r\n\r\nامور دينى را انكار كرد ، افكار او را شگفت مدار و دليل صادق مگير چه ممكن است كه روندهء راهى در راه ، خطا كند .\r\nو نيز از اوست ، ايمان سه قسم است : يكى ايمان عوام كه تقليدى محض است ، ديگر ايمان اهل كلام كه استدلالى است ، ديگر ايمان اهل عرفان و آن شهود يقينى است . . .\r\nغزالى در اخلاق و فلسفه و عرفان و تعليم و تربيت و اصول و فروع مذهب ، آراء و عقايد تازه و مخصوص دارد كه از مراجعه به تأليفاتش مانند احياء و المنقّذ و مشكوة و جواهر معلوم مىشود . . . وى با آنكه فقيهى متعّبد بود ، سماع و وجد و جامه خرقه كردن را كه فقهاى ظاهرى بحرمتش فتوا داده‌اند جايز شمرده است . . . مخالفان غزالى اين جنس سخنان را ديده و گفته‌اند كه : « وى از احكام قرآن سرتافته و از زىّ فقها و ائمهء دين بيرون رفته و به اباطبل صوفيه گرويده است . » غزالى هم در استنباط احكام ، اعتماد به قرآن و اسناد مذهبى داشت . . . « 1 »\r\nبه عقيدهء جلال همائى « . . . همه اختلافات ، ناشى از اختلاف در فهم و دريافت افراد بشر است ، مىتوان به يك نظر همه را مصيب يا همه را مخطى يا بعضى را صواب كار و برخى را خطاكار پنداشت . ادراكات بشر به منزله شيشه‌هاى رنگارنگ است ، هركس از پشت شيشه‌يى جهان و موجودات محقق و مخيّل را به رنگ و گونه‌يى مىبيند و ديدار ديگران را ناصواب مىانگارد ، از اين ميانه تشخيص صواب و خطا اگر محال و ممتنع نباشد بىاندازه دشوار مىنمايد زيرا خود قاضى و مشخص نيز ناگزير در آينه خانه وجود شيشه‌يى پيش چشم دارد و در نهانخانهء روانش شگفت آفرينشى است . . . » « 2 »\r\n\r\nعقيدهء صاحبنظران\r\nدربارهء نويسندگان اين دايرة المعارف بين صاحبنظران اختلاف است . « ابو حيان دربارهء زيد بن رفاعة ، يكى از نويسندگان ( جمعيّت اخوان الصّفا ) چنين مىنگارد : « او رابطهء معيّنى با هيچ‌يك از مكاتب ندارد ، و مىداند چگونه مواد مكتب خود را از اطراف و اكناف جمع‌آورى نمايد . . . به نظر آنان ( يعنى اخوان صفا ) تكامل ايمان در اتحاد بين فلسفهء يونانى و شرع اسلام است و با اين نظر ، آنها پنجاه رساله در تمام شعب فلسفه نگاشتند »\r\nبحث دربارهء هويّت نگارندگان رسايل اخوان صفا به مذهب و مسلك آنان نيز كشيده شده و منجر به اختلاف بين محقّقان دورهء قديم و جديد شده است . ابن القفطى ،\r\n\r\n\r\n","description":"","footnote":"\r\n( 1 ) . غزالىنامه ، ص 393 به بعد .\r\n( 2 ) . همان كتاب ، ص 395 .\r\n","page_name":" 239 ","page_number":239},
  {"content":"\r\n\r\nاز يك‌سو ، اخوان را از پيروان مكتب معتزله كه داراى روشى كاملا استدلالى بودند مىشمارد ، درحاليكه ابن تيميّه ، فقيه قشرى حنبلى آنان را جزو فرقهء نصيريّه ، كه در واقع عقايدشان مخالف معتزله بود مىداند . بين اين دو نقطه‌نظر متقابل ، نظريّات متعددّى در طى قرون متمادى دربارهء اخوان اظهار شده است از قبيل اين‌كه رسايل اخوان صفا نوشته حضرت على ( ع ) يا امام جعفر صادق ( ع ) يا حلّاج يا امام غزالى يا دعاة اسماعيليه بوده است ، اگر در نظر بگيريم كه اسماعيليّه احترام خاصّى براى اين رسايل داشته‌اند و آنها را در يمن و ممالك ديگر اشاعه داده‌اند ، و بنا به قول بعضى از محققّين هنوز اين مجموعه جزو كتب باطنى اسماعيليّه محسوب مىشود ، جاى تعجب نيست كه جمهور دانشمندان معاصر ، اين مجموعه را از تأليفات اسماعيليّه بشمارند ، مثلا « تامر » دلايل بسيار براى اسماعيلى بودن رسايل آورده و مطالب آن را ( فلسفهء اسماعيلى ) مىنامد . » « 1 »\r\nآنچه مسلم است اينكه اين جماعت به عقلاى يونان و فلسفه ايران و هند توجه داشته‌اند و « نام هرمس ، فيثاغورث ، سقراط و افلاطون و ارسطو ، غالبا در اين رسايل آمده است و از آنان تكريم شده . از جمله نويسندگان اين رساله‌ها ابو سليمان محمد بن معشربستى معروف به مقّدسى ، ابو الحسن على بن هارون زنجانى ، ابو احمد سهرجانى ، ابو الحسن على بن راميناس عوفى و زيد بن رقاعه را نام برده‌اند ، اين قوم با يكديگر به صداقت و طهارت و يكرنگى بسر مىبردند ، رسايل آنان شامل كليه مسائل علوم منطقى و رياضى و طبيعى و الهى و حكمت عملى است . » « 2 » با كمال تأسف بايد گفت كه مراد اخوان الصّفا از مطالعات علمى ، تحقيق و بررسى در پديده‌هاى گوناگون طبيعى و كشف رابطهء علت و معلولى قضايا و استفاده از دانشهاى گوناگون براى حل مشكلات زندگى روزمرهء مسلمانان نبود ، آنها در مقام اين نبودند كه از علم هندسه براى راه‌سازى ، خانه‌سازى و ديگر امور حياتى بهره‌بردارى كنند ، بلكه علم را نيز در خدمت ماوراء الطبيعه و ايدآليسم به‌كار مىبرند : « . . . در هندسه نيز با پيروى از فيثاغوريان براى اشكال هندسى فضايل و صفات و خصايص مشخص قايل بودند ، غايت قصواى علم هندسه ، آماده ساختن روح انسان براى تفكر و تعقل حقايق است ، بدون توجه و احتياج به عالم محسوسات ، تا در نتيجه روح متمايل گردد تا ترك اين عالم كند و با معراج آسمانى به عالم معقولات و\r\n\r\n\r\n","description":"","footnote":"\r\n( 1 ) . نظر متفكران اسلامى درباره طبيعت ، از دكتر حسين نصر ، ( از انتشارات دانشگاه ، ص 36 به بعد . )\r\n( 2 ) . فرهنگ فارسى معين ، آ - ع ، ص 107 .\r\n","page_name":" 240 ","page_number":240},
  {"content":"\r\n\r\nزندگى ازلى به پيوندد . » « 1 » به اين ترتيب مىبينيم كه در قرن چهارم هجرى و قرون بعد همواره فكر و انديشه دانشمندان ، در خدمت دين بود اگر كسى در زمينه‌هاى علمى و تجربى وارد تحقيق مىشد و كشفيّات او با گفته‌هاى مذهبى سازگارى نداشت فورا مسير فكرى خود را عوض مىكرد و قبل از آنكه ضربهء پتك تكفير را به مغز خود احساس كند به جهل و اشتباه خود اعتراف مىكرد .\r\n\r\nپرهيز دانشمندان از نتايج عملى علم\r\nبه اين ترتيب متفكران صاحب قريحه نمىتوانستند چنان كه بايد در ميدان مشاهده و تجربه قدم گذارند و از عقل و استعداد و استدلال خود براى حل مسائل زندگى كمك بگيرند . به‌نظر اخوان الصفا : « خداوند متعال ، جهان را چنان ترتيب داده است كه اكثر موجودات طبيعت به دسته‌هاى چهارگانه تقسيم شده‌اند ، مانند چهار طبع كه عبارتند از گرمى و سردى و خشكى و ترى و چهار عنصر كه عبارتند از آتش و هوا و آب و خاك و چهار خلط كه عبارتند از خون و بلغم و صفرا و سودا و چهار فصل . . . ، و جهات اصلى چهارگانه . . . و بادهاى چهارگانه . . . و چهار مركّب كه عبارتند از فلزّات و نباتات و حيوانات و انسان . » در نظر اخوان ، اعداد نه‌تنها داراى رابطه‌اى درونى با كتاب طبيعت است ، بلكه با كتاب وحى نيز رابطه دارد . . . « 2 »\r\n\r\nرابطه اخوان با علوم مثبته\r\nاخوان علوم را به سه قسم كه عبارت از علوم اوليه ( رياضيات ) ، علوم دينى و علوم فلسفى است تقسيم كرده‌اند . در علوم اوليّه :\r\nخواندن و نوشتن ، لغت و نحو ، حساب و معادلات ، شعر و عروض ، فالگيرى و اصول سحر و عزايم و كيميا و فيزيك و غيره را مورد مطالعهء نظرى قرار مىدادند .\r\nدر علوم دينى از علم تنزيل و وحى و تفسير و تأويل و روايات و فقه و جز اينها سخن مىگفتند .\r\nو در علوم فلسفى ، از رياضيّات و منطق ، علوم طبيعى و علوم الهى و جز اينها بحث مىكردند .\r\nدر ميان سلسلهء علوم و معارف بشرى ، به نظر اخوان حساب بر ساير علوم برترى\r\n\r\n\r\n","description":"","footnote":"\r\n( 1 ) . نظر متفكران اسلامى درباره طبيعت ، دكتر حسين نصر ، ص 67 و 68 .\r\n( 2 ) . همان كتاب ، ص 69 .\r\n","page_name":" 241 ","page_number":241},
  {"content":"\r\n\r\nدارد :\r\n« كدام يك از اين چهار فن ( حساب و هندسه و موسيقى و هيأت ) را بايد در وهلهء اول آموخت ؟ بديهى است آن علمى كه طبيعتا قبل از ديگران وجود داشته و بر ديگران برترى دارد و به منزلهء مبدا و ريشه و مادر آنهاست . . . علم حساب است كه تمام علوم ديگر را منسوخ مىسازد ، درحاليكه خود به‌وسيلهء علوم ديگر منسوخ نمىشود . . . « 1 »\r\n\r\nتاثير محيط در انديشه‌ها\r\nدى بور ، خاورشناس هلندى ، مىنويسد كه « جمعيت اخوان الصفا براى روشن شدن اذهان عمومى ناچار بودند پاره‌يى از عقايد و نظريات خود را در پرده و به نحوى مرموز بيان كنند ، تا مورد تكفير معاندان قرار نگيرند .\r\nاز جمله در رسالهء « حيوان و انسان » آنان ، عقايد و اديان موروثى را مورد حمله قرار مىدهند و به انواع وسايل مىكوشيدند تا اذهان عمومى را بيدار كنند . اخوان دو دين زرتشتى و مسيحيت را نزديكترين اديان به كمال مىدانستند . به عقيدهء آنها حضرت محمد ( ص ) براى هدايت قومى بيابانگرد فرستاده شده است كه در صحرايى خشك مىزيستند و از زيباييهاى زندگى دنيا چيزى درك نمىكردند . . . تعبيرات حسّى كه در قرآن مجيد آمده است با فهم اين قوم تناسب داشت ، براى كسانى كه از حيث فرهنگ و معارف بالاتر از ايشانند ، شايسته چنين است كه آنها را تأويل نمايند تا مفهوم عالى روحانى اين قبيل آيات را دريابند . » « 2 » « از نظر اخلاقى نيز اخوان الصّفا مىگفتند براى آنكه كسى نمونه و مظهر كمال باشد بايد برگزيده‌ترين صفات اخلاقى ملل و نحل مختلف را فراگيرد .\r\nبنابراين كمال مطلوب براى مرد كامل آن است كه نسب فارسى ، دين عربى ، آداب عراقى ، زيركى عبرانى ، سلوك مسيحى ، پرهيز شامى ، دانش يونانى ، بينش هندى ، سيرت صوفى ، اخلاق ملكى ، راى ربّانى و معارف الهى داشته باشد . » « 3 »\r\nاندرز ابن سينا - ابن سينا مانند جمعيت اخوان الصّفا در آخر كتاب اشارات خطاب به ياران و هم‌فكران خود مىگويد : « اى برادر ! من در كتاب اشارات شيره و عصارهء حقايق را نوشته‌ام ، زنهار آن را به مردم نادان و يا كسانى كه هوش و استعداد كافى ندارند مياموز ، و از متفلسفان و خرمگسان بساط دانش مخفى دار - اگر كسى را يافتى كه اندرونش پاك و عاشق حق و حقيقت بود مستودل او را اجابت كن و از اين حكم اندك اندك به او بياموز ،\r\n\r\n\r\n","description":"","footnote":"\r\n( 1 ) . مأخوذ از همان كتاب .\r\n( 2 ) . تاريخ فلسفه در اسلام ، ترجمهء شوقى ، ص 99 تا 101 ( به اختصار ) .\r\n( 3 ) . مأخوذ از همان منبع ، به اختصار .\r\n","page_name":" 242 ","page_number":242},
  {"content":"\r\n\r\nنيك بنگر تا لقمه بزرگتر از حوصله‌اش به او نخورانى و با او پيمان ببند كه او نيز در تعليم ديگران از روش تو پيروى كند و از اين رويه درنگذرد . اگر اين علم را به نااهل آموزى يا از اهل ، دريغ دارى ، خداى بزرگ بين من و تو داورى كناد . » « 1 »\r\nچون هدف و نيّت جمعيّت اخوان الصفا ، در تنوير افكار و آشنا كردن مردم با حقايق علمى ، شباهت زيادى با برنامه‌هاى علمى ، فرهنگى و اجتماعى اصحاب دايرة المعارف در اروپا دارد ، اجمالا به روش و سياست فرهنگى نويسندگان دايرة المعارف در غرب نيز اشاره مىكنيم :\r\n\r\nسابقهء تاريخى دايرة المعارف در اروپا\r\nكلمهء دايرة المعارف يا « آنسيكلوپدى » ريشهء يونانى دارد و از آن زبان ترجمه شده است و از شاخه‌هاى مختلف دانش بشرى ، يعنى از علوم ، هنرها ، حرفه‌ها و مشاغل گوناگون ، و آثار و نتايج آنها بحث و گفتگو مىكند .\r\nبراى اولين بار « رابله » « 2 » نويسنده و طبيب فرانسوى ( 1553 - 1490 ) كه مورد احترام فرهنگ‌دوستان و « اومانيستها » بود در نيمه اول قرن شانزدهم كلمهء « دايرة المعارف » « 3 » را از يونانى ترجمه و در آثار خود به كار برده است .\r\nدر آغاز قرون وسطا « مارسيانوس كاپلا » « 4 » در يك مجلّد شش رشته از علوم ، يعنى گرامر ، ديالكتيك « 5 » ، رتوريك « 6 » ، ژنومترى « 7 » ، آسترولوژى « 8 » ، آريت متيك « 9 » و موزيك را گردآورى و تأليف كرد .\r\n\r\n\r\n","description":"","footnote":"\r\n( 1 ) . تلخيص از اشارات به اهتمام حسن طبسى با مقدم نصر إله تقوى ص « ع »\r\n( 2 )  Rabelais  .\r\n( 3 )  Encyclopedie  .\r\n( 4 )  Marcianus Capella  .\r\n( 5 )  Dialectique  .\r\n( 6 )  Rehetorique  .\r\n( 7 )  Geometrie  .\r\n( 8 )  Astralagie  .\r\n( 9 )  Arithmetique  .\r\n","page_name":" 243 ","page_number":243},
  {"content":"\r\n\r\nاز اواخر قرون وسطا در كار تنظيم دايرة المعارف و علم اشتقاق « 1 » پيشرفت مختصرى حاصل شد . در قرن سيزدهم كشيشى به نام ونسان دبوه « 2 » به فرمان شاه ( سنلويى ) با استفاده از كتب و منابعى كه در اختيار داشت در زمينه تاريخ طبيعى و ديگر رشته‌هاى فرهنگى آثارى به يادگار گذاشت .\r\nدر 1606 يك استاد ناحيه « برم » « 3 » به نام مايتاس مارتن « 4 » تصميم گرفت كه يك دايرة المعارف كامل گردآورى كند و در اين راه قدمهائى برداشت .\r\nبعد از او ، دايرة المعارفى به همت فرانسيس باكون « 5 » با رعايت اصول الفبائى ( آلفابتيك ) آماده و منتشر گرديد .\r\nبا انتشار اين دايرة المعارف ، نخستين قدم اساسى براى تنظيم دايرة المعارف برداشته شد .\r\nو بعدها ديگران با رعايت اين اصول به تنظيم دايرة المعارف در رشته‌هاى مختلف علوم همت گماشتند ، در ميان پژوهندگان غرب دانشمندان انگلستان در تنظيم دايرة المعارف پيش قدم بودند ، بعد از آنها عده‌اى از دانشمندان فرانسه با توجه به مطالعات محققان انگليسى ، زيرنظر ديدرو « 6 » و دالامبر « 7 » اثرى بديع و بنيادى پديد آوردند اولين جلد اين كتاب گرانقدر اول ژوئيه 1751 منتشر شد كه در مقدمهء آن دالامبر و ديدرو شرح جالبى از سير تكاملى فرهنگ و دانش بشرى در طى قرون ، به رشته تحرير درآورده‌اند .\r\nاز 1751 تا 1772 هفده جلد از اين دايرة المعارف منتشر شد بعدا در 1777 يازده جلد ديگر با پنج جلد ضميمه به همت دانشمندان ، براى تكميل مجلدات قبلى در دسترس اهل علم قرار گرفت كه در تأليف آن « ديدرو » دخالتى نداشت .\r\nپنج هزار نفر از دانش‌دوستان فرانسه ، اين شاهكار فرهنگ بشرى را پيش‌خريد كردند و هريك 956 ليور ( واحد پول فرانسه ) به‌عنوان پيش‌پرداخت به ناشر دادند .\r\nانتشار اين كتاب ، با موانع و مشكلات گوناگون مواجه گرديد ، چون مطالب و مندرجات آن جنبهء علمى داشت مرتجعين زمان و مخالفان رشد فرهنگ و دانش بشرى ،\r\n\r\n\r\n","description":"","footnote":"\r\n( 1 )  Etymologie  .\r\n( 2 )  V . de Beauvais  .\r\n( 3 )  Breme  .\r\n( 4 )  Mathias Martins  .\r\n( 5 )  Francis Bacon  .\r\n( 6 )  Diderat  .\r\n( 7 )  D'Alembert  .\r\n","page_name":" 244 ","page_number":244},
  {"content":"\r\n\r\nمخصوصا ژزوئيتها و ديگر فرق متعصب به مخالفت برخاستند . بر خلاف اين گروه ، ترقيخواهان و اهل علم با كمك مقامات رسمى ، مخصوصا با كمك مادام دوپمپادور و مارگيز دار ژانسون « 1 » و با جانبدارى جدّى مالزرب « 2 » مدير كتابخانه ، به اين خدمت بزرگ فرهنگى ادامه داند .\r\nغير از خدمتگزارانى كه نام برديم ، مرد فرهنگ‌پرورى به‌نام ژكور « 3 » تمام دارائى و مساعى خود را در راه انجام و انتشار اين كار علمى به كار برد .\r\nادبا ، دانشمندان ، فلاسفه و هنرمندانى چون ولتر ، منتسكيو ، روسو و ديگر شخصيتهاى فرهنگى به شرح زير در تأليف و پيدايش اين دايرة المعارف شركت جستند :\r\nدر رشته فلسفه : هلوتيوس « 4 » و لابه كونديلاس « 5 »\r\nدر حكمت الهى و علم كلام : لابه مورله « 6 »\r\nدر شيمى : بارون هلباخ\r\nدر تاريخ طبيعى : دوبانتن « 7 »\r\nدر انتقاد ادبى : مارمونتل « 8 »\r\nدر صرف و نحو و « گرامر » دومارسه « 9 »\r\nدر اقتصاد سياسى : كنه « 10 » و توگو « 11 »\r\nبه اين ترتيب براى اولين بار يك فرهنگ يا دايرة المعارف كه حاوى علوم و هنرهاى مختلف بود با تحمل مشكلات و رفع موانع گوناگون در فرانسه منتشر گرديد ، انتشار اين شاهكار فرهنگى تأثيرى عميق و مداوم در انقلاب فكرى و اجتماعى ملت فرانسه و ديگر ملل غرب باقى گذاشت .\r\nسير تكاملى دايرة المعارف در فرانسه :\r\n\r\n\r\n","description":"","footnote":"\r\n( 1 ) .  Le Marquis d'Argenson \r\n( 2 ) .  Males - Herbes \r\n( 3 ) .  Jaucaurt \r\n( 4 ) .  Helsie tius  .\r\n( 5 ) .  L'abbe de candillac  .\r\n( 6 ) .  Thealogien I'abbe Mareblet  .\r\n( 7 ) .  Daubentan  .\r\n( 8 ) .  Marmontel  .\r\n( 9 ) .  Dumarsaius  .\r\n( 10 ) .  quesnay  .\r\n( 11 ) .  Tugot  .\r\n","page_name":" 245 ","page_number":245},
  {"content":"\r\n\r\n1 - از 1833 تا 1845 دايرة المعارفى بنام دايرة المعارف « دژان دوموند » « 1 » كه مجمع فرهنگى بود در 22 جلد منتشر شد .\r\n2 - از 1846 تا 1851 دايرة المعارفى در 30 مجلد و دوازده جلد تكميلى در اختيار علاقمندان قرار گرفت .\r\n3 - در قرن نوزدهم يعنى از 1836 تا 1859 دايرة المعارف ديگرى در 75 مجلد منتشر گرديد .\r\n4 - بعد از چندى دايرة المعارف يا « ديكسيونر لاروس » از 1866 تا 1876 در 15 مجلد قطور بضميمهء دو جلد تكميلى « 2 » چاپ و منتشر شد .\r\n5 - از 1885 تا 1892 دايرة المعارفى در 31 مجلد زيرنظر مارسلن برتولو « 3 » در اختيار علاقمندان قرار گرفت .\r\n6 - در عصر ما ، سنت تنظيم دايرة المعارف را نويسندگان لاروس « 4 » جديد ادامه دادند . نخست از 1896 تا 1904 لاروس بزرگى در 7 مجلد منتشر كردند .\r\n7 - در قرن بيستم دانشمندان فرانسه با تهيه مقدمات از 1960 تا 1962 موفق شدند بيست مجلد ( گراند لاروس ايلوستره ) در اختيار اهل علم قرار دهند .\r\nدر روسيه قبل از انقلاب ، دايرة المعارفى در 82 جلد در « سن پترزبورگ » بين سالهاى 1891 تا 1904 منتشر گرديد . بعدا متممى در چهار مجلد بر آن مجموعه افزوده شد كه گردآورى و تأليف مطالب آن از 1901 تا 1907 به طول انجاميد .\r\nپس از انقلاب اكتبر 1917 عده‌اى از دانشمندان به تأليف دايرة المعارفى جديد در ده مجلّد در مسكو مشغول شدند ( از 1928 تا 1932 ) كه در حقيقت تلخيصى از دايرة المعارف مشروح قبلى بود » « 5 »\r\nغير از دايرة المعارفهاى عمومى كه شامل تمام دانشهاى بشرى است ، امروز به همت علما و پژوهندگان ، در هريك از رشته‌هاى مختلف فرهنگ و دانش ، دايرة المعارفهائى تأليف و تصنيف شده كه از آن ميان مىتوان به دايرة المعارفهائى كه در رشته‌هاى ادبى ، كشاورزى ، تاريخى ، جغرافيائى ، طبى ، هنرى ، داروئى ، موسيقى و جز اينها نوشته شده\r\n\r\n\r\n","description":"","footnote":"\r\n( 1 ) .  des gens du mond  .\r\n( 2 ) .  juplement  .\r\n( 3 ) .  Marcelin Berthelot  .\r\n( 4 ) .  Nauveau Larousse  .\r\n( 5 ) . ترجمه و تلخيص از لاروس بزرگ فرانسه جلد چهارم صفحه 527 ستون سوم .\r\n","page_name":" 246 ","page_number":246},
  {"content":"\r\n\r\nاست اشاره كرد . » « 1 »\r\nدر دايرة المعارف فارسى ، در پيرامون نقش آموزشى و فرهنگى دايرة المعارفهاى مهم اروپا و جهان اسلامى چنين آمده است :\r\nدايرة المعارف - يا به اصطلاح اروپائى انسيكلوپدى يا ديكسيونر مستدل علوم ، صنايع و حرف ، در كشور فرانسه به سرپرستى ديدرو و دالامبر و با همكارى عده‌اى از متفكرين عصر كه به « اصحاب دايرة المعارف » مشهور گرديدند - تأليف ، و در سالهاى ( 1751 - 1772 ) در 28 مجلد منتشر شد . نقشهء اوليه اين بود كه دايرة المعارف « چيمبرز » ترجمه شود ، ولى به سبب بروز اختلافاتى كه روىداد اين نقشه متروك شد ، و ناشر موافقت كرد كه ديدرو و دالامبر كتابى تازه فراهم سازند . مجلد اول آن با مقدمه معروف دالامبر - و با همكارى ف . كنه ، منتسكيو ، ولتر ، ژ . ژ . روسو ، تورگو ، و ديگران در 1751 انتشار يافت . به‌سبب نفوذ ژزوئيتها ، دولت اجازه چاپ كتاب را لغو كرد ( 1759 ) و دالامبر كناره‌گيرى نمود . ولى ديدرو ، به يارى مالزرب ، مقاومت و ايستادگى كرد . سرانجام چاپ پنهانى كتاب را به‌پايان رسانيد ( 1772 ) . در 1780 ، پنج مجلد ضميمه و دو جلد فهرست به آن افزوده شد . دايرة المعارف مظهر افكار روشنفكرى بود ، و اگرچه ناشر در بسيارى از مقالات آن‌كه جنبه آزادفكرى داشت تصرفات فراوان كرد . و آنها را « مثله » نموده بود ، اين امر ، از نفوذ بىانتهاى دايرة المعارف نكاست ، دايرة المعارف به سبب تأكيد در « دترمىنيسم » « 2 » علمى و حمله‌هائى كه به زياده‌رويهاى مقامات قانونى و قضائى و روحانى كرده بود ، عامل عمده در آماده كردن زمينهء فكرى براى انقلاب فرانسه بشمار مىآيد . براى آشنايى بيشتر خوانندگان ، با خصوصيات اجتماعى آسيا و اروپا قبل از انقلاب فرانسه ، نظر موريس داماس و همفكران او را نقل مىكنيم :\r\n\r\nجمود تفكرات فلسفى در شرق\r\nبه‌نظر موريس داماس و ساير نويسندگان كتاب « مبانى تمدن صنعتى » يكى از عواملى كه شرق را از غرب متمايز مىسازد ، طرز زندگى و خصوصيات روانى آنان است ، « تحولات اروپا » ، تا حدى زاييدهء دوران اصلاحات مذهبى و دوران رنسانس مىباشد . در اروپا ، عصر\r\n\r\n\r\n","description":"","footnote":"\r\n( 1 ) . ترجمه و تلخيص از جلد چهارم لاروس بزرگ « انسيكلوپديك » فرانسه صفحات 527 و 528 مأخوذ از\r\n Grand Larousse Encyclopedique \" 4 \" Desf . - Filao P : 527 - 528 \r\n. ( 2 ) .  Determinisme  عقيده‌اى است فلسفى كه آثار را محصول علل و اسباب مىداند ، كه هرچه آدمى بكند ، آن حوادث روى خواهد داد ( اعتقاد به قضاى محتوم ) .\r\n","page_name":" 247 ","page_number":247},
  {"content":"\r\n\r\n« گوتيك » جاى خود را به عصر « پرومته‌اى » داد و فلسفهء درون‌گرا ، واپس نشست و عقب‌نشينى كرد ، بدين معنى كه بجاى اصرار در صوفىمنشى و رفتار منفىچينى - هندى و دوران اوليه مسيحى ، نسبت به جهان ، - اروپا كوشيد تا واقعيت را بشناسد و از طريق اصلاحات مناسب اجتماعى ، بهشت را در اين جهان تحقق بخشد . اين كار بسى بالاتر از كشف و شهود و درك جهانشناسى يك تمدن ورشكسته بود . - مذهب كه از سياست جدا شده است ، فقط در پهنهء روح افراد فعاليت دارد ( لوتر ) . - به‌تدريج مفاهيم فردى و ملى جاى مفاهيم همگانى را گرفتند ، سياست ، تكنيكى براى تضمين تفوق دولت بر فرهنگ گرديد . ( ماكياول ) . - انسان از بردگى جهان دست كشيد تا ارباب آن گردد .\r\nهمانطور كه فيدهام اظهار مىدارد ، پيدايش يك اقتصاد سرمايه‌دارى و توليد و بازرگانى ، مناسب با روحيهء عمل و اقدام است . و كليهء عقايد خرافى و درك اساطيرى زمان ، مكان و علم هيئت را درهم مىريزد ، و حصول اين تغييرات را به نفع بورژوازى امكان‌پذير مىسازد - از آن پس سرمايه‌داران اطلاعات خود را با ارقام يك شكل و معتبر در سراسر دنيا اعلام نمودند . نتيجهء اين كارها پخش اطلاعات رياضى ، همراه با دستاوردهاى زيست‌شناسى بود . در چنين موقعيت اجتماعى و اقتصادى است كه كاربردهاى عملى علم ، پيشرفت چشمگيرى نمود و بشر اميدوار شد كه نيرويى به چنگ آورد كه از نيروهاى تهديدكنندهء طبيعت بسيار برتر باشد . » « 1 »\r\nدر دايرة المعارفهاى يك قرن اخير به تلاش دانشمندان در اين زمينه اشاره شده است و ما در سطور زير به كوشش شرقشناسان ، در راه تنظيم دايرة المعارف اسلامى اشاره مىكنيم :\r\nدايرة المعارف اسلامى - عنوان مشهور فارسى دايرة المعارفى است الفبائى ، شامل مواد راجع به جغرافيا ، تاريخ ، نژادشناسى ، عقايد و مذاهب و زندگىنامه مشاهير اقوام مختلف اسلامى ، كه مقالات مختلف آن را در هر موضوع ، غالبا شرق‌شناسان معروف متخصص در آن موضوع ، نوشته‌اند . تهيه اين دايرة المعارف ، تحت مراقبت اتحاديهء بين المللى آكادميها و تا حدى به كمك آكادمى سلطنتى هلند و با نظارت هيأتهائى از مستشرقين آغاز شد ، و طبع اول آن به زبانهاى انگليسى ، فرانسوى ، آلمانى تحت‌نظر عده‌اى از شرقشناسان معروف مثل هوتسما ، آرنلد ، بارسه ، هارتمان ، ونسينگ ، گيب ، هفنينگ ، ولوى پروونسال در سالهاى 1913 - 1936 منتشر شد ، و ضمايم آن نيز در\r\n\r\n\r\n","description":"","footnote":"\r\n( 1 ) . موريس داماس و ديگران ، تاريخ صنعت و اختراع ، جلد اول ، « مبانى تمدن صنعتى » ترجمه عبد الله ارگانى ، ص 355 .\r\n","page_name":" 248 ","page_number":248},
  {"content":"\r\n\r\nسالهاى 1934 - 1938 انتشار يافت . در تأليف مقالات اين چاپ ، عده‌اى از شرق‌شناسان بسيار معروف مثل بارتلد ، ماگوليوث ، گولد تسيهر ، هوار ، نيكلسون ، بروكلمان ، كارادووو ، ماسينيون ، مينورسكى و ديگران شركت كردند ، و از مزاياى آن مخصوصا ذكر مراجع مختلف بود ، در ذيل مقالات ، كه در تكميل اطلاعات مندرج در مقالات فوايد بسيار دارد .\r\nشهرت اين دايرة المعارف ، سبب شد كه به زودى نسخ آن تمام گشت و در فاصله بيست سال ، تجديد چاپ آن ضرورت يافت . از اين‌رو در 1953 منتخبى از مقالات راجع به احكام و عقايد آن تحت عنوان دايرة المعارف ملخص اسلام انتشار يافت . و از چاپ جديد آن نيز كه مقدمات آن قبلا تدارك شده بود ، جلد اول به سال 1960 منتشر شد .\r\nدايرة المعارف اسلام متضمن مقالات سودمند در باب مباحث راجع به اسلام و اقوام اسلامى است ، و با آنكه مقالات آن - به تفاوت مراتب فضل و كمال و دقت و جامعيت نويسندگان آنها - غثّ و سمين دارد ، مرجع معتبرى براى هر محققى است كه بخواهد در باب اسلام و تاريخ آن تحقيق و مطالعه كند .\r\nترجمه دايرة المعارف اسلام به السنه عربى ، تركى ، و اردو از چندى پيش آغاز شده است و هنوز به اتمام نرسيده . در ايران هم به اهتمام سيد حسن تقىزاده و عده‌اى از فضلاى معاصر و با همكارى وزارت فرهنگ ترجمه آن آغاز شد اما سرنگرفت و متوقف گشت . » « 1 »\r\nامروز دانش‌پژوهان و علاقمندان رشد و تكامل فرهنگ ايران ، با بىصبرى منتظرند كه مجلّدات دايرة المعارف اسلامى ، كه در پيدايش و تنظيم آن ، از قرن سوم هجرى به بعد علما و دانشمندان ايرانى ، نظير زكرياى رازى ، ابن سينا ، حجة الاسلام غزالى ، فخر رازى و عده‌اى ديگر طى قرون نقش فعال و مؤثرى داشته‌اند ، هرچه زودتر با تشويق و مباشرت و كمك مادى و معنوى وزارت فرهنگ ، و وزارت ارشاد جمهورى اسلامى چاپ و منتشر گردد ، تا دانش‌جويان و پژوهندگان ايرانى و خارجى از اين منبع عظيم و گرانقدر دانش بشرى بىنصيب نمانند . و انتشار اين قبيل آثار مخصوصا تأليف و تدوين نخستين دايرة المعارف نوين فارسى ، سند و نمودارى ، حاكى از توجه و عنايت جمهورى اسلامى به امور و مسائل فرهنگى باشد .\r\nتنظيم دايرة المعارف در اروپا - در اروپا ، دايرة المعارف عنوان عمومى هريك از كتابهائى است كه حاوى زبده‌اى ، كمابيش مختصر ، از همهء رشته‌هاى دانش انسانى ، يا از\r\n\r\n\r\n","description":"","footnote":"\r\n( 1 ) . دايرة المعارف فارسى زير نظر دكتر غلامحسين مصاحب و با همكارى عده‌اى از فضلاى معاصر ، جلد اول ( ا . س ) صفحات 957 و 958 .\r\n","page_name":" 249 ","page_number":249},
  {"content":"\r\n\r\nرشتهء معينى از دانش بشرى است .\r\nتفاوت اساسى آن با لغت‌نامه‌ها در اين است كه لغت‌نامه اساسا ناظر به « لغات » است ، و حال آنكه دايرة المعارف ، اساسا ناظر به اطلاعاتى در باب « موضوعهاى مختلف » و بحث كمابيش مختصرى از آنهاست . اگرچه در بسيارى موارد ، نمىتوان حد قاطعى بين كتاب لغت و دايرة المعارف معين كرد .\r\nظاهرا ارسطو نخستين كسى بود كه اقدام به گردآوردن مجموعهء اطلاعات بشرى كرده است ، و پس از وى كسانى ديگر در مغرب زمين به تقليد از وى پرداختند .\r\nبعضى كتاب تاريخ طبيعى « پلينى مهين » را نخستين دايرة المعارف شمرده‌اند .\r\nبسيارى از دايرة المعارفهاى شرقى ، خاصه مجموعه‌هاى حجيم چينى ، بيشتر جنبهء گلچينى داشته‌اند . بعضى از فضلاى قرون وسطا ، در راه گرد آوردن دايرة المعارف گونه‌هائى به تكاپو برخاستند ، از آن جمله ايسيدوروس سوبلى ( 560 - 636 م ) كه كتاب اشتقاقات وى مجموعه‌اى از دانش عصر اوست . در اروپا تحول از روش تنظيم مطالب دايرة المعارف برحسب رشته‌ها ، به تنظيم آنها به‌ترتيب الفبائى در قرن هفدهم ميلادى و اوايل قرن هيجده ميلادى واقع شد . از نخستين نمونه‌هاى دايرة المعارفهاى تاريخى و زندگىنامه‌اى مىتوان فرهنگ بزرگ تاريخى ( ليون ، 1674 ) اثر لوئى مويررى « 1 » ، كشيش فرانسوى را نام برد كه به انگليسى ، آلمانى ، اسپانيولى و ايتاليايى ترجمه شده ، و گويند اساس كتاب فرهنگ تاريخى و انتقادى ( 1697 ) پيربل قرار گرفت .\r\nنخستين دايرة المعارف معتنابه و قابل توجه انگليسى و مرتب ، به‌ترتيب حروف الفبائى دايرة المعارف فنّى ( 1704 ) جان هريس « 2 » ( 1667 - 1719 ) است ولى كتابى كه در تكامل فن دايرة المعارف‌نويسى در انگلستان نقش بسيار مهمى داشته است ، كتاب دايرة المعارف ( 1728 ) چيمبرز ( چيمبرز ويليام ) مىباشد كه چاپ بعد آن براساس فرهنگ بروكهاوس فراهم شد ، و در تهيه دايرة المعارف معروف فرانسوى ( دايرة المعارف به‌عنوان اسم خاص ) مورد استفاده قرار گرفت .\r\nاز دايرة المعارفهاى معروف كنونى به زبان انگليسى كه سابقهء ممتدى دارد يكى دايرة المعارف بريتانيك و ديگرى دايرة المعارف آمريكاناست .\r\nدر فرانسه ، در نيمه دوم قرن نوزدهم ميلادى دو دايرة المعارف در پاريس به چاپ رسيد كه هنوز هم در بعضى مسائل ارزش فراوان دارد : يكى دايرة المعارف بزرگ ( 31\r\n\r\n\r\n","description":"","footnote":"\r\n( 1 ) .  Lui moreri \r\n( 2 ) .  J . Haris  .\r\n","page_name":" 250 ","page_number":250},
  {"content":"\r\n\r\nجلد ، 1886 - 1902 ) و ديگرى ديكسيونر عمومى فرانسوى بزرگ قرن 19 ميلادى ( از لاروس ، 17 جلد ، 1866 - 90 ) . پيش از جنگ جهانى دوم ، طرحى براى انتشار دايرة المعارف فرانسوى در 21 جلد ، ريخته شد ، كه پيش آمد جنگ ، سبب انقطاع آن گرديد .\r\nبعضى از مفصلترين دايرة المعارفها ، حاصل مساعى آلمانهاست . از آن جمله است دايرة المعارف تسدلر ،  Tesdler  كه در ( 1732 - 50 ) در 64 جلد به چاپ رسيد و هنوز مفيد است . ديگر فرهنگ بروكهاوس است . از دايرة المعارفهاى معروف ، دايرة المعارف بزرگ شوروى ( سويت ) چاپ اول در 65 جلد ( 1926 - 1947 ) است .\r\nبرخى از دايرة المعارفها ، اختصاص به موضوع خاص دارد ، مثل دايرة المعارف اسلام ، دايرة المعارف يهود ( 12 جلد در تاريخ 1901 تا 1906 ) دايرة المعارف كاتوليكى ( 18 جلد ، 1907 - 1922 ) و دايرة المعارف هيستينگز . دايرة المعارف پاولى - واسووا « 1 » ، مشتمل بر معارف و تاريخ و ادب كلاسيك ، از مفصلترين دايرة المعارفهاى عصر حاضر است .\r\nدر بين مسلمين ، تعريف كتابهاى جامع مشتمل بر مسائل و مباحث علوم و فنون مختلف سابقه نسبتا مفصل دارد چنان كه مفاتيح العلوم خوارزمى ، جامع ستينى فخر رازى ، درة التّاج قطب الدّين شيرازى ، و نفايس الفنون آملى ، هريك به وجهى نوعى دايرة المعارف بشمار است ، و كشّاف اصطلاحات الفنون تهانوى ، به حق شايسته اين عنوان تواند بود .\r\nنيز معجم البلدان ، ذخيرهء خوارزمشاهى ، در بين دايرة المعارفهاى اسلامى مخصوصا دايرة المعارف بستانى و دايرة المعارف فريد وجدى را بايد ذكر كرد . » « 2 »\r\n\r\nنخستين دايرة المعارف نوين فارسى\r\nنخستين دايرة المعارف فارسى ، پس از تهيه مقدمات و سالها سعى و تلاش جمع كثيرى از فضلاى معاصر در فروردين ماه 1345 هجرى شمسى با سرپرستى دكتر غلامحسين مصاحب و با معاونت و همكارى احمد آرام و محمود مصاحب و 42 تن ديگر از فضلاى معاصر ، كه نام و رشتهء تخصصى آنان در صفحه 6 و 7 جلد اول اين دايرة المعارف ذكر شده است ، صورت عمل و انجام پذيرفته است و چنان كه در ديباچه و مقدمه اين شاهكار گرانقدر فرهنگى آمده است : « تأليف كتاب حاضر كار يك فرد نبوده است ، بلكه ، « ابر و باد و مه و\r\n\r\n\r\n","description":"","footnote":"\r\n( 1 ) .  Pali - Vassova \r\n( 2 ) . دايرة المعارف فارسى ، جلد اول ، ص 957 - 958 .\r\n","page_name":" 251 ","page_number":251},
  {"content":"\r\n\r\nخورشيد و فلك » در كار بوده‌اند تا اين كتاب فراهم شده است . جمعى از فضلا و محققين و مترجمين به تهيهء مقالات كتاب همت گماشتند ، چند تن از مردان فاضل و محقق ، كه هيئت تحريريهء دايرة المعارف را تشكيل مىدهند ، مدت چند سال ، تمام اوقات روزانهء خود يا لااقل نيمى از آن را صرف بررسى و تنظيم مقالات و اجراى ساير مراحل كار كرده‌اند و به‌علاوه خود ، مؤلف يا مترجم بيش از نصف مقالات كتاب نيز بوده‌اند .\r\n. . . كار فراهم ساختن اين دايرة المعارف چندى پس از آغاز آن از صورت ترجمه خارج و جنبهء تأليف و در بسيارى از موضوعها ، جنبهء تحقيق يافت . شرح مشكلات متعددى كه در اين راه با آنها مواجه بوده‌ايم ( از قبيل انتخاب عناوين ضبط تلفظها ، چگونگى ضبط فارسى اعلام خارجى ، فراهم كردن اصطلاحات علمى ، تأليف مقالات و غيره ) از حوصله اين ديباچه خارج است ولى با كمال خوشوقتى مىتوانيم بگوئيم كه گرهء همهء اين مشكلات با مساعى جميلهء جمعى از همكاران فاضل و محقق ما ، گشوده شده است . . . چون دايرة المعارف‌نويسى به سبك جديد در زبان فارسى امرى بىسابقه بوده است ما ناچار بوده‌ايم كه نظام و روشى براى مراحل و مسائل مختلف مربوط به آن از قبيل ضبط عناوين ، تنظيم مقالات ، ضبط تلفظها ، نقطه‌گذارى و جز اينها وضع كنيم و در سراسر كتاب از آن پيروى نمائيم .\r\nلزوم پيروى كردن از يك نظام منطقى در هر كتاب جدى ، خاصه در كتابهاى مرجع ، از ضروريات است .\r\nبطوريكه از ديباچه جلد دوم اين دايرة المعارف برمىآيد ، مؤسسهء انتشارات فرانكلين در دىماه 1350 از آقاى رضا اقصى دعوت مىكند كه سرپرستى تهيه مقالات بازمانده ، و همهء امور مربوط به چاپ جلد دوم اين كتاب را عهده‌دار شوند و ايشان با قبول اين مسئووليت به انجام اين كار خطير فرهنگى مشغول مىشوند . متأسفانه با آنكه تمام مقالات تا آخر حرف « ى » آماده چاپ است ، چاپ و انتشار بقيه اين كتاب مرجع كه به شدت مورد نياز دانش‌پژوهان ايران است ، هنوز انجام نيافته است . اكنون كه خوشبختانه سازمان آموزش انقلاب اسلامى جانشين مؤسسه فرانكلين شده است ، علاقمندان پيشرفت و ترقى فرهنگ ايران ، منتظرند كه هرچه زودتر با علاقه و دلسوزى مسئوولين امر ، اين دايرة المعارف يا گنجينه فرهنگى در اختيار پژوهندگان و اهل علم قرار گيرد .\r\nحال كه تا حدى از سير تكاملى دايرة المعارف در ايران و جهان غرب آگاهى يافتيم ، بار ديگر به معرفى فلاسفه و متفكرين ايرانى و آثار و افكار آنها مىپردازيم :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nشيخ الرئيس ابو على سينا\r\nابو على سينا يكى از دانشمندان بزرگ قرون وسطاست ، وى در سال 370 هجرى ( 980 ميلادى ) در حوالى بخارا متولد شد . از كودكى به كسب علم راغب بود ، از ده سالگى با قرآن ، اصول دين ، ادبيات ، نحو و صرف ، معانى و بيان ، آشنا بود و نزد يك نفر بقّال بخارايى ، علم حساب را آموخته است و در 17 سالگى نوح بن منصور سامانى را معالجه كرد و اين امر باعث راه يافتنش به كتابخانه سلطنتى گرديد و در 18 سالگى كليّهء علوم معمولهء عصر خويش ، مخصوصا رشتهء طب را فراگرفت و آثار گرانبهاى اقليدس ، المجسطى و بطلميوس را مورد مطالعه قرار داد . بعدها به مطالعهء آثار متافيزيكى قدما ( مابعد الطّبيعه ) سرگرم مىشود .\r\nابن سينا به اين قانع نبود كه در طبيعيّات سرآمد ، و در طب مرجع بلندآوازهء دوران خويش باشد . بىگفتگو ، اين نكته را مىدانست كه تا شخص دانشمند ، فيلسوف نباشد دانشش به كمال نمىرسد . به قول خودش ، چهل بار كتاب مابعد الطبيعه ارسطو را مىخواند ولى مطالب آن را كاملا درك نمىكند تا روزى به حكم تصادف كتابى در اغراض مابعد الطّبيعه از مؤلّفات ابو نصر فارابى به دستش مىافتد و با مطالعهء آن ، به درك گفته‌هاى ارسطو توفيق مىيابد .\r\n\r\nجهان‌بينى ابن سينا\r\n« . . . ابن سينا عقلى مبتنى بر منطق داشت ، بر تعريفات دقيق اهميت مىداد و از بركت كتابها و دانشهاى فراوان و متنوعى كه از خود به يادگار گذاشت مدّتهاى دراز علما و دانشجويان قرون وسطا را به خود مشغول داشته بود ، ابن سينا به اين سؤال كه آيا كليات ( چون انسانيت ، فضيلت و سرخى ) مستقل از جزئيات وجود دارد ، جواب داده و مىگويد اولا كليات پيش از خود اشياء در عقل خدا وجود داشت و اشياء از روى آن به‌وجود آمد ، ثانيا كليّات در اشياء به‌وسيله صورت نوعى آن وجود دارد ، و بعضى از اشياء در عالم طبيعى به صورت معانى انتزاعى در عقل انسانى وجود دارد ولى منفصل از اشياى جزئى وجود ندارد . از پس يك قرن جدل و مناقشه ، متفكرين غرب چون آبلار و اكيناس نيز همين جواب را دادند . . . ابن سينا به قدم عالم معتقد بود و مىگفت « وجود خداوند بر وجود جهان تقدم ذاتى دارد نه زمانى » يعنى جهان در هر لحظه بر علّت مبقيه احتياج دارد كه همان خداست . . . خداوند ماده نيست بلكه از\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nجسم مبراست . چون عقل است ، يكى است و دويى در آن نيست و چون همهء مخلوق را عقلى هست ، بالضّروره خالق آن نيز عاقل است . . . افعال و حوادث مستقيما از خدا بوجود نمىآيد بلكه اشياء در نتيجهء عمل غايى داخلى تكامل مىيابد . شرّ از خدا به‌وجود نمىآيد ، بلكه وجود شرّ غرامتى است كه در قبال آزادى اراده مىپردازيم و ممكن است شرّ جزئى از لحاظ كلّى خير باشد . . . نفس غيرمادى است . . . هر نفس و هر عقلى مقدارى آزادى و قدرت خلق و ابداع دارد كه نظير قدرت علت اولى است ، چون نفس و عقل نيز از علت اولى به ظهور آمده است ، نفس پاك ، پس از مرگ به عقل كلّى و اصل مىشود و سعادت صلحاى نيكوكار همين است .\r\nابن سينا كوشش فراوان كرده است تا نظريات فلسفى خود را با عقايد عامه مسلمانان توافق دهد . وى نه مثل لوكرسيوس  ( Lucretius )  بود كه بخواهد ، دين را به خاطر فلسفه از ميان ببرد و نه مثل غزالى كه يك قرن بعد از ابن سينا آمد و مىخواست فلسفه را به خاطر دين نابود كند ، بلكه وى همهء قضايا را تنها به روش عقلى و كاملا مستقل از قرآن ، مورد بحث قرار مىدهد . وحى را براساس قوانين طبيعت توضيح مىدهد ولى به تأكيد مىگويد كه وجود انبياء براى مردم لازم است تا قوانين اخلاق را به صورت استعاره و مجاز كه مردم فهم كنند و در آنها مؤثر شود توضيح دهند . . . به همين دليل بود كه پيغمبر از معاد جسمانى سخن مىگفت و احيانا بهشت را به صورت مادّى وصف مىكرد .\r\nفيلسوف ما ، در خلود جسمانى ترديد دارد و معتقد است كه پيغمبر اگر بهشت را فقط به صورت روحانى وصف مىكرد ، مردم به سخنان او گوش نمىدادند و از آنها يك ملت نيرومند و منظم به‌وجود نمىآمد . كسانى كه مىتوانند خدا را براساس محبت ، آزاد و فارغ از اميد و بيم عبادت كنند انسان كاملند ولى اين مرحلهء عالى را براى همهء پيروان خود فاش نميكند ، بلكه فقط با كسانى كه عقلشان كامل است و نفوسشان اوج گرفته ، از آن سخن مىگويد .\r\n\r\nآثار ابن سينا\r\nكتاب شفا و قانون ابن سينا اوج كماليست كه تفكر قرون وسطا بدان دست يافته و در تاريخ تفكر انسانى ، از تحقيقات معتبر بشمار است . وى در غالب مباحث خود ، از ارسطو و فارابى مايه مىگيرد ، چون ارسطو كه در بسيارى از مباحث خود ، مايه ، از افلاطون مىگرفت ، اما اين قضيّه از منزلت او نمىكاهد . . . بعضى از سخنان ابن سينا به نظر عقل ممكن الخطاى ما ياوه و پوچ مىرسد ، ولى همين قضيه درباره گفتار افلاطون و ارسطو نيز صادق است . . . ابن سينا انديشهء شكاك\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو روح نقّاد و وسعت نظر و آزادمنشى بيرونى را ندارد و اشتباهات وى ، از بيرونى بيشتر است . . . ابن سينا در وسعت افق علمى و فلسفى از همگنان خود ممتاز است . نفوذ وى بسيار دامنه‌دار بود و از ديار شرق گذشته به اندلس رسيد ، و در فلسفهء ابن رشد و ابن ميمون اثر گذاشت و به دنياى مسيحى لاتينى و فيلسوفان مدرسى نيز رسيد . تأثير فراوان افكار ابن سينا در فلسفهء البرتوس ماگنوس  ( Magnus )  و توماس اكيناس  ( Aquinas )  حيرت‌انگيز است .\r\nروجربيكن انگليسى ، او را بزرگترين استاد فلسفه بعد از ارسطو ، لقب مىدهد .\r\nبا مرگ ابن سينا تقريبا دوران فلسفه در مشرق به سر رسيد ، زيرا تمايلات سنيگرى سلجوقيان و بيم رجال دين از افكار جسورانه فلسفى ، و پيروزى تصوف غزالى ، خيلى زود انديشه فلسفى را از ميان برد .\r\n\r\nمنابعى كه هنوز مورد مطالعه قرار نگرفته است\r\nمتاسفانه اطلاعات ما دربارهء سه قرن از ( 133 - 442 هجرى 750 - 1050 ميلادى ) كه فكر اسلامى در اثناى آن شكوفا شد بسيار ناقص است ، زيرا هزاران نسخهء خطّى عربى در علوم و ادبيّات و فلسفه همچنان در كتابخانه‌هاى دنياى اسلام نهان مانده است . تنها در اسلامبول سى كتابخانه در مسجدها هست كه از نسخه‌هاى خطى آن اندكى منتشر شده است . در قاهره و دمشق و موصل و بغداد و دهلى ، مجموعه‌هاى فراوانى هست كه حتى فهرستى براى آن آثار تنظيم نشده است . در سكوريال ، نزديك مادريد ، يك كتابخانه مفصلى هست كه هنوز نسخه‌هاى خطى آن را در علوم و ادبيات و دين و فلسفه اسلام شمار نكرده‌اند .\r\nاطلاعاتى كه درباره ثمرات فكر اسلامى در اين سه قرن داريم اندكى از باقيماندهء آثار آنهاست . . . اگر علما ، اين ميراث فراموش شده را كشف كنند به احتمال قوى قرن دهم مشرق اسلامى را در تاريخ علوم عقلى انسانى ، به صف قرون طلايى خواهيم برد . . . « 1 »\r\n\r\nفلسفهء بوعلى\r\nبوعلى ، فلسفه را به دو قسمت نظرى و عملى تقسيم مىكند .\r\nفلسفه نظرى او از سه بخش طبيعيات ، رياضيات و الهيّات سخن مىگويد و فلسفهء عملى بوعلى شامل سه بخش اخلاق ، تدبير منزل و سياست مدن مىباشد .\r\nبوعلى مانند فارابى موجود را به واجب الوجود و ممكن الوجود تقسيم مىكند و\r\n\r\n\r\n","description":"","footnote":"\r\n( 1 ) . ويل دورانت : تمدن اسلامى ، ترجمهء ابو القاسم پاينده ، از ص 171 تا 176 .\r\n","page_name":" 255 ","page_number":255},
  {"content":"\r\n\r\nجهان را معلول و مخلوق ذات بارى مىداند . فرق واجب الوجود با ممكن الوجود در آن است كه براى واجب الوجود هستى ضرورت دارد ولى در ممكن الوجود چنين نيست . و از اين پندار چنين نتيجه مىگيرد كه همهء چيزهاى جهان ممكنند و نيازمند علتى هستند كه آنها را به‌وجود آورد يا نيست و نابود گرداند و با اين بيان وجود خدا را اثبات مىكند . به نظر او ، خدا بسيط و هستى و ذات او يكى است . صفات خدا عين ذات اوست ، خير و كمال مطلق است . بوعلى جسم و روان را از هم جدا مىداند و معتقد است كه روان ، كه جوهرى انديشنده است ، پس از مرگ باقى مىماند . روان و تن لازم و ملزوم يكديگرند ، روان ساده ، بسيط و بخش‌ناپذير است . « 1 »\r\nابن سينا در جهان‌شناسى خود و آفرينش جهان نشان مىدهد كه چگونه كثرت از وحدت به‌وجود مىآيد و پيدايش كثرت از وحدت به دستيارى فرشته صورت مىگيرد . در فلسفهء ابن سينا ، جهان‌شناسى ، كاملا به فرشته‌شناسى متصل است . فرشته هم در جهان‌شناسى و هم در سير سلوك معنوى و وصول به معرفت ، وظيفهء دستگيرى و نجات‌بخشى دارد . « 2 »\r\n\r\nحكمت عملى ابن سينا\r\nحكمت عملى ابن سينا براساس سياست مدن و تدبير منزل و تهذيب نفس قرار دارد . به نحوى كه تعريفات آنها قبلا آمده است ، فايدهء اين علم آن است كه فضايل و طريق كسب آنها و رذايل و راه اجتناب از آنها را به ما مىآموزد و ما را از كمالات انسانى برخوردار مىسازد .\r\nخداوند ، مردم را از حيث عقول و آراء متفاوت خلق كرده است و به همين سبب اختلاف در طبقات اجتماع حاصل مىشود . اگر همهء مردم از زمرهء ملوك و فرمانروايان و يا جملگى از اهل كسب و حرفه بودند ، جامعه ، قوام و دوام نمىيافت و نظام آن مىگسيخت ، اگر همه غنى بودند هيچ‌كس به ديگرى در امور اجتماعى معاونت و براى او كار نمىكرد و اگر همه تهىدست بودند از زيان و نوميدى هلاك مىشدند ، ولى اگر بعضى ثروتمند و غافل و دور از عقل و ادب باشند و دسته‌يى عقلا و تهيدست و بعضى ملوك ، اما صاحب امراض و مصايب ، ناچار هر دسته‌يى نيازمند ديگرى و محتاج فوايدى هستند كه از يكديگر مىبرند .\r\n\r\n\r\n","description":"","footnote":"\r\n( 1 ) . نگاه كنيد به تاريخ مختصر فلسفه ، دكتر موحد ، ص 92 به بعد .\r\n( 2 ) . سه حكيم مسلمان ، دكتر نصر ، ص 39 .\r\n","page_name":" 256 ","page_number":256},
  {"content":"\r\n\r\nپادشاهان حاجتمندترين مردم به سياستند ، زيرا امور رعيت بدانان تفويض شده است و همچنين ولات و صاحبان ثروت و قلم كه هر كدام در خدمت خود ، گروهى از قوم و نزديكان را دارند - فقيران تهيدست هم محتاج به سياست و حسن تدبيرند ، بلكه در پاره‌يى امور از پادشاهان نيز بدان محتاج‌ترند ، زيرا پادشاهان ياران و كارگزاران ، براى مساعدت و همراهى خود دارند اما فقير در معاش و مقام اجتماعى بايد تنها بر نفس خودش اعتماد كند و نفس انسانى صرف‌نظر از ثروت يا مقام اجتماعى صاحب خود ، محتاج سياست است .\r\nهركس ، از مردم ميانه‌حال گرفته تا پادشاهان ، براى حفظ خواربار و ساير لوازم حيات محتاج منزل است و براى حفظ منزل و بقاى نسل نيازمند زن و خدمتگزاران خانه است و از اين راه خدمت‌گزارانى فراهم مىآيند كه ترتيب امور و وظايف آنان ، لازم است و در اين امر شاه و گدا و خادم و مخدوم و غنى و فقير همه يكسانند .\r\nنخستين چيز از انواع سياست كه انسان بايد بدان شروع كند ، سياست نفس خود است كه نزديكترين و سزاوارترين چيزها به عنايت و توجه است و بايد جميع معايب آن را بشناسد و آن را به صلاح آورد و نبايد هيچ عيب را فروبگذارد ، زيرا چون آن را به حال خودش گذارد ، نيرو مىگيرد و اصلاح آن دشوار مىشود ، چون آدمى به نفس خود مغرور است با آن تسامح مىكند .\r\nپس بايد دوست عاقل و امين انتخاب كند تا به منزلت آينه‌يى براى وى باشد ، و نيك و بداحوال وى را به دو نمايد .\r\nبهترين راه اصلاح نفس ، تحقيق در اخلاق مردم و مقايسهء آن با ملكات خويش است تا هرچه را نيك يا بد ، بدان كار كنند و از هرچه بد است اجتناب ورزد . براى رام كردن نفس بايد آن را در برابر كارهاى نيك تشويق و براى اعمال بد تنبيه كرد ، يعنى در صورت اول او را از بعضى لذات برخوردار داشت و در صورت دوم ، از آنچه دوست دارد منع كرد .\r\nهركس ، مگر آنان كه از طريق ارث و تجارت و كسب سابق خود ، مالى در دست دارند ، براى طلب روزى محتاج كسب مال است و كسب مال ممكن نيست ، مگر از طريق تجارت و صناعت كه دومى از لحاظ بقا بر اوّلى رجحان دارد .\r\nصناعاتى كه با مروت مقارنند بر سه دسته مىشوند : اول آنها كه از عقل برمىخيزند و نتيجه صحت رأى و حسن تدبيرند مانند صناعت پادشاهان و وزيران و واليان و امثال آنها .\r\nدوم آنها كه منبعث از ادب و دانش است چون كتابت و بلاغت و علم فلك و طب .\r\nسوم صناعتى كه از شجاعت برخيزد چون پيشهء جنگجويان و سپاهيان .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nاختلاف بوعلى با ارسطو\r\nابن سينا با اعتراف به مقام علمى ارسطو ، در پاره‌يى موارد به آراء و عقايد او اعتراض مىكند و مىگويد : « . . . با آنكه به عقيده سلف فاضل خود ( ارسطو ) معترفم و مىدانم كه او بدانچه از تميز اقسام علوم درنيافته بودند در رسيد و دانشها را بسى بهتر از آنان ترتيب و نظم داد و در بسيارى امور به ادراك حق توفيق يافت و به اصول صحيح و واقعى اكثر علوم مطلع شد . . . حق آن بود كه آيندگان هر رخنه‌اى كه در بناى او يافتند ترميم ، و اصولى را كه او پديد آورده بود كامل كنند ولى هركس كه بعد از او آمد نتوانست خود را از عهده آنچه از وى به ارث برده بيرون آرد و عمر وى يا در فهم آنچه ارسطو نيك دريافته بود و يا در تعصب بر خطاهاى وى گذشت و ليكن ما هرچه را پيشينيان گفتند به آسانى در آغاز تحصيل دريافتيم . . . و آنگاه همهء آنها را حرف به حرف با علمى كه يونانيان منطق مىنامند . . . برابر نهاديم و آنچه را كه با موازين اين علم سازگار و يا با آن مغاير بود شناختيم و وجه حقيقى هر چيز را جستيم تا حق از باطل آشكار گشت ، اما چون مشتغلين به علم ، شديدا از مشايين يونانى پيروى مىكردند مخالفت با جمهور را نيك ندانستيم و جانب آنان را گرفتيم . . . » « 1 »\r\nبايد دانست كه بوعلى نه از حكمت مشاء به تمام معنى پيروى مىكرد و نه از كلام و نه از آراء افلاطونيان جديد ، بلكه از مكاتب مختلف ، آنچه را ملايم طبع و روش خود مىديد برمىگزيد . به همين جهت مورد حمله فرق مختلف قرار گرفته و اهل دين او را در شمار ملحدين دانسته‌اند .\r\n\r\nمبارزه با تعبد و تقليد\r\nچيزى كه ابن سينا را از ساير متفكرين عصر خود ممتاز مىسازد اين است كه وى اهل تعبد و تقليد نبود و چنان كه خود گفته است در مطالبى كه مورد اختلاف اهل بحث بود ، همواره تعصب ، هواى نفس و عادت و انس را كنار گذاشته ، به مخالفت با آراء نحيف و غيرمعقول برخاسته است ، با اينكه او ارسطو را برجسته‌ترين افراد حكمت مشايين ميداند معتقد است كسانى كه بعد از ارسطو در ميدان علم قدم مىگذارند بايد خطاهاى او را اصلاح نمايند . سپس مىگويد :\r\n« . . . بعضى چنان سرگرم ميراث علمى گذشتگانند كه فرصت مراجعه به عقل\r\n\r\n\r\n","description":"","footnote":"\r\n( 1 ) . نقل و تلخيص از : تاريخ علوم عقلى ، نوشتهء دكتر ذبيح الله صفا ، ص 269 .\r\n","page_name":" 258 ","page_number":258},
  {"content":"\r\n\r\nخود ندارند و اگر فرصتى بدست آورند حاضر نيستند كه اشتباهات و لغزشهاى آنان را اصلاح و جبران نمايند . » « 1 » اينان مردم بىذوق و كم‌فهمى هستند ، زيرا كه تحقيق و انتقاد آثار گذشتگان را بدعت مىدانند و مخالفت با آراء متقدمين را كفر و ضلال مىشمارند .\r\nسپس ابن سينا مىنويسد : « . . . ما اينك گرفتار دستهء نافهمى از اين جنس مردم شده‌ايم كه به چوب خشك مىمانند . اينها تعمق نظر را بدعت مىدانند و مخالفت با آنچه را كه نزد آنها مشهور است ضلالت مىشمارند . اين جماعت در روش خود مانند حنبليها هستند . . . » « 2 »\r\nبه اين ترتيب مىبينيم كه در قرن چهارم و پنجم هجرى ، كه مطابق با قرن دهم و يازدهم ميلادى است ، در ايران دانشمندان و متفكرينى پيدا شدند كه بر خلاف علماى غرب و پيروان منطق اسكولاستيك به‌جاى تعبد و تقليد ، خود در مقام اعلام نظريات جالبى برآمده و حكومت عقل را به نظريات متفكرين جامد و قشرى ترجيح داده‌اند .\r\nچنان كه اشاره كرده‌ايم بوعلى سينا به تمام رشته‌هاى علوم زمان خود واقف بود و در حقيقت دايرة المعارف عصر محسوب مىشد . او بزرگترين طبيب ، بهترين فيلسوف و حيوان‌شناس و زمين‌شناس زمان خود بود و در منطق ، شعر ، موسيقى و ساير رشته‌هاى علمى عصر خود وارد بود ، به همين مناسبت در تاريخ تمدن و فرهنگ جهانى ، مقام بزرگى احراز كرده است و آثارش از قرن 12 تا اواسط قرن 17 ميلادى چندين بار به زبان لاتين و ساير زبانها طبع شده و مورد استفادهء دانشگاهها و اهل علم قرار گرفته است .\r\nبوعلى سينا به اقتضاى زمان ، مجبور بود كه يك ارتباطى بين افكار مادى خود با نظريات مذهبى برقرار كند به همين علت گاه در آثار و افكار او با اختلاف و تضاد مواجه ميشويم . با اين‌حال طرز تفكر و نحوه تحقيق او نمونه مترقىترين افكار علمى شرق در آن ايام است . او بر خلاف « دكم » و اصول ثابتهء آن عصر كه به ايجاد عالم عقيده داشتند ، دنيا را ابدى مىداند و بر خلاف اصحاب دين به زندگى ابدى روح معتقد نيست . همين نظريات بديع ، سبب گرديد كه بعضى او را كافر خواندند ، چنان كه خود او در يكى از رباعياتش به اين معنى اشاره مىكند :\r\n كفر چو منى گِزاف و آسان نَبُود * مُحكمتر از ايمان من ايمان نَبود\r\nدر دهر چو من يكى و آن هم كافر * پس در همه دهر ، يك مسلمان نبود \r\nدر رباعى ديگرى خطاب به مردم جاهل و پرمدعا مىگويد :\r\n\r\n\r\n","description":"","footnote":"\r\n( 1 ) و ( 2 ) . مجله يادگار ( تاريخ طب دكتر قاسم غنى ) ، سال اول ، شماره 5 ، ص 18 و تاريخ علوم عقلى دكتر ذبيح الله صفا ، ص 270 .\r\n","page_name":" 259 ","page_number":259},
  {"content":"\r\n\r\n با اين دو سه نادان كه چنان مىدانند * از جهل ، كه داناى جهان آنانند\r\nخر باش ، كه اين جماعت از فرطِ خرى * هر كو نه خر است كافرش مىدانند \r\n\r\nمرگ بوعلى\r\nسرگردانى دايمى و گذرانيدن قسمتى از زندگى را در زندان ، بىخوابى شبها ، اشتغال به كارهاى دولتى ، و فعاليتهاى مداوم علمى و شهوترانى زياد ، سبب گرديد كه اين دانشمند نامى ، به قولى در 57 سالگى بدرود حيات گويد .\r\n از قعر گِل سياه تا اوج زُخل * كردم همه مشكلات گيتى را حَل\r\nبيرون جستم ز قيد هر مكر و حِيَل * هر بند گُشاده شد مگر بند اجَل \r\n\r\nتعاليم اقتصادى ابن سينا\r\nانسان بايد معاش خود را از شريفترين راهها كه از عيب و عار و طمع بسيار و آبروريزى و آلودن عرض بر كنار باشد طلب كند ، دخلى كه از اين راهها ، به‌دست مىآيد ، بعضى بايد در راه حوايج ، صرف و بخشى براى روز حاجت ذخيره شود . براى كارهاى نيك نيز بايد قسمتى از مال را خرج كرد و در همهء اين احوال ، رعايت اعتدال و اجتناب از بخل شرط است . « 1 »\r\nمقام زن : به نظر ابن سينا « زن نيكو ، شريك مرد در دارايى و نگهبان مال و جانشين وى در خانه است . بوعلى ، زن خوب را مايهء آرامش دل و سكون خاطر مرد مىداند و مىگويد بهترين زنان ، زنيست كه عاقل ، ديندار ، شرمگين ، زيرك ، زاينده ، كوتاه‌زبان و مطيع و نيك‌دل و امين و گران سنگ و خادم شوى باشد ، و مال اندك را از طريق صرفه‌جويى ، فزونى دهد و با خوى خوش غمهاى او را بگسارد و اندوه او را تسكين دهد ، احترام زن ، و رفع حوايج و تربيت او به عهدهء مرد است . ابن سينا تنبيه جسمى را با شرايطى تجويز مىكند و معتقد است كه تربيت فرزند از روز ولادت برعهدهء پدر است . » « 2 »\r\n\r\n\r\n","description":"","footnote":"\r\n( 1 ) . تاريخ علوم عقلى ، از دكتر ذبيح الله صفا ، ص 260 به بعد .\r\n( 2 ) . همان كتاب ، ص 262 .\r\n","page_name":" 260 ","page_number":260},
  {"content":"\r\n\r\n\r\nحكيم عمر خيام نيشابورى\r\nابو الفتح غياث الدين عمر بن ابراهيم نيشابورى ( متوفى به سال 515 ه . ق ) حكيم و رياضىدان و شاعر معروف ايران در قرن پنجم و ششم هجرى قمرى است . به موجب روايتى غيرمعتبر با نظام الملك و حسن صبّاح هم‌شاگرد بود . غير از رسالات متعدد علمى در جبر و مقابله ، رباعيات خيام ، كه حاوى تعاليم فلسفى ، حكمى و عرفانى است ، از دير باز مورد توجه بوده است . « تعداد رباعيّات منسوب به او كه در مجموع مآخذ نسبتا قديم به 300 رباعى نمىرسيده است ، رفته‌رفته از هزار ، تجاوز كرده است . شهرت فوق العادهء رباعيّات خيام ، در ادوار اخير ، چه در ايران چه در جهان ، تا حد زيادى مديون ترجمهء معروف انگليسى « ادوارد فيتز جرالد » است كه قبول و استقبال مردم از آن ، خيام را در اروپا به‌عنوان يكى از گويندگان بزرگ عالم مشهور كرد » « 1 » و منتهى شد به اينكه رباعيّات او به زبانهاى مختلف ، مكرر ترجمه و در دسترس علاقمندان قرار گيرد . مضمون عمدهء غالب رباعيّات او شك و حيرت و توجه به بىثباتى جهان و بهره‌جويى و اغتنام ، از ايّام و ساعات عمر است « از بعضى جهات افكار او با عقايد ابو العلاء معرّى ، شاعر عرب ، كه خيام به احتمال قوى با وجود قرب عهد ، با افكار و انديشه‌ها و آثار او آشنايى داشته است ، شباهت و هم‌آهنگى دارد و اين موارد شباهت قابل توجه است . » « 2 » بعضى از صاحبنظران انتساب رباعيّات را به حكيم عمر خيام منكر شده‌اند ، و خيّام رياضىدان و خيام شاعر را دو تن پنداشته‌اند ، اما بر خلاف اين تصور ، از قديمترين مآخذ كه در آنها از رباعيات خيّام ذكرى رفته است ، تاريخ الحكماى شهرزورى و مرصاد العباد نجم الدين رازى است و پس از آن ، جهانگشاى جوينى و تاريخ گزيده و مونس الاحرار را مىتوان ذكر كرد . اگرچه در كتب قديمتر هم اشاراتى به شعر فارسى او هست .\r\nاز رباعيّات خيام ، كه باعث شهرت او شد ، تاكنون نسخهء جامع و كامل موثقى در دست نيست و بسيارى از آنچه به دو منسوب است مجهول و منحول « 3 » و هر رباعى كه مضمونش با بعضى از افكار خيّام مناسبت داشته به او نسبت داده‌اند . 4\r\n\r\n\r\n","description":"","footnote":"\r\n( 1 ) و ( 2 ) . دايرة المعارف فارسى ، ج اول ، ص 929\r\n( 2 ) . سخن با شعر ديگرى را كه به خود بسته باشند .\r\n( 3 ) . نگاه كنيد به لغت‌نامهء دهخدا ، ص 972 .\r\n","page_name":" 261 ","page_number":261},
  {"content":"\r\n\r\nبا توجه به تحقيقات جامع پروفسور ادوارد براون ، معلوم شد كه اولا لقب او در غالب كتب عربى كه متضمن ترجمه حال اوست و نيز در رسالهء جبر و مقابله او ، خيّامى است با ياى نسبت و در غالب كتب فارسى و در رباعيات خود او هميشه خيّام بدون ياى نسبت آمده است و هردو شكل صحيح است .\r\nقديمترين كتابى كه ذكرى از عمر خيام نموده چهار مقالهء عروضى سمرقندى معاصر خيام بوده و در سنه 506 ه . ق در بلخ در مجلس انس ، به خدمت او رسيده است و در سنه 530 ه . ق در نيشابور قبر او را زيارت كرده است .\r\nدر اشعار خاقانى و در آثار شيخ نجم الدين ابو بكر رازى معروف به دايه يعنى در كتاب « مرصاد العباد » با نظرى انتقادى در مورد آثار و افكار خيّام چنين داورى مىكند :\r\n« . . . آن بيچاره فلسفى و دهرى و طبايعى كه از اين هردو مقام محرومند و سرگشته و گم‌گشته ، تا يكى را از فضلا كه به نزد ايشان به فضل و حكمت و كياست و معرفت مشهور است و آن عمر خيامى است ، از غايت حيرت در تيه « 1 » ضلالت وى را اين بيت مىبايد گفت : « 2 »\r\n دارنده چو تركيب طبايع آراست * باز از چه قبل فكند اندر كم‌وكاست\r\nگر زشت آمد پس اين عيب كراست * ور نيك آمد خرابى از بهر چراست 4 \r\nبعد از انتشار ترجمه فيتز جرالد ، تاكنون اقبال عمومى مردم از عوام و خواص به رباعيات عمر خيامى و طرز خيالات و مسلك و فلسفهء او روز به روز در تزايد است ، تا اينكه در اين اواخر انجمنى به‌نام عمر خيام در لندن منعقد شد و مؤسسان آن از فضلا و ادبا و بعضى ارباب جرايد بودند در سنهء 1893 ميلادى . انجمن مذكور با رسوم و تشريفات شايان اهميّت ، دو عدد بوتهء گل سرخ بر سر قبر فيتز جرالد ، مترجم رباعيات عمر خيامى نشانيده و سرلوحه‌اى كه حاوى كتيبهء ذيل بود در آنجا نصب كردند . - اين بوته گل سرخ كه در باغ گيو ( باغى است بزرگ در لندن ) پرورده شده و تخم آن را « سيمپسن » از سر مقبرهء عمر خيامى در نيشابور آورده است ، به دست چند تن از هواخواهان « ادوارد فيتز جرالد » از جانب انجمن عمر خيام غرس شد .\r\nدر هفتم اكتبر 1893 ميلادى اشعار بسيارى كه اعضاى انجمن مذكور به مناسبت مقام او انشا نموده بودند در اين موقع خوانده شد و همچنين ترجمهء بسيارى از رباعيّات خيام به زبان انگليسى قرائت شد ، از جمله آنها اين رباعيات بودند :\r\n\r\n\r\n","description":"","footnote":"\r\n( 1 ) . تيه : بيابان بىآب و علف .\r\n( 2 ) . همان منبع ، ص 978 .\r\n","page_name":" 262 ","page_number":262},
  {"content":"\r\n\r\n هفتاد و دو ملتند در دين كم‌وبيش * از ملّتها عشق تو دارم در كيش\r\nچه كفر و چه اسلام چه طاعت چه گناه * مقصود تويى بهانه بر در از پيش\r\nهان صبح دميد و دامن شب شد چاك * برخيز و صبوح كن چرايى غمناك\r\nمىنوش دلا ، كه صبح بسيار دَمَد * او روى به ما كرده و ما روى به خاك\r\nسنت بِكُنُ و فريضهء حق بگذار * وان لقمه كه دارى زِ كسان باز مدار\r\nغيبَت مكن و مجوى كس را آزار * در عهدهء آن جهان منم ، باده بيار\r\nاى دل تو به اسرار معانى نرسى * در نكتهء زيركان دانا نرسى\r\nاينجا به مى و جَام بهشتى مىساز * كانجا كه بهشتست رسى يا نرسى \r\nاما بوته گل سرخ مذكور كه بر سر قبر فيتز جرالد غرس نمودند يك وقايع‌نگار انگليسى فرستاد ( از حواشى چهار مقاله به قلم محمد قزوينى به اختصار ) . « 1 »\r\nدر سالهاى اخير در آرامگاه خيام به كوشش انجمن آثار ملى بنايى زيبا و باغى دلگشا ساخته‌اند .\r\n\r\nزندگى در نظر خيام\r\n« آيا زندگى غايتى دارد ؟ به‌طور قطع آنچه اهل عرفان و اخلاق مىگويند نزد حكيم ، نمىتواند غايت و هدف زندگى باشد . آيا زندگى كردن براى آن است كه انسان مدارج كمال را طى كند و خدا را بشناسد و به او اتصال بيابد ؟ اما موجودى كه خود را نمىشناسد و هدف و غايت خود را نمىداند چگونه مىتواند لاف ، از اتصال و ارتباط با خدا بزند ؟ درست است كه زندگى بايد غايتى داشته باشد ، اما براى آن ، يك غايت برونى نمىتوان فرض كرد ، غايت زندگى غايتى درونى است . خود زندگى است كه غايت و هدف زندگيست ، از اين‌روست كه بايد زندگى را ، با هرآنچه سبب توسعه و افزايش آن است جستجو كرد و همان را غايت زندگى دانست ، همين فكر است كه سيرهء لذت‌جويى و اصالت لذت را نزد خيام موجّه مىكند و عقل و حس وى را به سوى زندگى متوجه مىكند ، حقيقت آنچه حس و عقل به‌وجود آن گواهى مىدهند زندگى است ، همين زندگى گذران و بىثبات كه از درد و رنج و حماقت و اشتباه آكنده است ، همين است كه حقيقت دارد باقى هرچه هست مبهم ، مشكوك و نامعلوم است .\r\n\r\n\r\n","description":"","footnote":"\r\n( 1 ) . همان منبع ، ص 890 .\r\n","page_name":" 263 ","page_number":263},
  {"content":"\r\n\r\nمرگ و ابديّت چيست ، آنجا كه زندگى قطع مىشود ، همه چيز تمام مىشود ، حس و حركت پايان مىيابد ، و عقل و ادراك هم ديگر در كار نيست .\r\nاما مگر وجود انسان كه از « خونى و كثافتى و مشتى رگ و پوست » به‌وجود آمده است خود ، به جز همين حس و حركت و عقل و ادراك چيز ديگرى هست ؟ . . . وقتى مرگ ، تمام اينها را پايان داد ديگر ابديّت و خلود روح و همهء درد و رنج و سفاهتى كه در آن هست ، وجود واقعى دارد و درخور دلبستگى و تعلق خاطر مىتواند بود ، فقط زندگى است كه حقيقت دارد ، عاقل كسى است كه قدر و بهاى آن را بداند و اين نقد حقيقت را كه در هردو سوى آن ، جز وهم و باطل و شك و ترديد چيزى وجود ندارد عبث به هدر ندهد . آيا انسان ابدى است ؟ و آيا بعد از مرگ كه جسد ريخته و فرسوده و متلاشى شد روح زنده مىماند ؟ و يك روز باز ، از ميان تاريكيهاى نيستى و فراموشى خطوط سيماى خود را در آئينه ابديت جلوه‌گر مىبيند اصحاب ديانت و اخلاق به اين مسأله جواب مثبت مىدهد . . . آيا به ميل خود به اين جهان آمده‌ايم ؟ البته نه - آيا به ميل خويش از اين جهان مىرويم ؟ بازهم نه ، پس درميان اين دو جبر كور بىشفقت ، روشنى اختيار ، از كدام روزن بر سرنوشت ما مىتابد و دعوى ميل و خواست و اراده ما از كجاست ؟\r\nاين است پير نيشابور كه از وراى خاموشى رفته‌ها و فراموشى گذشته‌ها پيام دلنشين عبرت‌آموز او هنوز در گوش جانها طنين اندازد ، پيام او چيست ؟ پيام مرديست كه همه چيز را ديده و همه چيز را شناخته و آزموده است و با اينهمه ، در هرچه ديده است و آزموده است جز نوميدى و بىسرانجامى و جز شكّ و ترديد نيافته است . . . » « 1 »\r\n\r\nنزديكى افكار فلسفى خيّام با حافظ\r\n\r\nانديشه و جهان‌بينى خيام و حافظ شيرازى\r\n« ميان آزادانديشى ، و افكار مطلق مذاهب « آته‌ئيسم » تفاوت است . آزادانديش ، منكر پايه‌هاى اساسى جهان‌بينى مذهبى يعنى اعتراف به‌وجود صانع و قبول ضرورت پرستش نيست ولى بسيارى از دعاوى و رسوم و آداب دين را منكر است و شكوك زيادى بر جهان‌بينى مذهبى وارد مىسازد . نظريّه و مشرب وسيع يك آزادانديش ، مانع آن است كه بر قيود و خرافات\r\n\r\n\r\n","description":"","footnote":"\r\n( 1 ) . با كاروان حله ، دكتر زرين‌كوب ، ص 113 به بعد .\r\n","page_name":" 264 ","page_number":264},
  {"content":"\r\n\r\nگردن نهد ، در تمام ادوار تاريخ ، هوشمندان جهان با زهرخند استهزا به خرافات و عصبه‌ى مذهبى نگريسته‌اند ، در تاريخ ديرندهء فرهنگ ايران ، دو تن تا حد اظهار نظرهاى فوق العاده جسورانه در اين زمينه پيش رفته‌اند . يكى از آنها خيام و ديگرى خواجه شمس الدّين محمد حافظ شيرازى است كه با طنزى دلاويز و رمزى آشكار شكيّات خطرناك خود را در آثار خويش منعكس كرده‌اند .\r\n\r\nنظر ارنست رنان\r\nارنست رنان مورخ فرانسوى در سال 1868 به مناسبت انتشار ترجمه‌اى از خيام به فرانسه ، دربارهء او مقاله‌اى نگاشت و از آن جمله در آن مقاله ، خيام را بدرستى چنين توصيف كرده است :\r\n« اين خيام يك نفر عالم رياضى و شاعر بوده است كه در نظر اول ممكن است ، صوفى و اهل اسرار پنداشته شود ، ولى درحقيقت رندى هوشيار بود كه كفر را با الفاظ صوفيانه و خنده را با استهزا آميخته است . و اگر براى فهم اين امر ، كه يك نابغهء ايرانى در زير فشار عقايد مذهبى به چه حالى ممكن است بيفتد كسى را بجوييم كه در احوال او بخواهيم تحقيق كنيم شايد بهتر از خيّام نيابيم .\r\nچيزى كه بسيار شگفت‌آور است آن است كه چنين ديوانى ، در يك كشور محكوم به عقايد مذهبى ، رايج و سارى گردد ، حتى در آثار ادبى هيچيك از ممالك اروپا كتابى نمىتوان سراغ داد كه نه‌تنها عقايد نافذ مذهبى را بلكه معتقدات اخلاقى را نيز با طنز و طعن و استهزايى چنين لطيف و چنين شديد نفى كرده باشد .\r\nآزادانديشى و شكّاكيّت خيام از ديرباز بر محققين ، روشن بود . به‌عنوان نمونه ارزيابى شيخ نجم الدين ابو بكر رازى معروف به دايه از مشايخ معروف صوفيه در قرن هفتم هجرى را كه در اثرش مرصاد العباد ( تأليف 620 ه ) ذكر شده است قبلا نقل كرديم .\r\n در دايره‌اى كامدن و رفتن ماست * آن را نه بدايت نه نهايت پيداست\r\nكس مى نزند دمى در اين معنى راست * كاين آمدن از كجا و رفتن ز كجاست \r\nخيام در مقدمهء كتاب جبر و مقابلهء خود ، سخت از متظاهران علم‌فروش عصر ، ناليده است و مىنويسد : « اگر مشاهده كنند كه كسى متوجه طلب حق است و شيوهء او راستى است و در ترك باطل و دروغ و خودنمايى و مكر و حيله ، جهد و سعى دارد ، او را استهزا و تحقير مىكنند ( نقل از كتاب جبر و مقابلهء خيام ، با حواشى و ملحقات ، نوشتهء دانشمند فقيد : مصاحب ) .\r\nحافظ نيز وضعى به از اين ، نداشت ، آثار او منجر به صدور فتواى قتلش شد از بيم\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n( ناراستى كار ) و « غدر اهل عصر » به جمع‌آورى ديوان خود تمايلى نشان نمىداد ، زيرا خود مىدانست كه اين ديوان انباشته از كفّريات است ، بايد تحير ارنست رنان را در مورد ديوان حافظ به نحو مضاعف ابراز داشت زيرا اين ديوان در ديار اسلام نه‌تنها مطرود نشد بلكه در كنار قرآن ، به رايجترين و محترمترين كتب مبدل گرديد .\r\n\r\nوسعت نظر حافظ\r\nهمين افق وسيع حافظ است كه او را در ديدهء صاحبنظران چنين گرانقدر ساخته است تا آنجا كه گوته شاعر نابغهء آلمانى در ( ديوان شرقى و غربى ) او را كسى شمرده است كه بىآنكه زاهد باشد مقدس است و در وصف او اين كلمات پرشور را نوشت :\r\nاى حافظ : سخنان تو همچون ابديت بزرگ است ، زيرا آن را آغاز و انجامى نيست ، كلام تو چون گنبد آسمان ، تنها به خود وابسته است زيرا همهء آنها آيت جمال و كمال است .\r\nاگر روزى دنيا به‌سرآيد ، اى حافظ آسمانى ، آرزو دارم كه تنها با تو و در كنار تو باشم همراه تو باده نوشم و چون تو عشق ورزم زيرا اين افتخار زندگى و مايهء حيات من است ، » « 1 »\r\nهمانطور كه شادروان صادق هدايت توجه داشت حافظ از پيروان خيّام و برجسته‌ترين پيرو اوست . اين نكته درباره شكاكيت ولاادريت ( اگنوستيسيسم ) و شيوهء خوشباشى ( هدوئيسم ) حافظ صدق مىكند . ولى حافظ ، تنها چنان كه ممكن است بپندارند يك شاعر غنايى عادى نيست ، بلكه با توجه به مسائلى كه با پيگيرى و با استدلال در غزلياتش مطرح شده است يك شخصيت ويژهء فلسفى است و در جهان‌بينى ، او عوامل عرفانى نقشى دارد ، كه در جهان‌بينى خيام ، هرگز آن نقش را نداشته است و اين خود بحثى است جداگانه .\r\nبراى نشان دادن آزادانديشى خيام و حافظ و بىباورى آنان ، به تلقينات مذاهب ، يك رشته از مسائل مطروحه ، در اشعار اين دو متفكر ، يعنى مسألهء انكار جاودانى بودن روح ، و رستاخيز بهشت و دوزخ با ترديد در آنها ، درواقع يكى از اصول مهّمهء دين ( اصل معاد ) را مورد ترديد قرار مىدادند ، و در واقع نتيجه مىگرفتند كه مواعيد مذاهب دربارهء زندگى فردا ، مشكوك است و بايد قدر زندگى اين جهانى را دانست ، و از فضايل و لذات آن برخوردار شد و به دام زهد و ورع و رياضت و احتراز از امور دنيوى نيفتاد و فريب ريا و سالوس كاهنان جهالت‌پرست را نخورد . . . خيام و حافظ تعاليم مذاهب را دربارهء جهان\r\n\r\n\r\n","description":"","footnote":"\r\n( 1 ) . منتخبات ديوان شرقى و غربى گوته ، ترجمه شجاع الدين شفا ( كتابخانه سقراط ) .\r\n","page_name":" 266 ","page_number":266},
  {"content":"\r\n\r\nپس از مرگ باور نداشتند ، خيام با كمى احتياط و حافظ با جسارتى بيشتر ، كه هردو به هر جهت مايه حيرت است . خيام مىگويد : هنگام بهار صحرا و دشت مانند بهشت عنبر سرشت سبز و خرم است ، لذا بايد آن را برگزيد و از « كوثر صلصال و سلسبيل » بهشت ، كمتر سخن گفت ، بايد در اين سراى سپنج از بادهء گلرنگ بهره‌مند شد ، زيرا مسلم نيست ، كه ما را به شراب طهور بهشتى دسترس باشد . نبايد از مىگسارى و عشقبازى هراسى داشت ، زيرا اگر بنا باشد عاشقان و باده‌گساران ، دوزخى شوند ، پس هرگز احدى روى بهشت نخواهد ديد . وانگهى كسى را از افسانهء آنسوى مرگ خبرى نيست ، زيرا از جملهء رفتگان اين راه دراز ، كسى باز نيامده است تا از آنچه كه بر وى گذشت چيزى بر ما آشكار كند ، پس بر سر اين دو راههء آز و نياز چيزى از مال جهان و آرزوى زندگى باقى مگذار كه بازگشتنى نخواهى بود . بهشت و كوثر و جوى مى و شير و شهد و شكر همه‌وهمه نسيه است ، بايد نقدينهء حيات را بر نسيه مذاهب رجحان داد . به‌علاوه اگر سروكار ما در دنياى ديگر با حور عين بهشت و مىانگبين است : چه باكى است كه ما همان را كه عاقبت كار است امروز برگزيده‌ايم .\r\nما پس از مرگ ، از روح جدا ميشويم ، در پردهء اسرارآميز عدم جاى مىگيريم ، لااقل معلوم نيست به كجا مىرويم ، زيرا در اين دايره‌يى كه آمدن و رفتن بشر در آن است و آن را آغازى و انجامى نيست ، كسى دم به درستى نزده است تا معلوم شود آمدن از كجا و رفتن به كجاست و خردمندانه نيست كه به عشق اميدى مبهم امرى مسلم ، متروك گردد .\r\nبراى نمونه چند رباعى از خيام كه افكار فوق در آن پرورده شده نقل مىكنيم :\r\n چندانكه نگاه مىكنيم هر سويى * در باغ روانست ز كوثر جويى\r\nصحرا چو بهشتست ، ز كوثر كم كوى * بنشين به بهشت با بهشتىرويى\r\nاى دل تو به اسرار معما نرسى * در نكتهء زيركان دانا نرسى\r\nاينجا ، به مى لعل بهشتى مىساز * كانجا كه بهشت است رسى يا نرسى\r\nايكاش كه جاى آرميدن بودى * يا اين ره دور را رسيدن بودى\r\nكاش از پى صد هزار سال از دل خاك * چون سبزه اميد بر دميدن بودى\r\nمى خوردن و گرد نيكوان گرديدن * بِه زانكه به زَرق ، زاهدى ورزيدن\r\nگر عاشق و مست ، دوزخى خواهد بود * پس روى بهشت كس نخواهد ديدن \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n از جملهء رفتگان اين راه دراز * باز آمده‌اى ، كو ، كه به ما گويد راز\r\nهان بر سر اين دو راههء راز و نياز * تا هيچ نمانى كه نمىآيى باز\r\nگويند بهشت و حور و كوثر باشد * جوى مى و شهد و شير و شكّر باشد\r\nپر كن قَدَح باده و بر دستم نه * نقدى ، ز هزار نسيه بهتر باشد\r\nگويند بهشت و حور عين خواهد بود * آنجا مى و شير انگبين خواهد بود\r\nگر ما مى و معشوق‌پرستيم رواست * چون عاقبت كار همين خواهد بود \r\nولى حافظ با بىپروايى بيشتر و ريزه‌كارى فلسفى دقيقترى همين مطالب را تكرار مىكند ، با اينكه مذاهب از مناظر سحرانگيز بهشت نقلهاى افسانه‌آميز مىكنند ، حافظ بر آن است كه دشت مصلا و آب ركن‌آباد ، از آن ديار افسانه‌آميز بهتر است . اگر زاهد به قد و بالاى طوبى دلخوش است حافظ به قامت رساى دلبر خويش دلبسته است ، چه بايد كرد ، فكر هركس به اندازهء همّت اوست . »\r\nحافظ بر سر آن است كه اگر شيخ عاقل است بايد بر خمخانهء رندان بيايد ، در آنجا شرابى بنوشد كه در كوثر رضوان از آن اثرى نيست . . . حافظ به طنز مىگويد : « قصر فردوس » را به پاداش عمل مىبخشند ، ما كه رند و لاابالى و گدا هستيم ، بهتر است روى به ميكدهء مستان و دير مغان بگذاريم . به همين جهت حافظ از يار خويش مىخواهد كه از كوى خود ، او را به بهشت نفرستد زيرا ، درگاه يار از همه‌جا خوشتر است . وى مىگويد كه نمىتواند باغ بهشت و سايهء طوبى و قصور دلنشين جنت و حوريان بهشتى را با خاك كوى دوست برابر كند و لذا واعظ ، بهتر است از نصيحت‌شوريدگان عشق دست بردارد و آنها را مانند كودكان ، به سيب بوستان و شهد و شير نفريبد . اين اظهار نظر حافظ فوق العاده صريح است ، درست است كه او فقط زاهد را مخاطب ساخته ولى درواقع هدف او كسانى است كه اين معانى را ساز كرده‌اند . اينك ابياتى منتخب از غزليات حافظ :\r\n بده ساقى مى باقى كه در جنت نخواهى يافت * كنار آب رُكن‌آباد و گلگشت مصلا ، را\r\nتو و طوبى و ما و قامت يار * فكر هركس به قدر همّت اوست \r\n\r\n","description":"","footnote":"","page_name":" 268 ","page_number":268},
  {"content":"\r\n\r\n بيا اى شيخ و در خمخانهء ما * شرابى خور كه در كوثر نباشد\r\nباغ بهشت و سايهء طوبى و قَصر خُلد * با خاك كوى دوست برابر نمىكنم\r\nچو طفلان ، تا به كى زاهد فريبى * به سيب بوستان و شهد و شيرم\r\nمن كه امروزم بهشت نقد حاصل مىشود * وعدهء فرداى زاهد را چرا باور كنم \r\n\r\nمبارزه با رياكاران\r\nولى آزادانديشى حافظ در چارچوب انكار و ترديد در معاد و عقاب محدود نمىماند بلكه وى اصولا همهء مقولات آميخته به تعصّب را مورد طنزى گزنده قرار مىدهد ، و سراپاى غزلياتش از طعن شيخان و زاهدان دروغين و ابراز اشمئزاز از رياكاران ، انباشته است و پير مغان را كه نزد حافظ مظهر انديشه‌هاى عارفانه و رندانه است بر اين رياكاران ترجيح مىدهد .\r\n مريد پير مغانم ، ز من مرنج اى شيخ * چرا كه وعده تو دادى و او به‌جا آورد\r\nبندهء پير مُغانم كه ز جهلم برهاند * پير ما هرچه كند عين عنايت باشد \r\nو همين پير مغان است كه حتى در مقابله با صانع ، گويى مقامى والاتر دارد و نظرش وسيعتر است و خطاهاى صنع را با وسعت‌نظر و كرامت روحى خود : پوشيده مىدارد .\r\n پير ما گفت خطا بر قلم صُنع نرفت * آفرين بر نَظرِ پاكِ خطاپوشش باد \r\nروح بىباور و شكّاك حافظ ، نسبت به اصول مذاهب به صورت طعنه‌آميز بروز مىكند ، گويى ابراز بىباورى و شك در جزميّات مذهب ، هميشه در نزد شكاك ، موجى از طنز و ريشخند را برمىانگيزد و اين چيزى است كه در آثار ولتر و آناتول فرانس كه به نوبهء خود با « مذاهب » همين معامله را داشتند بروز كرده است . مثلا حافظ مىگويد : اگر از مسجد به خرابات رفتم ، بر من خرده نگيريد زيرا مجلس وعظ دراز بود وقت باده‌گسارى مىگذشت .\r\n گر ز مسجد بخرابات شدم خرده مگير * مجلس وعظ درازست و زمان خواهد شد \r\nو يا اگر رشته تسبيحم گسسته است بپذير زيرا دستم در دامن ساقى سيمين ساق بود و اگر در شب قدر كه قرآن آن را  خَيْرٌ مِنْ أَلْفِ شَهْرٍ  ( بهتر از هزار ماه ) خوانده است جامى زده‌ام عيبم مكنيد زيرا يار من مست و سرخوش ، از راه دررسيد و جام مى در كنار طاق\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبود .\r\n رشته تسبيح اگر بگسست معذورم بدار * دستم اندر دامن ساقى سيمين ساق بود\r\nدر شب قدر ، ار صبوحى كرده‌ام عيبم مكن * سرخوش آمد يار و جامى بر كنار طاق « 1 » بود\r\nحافظا مى خور و رندى كن و خوش باش ولى * دام تزوير مكن چون دگران قرآن را\r\nترسم كه صرفه‌اى نبرد روز دادخواست * نان حلال شيخ ز آب حرام ما\r\nفقيه مدرسه دِى مست بود و فتوى داد * كه مى حَرام ولى به ز مال اوقاف است\r\nبه كوى مىفروشانش به جامى برنمىگيرند * زهى سجادهء تقوى كه يك ساغر نمىارزد\r\nخدا را محتسب ما را به فرياد دف و نى بخش * كه ساز شرع از اين افسانه بىقانون نخواهد ماند\r\nواعظ شهر چو مِهر مَلِك و شحنه گُزيد * من اگر مِهر نگارى بگزينم چه شود\r\nجنگ هفتادُ دو ملت همه را عذر بنه * چون نديدند حقيقت ره افسانه زدند\r\nگه جلوه مىنمايى و گه طعنه مىزنى * ما نيستيم مُعتقد شيخ خودپسند\r\nبيا به ميكده و جامه ارغوانى كن * مرو به صومعه ، كانجا سياه كارانند\r\nترسم كه روز حشر عنان در عنان رود * تسبيح شيخ و خِرقه رند شرابخوار\r\nصوفى گُلى بچين و مُرَقّع به خار بخش * وين زهد خشك را به مى خوشگوار بخش\r\nطامات و شطح در ره آهنگ چنگ نه * تسبيح و طيلسان به مى و ميگسار بخش \r\n\r\n\r\n","description":"","footnote":"\r\n( 1 ) . درخت مو\r\n","page_name":" 270 ","page_number":270},
  {"content":"\r\n\r\n زهد گران كه شاهد و ساقى نمىخرند * در حلقهء چمن ، به نسيم بَهار بَخش\r\nز كوى ميكده دوشش به دوش مىبردند * امام شهر ، كه سجاده مىكشيد به دوش\r\nدِلا دلالت خيرت كنم به راه نجات * مكن به فسق مباهات و زهد هم مفروش\r\nاحوال شيخ و قاضى و شُرب اليهودشان * كردم سوال صبحدم از پير ميفروش\r\nگفتا نگفتنى است سخن ، گرچه مَحرَمى * در كِش زبان و پرده نگه‌دار و مى بنوش\r\nدور شو از بَرَم اى واعظ و بيهوده مگوى * من نه آنم كه دگر گوش به تزوير كنم\r\nواعظ ما بوى حق نشنيد ، بشنو اين سخن * در حضورش نيز مىگويم نه غيبت مىكنم\r\nاگر فقيه نصيحت كند كه عشق مباز * پياله‌اى بدهش گو دماغ را تر كن\r\nبگو به خازِن جَنّت كه خاكِ اين مجلس * به تحفه بر سوى فردوس و عود و مِجمر كن \r\n ما را به رندى افسانه كردند * پيران جاهل ، شيخان گُمراه\r\nاز دست زاهد كرديم توبه * و ز فعل عابد ، استغفراله\r\nما شيخ و زاهد كمتر شناسيم * يا جام باده يا قِصّه كوتاه \r\n روزه ، هرچند كه مهمان عزيز است ولى * رفتنش موهبتى دان و شدن انعامى\r\nمرغ زيرك به دَرِ صومعه اكنون نَپَرد * كه نهادند به هر مجلس وعظى دامى\r\nگِلِه از زاهد بدخو نكنم رسم اينست * كه چو صبحى بدمد از پيَش افتد شامى \r\n اين حديثم چه خوش آمد كه سحرگه مىخواند * بر دَرِ ميكده‌اى با دف و نى ترسايى\r\nگر مسلمانى از اين است كه حافظ دارد * واى اگر از پى امروز بُوَد فردايى \r\n\r\nحافظ و گوته\r\nقرنها پس از خيام و حافظ ، شاعر بزرگ آلمانى و ستايندهء حافظ « گوته » انديشه‌هاى ترديد در مواعيد مذاهب را كه اين دو نابغهء ما ، با آن فصاحت و بلاغت بيان داشته بودند در منظومهء كبير خود « فاوست » بدين\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nشكل افاده كرده است :\r\nمن به جهان آنسوى مرگ لاقيدم ، و هنگاميكه اين جهان ويران گردد با آن جهان انسى ندارم ، زيرا من فرزند يتيم رنج يا شادى را تنها در اين جايگاه ادراك مىكنم ، و در آن دم تلخ كه تركش مىگويم براى من يكسان است كه حتى گياهى از گورم برندمد .\r\nزيرا مرا با جهان ديگر كارى نيست .\r\nهيجانات آن جهان ، هر نامى كه داشته باشد ، كنجكاو نيستم كه حدود و ثغور آن كجاست و اينكه آيا در آن سامان نيز فراز و فرودى هست يا نه ، اكنون در زمان گوته كه هنوز پاپ روم قدرت تكفير داشت و « كتب ضاله » را در سياههء سياه خود مىگنجانيد ، گفتن اين كلمات آسان نبود ، در دوران خيام و حافظ ، به طريق اولى دشوار بود .\r\nشكل شاعرانه‌اى كه خيام و حافظ به اين انديشه‌هاى فلسفى مىدادند آنها را ناچار نرمتر و درخور تحمل مىساخت ولى به‌هر جهت حقايقى در اين اشعار بيان شده كه براى آن ايام مخوف بود .\r\nدر دورانى كه معرفت انسانى در حضيض است ، توده‌ها ، بردگان ذليل قدرتمندانند ، شيوهء استبدادى در اوج است ، خرافات تسلّط بلارقيب دارد جسارت بيان اين حقايق جسارت عظيمى است و از اين جهت خيام و حافظ را نبايد تنها متفكر بند گسل و آزادانديش دانست ، بلكه مردان مجاهدى كه به اتكاى روح نيرومند خود از افشاى حقايق باك نداشتند ، به‌ويژه حافظ ، خود نيك مىدانست كه حامل چه افكار طغيانى است ، چه سوزى در درون دارد و چه خطرى او را تهديد مىكند .\r\n فاش مىگويم از گفتهء خود دلشادم * بندهء عشقم و از هردو جهان آزادم\r\nدر اندرون من خسته دل ندانم كيست * كه من خموشم و او در فغان و در غوغاست\r\nما در درون سينه هوايى نهفته‌ايم * بر باد اگر رود سَرِ ما ، زان هوا رود \r\nما امروز در جهانى به‌سر مىبريم كه مظاهر حيات انسانى نسبت به زمان خيام و حافظ از بيخ‌وبن دگرگون شده ، معرفت انسانى به سوى اوج مىرود ، مردم رشتهء سرنوشت خود را به دست مىگيرند . مستبدّين و جهالت‌پروران در منگنهء تاريخ فشرده مىشوند ، علم روز به روز بيشتر حاكميت مىيابد ، در اين دوران ، ذكر حقايق علمى مانند گذشته دشوار نيست ، به‌جاست كه در اين دوران ما به جانهاى روشنى درود بفرستيم كه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nكلامشان در نيمه شب تاريخ ، عليرغم زوزهء خشم ظلمت‌پرست ، با تلألو حقايق مىدرخشد . . . » « 1 »\r\n\r\n\r\n","description":"","footnote":"\r\n( 1 ) . نقل از ويژگيها و دگرگونيهاى جامعه ايران در پويه تاريخ ، از ص 341 به بعد .\r\n","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\n\r\nادامهء فتوحات علمى در ايران و جهان اسلامى در قرون وسطا\r\nبه نظر فراى ، پژوهندهء امريكايى ، با تولّد عمر خيّام كه به سال 436 هجرى ( 1044 ميلادى ) روى داد ، دوره زرّين علم ايرانى به پايان رسيد . نام خيام نزد مردم انگليسى زبان ، چنان از جنبهء ديگرى شهرت دارد كه لازم مىدانم براى برقرارى موازنه ، عقيدهء دو تن از هم‌ميهنان خيام را دربارهء او در اينجا نقل كنم :\r\nزوزنى ، وى را بزرگترين رياضىدان و منجّمى بىبديل مىداند . حاجى خليفه در فاتحة الكتاب ، جبر خيام را بهترين اثر وى مىشمارد اما نظر او درباره رياضيات با آنچه دويست سال پيش از او بود تفاوتى نداشت ، وى اين علم را تا جايى دنبال مىكرد كه براى نجوم و مميّزى اراضى و معاملات بازرگانى و قانون ارث مفيد بود و به كار مىرفت .\r\nمطالعات رياضى را خيلى از مرحله‌اى كه خوارزمى در آن متوقف شده بود جلوتر برد ، كار اصلى او راجع به معادلات درجهء دوم بود ، از تقاطع مقطعهاى مخروطى براى حل مسائل جبرى استفاده كرد ، شكلهاى مختلف معادلات درجهء سوم را به نحوى كامل طبقه‌بندى كرد و براى هريك ، يك راه حل هندسى يافت و ساخت . . . كار اساسى او در حل معادلات درجهء سوّم است و اين امر ، عمر خيام را بزرگترين و با ابتكارترين رياضىدان زمان خود ساخته است . . . البته پيش از خيام ، ديگران هم به اين مسائل پرداخته بودند مثلا ماهانى ( 246 ه ) سعى كرده بود كره را به دو قطعه به نسبت معين تقسيم كند ( مسئلهء ارشميدس ) اين منظور با عبارت  X 3 G ab 2 cx 2  كه معروف به معادله ماهانى است بيان مىشود . . . وى به حل اين معادله توفيق نيافت و معادله را ابو جعفر خازنى حل كرد ، وى در حدود 349 هجرى از خراسان برخاست و مسئله را به كمك قطوع مخروطى حل كرد .\r\nاندكى بعد محمد بن ليث ( 391 ه ) به معادلات درجهء سوم و ساختن هفت ضلعى منتظم و معادلات درجهء چهارم علاقه‌مند شد و تصادفا به حل اين معادلات دست يافت .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدر مثلثات ، نخستين پيشرفتها ، نصيب صابئين گرديد و به‌وسيلهء آنان انجام شد .\r\nاولين نام ايرانى كه در مبحث مثلثات در يك رسالهء مختصر ، قابل ذكر است نام ابو الوفاست ( 329 تا 387 ه ) وى منجمى عاليقدر و يكى از بزرگترين رياضىدانان اسلام بود ، نجوم وى بالاتر از نجوم بطليموس نبود . . . اما شايد نخستين كسى بود كه تعميم قضيه جيوب ( سينوسها ) را به مثلثات كروى به اثبات رسانيد . ابو الوفا روش جديدى براى تنظيم جدول جيوب پيش‌گرفت و با آن جيب زاويه 30 درجه را تا هشت رقم اعشارى حساب كرد . به روابطى نظير روابط  sin ( ( a b )  فعلى وقوف داشت . ظل ( تانژانت ) زوايا را هم مورد مطالعه مخصوص قرار داد و جدولى براى ظل‌ها تنظيم نمود و قطر جيب تمام و قطر ظل تمام ( سكانت و كوسكانت ) را هم جزو نسبتهاى مثلثاتى وارد ساخت به روابط ساده ، بين نسبتهاى مثلثاتى كه امروز غالبا براى شناساندن آنها به‌كار مىبرند واقف بود .\r\nخواجه نصير الدين طوسى ( كه جاى ديگر نيز از وى ياد خواهيم كرد ) كارهاى ابتكارى بيشترى كرد اما اگر يك قرن زودتر زندگى كرده بود ، شهرت جهانى مىيافت ، چون مقارن زندگى او دوره تجديد حيات علمى و هنرى و ادبى ( رنسانس ) در اروپا در حال طلوع بود ، و هنوز كارهاى علمى نصير الدين فرصت معروف شدن نيافته بود كه به‌سبب تلاش فوق العاده سريعى كه در مغرب زمين مىشد ، كاروان فرهنگى شرق عقب افتاد .\r\nآخرين نامى كه از علماى ايرانى به اروپا رسيده نام بهاء الدين آملى بود ( 1547 م ) . . . كه كار پرارزشى به انجام نرسانيده است . . . » « 1 »\r\nعلم نجوم : به عقيدهء سيويل الگود مطالعه در احوال كواكب ، جزئى از برنامه تحصيلى هر ايرانى درس خواندهء قرون وسطا بود و همانطور كه رياضيات در خدمت نجوم بود ، علم احكام نجوم ، به طب خدمت مىكرد . . . نظامى عروضى سمرقندى معتقد بود كه پادشاه بايد چهار دسته از مردمان را در بارگاه خود نگاه دارد . منجّم ، طبيب ، شاعر و دبير ، اما همه با اين عقيده همداستان نبودند و ابو طاهر خسروانى ، شاعر عصر سامانى از چهار دسته از مردم سخن مىگويد كه كمتر سودى از وجودشان انتظار مىتوان داشت و آنان عبارتند از طبيب و زاهد و منجم و جادوگر . منجمان هم مانند رياضىدانان مطالب بسيار از هندوستان اقتباس كردند . ابراهيم فزارى ( متوفى به سال 161 ه ) و فرزندش در ترجمه و گردانيدن آثار هندى به عربى تلاش كردند . در عهد آل بويه ابو الحسن صوفى ، معلم\r\n\r\n\r\n","description":"","footnote":"\r\n( 1 ) . فراى ، عصر زرين فرهنگ ايران ، ترجمهء مسعود رجب‌نيا ، ص 460 .\r\n","page_name":" 276 ","page_number":276},
  {"content":"\r\n\r\nعضد الدّوله ، كتابى دربارهء كواكب نوشت . اين كتاب با كتابهاى ابن يونس و الغ بيگ ، سه شاهكار اسلامى در علم رصد كواكب بشمار مىروند . « 1 »\r\nدانشمندى از اهل « مرو » به‌نام حبش حاسب ، اولين كسى است كه وقت را از روى ارتفاع خورشيد اندازه گرفت و جدولى هم براى ظل ( تانژانت ) زوايا تنظيم كرد . درهمان اوقات منجمى به‌نام فرغانى به‌وجود آمد كه كتابهايش در افكار اروپائيان تأثير بسيار داشته است . وى قطر زمين و قطر سيارات ديگر و فاصله آنها را از يكديگر حساب كرد و رساله‌يى هم دربارهء ساعت آفتابى نوشت . در زمان معتضد خليفه ، فضل نيريزى آثارى از جمله جداول نجومى و رساله‌يى در باب اسطرلاب كروى و كتابى دربارهء ظواهر جو و تفسيرهايى بر كارهاى بطلميوس و اقليدس از خود به يادگار گذاشت .\r\nدر ايران پيش از اسلام ، سال به دوازده ماه سى روزه تقسيم مىشد و به 12 ماه ، 5 روز مىافزودند تا همهء روزهاى سال منظور شود ، به عبارت ديگر سال ايرانى ، سال شمسى بود . اعراب فاتح تا جايى كه توانستند به جاى سال شمسى سال قمرى خود را متداول كردند . رسيدن نجوم هندى به دربار خلافت ، روش محاسبهء ديگر را متداول ساخت كه بر اثر نوشته‌هاى خوارزمى جنبه رسمى يافت . . . خوارزمى . . . نوروز قديمى ايرانيان را در تقويم وارد ساخت ، يعنى سال شمسى را پذيرفت و به دوره پيش از اسلام بازگشت و در نتيجه با مخالفت اهل سنت و اجماع مواجه شد . . . وضع به همين صورت بود تا آنكه به سال 467 ه ( 1074 م ) ملكشاه سلجوقى به احداث رصدخانهء جديدى فرمان داد و در آن از عمر خيام و چند دانشمند ديگر براى برقرار ساختن تاريخ جديدى استفاده كرد . براى اجراى اين منظور « در سال 467 نظام الملك هشت نفر از اعيان منجّمين و رياضيون را گرد آورد . ايشان را امر كرد كه سال را تعديل نمايند ، يعنى نوروز را كه اول فروردين‌ماه باشد در اول فصل بهار و موقع تحويل خورشيد به برج حمل قرار دهند ، و محاسبه ماه و سال را چنان ترتيب دهند ، كه اين وضع برجا بماند . اسم چهار تن از اين علماى رياضى كه در تعديل سال شركت داشتند ، در كتب مذكور است كه عبارت باشند از حكيم عمر بن ابراهيم خيامى نيشابورى و حكيم ابو العباس لوگرى و حكيم ابو المظفر اسفزارى و ميمون بن نجيب واسطى . . . ايشان سال را تعديل كردند و تاريخى وضع كردند كه با سال شمسى حقيقى مطابق بود و نوروز را كه در اين سال در نيمهء برج حوت بود به اول حمل آوردند و اين تعديل از سال 471 مجرى گرديد و مقرر شد كه نوروز همواره در روز اول بهار باشد ،\r\n\r\n\r\n","description":"","footnote":"\r\n( 1 ) . همان كتاب ، ص 462 .\r\n","page_name":" 277 ","page_number":277},
  {"content":"\r\n\r\nو به اين علت است كه آن را نوروز سلطانى مىنامند و در تقاويم و كتب ، به سال و ماه جلالى ( كه از لفظ جلال الدوله ، لقب ملكشاه ، گرفته شده است ) اشاره مىكنند .\r\nسعدى مىگويد : « 1 »\r\n اول ارديبهشت‌ماه جلالى * بُلبُلِ گوينده بر منابر قُضبان » « 1 » \r\nكار عمر خيام به وضع تاريخ جديدى به‌نام « جلالى » منتهى شد كه از 25 اسفندماه ( 457 ه . ش - 15 مارس 1079 م ) آغاز گرديد . اين كار علمى به‌قدرى دقيق بود كه هر پنجهزار سال فقط يكروز در حساب ايام اختلاف حاصل مىشود ، در صورتىكه در تقويم گرگوارى در هر 3330 سال يكروز اختلاف به‌وجود مىآيد . اين تقويم بىمنازع ماند تا وقتىكه زيج نصير الدين طوسى وضع گرديد « 2 » . . . يكى از شاگردان اين طوسى ، قطب الدين شيرازى است . ( 634 تا 711 ه - 1236 تا 1311 م ) كه در كتابى به‌نام « المناظر » دربارهء پديدهء بينايى و رنگين‌كمان بحث كرده است . توضيحى كه وى داده است عينا مانند توضيحات دكارت است . به‌وسيله يكى از شاگردان او بود كه كتاب « المناظر » ابن هيثم به اروپا راه يافت و تأثير عميق در كارهاى راجربيكن و لئونارد داوينچى و يوهان كپلر بخشيد .\r\n. . . علم نجوم بر مبانى و پىهايى كه طوسى ريخته بود پيشرفت كرد . در زمان پادشاهى ميرزا الغ بيگ تيمورى ( كه به سال 853 ه به‌دست پسر خود كشته شد ) تكان تازه‌اى به اين علم داده شد . سهمى را كه اين پادشاه در اين‌باره داشته ، بهتر است از زبان يكى از نويسندگان ايرانى هم‌عصر او بشنويد :\r\n\r\nنخستين پادشاه دانشمند\r\n« در حق سلطان ماضى الغ‌بيك گورگان رحمت الله عليه بايد گفت كه وى پادشاهى عالم و عادل و قادر و قاهر بود ، و در نجوم مرتبتى بلند و در منطق ، نظرى موشكاف داشت . در زمان سلطنتش قدر دانايان به مقامى بلند و در كنف حمايتش منزلت دانشمندان به مرتبتى ارجمند رسيد . در هندسه مظهرى از دقايق و رموز بود ،\r\n\r\n\r\n","description":"","footnote":"\r\n( 1 ) . شاخه‌هاى درخت .\r\n( 2 ) . نقد حال ، پيشين ، خواجه نظام الملك ، ص 214 .\r\n","page_name":" 278 ","page_number":278},
  {"content":"\r\n\r\nدر هيأت ، المجسطى را شرح و تفسير مىفرمود . همهء عالمان و فيلسوفان در اين عقيده همداستانند كه نه‌تنها از صدر اسلام بلكه از زمان اسكندر ذو القرنين تاكنون پادشاهى كه مانند ميرزا الغ بيك جامع فلسفه و علوم باشد بر اريكهء پادشاهى تكيه نزده است . حضرتش را در دانش رياضى دستى دراز بود به حدى كه در ارصاد كواكب ، علماى عصر از قبيل قاضىزاده رومى و مولانا غياث الدين جمشيد را مدد مىداد ، اما اين دو عالم متبحّر پيش از به ثمر رسانيدن كار ، بدرود حيات گفتند و سلطان همهء همت شاهانه را صرف انجام اين مهم كرد و ارصادات و مطالعات آنان را كامل نمود و زيج سلطانى را به‌وجود آورد و خود مقدمه‌اى بر آن نوشت . جداول اين زيج امروز معمول است . و فيلسوفان ، بر آن قدر قايلند و برخى آن را از زيج ايلخانى نصير الدين طوسى برتر مىدانند . »\r\nپس از وفات الغ بيك ، اشخاص سرشناس در علم نجوم كمياب شدند . غياث الدين جمشيد از كاشان به سمرقند خوانده شد تا در مدرسه‌يى كه در آن شهر ساخته شده بود به تدريس و تعليم پردازد . از دانشمند ديگرى هم به‌نام « كاشانى » ياد مىشود كه طبيب الغ بيك بود ، كار ابتكارى او تصرفّى بود كه در كار « كرخى » متوفى به سال ( 420 ه ) كرد و آن را بهتر نمود . كرخى مجموع توان سوم اعداد : را به دست آورده بود . غياث الدين جمشيد كاشانى پيشرفتى كرد و مجموع توان چهارم را به دست آورد .\r\nبا سقوط امپراتورى تيموريان انحطاط عمومى در ايران آغاز شد و از نجوم تعليمى آنچه باقى ماند ، محاسبه خسوف و كسوف و رويت هلال بود و احكام نجوم تا مرحله سحر و جادو تنزل كرد . . . « 1 »\r\nابن خلدون كه معاصر تيمور لنگ بود ضمن بحث در پيرامون فرهنگ اسلامى مىنويسد : « از شگفتيهايى كه واقعيت دارد اين است كه بيشتر دانشوران ملت اسلام ، خواه در علوم شرعى و چه در دانشهاى عقلى بجز در موارد نادرى ، غيرعرب‌اند و اگر كسانى از آنان يافت شوند كه از حيث نژاد عربند ، از لحاظ زبان و مهد تربيت و مشايخ و استادان عجمى هستند با اينكه صاحب شريعت مردى عرب است . . . » « 2 »\r\n\r\n\r\n","description":"","footnote":"\r\n( 1 ) . همان كتاب ، ص 461 به بعد .\r\n( 2 ) . مقدمه ابن خلدون ، ج 2 ، ص 1153 .\r\n","page_name":" 279 ","page_number":279},
  {"content":"\r\n\r\n\r\nفرهنگ غرب در قرون وسطا\r\nاروپاييان در دوران قرون وسطا يعنى از قرن پنجم تا دهم ميلادى در مراحل ابتدايى تمدن زيست مىكردند ولى از قرن يازدهم و دوازدهم ميلادى به‌بعد ، در نتيجهء بهتر شدن وسايل توليد و آشنائى با فرهنگ و تمدن اسلامى ، و رشد صنعت و كشاورزى وضع عمومى مردم بهتر شد و تمدن و شهرنشينى رو به كمال رفت .\r\nبه‌نظر اروپاييان قرون وسطا ، بهبود و پاكيزگى جسم ، مانع رستگارى و توفيق و تعالى روح مىگردد و به‌همين جهت سنت پاكيزگى يونانى و اسلامى را خوش نداشتند . از اين‌رو اروپاييانى كه در جنگهاى صليبى شركت مىكردند چندان آلوده بودند كه مسلمين از گفتگو و معاشرت با آنان مشمئز مىشدند . بركنارى و پرهيز اروپاييان از آب و شستشو ، كه تا قرنهاى پانزدهم و شانزدهم ميلادى دوام آورد با پيشرفت فرهنگ صنعتى جديد و اختراع وسايل نظافت و پاكيزگى ، بهداشت و سلامت عمومى بيش از پيش مورد توجه قرار گرفت . . . « 1 »\r\nبا گذشت چند قرن و با رشد ماشينيسم و بورژوازى و استقرار رژيمهاى دموكراتيك ، اروپاييان از استبداد و حكومت فردى رهايى يافتند و ملل اروپاى غربى يكى بعد از ديگرى به آزادى و حكومت ملّى دست يافتند و از بركت دموكراسى و رشد علوم و افكار در حيات اقتصادى و اجتماعى آنان پيشرفتهاى كلى حاصل شد . و به‌تدريج فرهنگ و تمدن غرب بر شرق پيشى گرفت .\r\n\r\nرشد علوم و افكار در عهد عباسيان\r\nپس از آنكه حكومت صد ساله بنى اميه پايان يافت و حكومت بنى عباس آغاز گرديد ، و بغداد دار الخلافه و پايگاه ملت اسلام شد و « اعراب با مملوكان و موالى ( كه بيشتر ايشان از ايرانيان بودند ) ، با پيوندهاى زناشويى ، آميخته شدند ، اقتباس ايشان از علم و تمدن اقوام غيرعرب روبه فزونى نهاد و عشق و علاقهء ايشان به احكام نجوم و آگاهى يافتن بر كتبى كه در اين‌باره نوشته شده بود پيوسته زيادتر شد . . . و اين گفته در ميان مردمان رواج يافت كه دانشها سه است : فقه براى دينها ، پزشكى براى بدنها و تنها ، و نجوم براى زمانها . . . » « 2 »\r\n\r\n\r\n","description":"","footnote":"\r\n( 1 ) . زمينه جامعه‌شناسى ، آريان‌پور ، از ص 182 به‌بعد .\r\n( 2 ) . تاريخ نجوم اسلامى ، پيشين ، ص 174 به بعد .\r\n","page_name":" 280 ","page_number":280},
  {"content":"\r\n\r\n\r\nسير علوم بعد از اسلام\r\nدكتر سيريل الگود  ( Cyril Elgood )  ، پزشك و يكى از دانشمندان انگلستان ، در زمينهء علم ايرانى مطالعاتى كرده است و ما خلاصه‌يى از تحقيقات او را در اينجا نقل مىكنيم :\r\nرياضيات : « لطمه‌يى كه اسكندر مقدونى به ايران وارد ساخت چنان بزرگ و سنگين بود كه پس از پايان آن ، آنقدر اثر باقى نماند كه بتوان از روى آنها به پايهء دانش رياضى مادها و ايرانيان قديم پىبرد ، هرودت از يكى از كارهاى مهندسى آن زمان ياد مىكند و مىگويد كه يك مهندس ايرانى به‌نام آرتاكائيس ( متوفى در سال ( 48 ق . م ) در شبه‌جزيرهء آتوس  ( Athos )  ترعه‌يى حفر كرد تا ناوگان خشايارشا از آن عبور كند . از زمان ساسانيان هم قراين و اماراتى باقى نيست تا بتوان از روى آنها حكم صحيحى داد . عملا تاريخ رياضيات ايرانى از دربار خلافت مأمون عباسى كه مادر و همسرش هردو ايرانى بودند آغاز مىشود . ( مأمون 170 تا 218 ه - 786 تا 833 م ) به رياضيات نظرى و عملى هردو كمال علاقه را داشت ، مثلا درمورد رياضيات عملى امر كرد كه در دو وهله مسّاحى و نقشه‌بردارى انجام شود تا بتوان طول قوس يك درجه نصف النهار را حساب كرد ، هم در دوران خلافت وى بود كه « چرتكه » كامل شد از جنبهء نظرى مقرر داشت كه كليه متون رياضى يونانى و هندى به زبان عربى گردانده شود . از مترجمان نامى آن زمان يكى يعقوب بن طارق است كه گذشته از ترجمه همهء كتابهاى رياضى از زبان هندى ، خود نيز دربارهء تقويم و محاسبات نجومى آثارى بجا گذاشته است . ديگرى ابو يحيى البطريق كه بيشتر آثار بطلميوس را به عربى ترجمه كرده است و محمد ابراهيم فزارى ، كه بايد در مبحث نجوم از او بيشتر صحبت بداريم . اين مردان و مردان ديگرى كه نامشان در ترجمه‌هاى احوال ديده مىشود مانند القفطى و ابن ابى اصيبعه ، پىهايى ريختند كه كاخ\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nعلوم رياضى نسلهاى بعدى بر آنها برپا گرديد . از آغاز ، بايد توجه داشت كه ايرانيان از راهى به رياضيات نزديك شدند كه با راه يونانيان تفاوت داشت . يونانيان فلسفهء محض و رياضيات كاملا نظرى را با ديدهء تحسين مىنگريستند و هدفشان در زندگى ، فكر به وسيله تحقيق نظرى و تصور بود - خلفاى اسلامى به عكس همواره خواهان نتايج عملى بودند . از ايرانيانى كه در دربار مأمون بودند ، هميشه خواسته مىشد كه نتيجه مطالعات نظرى خود را در نجوم و نقشه‌بردارى و معمارى و فن كشتيرانى به‌كار بندند ، حتى از آنان انتظار مىرفت كه به نكات كوچكترى توجه و عنايت داشته باشند ، مانند كامل كردن تقويم و تعيين استوا و قبله و دقت در اندازه‌گيرى وقت براى جلوگيرى از قضا شدن نماز .\r\nبه اين ترتيب ديده مىشود كه محرك ايرانيان در تتبعات رياضى ، عطش وصول به علم دقيق نبود بلكه به‌كار بستن « دقيق علم » بود . در طب نيز چنين شكافى بين طرز فكر ايرانى و يونانى وجود دارد . . . بزرگترين رياضىدان دربار مأمون محمد بن موسى الخوارزمى بوده است . زادگاه وى « خيوه » بود ، از اين‌روى مىتوان وى را ايرانى شمرد . . .\r\nاحتمال مىرود كه كلمه « جبر » از وى به يادگار مانده و از عنوان كتاب ( الجبر و المقابله ) او كه معنى آن علم صرف و تحول آن است ، گرفته شده باشد . . . خوارزمى دانشهاى يونانى و هندى را باهم تلفيق كرده است . تأثير او در افكار رياضىدانان از هريك از دانشمندان ديگر قرون وسطا بيشتر بود . خدمت اصلى وى به‌كاربردن اعداد هندى در حل عددى معادلات بود ، كمك ديگرى هم كه به حل معادلات درجهء اول كرد عبارت بود از پذيرفتن اصول موضوع مربوط به نقل جمله‌ها از يكطرف معادله به طرف ديگر و تبديل كسرهاى غير صريح به كسرهاى صريح ، راه‌حلهاى او براى معادلهء درجه دوم هردو مبتنى بر روشهاى يونانى است . هم او امتحان با عدد 9 را تبيين كرد و بعدها ، ابن سينا آن را تعميم داد ، اما خوارزمى به وجود ريشهء منفى ، واقف نبود و نويسندگان بعد از وى نيز چنان بودند و درحقيقت اين گونه ريشه تا سدهء هفدهم مجهول بود ، هرچند قرائن دال بر آن است كه خوارزمى به اصطلاح « توان سوم » يا مكعّب ، كاملا آشنا بود . وى به حلّ معادلهء درجهء سوم توجهى نداشته است . . . » « 1 »\r\nخوارزمى به سال 236 هجرى ( 850 ميلادى ) درگذشت . وى را نبايد با هموطنش ابو عبد الله محمد خوارزمى كه در حدود سال 366 هجرى ( 976 ميلادى ) كتابى به‌نام مفاتيح العلوم تأليف كرده بود ، اشتباه كرد . اين خوارزمى به تبعيت از\r\n\r\n\r\n","description":"","footnote":"\r\n( 1 ) . ميراث ايران ، علم ايرانى ، ص 452 به‌بعد .\r\n","page_name":" 282 ","page_number":282},
  {"content":"\r\n\r\nعلاقهء مخصوص ايرانيان به جدول‌بندى ، علم را به « عربى » و « غيرعربى » تقسيم كرد و علم غيرعربى را به علوم طبيعى و رياضى تقسيم نمود و در زمرهء علوم رياضى به بحث و فحص دربارهء هندسه و حساب و اصول جبر و جراثقال با فصلى دربارهء تعادل مايعات پرداخت . هم‌عصر با اين كتاب ، كتاب ديگرى منتسب به يك جمعيت سرى معروف به « اخوان الصفا » منتشر شد . اين جمعيت در حدود پنجاه كتاب علمى درباره موضوعات مختلف رياضى و نجوم و شيمى منتشر ساخته و نيز به مطالعهء پديده‌هاى طبيعى مانند جزر و مد و زلزله و خسوف و كسوف پرداخته و به مسائلى از نوع « چرا صداهايى كه يك زمان در هوا يا آب منتشر مىشوند با يكديگر مختلط و مشتبه نمىگردند ؟ » توجه داشته است . تصور مىرود ، كه اكثر اعضاى جمعيت اخوان الصفا ايرانى بوده‌اند . « . . . ابو ريحان بيرونى . . . در موضوعهاى گوناگون به مطالعه و تحقيق پرداخت ، طولها و عرضهاى جغرافيايى را به‌دقت اندازه گرفت و دربارهء اينكه زمين حول محور خود دوران مىكند يا نمىكند بحث كرد . وزن مخصوص صحيح 18 سنگ گرانبها را به‌دست آورد و طرز كار چشمه‌هاى طبيعى و چاههاى آبفشان « آرتزين » را توضيح نمود و حتى به بحث درباره وضع درهء سند پيش از تاريخ و در مورد عجايب خلقت آدميان مطالعاتى كرد . » « 1 »\r\n\r\nمنابع طبّى در عالم اسلام\r\nحنين بن اسحق مىنويسد ، جالينوس در كتابى كه به‌عنوان « فى الصناعة الطبيّه » در صناعت پزشكى به رشته تحرير درآورده ، مطالب مختصر و مفيدى در پيرامون علم طب بيان كرده است ، كه نه‌تنها به‌حال دانشجويان ، بلكه براى دانش‌آموختگان اين رشته سودمند است .\r\nنوآموزان جزءجزء مسائل طبى را در اين كتاب مطالعه مىكنند و شرح و تفصيل مطالب را در كتابهاى مشروح‌تر مورد بررسى قرار مىدهند ، در كتاب نبض ، دانشجويان به اقسام نبض پىمىبرند و به سببهاى تغيير نبض اعمّ از سببهاى طبيعى و غيرطبيعى آشنا مىشوند . اين كتاب به زبان سريانى و عربى ترجمه شده است .\r\nجالينوس در كتابى كه خطاب به اغلوقن نوشته ، نخست از مشخصات بيماريها سخن گفته ، دلايل تبها و مداواى آنها را توصيف كرده و تبهاى خالى از عوارض ، و تبهايى كه همراه با عوارض غريبه‌اند بيان كرده است . به‌نظر جالينوس ، پزشك قبل از شناختن\r\n\r\n\r\n","description":"","footnote":"\r\n( 1 ) . همان كتاب ، ص 453 .\r\n","page_name":" 283 ","page_number":283},
  {"content":"\r\n\r\nبيمارى ، پى به درمان آن نخواهد برد . اين كتاب به زبان عربى ترجمه شده است . « 1 »\r\nدر كتاب « فى العظام » مربوط به استخوانها ، جالينوس به تشريح حال هريك از استخوانها مىپردازد و در كتاب عضله‌ها ، جالينوس در تشريح عصب و « عروق ضوارب و غيرضوارب » و وضع جميع اعصابى كه در هريك از اعضاست به تفصيل مطالبى مىنويسد و نشان مىدهد كه از كجا آغاز مىشود و كار هريك چيست . اين كتاب به همت محمد بن موسى به زبان عربى ترجمه شده است .\r\nدر كتاب « فى العصب » جالينوس بيان مىكند كه چند جفت عصب از دماغ و نخاع مىرويد و آنها چه نوع و چگونه هستند ، هريك از آنها چه تقسيماتى دارند و عمل آنها چيست .\r\nدر كتاب عروق ( رگها ) وضع رگهاى زننده و رگهاى غير زننده مشخص شده . غرض او در اين كتاب اين است كه چند رگ از كبد مىرويد و تقسيمات آنها چيست و چند شريان از قلب مىرويد و آنها چه نوع و چگونه‌اند .\r\nدر كتاب « اسطقسات على راى بقراط » از تركيب بدنهاى حيوان و انسان و نبات و اجسامى كه از دل زمين زاده مىشوند سخن به‌ميان آمده و از چهار ركن خاك و آب و هوا و آتش و از اخلاط چهارگانه يعنى خون و بلغم و صفرا و سودا مطالبى گفته شده است .\r\nهمچنين جالينوس در زمينهء بيماريها و عارضه‌ها و در شناسايى بيماريهاى اعضاى پنهانى و در روزهاى بحران مرض و در چاره و راه بهبود و در تشريح حيوان مرده و تشريح حيوان زنده مطالبى مىنويسد و در پيرامون علم بقراط به تشريح مىگويد : « . . . بقراط حاذق به علم تشريح بود . و براى اثبات اين مدعا از همهء كتابهاى او شاهد آورده است . » « 2 »\r\nغير از آنچه گفتيم كتابهايى در تشريح رحم و تشريح چشم ، و حركت سينه و ريه و عامل تنفس و اعضايى كه به پيدايش « صوت » كمك مىكنند نوشته شده است ، علاوه بر اين در ادويه مسهله و ادويه مفره و در « امتلاء » و ورمها و آماسها و رعشه و تشنّج و منى و اثبات اينكه تولّد همهء اعضاى بدن از « منى » است و در زمينه « نيروى غذاها » و تركيب داروها و ترياك و در « رعايت بهداشت » و راه جلوگيرى از بيمارى و انواع ورزش و محاسن چوگان‌بازى و گزارشى از انواع زخمها و كتابى در پيرامون اپيدمى  ( Epidemy )  و كتابى در پيرامون هوا ، آب و مسكن ، و كتابى در طبيعت جنين و كتاب ديگرى در طبيعت انسان ، و\r\n\r\n\r\n","description":"","footnote":"\r\n( 1 ) . رسالهء حنين بن اسحق دربارهء آثار جالينوس ، به نقل از بيست گفتار . . . مهدى محقق ، از ص 368 به‌بعد ( به اختصار ) .\r\n( 2 ) . همان ، ص 385 .\r\n","page_name":" 284 ","page_number":284},
  {"content":"\r\n\r\nكتابى در اينكه « نيروهاى نفس » تابع مزاج بدن است » « 1 » به رشته تحرير درآورده است . اين بود فهرست مختصرى از كتابهاى گرانقدر جالينوس كه به همّت حنين بن اسحق ترجمه شده است و در اختيار فرهنگ اسلامى قرار گرفته است .\r\nبعضى از صاحب‌نظران قرون وسطا معتقد بودند كه العلم علمان : علم الاديان و علم الابدان و با اين بيان علوم مربوط به مسائل مذهبى و دانشهاى طبى و پزشكى را ، اساس و سرچشمهء فرهنگ و دانش بشرى بشمار مىآوردند ، ولى با گذشت زمان و سير تكاملى علوم و افكار ، بطلان اين انديشه به ثبوت رسيد . و از قرن شانزدهم و هفدهم ميلادى به بعد روزبه‌روز رشته‌هاى مختلف علوم وسعت و اهميّت بيشترى كسب كرد .\r\n\r\nپزشكى رايگان\r\n« در سراى وزير عيسى بن اسحق و خلف بن عباس الزهراوى ، دو طبيب كه بواسطهء تأليفات محققانه خود مشهور بودند ، مجالس درس براى كسانى كه به علوم طبيعى ، نجوم و رياضى علاقه‌مند بودند ، داشتند و هردو طبيب را نام « عبد الرحمن » بود ، و از جانب ديگر آنان چندان متقى و نيكوكار بودند كه در سرايشان شبانروز باز بود و صحن‌سراى آنان از فقرايى كه براى معالجه مىآمدند پر بوده است . » ( عبد الرحمن در سال 961 ميلادى وفات يافت ) .\r\n\r\nجرّاح عرب\r\n« ابو القاسم زهراوى خلف ابن عباس القرطبسى در تاريخ طب ، بزرگترين نماينده و معرّف جراحى عرب است و كتب او از مراجعى است كه جرّاحان قرون وسطا به آن استناد مىجستند با شهرت تام وى ، اطلاعات كمى در باب او به ما رسيده است . » « 2 » وى تشريح را از ضروريات عمل جرّاحى مىداند و محققان اروپايى او را از پيشگامان فن جراحى مىشمارند .\r\nچون طب اسلامى كمابيش متأثر از طب يونانى است ، بىمناسبت نيست شمه‌يى از نظريات طبى بقراط ( كه او را پدر علم طب شمرده‌اند ) ذكر كنيم .\r\n\r\nمجموعهء ابقراطى\r\nپير روسو نيز در تاريخ علوم از مقام علمى ابقراط ( هيپوكرات )  Hippocrate  ياد مىكند « اين مرد در 460 ق . م در جزيرهء كرس متولد شد و پس از آنكه اطلاعات طبى پدر خويش را فراگرفت ، براى گردآورى اطلاعات\r\n\r\n\r\n","description":"","footnote":"\r\n( 1 ) . همان كتاب ، از ص 412 به بعد .\r\n( 2 ) . لغت‌نامه دهخدا ، ابو سعد - اثبات ، ص 753 .\r\n","page_name":" 285 ","page_number":285},
  {"content":"\r\n\r\nپزشكى به تمام كشورهاى سواحل مديترانه مسافرت كرد . « درباره ميزان واقعى تأليفات او اطلاعى در دست نداريم ، در ابتداى قرن سوم ق . م هيأتى از دانشمندان ، 59 كتاب طبى را به‌نام « مجموعهء ابقراطى » جمع‌آورى كردند و همهء آنها را از تأليفات او دانستند ، اما طبق نظر ماكس ولمان  ( Max Wellmann )  كه در اين‌باره متخصّص است فقط دو يا سه كتاب از بين آنها مال اوست و بقيه كه اهميت كمترى دارند گويا از مريدان و پيروان مكتب او باشد .\r\nدر زمان ابقراط نظريّه چهار عنصرى مورد قبول بود و گمان مىكردند ، بدن انسان از چهار عنصر خاك و آب و هوا و آتش تشكيل يافته است و به اين چهار عنصر ، چهار كيفيّت گرم و سرد و خشك و مرطوب را نسبت مىدادند . اين چهار كيفيّت ، چهار طبع را به‌وجود مىآوردند : صفرا ( حاصل از كبد ) سودا ( حاصل از طحال ) بلغم و دم . بقراط كاملا بر اين عقيده بود كه :\r\n چهار طبع مخالف سركش * چند روزى شوند باهم خوش\r\nچون يكى زين چهار شد غالب * جان شيرين برآيد از قالب \r\nلابد ميل داريد بدانيد چگونه طبيب مىتوانست از غلبه يكى از اين طبايع ، بر طبايع ديگر جلوگيرى كند : به‌وسيله پرهيز در خوردن غذا ، امساك ، حجامت ، تجويز مواد مهوّع و فصد يعنى همان علم طبى كه قرنها بعد حتى در دورهء « مولير » نيز رايج بوده است ، پيداست كه خود ابقراط به اين وسايل معالجه ايمان كامل نداشته است و توصيه مىكند :\r\n« گاهى اوقات بهتر است مريض را به حال خود بگذاريد و هيچ كارى انجام ندهيد به اين طريق ، اگر بيمارى او را درمان نكرده باشيد ، لااقل تجويز بدى هم نكرده‌ايد . »\r\n. . . تنها قسمتى از آثار ابقراط كه تقريبا جنبه علمى دارد روش حدس و احتمال او از روى آثار و قراين است . وى كه هيچگونه اطلاعات تشريحى نداشت و از شيمى و فيزيولوژى بىبهره بود ، نه ميزان الحراره در دست داشت و نه دستگاه گوشى اطبّا ، و بالاخره از ملاحظات مربوط به تنفس نيز بىاطلاع بود و « تب » را اصولا مرض جداگانه‌يى مىدانست مجبور بود كه مريض را با دقت خارق العاده‌يى معاينه كند و صورت ، چشمها ، زبان ، دستها ، حالت عمومى ، اخلاط و مدفوعات را به دقت وارسى نمايد . خود او چنين مىنويسد :\r\n« بايد هرچه را كه مىتوان ديد ، شنيد و احساس كرد ، مورد مطالعه و دقت قرار داد . قضاوت طبيب به‌وسيلهء چشم و گوش و دست و بينى به عمل مىآيد ، بايد نگاه كرد ، گوش كرد ، لمس كرد ، بو كشيد و چشيد » و همهء اين مسائل ، موضوع كتابيست كه دربارهء\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nدرمان مرض از روى آثار و قراين نوشته است . در كتابى به‌نام « آبها ، هواها ، مكانها » از تأثير هريك از اين عوامل در كيفيت مزاج انسان با استادى تمام گفتگو مىكند . بالاخره در كتابى به‌نام « مرض مقدس » از حملهء صرع گفتگو مىكند كه در آن زمان مبادى ماوراء الطبيعه براى آن قايل بودند . ابقراط عليه اين عقيده قيام مىكند و مىگويد به نظر من در اين مرض هيچ عامل مقدسى بيش از امراض ديگر دخالت ندارد ، اين مرض نيز مانند ساير امراض ، علل طبيعى دارد . در اينجا نمىتوان از ايمان اين استاد به كار خود و روش منطقى و استدلالى و علت و معلولى كه پيش گرفته بود تمجيد و ستايش نكرد . » « 1 »\r\n« . . . بعد از مرگ ابقراط دربارهء افتخارات او راه اغراق پيمودند . مكتب طبى آتن كه در سال 380 قبل از ميلاد داير گرديد از مريدان او تشكيل شد . . . كه به روش عملى و تجربى او توجه چندانى نداشتند ، اما اين افتخار براى شخص « ديوكس » ، كه يكى از شاگردان اوست ، محفوظ است كه هيچ‌وقت كوركورانه از تعاليم استاد پيروى نمىكرد و تتبّعات شخصى داشت و كتابى دربارهء نباتات طبى نوشته است و به اين ترتيب اولين كسى است كه تحقيقات مربوط به نبات‌شناسى را معمول كرد . » « 2 » اكنون برگرديم به سير پزشكى در جهان اسلامى .\r\n\r\nديگر سرچشمه‌هاى طب اسلامى\r\n« هريك از امم عالم به دانش و فنّى خاص ، اشتهار دارند : چنان كه شهرت يونانيان به طب و فلسفه و استادى روميان قديم به سياست و كشوردارى بود . به گفته ناصر خسرو :\r\n عرب بر ره شُهره دارد سوارى * پزشكى گزيدند مردان يونان\r\nره هندوان سوى نيرنگ و افسون * ره روميان زىحسابست و الحان\r\nمصوّر نگار است مر چينيان را * چو بغداديان را صناعاتِ الوان \r\nدانشمندان اسلامى سير علوم يونانى را از يونان به اسكندريه و از اسكندريّه به ايران و انطاكيه و حران و سپس به بغداد ، به تفصيل ياد كرده‌اند . در اواخر قرن سوم و اوايل قرن چهارم ، علم طب به اوج ترقى خود رسيد و ترجمه‌هاى يونانى و سريانى از كتب طبى تبديل به كتابهاى مستقل و منقّح گرديد . ايجاد بيمارستانهاى متعدّد در مراكز بلاد اسلامى مانند رى و بغداد ، علم را به عمل ، و قياس را به تجربه نزديك ساخت . ابو بكر محمد بن زكريّاى رازى طبيب و فيلسوف معروف ايرانى نمونه كامل و برجسته‌اى از\r\n\r\n\r\n","description":"","footnote":"\r\n( 1 ) . پير روسو ، تاريخ علوم ، ترجمهء حسن صفارى ، از ص 52 به بعد .\r\n( 2 ) . همان كتاب ، از ص 52 تا 54 .\r\n","page_name":" 287 ","page_number":287},
  {"content":"\r\n\r\nپرورش‌يافتگان آن دوره بودند ، كه علوم يونانى با تمدّن اسلامى ، كه ملّتهاى مختلف در تشكيل آن شركت داشتند ، آميخته شده و با سعى و كوشش دانشمندان اسلامى مراحل ترقى و تكامل خود را پيموده بود . رازى در بيمارستان بغداد ، روش خاص خود را در معالجه و مداواى بيماران به كار مىبرد و با پزشكان و علماى طب دار الخلافه به بحث و تبادل نظر مىپرداخت وى پس از چندى به زادگاه اصلى خود يعنى « رى » مراجعت كرد و كتاب « الطب المنصورى » خود را تأليف كرد . » « 1 » درهمين ايّام يعنى در سال 290 هجرى گفتگوهايى بين صاحب‌نظران درگرفت در اينكه نخستين طبيب كه بوده است و آغاز طب از كجاست و پايه آن بر قياس است يا بر « تجربه » ، قاسم بن عبد اللّه وزير ، از اسحق بن حنين مىخواهد كه كتاب مختصر و موجزى در اين باب تأليف كند . اسحق ، اين مسئوول را اجابت كرد . از ميان طبيبانى كه نامشان در كتاب اسحق آمده بقراط و جالينوس بيش از ديگران شهرت و اعتبار دارند و در كتب اسلامى از آن دو ، به‌عنوان نمونهء طبيب كامل نام برده مىشود . . .\r\nقسمت اعظم طب اسلامى مأخوذ از منابع يونانى است كه به همت مردانى چون حنين بن اسحق بختيشوع ، جورجيس ، سرجس و حبيش و ايّوب به زبان سريانى يا عربى ترجمه شده و در دسترس دانشجويان و پژوهندگان رشته طب قرار گرفته است « از ميان آثار حنين ، يكى رساله‌يى است كه به على بن يحيى نوشته و در آن ، آثار جالينوس را كه به زبان سريانى و عربى ترجمه شده ياد كرده است . » « 2 »\r\n\r\nسير تكاملى علم طب\r\nچون ريشهء اصلى طب اسلامى از يونان است بايد نخست از رشد تدريجى اين علم در يونان قديم ياد كنيم . در آغاز قرن هفتم قبل از ميلاد مسيح و حتى در دورانى كه تمدن ايونى رونقى داشت ، هنوز علم طب در چنگال اوهام و خرافات اسير بود ، اشخاصى از بيماران مراقبت مىكردند ولى « اين توجه و مواظبت عينا نظير معالجات سابق اهالى مشرق‌زمين بود ، يعنى مراسم مذهبى ، و تشريفاتى به عمل مىآوردند تا روح خبيثى كه وارد بدن بيمار گرديده است خارج شود . . .\r\nروحانيان پرستار ، از بس كه دعا و دوا به خورد مردم دادند ، كم‌كم دربارهء نتيجه نسبى اين داروها انديشه و تفكر كردند و متوجه شدند كه تأثير يكى از اينها بيش از ديگرى است . . .\r\n\r\n\r\n","description":"","footnote":"\r\n( 1 ) . دكتر مهدى محقق ، بيست گفتار در مباحث علمى و فلسفى . . . ، از ص 159 به بعد .\r\n( 2 ) . دكتر مهدى محقق ، بيست گفتار در مباحث علمى و فلسفى و كلامى و فرق اسلامى ، رساله حنين بن اسحق درباره آثار جالينوس ، ص 367 .\r\n","page_name":" 288 ","page_number":288},
  {"content":"\r\n\r\nنتيجهء همكارى روحانيان پرستار با صاحبان ميدانهاى ورزشى ، اين شد كه در علم معالجه بدن ترقى بسيار حاصل گرديد . . . كمتر اتفاق مىافتاد ، كه اين اطباى اوّليه از خدايان كمك بگيرند ، بلكه به تدريج آنها را به كلى فراموش كردند ، به‌طورى كه در آغاز قرن ششم قبل از ميلاد يعنى زمان « طالس » خدايان به كلى اعتبار و اثر خود را در طب اوليه يونانى از دست داده بودند و مىدانيم كه در اين موقع فيزيولوگها در مطالعات نظرى خود نيز ، توجه به خدايان نداشتند » « 1 » در يكى از مدارس اين دوران شخص شجاعى به‌نام الكمنون « 2 » تدريس مىكرد كه فقط به مشاهدهء وضع خارجى حيوانات راضى نشد و درصدد برآمد از ساختمان داخلى آنها نيز مطلع گردد و بنابراين به كار « تشريح » پرداخت و عصب چشم و مجراى ما بين گوش وسطا و قسمت پايين گلو را كاملا وصف كرد . بعد از او ابقراط ، چنان كه گفتيم ، به تحقيقات و مطالعات وسيعى دست زد .\r\n\r\nارزش فرهنگ اسلامى\r\nدربارهء مقام و ارزش فرهنگ اسلامى پىير دو هم  ( P . Duhem )  چنين مىنويسد : « بدون شك علمى به‌نام علم عرب وجود ندارد ، و ما هيچ تئورى جديدى را مديون بغداد نمىباشيم ، با اين‌حال اگر آنان فقط اكتفا به اين كرده بودند كه قسمتى از ثروت دنياى عتيق را از مهلكه نجات دهند مىبايست نسبت به آنان فوق العاده حقشناس باشيم ، و حال آنكه بر اين ثروت ، گنجينه‌هاى ديگرى نيز افزودند . اگر ما بين آنان ارشميدس و هيپارك و بقراط وجود نداشت در عوض مردان لايق و دانشمندان متعدد كم نبود . سه قرن بعد از مرگ پيغمبر ( ص ) ، شهر قرطبه  « Cordoue »  يك ميليون جمعيت ، هشتاد مدرسه عمومى و كتابخانه‌يى شامل 600 هزار جلد كتاب داشت و زبان عربى زبان علمى جهان شده بود .\r\nدر اين هنگام ، اشاعه علم از نو شروع شد ، زكرياى رازى ( 923 - 850 ) مرض آبله و همكار او ابو القاسم خلف بن عباس زهراوى ( 1003 - 913 ) سلعه ( سرشكستگى ) و امراض ستون فقرات را كاملا توصيف كرد . ابن سينا ( 1037 - 980 ) سرآمد عالمان ، دانش طب را در دنياى اسلام ، چنان رونق داد كه يكى از پادشاهان كاستيل كه آب آورده بود ، براى معالجه ، به شهر قرطبه نزد دشمنان خود رفت . ابن سينا و ابن رشد اندلسى ( 1198 - 1120 ) در قرون وسطا شهرت فراوان داشتند ، ( زيرا اقوام اروپايى خود را در اطلاع بر آثار ارسطو ، مديون آنان مىدانستند ) . زكريّاى رازى و بخصوص جابر بن حيّان ،\r\n\r\n\r\n","description":"","footnote":"\r\n( 1 ) . پير روسو ، تاريخ علوم ، ترجمهء حسن صفارى ، ص 49 به بعد .\r\n( 2 ) .  Alcmean \r\n","page_name":" 289 ","page_number":289},
  {"content":"\r\n\r\nكه از احوال وى اصلا اطلاعى در دست نداريم . . . در كيمياگرى كوشش كردند و خواب و خيال مصريان را كه تهيه طلا بود ، تعقيب نمودند و اگر موفق نشدند كه آن را به دست آورند درعوض خواص حلّال اسيد سولفوريك را كشف كردند و آلياژها و ملقمه‌هاى مختلف به‌وجود آوردند و توانستند الكل بسازند .\r\nمسلمانان كه جانشين آخرين دانشمندان يونان و اسكندريه بودند افكار و تخيلات آنان را نيز به ميراث بردند و همراه با كيمياگرى به تنجيم نيز اهميت فراوان دادند . خلفا براى اطلاع از سرنوشت و تقدير خاص خود ، رصدخانه‌هاى بزرگ بنا نهادند . در اين رصدخانه‌ها اندازهء تمايل منطقة البروج را بر سطح استوا 23 درجه و 35 دقيقه معين كردند ، و طول سال را به‌دست آوردند و ابعاد كره زمين را طبق روش اراتوستن حساب كردند . آثار احمد بن قصير فرغانى ( وفات در 833 ) جز خلاصه‌يى از مجسطى نيست ، در عوض تأليفات محمد بن جابر بن سنان البتانى ( وفات 929 م ) موجب افتخار كشور اوست . البتانى مردى بزرگ و از جملهء اشراف بود و به بطلميوس ارادت مىورزيد ، خود او از لحاظ دقت در مطالعهء تقويم اعتدالين ، از بطلميوس نيز پيشتر رفت و اوّل كسى بود ، كه در علم مثلثات سينوس ( جيب ) را جانشين « وتر » ساخت و از اين تغيير ، تمام مثلثات جديد نتيجه شد . ثابت بن قرة حمرابى ( 900 - 835 ) تغييرات تمايل منطقة البروج را ثابت كرد . ابو الوفا ( 998 ، 939 ) ، كه يكى از خلفاى حامى علم ، او را به رياست رصدخانهء بغداد معين كرد ، جداول مثلثاتى ذيقيمتى به‌دست داد ، و علاوه‌بر حركتى كه بطلميوس كشف كرده بود ، توانست يك حركت كوچك ديگر ماه را نيز معلوم نمايد ، و بعدها « تيكو براهه » در آن تدقيق بيشترى كرد . . . در همين ايام بود كه بزرگترين فيزيك‌دان عرب حسن بن هيثم ( 1039 - 965 ) ، زندگى مىكرد و كتاب او دربارهء نور ، براى اولين بار توصيف صحيحى از ساختمان چشم انسان به‌دست مىدهد و قسمتهاى مختلف آن ، از قبيل مخاط خارجى و قرنيّه و شبكيّه و عنبيّه و علاوه‌بر اين اصول اطاق تاريك را شرح مىدهد . اين شخص هنگام مطالعه در انعكاس نور بدون آنكه مستقيما به مسألهء انكسار توجهى كند چنين اظهار مىدارد كه ما بين زاويهء تابش و زاويهء انكسار نسبت ثابتى وجود دارد . . . » « 1 »\r\nدر فاصله بين بقراط و جالينوس ، طبيبان بزرگ اسكندريه به طب عملى و تشريحى\r\n\r\n\r\n","description":"","footnote":"\r\n( 1 ) . تاريخ علوم ، پير روسو ، ترجمهء حسن صفارى ، ص 118 به بعد .\r\n","page_name":" 290 ","page_number":290},
  {"content":"\r\n\r\nخدمت شايانى كردند . بيمارستانهاى بزرگى در شهر اسكندريّه ساخته شد و چون نعش مردگان زياد بود پزشكانى كه تشنهء كشف حقيقت بودند « . . . شروع به تشريح آنها كردند . خوشبختانه ديگر خرافات ، مانع اين كار نمىشد . مشهور است كه طبيب نامدارى به‌نام هروفيل  ( Herophile )  حتى تشريح زنده‌ها را نيز ( البته در مورد اشخاص جانى و واجب القتل ) شروع كرده بود .\r\nهروفيل كه در حدود سال 300 ق . م متولد شد اول كسى بود كه تشريح عمومى را معمول كرد . وى اعلام داشت كه مغز مركز هوش است و شريانها را كه داراى ضربان هستند و وريدها را كه ضربات خفيفى دارند مشخص و معلوم ساخت و تعداد ضربات نبض را با كمك ساعت شنى معيّن كرد . . . او زندگى را محصول چهار نيروى اساسى مىدانست : نيروى غذايى ، نيروى حرارتى ، نيروى متفكره و نيروى احساساتى كه محل آنها به ترتيب عبارت بود از كبد و دستگاه هضم ، قلب و مغز و اعصاب . . .\r\nهمكار او « اراسيسترات »  ( Erasistrate )  نيز به وظايف الاعضا اهميّت فراوان مىداد و اوّل كسى است كه گردش خون را بيان كرده است . وى گمان مىكرد كه خون منشاء حيات است و هوا بعد از تنفس وارد در شريانها شده و نيرو و انرژى را نيز با خود همراه مىبرد . مكتب او با مكتب هروفيل شروع به رقابت نمود و اين رقابت به توسعه و پيدايش شعب مختلف ، در علم طب كمك كرد . در اين دوره ، علم امراض زنانه ، مداواى بيماريهاى چشم ، داروشناسى و ديگر رشته‌ها ، كمابيش مورد مطالعهء پزشكان اسكندريّه قرار گرفت .\r\nجالينوس در سال 130 ميلادى متولد شد و با تحقيقات و تتبّعات خود مكتب دوم اسكندريّه را به مقامى رفيع رسانيد . . . آثار جالينوس نيز همچون آثار بطلميوس و ارسطو مورد پشتيبانى و حمايت روحانيان مسيحى قرون وسطا قرار گرفت و مدت هزار سال مبناى عقايد ، و مرجع اتكاى طبيعىدانان بود ، تا آنكه كوششهاى كسانى از قبيل « وزال » و « سروه » و « فالوپ » زنجير سنگين استبدادى كه طب قديم جالينوسى به‌وجود آورده بود پاره كرد . قطع نظر از افكار ايدآليستى او ، مىتوان « جالينوس را يكى از بنيانگذاران علم فيزيولوژى دانست . وى خوك و گوسفند و گاو و فيل را تشريح كرد و متوجه شباهت ما بين ساختمان بدن انسان و ميمون شد و استخوانها و استخوان‌بندى را توصيف كرد و عمل اعصاب را در بدن انسان تشخيص داد و حتى با قطع كردن عصب ، موفق شد كه فلج مصنوعى ايجاد كند و ثابت كرد كه رگها پر از خون هستند نه « باد » و تفاوت بين خون وريدى و خون شريانى را شرح داد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمتأسفانه او نيز از جملهء كسانى است كه اين عقيدهء غلط را رواج داد كه هوا مستقيما وارد قلب مىشود و ما بين قلب و ريه ارتباط مستقيمى وجود دارد . » « 1 » اين بود مختصرى از سير تكاملى طب در يونان باستان ، اكنون ؛ سير دانش طب را در جهان اسلامى مورد بررسى قرار مىدهيم .\r\n\r\nسير دانش پزشكى و سازمانهاى وابسته ، در ايران و جهان اسلامى\r\nحكيم ابو منصور موفق بن على الهروى در كتاب « الابنيه عن حقايق الادويه » ، كه در حدود سال 447 نوشته شده است ، به خوبى نشان مىدهد كه پزشكان عهد باستان و دوران قرون وسطا براى اغذيه و ادويه مفرده خواص و نتايجى قايل بودند و براى اشخاص و داروها و اغذيهء مختلف ، چهار طبع و چهار خاصيت ذكر مىكردند .\r\nدر مقدمه كتاب سابق الذكر مىخوانيم : « چنين گفت حكيم ابو منصور موفق بن على الهروى مرا ، كه كتابهاى حكيمان پيشين و عالمان و طبيبان مجرّب همه بجستم و هرچ گفته بودند به تأمل نگه كردم اندر ادويه و اغذيه مفرد و غيرش نيز ، و كردار هر دارويى . . .\r\nو منفعتها و مضرّتهاشان و طبعهاى ايشان اندر چهار درجه . . . » سپس مىنويسد : « . . .\r\nحكيمان روم همى گويند كه بعضى دارو يا غذا ، گرم است اندر درجهء اول و خشك است اندر درجهء دوم و اندرين ، ايشان به غلط افتاده‌اند و حكيمان هند بر صوابند و من راه حكيمان هند گرفته‌ام از آن جهت كه دارو آنجا بيشتر است و عقاقير آنجا تيزتر و خوشتر . . . » « 2 »\r\n\r\nشماره پزشكان و وضع بيمارستانها\r\n« احمد بن محمد الطّائى كه در آغاز خلافت معتضد عهده‌دار خرج و دخل مملكت بود ، در صورت تفصيلى مخارج مملكت مبلغ قابل ملاحظه‌يى را كه براى اطباى بزرگ و شاگردان ملازم آنان ( پزشكياران ) و همچنين تهيه دارو اختصاص داده ذكر مىكند . ( الوزراء ص 24 ) .\r\nدر اوايل قرن چهارم ، چند بيمارستان در بغداد احداث شد كه مهمترين آنها عبارتست\r\n\r\n\r\n","description":"","footnote":"\r\n( 1 ) . تاريخ علوم ، پيشين ، ص 90 و 113 .\r\n( 2 ) . نگاه كنيد به كتاب الابنيه هروى ، به تصحيح بهمنيار و كوشش اردكانى ، از ص 1 به بعد .\r\n","page_name":" 292 ","page_number":292},
  {"content":"\r\n\r\nاز :\r\n1 . بيمارستانى كه ابو الحسن على بن عيسى در سال 302 در ناحيه حربيه از نواحى بغداد احداث و ابو عثمان سعيد بن يعقوب الدمشقى را عهده‌دار آن كرد .\r\n2 . بيمارستانى كه به‌نام مادر مقتدر معروف بود . . . و نفقه و هزينهء آن هر ماهى ششصد دينار بود .\r\n3 . بيمارستانى كه مقتدر به اشارت سنان در باب الشّام ( دروازهء شام ) ساخت . شايد علت تأسيس اين سه بيمارستان بزرگ در مدت 4 سال ، اين بود كه در سالهاى 301 و 302 بيماريهاى عفونى و امراض دموى ناگهان شيوع يافت ، خواستند كوتاهى و قصورى كه در قرن سوم در امر تأسيس بيمارستانها شده جبران شود . . . مسلما رازى در مدتى كه در بيمارستان رياست داشته در يكى از دو بيمارستان اخير به امر معالجه و مداواى بيماران اشتغال داشته و اطبّاى بسيارى تحت نظر او نكات پزشكى را مىآموخته‌اند . در اين زمان علم پزشكى چنان ترقى كرد ، كه چند سال پس از مرگ رازى ، مقتدر به علت تشخيص نادرستى كه يكى از اطبّا داده بود دستور داد كه محتسبان ، پزشكانى را كه امتحان به « سنان » نداده‌اند از معالجهء بيماران منع كنند ، امتحان انجام شد ، و تعداد امتحان‌دهندگان افزون از 860 نفر بود ، با اينكه پزشكان خليفه و اطباى مشهور ، از اين امر مستثنى بودند . . . » « 1 » ( اخبار الحكما ، ص 131 ) .\r\n\r\nبيمارستان عضد الدوله در بغداد\r\nساختمان بيمارستان عضد الدوله در بغداد سه سال طول كشيد و در سال 982 ميلادى پايان يافت . ابو سعيد عبيد اللّه در اين مورد مىنويسد : « عضد الدوله پدرم را از شيراز فرا خواند و در بيمارستان خود در بغداد به كار گماشت و در عين‌حال او را پزشك خاص خود كرد ، در آن بيمارستان كحّالان زبردست ، از قبيل ابو نصر بن الدهالى و جرّاحانى چون ابو الخير و ابو الحسن بن النقاه و ديگران نيز خدمت مىكرده‌اند . »\r\nقفطى مىنويسد كه تعداد كاركنان بيمارستان عضدى جمعا هشتاد نفر بود ، كه از آن جمله بايد از ابن مندويهء اصفهانى نام برده شود . عبد الله بن جبرئيل ، نام تعداد زيادى از اطباى اين بيمارستان را قيد كرده است كه از آن جمله ابو الحسن على ابراهيم بن بكس ( بكوس ) است كه درس داروسازى مىداد . . . » « 2 »\r\n\r\n\r\n","description":"","footnote":"\r\n( 1 ) . به نقل از مقدمه سيرة الفلسفيّه ، به قلم دكتر مهدى محقق ، ص 9 به بعد .\r\n( 2 ) . تاريخ پزشكى ايران ، اثر الگود ، تلخيص از ص 237 .\r\n","page_name":" 293 ","page_number":293},
  {"content":"\r\n\r\n\r\nدار الايتام و دار المجانين\r\nغير از بيمارستان عضدى ، مردان خيرخواه ديگرى به ايجاد بيمارستان مبادرت كردند از جمله « در سال 1113 ميلادى شخصى به‌نام گماشتجين بيمارستان جديد ديگرى بنا كرد و هشتاد سال پس از آن مستوفى عزيز الدين براى اولين بار يتيم‌خانه‌اى ساخت كه در آن كودكان بىسرپرست تا رسيدن به سنى كه بتوانند امور خود را اداره كنند نگاهدارى مىشدند ، و مخارج آنها ، از هر حيث تأمين مىشد . . . و موظف بودند كه درس هم بخوانند . . . در سال 1160 بنيامين يهودى از قريب به 60 مركز بهداشتى در شهر بغداد نام مىبرد و مىنويسد : « در بغداد حدود 60 مركز بهداشتى وجود دارد كه همه با بودجه خلافت اداره مىشوند و داراى كليّه وسايل و تشكيلات مورد نياز مىباشد ، هر بيمارى كه به آنها مراجعه كند با خرج خليفه وقت ، تغذيه شده و تا بازيافتن سلامتى كامل تحت درمان قرار مىگيرد ، علاوه‌بر اين عمارت بزرگى در بغداد ساخته‌اند كه دار المجانين ناميده مىشود و ديوانگان در آن نگاهدارى مىشوند ، و آنهايى را كه خطرناك هستند غل و زنجير مىكنند تا به ديگران آسيبى نرسانند . . . ديوانگان مانند بيماران ، مرتبا توسط اطبا بازديد مىشوند و تحت درمان قرار مىگيرند . . . » « 1 »\r\nعضد الدوله در شيراز نيز بيمارستان بزرگى بنا كرد كه وابسته به دانشگاه آن شهر بود . در دانشگاه مزبور فلسفه ، نجوم ، طب ، شيمى و رياضيات تدريس مىگرديد .\r\n\r\nحمايت از بينوايان\r\nابو سعيد نيز در محل حكمرانى خود بيمارستانى بنا كرد و بودجه‌اى براى اداره امور آن تخصيص داد . او محلهاى مناسبى براى نگهدارى افراد كور و ماليخوليايى بنا نمود . يكى ديگر از كارهاى برجستهء اين شخص ساخت خانه‌اى براى پيرزنان بيوه بود كه در نوع خود يك اقدام ابتكارى محسوب مىگرديد . كارهاى عام المنفعه او بسيار است ، يكى از اقدامات او ساختن محلى براى نگهدارى بچه‌هاى سرراهى است كه موقوفات كافى براى تأمين مخارج آن در نظر گرفته بود . در گرگان نيز بيمارستان خوبى توسط بهاء الدوله بنا شد كه رياست آن مدتى با جرجانى بود ، و در همين سمت بود كه او در يادداشتهاى خود نوشت : « بعد از تصدى من به اين مقام ، تعداد مراجعين به بيمارستان آن‌قدر زياد شد كه ديگر وقتى براى اتمام تأليفاتم باقى نماند . . . » « 2 » ناگفته نماند كه لغت « بيمارستان » كه در سراسر مناطق عربى حتى\r\n\r\n\r\n","description":"","footnote":"\r\n( 1 ) . همان كتاب ، از ص 248 به بعد .\r\n( 2 ) . همان كتاب ، ص 249 .\r\n","page_name":" 294 ","page_number":294},
  {"content":"\r\n\r\nكشورهايى نظير مصر و ساير ممالك آفريقاى شمالى به كار برده مىشود يك لغت فارسى ، و يادگار عهد ساسانيان است .\r\n\r\nبيمارستان سيّار\r\nبيمارستانها بر دو نوع بودند ، ثابت و سيّار ، بيمارستانهاى سيّار عبارت بودند از وسايل درمانى كه با اسب و قاطر و شتر بطور مداوم از محلى به محل ديگر انتقال داده مىشدند ، و اگر ضرورت ايجاب مىكرد مدتى توقف مىنمودند ، پزشكانى كه همراه بيمارستانهاى سيّار حركت مىكردند ، از هر نظر مشابه پزشكانى بودند كه در بيمارستانهاى ثابت خدمت مىنمودند . سنان بن ثابت مدتى از عمر خود را در يكى از اين بيمارستانها خدمت كرده بود . يكى ديگر از پزشكان معروفى كه همراه با بيمارستانهاى سيار حركت مىكرد « باحلى » بود كه دستيارى به‌نام سديد ابو الوفا معروف به « موراخيم » داشت كه علاوه‌بر طبابت ، چشم‌پزشك قابلى نيز بود . . . در زمان سلطان محمود يكى از بيمارستانهاى متحرك به عهده مستوفى عزيز الدين ( همان كسى كه براى اولين‌بار اقدام به تأسيس يتيم‌خانه كرد ) واگذار شد ، و او با دورانديشى و كفايت تام ، كليه وسايل و تجهيزات ، دارو ، چادر و اطباى مورد نياز و وسايل حمل و نقل لازم را فراهم ساخت . « 1 »\r\nنكته بسيار مهمى كه مستوفى عزيز الدين در مقررات بيمارستان گنجانيد و آن را به موقع اجرا گذاشت اين بود كه اسرا و سربازان زخمى دشمن نيز مىتوانستند متساويا از تسهيلات آن استفاده كنند . . . » « 2 » « بعضى از بيمارستانها براى نگهدارى بيماران مرد و برخى ديگر براى پذيرايى از بيماران زن تجهيز و آماده شده بود . هر بيمار داراى رختخوابى بود و همه‌روزه به‌وسيله پزشك معاينه مىشد . پرستاران همه‌روزه چندبار از بيماران عيادت مىكردند و دوا و غذاى لازم در اختيار بيمار قرار مىدادند در بيماريهاى روانى و فكرى نيز جاى زنان از مردان جدا بود . . . » 3\r\n\r\nداروسازى\r\nمهمترين بخش بيمارستان ، بخش داروسازى و داروفروشى آن بود ، علم داروسازى را اعراب بطور كامل از ايرانيان آموختند و همانطور كه مىدانيم به علت وجود استادانى از تمام نقاط جهان در دانشكدهء\r\n\r\n\r\n","description":"","footnote":"\r\n( 1 ) . همان كتاب ، ص 253 .\r\n( 2 ) . دكتر مظاهرى ، زندگى مسلمانان در قرون وسطا ، از ص 256 به بعد .\r\n","page_name":" 295 ","page_number":295},
  {"content":"\r\n\r\nجندىشاپور ، علم مزبور در آن دانشكده در سطح فوق العاده بالايى تدريس مىگرديد .\r\nداروها يا گياهى يا حيوانى و يا معدنى بود . داروها اكثرا مايع بود به همين علت بخش داروسازى بيمارستان را « شرابخانه » ( محل نگاهدارى شربتها و مايعات ) مىناميدند .\r\nداروهاى مركب عبارت بودند از معجونها ، ضمادها و مرهمهايى كه توسط كارشناسان آگاه تهيه مىشد .\r\nبيمارستان ، معمولا يك رئيس افتخارى ( از سران كشور ) و يك رئيس واقعى ( از پزشكان معروف ) داشت كه « متولّى » ناميده مىشد . رازى ، اول متولّى بيمارستان رى و بعد هم متولى بيمارستان كهنهء بغداد بود . « جرجانى » نيز همين سمت را در بيمارستان خوارزم داشت .\r\nرئيس بيمارستان ، دو معاون داشت كه آنها را مشير و قوام مىناميدند . وظيفهء آنها تنظيم امور مالى و ادارى بيمارستان بود .\r\nدانشجويان رشته طب ناگزير بودند براى آمادگى علمى « كتاب فصول بقراط ، مرشد ، رازى ، و مسائل حنين و تفسير ابو سهل بن عبد العزيز نيشابورى ملقب به نيلى را كه در تشريح و توضيح كتاب سابق الذكر نوشته است بخوانند و پس از فراگرفتن اين اطلاعات در سال دوم ، كتاب ذخيره ثابت بن قره و كتاب المنصورى رازى و ذخيره سيد اسمعيل جرجانى را مىخواندند ، به اين كتب بايد كتاب هدايه ابو بكر جوينى و كفايه احمد بن خرج را نيز اضافه كرد .\r\nغير از اينها آنان كه طالب كسب اطلاعات بيشترى بودند كتابهايى چون ستة عشر جالينوس ، حاوى رازى ، الملكى على بن عباس اهوازى ، صد باب ابو سهل ، قانون ابن سينا و بالاخره ذخيره خوارزمشاهى سيد اسمعيل جرجانى را نيز مورد بررسى و مطالعه قرار مىدادند ؛ چون كتابهايى كه نام برديم عموما خطى و كمياب بود محصّلين براى دست‌رسى و مطالعهء آنها ، رنج فراوانى متحمل مىشدند .\r\nاكنون به خوبى نمىدانيم كه داوطلبان رشته طب و ديگر رشته‌هاى علوم ، قبل از شركت در مدارس و محافل علمى و تلمّذ در محضر اساتيد ، امتحانى مىدادند يا خير و پس از پايان دورهء تحصيل ، مورد آزمايش و امتحان قرار مىگرفتند يا نه ، درهرحال مداركى در دست است كه بعضى از مدعيان طبابت پايه و مايهء علمى و تجربى كافى نداشتند و گاه با داروها و معالجات خود ، مردم بىگناه را به ديار نيستى مىفرستادند .\r\nغير از پزشكان ، عده‌يى به‌نام رگ‌زن و فصّاد ، پزشكى و اصلاح سر و صورت ( سلمانى ) را باهم انجام مىدادند . محل كار و دكّهء آنها غالبا نزديك دكان عطارها\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nيا دوافروشان بود . اين گروه قبل از اشتغال به اين كار ، اطلاعاتى در زمينهء عضلات و انواع رگها كسب مىكردند و نزد محتسب سوگند مىخوردند كه جز با اجازهء پزشك از حجامت اطفال و افراد مسن و مبتلايان به كم‌خونى و اشخاص عليل ، خوددارى كنند . حجامت و رگ‌زنى در ملاء عام صورت نمىگرفت . محتسب موظف بود كه وسايل كار او را مورد بازرسى قرار دهد ، معمولا وسايل كار فصاد عبارت بود از نيشتر رگ‌زنى ، شريان‌بند براى بستن دور بازو و جهت متورّم ساختن رگ غاليه و بخور براى بجا آوردن حال بيمار . يك كلاف ابريشم براى بستن روى محلّى كه از آن خون گرفته شده و خون آن بند نمىآيد .\r\nعلاوه براين از يك قيچى و تيغ براى اين كار استفاده مىكردند و گاه داروهايى تجويز مىكردند و به جرّاحيهاى كوچك ، نظير بيرون آوردن تيغ ماهى ، يا استخوان از گلو مبادرت مىكردند . . . » « 1 » گاه متصدّيان دكان سلمانى غير از كارهاى سابق الذكر به كشيدن دندان نيز اقدام مىكردند و اين كار تا نيم قرن پيش در ايران متداول بود . علاوه براين عده‌اى به‌نام زالوانداز از ديرباز در شهرها و دهات گردش مىكردند و كالاى خود « زالو » را به نيازمندان عرضه مىكردند .\r\nديگر از كسانى كه غيرمستقيم در كار پزشكان مداخله مىكردند عبارت بودند از عناصر شيادى كه به كار جن‌گيرى و دعانويسى ، جادوجنبل و غيره متوسل مىشدند و مردم بيچاره و بىخبر را با اين اقدامات فريب مىدادند و گمراه مىكردند . زكرياى رازى در مورد فعاليت وسيع شيادان پزشك‌نما در بغداد در عهد خود شرح مفصلى نوشته است از جمله مىگويد :\r\n« شيادان پزشك‌نما ، به‌قدرى عمليات گوناگون و هنرنماييهاى جورواجور مىكنند كه اگر من تمام يك رساله را هم به آن كارها اختصاص دهم كافى نخواهد بود . . . » سپس يكايك كارهاى مزوّرانهء آنها را بيان مىكند و نشان مىدهد كه چطور مردم ساده‌لوح و بىاطلاع فريب اين دغلكاران را مىخوردند .\r\nبراى آنكه خوانندگان به حد و دانش طب در آن ايام بيشتر آشنا شوند توصيفى را كه سنان بن ثابت از دست قطع شده « مقله » كرده است در اينجا نقل مىكنيم :\r\n« من او را در وضعى فوق العاده وخيم يافتم . دست قطع شدهء او را در پارچه‌يى خشن و زبر پيچيده و روى آن را با طنابى كه از الياف شاهدانه بافته شده بود بسته بودند ، وقتى طناب را باز كردم و پارچه را برداشتم محل بريده شده را زير پوششى از\r\n\r\n\r\n","description":"","footnote":"\r\n( 1 ) . تلخيص از كتاب تاريخ پزشكى در ايران ، اثر الگود ، ترجمهء جاويدان ، ص 348 به بعد .\r\n","page_name":" 297 ","page_number":297},
  {"content":"\r\n\r\nپهن اسب ديدم كه آن را نيز برداشتم ، بالاى محل قطع‌شده را با رسنى از شاهدانه ، آنچنان محكم بسته بودند كه طناب در گوشت فرورفته بود و بخش زيرين آن كبود شده بود .\r\nمن به او گفتم كه اين طناب را نبايد باز كرد ، ولى به‌جاى پهن اسب بايد از مرهم كافور استفاده شود و لازم است كه هر روز آن را با گلاب و كافور بشويد و روغن صندل به آن بمالد ، آن‌گاه خود ، بدون اينكه رسنى را كه به دستش بسته شده بود ، باز كنم با مرهمى از گلاب و كافور و روغن صندل آن را بستم و اين كار درد او را اندكى تسكين داد . . . » « 1 »\r\n\r\nكتابها و منابع پزشكى در قرون وسطا\r\n\r\nذخيره خوارزمشاهى\r\nيكى از مهمترين متون فارسى در رشتهء پزشكى كتاب مشهور و ارجمند ذخيره خوارزمشاهى تأليف اسماعيل بن حسن جرجانى از سادات اصفهان و پزشك دربار سلطان علاء الدين تكش خوارزمشاه است كه ، در سال 434 هجرى متولد و در سال 531 هجرى ديده از جهان فرو بسته است . اين كتاب ، چنان كه قبلا اشاره كرديم ، يكى از منابع مهم دانش‌پژوهان قرون وسطا بشمار مىرود ، و بسيارى از مسائل پزشكى ، مورد مطالعه قرار گرفته است ، از جمله در كتاب نخستين ، از حدّ طب و منفعت آن و مايه‌ها و مزاجها و خلطها و تشريح اندامهاى منفرد و مركب و در كتاب دوم از حال‌هاى تن مردم از تندرستى و بيمارى و شناختن نبض و تفسره و هرچه از تن مردم بيرون آيد . چون عرق و تف « 2 » و بول و غايط و در كتاب سوّم از تندرستى و تدبير هوا و مسكن و طعام و شراب و تدبير خواب و بيدارى و تدبير حركت و سكون و به كار بردن روغنها ، و تدبير قى كردن و داروى مسهل خوردن و تدبير فصد و حجامت و حقنه « 3 » و شياف و تدبير امراض نفسانى چون شادى و اندوه - و تدبير پروردن طفلان و تدبير پيران و تدبير مسافران و در كتاب چهارم از تشخيص بيماريها و در كتاب\r\n\r\n\r\n","description":"","footnote":"\r\n( 1 ) . تاريخ پزشكى ايران ، تأليف الگود ، ترجمهء جاويدان ، ص 216 .\r\n( 2 ) . تف كردن ، آب دهان .\r\n( 3 ) . اماله - تزريق .\r\n","page_name":" 298 ","page_number":298},
  {"content":"\r\n\r\nپنجم از انواع طب و در كتاب ششم از علاج بيماريها از سر تا پاى ، و در كتاب هفتم از علاج آماسها و ريشها و تدبير شكافتن و داغ كردن و تدبير شكستگى و آزردگى و ورم و در كتاب هشتم از پاكيزگى و آراستگى ظاهر تن و در كتاب نهم از زهرها و پادزهرها سخن رفته است . « 1 »\r\n\r\nحرفهء پزشكى\r\nابن اخوه ، نويسندهء « آيين شهردارى » ، از اينكه در روزگار او مردم تمايلى بر فراگرفتن دانش پزشكى نشان نمىدهند ، اظهار نگرانى و ملال مىكند و مىگويد : چه بسا شهرهايى كه طبيب ندارد جز اهل ذمّه ، كه در مورد احكام طّب شهادت آنان پذيرفته نيست ، در اين زمان كسى را نمىبينم كه دانش پزشكى را فراگيرد . امّا در علم فقه بخصوص مسائل اختلافى و جدلى غور مىكنند . و شهر پر از فقهايى است كه ، سرگرم فتوا و پاسخ دادن به دعاوى هستند . . . سبب اين غفلت جز اين نتواند بود كه علم طب مانند علم فقه وسيلهء به دست گرفتن قضا و فرمانروايى و صاحب مقام بودن و بر ديگران برترى جستن و غلبه بر رقيبان نيست ، دريغا كه ، دانش و دين برافتاده است . « 2 »\r\n\r\nوظايف پزشك و مسئوليتهاى او به‌نظر ابن اخوه\r\nطبيب بايد به چگونگى و تركيب بدن و مزاج اعضا و بيماريهاى اعضا و علل و نشانه‌ها و داروهايى كه آنها را بهبود مىبخشد ، آگاه باشد . و نيز تهيّه دارو و روش مداوا را بداند . . . شايسته اينست كه چون طبيب نزد بيمار آيد ، از سبب بيمارى و درد بپرسد . سپس شربتها و داروهاى گياهى بر او مقرّر دارد . و نسخه‌اى براى اولياى بيمار ، به شهادت كسانىكه نزد بيمار باشند ، بنويسد : و فرداى آن روز باز نزد مريض آيد و معاينه كند و قارورهء او را ببيند و از وى بپرسد كه آيا مرض تخفيف يافته است يا نه ؟ آنگاه به مقتضاى حال دستورهايى دهد و نسخه‌اى بنويسد . روز سوّم و چهارم و روزهاى ديگر نيز چنين كند تا آنگاه كه مريض بهبود يابد يا بميرد - اگر بهبود يابد طبيب مزد و كرامت ( تحفه ) خود را بگيرد و اگر بميرد اولياى وى نزد حكيم شهر آيد و نسخه‌هايى را كه طبيب نوشته است بر وى عرضه كنند . اگر با علم حكمت و طب مطابق باشد و طبيب\r\n\r\n\r\n","description":"","footnote":"\r\n( 1 ) . ذخيره خوارزمشاهى ، تأليف اسماعيل بن حسن الحسينى الجرجانى ، جلد اول ، به كوشش محمد تقى دانش‌پژوه و ايرج افشار ، از صفحه 4 به بعد .\r\n( 2 ) . آيين شهردارى ، ص 170 به بعد .\r\n","page_name":" 299 ","page_number":299},
  {"content":"\r\n\r\nكوتاهى نكرده باشد ، گويد : اجل فرارسيده بود ، و اگر بخلاف اين باشد گويد : ديهء اين ميّت را از طبيب بگيرند زيرا وى با نادانى و كوتاهى خود وى را كشته است . . .\r\nسپس مىنويسد مستحب است كه محتسب از پزشكان تعهدى را كه ابقراط از اطبا مىگرفت بگيرد . ( براى آشنايى با سوگند ابقراط به جلد اول تاريخ اجتماعى ايران ، ذيل ص 320 مراجعه فرمايند ) .\r\n\r\nدامپزشكى\r\nدر ايران باستان به حيوانات از جهات اقتصادى توجه مخصوص مىشد « . . . در اوستا حيوانات به دو گروه تقسيم شده‌اند :\r\n1 . حيوانات مفيد و سودمند مانند اسب ، گاو ، گوسفند ، شتر و ماكيان .\r\n2 . حيوانات مضر و آسيب‌رسان نظير مار ، مگس ، گرگ و غيره .\r\nدر منابع مذهبى و تاريخى پيش از اسلام همانطور كه از دستمزد پزشكان سخن به ميان آمده از حق و دستمزد دامپزشكان نيز گفتگو شده است .\r\n\r\nحمايت از حيوانات\r\nدر دوران بعد از اسلام نيز كمابيش حيوانات و بيماريهاى گوناگون آنها مورد توجه بوده است . يكى از وظايف محتسب در شهرها و بلاد اسلامى اين بود كه مراقبت كند ، حيوانات را بيش از طاقت آنها بار نكنند ، و در هنگام استراحت بار را از پشت آنها بردارند ، به‌طورى كه در بعضى منابع آمده است حيوانات به 320 نوع بيمارى مبتلا مىشدند .\r\nدر ميان حيوانات ، راجع به اسب و انواع و اقسام آن و راه تشخيص اسب خوب و اصيل از اسب معمولى ، و بيماريهاى اين حيوان نجيب رسالات گوناگونى نوشته شده است .\r\nگاه نعلبندها علاوه بر تراشيدن سم و ساختن نعل مناسب ، براساس تجارب و اطلاعاتى كه داشتند به دامپزشكى نيز مىپرداختند . » « 1 »\r\n\r\nشرط تخصص در دامپزشكى\r\nبه نظر ابن اخوه كسانى مىتوانند در رشتهء دامپزشكى دعوى تخصص كنند ، كه در فنون فصد ( رگ‌زدن ) و قطع و داغ كردن بعضى از اعضاى بدن و نظاير آن صاحب اطلاع باشند . حكماى قديم براى ستوران 320 نوع بيمارى برشمرده‌اند ، كه مهمترين آنها عبارتند از خناق رطب ، خناق خشك ، جنون ، فساد دماغ ، سردرد ، آماس شكم ، خود آماس ، نوعى بيمارى\r\n\r\n\r\n","description":"","footnote":"\r\n( 1 ) . تلخيص از تاريخ پزشكى ايران ، اثر الگود ، ترجمهء جاويدان ، ص 455 به بعد .\r\n","page_name":" 300 ","page_number":300},
  {"content":"\r\n\r\nدل ، خشام ( افتادن غضروفهاى بينى ) درد كبد ، درد دل ، كرم شكم ، درد شكم ، مغص ( درد روده‌هاى كوچك ) ، بيمارى سرين ، سردرد ، سرفهء سرد ، سرفهء گرم ، خونريزى از دبر و نره ، درد مفاصل ، پيدايش آب گرم در چشم و سوراخهاى بينى ، سستى گوش ، كرى و جز اينها . . . بيطار بايد به معالجهء اين بيماريها و سبب پيدايش آنها ، آشنا باشد . . . « 1 »\r\n\r\nكحّالان\r\nبه‌نظر ابن اخوه ، محتسب بايد كحّالان ( چشم پزشكان ) را با كتاب حنين بن اسحاق موسوم به ( مقالات دهگانه در باب چشم ) بيازمايد . هركس از عهده آزمايش برآيد و تشريح طبقات چشم و غده‌ها و رطوبتهاى سه‌گانه و امراض سه‌گانه و بيماريهايى كه فرع آن است ، و به تركيب داروهاى چشم و چگونگى عقاقير آشنا باشد اجازه دهد كه به معالجهء چشم بپردازد . كحّالان دوره‌گرد اغلب غيرقابل اعتماد هستند . . . تقلّبات دارويى ايشان بسيار است و نمىتوان برشمرد . . . « 2 »\r\n\r\nشكسته‌بند\r\nشكسته‌بند به شرطى مىتواند به شكسته‌بندى بپردازد كه گفتار ششم از كتاب ( كفاش فوليس ) را كه در باب شكسته‌بندى است فراگيرد . و شمارهء استخوانهاى آدمى را كه دويست عدد است و هشتاد و چهار عدد آن بزرگتر است و نيز شكل و اندازهء هر استخوانى را بداند تا به‌هنگام شكستگى يا دررفتن آن را به‌جاى نخستين باز برد . محتسب بايد اين امور را در وى بيازمايد .\r\n\r\nحدود تخصص جرّاحان\r\nجرّاح بايد كتاب جالينوس موسوم به ( فاطاجانس ) را كه درباره زخمها و مرهمها است فراگيرد و علم تشريح يكايك اعضاى بدن انسان و عضلات و رگها و شريانها و اعصاب را به خوبى بشناسد و هنگام قطع بواسير و غير آن از بيمار مراقبت كند و نيز يك دست نيشتر و از آن جمله نيشترى كه سرش گرد باشد ، و نيشتر مورّب و نيز ارّهء بريدن و انواع مرهمها و مرهمدان و داروى كندر كه براى قطع خون است در دسترس خود داشته باشد .\r\n\r\n\r\n","description":"","footnote":"\r\n( 1 ) . تلخيص از كتاب آيين شهردارى يا ( معالم القربه ) ، ص 155 به بعد .\r\n( 2 ) . همان كتاب ، از ص 171 به بعد .\r\n","page_name":" 301 ","page_number":301},
  {"content":"\r\n\r\n\r\nنظر طبى افضل كرمانى\r\nملك دينار از افضل كرمانى از دانشمندان قرن ششم هجرى ، سئوال مىكند با زخم و خونريزى كه در زير چشم دارم مىتوانم گوشت بخورم يا نه ؟ افضل مىگويد : « . . . اگر دو سه روز احتراز فرمايند . شايد « 1 » ، تا قوت خون كمتر شود و ورم ساكن گردد ، خواجه‌اى از خواجگان درگاه مبارك ايستاده بود ، گفت : اى خداوند ، اگر كباب كنند و بوى آن به مشام اشرف رسد و نخورد همانا صواب باشد . امير خود جواب داد : آرى من كباب ببويم و تو بخورى . » « 2 »\r\n\r\nفصد\r\nپزشكان قرون وسطا در پنج مورد از فصد و خون گرفتن خوددارى مىكردند :\r\n1 . پس از هم‌خوابگى ، 2 . پس از استحمام ، 3 . هنگام پرى معده و روده‌ها از فضلات ، 4 . هنگام سرما و گرماى سخت ، محتسب بايد از فصّادان تعهد بگيرد كه در فصد اشخاص زير ، جز با مشورت پزشكان اقدام نكنند : 1 . اشخاصى كه بسيار ضعيف و لاغرند ، 2 . كسانى كه بدنى خشك دارند ، 3 . صاحبان بدن متخلخل ، 4 . كسىكه بدنى سست دارد ، 5 . كسى كه بدن زردرنگ و بىخون دارد ، 6 . كسىكه در مرحلهء نقاهت است ، 7 . كسىكه سردمزاج است ، 8 . هنگام درد سخت نيز بايد از خون گرفتن خوددارى نمود .\r\n\r\nحجامت و ختنه\r\nپزشكان قديم حجامت را نيز بسيار سودمند مىدانستند و معتقد بودند كه حجّام و فصّاد بايد سبك « 3 » و خوش‌اندام و به كار خود مسلط و آگاه باشند تا به بيمار ، درد و رنج نرسانند . حجام بايد ابزار ختنه را نيز همراه داشته باشد و بر زن و مرد ، ختنه ، واجب است . ابو حنيفه اين عمل را مستحب موكّد مىداند .\r\n\r\nمقررات و نظامات پزشكى\r\nدر قرون وسطا نيز براى حقوق و وظايف پزشكان مقرراتى وجود داشت كه همهء متصديان امور طبى ملزم به تبعيّت از آنها بودند .\r\nاين مقررات بعدا مهمتر و كاملتر شد . در كتابهايى مانند المدخل تأليف ابن الحاج و كتاب معالم القربه فى احكام الحسبه تأليف ابن الاخوه نكاتى از\r\n\r\n\r\n","description":"","footnote":"\r\n( 1 ) . شايسته است .\r\n( 2 ) . آيين شهردارى ، از ص 166 به بعد .\r\n( 3 ) . چابك .\r\n","page_name":" 302 ","page_number":302},
  {"content":"\r\n\r\nاخلاق و آداب طبى آورده شده است . . . داستانهاى متعدد از پزشكانى نقل شده است كه حق العلاجشان پرداخته نشده بود و آن را در دادگاه مطالبه مىكردند .\r\n\r\nبيماريهاى گوش و گلو و بينى و چشم\r\nدر مورد بيماريهاى گوش و گلو و بينى و چشم ، مكتب طب اسلامى عملا از يونانيان خيلى پيش افتاد ، و به نسلهاى بعد خدمات بسيار باارزشى كرد . در ميان مسلمانان كلمهء « چشم‌پزشك » يا كحّال معنى مبتذل و پستى را كه در نوشته‌هاى جالينوس و ديگر نويسندگان سلف دارا بود نداشت ، اما در چشم‌پزشكى و در رشته گوش و گلو و بينى ، همهء پزشكان ايرانى پيشرو و صاحب‌نظر نبودند ، مگر زكرياى رازى كه كتابى درباره بينايى نوشت . رازى اولين كسى بود كه دربارهء عمل آب‌مرواريد شرحى نگاشت و دربارهء واكنش طبيعى مردمك چشم در مقابل نور گفتگو كرد . شايد بتوان براى ابن سينا هم ، كه معالجه مجراى اشك را با گذراندن ميل طبى در آن متداول ساخت ، سهمى و قدرى قايل شد . . . در رشتهء جرّاحى به زحمت مىتوان گفت ايرانيان پيشرفتى كرده يا نكرده‌اند .\r\nكتابهاى جراحى ، چه عربى و چه فارسى ، نادر و كم‌يابند و ، درحقيقت ، در اين گونه كتابها از موضوعهاى عملى و فنّى متنوع گفتگو مىشود و دربارهء اعمال مختلف جرّاحى از سوراخ كردن جمجمه تا بريدن شاهرگهاى متّسع بحث مىشود . . . شايد پيشينيان در عمل سنگ ، تخصص داشته و گاهى توانسته باشند سنگ را از كليه خارج كنند . براى بهاء الدّوله ( اوايل قرن دهم هجرى ) بايد اين مرتبت را قايل بود كه مدتها پيش از فاولر  ( Fawler )  و پوتن  ( Potin )  دريافته و نوشته بود كه پس از عمل جراحى شكم ، بايد مريض را به حال نشسته نگاه داشت و مراقبت نمود - براى معالجه ورم صفاق نيز طرح اسبابى را ريخت كه بدون باز كردن شكم بتوان لولهء مخصوصى در آن داخل كرد كه در يك انتهاى آن يك نوك خيلى ظريف و در انتهاى ديگرش كيسه محكمى كه هوا از آن نگذرد تعبيه شده باشد و با مكيدن از سوراخى كه در وسط لوله باشد چرك را از پردهء صفاق بيرون كشيد . . . « 1 »\r\n\r\nگچ شكسته‌بندى\r\nمدتها پيش از آنكه گچ شكسته‌بندى ( كه به گچ پاريس معروف است ) در اروپا شناخته شود به‌وسيله شكسته‌بندها از آن استفاده مىشد .\r\n\r\n\r\n","description":"","footnote":"\r\n( 1 ) . ميراث ايران - علم ايرانى ، سيريل الگود ، ترجمهء احمد بيرشك ، از ص 473 به بعد .\r\n","page_name":" 303 ","page_number":303},
  {"content":"\r\n\r\nترديد دارم كه ايرانيان در موقع زايمان غيرطبيعى از شكافتن پهلوى زن باردار استفاده كرده باشند ، البته فردوسى به يك چنين عملى اشاره مىكند . . . بسيارى از پزشكان در مورد طب بالينى ، براى ايرانيان پيش از آنچه درخور آنان هست سهم و اعتبار قايلند ، همه كس مىداند كه رازى نخستين كسى است كه سرخك را از آبله تميز داده است .\r\n\r\nتشخيص آبله\r\nتوصيفى كه رازى از اين بيمارى كرده به‌وسيلهء انجمن سيدنهم  ( Sydenham )  به انگليسى ترجمه شده است ، اما نمىتوان مطمئن بود كه وى درحقيقت آنها ، يعنى سرخك و آبله را دو بيمارى جداگانه دانسته باشد . . .\r\nمسلما رازى نمىدانست كه آبله مسرى است . ايرانيان براى جلوگيرى از مبتلا شدن به آبله از تلقيح بازو به بازو استفاده مىكردند ، ولى محتمل است كه اين امر را از چينيان اقتباس كرده باشند . پاره‌اى مطالعات ابتكارى را هم به ابن سينا نسبت مىدهند . به‌نظر مىرسد كه وى متوجه تفاوت بين يرقان دموى و يرقان مسدودكننده ، شده باشد . توصيفى كه ابن سينا از بيمارى ورم غشاء مغز ( مننژيت ) كرده موجب شده است كه برخى از مورّخان وى را متخصّصى در بيماريهاى اعصاب بدانند كه بر زمان خود پيشى گرفته است ، امّا مطالعهء كتاب قانون وى ، نشان مىدهد كه او از تمام عقايد نادرست معاصران خود متأثر بوده ولى پيروى وى از عقيدهء ابن هيثم دربارهء علل بينايى كه مخالف معتقدات زمان بود و امروز صحت آنها به ثبوت رسيده است ، موجب قدر و اعتبار ابن سيناست . . .\r\n\r\nنظريات پزشكى جرجانى\r\nبه‌نظر مىرسد كه وقتى جرجانى ( قرن پنجم هجرى ) متذكر شد كه در برخى حالات ، بزرگ شدن غده‌هاى درقى با ضربان شديد قلب توأم است به يك موضوع كاملا تازه و ابتكارى پى برده باشد . . . همچنين جرجانى بدين واقعيّت علمى پى برد كه برخى از امراض ، دشمن بعضى ديگرند و ممكن است با مرضى ، مرضى ديگر را درمان كرد . وقتى كه امروز براى معالجهء فلج از حملهء مالارياى حاد استفاده مىكنيم از اين اصل پيروى كرده‌ايم . - كمى بعد بهاء الدوله ( 906 هجرى ، 1500 م ) كه دانشمندى تيزبين و محققى دقيق بود قديمىترين تعريفى را كه از سياه‌سرفه شده است بيان كرد . . . تقريبا درهمان سال عماد الدين شيرازى مختصرى درباره بيمارى كوفت ( سيفليس ) نوشت كه مقدارى مطالب ابتكارى در آن بود . . . ولى مسلما در آن موقع اين بيمارى را در اروپا مىشناخته‌اند . « 1 »\r\n\r\n\r\n","description":"","footnote":"\r\n( 1 ) . ميراث ايران - علم ايرانى ، ص 467 به بعد .\r\n","page_name":" 304 ","page_number":304},
  {"content":"\r\n\r\nپيشرفت ايرانيان در معالجه امراض زيادتر بود تا در تشخيص آنها . دارونامه‌هاى آنان مبتنى بر داروهاى گياهى يونانى بود ، اما به آنچه از يونان به ارث برده بودند داروهاى معروفى مانند ريوند چينى ، سنا ، كافور ، جوز هندى ، ميخك ، سندل ، فلوس ، تمبر و مهمتر از همه نيشكر را افزودند ، گياه‌شناسى و طب ، دوشادوش يكديگر پيش رفتند . براى ايرانيان بايد اين خدمت معتبر را هم شناخت كه در داروسازى از حدود گياهان طبّى تجاوز كردند و به دارونامه‌هاى خود تعداد معتنابهى دواهاى شيميايى افزودند كه « سولفاميد » هاى امروز وارث و جانشين آنها بشمار مىروند .\r\nرازى ، پس از آنكه جيوه را در ميمونها تجربه كرد ، آن را به عنوان مسهل تجويز نمود و عماد الّدين از آن در معالجهء كوفت ( سيفليس ) استفاده كرد . همچنين رازى دانه‌هاى سفيدآب سرب را براى درمان چشم ، به كاربرد . . . كتابى هم در شيمى نگاشت كه راه را براى مفهوم جديد اجسام شيميايى هموار كرد . تا زمان او اجسام به جامد و نامى و حيوانى تقسيم مىشدند اما او طبقه‌بندى « حيوانى ، گياهى و معدنى » را در علم وارد ساخت ، سپس مواد معدنى را به جوهر و جامد و سنگ و زاج و بوره و نمك ( ملح ) تقسيم كرد و بين مواد جامد فرّار و غيرفرّار فرق گذاشت .\r\n\r\nابو منصور موفق هروى\r\nپس از رازى ، نوبت به ابو منصور موّفق مىرسد كه اولين كتاب طبى را به فارسى نوشت . اين كتاب نه‌تنها از جنبهء طبى بسيار مهمّ است بلكه از اين نظر هم اهميت بسيار دارد كه اولين اثرى است كه از نثر فارسى ( در ايران بعد از اسلام ) بجا مانده است . از 585 دارويى كه در اين كتاب از آنها ياد شده است 75 قلم آن معدنى هستند . ابو منصور بين بىكربنات سديم و كربنات پتاسيم فرق گذاشته ، اطلاعى هم از اكسيد ارسنيك و اكسيد مس و انتيموان داشته و از تأثير سمّى تركيبات مس و سرب و خاصيت آهك زنده براى ازاله‌مو باخبر بوده است . . . « 1 »\r\nدر منابع طبى و تاريخى بعد از اسلام كم‌وبيش به انواع داروها و طرز مداواى بيماران اشاره شده است از جمله در شاهنامهء فردوسى از برخى از ادويهء نباتى سخن رفته است :\r\n به نزديك خاتون شد آن چاره‌گر * تبه ديد بيمار او را جگر\r\nبفرمود تا آب نار آورند * همان ترهء جويبار آورند\r\nكجا تره كان كاسنى خواندش * طپش خواست كز مغز بنشاندش \r\n\r\n\r\n","description":"","footnote":"\r\n( 1 ) . ميراث ايران - علم ايرانى ، پيشين ، ص 477 به بعد .\r\n","page_name":" 305 ","page_number":305},
  {"content":"\r\n\r\nدر كتاب « الابنيه عن حقايق الادويه » تأليف ابو منصور موفق بن على الهروى كه بين سالهاى 350 تا 360 ه . ق نوشته شده است چنين مىخوانيم : آنچه در عالم است از چهار قسم بيرون نيست يا غذا هست ، يا دارو يا زهر يا هم غذاست و هم دارو . بعد از خواص طبى سير ، مرداسنگ و ديگر ادويه ياد مىكند . به‌نظر نويسنده اين كتاب ، طب هندى بر طب رومى رجحان دارد . در جاى ديگر مؤلف اين كتاب به خوبى نشان مىدهد كه پزشكان عهد باستان و قرون وسطا براى اغذيه و ادويهء مفرده خواص و نتايجى قايل بودند و براى اشخاص و داروها و اغذيهء مختلف چهار طبع يا چهار خاصيت ذكر مىكردند ، چنان كه در مقدمهء كتاب سابق الذكر مىخوانيم : « چنين گفت حكيم ابو منصور موفق بن على الهروى كى مرا كتابهاى حكيمان پيشين و عالمان و طبيبان مجرّب همه بجستم و هرچ گفته بودند به تأمل نگه كردم اندر ادويه و اغذيهء مفرد و غيرش نيز ، و كردار هر دارويى . . . و منفعتها و مضرّتهاشان و طبعهاى ايشان اندر چهار درجه . . . » سپس مىنويسد : « . . . حكيمان روم همى گويند كه بعضى دارو يا غذا گرم است اندر درجه اوّل و خشك است اندر درجه دوم و اندرين ، ايشان به غلط افتاده‌اند و حكيمان هند بر صوابند و من راه حكيمان هند گرفته‌ام از آنجهت كه دارو آنجا بيشتر است و عقاقير آنجا تيزتر و خوشتر . . . » « 1 »\r\n\r\nداروهاى گياهى\r\nبهاء الدين محمّد بن مؤيد بغدادى در كتاب « التوسّل الى الترسل » ضمن رساله‌يى كه در حبس شادياخ انشاء نموده و از مظالم روزگار شكايت كرده است . از عارضهء قولنج و از داروهايى كه براى درمان درد خود به كار برده است سخن مىگويد ، از جمله مىنويسد : « . . . علاجها را هم اثر مضمحل شده بود و داروها را خاصيت باطل گشته . . . »\r\n\r\nگياههاى طبّى\r\n« اسامى گياههاى طبّى در شرح پهلوى يسنا و هليلك كه در كتب پهلوى آمده از سانسكريت اخذ شده ، مانند تمر هندى و جوزبويا و تاتوره و امنله و اشنان و دارچين و زنجبيل و صندل و فلفل و قرنفل و كافور و نارجيل و نيلوفر و نيل از هند آمده و حتى برنج و توت و ماش و هندوانه از نباتات مأكول نيز از آن ديار يعنى از هند است . « لويفر » از علماى مستشرق دربارهء اسامى 54 نبات كه از هند به ايران آمده و غالب لغات فارسى آنها هم از اصل سانسكريت است تحقيق نموده و برشمرده است . . . اسامى نباتات طبّى يونانى در فارسى بيشمار است و آنها را در كتاب الابنيه عن حقايق الادويه موفّق هروى و مخزن الادويه و تحفه حكيم مؤمن و مفردات ابن\r\n\r\n\r\n","description":"","footnote":"\r\n( 1 ) . نگاه كنيد به كتاب الابنيه هروى ، به تصحيح بهمنيار و كوشش اردكانى ، از ص 1 به بعد .\r\n","page_name":" 306 ","page_number":306},
  {"content":"\r\n\r\nبيطار و مفاتيح العلوم خوارزمى و كتب طبى بيشمار عربى و فارسى به سهولت مىتوان پيدا كرد مانند اسطخدّوس و عنبر پاريس و غيره و غيره ، اسامى گياههاى طبّى در فارسى و پهلوى ، كاشف از اين است كه طب در ايران قبل از اسلام هم وسعتى داشته و با وجود ترجمه‌هايى از كتب يونانى ، لغات ايرانى هم در طب زياد معمول بوده است . . . » « 1 »\r\nدر فرخنامهء جمالى مربوط به اواسط قرن ششم هجرى از بعضى بيماريها و داروى آنها ياد شده است ، با اينكه اكثر تعليمات طبى مندرج در اين كتاب ، فاقد ارزش علمى است ، براى تفريح خاطر خوانندگان و آشنايى با انديشه‌هاى خرافى آن دوره به ذكر چند مورد اكتفا مىكنيم :\r\n\r\nنفوذ خرافات در علم طب\r\n1 . « . . . اگر موى سر مردم را بسوزانند و خاكسترش به گلاب تر كنند و بر سر زنى نهند كه دشوار زايد در ساعت فارغ شود . » « 2 »\r\n2 . « اگر استخوان مرده را بسوزانند و بسايند و در بواسير كنند ظاهر و باطن نيست گرداند و منفعت كند ، و ليكن پنهان در وى بايد دميد . » « 3 »\r\n3 . « اگر منى مرد بستاند و با سپيده خايه بياميزد و در ميان جوى آب پنهان كند يا در ميان درخت بيد نهد شهوت بسته مىشود . . . » « 4 »\r\n4 . « اگر كسى بول مرد بازخورد هرگز جادوى بر وى كار نكند . » « 5 »\r\n5 . « اگر خواهند كه بدانند كودك در شكم مادر ، نر است يا ماده ، زن را بايد فرمود كه شير را در آب بدوشد ، اگر بر سر آب آيد كودك ماده است و اگر زير آب رود دليل نرينه است . » 6\r\n6 . « اگر قضيب گرگ خرد كنند و به گاه مجامعت لختى به آب دهان تر كرده به قضيت درمالند ، با هركه مجامعت كند ، هرگز از وى نشكيبد . »\r\n7 . « اگر خايهء گوساله خشك كنند و بكوبند و بخورند بر جماع كردن بيافزايد . »\r\n8 . « مغز سر هفت گنجشك با شكر بياميزد و بخورد آب پشت بيافزايد و اگر بر قضيب مالند سخت شود و هم‌چنين مجامعت را قوت دهد . »\r\n9 . « انار شيرين به گرمى ميل دارد ، لطيف بود ، سرفه ببرد و سينه را سود دارد و جگر را قوى كند ، لكن آب پشت بكاهد و شهوت بنشاند ، اما دماغ تر كند و بعضى\r\n\r\n\r\n","description":"","footnote":"\r\n( 1 ) . مجلهء يادگار ، سال پنجم ، شماره 6 و 7 ، توجه ايرانيان به طب ، نوشتهء تقىزاده ، ص 17 .\r\n( 2 ) تا ( 5 ) . فرخنامه جمالى ، به اهتمام ايرج افشار ، صفحات 12 ، 15 ، 18 ، 26 ، 103 ، 125 ، 151 ، 169 ، 163 ، 158 .\r\n","page_name":" 307 ","page_number":307},
  {"content":"\r\n\r\nگويند آب پشت بيافزايد ، اما انار ترش سرد است و لطيف و شكم ببندد و صفرا بنشاند و تپش دل و معده و حرارت جگر را زايل كند . »\r\n10 . « هركه پياز خام بسيار خورد او را درد شقيقه پيدا آيد . »\r\n11 . « اگر روغن چراغ به جامه رسد و به آرد باقلاى پخته بشويند پاك گردد . »\r\n12 . « اگر نعناع با نان بسيار بخورند بلغم ببرد و بادها بنشاند . »\r\n13 . « طبع كاهو سرد و ترست خواب آرد و دردسر بنشاند ، سرفه ببرد و نزله و زكام ببرد و براى درد شكم و درد گوش و درد چشم كه از گرمى بود نيك است چون شب از او بخورند آب پشت ببندد و چشم تاريك شود . . . » « 1 »\r\nخاقانى شاعر نامدار قرن ششم هجرى از پزشكان بيمايه و بىاطلاع و داروهاى بىاثر آنان شكايت مىكند :\r\n . . . اى طبيبان غلطگوى چه گويم كه شما * نامبارك دَم و ناساز دواييد همه\r\n. . . اى كرامات فروشان ، دمِ افسونِ شما * علت « 2 » افزود كه معلول رياييد همه\r\n. . . بس جوانم ، به دعا جان مرا دريابيد * كه چو عيسى ز بر بامِ دعاييد همه\r\nآه ، كامروز تَبَم تيز « 3 » و زبان كند شدست * تب ببنديد و زبانم بگشاييد همه\r\nبوى دارو شنوم روى بگردانم از او * هر زمان شربت نو در مفزاييد همه\r\nتنم از آتش تب سوخته چون عود و نى است * چون نى و عود سرانگشت بخاييد همه \r\n\r\nانواع شربت\r\nبيش از 70 گونه شربت وجود دارد كه اهمّ آنها عبارتند از شربت گلاب ، شربت نيلوفر ، شربت گل سرخ تازه ، شربت گل سرخ مكرر ، شربت سيب ساده ، شربت سيب رنگين ، شربت سيب فتحى ، انواع شربتهاى ليمو ، شربت سركنگبين ، شربت سكنگبين انارى ، شربت آلو ، شربت آلبالو ، شربت ميبهء معطّر . . . شربت پوست ريشه كاسنى ، شربت انار شيرين ، شربت شاه‌تره ، شربت صندل سفيد ، شربت تمر هندى ، شربت بارهنگ ، شربت زرشك ، شربت عنّاب ، شربت خشخاش ، شربت مورد ، شربت مارچوبه ، شربت گشنيز ، شربت راوند يا شربت ريواس ، شربت كافور پرورده ، شربت نعناع ، شربت سركه ، شربت نارنج ، شربت قطام ، شربت\r\n\r\n\r\n","description":"","footnote":"\r\n( 1 ) . همان كتاب ، ص 158 .\r\n( 2 ) . بيمارى\r\n( 3 ) . شديد\r\n","page_name":" 308 ","page_number":308},
  {"content":"\r\n\r\nفسنتين ، شربت شيرخشت ، شربت توت ، شربت پياز ، شربت گاو زبان و جز اينها . « . . .\r\nمعجون‌ها نيز نام‌هاى بسيار دارند و همچنين است قرصها ، و ربها و داروهاى مكيدنى و جوارشيات ( معرّب گوارش ) معجونى است مفرح و مقوى و محلّل رياح و مصلح اغذيه « 1 » جوب ابارجات ( براى لينت مزاج ، مفيد است . . . محتسب بايد در تهيه مواد گياهى ، قرصها ، معجونها و سفوفات ( داروهاى خشك كوبيده ) نظير زيرهء سياه ، تخم گشنيز ، گز علفى و ترنجبين و جز آن ) دقّت و مراقبت كند و كسى را كه در اين زمينه‌ها مطلع است ، براى نظارت برگزيند . . . » حسبت و مراقبت در كار عطاران مخصوصا مورد نظر ابن اخوه قرار گرفته زيرا بعضى از عطاران و داروسازان ( طباشير را با استخوان سوخته مىآميزند . . .\r\nو برخى از عطاران كندر را با صمغ و قلفونيه ( يعنى صمغ صنوبر ) مىآميزند . . . و تمرهندى را به تقلّب با موم و نمك و سركه مىآميزند و به‌نام عجبين البلاد مىفروشند . . . » « 2 »\r\n\r\nطرز معالجه ميرخواند\r\nميرخواند مؤلف « روضة الصفا » در اواخر عمر به ضعف و بيمارى مبتلا شد و به‌طورىكه خود نوشته است : « ضعف جگر و گرده به مثابه‌اى بر راقم حروف استيلا يافت كه قوّت حركت بل مجال نشستن نماند و اطباى مسيحانفس به معالجه اين غريب بىكس پرداخته به سلوك طريق پرهيز كه در نظر بصيرت بسيار دشوار نمود ، ارشاد نمودند ، چنان كه قرار دادند كه هرروز به دو سير گوشت كه نان اصلا بدان منضم نشود و دو سير شوربا و يك انار در آخر روز قناعت بايد نمود و اگر تشنگى غلبه كند مقدارى عرق كاسنى به‌جاى آب بايد آشاميد و چون نقد حيات تحفه‌اى عزيز و ميوه ناياب است كمينه از اشارت آن جماعت تجاوز جايز ندانست و باوجود اين ضعف قوا و احتياط كه در اكل و شرب فرموده بودند از كتابت منع نكردند و مخلص حقيقى ، اين معنى را فوزى عظيم دانسته به كار خود مشغول شد . . . » « 3 »\r\n\r\n\r\n","description":"","footnote":"\r\n( 1 ) . مأخوذ از فرهنگ فارسى معين\r\n( 2 ) . آيين شهردارى يا ( معالم القربه ) ، پيشين ، از ص 109 به‌بعد .\r\n( 3 ) . روضة الصفا ، ج اول ، ص م و ن ، مقدمه .\r\n","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nسير تكاملى انديشه‌هاى ادبى و فلسفى در اروپا\r\nچون فرهنگ و معارف ايران از عهد فتحعليشاه به‌بعد درنتيجه استقرار روابط سياسى و فرهنگى با اروپا ، تحت تأثير فرهنگ و تمدن غرب قرار گرفته است ، با رعايت كمال اختصار به سير تكاملى فرهنگ غرب اشاره مىكنيم .\r\nسير تكاملى فرهنگ فرانسه : فرهنگ و ادب فرانسه از قرن دهم به‌تدريج ترقى و پيشرفت نمود از 1120 تا 1270 ميلادى كه سال وفات سنلوئى است فعاليت فرهنگى سير صعودى داشت و تعدادى دانشگاه در پاريس و ديگر نقاط فرانسه تأسيس گرديد ، جنگهاى صد ساله از 1337 تا 1453 سبب انحطاط فرهنگ و ادبيّات در قرن چهاردهم و پانزدهم ميلادى شد ، تا اواسط قرن سيزدهم ادبيات فرانسه شامل نظم بود ولى پس از آن دوره ، نثر جاى نظم را گرفت . اشعار غنائى در قرون دوازدهم و سيزدهم رواج يافت .\r\nادبيات منثور با آثار وقايع‌نگاران و تاريخ‌نويسان آغاز شد و تا قرن شانزدهم دوام يافت . در دورهء رنسانس مخصوصا در آغاز قرن شانزدهم دو واقعه مهم يعنى رنسانس و اصلاح دينى روى داد كه هردو در فرهنگ و ادبيات و انديشه‌هاى فلسفى و اجتماعى مردم ، آثارى عميق باقى گذاشت .\r\nنهضت رنسانس : اين نهضت ادبيات فرانسه را به جانب ادبيات ايتاليائى و كلاسيك متوجه كرد ، تأثير اين ادبيّات در اشعار « مارو » و در آثار « رابله » كه يكى از نوابغ عالم ادب بشمار مىرود مشهود است .\r\nنفوذ ادبيات ايتاليائى عكس العمل ايجاد كرد ، كه آثار « رونار » و گروه « پلنياد و مالرب » گواه بر آن است ، از نويسندگان معروف عصر رنسانس ميتوان « مونتنى » را\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nنام برد ، يكى از آثار عمدهء اصلاح دينى در ادبيات فرانسه اين بود كه متون مربوط به علوم الهى از زبان لاتينى به زبان فرانسه ترجمه شد .\r\nدر دوران فرمانروائى با ثبات و مرفّه خاندان بوربون ، پاريس مركز درخشان فرهنگ و تمدن مغرب‌زمين شد .\r\nقرن هفدهم ميلادى دورهء ادبيات كلاسيك فرانسه است ، كسانى چون كرنى ، راسين و مولير در رشته نمايشنامه‌نويسى - لافونتن و بوالو ، در شعر غنائى و طنزآميز - پاسكال ، مادام دوسوينيه ، بوسوئه ، و مادام دلافايت و چند تن ديگر در نثر ، متعلق به اين قرنند . فنلون و سن سيمون به اين قرن و قرن هيجدهم تعلق دارند .\r\nنويسندگان قرن هفدهم ، از جهاتى با يكديگر تفاوت دارند ، اما جملگى در سبك روشن و منقّح و در توجّه خاص به ريزه‌كاريهاى رفتار آدمى ، مشتركند .\r\nدر قرن هيجدهم دورهء روشنفكرى فرارسيد ، يكى از مشخصات ادبيّات قرن هيجدهم اين است كه ناظر به احوال آدمى به‌عنوان عضو يك جامعهء سياسى است ، و داراى جنبه‌اى فعّال و مبارز است ، اگرچه از جنبهء ادبى صرف ، از ادبيّات قرن قبل پائين‌تر است . - شعر در ادب اين عصر نقش فرعى دارد و نثر وسيله‌يى براى تبليغ آراء و عقايد و نظريّات گوناگون اجتماعى است .\r\nبعضى از سودمندترين و محكم‌ترين آثار فلسفى و سياسى مغرب‌زمين ، در طى اين دوره در فرانسه و ديگر كشورهاى غربى بوجود آمده است ، در اين زمينه بالاخص بايد از آثار ولتر ، ژان ژاك روسو و منتسكيو نام برد .\r\nاصحاب دايرة المعارف ، به رهبرى ديدرو و دالامبر چنان كه قبلا اشاره كرديم در حيات فكرى فرانسه و كشورهاى ديگر تأثيرى عظيم داشتند .\r\nآثار لوساژ ، پروود اگزيل و « برناردن دوسن پير » به زبان فرانسوى مقبوليّت بخشيدند ، و ولتر ، ماريوو ، و بومارشه با نمايشنامه‌هاى خود ، صورتى تازه در « درام » پديد آوردند .\r\nانقلاب فرانسه سبب شكوفائى سياسى و بيدارى ديگر كشورهاى اروپا و آسيا ، و ظهور خطيبانى چون ميرابو و دانتون شد .\r\nقرن نوزدهم ميلادى : اين قرن را از لحاظ تاريخ تفكر و ادبيات فرانسه ميتوان به سه دوره تقسيم كرد :\r\n1 - از 1800 تا 1850 كه دورهء رمانتيسم است ، از 1850 تا 1880 كه دورهء\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nناتوراليسم است ، و از 1880 تا 1900 كه دوره عكس العمل برضد ناتوراليسم است .\r\nبعضى از نويسندگانى كه در دورهء انقلاب فرانسه به خارجه مهاجرت كرده بودند ، بعد از 1800 به فرانسه بازگشتند ، و به‌سبب آشنائى با ادبيات خارجى ، افق ادبيات را توسعه دادند . از اين جمله بالاخص بايد مادام دوستال و شاتوبريان را نام برد . چيزى از اين قرن نمىگذرد كه رمانتيسم غالب مىشود .\r\nافكار شاعرانه ( 1820 ) از لامارتين ، آغاز واقعى شعر رمانتيك است . در ادبيات فرانسه ، سرآمد و عالم نظرى رمانتيسم « ويكتور هوگو » مىباشد .\r\nاز شعراى رمانتيك مشهور ديگر ، ويينى ، موسه ، و گوتيه را ميتوان نام برد .\r\nدر تئاتر ، ويكتور هوگو و دوما ( پدر ) - تئاتر رمانتيك را آغاز كردند . در زمينهء رمان‌نويسى « رمانتيسم » سبب پيشرفت و تنوّع رمان شد . از رمان‌نويسهاى معروف ساند ، دوما ( پدر ) ستندال و مريمه را ميتوان نام برد .\r\nاگرچه « بالزاك » از تأثير رمانتيسم خالى نبوده است ، در درجه اول ، مؤسس مكتب واقع‌پردازى جديد محسوب مىشود . رمانتيسم ، تحقيقات تاريخى را نيز احياء كرد ، از نويسندگان معروف در اين زمينه مىتوان ا . تيرى ، ميشله ، گنرو وتير را نام برد .\r\nسنت بوو يكى از بزرگترين نقادان ادبى بشمار مىآيد . بالاخره در زمينه‌هاى مذهبى ، لامنه و « لاكوردر » از رمانتيسم متأثرند .\r\nدر دورهء 1850 - 1880 تحولات تازه‌اى در ادبيات روى داد . شكست سياسى انقلاب 1848 ( انقلاب فوريه ) عكس العمل برضد رمانتيسم را - كه در رديف ليبراليسم بشمار مىآيد - تشويق كرد .\r\nرنان و « ا آ . تن » ارباب فكر نسل جديد گرديدند . گروه « پارناسيان » پيدايش يافت ، « لوكونت دوليل » رهبر اين گروه بود و سولى و پرودوم بدان تعلق داشت - بودلر شعر غنائى را احيا كرد و پس از وى « رمبو » و ورلن ، نهضت آزادىبخشى به الهام شعرى دادند و تكنيك شعر را تعقيب و عصر شعر نو را آغاز كردند .\r\nدر رمان ، واقع‌پردازى بالزاك به شاهكارهاى « فلوبو » منجر شد . برادران گونكور راه را براى ناتوراليسم مهيّا ساختند . بالاخره از مشخصات نيمه دوم قرن نوزدهم ميلادى توسعه مطبوعات و مداخلهء مردم ، و تأثير افكار عمومى در امور و مسائل سياسى است .\r\nدر دهه آخر قرن نوزدهم ميلادى با دو جريان متقابل مواجه مىشويم : ناتوراليسم ، كه سوداى اعمال دقت علمى را در ادبيات دارد ، و عكس العمل ناشى از تأثير برگسون به گرايش به معنويات در آن مشهود است . مؤسس مكتب ناتوراليسم ا . زولا است . از ادباى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمعروف كمابيش ناتوراليسم ، موپاسان و « دوده » و بعضى از نويسندگان ديگر مانند ب .\r\nبورژه ، لوتى ، و . م بارس - از آغاز ، با ناتوراليسم مخالف بودند .\r\nآناتول فرانس ، موقعيتى خاص دارد ، و يادآور ظرافت و شكّاكيّت ولتر است . در شعر ، ( دوكادانها ) در آغاز ، راه « ورلن » را در آزادىبخشى به شعر ، اختيار كردند . سپس ، مكتب سمبوليسم در جستجوى زبان شعرى تازه‌اى برآمد ، سرآمد اين مكتب « مالارمه » بود ، و از پيروان آن مىتوان و . مورآس ، ه . دورنيه ، ف . ژام ، و ب . فور را نام برد .\r\nدر تئاتر همان گرايشهاى ادبى ديده مىشود .\r\nه . بك ناتوراليسم ، را وارد تئاتر كرد و مترلينگ تئاتر سمبوليسم فرانسه را ابداع كرد ، اما آنچه مخصوصا مقبوليّت عام يافت ، نمايشنامه‌هاى ساردو و دوستان بود .\r\nقرن بيستم ، اين قرن را ميتوان به دو دورهء 1900 - 1918 و از 1918 به‌بعد تقسيم كرد . تا پيش از جنگ جهانى اول ، شخصيتهائى چون بارس لوتى ، بورژ ، و آناتول فرانس نفوذ خود را حفظ كردند ، اما بعدا جريانهاى ادبى ، بىحساب تنوع يافت ، و هر نويسنده‌اى مدعى بود ، كه با حفظ علائق خود با گذشته ، پيرو هيچ مكتبى نيست ، « كلودل » كه طبع شعرش هم‌زمان با گرويدن وى در سال ( 1886 ) به آئين كاتوليك بيدار شد ، در اشعار غنائى خود از اين آئين الهام مىگيرد . شارل پگى كه در آغاز مخالف كشيشان و هواخواه « دريفوس » بود يك شكل خاص از آئين كاتوليك را برگزيد ، و مقالات و اشعار خود را ، وسيله بيان عقايد اجتماعى و مذهبى خويش قرار داد . آپولينز ، شعر را از آخرين قيود عروض و قافيه رها ساخت ، و تأثير وى در اين زمينه روزافزون بوده است .\r\nر . رولان به انقلاب فرانسه با تحسين فراوان مىنگريست و عشق عميقى به حيات و نوع بشر داشت جنگ جهانى اول در ادبيات فرانسه تأثيرى فراوان داشت .\r\nدر شعر پ والرى ، سنّت « مالارمه » را ادامه داد ، اما عكس العمل‌هائى در مقابل جنگ پديد آمد كه از آن جمله دادائيسم ، كوبيسم ، فوتوريسم و سوررئاليسم بود ، هرنوع فكر و هنرى كه مبيّن عدم ثبات در جهان بود و راه‌حلى براى آن عرضه مىكرد ، يا به معنائى براى تحرك عالم قائل مىشد و از آن قواعدى براى رفتار آدمى نتيجه مىگرفت ، خواستار و طرفدار فراوان داشت .\r\nقسمت مهمى از ادبيّات پس از جنگ جهانى اول از افكار دو تن متفكر بزرگ معاصر - فرويد و بروكسون ، متأثر بوده است .\r\nاز نويسندگان بزرگ اين دوره م . پروست ، آ . ژيد ، ژ . رومن ، ژ . دوآمل ، ژ . برنانوس ، ف . مورياك ، كولت ، و آموروا بوده‌اند .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nتئاتر در فاصله بين دو جنگ جهانى تحوّلى عميق يافت ، اگرچه امروز تئاتر به كارى تجارتى در جامعه مبدل شده است ، كسانى بوده‌اند كه براى احياى هنر دراماتيك سخت كوشيده‌اند .\r\nدر دوره بين دو جنگ ، چهار درام‌نويس سرآمد ديگران بودند : ژيرودو ، سالاكرو ( 1889 ) كوكتو و آنوئى ( 1910 )\r\nپس از جنگ جهانى دوم نيز ادبيات فرانسه درخشندگى خود را حفظ كرد ، از لحاظ اهميت و نفوذ فكرى سارتر ، از نمايندگان برجسته فلسفه اگزيستانسياليسم ( اصالت وجود انسان ) - در درجه اول قرار دارد ، كه تئاتر و رمان را براى تبليغ اين فلسفه به‌كار گرفت .\r\nو نيز بايد از « آ . كامو » ياد كرد كه او را وجدان نسل جوانتر فرانسه لقب داده‌اند . » « 1 »\r\n\r\nرشد دانش پزشكى در اروپا\r\n\r\nعلم پزشكى در يونان باستان\r\nپزشكى يعنى علم و فن شناختن بيماريها ، درمان آنها ، و جلوگيرى از بروز آنها . - اين علم ، چنان كه قبلا نيز اشاره كرديم ، چون در ايام قديم ، بشر ، به كشف ميكرب توفيق نيافته بود علت حقيقى بروز بيماريها به كلى بر انسان مجهول بود ، و غالبا علل بيماريها را عوامل مرموزى مىشمردند و به سحر و جادو متوسّل مىشدند ، در عين‌حال در همان ايام استفاده از بعضى گياهان براى معالجهء بيماران نيز معمول بود و هرگاه دعا و طلسم و گياهان دارويى ، مؤثر نمىافتاد به جادوگران رجوع مىكردند . مدارك باستان‌شناسى نشان مىدهد كه از چندين هزار سال قبل از ميلاد حرفهء پزشكى نزد سومريان و بابليها وجود داشته و در قوانين حمورابى مقرراتى در اين باب آمده است . يونانيان از عهد ارسطو به بعد به تدريج علم طب را از منجلاب انديشه‌هاى خرافى بيرون كشيدند و از راه مشاهده و تجربه و به همّت ابقراط و جالينوس ، اين دانش ، بر پايه‌ها و مبانى علمى قرار گرفت . جالينوس براى نخستين‌بار تشريح را معمول كرد ، در ايران نيز از عهد ساسانيان به‌بعد طب يونانى كمابيش مورد توجه قرار گرفت و اطباى يونانى و سريانى به معالجهء بيماران پرداختند . در قرن پنجم ميلادى نسطوريها كه از خاك روم رانده شده بودند در ايران اقامت گزيدند و به تدريس طب پرداختند و مدرسه جندىشاپور ، مشهورترين مدارس آن ايام است .\r\n\r\n\r\n","description":"","footnote":"\r\n( 1 ) . دايرة المعارف فارسى جلد دوم ، پيشين ، ص 1860 - 1861\r\n","page_name":" 315 ","page_number":315},
  {"content":"\r\n\r\n\r\nرشد تدريجى علوم تجربى\r\n\r\nعلم طب\r\n« ابقراط علم طب را از حوزهء اسرارآميز معبد و تأثيرات آن آزاد ساخت و براساس علوم حياتى متكى نمود ، و مرض و حيات را تابع قوانين طبى دانست و نشان داد كه فقط با مطالعهء دقيق طبيعت ، به آن قوانين مىتوان دست يافت و روابط علت و معلول را نشان داد ، مطالعه و تجربه را اساس مباحث طبى شمرد و نظر و استدلال و منطق را راهبر و معلول مطالعه ، تحقيق و تجربه قرار داد ، اين دو ، يعنى تجربه و نظر را با هم توام ساخت . به عقيده ابقراط انسان جزيى از طبيعت است با همان قوانين ، هر موجود ذيحياتى به طبيعت مرتبط است . . . البته معلومات و اطلاعات ابقراط در طب محدود بود ، زيرا دست زدن به بدن انسان ، معمول نبود ، از علم تشريح اطلاعات كمى داشت ، فيزيولوژى نواقص بسيار داشت . . . با اين‌حال ابقراط روش علمى متينى طرح كرد ، طب را از ديانت منفك و جدا ساخت ، مطالعات بر بالين بيمار را اساس كار خود قرار داد . ابقراط مجموعهء طبى بسيار مهّمى كه قديمترين و گرانبهاترين ميراث معلومات طبى قدماست به‌نام « مجموعهء ابقراطى » باقى گذاشته كه در آن از تمام قسمتهاى نظرى و علمى طب ، بحث و تحقيق كرده است و همين مجموعه است كه بزرگترين منبع طب اسلامى شمرده مىشود . . . » « 1 »\r\n\r\nنخستين استاد تشريح\r\n« . . . جالينوس مخصوصا در قسمت تشريح ، يگانهء عصر بود و متجاوز از 12 قرن ، يعنى از قرن دوّم ميلادى تا آغاز قرن شانزدهم استاد مسلم اين رشته شمرده مىشد و همه اطباى قرون وسطا از جمله اطباى مسلمان با كمك كتب جالينوس با علم تشريح آشنا شدند و فقط در قرن 16 است كه طبيب و كالبدشناس معروف بلژيكى وزال  ( Vesale )  كتابى در تشريح نوشت و نواقص تشريح جالينوس را مدلل داشت . . . به حكايت تاريخ ، ضعف و فساد امپراتورى روم غربى سبب حملهء قبايل وحشى بر ايتاليا گرديد ، درنتيجه ، علم و هنر از پيشرفت و سير تكاملى خود بازماند و بار ديگر عزايم و خرافات جاى دارو و درمان را گرفت .\r\nشيوع دين مسيح و رسمى شدن آن در روم شرقى نيز مشّوق اهل علم نبود ، برعكس ، سران دين ، فلسفه و علم را خلاف شرع مىدانستند و پيروان علم و فلسفه را\r\n\r\n\r\n","description":"","footnote":"\r\n( 1 ) . تاريخ مختصر علم طب ، دكتر قاسم غنى ، به نقل از مجله يادگار ، سال اول ، شمارهء ط ، ص 11 به بعد .\r\n","page_name":" 316 ","page_number":316},
  {"content":"\r\n\r\nكفر مىشمردند ، مثلا در قرن پنجم ميلادى كنيسه مسيحى ، مدرسه شهر « ادس » را كه مسلمانان ، « رها » مىگفته‌اند ، و در محل فعلى شهر « اورفه » قرار داشت ، بستند ، و از فعاليت فرهنگى آن جلوگيرى كردند ، و نسطوريان را از آن مدرسه بيرون كردند و جماعتى از همين نسطوريان رانده شده ، به ايران پناهنده شدند ، و بعضى از آنها به ترقى مدرسه ، جندىشاپور همت گماشتند و خدمات شايان ديگرى انجام دادند .\r\n. . . در اوايل قرن هفتم ميلادى ديانت اسلام ظاهر شد . . . قرن اول هجرى به فتح ممالك و تشكيل حكومت وسيع عرب گذشت ، مسلمين بر ممالكى كه مهد تمدن بود ، دست يافتند ، شهرهاى بزرگى كه مراكز علوم و فنون شمرده مىشد از قبيل دمشق ، قيصريه و اسكندريه مسخر گرديد ، در طى اين فتوحات ، مسلمين به تدريج به اين نكته برخوردند كه براى بقاى حكومت و فرمانروايى خود بايد تمدن و فرهنگ ملل مقهور را فراگيرند . اين نهضت ، مخصوصا با ظهور خلفاى عباسى و نفوذ ايرانيان در ادارهء امور ممالك اسلامى ، پيشرفت و ترقى كرد ، بطورىكه در جوار هر مسجدى مدرسه‌اى بنا شد ، كتابخانه‌ها به‌وجود آمد ، بيمارستانها تأسيس شد ، در مدارس مسلمانان ، همهء علوم تدريس مىشد مخصوصا علوم دينى و طب و فلسفه .\r\nبطورىكه گفته شد ، نسطوريها و حكماى اسكندرى كه به مشرق هجرت كرده بودند و يهوديان و قبطيان و سوريان ، از دو قرن قبل از اين نهضت ، زمينه را به خوبى فراهم كرده بودند . . . اشخاصى كه در بين مسلمين در راه علوم از جمله طب كار كرده‌اند ممكن است به دو گروه قسمت كرد . مترجمين و مولفين :\r\n\r\nمترجمين و مؤلفين\r\nمترجمين اشخاصى بوده‌اند كه فن ايشان فقط ترجمه بوده است ، درحالىكه مؤلفين ، آثار ترجمه شده را به خوبى فرا گرفته و به سليقهء خود تأليفاتى كرده‌اند . بطور كلى در قرنهاى بعد ، يعنى در دورهء اوج ترقى علمى ، در ميان مسلمين ، علماى بزرگى پيدا شدند كه از مرحلهء ترجمه و شاگردى گذشتند ، اين گروه پژوهندگان ، استقلال فكرى داشتند و با آنكه اساس معلومات آنها از يونان گرفته شده بود در نوشته‌ها و گفتار آنها آثار مطالعه شخصى و گاهى نقد آثار قدما ديده مىشود . اطبا آزمايشها و امتحانات تازه مىكنند ، تعليمات طبى سودمندى در بالين بيماران در بيمارستانها ، به عمل مىآيد . . . رازى ، شكوك بر جالينوس مىنويسد و كليه آراء و نظريات او را تأييد نمىكند . همانطور كه ابو على سينا در مقدمهء « حكمة المشرقين » به نقد فلسفه مشاء مىپردازد . بعضى از شهرهاى اسپانيا و بغداد از مراكز مهم طب شمرده\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمىشود بطورىكه تنها در كتابخانه قرطبه ، به گفته مورخين ، سيصد هزار مجلّد كتاب خطى ، در علوم مختلف گردآورى شده بود .\r\n\r\nشكوك رازى بر جالينوس\r\nرازى در مقدمه كتاب شكوك مىنويسد : « مىدانم بسيارى از مردم خرده خواهند گرفت و در تأليف اين كتاب ، مرا ملامت خواهند كرد كه چگونه در مقام مخالفت با مرد جليل القدرى چون جالينوس برآمده‌ام درحاليكه از همه خلق بيشتر بر من حق دارد . . . ولى علم و فلسفه زير بار تسليم صرف و تقليد محض و قبول اقوال اساتيد ، بدون دليل و بيّنه نمىرود . . . فيلسوف خود نمىپسندد كه شاگردانش چشم بسته تسليم گفته‌هاى او شوند . . . » « 1 »\r\n\r\nعلم پزشكى در عالم اسلام\r\n\r\nسازمانهاى پزشكى بعد از اسلام\r\nپس از آنكه پزشكان ايرانى مخصوصا اطباى جندىشاپور به حوزه قدرت مسلمانان راه يافتند نه‌تنها علوم و معارف ايرانى بلكه بسيارى از لغات و مصطلحات فارسى نيز بين مسلمانان شيوع يافت تا جايى كه لغت « بيمارستان » و « مارستان » به مراتب بيشتر از لغت دارالشّفا بر سر زبانها بود .\r\n\r\nشرابخانه ( داروخانه )\r\nهر بيمارستانى داروخانه‌يى داشت موسوم به « شرابخاناه » كه آن را اعراب از لغت فارسى « شرابخانه » اقتباس كرده بودند . در دواخانه‌ها يك رئيس و عده‌يى داروساز مشغول خدمت بودند و در آنجا داروها ، معجونها ، مرهمها ، مربّاها و عطريّات و ظروف و آلات دواسازى موجود بود .\r\nدر هر بيمارستان ، يك رئيس عمومى بود كه به تمام شعب بيمارستان رياست داشت و تحت نظر او رؤساى امراض داخلى ، رئيس قسمت جرّاحى ، كحّالى و شكسته‌بندى به خدمت مشغول بودند . امور بيمارستان ، تحت مراقبت « ناظر بيمارستان » اداره مىشد .\r\nحقوق اطبا برحسب موقعيّت علمى كه داشتند از 50 دينار تا 10 دينار تغيير مىكرد ( يك دينار تقريبا معادل 15 فرانك فرانسوى طلا بود ) .\r\n\r\n\r\n","description":"","footnote":"\r\n( 1 ) . تاريخ مختصر علم طب ، دكتر قاسم غنى ، به نقل از مجلهء يادگار ، سال اول شمارهء 4 ، ص 11 به بعد .\r\n","page_name":" 318 ","page_number":318},
  {"content":"\r\n\r\n\r\nاولين بيمارستان\r\nاولين بيمارستان را وليد بن عبد الملك اموى در 88 هجرى تأسيس كرد . وى دستور داد « جذاميها » را از ديگر بيماران جدا كنند و براى كورها و پيران سالخورده آسايشگاههايى در نظر گرفت . هر بيمارستان دو نوع بيمار داشت ، يكى بيمارانى كه از خارج مىآمدند و پس از گرفتن دستور العمل و دارو به منزل خود مىرفتند ، ديگر بيمارانى كه در قسمت مخصوص خود بسترى مىشدند . در معاينه و معالجهء بيماران شاگردان نيز شركت مىكردند . ابن النديم از قول يكى از معاصرين زكرياى رازى نقل مىكند كه رازى در مطب خود تمام شاگردان را جمع مىكرد ، همين كه بيمارى وارد مىشد نخست شاگردان مبتدى اظهار نظر مىكردند . اگر تشخيص آنها صحيح نبود دستهء ديگر به تشخيص بيمارى مىپرداختند تا وقتى كه بالاخره استاد ، بيمار را معاينه مىكرد و به بحث در پيرامون مرض و تشريح بيمارى مىپرداخت ، و اين همان روشى است كه امروز در جهان متمدن معمول است .\r\n\r\nمشاورهء پزشكى\r\nدر مواردى كه تشخيص بيمارى مشكل بود اطباى قسمتهاى مختلف دور هم جمع مىشدند و مجلس مشاوره تشكيل مىدادند . اطباى بيمارستان به نوبت مشغول كار مىشدند مثلا جبرئيل بن بختيشوع در هفته دو شبانه‌روز در بيمارستان نوبت داشته است ، هر بيمارستان كتابخانه‌يى داشت كه هركس به آسانى مىتوانسته است به كتاب مورد نظر دسترسى حاصل كند .\r\n\r\nاجازهء طبابت\r\nاجازهء طبابت در آغاز تمدن اسلامى چندان دشوار نبود ولى بعدها داوطلبان شغل طبابت ناگزير بودند پس از فراگرفتن اطلاعات لازم ، دربارهء رسالهء يكى از اطباى مقدّم يا معاصر خود مطالعه كنند و امتحان بدهند ، پس از پايان امتحان ، به دانشجو گواهىنامه‌يى داده مىشد .\r\n\r\nنمونه‌يى از گواهىنامه‌هاى پزشكان\r\nدر گواهىنامه‌يى مربوط به قرن يازدهم هجرى پس از مقدمه‌يى چنين نوشته است : « چون شمس الدين محمد جّراح ، رساله فلان را به نظم درآورده و آنچه لازمه تحقيق و تدريس است معمول داشته پس از استخاره اجازه دادم كه به معالجات جرّاحى و فصد و كشيدن دندان فاسد بپردازد . »\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nدوافروشان : اين گروه نيز مورد مراقبت بودند كه مبادا دواى ديگرى ، به جاى دوايى كه طبيب تجويز كرده است ، به عمد يا اشتباه ، به بيمار بدهند ، مأمون و افشين عده‌اى را براى مراقبت در احوال داروفروشان برگزيدند . يكى از وظايف محتسب كه شغلش امر به معروف و نهى از منكر بوده است ، سركشى به كار اطبا و كحّلان و جرّاحان و شكسته‌بندها و دوافروشها بود . « محتسب » اطبا را وادار مىكرد كه قسم ياد كنند كه شغل خود را مطابق اصول شرافت انجام دهند و متعهّد به عهد ابقراطى شوند و نيز وظيفهء محتسب آن بوده است كه اطبا را مطابق اصولى كه حنين بن اسحاق در كتاب محنته الطبيب نوشته امتحان كند . - كحّالان را با كتاب چشم حنين بن اسحاق امتحان مىكردند ، شكسته‌بندها مىبايد از عهدهء امتحان مقاله ششم كتاب بولس الاجانيظى كه مخصوص شكسته‌بندى است برآيند ، جراحان مطابق محتويات كتاب جالينوس كه مخصوص جراحات و مرهم‌ها و تشريح و ساير مسائل جرّاحى بود ، امتحان مىشدند .\r\n« محتسب » با راهنمايى اطبا و متخصّصين دواشناسى ، در كار دوافروشان و اطبا نظارت كامل داشته است . « 1 » به نظر ادوارد براون ، پژوهندهء انگليسى ، زكرياى رازى بدون شك بزرگترين پزشك بالينى و مشاهده‌يى اسلام است . او و ابن سينا در پيشرفت پزشكى در خاور و باختر بىنهايت تأثير داشته‌اند . . . مهارت رازى در تجزيه و تحليل علايم بيمارى و روش درمان و معالجهء او بىشباهت به پزشكان روزگار ما نيست ؛ وى وضع عمومى يكى از بيماران خود را چنين توصيف مىكنند :\r\n\r\nتشخيص بيمارى\r\n« عبد الدين سواد ، دچار تبهاى نامنظمى بود كه گاه هرروز به وى عارض مىگشت ، و زمانى يك روز در ميان و گاهى هر چهار روز و يا شش روز ، و قبل از عارض شدن تب ، لرز مختصرى به او دست مىداد و به دفعات بسيار بول مىكرد ، من اين نظر را ابراز داشتم كه يا اين تبها مىخواهد ، به تب ربع مبدل شود ، و يا اين است كه بيمار زخمى در كليه دارد ، پس از اندك مدتى در بول بيمار چرك پيدا شد ، من به او خبر دادم كه ديگر تب باز نخواهد گشت و چنين شد .\r\nتنها چيزى كه مانع آن بود كه در نخستين بار نظر خود را درباره اينكه بيمار زخم كليه دارد ابراز كنم ، اين بود ، كه پيش از آن به تب غب « 2 » و تبهاى ديگر مبتلا بود و گمان\r\n\r\n\r\n","description":"","footnote":"\r\n( 1 ) . نقل و تلخيص از تتبعات دكتر قاسم غنى در مجله يادگار ، ( به مديريت عباس اقبال آشتيانى ) ، سال اول ، شماره 9 ، از ص 22 به بعد .\r\n( 2 ) . يك روز در ميان ، يك روز در ميان آمدن تب ، تب نوبه‌اى كه يك روز در ميان عارض شود . ( فرهنگ معين ) .\r\n","page_name":" 320 ","page_number":320},
  {"content":"\r\n\r\nمىرفت كه تبهاى نامنظم از التهاباتى باشد ، كه چون نيرو گيرد به تب ربع مبدل خواهد شد . . . چون با بول او چرك همراه شد به او داروهاى مدر خورانديم تا مادهء چركى از ميان رفت و پس از آن به معالجهء وى با گل مختوم و كندر و خون سياوشان پرداختم ، از بيمارى خلاص شد و در مدت دو ماه به سرعت شفاى كامل يافت . . . » « 1 »\r\n\r\nمعاينهء بيماران\r\nتوجه به وضع بيمار و معاينهء اعضاى بدن او ، از عهد رازى در ايران معمول بود . در عهد غزنويان سلطان سعيد عين الدوله بهرامشاه كنيزكى خريد صاحب جمال كه پس از چندى بيمار شد . چون او را به ابو سعيد موصلى نمودند گفت : « دليلش ( يعنى قاروره و بول ) را بياوريد تا ببينيم و به رنجورى واقف شوم . » چون قاروره بديد گفت : « اين رنجور مرا نماييد تا نبض و بشره و زبان ، و ته چشم او ببينم تا علت بهتر مرا معلوم گردد » « 2 »\r\nاز اقدامات خير عضد الدوله اصلاح و تكميل بيمارستانى است كه بنام وى مشهور شده است . راجع به محل اين بيمارستان ، قبلا با رازى مشورت كردند وى محلى را برگزيد كه از بركت آب‌وهواى مساعد ، گوشت در آن ديرتر فاسد مىشد . در اين بيمارستان 24 پزشك خدمت مىكردند . تعيين مسئولين بيمارستان با روشى انتخابى و دموكراتيك صورت مىگرفت ، يعنى از بين بيش از صد طبيب 50 تن را انتخاب مىكردند ، بعد از بين اين عده ده تن كه زبده‌ترين بودند برمىگزيدند و سپس از ميان اين ده نفر ، سه نفر را انتخاب و به عضد الدّوله معرفى مىكردند وى رازى را كه به حق ، پزشكى عاليقدر بود به رياست بيمارستان برگزيد .\r\n\r\nديوانه‌يى كه عضد الدّوله را ديوانه خواند\r\nيكى از اقدامات بسيار جالب عضد الدّوله ساختن دارالشّفاى ديوانگان در بغداد است . « هنگام افتتاح بيمارستان عضد الدّوله بين ديوانه‌ها ، قدم مىزد و حال آنان را مىپرسيد ، وقتى از يكى پرسيد كه حالت چطور است ؟ جواب داد از حال تو بهتر است ، زيرا تو ظاهرا از ما ديوانه‌ترى ! عضد الدوله با لبخند از ديوانه پرسيد ، چطور من از شما ديوانه‌ترم ؟ ديوانه جواب داد ، براى اينكه پول مردم عاقل را مىگيرى و صرف ما ديوانه‌ها\r\n\r\n\r\n","description":"","footnote":"\r\n( 1 ) . ادوارد براون ، به نقل از حاوى رازى ، ص 52 به بعد .\r\n( 2 ) . در پيرامون تاريخ بيهقى ، به اهتمام سعيد نفيسى ، ج اول ، ص 231 .\r\n","page_name":" 321 ","page_number":321},
  {"content":"\r\n\r\nمىكنى ! » « 1 »\r\n\r\nشرايط پزشكى\r\nدر چهار مقالهء نظامى عروضى در قرن ششم هجرى ، مختصّات يك پزشك حاذق ، چنين توصيف شده است : . . . طبيب بايد كه رقيق الخلق ، حكيم النفس ، جيد الحدس باشد ، اعنى كه او را سرعت انتقالى بود از معلوم به مجهول . . . دليل از نبض مىبايد گرفت و نبض حركت انقباض و انبساط است و سكونى كه ميان دو حركت افتد . . . و تفسره « 2 » را نيز همچنان الوان و رسوب او نگاه داشتن و از هر سويى بر حالتى دليل گرفتن ، نه كارى خرد است . . . بايد طبيب منطق بداند ، و جنس و نوع بشناسد ، و چون علت نشناسد ، در علاج مصيب نتواند بود ، و ما اينجا مثلى زنيم تا معلوم شود كه چنين است كه همى گويم : مرض جنس آمد و تب و صداع و زكام و سرسام و حصبه و يرقان نوع ، و هر يكى به فصلى از يكديگر جدا شوند و از اين هر يكى باز جنس شوند ، مثلا تب جنس است وحمى يوم و غب و شطرالغب و ربع ، انواع ، و هريك به فصلى ذاتى از يكديگر جدا شوند ، چنان كه حمى يوم جدا شود ، از ديگر تبها بدانكه درازترين مدّت او يك شبانه‌روز بود و درو تكسّر و گرانى و كاهلى وارد نباشد ، و تب مطبقه جدا شود از ديگر تبها بدانكه چون بگيرد تا چند روز باز نشود و تب غب جدا شود از ديگر تب‌ها بدانكه روزى بيايد و ديگر روز نيايد و تب شطرالغب جدا شود از ديگر تبها بدانكه يك روز سخت‌تر آيد و درنگش كمتر باشد و يك روز آهسته‌تر آيد و درنگش درازتر بود . . . چون طبيب حاذق باشد و بداند كه كدام تب است و مادّت آن چيست ، مركب است يا مفرد ، زود به معالجت مشغول شود . . . » « 3 »\r\nمولوى ، در جلد چهارم مثنوى معنوى ، به پاره‌اى معالجات و تلاشهاى پزشكى مردم كوچه و بازار ، براى نجات بيماران اشاره مىكند ، براى آنكه خوانندگان به حدود اطلاعات طبى تودهء مردم و خانواده‌ها در هفت قرن پيش ، كم‌وبيش آشنا شوند بيتى چند از كتاب مثنوى مولانا جلال الدين رومى را نقل مىكنيم :\r\n آن يكى دَبّاغ در بازار شد * تا خَرَد آنچه ورا ، در كار بُد\r\nچونكه در بازار عطّاران رسيد * ناگهان افتاد بيهوش و خميد \r\n\r\n\r\n","description":"","footnote":"\r\n( 1 ) . مقاله دكتر باستانى پاريزى ، راجع به شاهنشاهى عضد الدوله ، به نقل از راهنماى كتاب ، سال سيزدهم ، شمارهء 3 و 4 ، ص 282 .\r\n( 2 ) . پيشاب . بول\r\n( 3 ) . نظامى عروضى ، چهار مقاله تصحيح محمد معين ، ص 106 به بعد .\r\n","page_name":" 322 ","page_number":322},
  {"content":"\r\n\r\n جمع آمد خلق بر وى آن زمان * جملگان لا هول‌گو ، دَرمان‌كنان\r\nآن يكى كَف بر دلِ او مىبراند * وز گلاب ، آن ديگرى بر وى فشاند\r\nآن يكى دستش همى ماليد و سَر * وان دِگَر كَهگل « 1 » همى آورد تر\r\nو آن بخور و عود و شكر زد بهم * وان دگر از پوشِشَش مىكرد كَم\r\nو آن دگر نبضَش ، كه تا چون مىجهد * وان دگر « بو » از دهانش مىسِتَد\r\nتا كه مِى خورده است يا بَنگ و حشيش * خلق درماندند اندر بىهوشيش\r\n. . . يك برادر ، داشت آن دّباغ زفت * كُربز « 2 » و دانا بيامد زود تفت « 3 »\r\nگفت من رنجش همى دانم ز چيست * چون سبب دانى دوا كردن جلى « 4 » است\r\n. . . هم از آن سرگِين سگ داروى اوست * كه بدان او را همى معتاد و خواست \r\n\r\nجانورشناسى\r\nغير از رشتهء طب ، كه مورد علاقهء عموم مردم است ، در بخشهاى ديگر فرهنگ بشرى از جمله در جانورشناسى و صيد نيز كتابهاى زيادى به‌وسيله دانشمندان جهان اسلام به رشته تحرير درآمده است از جمله عجايب المخلوقات قزوينى ، اوصاف الحيوان و منافعها تأليف ابن بختيشوع و منافع الحيوان ابن الدريهم و حياة الحيوان دميرى ، همه متنهاى بزرگ جانورشناسى است .\r\n\r\nزمين‌شناسى\r\nدربارهء زمين‌شناسى كمتر اثرى به پاى آثار بيرونى مىرسد . وى طبيعت رسوبى حوضهء رود گنگ را كشف كرده و دربارهء آن چنين نوشته است :\r\nيكى از اين دشتها ، در هندوستان است كه از جنوب به اقيانوس هند محدود است . . .\r\nاگر خاك هندوستان را با چشم خود ملاحظه كرده و دربارهء ماهيت آن به تأمل پرداخته باشيد ، اگر سنگهاى گردى را در نظر بگيريد ، كه هر اندازه زمين را عميقتر بكنيد باز هم آنها را خواهيد يافت ، سنگهايى كه در نزديكى كوهها و آنجاها كه رودها جريان سريعتر دارند بزرگتر است و هرچه از اين كوهها دور تر شويد . . . كوچكتر مىشود ، و آنجا كه رودها به مصب دريا نزديك است اين سنگها خرد مىشود و به صورت دانه‌هاى شن\r\n\r\n\r\n","description":"","footnote":"\r\n( 1 ) . كاه و گل\r\n( 2 ) . حيله‌گر و دانا\r\n( 3 ) . باعجله و شتاب\r\n( 4 ) . معلوم و روشن\r\n","page_name":" 323 ","page_number":323},
  {"content":"\r\n\r\nدرمىآيد - اگر همهء اينها را درنظر بگيريد ناگزير چنين معتقد مىشويد كه در روزگارى هندوستان دريا بوده است و اين دريا به‌تدريج با رسوبات اين رودها پر شده است . با اين توصيف به خوبى پيداست كه بيرونى كاملا به دگرگونيهاى زمين‌شناختى كه درگذشته صورت گرفته واقف بوده از فرايند و تغييرات تدريجى آن آگاهى داشته است . در كتاب نزهة القلوب حمد إله مستوفى در زمينهء جانورشناسى مطالبى آمده است ، با آنكه ارزش علمى ندارد براى تفريح خاطر خوانندگان جمله‌يى چند از آن را نقل مىكنيم : در ذكر حيوانات برّى و آن پنج است :\r\n« وجه اول در ذكر حيوانات اهلى ، از ايشان ده صنف ، بر سبيل حروف ياد كنيم : ابل :\r\nشتر را به عربى بعير . . . خوانند جانورى عجيب خلقت و بزرگ هيكل ، كم خورش ، باركش و فرمانبردار است . . . به همهء مذاهب ماكول اللّحم است و گوشتش گرم و خشك به درجهء اول ، غذاى سوداوى غليظ دهد و شتر را زيركى است كه چون رنجور شود برگ بلوط خورد تا صحت يابد و چون آن را مار زهر زند ، خرچنگ خورد زهرمار در او مؤثر نشود . جگرش دفع نزول ماء العين ( آب چشم ) كند ، و روشنى بصر دهد شحمش « 1 » هرجا بنهند مار ، از او بگريزد و بواسير را مفيد شود . مويش بر ران چپ بندند سلس البول باز دارد . و شتر چند نوع است لوك ، بيسراك و بختى و بهترين به شكل و قيمت بختى و به باركشى بيسراك و به تحمل تشنگى لوك بود . . . »\r\nو ضمن بحث در خواص حمار مىنويسد : كژدم گزيده ، چون با شگونه بر او سوار شود و خر روان گردد ، الم تسكين يابد مغزش با روغن زيت آميخته ، موى دراز كند ، دندانش زير بالين نهند خواب آرد ، جگرش تب ربع و صرع زايل كند و به ناشتا بهتر بود ، سپرزنش « 2 » شير افزايد ، سمش صرع و برص ببرد و چون با زيت بياميزند خنازير و ناسور ببرد . اكل گوشتش دفع زهر و جذام كند ، پيهش گداخته جراحات و قروح به اصلاح آورد آب سرگين تازه‌اش در بينى چكانند رعاف « خون‌ريزى » بينى بنشاند . بولش بر كشتى مالند ماهيان بر آن جمع شوند ، خونش بواسير ببرد و كودك بدخوى را خوش‌خوى گرداند . شيرش به غرغره كردن درد دندان بنشاند و به خوردن ، سرفهء كهن ببرد . . . » « 3 »\r\n\r\n\r\n","description":"","footnote":"\r\n( 1 ) . پيه و گوشت .\r\n( 2 ) . غده‌يى است گلبول‌ساز .\r\n( 3 ) . همان كتاب ، ص 122 به‌بعد .\r\n","page_name":" 324 ","page_number":324},
  {"content":"\r\n\r\n\r\nتنوّع موضوعات و مباحث علمى و فرهنگى در قرون وسطا\r\n\r\nطبقه‌بندى علوم\r\nطبقه‌بندى علوم در عالم اسلام از قرن سوم هجرى ( نهم ميلادى ) آغاز شد و پس از آن اندك‌اندك اين كوشش و تلاش افزايش يافت « در آغاز ، مبناى اين طبقه‌بندى تقسيم ارسطويى علوم به نظرى ، عملى و صناعى بود ، . . .\r\nاين طبقه‌بندى بعدها رفته‌رفته كاملتر شد ، علوم اسلامى بر علوم قديمى افزوده شد و معرفت دينى و مابعد طبيعى به معنى عرفان بالاترين درجه را پيدا كرد . يكى از قديمترين و مؤثرترين طبقه‌بنديها از فارابى است كه در كتاب احصاء العلوم بيان شده . . . و با جزئى تغيير مورد قبول ابن سينا ، غزالى و ابن رشد واقع شده است .\r\n1 . وى در احصاء العلوم ، علم زبان را به هفت بخش تقسيم مىكند :\r\n1 . علم الفاظ مفرد ، 2 . علم الفاظ مركب ، 3 . علم قوانين الفاظ مفرد ، 4 . علم قوانين الفاظ مركب ، 5 . علم قوانين درست نوشتن ، 6 . علم قوانين درست خواندن .\r\n2 . علم منطق را به هشت بخش تقسيم مىكند و در آن از مقولات و قوانين معقولات و قوانين سنجش « قياس » و قوانين برهان و گفتارهاى جدلى سفسطه و قوانين خطابه و قوانين شعر سخن مىگويد .\r\n3 . علم تعاليم را به هفت بخش ، يعنى علم عدد ، علم هندسه ، علم مناظر ، علم نجوم ، علم موسيقى ، علم اثقال و علم حيل ( كه شامل جبر و مقابله و معمارى و مهندسى و علم ساختن آلات نجوم و آينه‌ها و ظرفهاى عجيب مىشده است ) تقسيم مىكند .\r\n4 . علم طبيعى را نيز به هفت بخش تقسيم مىكنند شامل 1 . بحث در آنچه ميان اجسام طبيعى مشترك است ، 2 . بحث در اجسام بسيط و عناصر اجسام مركب ، 3 . بحث در پيدا شدن و نابود شدن ( كون و فساد ) ، 4 . بحث در اعراض و انفعالات عناصر ، 5 .\r\nبحث در اجسام تركيب يافته از عناصر ، 6 . بحث در معادن ، علم گياهان ، علم جانوران .\r\n5 . علم الاهى يا مابعد الطّبيعه را نيز به سه بخش تقسيم مىكند شامل : 1 . بحث در موجودات از لحاظ وجود ، 2 . بحث در اصول و مبادى براهين ، 3 . بحث در موجوداتى كه جسم نيستند .\r\n6 . علوم مدنى و فقه و كلام كه شامل سياست مدن و علوم مدنى و علم فقه و علم كلام بود .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nپس از نخستين كوششها ، طبقه‌بندى علوم ، توسط ابن سينا و جمعيّت اخوان الصفا و فخر رازى دنبال شد و سرانجام دقيقترين تقسيم‌بندى به همّت ابن خلدون صورت گرفت .\r\nبه‌نظر او علومى كه در جهان اسلام تحصيل و تدريس مىشود به قرار زير است :\r\n1 . علوم عقلى : شامل منطق و علوم طبيعى ( طب و فلاحت ) .\r\n2 . الهيات : شامل ساحرى ، طلسمات ، علم اسرار حروف و علم كيميا .\r\n3 . علم مقادير : شامل علم هندسه ، حساب ، موسيقى ، علم نجوم .\r\n4 . علوم نقلى : شامل علم قرآن و تفسير ، علم حديث ، علم كلام ، علم فقه ، علم تصوف ، علم زبان عربى ، مشتمل بر لغت نحو بيان و ادب .\r\nالبته علومى كه در بالا برشمرديم در همه مؤسسات فرهنگى قرون وسطا بطور منظم تدريس نمىشد ، بلكه هريك از اين رشته‌ها در سازمانهاى رسمى يا خصوصى به اشخاص ذيعلاقه تدريس و از نسلى به نسل ديگر منتقل مىشده است . به‌همين جهت بايد هريك از آنها را جزئى ، از حيات عقلى در جهان اسلامى بدانيم . . . » « 1 »\r\nغير از هيأت و نجوم كه دانشمندان اسلامى در راه آن تلاش كرده‌اند ، جغرافيا نيز موضوع تأليفات و تحقيقات متعددى از طرف صاحب‌نظران بوده است .\r\n\r\nاطلاعات جغرافيايى و وضع راهها و دريانوردى\r\nبيرونى در كتاب تحديد نهايات الاماكن ، نخست از دشواريهاى مسافرت و تحقيق در روزگار گذشته سخن مىگويد و سپس مىنويسد : « تحصيل اطلاعات دربارهء جاهاى مختلف زمين ، اكنون بيرون از قياس سهلتر و مطمئنتر شده است ، اكنون گروهى از امكنه را مىيابيم كه در جغرافياى بطلميوسى در شرق امكنه ديگر قرار داده شده در صورتى كه واقعا در مغرب آن امكنه واقع است ، و برعكس . . . تحقيقات جغرافيايى در ميان دانشمندان مسلمان ، نه‌تنها شامل سرزمينهاى اندلس و شمال آفريقا و جنوب اروپا و قسمتهاى مختلف قارهء آسيا مىشد ، بلكه اقيانوس هند و درياهاى مجاور آن را نيز شامل مىشده است . مسلمانان نيز توانستند در قسمتهاى دور از كرانهء درياها سفر كنند و به همين‌جهت\r\n\r\n\r\n","description":"","footnote":"\r\n( 1 ) . نقل و تلخيص از كتاب علم و تمدن در اسلام ، تأليف دكتر نصر ، ترجمهء احمد آرام ، از ص 45 به بعد .\r\n","page_name":" 326 ","page_number":326},
  {"content":"\r\n\r\nبود كه فن كشتيرانى و نقشه‌نگارى را كه با اين گونه دريانوردى ارتباط داشت توسعه دادند ، همچنين اسطرلاب را براى كشتيرانى تكميل كردند . جغرافيا در ميان مسلمانان نيز پيوند نزديكى با علم نجوم داشت . رصدخانه‌ها به اندازه‌گيريهاى جغرافيايى مىپرداختند كه از جملهء آنها تعيين طول قوس يك درجه و محاسبه طول و عرض بلد بود . . . در قرن سوم . . . از بركت پيدا شدن دستگاه بريد ( چاپار ) و نيازمندى به شناختن راههاى ارتباطى استانهاى مختلف با يكديگر ، يك رشته تأليفات به‌نام المسالك و الممالك ( راهها و كشورها ) پيدا شد كه نويسندگان آنها كسانى چون كندى ، احمد سرخى و ابن خرداد به بودند . در قرن بعد كسان ديگرى همچون ابو زيد بلخى و اصطخرى و ابن حوقل ، آثارى مشابه ، به‌همان نام انتشار دادند .\r\n\r\nكشتيرانى در اقيانوس هند و كشف خاور دور\r\nقرنهاى سوم و چهارم ، همچنين ، زمان طلوع كشتيرانى در اقيانوس هند توسط ناخدايان مسلمان و اكتشاف خاور بوده است .\r\nنخستين توصيف چين ، درواقع از همان زمان است كه سليمان تاجر ، گزارش سفر دريايى خود را به آن سرزمين نوشت . در قرن چهارم تأليف دايرة المعارف بزرگ ابن رسته ، سفرنامه ابن فضلان و صورة الاقاليم ابو زيد و احسن التقاسيم فى معرفة الاقاليم مقدسى و حدود العالم ( كه مؤلف آن معلوم نيست ) به بسط اطلاعات جغرافيايى مسلمانان كمك شايان كرد .\r\nدر قرون بعد مروج الذهب مسعودى و سفرنامه ناصر خسرو و سياحتنامهء ابن جبيير و معجم البلدان ياقوت حموى ، اطلاعات گوناگونى در زمينهء اوضاع طبيعى و جغرافيايى ممالك اسلامى در اختيار مردم گذاشت .\r\n\r\nنظريات ياقوت\r\nبراى آنكه خوانندگان به حدود اطلاعات و طرز جهان‌بينى محققان اسلامى واقف گردند ، جمله‌يى چند از تحقيقات آنان را نقل مىكنيم . ياقوت در مقدمهء معجم البلدان چنين مىنويسد : « سپاس خداى را كه زمين را گسترد و كوهها را چون ميخها آفريد و از اين راه برآمدگيها و فرورفتگيها و بيابانها و كشورها را پراكند و در اين ميان نهرها و سيلابها و رودها ، روان ساخت و به بندگانش آموخت كه براى خود خانه بنا كنند . . . پس بناها برافراشتند و شهرها آبادان كردند و در دل سنگهاى كوهها ، خانه‌ها تراشيدند و چاهها و آب‌انبارها ساختند . . . سپس مىنويسد :\r\n« اين كتابى است در نامهاى شهرها و كوهها و رودها و جلگه‌ها و دهكده‌ها و محله‌ها و\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nجايگاهها و درياها و بركه‌ها و تپه‌ها ، در تأليف آن آهنگ شوخى و بازى نداشته‌ام و ميلى يا ترسى مرا بر اين كار نينگيخته است . . . » « 1 »\r\nمسعودى در كتاب مروج الذهب و معادن الجواهر ، راجع به قسمتهاى مختلف زمين چنين اظهار نظر مىكند : علماى رياضى ، زمين را به چهار ربع تقسيم كرده‌اند مشرق ، مغرب ، شمال و جنوب - تقسيم ديگر زمين به مسكون و غيرمسكون و آباد و غيرآباد است . آنان مىگويند زمين گرد است و مركز آن در مركز آسمان قرار دارد و هوا از هر سو آن را فراگرفته است . زمين در مقايسه با منطقة البروج حكم نقطه‌يى را دارد .\r\nآغاز قسمت حاصلخيز زمين را از جزاير خالدات مىدانند . . . « مسعودى در مورد خشكيها و درياها مىنويسد :\r\n« فيلسوفان دربارهء شكل درياها ، نظرهاى مختلف دارند ، بيشتر قدما همچون رياضيدانان هندى و يونانى ، برآنند كه سطح درياها محدّب است . . . ولى اين فرضيه در نظر كسانى كه سخت از وحى آسمانى پيروى مىكنند مردود است . دسته اول براى اثبات رأى خود دلايل گوناگون اقامه مىكند ، اگر با كشتى سفر كنيد خشكى و كوهها به‌تدريج از نظر پنهان مىشود تا به جايى برسيد كه بلندترين قلّه كوه هم ديده نمىشود و بالعكس موقعى كه به ساحل نزديك مىشويد به‌تدريج چيزهاى واقع بر خشكى را مىبيند ، نخست كوهها را مىبيند و چون به ساحل نزديكتر مىشويد درختها و دشتها را خواهيد ديد .\r\nدر مورد كوه دماوند نيز وضع بر همين منوال است . . . به علت بلندى آن ، از يكصد فرسنگ مسافت ، ديده مىشود . . . » « 2 »\r\n\r\nتاريخ طبيعى\r\nمطالعات تاريخ طبيعى در قرون وسطا ، چه در جهان اسلام و چه در مسيحيت موضوعات مختلفى را از جغرافيا و زمين‌شناسى و گياه‌شناسى و جانورشناسى و مردم‌شناسى گرفته تا تاريخ انبيا و اساطير و علم تكوين ، همه را شامل مىشده است .\r\nمورخان عربى جهان اسلام ، همچون طبرى و مسعودى ، تاريخ نوع بشر را از هنگام آفرينش جهان آغاز مىكردند و حالت وجود اجتماعى نوع بشر را وابسته به محيط كيهان\r\n\r\n\r\n","description":"","footnote":"\r\n( 1 ) . ياقوت حموى ، معجم البلدان ، ترجمه صفحهء اول و دوم مقدمه ، به نقل از كتاب علم و تمدن در اسلام ، اثر دكتر نصر ، ترجمهء احمد آرام ، از ص 83 به بعد ( نقل و تلخيص ) .\r\n( 2 ) . همان كتاب ، ص 97 به بعد .\r\n","page_name":" 328 ","page_number":328},
  {"content":"\r\n\r\nآن مىدانستند . درواقع تاريخ طبيعى در اسلام در قالب تاريخ دينى رشد و تكامل پيدا كرده است . . . از بركت توسعهء جهان اسلامى علماى تاريخ طبيعى مسلمان ، توانستند از قسمتهاى مختلف زمين ، اطلاعاتى به دست بياورند ، بسيار بيش از آنچه در كتابهاى قديمى يونانى و رومى همچون تاريخ طبيعى پلينى فراهم آمده بود . جهانگردانى همچون ابن جبير ، ابن بطوطه مىتوانستند از كرانه‌هاى اقيانوس اطلس تا قلب آسيا سفر كنند و مشاهدات خويش را دربارهء گياهان ، جانوران و ساير سيماهاى طبيعى اين سرزمينها در تأليفات خويش بياورند در اين قبيل كتابها بعضى همچون آثار بيرونى و سيوطى ، تاريخ ، با تاريخ طبيعى درهم آميخته است درحالىكه در بعضى ديگر ارزش تاريخى كتاب ، بيشتر و در برخى ديگر همچون الفلاحة النبطّيه تأليف ابن وحشيه و كتاب الفلاحة تأليف ابن عوام ، كتاب ، از يك موضوع واحدى ، چون كشاورزى بحث مىكند .\r\nدر كتاب الجماهر فى معرفة الجواهر بيرونى ، موضوع بحث ، معادن و كانيهاست در قرن دوم هجرى اصمعى از ادباى بزرگ زبان عرب چند رساله در جانورشناسى ، دربارهء شتر ، گوسفند ، اسب و جانوران ديگر ، و تشريح بدن انسان تأليف كرده بود . جاحظ مانند اصمعى زبان‌شناسى را با جانورشناسى و سنتهاى يونانى را با عربى در هم آميخته است در رسايل اخوان الصّفا نيز جسته‌جسته از زمين‌شناسى ، كانىشناسى و گياه‌شناسى و جانورشناسى سخن به ميان آمده است در كتاب المرشد الى جواهر الاغذيه و قوى المفردات ، احمد تميمى اطلاعات فراوانى دربارهء گياه‌شناسى و كانىشناسى آورده است .\r\nغير از كتبى كه مسلمانان اندلس در قرن پنجم در زمينهء كشاورزى و گياه‌شناسى تأليف كرده‌اند كتاب الادوية المفرده غافقى اندلسى و كتاب الفلاحة ابن عوام هم‌وطن او ، از مهمترين كتبى است كه در زمينهء كشاورزى نوشته شده است . » « 1 »\r\n\r\nفيزيك\r\nدر دوران قرون وسطا ، بحث و تحقيق در فيزيك ، چه در ميان فلاسفه و چه در ميان متكّلمان بر پايه استدلال منطقى قرار داشت ، و معمولا وابسته به مشاهدهء مستقيم نبود . با اين‌حال مردانى چون قطب الدين شيرازى و بزرگترين فيزيكدان عالم اسلام « ابن هيثم » و نيز ابو ريحان بيرونى كه وزن مخصوص كانيها را اندازه گرفت ، و ابو الفتح خازنى كه او نيز در اندازه‌گيرى وزن مخصوص و ثقل كار كرده است ، در روش و برداشت كار خود شبيه به محقّقان جديد بودند و به مطالعه و\r\n\r\n\r\n","description":"","footnote":"\r\n( 1 ) . مأخوذ از همان كتاب .\r\n","page_name":" 329 ","page_number":329},
  {"content":"\r\n\r\nتحقيق روى پديده‌هاى طبيعى توجه مىكردند ، ابن هيثم بخصوص در زمينهء نور تحقيقات جالبى كرد . « او مانند اقليدس فيزيكدان نظرى و تجربى هردو بود . به منظور حركت مستقيم الخط نور ، يافتن خصوصيات سايه ، موارد استعمال عدسيها ، و خاصيّت اتاق تاريك ، تجربه‌هايى انجام داد . . . حتى چرخ‌تراشى داشت كه با آن عدسيها و آيينه خميده را براى تجربه‌هاى خود تهيه مىكرد . . . » « 1 »\r\n\r\nشيمى\r\nدر رشتهء شيمى و كيميا ، نيز صاحبنظران اسلامى پيشرفتهايى كرده‌اند ، از جمله « كتاب سر الاسرار » كه مهمترين تأليفات كيمايى رازى است ، درواقع كتابى در شيمى است كه با مصطلحات كيميا ، بيان شده است . در اين كتاب ذكر فرايندها و آزمايشهايى از شيمى آمده كه خود رازى آنها را انجام داده است كه مىتوان كوششهاى او را با اشكال معادل آن اعمال ، در شيمى جديد ، همچون تقطير و تكليس و تبلور و غيره مطابق دانست .\r\nرازى در اين كتاب و در آثار ديگرش بسيارى از آلات شيميايى را همچون قرع و انبيق و قابله « 2 » و آثال و ديگ و چراغ‌نفتى و اجاق و تابشدان و سنگ صلايه و نظاير آنها را شرح كرده است كه بسيارى از آنها تا زمان حاضر ، مورد استعمال دارد . . . وى خواص شيميايى و دارويى مواد را شرح مىدهد ، و از اين لحاظ بعضى كشفيات بزرگ همچون كشف الكل و بعضى اسيدها را به او نسبت داده‌اند . رازى با انكار خرافات و تفسير باطنى اشياء ، جنبه‌هاى رمزى كيميا را نيز حذف كرده و از آن علمى برجاى گذاشته است كه تنها با خواصّ خارجى اشياء كار دارد و اين همان علم شيمى است . اينك نمونه‌يى از سرّ الاسرار او :\r\n\r\nتعاليم عملى رازى براى ذوب فلزات\r\nگداختن فلزات : « گداختن آهن مشكلترين كارهاست زيرا هنگام گداختن ، مانند آب روان نمىشود مگر آنكه آن را با داروى بخصوص به عمل بياورند . روش گداختن آهن به شرح زير است : برادهء آهن را به هر اندازه‌يى كه بخواهى بردار ، و بر روى آن يك چهارم وزنش زرنيخ سرخ و نرم بريز و مخلوط نما و آن را در كيسه‌يى بريز دور آن را با گل بگير و در تنور بگذار ، سپس آن را بيرون بياور و وزن كن و روى آن يك ششم وزنش نطرون بريز و\r\n\r\n\r\n","description":"","footnote":"\r\n( 1 ) . همان كتاب ، ص 122 .\r\n( 2 ) . ظرفى كه مايع قرع و انبيق در آن جمع شود .\r\n","page_name":" 330 ","page_number":330},
  {"content":"\r\n\r\nبه آن روغن زيتون مخلوط كن و اين مخلوط را در بوته‌يى كه كف آن سوراخ است بريز و آن را بر روى بوته ديگر بگذار و حرارت بده تا آنچه آبگون شده فرو ريزد ، آن را بردار و دوبارهء بگداز با نوشادر و زاج‌شامى كه هردو كوبيده و با روغن زيتون مخلوط شده است مخلوط كن و از آن گلوله‌هاى كوچك بساز و هر چند بار كه خواهى آن را ذوب كن و هر بار از آن مخلوط به آن اضافه كن تا سرعت ذوب شدن و سفيدى آن بيشتر گردد . هرگاه اين عمل را چند بار تكرار كنى ، مانند نقره به آسانى ذوب مىشود . » روش گداختن مس به شرح زير است :\r\n« مس را به پاره‌هاى كوچك ببر و آنها را در بوته‌اى بريز و در كوره بگذار و روى آن درون كوره زغال بريز تا پر شود و در كورهء هوا بدم تا مس گداخته شود سپس روى آن مقدارى بوره زرگرى بپاش . . . تا چشمش باز شود يعنى تا ببينى كه آن جسم ، منقلب شده است . . . » « 1 » امروز با پيشرفت علوم ، دانشمندان معتقدند كه شيمى علمى است كه از تركيب مواد و تغييراتى كه در شرايط گوناگون در تركيب آنها دست مىدهد ، و قوانينى كه اين تغييرات تابع آنها هستند بحث مىكند . تغييرات در تركيب مواد ، يا تغييرات شيميايى ، در مقابل تغييرات در حالت يا ساختمان جسم ( تغييرات فيزيكى ) است - مانند تبديل يك قطعه جسم « صلب » به « گرد » . يا تغييرات جسم از مايع به گاز كه موضوع علم فيزيك است . معذلك تعيين حدفاصل قاطعى بين علم شيمى و فيزيك مقدور نيست . در بعضى موارد ، مثلا در بررسى تأثير يك اسيد بر يك فلز از يك طرف ، و اندازه‌گيرى سرعت جسم ساقط از طرف ديگر ، كار عالم شيمى با كار عالم فيزيك كاملا از هم متمايزند ، اما اگر مسائل دو علم را با نظر وسيعترى بنگريم ، اين تمايز از بين مىرود . مثلا انرژى و تغييرات آن را معمولا در قلمرو علم فيزيك مىشمارند و فعل و انفعالات شيميايى را بخشى از علم شيمى ، معذلك بعضى از تغييرات شيميايى ( مانند تركيب زغال سنگ يا نفت با اكسيژن ) از منابع مهم انرژى هستند و معهذا فيزيكدان و شيميدان هردو بايد به آنها عطف توجه كنند ، خلاصه ، اگرچه مىتوان براى شيمى ، چنان كه در آغاز اين مقاله گذشت ، تعريفى آورد ، بايد توجه داشت كه هر تعريفى از اين علم ، مبهم و ناتمام است . . . » « 2 »\r\nبه‌نظر ، « نلينو » خاورشناس ايتاليايى ، « تاريخ علوم براى كسى كه بيندشد مايهء عبرت است و براى كسى كه بپذيرد اندرز است و درس اخلاق آموزنده‌يى است كه ارزش دانش را در زندگى اجتماعى و لزوم پاسدارى از كسانى را كه به آن پرداخته‌اند به آدمى\r\n\r\n\r\n","description":"","footnote":"\r\n( 1 ) . همان كتاب ، ص 293 ، به نقل از كتاب المدخل التعليمى رازى ، ترجمهء مهندس شيبانى ، ص 83 به بعد .\r\n( 2 ) . دايرة المعارف فارسى ، جلد دوم ، ص 1539 .\r\n","page_name":" 331 ","page_number":331},
  {"content":"\r\n\r\nنشان مىدهد ، و نيز همين تاريخ ، رشتهء ارتباط عقلى بشر را از دورترين زمان گذشته تا دورترين زمان آينده به يكديگر ، به صورتى ناگسسته اتصال مىدهد ، چه هر نسلى همان گونه كه از ميراث علمى و اكتشافى نسلهاى گذشته سود مىبرد ، به همان‌گونه . بر وى واجب است كه اين ميراث گرانبها را حفظ كند و بر آن بيفزايد تا آيندگان از آن سود ببرند . . . فهم تاريخ علوم و روش پيشرفت و اسباب ترقى يا انحطاط آنها براى كسى حاصل مىشود كه بر اخبار دانشمندان آگاه باشد ، و به شناختن اوضاع و احوال روزگارى كه در آن مىزيسته‌اند توجه كند . تاريخ علوم شامل دو قسمت است : قسمتى از آن شرح حال حكيمانى است كه در فن مورد بحث صاحبنظر بوده و در آن تأليفاتى داشته‌اند و قسمت ديگر بيان انديشه‌ها و اكتشافات و اختراعات ايشان است و كارهايى كه براى كاملتر كردن دانسته‌هاى پيشينيان صورت داده‌اند . . . » « 1 »\r\n\r\nعلم نجوم\r\nدر تاريخ نجوم اسلامى اثر نلّينو ضمن بحث در پيرامون حدود دانش اعراب در دوره جاهليت و آغاز اسلام چنين آمده است :\r\n« دوره خلفاى راشدين از لحاظ علوم عقلى ، تفاوتى با دوره جاهليت نداشت چه زمان آشوبها و جنگهاى داخلى و كشورگشايى و جهاد براى گسترش آيين اسلام و برافراشتن پرچمهاى پيروزى آن در سرزمينهاى دوردست بود . به همين جهت در اين دوره مسلمانان جز به سياست و جهاد و به‌دست آوردن غنيمت و امور دينى و شعر توجهى نداشتند و بازار علم به نهايت درجه ، بيرواج بود . پس از تأسيس دولت امويان . . . خلفاى بنىاميه پس از فراغت از امور سياسى . . . تنها به احياى علوم جاهليت و خوشگذرانى پرداختند . . . فقط خالد بن يزيد بن معاويه را بايد استثنا كرد . وى كه حكيم آل مروان است ، در مصر دانشمندان را به ترجمهء آثار يونانى به عربى تشويق مىكرد ، شخصا به طب ، احكام نجوم و كيميا رغبت تمام داشت و گويند نزد حكيمان اسكندرانى كيميا تحصيل كرد و تأليفاتى به وى منسوبست » « 2 » . خلاصه آنكه مسلمانان در قرن اول و اوايل قرن دوم هجرى از علم نجوم و ديگر علوم رياضى و طبيعى دور بودند . . . و احاديثى وضع كرده‌اند كه انسان عاقل نمىتواند بپذيرد و سخن را در خرافات به دراز كشانيده‌اند . . . ازجمله مطهر بن طاهر مقدسى از علماى قرن چهارم در كتاب « البدء و الّتاريخ » مىنويسد : ابو حذيفه ، از عطاء نقل كرده است كه گفت به من خبر رسيده است كه طول و عرض خورشيد و ماه نهصد فرسخ\r\n\r\n\r\n","description":"","footnote":"\r\n( 1 ) . تاريخ نجوم اسلامى اثر نلينّو ، ترجمهء احمد آرام ، ص 13 و 15 .\r\n( 2 ) . دايرة المعارف فارسى ، جلد يك ، ص 877 .\r\n","page_name":" 332 ","page_number":332},
  {"content":"\r\n\r\nدر نهصد فرسخ است و ضحاك گفت كه آن را حساب كردم و نه هزار فرسخ يافتم . . . از عكرمه به ما روايت كردند كه گفت بزرگى خورشيد به اندازهء دنيا و ثلث آن است و بزرگى ماه درست به اندازه دنياست و از مقاتل روايت است كه گفت ستارگان به مانند قنديلها از آسمان آويزانند . . . » « 1 »\r\nبا گذشت زمان ، افكار و انديشه‌هاى خرافى جاى خود را به حقايق علمى داد . به عقيدهء نلّينو « هر نسلى همان‌گونه كه از ميراث علمى و اكتشافى نسلهاى گذشته سود مىبرد به همان‌گونه بر وى واجب است كه اين ميراث گرانبها را حفظ كند و بر آن بيفزايد تا آيندگان از آن سود برند . . . تاريخ علوم سراسر داد و ستد است ، آنچه را كه قومى ابداع و اختراع كرده ، قومى ديگر پذيرفته و بر آن افزوده است . . . آيا روزى كه دو دانشمند ايتاليايى « ولتا » و « گالوانى » به راز برق پى بردند و پيلهايى را كه به‌نام آنها معروف است اختراع كردند ، چه كسى خيال مىكرد كه روزى همين برق در تمدّن بشرى مقامى را كه امروز پيدا كرده است خواهد داشت و در پى آن ، چه تغييرات عظيمى در زندگى پيدا خواهد شد و بشريت چه سود عظيمى از آن خواهد برد ؟ » « 2 »\r\n\r\nوسايل و آلات مكانيكى در دوران بعد از اسلام\r\n\r\nمكانيك\r\nبه نظر بارون كارا دووو « 3 » در رشته مكانيك نگاهدارى از دو اثر مهم علم يونانى را مديون مسلمانان هستيم ، يكى مكانيك هرون اسكندرانى و ديگر پنوماتيك « 4 » فيلون بيزانسى . - از مسلمانان دربارهء مكانيك اندك چيزى به يادگار مانده است ، درحالىكه دربارهء علوم ديگر ، همچون حساب و نجوم آثار فراوانى در دست است . نسخهء كتاب احمد بن موسى در مكانيك در واتيكان و نسخهء مصّور شدهء آن در برلين و كوتا موجود است . . . و در آن توضيحاتى دربارهء اشكال گوناگون فوّاره و چراغهايى كه سطح روغن در آنها ثابت مىماند ، و منابع آب با سطح ثابت همچون در ساعتهاى آبى آمده است .\r\n\r\n\r\n","description":"","footnote":"\r\n( 1 ) . تاريخ نجوم اسلامى ، اثر نلّينو ، ترجمهء احمد آرام ، از ص 15 به بعد .\r\n( 2 ) . تاريخ نجوم اسلامى ، پيشين ، ص 17 .\r\n( 3 ) .  Baron Cara de vaux \r\n( 4 ) .  Peneumatique \r\n","page_name":" 333 ","page_number":333},
  {"content":"\r\n\r\nاز دانشمندان مسلمان در رشتهء مكانيك « جزرى » موقعيّت و مقام ممتازى دارد . وى خود آلات مكانيكى ساخته و در كتابهاى قديمى مطالعه فراوان كرده و كتاب خود را به سال 602 ه ( 1205 - ميلادى ) به فرمان « قرا ارسلان » در ديار بكر تأليف كرده و در مقدمه كتاب هم از لحاظ ساختن آلات و هم از جهت عرضه كردن نظريّه‌ها ، مدعى اصالت و ابتكار اثر خود شده است : « اين كتاب مشتمل بر رفع نقايص آثار گذشتگان و نظريّه‌هايى است كه از نتايج ، استنباط كرده‌ام ، و قضايايى كه خود واضح آنها بوده و گمان ندارم كسى پيش از من آنها را طرح كرده باشد ، من يقين دارم همه كسانى كه اين كتاب را مىخوانند از كوشش من قدردانى خواهند كرد . » در آثار اسلامى به‌ندرت مىتوان كسى را يافت كه به اين صراحت به سهم خود در پيشرفت علم اشارهء كرده باشد . كتاب به شش بخش تقسيم شده است : ساعتهاى آبى ، ظرفهاى شگفت‌انگيز ، طشت ، ابريق ، حوضها و فوّاره‌ها ، آسيابهاى بالابرندهء آب . اين عناوين نشان مىدهد . كه كتاب از گونهء كتاب فيلون است . به ميانجيگرى اين رساله و آثار فنّى و اطلاعاتى كه از مؤلفان ديگر در دست است مىتوان از آلات مكانيكى مورد استعمال در مشرق‌زمين ، و ساعتهاى آبى ، ارگها و آلات سوت‌زننده و خودكارها و تلمبه‌ها و فوارّه‌ها و آسيابهاى آبى و بادى و ترازوها ، اطّلاعاتى به‌دست آورد . ايرانيان و اعراب ، ساعت آبى مىساختند و ساعتى كه هارون الرشيد براى شارلمانى فرستاد مؤيد اين معنى است ، و ابن بطوطه نيز ، در سفرنامهء خود از ساعت آبى و فوّاره‌يى در مسجد اموى دمشق سخن گفته است . « 1 »\r\nدر آثار دانشمندان اسلامى ، نوشته‌هاى فراوانى دربارهء ترازو موجود است . فارابى فيلسوف در تقسيم‌بندى خود از علوم ، مقاله‌اى دربارهء علم اجسام وزين دارد - ابن سينا علم اوزان را شاخه‌اى از علم هندسه شمرده است . . . مقاله‌هاى متعددى به ترازوى ايستايى « هيدرواستاتيك » اختصاص دارد كه در آن جسم وزن كردنى مطابق روش « ارشميدس » در آب فرو مىرود - در آثار گذشتگان كارهاى مربوط به مهندسى و راه‌سازى و پل‌سازى و كانال‌كشى و ساختن بناهاى عظيم و دژها ، بطور منظّم و با روش علمى مورد مطالعه و تحقيق قرار نگرفته است .\r\n\r\nپلى عظيم و تاريخى\r\nياقوت حموى ضمن توصيف آثار ساسانيان از پلى كه به دستور مادر اردشير بنا شده سخن مىگويد و آن دو پل است « يكى در\r\n\r\n\r\n","description":"","footnote":"\r\n( 1 ) . بارون كارا دووو : متفكران اسلام ، ج اول ، جغرافيادانان ، علوم رياضى و طبيعى ، ترجمهء احمد آرام ، ص 167 به بعد .\r\n","page_name":" 334 ","page_number":334},
  {"content":"\r\n\r\nاهواز و ديگرى كه از عجايب دنياست ميان ايذج و رباط قرار دارد و آن بر رودخانهء خشكى است كه جز در ايّام بارندگى ، آب ندارد ، ولى در اين هنگام همچون دريا خروشان مىشود . گشادگى پل بر روى زمين هزار ذراع است و عمق آن 150 ذراع و گشادگى پايين آن ده ذراع . براى ساختن پايه‌هاى پل ، زمين را كندند و آن را با آهن و سرب پر كردند تا به سطح زمين رسيد و هرچه بالاتر مىآمد آن را تنگتر مىكردند و ميان پايه‌هاى پل و كنار وادى را تا ارتفاع 40 ذراع با جوشهاى آهن ، آكندند و روى آن سرب گداخته ريختند و آنگاه پل را روى آن پايه‌ها قرار دادند . ياقوت پس از آن مىنويسد كه اين پل در دورهء اسلام مدتى قابل استفاده نبود تا اينكه محمد بن احمد قمى و زير حسن آل بويه سازندگان و مهندسان را فراخواند و سخت در تعمير پل كوشيد . كاركنان در سبدهايى كه بر قرقره‌ها آويخته بود پايين مىرفتند تا به پايهء پل برسند و چون به آنجا رسيدند سرب و آهن گداختند و آنها را بر روى سنگها ريختند تا زدن طاق پل پس از چند سال ميّسر شد . » « 1 »\r\n« چرخها و ديگر دستگاههاى آبگرد ، در جهان اسلام ، براى دو منظور به كار مىرفت ، يكى براى بالا كشيدن آب از چاهها و رودها به منظور آبيارى زمين يا سيراب كردن دامها ، و ديگر براى به راه انداختن آسيابها « 2 » - منابع مختلف مخصوصا تاريخ سيستان ، ( تصحيح ملك الشعراى بهار ) از وجود آسياى آبى و آسياى بادى در سيستان و ديگر نقاط خبر داده‌اند .\r\n\r\n\r\n","description":"","footnote":"\r\n( 1 ) . همان كتاب ، ص 179 - 180 .\r\n( 2 ) . همان كتاب ، ص 184 .\r\n","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nسير تفكر و انديشه‌هاى علمى و فلسفى در اواخر عهد سلجوقى\r\nاز اواخر دوره سلجوقيان ، بازار فلسفه و تفكر علمى رو به كسادى نهاد و عناصر قشرى و ظاهربين بيش از پيش به تبليغ عقايد خود پرداختند . راوندى مؤلف راحة الصدور در توصيف آغاز اين دوران ، در تاريخ آل سلجوق چنين مىنويسد : « از بركت پرورش علما و علم‌دوستى و حرمت داشت سلاطين آل سلجوق بود ، كه در روى زمين خاصه ممالك عراقين و بلاد خراسان علما خاستند و كتب فقه تصنيف كردند و اخبار و احاديث جمع كردند و چندان كتب در محكم و متشابه قرآن و تفاسير و صحيح اخبار با هم آوردند كه بيخ دين در دلها راسخ و ثابت گشت ، چنان كه طمعهاى بددينان منقطع شد ، و طوعا او كرها فلاسفه و اهل ملل منسوخ و تناسخيان و دهريان ، به كلى سر بر فرمان شريعت ، و مفتيان امّت محمد نهادند و جمله اقرار دادند كه الطرق كلّها مسدودة الّا طريق محمّد و هر بزرگى از علما ، به تربيت سلطانى سلجوقى منظور جهانيان شد و به بركت قلم فتوى و قدم تقوى ايشان و نگاهداشت رعيّت بر راه شريعت ، مملكت آل سلجوق مستقيم شد . . . » « 1 » پس از پايان حكومت سلجوقيان ، در دوران قدرت خوارزمشاهيان ، به علت بىتوجهى سلاطين و امرا به امور فرهنگى ، بيش از پيش بازار علم و فلسفه رو به كسادى نهاد .\r\nنجم رازى ، نويسنده مرصاد العباد ، كه در اواخر عهد خوارزمشاهيان مىزيست ، در شمار مخالفان و معاندان سرسخت فلسفه و تفكر علمى است . وى « . . . در موارد مختلف ، در كتاب مرصاد ، از اديان غيراسلامى ، و فرق مردودهء جزو اسلام ، از آن جمله از اباحيّه ( اباحيان ) ، اسماعيليان ( ملاحده ) و اتحاديّه و اهل تشبيه و اهل بدع و هوى ، تناسخيّه ، دهريان ( طباعيان ) و معطله نام مىبرد و آنها را مردود مىشمارد .\r\n\r\n\r\n","description":"","footnote":"\r\n( 1 ) . راحة الصدور راوندى ، به تصحيح محمد اقبال و مجتبى مينوى ، ص 29 .\r\n","page_name":" 337 ","page_number":337},
  {"content":"\r\n\r\nاين مايه تعصّب ، علاوه بر اينكه دور از انصاف و فكر علمى است ، خلاف سيرهء مشايخ و اولياء است كه جنگ 72 ملّت ، همه را عذر مىنهند ، و هرگز در اين مباحث رگهاى گردن را به حجّت قوى نمىداشتند . . . نجم رازى مانند اكثر مردم آن روزگار در اصول مذهب ، پيرو اشعريان است و اين مطلب در سراسر مرصاد العباد به خصوص در فصل چهارم ، از باب چهارم آن به وضوح آشكار است . . . دشمنى ميان فلاسفه كه تنها « عقل » را وسيله ادارك حقايق مىدانند و صوفيان كه جانب « عشق » را مىگيرند ، تازگى ندارد ، همانگونه كه استاد فروزانفر در رسالهء « زندگى مولانا » روشن كرده است دشمنى صوفيان بيشتر از وقتى عموميّت يافت كه امام محمد غزالى در كتابهاى خود از جمله در تهافة الفلاسفه و المنقذ من الضّلال فلاسفه را نكوهش كرد ، و تكفير بزرگان حكمت از جمله فارابى و ابن سينا را واجب شمرد . شاعران متصّوف قرن ششم مانند سنائى و عطّار و خاقانى و نظامى ، از طعن و نكوهش در حق فلاسفه دريغ نكرده‌اند .\r\nنجم الدين نيز ، فلاسفه را به گناه پيروى از عقل ، و تنها روى اظهار عدم احتياج به شيخ ، و به تهمت عدم متابعت از انبياء و قول به اينكه « صانع عالم را در ايجاد فعل ، اراده و اختيار نيست » ، كافر و گمراه و دوزخى مىشمارد و فلسفه و زندقه را يكسان مىنهد :\r\n« طايفه‌اى كه در معقولات به نظر عقل جولان كردند ، و از مرئيّات دل و ديگر مراتب خبر نداشتند ، و به حقيقت ، خود دل نداشتند ، خواستند تا عقل با عقال را در عالم دل و سرّ و روح و خفى جولان فرمايند ، لاجرم عقل را در عقيلهء فلسفه و زندقه انداختند . « 1 »\r\n« فلاسفه را از اينجا غلط افتاد ، كه پنداشتند ، صفت هوى و غضب و شهوت و شره و ديگر صفات ذميمه به كلى محو بايد كرد ، سالها رنج بردند و آن بكلّى محو نشد و ليكن نقصان پذيرفت ، و از آن نقصان ، ديگر صفتهاى ذميمه پديد آمد . » « 2 »\r\n« فلاسفه را از اينجا غلط افتاد كه عمر در تبديل اخلاق ذميمه صرف كردند و متابعت انبياء واجب نداشتند » « 3 » نجم رازى تعصّب را به جايى مىرساند كه « حتى براى حفاظت دين از آلايش فلسفه ، مداخله تيغ بىدريغ را جايز مىشمارد و تعصّب آن « ائمه متّقى » را كه فتوى قتل امثال عين القضاة و شيخ اشراق شهاب الدّين سهروردى را صادر مىكردند مىستايد ، آنجا كه گويد : « در دين ائمه متقى بسيار بودند ، پادشاهان ديندار كه دين را از چنين آلايشها به تيغ بىدريغ محفوظ مىداشتند تا درين عهد نزديك چند كس را از\r\n\r\n\r\n","description":"","footnote":"\r\n( 1 ) . مرصاد العباد ، ص 117 .\r\n( 2 ) . همان ، ص 182 .\r\n( 3 ) . همان ، ص 200 .\r\n","page_name":" 338 ","page_number":338},
  {"content":"\r\n\r\nمشهوران متفلسفه ، به قتل آوردند و آن را جهاد اكبر شناختند . » « 1 » « . . . از ميان فلاسفه ، خيّام ، صريحا مورد طعن او قرار گرفته است و ظاهرا در مواردى نيز كه بدون ذكر نام ، به فلاسفه مىتازد ، امام فخر رازى را منظور دارد كه معاند نيرومند و دشمن سرسخت عرفا در آن روزگار بود و موجب دربدرى بهاء ولد پدر مولوى گرديد . » « 2 »\r\n« و نيز به تفتين شاگردان او مجد الّدين بغدادى را فرا آب دادند . » « 3 »\r\nنجم رازى به جاى آنكه ريشهء مفاسد اجتماعى و علت پيروزى مغولان را در غلط بودن سازمان نظامى ، سياسى و اقتصادى كشور و ناتوانى و خيانت زمامداران ايران و خليفهء بغداد جستجو كند ، همهء بدبختيها را ناشى از رشد تفكر فلسفى و علمى مىداند و مىگويد : « اين آفت امروز در ميان مسلمانى بسيار شده است كه بسى جهّال خود را به تحصيل اين علوم مشغول كرده‌اند و آن را علم « اصول دين » نام كرده ، تا كسى بر خبث عقيده و فسق معامله ايشان واقف نشود ، و بسى طالب علمان . . . در تمناى طلب علم برمىخيزند و سفرها مىكنند و از اتفاق بد و خذلان حق ، با صحبت متفلسفى مىافتند و از آن نوع علم در پيش ايشان مىنهند و به تدريج آن كفرها به نظر ايشان مىآرايند و در دل ايشان تحصيل آن علم ، و اعتقاد بدان كفر و ضلالت كه « حكمت و اصول » نام نهاده‌اند ، شيرين مىگردانند و آن بيچارگان كار ناآزموده و از حقايق دين و مقامات اهل يقين بىخبر بوده در آن مىآويزند ، نفس ايشان بدان مغرور مىشود ، كه ما محققان خواهيم بود و از تقليد خلاص خواهيم يافت ، محقق خواهند بود اما در كفر ، و از تقليد بيرون آيند ، اما از تقليد ايمان ، و هر عامى بيچاره كه با يكى از اينها صحبت مىگيرد ، از دمها و نفسهاى مردهء اين قوم هزارگونه شك و نقصان و خلل در ايمان او پديد مىآيد ، و بسيار است كه نفسى مستعد آن كفرها دارند ، به تقليد ، آن كفرها قبول مىكنند و به كلى از دايرهء اسلام بيرون مىافتند و شومى آن اعتقاد بد ايشان در ديگران سرايت مىكند ، چون شتر گروك كه در ميان شتران افتد ، هر روز ديگرى گروك شوند ، و هيچ پادشاه را درد دين دامن جان نمىگيرد كه در دفع اين آفت كوشد . . . در اين عهد ، ائمه متّقى كم ماندند كه غمخوارگى دين كنند . . . لاجرم خوف آن است كه از دين قال و قيلى كه در افواه مانده است از پيش برخيزد و جهان قال و قيل كفر گيرد ، آنچه حقيقت مسلمانى بود در دلها بنماند . . . از شومى چنين احوال است كه حق تعالى قهر و غضب خويش را در صورت\r\n\r\n\r\n","description":"","footnote":"\r\n( 1 ) . همان ، ص 394 .\r\n( 2 ) . رساله زندگى مولانا ، ص 10 .\r\n( 3 ) . به نقل از مرصاد العباد نجم رازى ، به اهتمام دكتر محمد امين رياحى ، مقدمهء مصحح ، ص 32 به بعد .\r\n","page_name":" 339 ","page_number":339},
  {"content":"\r\n\r\nكفّار تتار فرستاده است . . . اما نفاق هم بر تفاوت آمد ، نفاقى است در اسلام و نفاقى است در كفر . . . اما نفاق در كفر چنان است كه اين فلسفيان و دهريان و طباعيان و تناسخيان و مباحيان و اسماعيليان مىكنند چون در ميان مسلمانان باشند گويند ، مسلمانيم و اعتقاد ايشان آن كفرها و شبهتها باشد كه نموده آمد ، و چون به ابناى جنس خويش رسند ، اعتقاد خويش آشكارا كنند و گويند ، ما بدين مقلدان استهزا مىكنيم . . . » « 1 »\r\nاگر نوشته‌هاى نجم رازى را مقرون به حقيقت بدانيم ، ناچار بايد قبول كنيم كه مقارن حملهء مغول نيز پيروان مكتب مادى و فرقه معتزله در سراسر ايران به صور گوناگون و به طرزى منظم و با برنامه‌يى دقيق و حساب‌شده به تبليغ نظريات خود مشغول بودند و سعى مىكردند نسل جوان و مستعد را با اصول عقايد و افكار خود آشنا سازند ، تا هيچ گفته و نوشته‌يى را به تقليد و تعبّد نپذيرند ، بلكه ضمن مطالعه و پژوهش ، آثار و افكار و نظريّات و تبليغات ديگران را با محك عقل بيازمايند ، و آنچه با مبانى علمى و عقلى سازگار است بپذيرند ، هرچه با عقل و استدلال و حقايق اسلامى منطبق و هم‌آهنگ نيست به دست فراموشى سپارند .\r\n\r\nنظر كلى به سير تفكرات فلسفى از قرن سوّم تا قرن ششم هجرى\r\nدر فاصلهء بين طلوع محمد بن زكرياى رازى پزشك و فيلسوف عاليقدر قرن سوم هجرى و ظهور شيخ شهاب الدين سهروردى در قرن ششم ، عالم اسلام ، از جمله كشور ايران ، از نظر سير علوم و افكار و انديشه‌هاى فلسفى ، دستخوش تحوّلات و دگرگونيهاى فراوان شده است . پس از پايان حكومت صد ساله بنى اميه و روى كار آمدن خلفاى عبّاسى ، طى پنج قرن ، كم و بيش بازار تفكرات فلسفى و منطقى رواج داشت و چنان كه به تفصيل گفتيم بعضى از خلفاى عباسى به پيروى از روش مأمون با بحث و مناظره و طرح مسائل عقلى و فلسفى روى موافق نشان مىدادند ، چنان كه معتصم و واثق نيز پيرو مكتب مأمون بودند و از حكما و فضلاى زمان حمايت و جانبدارى مىكردند ، و از بحث و گفتگو با آنان لذت مىبردند ولى از قرن پنجم به بعد ، مخصوصا پس از روى كار آمدن متوكل ،\r\n\r\n\r\n","description":"","footnote":"\r\n( 1 ) . مرصاد العباد ، از ص 392 به بعد .\r\n","page_name":" 340 ","page_number":340},
  {"content":"\r\n\r\nخليفهء فاسد عباسى ، آزادانديشان و معتزله كه براى عقل و استدلال بشرى مقام و ارزش فراوان قابل بودند از صحنهء فرهنگ و سياست خلفاى بغداد ، طرد شدند و اشاعره و علماى قشرى و ظاهربين به قدرت و حكومت رسيدند و با مخالفان عقيدتى خود به جنگ و مبارزه برخاستند .\r\nدر ايران نيز در عهد سامانيان و غزنويان و سلجوقيان نه‌تنها ايران به استقلال سياسى دست يافت بلكه زبان و ادبيّات فارسى ، زنده و احيا گرديد ، و افكار و انديشه‌هاى فلسفى در طى اين چند قرن رو به رشد و كمال رفت و مردانى چون زكريّاى رازى ، فارابى ، ابو ريحان بيرونى و ابن سينا ظهور كردند و افكار و انديشه‌هاى علمى و فلسفى خود را براى استفادهء علاقمندان ، به رشته تحرير درآوردند .\r\nبه اين ترتيب قبل از استيلاى مغول ، بلاد ماوراء النهر و خوارزم و خراسان از معتبرترين مراكز فرهنگى و داراى كتابخانه‌ها و رصدخانه‌ها و مدارس و علما و فلاسفه نامدار بودند ، استيلاى مغول ، تمام اين مراكز علمى و فلسفى را با خاك يكسان كرد ، و از آن همه كتاب و آثار فرهنگى جز معدودى باقى نگذاشت . هجوم هلاكو ، دو كانون ديگر فرهنگ و دانش ايران و جهان اسلامى ، يعنى بغداد و الموت را نيز دستخوش فنا و نيستى نمود .\r\nدر جريان اين افول فرهنگى ، ناحيه فارس در جنوب ايران ، و سند ( در هندوستان ) و مناطق روم و مصر و شام كمابيش چون پناهگاهى جهت اهل علم و فلاسفه و ادبا ، در ممالك اسلامى باقى و برقرار ماند .\r\nپس از حملهء مغول و در همان سالهاى انقلاب و ويرانى ، عده‌يى از خداوندان علم و دانش به دست اين جلادان جان سپردند ، ولى اقليّتى از فضلا و دانشمندان فرار را بر قرار ترجيح دادند و از مقابل سيل بلا ، به جنوب ايران يا به هندوستان و شهرهاى آسياى صغير پناه بردند و در آن مناطق ، به كار نشر فرهنگ همّت گماشتند . در دوران قدرت ايلخانان ، تا حدّى دست عوامل خشن مغولى كه جز قتل و غارت ، هدف و انگيزه‌يى نداشتند از كارها كوتاه شد ، و ادارهء امور كشور ، با اسلام آوردن ايلخانان ايران ، به دست وزرا و عمّال ايران دوست سپرده شد و دست تحريك عناصر مغرض و خشن مغولى ، از كارها كوتاه گرديد و اين تغيير و دگرگونى ، تا حدّى موجب فراغت و آسايش خاطر مردم گرديد ، مخصوصا در دورهء ايلخانى غازان خان و اولجاتيو و ابو سعيد ، وضع عمومى مردم نسبت به دوره‌هاى قبل به مراتب بهتر بود . و زمامداران مغول با گذشت زمان و آشنا شدن با تمدن و فرهنگ ايرانى ، خلق‌وخوى ديرين را رها كردند و تحت تعليمات خيرخواهانه وزرا و عمال ايرانى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nنظير خواجه رشيد الدين فضل إله ، حمدالّه مستوفى و خواجه نصير الدين طوسى ، و عده‌يى ديگر ، به ترميم خرابيها و نشر دانش ، تمايل و رغبت نشان دادند . به نظر عباس اقبال آشتيانى : « دورهء دويست ساله حكومت مغول و بازماندگان آنها با آنكه يكى از شومترين دوره‌هاى تاريخى است ، باز چون دنبالهء قرون درخشان نهضت علمى و فلسفى دورهء عباسى است ، در تاريخ علم و حكمت و ادبيّات ايران ، يكى از معتبرترين دوره‌هاست ، و از بسيارى جهات مخصوصا از لحاظ تعدد نمايندگان درجه اولى كه در اين دوره مىزيستند و در آن ايام تيره و سرد مشعلدار علوم و ادبيات و نظم و نثر فارسى بوده‌اند ممتاز است و يك عده از بزرگترين شعر او نويسندگان و حكماى ايران مثل مولانا جلال الدين رومى و افصح المتكلّمين سعدى و لسان الغيب حافظ شيرازى و عطاملك جوينى و خواجه رشيد الدين فضل الله وزير ، و حمداله مستوفى و علّامه قطب الدين شيرازى و خواجه نصير الدين طوسى و عبد الكريم شهرستانى معاصر با اين دوره بوده‌اند . » « 1 »\r\n\r\nصاحبنظران اين دوران\r\n\r\nزندگى و آثار عبد الكريم شهرستانى\r\nعبد الكريم شهرستانى يكى از دانشمندان بزرگ ايران است كه به واسطهء تأليفات عديده به‌ويژه تصنيف كتاب بىنظير « الملل و النّحل » در شرق و غرب شهرت و اعتبار شايان كسب كرده است . وى به سال 479 هجرى در ناحيهء « شهرستان » خوارزم از بلاد خراسان متولد شده است . مولد عبد الكريم شهرستانى تا قبل از نهب و غارت « تركان غز » خالى از اهميت و اعتبار نبود ، ولى پس از آن ، رو به ويرانى نهاد ، چنان كه شصت و اند سال بعد كه « ياقوت حموى » از برابر سپاه خونخوار مغول مىگريخت ، اين منطقه را فاقد باغ و بوستان شمرده است .\r\nروزگار كودكى و آغاز جوانى شهرستانى در « شهرستان » و گرگانج ( جرجانيّه ) صرف تحصيل سواد و كسب علوم مقدّماتى شده است .\r\nنيشابور در نيمهء دوّم قرن پنجم هجرى يكى از بزرگترين مراكز علمى ممالك اسلامى محسوب مىشد و وجود مدارس معروف و استادان مشهور آنجا در كليهء رشته‌ها ، براى\r\n\r\n\r\n","description":"","footnote":"\r\n( 1 ) . تاريخ مغول ، عباس اقبال ، ص 479 .\r\n","page_name":" 342 ","page_number":342},
  {"content":"\r\n\r\nنيشابور اهميّت خاصى ايجاد كرده بود و از هر سو دانشجويان براى كسب دانش به مراكز فرهنگى خراسان به‌خصوص به « نظاميّه نيشابور » روى مىآوردند .\r\nشهرستانى ، يكى از صدها دانشجويى بوده است كه به آرزوى تحصيل علم و كسب كمال به نيشابور آمده و چون ظاهرا پيرو عقيدهء شافعى و در اصول ، متمايل به طريقهء اشعرى بوده است ، از مراكز علمى و كتابخانه نيشابور استفاده شايان برده است .\r\nبه گفته خوارزمى ، شهرستانى در نيشابور « علم فقه » را نزد « ابو المظفّر احمد خوافى از فقهاى شافعيّه و ابو نصر قشيرى از علماى فقه و اصول فراگرفت و اصول را در محضر ابو القاسم انصارى آموخت و حديث را نزد ابو الحسن مداينى و غير آنها تحصيل كرد .\r\nچون سطح معلومات و دانش استادان بزرگ نظاميه بالا بود ، فقط دانشجويان زبده و مستعد مىتوانستند از محضر آنان استفاده كنند و شهرستانى با معلومات وسيع و حافظهء نيرومند و قوهء بيان و زبان گيرا و كلام بليغ و رسا و لطف سخن و وسعت نظر توأم با شجاعت اخلاقى و پختگى فكر و احاطهء كامل بر ادب و لغت فارسى و عربى و تبحّر در علوم معقول و منقول ، در جمع طالبان علم ، مقام ارجمندى احراز كرده است . تا آنجا كه خوارزمى موّرخ مشهور كه با قلمى انتقادى و تعصّب‌آميز او را توصيف كرده مىگويد :\r\n« اگر خبط در اعتقاد و ميل به الحاد نداشتى ، او « امام » يعنى حجّة الاسلام » بودى . » اشتغال شهرستانى به علوم عقلى و فلسفى و طرفدارى او از فلاسفه و عقايد ايشان سبب شد كه علماى متحجّر ، او را مشغول به « ظلمات فلسفه » بدانند .\r\nظاهرا هنگامى كه شهرستانى در خوارزم اقامت داشت متهم به تمايل به فرقهء تعليمّيه يا « باطنيّه » يعنى اسماعيليّه بود .\r\nبا بررسى مندرجات تفسير « مفتاح الاسرار و مصباح الابرار » او كه پايهء تفسير قرآن را بر تأويل گذاشته ، و با توّجه به سياق عباراتش در بيان عقايد اسماعيليّه در كتاب ملل و نحل و نيز با امعان نظر « در مجلس مكتوب » منعقد در خوارزم كه به صراحت مىگويد :\r\n« پس قايمى ببايد تا مومن مخلص از منافق مرائى رياكار جدا باز كند و بهشتى از دوزخى جدا باز كند ، امروز : ما كنّا نعرف المؤمنين من المنافقين الا بحبّ على و بغضه . . .\r\nموحّد از مشرك به لا إله الا اللّه با ديد آمد ، مسلمان از كافر به محمّد رسول الله ظاهر گشته ، مومن از منافق بحبّ على و بغضه ، به بهشت و دوزخ رسيده است . » « 1 » با اين قراين و امارات در شيعه بودن او ترديد نمىتوان داشت ، و اگر در صحت قول خوارزمى و ديگر ارباب سير\r\n\r\n\r\n","description":"","footnote":"\r\n( 1 ) . شرح حال و آثار شهرستانى ، متكلم قرن ششم ، نگارش سيد محمد رضا جلالى نائينى ، تهران 1343 ، ص 5 تا 7 .\r\n","page_name":" 343 ","page_number":343},
  {"content":"\r\n\r\nو تواريخ در مورد تمايل شهرستانى به الحاد « اهل قلاع » ترديد كنيم و او را اسماعيلى مذهب ندانيم هرچند اسماعيليان از فرق شيعه‌اند - در اعتقاد راسخش به اهل بيت پيامبر ، جاى هيچگونه شكّى نيست پس از آنكه شهرستانى در غالب رشته‌ها به درجه اجتهاد رسيد در شهر خوارزم اقامت گزيد . در آن زمان دو چيز در درجه اول ، باعث شهرت اهل علم محسوب مىشد : يكى وعظ و ديگر مناظره .\r\nپيشرفتى كه از اين دو راه ، نصيب غزالى شده بود ، هر نامجويى را به تعقيب اين دو فن ترغيب مىكرد و شهرستانى درين دو رشته ، سرآمد اقران شد . صاحب تاريخ خوارزم به نقل ياقوت دربارهء شهرستانى مىگويد : « در ميان ما گفتگوها و مفاوضه‌ها بود و او « شهرستانى » در يارى و طرفدارى از عقايد فيلسوفان مبالغه مىكرد ، چه او اهل تعبد و تقليد نبود و براى هر مطلب و موضوعى كه مورد بحث و مطالعه قرار مىگرفت برهان و دليل منطقى مطالبه مىكرد . در چند مجلس از مجالس وعظ او حاضر شدم و در آنها از خدا و پيامبر سخنى نمىگفت و به مسائل شرعى پاسخى نمىداد . . . »\r\nتاريخ بازگشت او از بغداد به خراسان در حدود سنه 514 هجرى بوده است . وى در اين آمد و رفتها ، در غالب شهرهاى سر راه ، با بعضى از علما و افاضل و وعاظ و بزرگان معاصر ، ملاقات و با آنها در مباحث فلسفى و علمى و كلامى مباحثه و مناظره مىكرد و شايد مجالس وعظ و خطابه هم تشكيل داده است . هنگام بازگشت ، شهرستانى با رجال دربار سلطان سنجر تماس پيدا كرد و با راهنمايى آنان بحضور سنجر معرفى شد . او در سال 521 هجرى يعنى سالى كه كتاب « الملل و النحّل » را تأليف مىكرد در دربار سنجر مىزيست و مورد حمايت خاص نصير الدّين ملقب به « عين خراسان » بود ، نصير الدين كه همواره جانب هنرمندان و عالمان و اديبان را به وجه احسن رعايت مىكرد و خود نقاد و جوهرشناس ادب و حكمت بود ، صحبت شهرستانى را مغتنم شمرد در معرفى او نزد سنجر و توصيف فضايل او چنان كه بايد اقدام كرد .\r\nشهرستانى در دورانى مىزيست كه آزادى افكار و آراء و عقايد كه از قرن دوم تا اواخر قرن چهارم ، در سرزمينهاى اسلامى حكومت داشت ، تقريبا از ميان رفته بود ، يا لااقل بسيار محدود شده بود . اشتغال به علوم عقلى ، اشتغال به « ظلمات فلسفه » تعبير مىشد ، علم كلام كه متكلمان در آن به اصطلاحات فلسفى تمسّك مىجستند ، مذموم و طالبان آن دانش ، تخطئه مىشدند ، حتى بعضى از محدثين و فقها ، متكلّمان را به « زندقه » منسوب مىداشتند . علماى ظاهر ، به استناد اينكه محمد شافعى و احمد بن حنبل و پيروان آنها ، به « علم كلام » توجه نداشتند ، متكلمان را پيرو « ابليس » مىشمردند . بنابراين توجه و عمل\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nشجاعانه شهرستانى در چنين عصرى به مسائل كلامى و فلسفى و علم مقالات و فراهم آوردن تأليفاتى در اين موضوعات ، از نظر فقها و محدثين قشرى كه افكارشان در چهارچوب ظواهر شرع دور مىزد مذموم شناخته مىشد . ابن جوزى در مورد فلاسفه متقدم و متأخر در كتاب نقد العلم و العلماء كه نام ديگر آن « تلبيس ابليس » است چنين مىنويسد : « ابليس در فريفتن فيلسوفان ازين جهت تواناست كه آنها به آراء و عقول خود قناعت كردند و به مقتضاى گمان خود سخن گفتند بىآنكه به انبياء توجهى كنند ، مثلا صانع را منكر شدند و اكثر آنان علت قديم براى عالم اثبات كردند و به « قدم عالم » معتقد شدند و زمين را سيّارهء در ميان فلك فرض كردند و گفتند هر كوكب را عواملى بسان زمين است و يا بعضى به عدم وجود صانع معتقد شدند . و قومى پنداشتند كه چون صانع ، عالم را پيدا كرد و استوار ساخت و اجزايش در سراسر عالم پراكنده شد ، چنان كه همهء قوه و ذات او در عالم موجود و از جوهر لاهوت است . و گفته‌اند كه خداوند جز بر نفس خود علم ندارد و برخى مثل ابن سينا و معتزله گفتند : خدا بر نفس خود و بر كليّات علم دارد ، نه بر جزئيات . اينان بحث اجساد و بازگشت ارواح را به ابدان و بهشت و دوزخ جسمانى را منكر شدند و تصور كردند كه اينها امثله است كه براى عوام الناس زده شده تا ثواب و عقاب روحانى را درك كنند و نيز اعتقاد پيدا كردند كه نفس ، پس از جسم ، هميشه باقى است و نفوس كامله در لذت كامل و نفوس متلّونه در الم شديد بسر خواهند برد . پس از آن ابليس دسته‌اى از امّت ما را فريب داد و آنان را در شمار فرقه فيلسوفان درآورد و به آنها چنين وانمود كرد كه طريق صواب پيروى از فلاسفه است . » همو دربارهء فيلسوفان مسلمان مىگويد : « ايشان از شعار دين كناره گرفتند ، از اطاعت اسلام سرپيچيدند و عذر يهود و نصارا ، مقبولتر از عذر ايشان است - چه ايشان به اديانى اعتقاد دارند كه معجزات دلالت بر صحت آنها مىكرد و همچنين كسانى كه بدعت در دين آورده‌اند از ايشان معذورترند ، زيرا اين قوم مبتدعه دعوت به نظر و تأمل در ادلّه مىكنند ، اما براى كفر فلاسفه ، دليلى جز علم ايشان به اينكه فلاسفه از جمله حكما بوده‌اند وجود ندارد و مىبينى كه فكر نكردند ، پيامبران از جمله حكما و بلكه بزرگتر و بالاتر از آنان بوده‌اند . - اكثر اين فلاسفه وجود صانع را اثبات مىكنند و نبوات را منكر نيستند ، ليكن در تحقيق اين مسائل اهمال ورزيده‌اند . . . ما گروهى از فلاسفه امت خود را ديده‌ايم كه نتيجه تفلسف در آنان حيرت و سرگردانى شده است ، چنان كه نه به مقتضاى فلسفه رفتار مىكنند و نه به مقتضاى اسلام بلكه در ميان ايشان اشخاصى يافته مىشوند كه در ماه رمضان روزه مىگيرند و نماز مىخوانند و بعد شروع به اعتراض بر خالق و نبوات و انكار\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nرستاخيز اجساد مىكنند . » « 1 »\r\nابن جوزى درباره تحريم علم كلام مىنويسد : « گروهى از مسلمانان را ابليس از تقليد گريزان كرد و خوض در علم كلام و نظر در سخنان فلاسفه را در نظر ايشان بياراست تا به زعم خود ، از زمرهء عوام بيرون بيايند . احوال متكلمان بر چند گونه است و كلام در اغلب آنان به شكوك ، و در بعضى از آنان به الحاد منجر شده است . » « 2 »\r\n\r\nترجمهء ملل و نحل به همت خواجه افضل الدين صدر تركه اصفهانى\r\nظاهرا شهرستانى نخستين حكيمى است كه گفتار بوعلى را در منطق و الهيّات و طبيعيّات از كتب او استخراج نموده و تلخيص و نقل كرده است . « خواجه افضل الدين صدر تركه اصفهانى » در سال 843 هجرى قمرى به دستور « محمد شاه حاكم اصفهان » كتاب ملل و نحل را به فارسى ترجمه كرده و آن را : « تنقيح الادلة و العلل فى ترجمه كتاب الملل و النحل » ناميده است ولى در اين ترجمه ، گفتار ابن سينا در منطق و الهيّات و طبيعيّات محذوف است و گويا « صدر تركه » اين قسمت را از آن جهت به فارسى نقل نكرده كه نخواسته است به نظرات او پاسخ رد بدهد .\r\nدر سال 1321 هجرى شمسى ، كه ترجمه خواجه افضل الدين به كوشش راقم ابن سطور « سيد محمد رضا جلالى نائينى » به چاپ رسيد قسمت محذوف تماما به فارسى نقل و نقيصه ترجمه از اين جهت مرتفع گرديد .\r\nكتاب ملل و نحل هرچند از حيث قطر ، كتاب متوسطى است ، اما از حيث انسجام كلام و نظم و ترتيب و نقل صحيح مطالب ، كم‌نظير مىباشد ، و اگرچه پيش از اين تصنيف ، دربارهء علم مقالات چند تأليف فراهم آمده است ، ولى هيچيك اهميّت و اعتبار كتاب شهرستانى را ندارد . اين كتاب بىهمتا ، در حقيقت دايرة المعارف مختصر اديان و مذاهب و فرق است و مجموعه‌يى از عقايد و آراى فلسفى متعاق به ماوراء الطبيعهء شناخته شدهء تا عصر مؤلف مىباشد .\r\nاين خصوصيّات ، و امتيازات كتاب شهرستانى ، توجه و اعجاب بسيارى از دانشمندان شرق و غرب را به خود جلب كرده است ، از جمله امام سبكى در طبقات الشّافعيه و « هاربروكر » در مقدمه ترجمه آلمانى ، از محاسن و مزاياى اين كتاب مطالب جالبى نوشته‌اند . » « 3 »\r\n\r\n\r\n","description":"","footnote":"\r\n( 1 ) . نقد العلم و العلما ، تأليف ابن جوزى ، صفحات 45 - 50 ، و تاريخ علوم عقلى دكتر صفا ، صفحات 141 - 143 .\r\n( 2 ) . شرح حال و آثار شهرستانى ، ص 26 به بعد .\r\n( 3 ) . همان كتاب ، ص 62 و 63 .\r\n","page_name":" 346 ","page_number":346},
  {"content":"\r\n\r\n\r\nحاصل مطالعات فلسفى\r\n\r\nسعى كنيم در انجمن فلاسفه بر دانش خود بيفزاييم\r\nبه قول كارل ياسپرس : « اگر ما وارد تالارى شويم كه فيلسوفان بزرگ در آن انجمن كرده باشند ، آيا بايد درصدد تهذيب اخلاق و صفاى باطن خويش باشيم ، يا در پى سرگرمى و طرب ؟ آيا بايد آنان را آن‌گونه كه در هنجار و روش پسنديدهء خويشند مشاهده كنيم ، يا بايد با نظرى سطحى كه هيچگونه تغييرى براى ما ايجاد نمىكند ، با آنان برخورد كنيم ؟ آيا نبايد در آن انجمن بر معرفت خويش بيفزائيم ؟\r\nآرى بايد در آن مجمع به تربيت و تهذيب خويش پردازيم و از آن نمونه‌هاى فكر و انسانيت ، سرمشق بگيريم و از فضايلشان بهره‌مند گرديم . فلاسفه ، هنگامى در حد امكانات ما ، با ما ارتباط مىيابند كه مطلوب و هدفشان را ادراك كنيم و به سيرت آنان متحوّل گرديم و به آنان تكيه زنيم ، اگر به‌وسيله اين كتاب كسى وارد حوزه بزرگان گردد مىتواند اهميّت و عظمت آنان را احساس كند . هنگامى مىتوان به عظمت و تاريخى بودن ، و فوق تاريخى بودن آنان وقوف يافت كه با آثارشان آشنائى دست دهد و از اين راه با خود آنان الفت ميسر گردد ، قلمرو قريحه و قدرت افكارشان را فقط برحسب سلوك و رابطه‌يى كه با آنان برقرار مىكنيم مىتوان دانست . » « 1 »\r\n\r\nسير نزولى افكار و انديشه‌هاى علمى و فلسفى\r\nمىتوان گفت پس از سپرى شدن عصر مردانى چون مولانا جلال الدين رومى ، سعدى شيرازى ، لسان الغيب حافظ ، عطاملك جوينى ، خواجه رشيد الدين فضل الله ، حمداله مستوفى ، علامه قطب الدين شيرازى ، خواجه نصير الدين طوسى و عبد الكريم شهرستانى ، سير تكاملى علوم و افكار و انديشه‌هاى فلسفى متوقف گرديد ، و دورهء انحطاط افكار فلسفى و سير نزولى علوم و ادبيات در كشور ما شروع شده و پس از حملهء خونبار مغول ، آثار اين انحطاط علمى ، ادبى و فلسفى در دوران حكومت سلاطين صفويه و افشاريه به\r\n\r\n\r\n","description":"","footnote":"\r\n( 1 ) . فيلسوفان بزرگ ، كارل ياسپرس ، ترجمهء دكتر مبشرى ، ص 76 به بعد .\r\n","page_name":" 347 ","page_number":347},
  {"content":"\r\n\r\nمنتهاى ضعف و پستى خود رسيده و درحقيقت آثار نكبت‌بار استيلاى مخرّب مغول و تيموريان ظاهر گرديده است . « 1 » فى المثل جامى كه در دوره تيموريان و معاصر سلطان حسين بايقرا و امير عليشير نوانى است بر خلاف گويندگان عصر سامانى و غزنوى و سلجوقى ، در قصيده لجة الاسرار ، نه‌تنها به فلسفه و منطق يونانى ، بلكه به ابن سينا كه بيش از ديگران به عقل و استدلال گرايش داشت نيز حمله مىكند :\r\n فلسفه چون اكثرش آمد سَفَه پس كُلّ آن * هم سفه « 2 » باشد كه دارد حكم كُل آن‌چه اكثرست\r\nفلسفى از گَنجِ حكمت چون به فَلسى ره نيافت * من ندانم ديگرى را سوى آن چون رهبرست\r\nحكم حال منطقى خواهى ز حال فَلسفى * كُن قياس آن را كه اصغَر مندرج در اكبرست\r\nحكمت يونانيان ، پيغام نفس است و هوا * حكمت ايمانيان فرمودهء پيغمبر است\r\nدست بُگسَل از شفاى او كه دستور شغاست « 3 » * پاى يك سو نه ، ز قانونش كه كانون شرست « 4 » \r\nدر ديگر اشعار جامى نيز جسته و گريخته آثار مخالفت او با تفكر فلسفى مشهود است از جمله خطاب به فرزندش مىگويد :\r\n چون فلسفيان دين برانَد از * از فلسفه ، كار دين مَكُن ساز\r\nپيش تو ، رُموز آسمانى * افسون زمينيان چه خوانى\r\nيَثرب اين‌جا ، مشو جو دونان * اكسير طلب ز خاك يونان \r\nدر جاى ديگر مىگويد :\r\n شد از حقايق عرفان دلم خزينهء راز * گزاف فلسفيان كى به نيم فَلس خَرَم\r\nعَلَم به عالم اطلاق زن ز بادهء لعل * مشو چو فلسفيان قيد علت و معلول ! \r\n\r\nمخالفت ابن خلدون با فلسفه و منطق\r\nيكى از نمايندگان بزرگ فرهنگ اسلامى در عصر تيموريان ابن خلدون مورخ و جامعه‌شناس قرن هشتم هجرى است . اين مرد دانشمند و پژوهنده با اينكه ايرانى نبود ، چون به فرهنگ و تمدن ايران توجه مخصوص داشت ، و نظريات اجتماعى و تحقيقات تاريخى او در محقّقان ايرانى و اسلامى اثرى عميق باقى گذاشته است ، به ذكر آثار و افكار او مىپردازيم :\r\nابن خلدون ، محقق و پژوهندهء تونسى متولد به سال 732 ، با انديشه‌هاى فلسفى موافقت\r\n\r\n\r\n","description":"","footnote":"\r\n( 1 ) . نگاه كنيد به تاريخ مغول ، عباس اقبال ، ص 479 .\r\n( 2 ) . نادانى\r\n( 3 ) . شغا و شغب به معنى فتنه‌انگيزى است\r\n( 4 ) . ديوان كامل جامى ، به اهتمام هاشم رضى ، ص 23 .\r\n","page_name":" 348 ","page_number":348},
  {"content":"\r\n\r\nنداشت ، چه او در يكى از تاريكترين ادوار تاريخى بشر ، يعنى پس از حملهء مغول و تيمور ، و محو و اضمحلال آثار فرهنگ و تمدن ملل خاورميانه ، قدم به عرصه وجود گذاشته و در عصر افول افكار و انديشه‌هاى فلسفى به فراگرفتن علم و دانش همت گماشته است ، به‌نظر او : « فيلسوفان گمان مىكنند كه همه‌چيز را مىدانند ولى جهان بزرگ‌تر و پهناورتر از آن است كه خرد ما بتواند به آن احاطه يابد . همچنين معتقد است كه كائنات و اشياء ، چه بسا بيش از آن است و بىنهايت‌تر از آن است كه ما بتوانيم بشناسيم و بدانيم . . . قياسهاى منطقى ، غالبا با طبيعت اشياء محسوس توافق ندارد . زيرا شناخت آنها ميسّر نمىشود مگر فقط با مشاهده ، اينكه برخى چنين مىپندارند كه مىتوان تنها با به كار بردن قوانين منطقى به حقيقت رسيد ، خيالى است پوچ بنابراين بر دانشمند واجب است كه در نتايج آزمونهاى حسّى بينديشد و نبايد تنها به آزمونها و تجربه‌هاى شخصى خود اكتفا كند بلكه بايد به تمام تجارب بشريت كه به‌دست آمده است توجه كند و از آنها برگزيند . « به‌نظر ابن خلدون :\r\n« منطق ، توليد معرفت نمىكند بلكه فقط راهى را كه بايد براى تفكّر به‌پيماييم براى ما ترسيم مىنمايد . هوش ما را تيز مىكند و ما را به دقّت و تفكر برمىانگيزد . پس منطق ، علمى است كمكى و سزاوار است در آموختنش معدودى افراد شايسته همت گمارند و لكن آن اهميت اساسى را كه فيلسوفان درباره‌اش قايل‌اند دارا نيست . » او از بركت تعادل و توازن فكرى خود با كيميا ، خرافات و اخترشناسى مبارزه مىكند و تصوف و درون‌انديشى را براى كشف حقيقت لازم نمىداند .\r\nابن خلدون در مقدمهء معروف خود « تاريخ العبر » كه عنوان كاملش كتاب العبر و ديوان المبتدأ و الخبر فى ايّام العرب و العجم و البربر است ، « سعى كرده حتّى الامكان رابطهء علت و معلولى حوادث تاريخى را كشف كند و تاريخ را با لسان علمى توصيف و تشريح نمايد . . . » « 1 »\r\n\r\nابن خلدون و تفكر فلسفى\r\nدر اينكه ابن خلدون در زمينه تاريخ ، راه تازه‌اى گشوده و روش جديدى در تحليل وقايع تاريخى پيش گرفته است جاى ترديد نيست . بطوركلى علم تاريخ و گردآورى احاديث و اخبار در جهان اسلامى مورد توجه بود و از قرن سوّم و چهارم به بعد ، تاريخ ، مانند ديگر شاخه‌هاى فرهنگ اسلامى به مبانى علمى و پژوهشى نزديك شد . مطالعهء مروج الذهب مسعودى تاريخ طبرى و آثار الوزراى جهشيارى و تاريخ بيهقى و امثال اينها به خوبى نشان مىدهد\r\n\r\n\r\n","description":"","footnote":"\r\n( 1 ) . تاريخ فلسفه در اسلام ، اثر « دىبور » ترجمهء آقاى شوقى ، ص 213 به بعد .\r\n","page_name":" 349 ","page_number":349},
  {"content":"\r\n\r\nكه مورخان اين دوره تنها به ذكر وقايع بسنده نمىكردند و ضمن بيان حوادث تاريخى به اوضاع اجتماعى و اقتصادى مردم نيز توجه مىكردند و به علل بروز حوادث مىپرداختند ، علاوه بر اين ، بسيارى از سلاطين و خلفا و وزراى فرهنگ‌دوست از مورخان مىخواستند كه تاريخ گذشتگان را به رشته تحرير درآورند و علل پيروزيها و شكستها را توصيف و تشريح نمايند و راه دوام و بقاى دولتها را نشان دهند . ابن خلدون كه قسمت اعظم عمر خود را در فعاليتهاى سياسى و فرهنگى سپرى كرده بود با استفاده از تجارب و مطالعات سياسى خود و بهره‌گيرى از ذخاير فكرى مورخان كهن سعى كرده است كه تاريخ را به حقايق علمى نزديك كند .\r\n« مقدمه ( ابن خلدون ) براساس انبوه مداركى كه تمدن اسلامى فراهم آورده تنظيم شده است ، منتها وجه تميز عمدهء ابن خلدون از ساير مورخين اسلامى در آن است كه وى تنها به ادامه دادن راه قدما اكتفا نكرده بلكه فكر تاريخى را از مرحله‌اى بر مرحله ديگر گسترش داد و مقدمهء او ، نمودار اين جهش فكر تاريخى است . براى اولين بار مورّخى علل عميق بروز حوادث را در مجموعهء شرايط اقتصادى و در سير كلى نهادهاى اجتماعى مىجويد و نگرش تاريخى جديدى عرضه مىكند . . . » « 1 » با اين‌حال نبايد فراموش كرد كه عصر ابن خلدون عصر آشوب و انقلاب در شمال آفريقا و كشور مغرب است ، در نتيجهء جنگ دايمى بين بدويان و شهرنشينان و فقدان نظم سياسى ، اجتماعى و اقتصادى ابن خلدون تحت تأثير محيط اجتماعى ، اندك‌اندك به ايده‌آليسم نزديك مىشود . به قول ايولاكوست :\r\n« . . . گرايش ابن خلدون به تصوف از يك طرف و توجه او به مسائل عقلى از طرف ديگر موجب شده است كه وى در « مقدمه » در بعضى جاها از اصالت عقل دفاع كند و در جاهاى ديگر به حمايت از نظريّات صوفيان برخيزد . از كتب ابن رشد و ابن سينا در جايى تحسين مىكند ، و در مواردى به شدت به باد انتقاد مىگيرد و نظريات آنها را اسباب انحراف مردم از جادهء صواب مىداند و در اين راه تا آنجا پيش مىرود كه اصولا فلسفه را محكوم مىكند و مىگويد : « فلسفه با لذّات علمى است توخالى و مباحثات فلسفى مضر و خطرناك . . . »\r\n\r\nتناقض در نظريّات ابن خلدون\r\nابن خلدون بر خلاف ايّام جوانيش از منطق نيز روى برمىتابد و آن را براى اعتقادات دينى زيانبخش مىداند زيرا « مسائل مربوط به وحى و اعتقاد را نمىتوان با دليل عقلى كشف نمود . »\r\n\r\n\r\n","description":"","footnote":"\r\n( 1 ) . جهان‌بينى ابن خلدون ، نوشته ايولاكوست ، ترجمهء دكتر مهدى مظفرى ، ص 211 .\r\n","page_name":" 350 ","page_number":350},
  {"content":"\r\n\r\nباوجود آن‌كه در ابتداى مقدمه اصل علّيت را اساس كار تحقيق قرار مىدهد و تأكيد مىكند كه « فقط به كمك اصل مذكور مىتوان به نظم و ارتباط كاملى كه ميان اشياء و امور است ، پىبرد . » در جاى ديگر « ابن خلدون به عنوان يك معتقد به ضوابط دينى ، اصل عليت را در بعضى جاها ناديده مىگيرد و تأثير مشيّت الهى را در كيفيّت امور پذيرا مىشود . ادعاى فلاسفه را مبتنى بر آن‌كه وصول به ذات اشياء و موجودات از طريق براهين عقلى ممكن الحصول است ، رد مىكند و مىگويد : منطق و فلسفه نمىتواند ذات اشياء را به ما بنماياند . . . و عالم بسى پهناورتر و غامض‌تر از آن است كه در فكر بشر بگنجد .\r\nخداوند چيزهايى آفريده و به امور ترتيبى داده كه بر ما مجهول است . »\r\nشگفت اينجاست كه وقتى ابن خلدون به كنكاش در مسائل تاريخى مىپردازد ، به روشنى و سهولت حاكميّت منطق و استدلال عقلى را مىپذيرد ، چنان كه مىگويد : « عقل انسانى به استدراك حقيقت قادر است و با ذات اشياء مطابقت دارد . جست‌وجوى كيفيت امورى كه از طبيعت انسان ناشى مىشوند صورت پذير است ، بالنّتيجه ، تجسّس هر حقيقتى ، توسط فكر انسانى به پيدايش يك علم جديد مىانجامد . »\r\nبا اين همه ، فكر انسانى بدون كمك و ارشاد دين نمىتواند حق را از باطل بازشناسد اين گفته‌ها نشان مىدهد كه ابن خلدون بر خلاف نظر « محسن مهدى » آن‌چنان فيلسوف واقع‌گرايى كه راه فلاسفهء مقدّم ، و سنت ارسطويى افلاطونى و اسلامى را ادامه دهد نبوده است . . . تضاد ميان گرايش عرفانى و اعتقادات الهى ابن خلدون ، با روحيّه باز و شيوه عقلىاش بارز و آشكار است ، ولى كسانى كه خواسته‌اند ، اثر ابن خلدون را يك اثر كاملا جديد تلقى كنند و او را پيش‌آهنگ مكتب عقلى معرفى نمايند وجود اين تضاد را ناديده گرفته‌اند .\r\nحقيقت آن است كه ابن خلدون ، نه دكارت است نه مونتسكيو البته مىتوان گفت كه مسائل مربوط به طريقت تصّوف و عرفان كه در مقدمه ، بدانها پرداخته است گرچه از نظر كمّى ، بخشهاى بزرگى از اين كتاب را دربرگرفته‌اند امّا به لحاظ كيفى برروى شيوهء علمى ابن خلدون و تحسّسات تاريخىاش تأثير بسيار قليلى گذاشته‌اند ، و مؤلف مقدمه ، درست براى تفكيك مسائل علمى از مسائل دينى و عرفانى و فلسفى ، بخش خاصى را به مسائل اخير اختصاص داده است ( كتاب سوم مقدمه ) .\r\nاين استدلال ، هرچند در ظاهر مستحكم به نظر مىرسد ، اما در واقع درجه اهميت مسائل غير علمى ، در اثر ابن خلدون آنقدر زياد است كه آن را به هيچ‌روى ناديده نمىتوان گرفت .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nنزديكى افكار ابن خلدون با غزالى\r\n. . . ابن خلدون به همان نحو كه در مقام مورّخ ، به فلسفهء عقلى توجه دارد ، در مقام فيلسوف طرفدار جدى غزالى است ؛ ضديت ابن خلدون با فلسفه از ضديّت غزالى بيش‌تر است ، زيرا كه ابن خلدون را بطور كلى از ميدان الهيّات بيرون مىراند ، ولى همانطور كه بارها گفته شد ، عظمت و تازگى فكر ابن خلدون را نه در نگرش دينىاش و نه در نظريات كلامىاش بايد جست ، بلكه آن چيزى كه وى را از سايرين متمايز مىسازد نحوه برخوردش با مسائل علمى است و در اين مقام ابن خلدون را مىتوان فيلسوف عقلى ناميد . . . بعضى معتقدند كه ابن خلدون آزادفكر بوده و اعتقاد دينى نداشته است ، منتها با توجه به مقتضيات زمانى و مكانى ، عقايد باطنى خويش را پنهان نگاه داشته و يا حتى در بحث مسائل تاريخى كه پاى دين در ميان است بحث را كوتاه كرده و با نقل اقوال مبهم و دوپهلوى راويان ، به مسأله خاتمه داده است .\r\nاين دسته ، ابن خلدون را با ابن رشد مقايسه مىكنند و مىگويند هر دوى اينان تقيّه مىكردند . ولى اين سخن با حقيقت وفق نمىدهد ، زيرا ابن خلدون در هيچ موردى كوچك‌ترين مخالفتى با اصول اعتقادى دين نمىكند . . . » « 1 »\r\nآنچه مسلم است ، محيط اجتماعى ، امكانات مادّى و اقتصادى و وضع خانوادگى و شكستها و پيروزيهاى فردى و اجتماعى ، در نوع فكر افراد اجتماع اثر مىگذارد . ابن خلدون ، در طول زندگى سياسى و خانوادگى خود ، مكرر با حوادث و اتفاقات ناگوارى روبه‌رو شده است ، گاه به زندان افتاده و زمانى بر سرير وزارت و قضا تكيه زده ، گاه مغضوب و زمانى محبوب سلاطين واقع شده است . زن و فرزندان اين مرد ، در حين مسافرت از تونس به قاهره ، در دريا غرق شدند ( سال 1384 ) و اين فاجعه ، اين مرد محقق را سخت داغدار كرده است ، مجموع اين عوامل و محيط آشفته و درهم‌ريختهء شمال آفريقا روزبه‌روز ابن خلدون را از تفكر علمى دور و به افكار عرفانى و ايده‌آليسم نزديك مىساخت به نظر ايولاكوست . . . نظام فكرى ابن خلدون در جمع ، نظام فكرى يك‌دست و هم‌آهنگ نيست و اصولا متفكرى كه در قرن چهاردهم مىزيست ، نمىتوانست مسائلى را كه قرنها بعد طرح شده‌اند ، حل‌وفصل كند . انتخاب ميان ايدآليسم و مادىگرى ( ماترياليسم ) از امور تازه و معاصر است و ما نمىتوانيم از ابن خلدون توقع داشته باشيم كه وى در قرون وسطا راه خود را براساس پيشرفتهاى علمى امروز تعيين كرده باشد .\r\nبنابراين فقط و فقط از ديدگاه ما ، نظام فكرى ابن خلدون متضاد و متناقض به نظر\r\n\r\n\r\n","description":"","footnote":"\r\n( 1 ) . همان كتاب ، از ص 218 به بعد .\r\n","page_name":" 352 ","page_number":352},
  {"content":"\r\n\r\nمىرسد ، در صورتىكه در قرنى كه او مىزيست ، اين مسأله اصولا قابل طرح نبوده است .\r\nبه همين منوال وقتى ما امروز در مقدمه مىخوانيم كه : « تفاوت عادات و رسوم و شؤون زندگانى ملتها ، ناشى از اختلافى است كه در شيوهء معاش ( اقتصاد ) خود پيش مىگيرند . » از اين جمله چنين نتيجه مىگيريم كه ابن خلدون يك نظام فلسفى خاص به خود ، خلق كرده است . درحالىكه در قرن چهاردهم ، ذهن ابدا متوجه تنظيم نظام فلسفى نبود . و جمله مذكور حاصل و عصارهء ملاحظات عينى بىشمار مؤلف است كه پس از مقايسه و جمع‌بندى موارد بسيار ، نتيجهء آن را به اين صورت بيان داشته است . ناهماهنگى و تضاد در ملاحظات فكرى ، خاص به ابن خلدون نيست ، اين امر يكى از مشخّصات متفكرين قرون وسطا اعم از يهوديان و مسيحيان و مسلمانان بوده است . آنچه موجب تعجب و شگفتى است آن است كه ابن خلدون به رغم سيروسلوك عرفانى و واقع‌شدن ميان دو سير فكرى متضاد ، از كليه متفكران قديم و قرون وسطا ، متمايز است . اثرش آنقدر جاويد و نو به نظر مىرسد كه گويى آن را مورّخى در قرن بيستم نگاشته است . مطالب و موضوعات بديع و مهم اين كتاب ، از جمله جديدترين و تازه‌ترين مسائل عصر ما به‌شمار مىرود . همان سلسله مسائلى كه فكر مورخ عصر حاضر را به خود مشغول داشته است ، مورد توجه ابن خلدون بوده و همان شيوهء علمى امروزى را در قرن چهاردهم به كار برده است . وى به‌سان مورخين جديد ، علل عميق بروز حوادث را ، در كيفيّت نهادهاى اقتصادى و اجتماعى جسته است . . . » « 1 »\r\n\r\nپژوهش و تحقيق\r\nبر خلاف مورخان سنتى كه به نقل وقايع و اتفاقات تاريخى اكتفا مىنمايند ، و حداكثر ، در باب راستى و ناراستى منقولات پژوهش مىكنند ، ابن خلدون درصدد فهم امور و كشف علل عميق است و يك مورخ حرفه‌اى نيست . . . تضادى كه در نظام فكرى ابن خلدون وجود دارد يك تضاد ساكن و جامد نيست ، تضادى است جدلى و فيّاض . . . ابن خلدون در ميان دو موج فكرى قوى قرار داشته است : موج دين و اعتقاد ، و موج عقل و فلسفه .\r\nمقدمه ابن خلدون حاصل ( سنتز ) اين دو عامل متضاد است ، ولى بايد توجه داشت كه بخشهاى علمى و عقلى مقدمه ، محصول مرحله خاصى از تحول فكرى ابن خلدون بوده\r\n\r\n\r\n","description":"","footnote":"\r\n( 1 ) . همان كتاب ، ص 223 .\r\n","page_name":" 353 ","page_number":353},
  {"content":"\r\n\r\nو در پايان عمر ، موج اعتقادات الهى بر جهات عقلى غلبه كرده است . . . « 1 »\r\n\r\nدوران ابن خلدون\r\nدوران ابن خلدون ( قرن هفتم هجرى - سيزدهم ميلادى ) از نظر آشوبها و اغتشاشات ، يكى از ادوار استثنايى است . مغولان ممالك اسلامى را تسخير كرده و وارد قارهء اروپا شده بودند و فساد و عدم ثبات در خاورميانه سايه افكنده بود . در قرن هشتم هجرى ( چهاردهم ميلادى ) - يعنى عصر ابن خلدون ، بحران سياسى ، اقتصادى و فرهنگى ممالك اسلامى را فراگرفته بود . ابن خلدون به اقتضاى روح ناآرام و حادثه‌جويى كه داشت ، مدتها ، خود را با مناصب و مشاغل گوناگونى سرگرم مىكرد ، در بسيارى از حوادث سياسى با سلاطين و زمامداران دوران خود همراه و هم‌قدم بود . در جريان جنگى كه بين سلطان مصر و امير تيمور به وقوع پيوست ابن خلدون دستگير شد و او را نزد امير تيمور بردند و مورد توجّه او قرار گرفت . بطوركلى ابن خلدون در بسيارى از جريانات سياسى عصر خود شركت جست ، ملّتها و دولتهاى بسيار ديد ، كه بعضى در حال قدرت و تسلّط بودند و بعضى در سراشيبى ضعف و زبونى ، و خود در اين جريانات و دگرگونيها سهمى بسزا داشت و پس از يك رشته مطالعات عملى ابن خلدون ، از سياست كناره گرفت و در قلعه‌يى ، خلوت گزيد و حاصل تجارب ، مطالعات و انديشه‌هاى سياسى خود را در كتاب « مقدمه » كه سبب اشتهار علمى او شد تأليف و تدوين نمود . مقدمهء ابن خلدون در عصرى به رشتهء تحرير درآمد كه اروپائيان در اثر دگرگونيهاى اقتصادى و اجتماعى ، ايجاد تمركز و محو تدريجى فئوداليسم و بهتر شدن وسايل توليد ، راه ترقى و تعالى پيش گرفته بودند و ملل آسيا به‌خصوص كشورهاى خاورميانه در اثر عدم ثبات و جنگهاى فئودالى و بىتوجهى و خيانت زمامداران رو به انحطاط و قهقرا نهاده بودند . ابن خلدون در نگارش مقدمه ، كوشيد تا به كشف « قوانين تاريخى » برسد ، از اين‌رو به ذكر حوادث تاريخى بسنده نكرد ، بلكه سعى كرد با تحليل وقايع تاريخى ، اهميّت خاصّى را كه پديده‌هاى اجتماعى دارند روشن كند .\r\n« مقدمه » كوششى است در راه نقد تاريخ و حمله بر مورخان ديگر ، كه در نقل روايات به نظر انتقادى نمىنگريستند . جنبهء مهّم « مقدمه » جنبهء اجتماعى آن ، يعنى تعليل پديده‌هاى اجتماعى است . اجتماعات بشرى در طول تاريخ ، امرى و پديده‌يى واقعى هستند ، از اين‌رو بايد در پيدايش و اختلافات موجود بين آنها و طريق معيشتشان به جستجو و تحقيق پرداخت . او در اين جستجو كمابيش به تأثيرى كه محيط جغرافيائى ،\r\n\r\n\r\n","description":"","footnote":"\r\n( 1 ) . همان كتاب ، ص 229 و 233 .\r\n","page_name":" 354 ","page_number":354},
  {"content":"\r\n\r\nمسكن ، غذا و نوع معيشت در زندگى اجتماعى انسانها دارد پىبرد و به تعليل پديده‌هاى اقتصادى و كشف قوانينى كه بر آنها حاكم است پرداخت . « 1 »\r\nبه نظر ابن خلدون بدويّت مرحله‌يى است كه انسان براى تشكيل دولت و توسعه آبادانى و عمران از آن عبور كرده است . هر دولتى را مانند انسان ، عمرى است طبيعى ، جز اينكه عمر هر دولتى از سه نسل درنمىگذرد ، نسل نخستين بر قاعده بدويّتند و خشونت و اشتراك در عصبيّت قومى ، اما نسل دوّم از حال بدويّت به حال شهرنشينى گرايش مىيابند و در نازونعمت فرومىروند و اندك‌اندك حال عصبيّت در آنها رو به كاهش مىرود و به سستى و فرمانبرى متمايل مىشوند ، اما نسل سوّم ، عهد بدويّت را بكّلى فراموش مىكنند و حلاوت عزت و عصبيّت را از ياد مىبرند ، و چون حادثه‌يى پيش آيد قدرت مدافعت ندارند ، پس رئيس دولت دست يارى به سوى قدرتمندان دراز مىكند و در نسل چهارم ديگر از دولت خبرى نيست . به نظر ابن خلدون طبيعت اعراب بدوى ، با عمران و آبادى مخالف است ، او با اين نظريه كه پيروزى اعراب و فتوحاتشان مولود عنايت ربّانى بود ، موافق نيست ، او پيروزى اعراب را مولود عوامل اجتماعى و اقتصادى و نيازمنديهاى اين قوم مىداند و از اين جهت نظريات او با عقايد ابن رشد ، كه تفكر علمى دارد ، مطابقت دارد . از آنچه به اجمال گفتيم چنين برمىآيد كه ابن خلدون مكتب نوينى را در تاريخ و علم الاجتماع بنيان نهاد كه بعدها به كمك اروپائيان رو به كمال رفت . او ، چنان كه قبلا به اجمال گفتيم ، معتقد است كه اجتماعات بشر در آغاز به حالت باديه‌نشينى است . در اين مرحله به علت نبودن ثروت و ناز و نعمت ، مردم نيازمنديهاى اندكى دارند و معمولا درآمدهاى آنان با هزينه‌ها برابرى مىكند ولى ديرى نمىگذرد كه به آيين شهرنشينى و ناز و نعمت و تجمّل‌خواهى گرايش مىيابند و هزينه دولت و سلطان فزونى مىيابد و چون مخارج دولت و سلطان و درباريان با درآمدى كه از خراج به‌دست مىآيد برابرى نمىكند ، دولت مجبور مىشود بر ميزان خراج بيفزايد ولى با گذشت زمان به حكم تجمل‌خواهى و نازونعمت ، و افزايش كارمندان و حواشى سلطان و نگهبانان و سپاهيان ، مخارج دولت رو به افزايش مىرود و به‌تدريج پيرى و سستى ، به دولت راه مىيابد و مأموران و فرمانروايان از گرفتن خراج از مناطق دوردست عاجز مىشوند ، در نتيجه از مقدار خراج كاسته مىشود ، درحالىكه رسوم تجمل‌خواهى توسعه مىيابد و به علت توسعه حوايج ، مستمريها بيشتر مىشود ، و دولت‌مداران ناگزير مىشوند براى\r\n\r\n\r\n","description":"","footnote":"\r\n( 1 ) . حنا الفاحورى - خليل البحر : تاريخ فلسفه در جهان اسلامى ، ترجمهء عبد الحميد آينى ص 716 - 717 .\r\n","page_name":" 355 ","page_number":355},
  {"content":"\r\n\r\nتأمين پول به وضع انواع خراجها بر كالاها دست يازند و گاه اين كار به حدى تكرار مىشود كه موجب نوميدى و اعتراض بازرگانان و كسبه و ديگر ماليّات‌دهندگان مىشود و اين وضع اختلال و آشفتگى اقتصادى و اجتماعى و سرانجام اضمحلال و سقوط دولتها را به بار مىآورد . . . » « 1 » ابن خلدون معتقد است كه وضع آب‌وهوا و مختصّات جغرافيايى ، در رشد و تكامل تمدن و فرهنگ ملل تأثير فراوان دارد . در مناطق معتدل ، دانشها ، هنرها ، ساختمانها ، پوشيدنيها ، خوردنيها ، ميوه‌ها و ديگر نيازمنديهاى بشرى به بهترين وجه تأمين مىشود و سكنه اين مناطق ، از حيث جسم و رنگ چهره و اخلاق و معتقدات منطقىتر و مستقيم‌ترند ، اما سكنهء اقليمهاى دور از اعتدال ، به علت ناسازگارى محيط ، در شرايط نامطلوبى زندگى مىكنند و از جهت فرهنگ و مدنيّت در مراحل ابتدايى هستند .\r\n\r\nاشتباه ابن خلدون\r\nابن خلدون معتقد است كه در تصادم اقوام و ملل « . . . قوم مغلوب ، خواه در نوع لباس و مركوب و سلاح و خواه در چگونگى پوشيدن و به كار بردن ، و حتى شكل و رنگ آنها ، همواره از قوم غالب تقليد مىكند . « 2 » » اين نظريهء ابن خلدون مقرون به حقيقت نيست زيرا در تصادم و برخورد ملل و اقوام و عشاير گوناگون ، در صورتى كه قوم مغلوب از جهت رشد اقتصادى ، اجتماعى و فرهنگى بر قوم غالب برترى داشته باشد ، قوم غالب مآلا تحت تأثير فرهنگ و تمدن قوم مغلوب قرار مىگيرد و به‌تدريج از كليّه مختصات اجتماعى و اقتصادى و مدنى قوم مغلوب كه به رشد و كمال نزديكتر است تبعيّت و تقليد مىكند . براى تأييد اين نظر ، كافيست كه حمله اعراب را به خاورميانه و حمله قوم خونخوار مغول را به ممالك متمدن آسيائى مورد مطالعه قرار دهيم ، در هر دو مورد به خوبى مىبينيم كه در مدتى كمتر از يك قرن ملل غالب ، محكوم به قبول فرهنگ و تمدن ملل مغلوب گرديدند و به تدريج خلق‌وخوى و سنن و عادات بدوى خود را به دست فراموشى سپردند . و راه‌ورسم زندگى كردن و مملكت‌دارى را از ملل متمدن مغلوب آموختند .\r\n\r\nرابطهء فكرى ابن خلدون با ماكياول\r\nميان ابن خلدون و ماكياول ( 1469 - 1525 ) نويسنده كتاب « امير » وجوه تشابهى وجود دارد . « استفانو كلوزيو » مىگويد :\r\n« اگر آن فلورانسى بزرگ ( ماكياول ) وسايل حكومت بر مردم را به\r\n\r\n\r\n","description":"","footnote":"\r\n( 1 ) . همان كتاب ، ص 731 به بعد ( به احضار ) .\r\n( 2 ) . همان كتاب ، ص 734 .\r\n","page_name":" 356 ","page_number":356},
  {"content":"\r\n\r\nما تعليم داد ، و چون يك فرد سياسى دورنگر خودنمايى كرد ، آن علامّه تونسى ( ابن خلدون ) توانست چون يك اقتصاددان و فيلسوف ، پديده‌هاى اجتماعى را مورد تجزيه و تحليل قرار دهد ، براستى آن وسعت نظر و نقّادى كه در آثار او مشاهده مىكنيم . در هيچيك از علماى زمانش سابقه نداشته است . »\r\nكتاب ماكياول ، حاوى مطالب مختلفى است در انواع سلطه و حكومت و فرمانروايى ، و روشهايى كه بايد فرمانروا به كار برد تا كار بر او قرار گيرد و حكومتش پايدار بماند ، نيز وظايف او دربارهء سپاه و اجتماع و جز اينها . . . ميان اين دو محقق و نويسنده از چند جهت شباهت است : از جمله در مسأله علل سقوط و روى كار آمدن دولتها و وجوب اعتماد بر سپاه ، در باب خصوصيّات وزرا و كارمندان زيردست و مطالبى از اين قبيل ، ميان آن دو كمابيش همفكرى وجود دارد . « 1 »\r\n\r\nمقام فرهنگى ابن رشد\r\n\r\nابن رشد اندلسى\r\nچون اختلافات و احتجاجات ابن رشد و غزالى در شرق و غرب مورد توجّه علما و دانشمندان قرار گرفته است و بسيارى از نظريات ابن رشد با متفكرين اروپا در قرون جديد هماهنگى و موافقت دارد به ترجمه احوال و بيان افكار اين دانشمند مىپردازيم : ابو الوليد محمد بن احمد بن رشد در سال 520 هجرى در قرطبه متولد شد ، قرطبه يكى از مراكز انديشه و علم در « اندلس » بود ، و ابن ميمون فيلسوف نامدار عبرى در اين شهر تولد يافته بود . ابن رشد در خاندانى رشد و تكامل يافت كه جملگى اهل علم و فلسفه بودند و در مسائل فقهى و شرعى استادى و تبحّر داشتند . وى نخست به تحصيل علوم شرعى بر طريقهء اشعرى همت گماشت ، و در فقه مالكى استادى يافت ، علاوه بر اين در فنون ادب و شعر نام‌آور شد سپس به فراگرفتن علم طب و رياضى و حكمت پرداخت . ابن رشد به سال ( 548 ه ) به دعوت عبد المؤمن ، نخستين ملوك موحّدين ، بعد از ابن تومرت ، به مراكش رفت و به او در ايجاد و تأسيس مدارس علمى و ادبى يارى كرد . ابن رشد ، كتابى در طب عمومى تأليف كرد موسوم به « كليّات » و از دوست خود ابو مروان بن زهر خواست كه بر آن كتاب تكمله‌يى در جزئيات علم طب بنويسد ، و وى كتاب « التيسير » را نوشت كه در آن ، همهء اعضاى بدن را از سر تا\r\n\r\n\r\n","description":"","footnote":"\r\n( 1 ) . همان كتاب ، ص 751 .\r\n","page_name":" 357 ","page_number":357},
  {"content":"\r\n\r\nپا شرح داده ، و به بيمارى هريك ازين اعضا ، و طريق علاج آن اشاره كرده است ، بدين‌گونه ما در قرن ششم هجرى صاحب دو كتاب ارجمند شديم كه يكى متمم آن ديگرى است و مجموعا دايرة المعارف نظرى و عملى علم طب بشمار مىآيند - ابن رشد بعدها به امير ابو يعقوب يوسف پسر عبد المؤمن پيوست . ابن طفيل ، وزير او مراتب دانش ابن رشد را به اطلاع امير رسانيد و بعدها در طى محاورات و گفتگوها ، امير به ميزان علم و نبوغ ابن رشد واقف مىگردد و زندگى وى را از جهت مادّى كاملا تأمين مىكند . درهمين ايام چون امير المؤمنين از درك عبارات پيچيده فلسفهء ارسطو عاجز بود به اشاره دانشمندان ، از او مىخواهد كه اين كتاب حكمت‌آميز را به كمك جودت ذهن و صفاى قريحت خويش ، به زبانى ساده و قابل فهم تلخيص كند و در دسترس طالبان حكمت قرار دهد . ابن رشد مجموعهء آثار ارسطو را « كتاب الجوامع » ناميد و در راه تلخيص و شرح غوامض و مشكلات آن همت گماشت تا آنجا كه بايد گفت كه او نخستين فيلسوف اسلام است كه به خوبى منظور ارسطو را دريافته و آن را از عناصر افلاطونى پاك و مصّفا ساخته است . ابن رشد از شخصيّتهاى بزرگ فرهنگى عالم اسلام است كه حتى يك شب از عمر خود را بدون مطالعه و تحقيق و ترجمه سپرى نكرده است او از مجالس انس و لهو دورى مىجست و ضمن انجام مشاغل گوناگون قضايى از هر فرصتى براى ترجمه و تأليف استفاده مىكرد ، از جمله كارهاى مثبت و ارزندهء اين مرد تلخيص « كتاب الحيوان » و كتاب « مابعد الطبيعهء » ارسطوست .\r\n\r\nروش اجتماعى ابن رشد\r\nابن رشد از وجاهت و موقعيّت ممتازى كه نزد ملوك « اندلس » داشت هرگز براى جمع مال و ترفيع حال خود استفاده نكرد بلكه همهء كوشش و تلاش خويش را مصروف مصالح مردم مىنمود . پس از مرگ ابو يعقوب ، پسرش « المنصور » به جاى او نشست ( 658 ه ) . اين مردنيز مانند پدر خود ، ابن رشد را كه در اين ايّام موقعيّت علمى ممتازى داشت و سلطان عقول و افكار شده بود ، مورد تكريم قرار دارد ، ولى در سال 592 هجرى دشمنان علم و فلسفه و جمعى از قشريون و فقها ، عليه او شورشى برپا كردند و وى را كافر و زنديق خواندند و سلطان را خواهىنخواهى با خود همداستان گردند و در مجلسى كه بزرگان فقها و قضات قرطبه گرد آمده بودند به بازپرسى و استنطاقش كشيدند و حكم دادند كه تأليفات او كفر محض است و هركس بخواند ملعون است و خود او را به قريه‌يى در 50 كيلومترى قرطبه تبعيد كردند . در سبب نگون‌بختى او علل و عوامل گوناگونى را ذكر\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمىكنند كه يكى از آنها بىباكى و صراحت لهجه ابن رشد بود كه به اميرى مستبد مىگفت « اسمع يا اخى » ( گوش كن برادر ) - بعضى مىگويند ارتباط او با دشمنان خليفه ، موجب تيره‌روزى وى گرديده است ولى ظاهرا مهمترين عامل سقوط او اين بود كه اختلاف ميان دين و فلسفه در آن زمان در اندلس به اوج خود رسيده بود و فقها آشكارا مردم را عليه متفكّرين و فلاسفه تحريك مىكردند و آنان را كافر و زنديق مىشمردند . . . علاوه بر اين ، تقّرب ابن رشد در دستگاه خليفه موجب برافروخته شدن آتش حسد دشمنان او گرديد و اين گروه بودند كه مردم و خليفه را بر او شورانيدند و چون خليفه در اين موقعيّت با آلفونس نهم در حال جنگ بود ، چاره‌يى جز جلب حمايت مردم و فقها نداشت ، بخصوص كه ابن رشد مانند ناصر خسرو علوى ، در آثار خود به سالوس و رياى روحانيان دنياپرست اشاره كرده بود و آنان را اصل هر فتنه و علّت هرگونه تفرقه در دين مىشمرد - علاوه بر اين ، در آن ايّام منجّمان شايع كرده بودند كه بادى خواهد وزيد و همه مردم را هلاك خواهد كرد ، در يكى از مجالسى كه سخن از وزيدن اين باد بود ، يكى از حاضران از بادى كه قوم « عاد » را هلاك كرد سخن گفت و اعلام نمود كه اين باد دوّمين باد خطرناكيست كه آدميان را تهديد مىكند . ظاهرا ابن رشد ، كه به حقايق علمى و عقلى دلبستگى شديد داشت ، تاب نمىآورد و با اعتراض ، خطاب به گوينده فرياد مىزند « به خدا قسم قوم عاد وجود نداشته . . . » چون اين اظهارنظر با مندرجات قرآن دربارهء قوم عاد تعارض داشت ، دشمنان ، اين گفتار را نيز دليل گمراهى و الحاد او شمردند . . . به نظر عباس محمود عقّاد ، محقّق مصرى ، جنگ خليفه با فرنگان و شورش عوام و مردم بىخبر ، عليه ابن رشد ، خليفه را بر آن داشت كه وى را نفى بلد كند . در حقيقت عمل منصور ، براى ارضاء خاطر مردم ، و تسكين تعصّب دشمنان بود و الا ممكن بود با چنين اتهام سنگينى ، او را محكوم به مرگ كند .\r\nچون آتش بحران و تعصّب عوام فرونشست ، منصور او را به مراكش فراخواند و مقام و منزلت و نعمت پيشين را به دو بازگردانيد . » « 1 » با اين حال طوفان جهلى كه برخاسته بود به زيان فرهنگ و دانش بشرى پايان يافت ، زيرا خليفه ، تحت تأثير شرايط محيط ، فرمان داد همهء آثار و رسايل فلسفى ، جز كتب طب و حساب و مقّدمات علم هيأت را بسوزانند ، در نتيجه ، كتابها و حاصل مطالعات و تحقيقات اين مرد دانشمند در كوچه‌ها ، در ميان ناسزا و لعن و نفرين عوام طعمهء حريق شد .\r\n\r\n\r\n","description":"","footnote":"\r\n( 1 ) . همان كتاب ، از ص 636 به بعد ( به اختصار ) .\r\n","page_name":" 359 ","page_number":359},
  {"content":"\r\n\r\nچون آرامشى پديد آمد ، خليفه دستور آزادى ابن رشد و آزادى مطالعات فلسفى را صادر كرد . ابن رشد پس از تحمل اين مصائب روحى در ماه صفر 595 هجرى در سن 72 سالگى وفات كرد و بعد از سه ماه ، جسد او را به قرطبه بردند و در آرامگاه خانوادگى مدفون ساختند ، و به اين ترتيب ، مظهر آخرين اوج فلسفهء يونانى - اسلامى از ديده‌ها ناپديد گشت . ابن عربى كه ناظر واقعهء غم‌انگيز به خاك سپردن ابن رشد بود مىنويسد : « يك طرف مركوب ، تابوت ابن رشد و طرف ديگر ، آثار گرانقدر علمى و فلسفى او قرار داشت يعنى وزن جنازهء او برابر وزن آثار و نوشته‌هاى او بود . »\r\nابن ابّار در كتاب « التكمله » در وصف او مىگويد : « مردى در علم و فضل چنو در همهء آندلس پديد نيامده است ، با آنهمه مقامات و مراتب ، از همهء مردم متواضعتر بود ، از كودكى تا سالخوردگى ، لحظه‌يى از تحصيل علم بازنايستاد ، مگر آن شب كه پدرش مرد و شبى كه در آن عروسى كرد ، او مجموعا آنچه نوشت و حاشيه كرد و تأليف و تهذيب يا مختصر نمود به ده هزار ورق مىرسد ، بر همهء مردم زمان خويش سمت پيشوايى داشت فتواى او در طب ، مانند فتوايش در فقه ، مقبول همگان بود و از ادب و فنون آن حظّى وافر داشت . « 1 »\r\nمجموع آثار او را از 50 تا 78 جلد كتاب ذكر كرده‌اند . آنچه از اين مجموعه به چاپ رسيده ، بسيار اندك است . اصل عربى برخى از آنها از بين رفته و فقط بعضى از ترجمه‌هاى عبرى و لاتينى آنها ، به همت فلاسفهء يهودى ، به دست ما رسيده است . « 2 »\r\nآثار ابن رشد بر دو قسمند : قسمتى ، شرح ، بر كتب قدماست ، مخصوصا آثار ارسطو ، افلاطون ، فارابى ، ابن سينا و غزالى ، و قسمتى را خود تصنيف كرده است و مطالبى كه مورد بحث او قرار گرفته است عبارتند از منطق ، علم النّفس ، علم الطبيعه و شعبه‌هاى حكمت ، طب ، فقه و علم كلام .\r\nدر مورد ارسطو ، ابن رشد سخت غلوّ مىكند و او را عاليترين صورت مجسّم عقل انسانى يا به عبارت ديگر ، وى را « فيلسوف الهى » مىداند . ابن رشد زبان يونانى نمىدانست و به همين‌جهت با گردآورى ترجمه‌هاى مختلف و مقابلهء آنها ، بهتر از اسلاف خود ، نظريّات او را توضيح و تفسير نموده است .\r\n\r\n\r\n","description":"","footnote":"\r\n( 1 ) . تاريخ فلسفه اسلامى ، هانرى كربن ، ص 311 .\r\n( 2 ) . كتاب محمود عقاد ، ص 641 .\r\n","page_name":" 360 ","page_number":360},
  {"content":"\r\n\r\n\r\nابن رشد و غزالى\r\nابن رشد بهتر از هركسى مىدانست كه فلسفه با دين سازگارى ندارد ، معذلك براى آنكه از تعرض زمامداران و متعصّبان ، در امان باشد ، به جنگ غزالى رفت ، و به رغم او گفت فلسفه با دين مخالف نيست تا با ابراز اين نظر ، راه را براى بيان انديشه‌هاى فلسفى و اجتماعى خود هموار سازد . ابن رشد مىگفت اگر در قرآن و احاديث مطالبى است كه با علم و فلسفه هم‌آهنگى ندارد بايد به تأويل و تفسير و توضيح آنها همت گماشت و هرگز نبايد به ظاهر الفاظ و عبارات بسنده كرد ، چه فقها نيز از صدر اسلام ، به تأويل پرداختند ؛ ابن رشد نيز براى رهايى از تنگنا به تجزيه و تحليل و تفسير چنگ مىزند تا دين را به حقيقت فلسفى آن بازگرداند ، ولى در عين حال ابن رشد به حكم واقع‌بينى و بصيرتى كه داشت مىگفت چنين كارى براى اهل برهان امكان‌پذير است ، زيرا سخن از تأويلات يقينى براى كسانى كه اهليّت علمى ندارند خطرناك است و ممكن است كارشان را به كفر و ضلال و گمراهى بكشاند ، پس بايد در مقابل جمهور و عامّه بىخبر ، سخن از تأويل نگفت و چون از تأويل جويا شدند بايد گفت جز خدا كسى نمىداند : « . . . و ما يعلم تأويله الّا اللّه » . چنان كه در قرآن آمده است چون از روح سؤال كردند پيغمبر از نارسايى علم سخن گفت و « روح » را امرى خدايى شمرد :  « يَسْئَلُونَكَ عَنِ الرُّوحِ ، قُلِ الرُّوحُ مِنْ أَمْرِ رَبِّي ، وَ ما أُوتِيتُمْ مِنَ الْعِلْمِ إِلَّا قَلِيلًا »  ( سوره الاسرا ، آيهء 85 ) .\r\nبنابراين براى عامه ، از تأويل سخن گفتن روا نيست . - در مورد اتصال عقل بشرى با عقل فعّال ، ابن رشد اين قضيّه را همانطور كه ابن باجه و ابن طفيل قبول كرده بودند پذيرفت و اين اتصال را از مواهب الهى شمرد . » « 1 »\r\n\r\nسياست و اخلاق\r\n« ابن رشد از جمهوريّت افلاطون و مدينهء فاضلهء فارابى و آراء و كتب ابن سينا و ابن باجه و ديگران كمابيش باخبر بود و انسان را حيوانى اجتماعى مىشمرد كه جز از راه تعاون و همكارى به سعادت نمىرسد . به‌نظر او كار اديان اين است كه مردم را به فضايل عملى آشنا كنند ولى وظيفه فلسفه اين است كه فضايل نظرى را تعليم دهد . به‌نظر ابن رشد نظام جمهورى ، بهترين نظام حكومتى است و شيوخ بهترين حكّامند . ظاهرا مراد او از شيوخ همان دانشمندان و فلاسفه‌يى است كه در جمهورى افلاطون و مدينهء فاضله فارابى از آنان ياد شده است . ابن رشد حكومت صدر اسلام را يك جمهورى فاضله مىشناخت و به معاويه كه بار ديگر ظلم و تبعيض و ،\r\n\r\n\r\n","description":"","footnote":"\r\n( 1 ) . حنا الفاحورى ، خليل الجر : تاريخ فلسفه در جهان اسلامى ، ص 683 .\r\n","page_name":" 361 ","page_number":361},
  {"content":"\r\n\r\nحكومت فردى را مستقر ساخته است حمله مىكند . ابن رشد ، عدل را ثمرهء معرفت ، و ظلم را ميوهء جهل مردم مىدانست . به‌نظر او براى حصول جمهوريّت فاضله ، بايد مردم با دانش آشنا شوند ، چون با علم مأنوس گرديدند ، از افراط و تفريط خوددارى مىكنند و در نتيجه نيازى به پزشك و دارو ندارند . . . » « 1 »\r\n\r\nدفاع ابن رشد از حقوق اجتماعى بانوان\r\nاز جالبترين نظريات او ، دفاعيست كه از حقوق زنان مىكند و آنان را از جهت قوا و استعداد جسمى و فكرى همانند مردان مىشمارد و مىگويد اگر زنانى در پاره‌يى امور به پاى مرد نمىرسند در كارهاى ديگر نظير امور هنرى و موسيقى بر مردان برترى دارند . ابن رشد ، قرنها پيش از ظهور تمدن جديد ، مىگفت جامعه اسلامى ، هنگامى روى سعادت و نيك‌بختى خواهد ديد كه بالهاى زن را بگشايد و قيودى را كه مانع رشد و تكامل اجتماعى اوست از بين ببرد .\r\nابن رشد آشكارا مىگويد : وضع اجتماعى ما ، به ما اجازه نمىدهد كه به همهء منافعى كه از جانب زنان نصيب ما مىگردد به طور تفصيل بحث كنيم . ظاهرا زن براى دو كار خلق شده ، يكى زادن ، ديگر پروردن . وضع بردگى ، كه ما براى زنان ايجاد كرده‌ايم ، ما را از مواهب بسيارى محروم كرده است و به ابتكار و نيروى عقلى آنان تا حدّ زيادى لطمه زده است ، ازاين‌رو ، در محيط اجتماعى ما ، زنى كه نبوغ و فضيلتى داشته باشد كمتر مىبينيم و همين امر موجب بدبختى زنان و انحطاط فرهنگ و مدنيّت ما شده است . ارنست رنان « 2 » دانشمند فرانسوى ، او را متفكرى آزادانديش مىداند كه مطلقا پاىبند ظاهر كلمات نيست و در مورد قرآن بيشتر به معناى باطنى احكام و تعاليم قرآن توجه دارد و معتقد است با مردم نادان نبايد از معانى باطنى قرآن سخن گفت .\r\nاز آنچه گذشت به اين نتيجه مىرسيم كه ابن رشد يكى از نيرومندترين متفكران جهان اسلامى و از حيث عمق انديشه و وسعت نظر و آزادانديشى سرآمد همگان است ؛ و به خاطر گرايش زيادى كه به عقل دارد بايد او را فيلسوفى عقل‌گراى و « راسيوناليست » شمرد . وى كوشيد به عمق انديشه‌هاى ارسطو و افلاطون دست يابد و از آميختن انديشه‌هاى آن‌دو ، خوددارى كند . به عقيدهء « لئون گوتيه » ابن رشد فيلسوفى عقل‌گراى با نظرى وسيع بود . او براى مردم برحسب درجهء فهم و نيروى تشخيصى كه دارند نوعى\r\n\r\n\r\n","description":"","footnote":"\r\n( 1 ) . همان كتاب ، ص 703 .\r\n( 2 ) .  E . Renan \r\n","page_name":" 362 ","page_number":362},
  {"content":"\r\n\r\nوظيفه دينى قايل است ، عامهء بىخبر بايد دين را به همان صورتى كه هست بپذيرند ، زيرا رعايت مقررات مذهبى ، براى حفظ نظامات اجتماعى ضرورى است . ولى دين فيلسوف و متفكر ، دين عقل و برهان است كه به وسيلهء آن مىتوان به مدارج عالى رسيد و سرانجام در زندگى و در ازليت عقل فعّال شركت جست . ابن رشد با فقهاى قشرى موافق نبود ، همانطور كه آنان نيز دشمن بىامان او بودند .\r\nآوازهء ابن رشد ، پس از مرگ وى ، يك چند ، خاموشى گرفت ولى از دورهء رنسانس ، يعنى از قرن دوازدهم و سيزدهم ميلادى تا قرون اخير ، آثار فلسفى و طبّى او مكرّر طبع و منتشر گرديد ، و در بيدارى افكار عمومى مؤثر افتاد . به همين جهت كليساى كاتوليك با پاره‌اى از آثار و افكار او به مخالفت برخاست ، « لويجى رنالدى » دربارهء او مىنويسد :\r\n« برترى مسلمانان بر ما اين است كه آنها ما را با بسيارى از فلاسفهء يونان آشنا كردند .\r\nحكماى جهان اسلامى ، در نهضت فلسفى مسيحيان تأثيرى بسزا داشتند و ابن رشد بزرگترين مترجم و شارح نظريّات ارسطوست ، از اين‌رو در نزد مسلمانان و مسيحيان مقامى ارجمند دارد . نبايد فراموش كنيم كه او ابداع‌كنندهء روش « انديشهء آزاد » است . او به فلسفه عشق مىورزيد و فريفته و عاشق « علم » بود و به آن دو اعتقاد راسخ داشت و براى شاگردانش با شور و شعف فراوان درس مىگفت . آخرين كلمات او اين بود : تموت روحى بموت الفلسفه . » « 1 »\r\n\r\nدوران ابن رشد\r\nدر پايان اين بحث ذكر اين نكته ضرورى است كه در عهد ابن رشد تعصب و جمود در اسپانيا حاكم بود به‌طورى كه علامه مقريزى مىنويسد : « همين كه گفته مىشد كه فلان شخص به فراگرفتن فلسفه مشغول است ، مردم جاهل او را زنديق و كافر مىخواندند و قبل از مداخلهء سلطان و حكومت ، چنين كسى را سنگسار يا در آتش مىسوزانيدند » .\r\nروحانيان مسيحى ، به آتش جهل دامن مىزدند ، چنان كه عده‌يى از آنان در مجلسى كه در ديانا در سال 1311 منعقد گرديد ، بر نامشروع بودن كتابهاى ابن رشد و ابن سينا فتوى دادند .\r\nپس از غلبه مسيحيان به اسپانيا ، محكمه تفتيش مذهبى تشكيل گرديد ، و در جريان آن هشتاد هزار كتاب عربى را طعمهء حريق ساختند كه كتابهاى ابن رشد نيز در ميان آنها بوده است . آنچه از آثار ابن رشد در گوشه و كنار باقى مانده بود ، از قرن سيزدهم به بعد\r\n\r\n\r\n","description":"","footnote":"\r\n( 1 ) . همان كتاب ، ص 704 . همچنين نگاه كنيد به دايرة المعارف مصاحب ، ج اول ، ص 19 .\r\n","page_name":" 363 ","page_number":363},
  {"content":"\r\n\r\nترجمه و در اختيار اهل علم قرار گرفت ، علاوه بر اين از اواخر قرون وسطا وضع اقتصادى و اجتماعى و فرهنگى اروپا رو به تغيير نهاد . با پيشرفت صنعت و كشاورزى و در نتيجه استقرار روابط اقتصادى و فرهنگى بين شرق و غرب ، زمينه براى رشد افكار عمومى و پيشرفت صنعت و تجارت و ظهور رنسانس و تجديد حيات علم و ادب فراهم گرديد .\r\n\r\nابن سينا و ابن رشد\r\nعلّامه شبلى نعمانى مىنويسد : « حكماى اسلام مثل ابن سينا و غيره به زبان يونانى آشنا نبودند و مبناى اطلاعات آنها از فلسفهء يونان ، ترجمه‌هايى بود كه حنين و اسحق كرده بودند . ابن رشد در « تهافة التهافة » لغزشها ، و اشتباهات ابن سينا را گوشزد مىكند و مىنويسد : ابن سينا از حيث شارح ارسطو بودن ، چنان شهرتى كسب كرده است كه آنچه از قلم و زبان او درآمده ، مردم خيال كرده‌اند كه فكر ارسطوست تا جايى كه بسيارى از مسائل كه هيچ مربوط به ارسطو و افلاطون نيست امام رازى و امام غزالى و تمام متكلمين ، آنها را مخصوصا به ارسطو و افلاطون منسوب مىكنند ، درحالىكه اين مسائل زادهء فكر ابن سيناست .\r\nابن رشد مىنويسد : ارسطو بر خلاف مشهور قايل به قدم عالم نبود ، بلكه وى در كتاب « اثولوجيا » صريحا مىگويد خدا ، هيولى را از عدم محض به‌وجود آورده و بعد از هيولى ، تمام اشياء را پديدار ساخته است . سپس ابن رشد مطالب و نظريّات ديگرى را به افلاطون و ارسطو نسبت مىدهد كه با گفته‌هاى ابن سينا و ديگر حكما ، تعارض كلّى دارد . . . » « 1 »\r\nدر جاى ديگر ، ابن رشد ، ابو على سينا را از اين جهت كه « . . . براى تأويل بعضى الفاظ دينى از قبيل وحى و لوح و قلم از فلسفه قديم ، جدايى گزيده است مورد سرزنش قرار داد ، و در كتاب تفسير مابعد الطّبيعه بارها بر او تاخته و او را به پيروى از اشاعره متهم داشته و در بسيارى موارد به خطا و غلط منسوب كرده است . يك جا مىگويد : ابن سينا با مقام خاص خود در حكمت ، مىگويد ممكن است انسان ، از خاك پديد آمده باشد ، چنان كه موش . اگر واقعا به اين اصل اعتقاد داشته و آن را براى موافقت با اهل زمان نگفته باشد ، اين فكر براى او در نتيجه آشنائى با عقايد اشعريه پيدا شده و او را به ايراد نظاير اين اقوال كه شمارش همهء آنها ، سخن را به درازا مىكشاند ، واداشته است . . . » « 2 »\r\nبه‌نظر « دى بور » ، خاورشناس هلندى ، در آراء و نظريات ابن رشد سه نظريّهء\r\n\r\n\r\n","description":"","footnote":"\r\n( 1 ) . نقل و تلخيص از تاريخ علم كلام ، ترجمهء فخر داعى ، ص 126 به بعد .\r\n( 2 ) . تاريخ ادبيات ، دكتر صفا ، ج 2 ، ص 283 .\r\n","page_name":" 364 ","page_number":364},
  {"content":"\r\n\r\nالحادآميز كه با سه ديانت بزرگ آن عصر سازگار نبود به چشم مىخورد : اول اعتقاد به قدم عالم مادى ، ديگر آنكه او ، به رابطهء علت و معلولى بين عوامل و پديده‌هاى گوناگون معتقد بود و تلويحا هر نوع عمل خارق العاده و اعجاز را رد مىكرد . سوم اينكه ابن رشد همهء جزئيات را فناپذير مىدانست و ابديّت و خلود فردى را ناممكن مىشمرد . . . « 1 »\r\nبا اين حال نبايد چنين انگاشت كه ابن رشد متفكرى مادى است . او دين را از دريچه چشم يك مرد سياسى مىنگرد و آن را بنا به غايات اخلاقى كه از آن منظور است گرامى مىدارد . . . او غزالى را سرزنش مىكند كه چرا فلسفه را در اصول دينى خود مؤثر ساخته و دريچهء شك و كفر را براى بسيارى گشوده است . « به‌نظر ابن رشد ، بحثهاى فلسفى و كلامى ، سرانجام به انكار صانع و ترك واجب منتهى مىشود و ما براى رعايت مصلحت اخلاق و مصلحت دولت ، سزاوار است كه با اين مذهب كلامى ناقص ، بجنگيم . فيلسوفان عارف ، مجازند كه آيات قرآن را تأويل كنند ، چه ايشان مقاصد آن را به نور حقيقت مىفهمند و از اين مطلب چيزى براى عامه نمىگويند مگر آنچه را كه درخور فهم آنان باشد . . . فلسفه ، بالاترين صورت حق است و خود در عين‌حال بالاترين دين مىباشد .\r\nدين فيلسوفان در واقع عبارت است از تلاش براى معرفت هرآنچه موجود است . . . « 2 » »\r\n\r\nمقام علمى و فلسفى ابن رشد\r\n« . . . شهرت عظيم ابن رشد در فلسفه ، كارهاى طبّى او را تقريبا از ياد برده است اما در حقيقت او از طبيبان بزرگ دوران خود بود و نخستين كسى است كه كار شبكيّه چشم را شرح داد و گفت هركه آبله بگيرد از ابتلاى مجدد به اين مرض مصون مىشود . فرهنگ‌نامهء او به‌نام ، الكليّات فى الطّب ، به لاتين ترجمه شد و در قلمرو مسيحىگرى شهرت بسيار يافت . . . »\r\nامير ابو يعقوب ، علاقه داشت كه شرح روشنى از نظريّات ارسطو را براى او بنويسند و به اشارهء ابن طفيل ، اين كار را به عهدهء ابن رشد گذاشت . فيلسوف ، اين پيشنهاد را به گرمى پذيرفت ، زيرا به نظر وى همهء فلسفه ، در نظريّات فيلسوف يونان فراهم آمده بود ، مىبايست آن را شرح كرد تا با هر دورانى متناسب شود . ابن رشد تصميم گرفت اول از هر كتاب معتبر ارسطو ، خلاصه‌يى فراهم كند سپس شرح مختصرى بر آن بنويسد و بعد شرح مفصلى براى طالبان فلسفه كه در اين رشته پيش رفته‌اند فراهم كند . . . حوصله و ذهن روشن و قدرتى كه در تجزيه و تحليل دقيق مطالب داشت او را در همهء اروپا معروف\r\n\r\n\r\n","description":"","footnote":"\r\n( 1 ) . تاريخ فلسفه اسلام ص 209 .\r\n( 2 ) . همان كتاب ، ص 211 به بعد .\r\n","page_name":" 365 ","page_number":365},
  {"content":"\r\n\r\nكرد ، و عنوان « شارح اعظم » گرفت . . . و تالى ابن سيناى بزرگ شد .\r\n\r\nآثار ابن رشد\r\nابن رشد به‌جز اين شرحها ، شخصا نيز كتابهايى در منطق و طبيعيّات و علم النفس و مابعد الطّبيعه و الهيّات و شريعت و هيئت و نحو تأليف كرد و جوابى بر تهافت الفلاسفه غزالى داشت كه آن را تهافة التهافت ناميد .\r\nاو نيز چون فرانسيس بيكن مىگفت : اندكى فلسفه ، ممكن است انسان را بىدين كند ، اما اطلاع دقيق و كامل از فلسفه ، مايهء ائتلاف دين و فلسفه مىشود ، زيرا فيلسوف اگرچه تعليمات قرآن و تورات و ديگر كتب آسمانى را به معنى ظاهر نمىگيرد ، اما مىداند كه اين تعليمات ، مورد نياز اكثريت است تا مردمى را كه در نتيجهء مشكلات زندگى ، فقط انديشه‌هاى عجولانه و سطحى در مبادى و سرانجام اشياء دارند ، با تقوا و اخلاق نيك آشنا كند و حتى المقدور ، از فساد جلوگيرى نمايد .\r\nبه همين جهت فيلسوف موفق و مآل‌انديش ، بر خلاف دين ، سخنى نمىگويد . در عوض فيلسوف ، حق دارد آزادانه در جستجوى حقيقت بكوشد اما بايد مباحثات خود را با متعلمان ، در حدود فهم و استعداد آنها محصور كند ، و افكار خود را در ميان عامه رواج ندهد . به‌نظر وى اگر عقايد دينى را تأويل كنند ، با نتايج علم و فلسفه هم‌آهنگ است .\r\n. . . ابن رشد ، فلسفه را چنين تعريف مىكند : بحث درحقيقت اشياء به منظور اصلاح حال انسان . به گفتهء او جهان قديم است و حركات ستارگان ، آغاز و انجام ندارد و اعتقاد بحدوث خلقت غلط است ، كه طرفداران آن ادعا دارند خدا كائنات تازه را بدون حاجت به مادهء موجود خلق مىكند . . . و همين پندار ، علماى سه دين متّبع را به آنجا كشانيده كه گويند چيز از ناچيز خلق نمىشود . حركت قديم و دايم است و هر حركتى از حركت پيش پديد مىآيد ، بدون حركت ، زمان نخواهد بود و حركت آغاز و انجام ندارد .\r\nمعذلك مىگويد : كه خداوند خلقت نو مىگيرد ، بنابراين خداوند ، نظم و قوت و عقل كاينات است و نظام و عقل ، محرّك افلاك و ستارگان ، از اين‌رو نظام عالم عقلى و كلى است . . . عقل انسان دو جزء دارد عقل قابل يا مادى كه استعداد و قدرت تفكر و معرفت عقلانى است ، اين عقل جزو جسم است و با فناى جسم فنا مىشود . جهاز عصبى و مغز جزو عقل فعال است كه از خداست و هموست كه عقل قابل را به تفكر وامىدارد . عقل فعّال ، در افراد تفاوت ندارد بلكه در همه يكسان است و فقط اوست كه باقى و لايزال است . . . عقل فردى مىكوشد كه با عقل فعّال متحد شود . . . عقل انسانى به‌وسيله اتحاد با عقل فعّال ، مانند خدا مىشود ، زيرا بالقوّه به‌وسيله فكر بر همهء كاينات احاطه پيدا\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nمىكند ، درحقيقت جهان و هرچه در آن هست نسبت به ما ، جز به‌وسيله عقلى كه ادراك آن مىكند ، نه وجود دارد نه معنى . فقط ادراك حقيقت از طريق ذهن ، عقل را به اتحاد با خدا كه متصّوفان مىپندارند به‌وسيله رياضت يا جذبه بدان توانند رسيد ، نايل مىكند .\r\nابن رشد از افكار صوفيانه به دور است . به عقيدهء او بهشت همان حكمت آرام و دوست داشتنى است كه خردمندان از آن بهره‌ور مىشوند .\r\nارسطو نيز به همين نتيجه رسيده است ، لازم به گفتن نيست كه نظريّه عقل فعال و عقل منفعل يا قابل . از كتاب النفّس ارسطو ( مقالهء سوم ) گرفته شده و همين نظريّه است كه به صورت فرضيهء فيض نوافلاطونى درآمده و به‌وسيله فارابى و ابن سينا و ابن باجه به ما رسيده و اين فلسفهء عربى همان فلسفهء ارسطو بود كه در قالب نوافلاطونى ريخته‌اند ولى در همان اثنا كه افكار ارسطو به‌وسيله باطنيان ، اسماعيليان و حشّاشين و جز اينها دست به دست مىگرديد به كمك اين جمعيتها بسيارى از عقايد فلاسفهء يونان بين ملل اسلامى منتشر گرديد .\r\n\r\n","description":"","footnote":"","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\n\r\nسير تفكر و انديشه‌هاى علمى و فلسفى پس از حمله مغول\r\nسير تفكر و انديشه‌هاى علمى و فلسفى قبل از حملهء ويرانگر و خانمانسوز مغول راه افول مىسپرد . در دوران حكومت خوارزمشاهيان به علت سوء تدبير سلاطين اين سلسله و سياست غلط خلفاى عباسى و نبودن سياستمداران عاقل و مآل‌انديش ، موجبات حملهء مغول و ويرانى شهرها فراهم گرديد و به علت آماده نبودن محيط اجتماعى و فقدان امنيت و آرامش ، چراغ فلسفه و تفكر علمى و منطقى رو به خاموشى رفت .\r\nپس از استقرار حكومت تيموريان و صفويان ، درنتيجهء رواج استبداد مطلق و تعصب جاهلانه ، مجالى براى رشد افكار علمى و فلسفى فراهم نگرديد و در طى هفت ، هشت قرن اخير ، هرگز مردانى چون زكرياى رازى ، بوعلى و بيرونى در ميدان علم و دانش قدم نگذاشتند . چنان كه گفتيم از قرن دوم هجرى به بعد زكرياى رازى ، ابو العلاى معّرى ، ابن ابى العوجا ، ابن راوندى و عده‌يى ديگر عليه دين و پيامبران و مقدسات مذهبى كتابها نوشتند و سخنها گفتند و كسى از خلفا و زمامداران و روحانيون و توده مردم متعرض جان و مال آنها نشد ، درحالىكه در قرون بعد مخصوصا پس از استقرار حكومت صفويه اگر كسى جمله‌يى از گفته‌هاى ماديون و زنادقه را نقل مىكرد جان و مال او در معرض خطر بود .\r\n\r\nتكفير دانشمندان\r\nنويسندهء گمنام بحر الفوايد ، كه ظاهرا از متشرّعين بنام نيمهء اول قرن ششم هجرى است ، در صفحهء 217 كتاب خود « در بيان كتابها ، كه نشايد خواندن و دانستن ، و نبشتن آن حرام است » چنين مىگويد : « كتاب اخوان الصفا زندقت است و طعن بر مسلمانى است نشايد خواندن و نشايد دانستن ببايد سوختن ، هفت ملحد در بصره جمع شدند و آن كتاب بنهادند و نام خود بپوشيدند .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nدوم ابو العلاء معرى ملحد بوده است ، كتاب لزوم مالايلزم و فصول غايت ، در معارضت قرآن كرده است ببايد سوختن . و دليل الحادوى آن است كه انكار قيامت و حشر اجساد مىكند و مىگويد :\r\n لو ان جسمك متروك بهيئة * بَعد المَمات طَمعنا فى تلافيه\r\nلكنّه صارَ اجزاءا مقسمة * ثُم استمرّ هباءا فى سوافيه \r\n. . . ديگر بوعلى سينا كافر بىدين بود ، شفا و نجات وى نشايد خواندن كه نفى حشر اجساد مىكند و نفى صفات بارى . و محمد زكرياى رازى ملحد بوده است و كتابهاى متقدمان گبران چون سهراب و جاماسب بر خلاف مسلمانى است نشايد خواندن و نوشتن كه مردم را از حق ، بازمىدارد ، باطل است كه بددينان نهاده‌اند . بدان مشغول نشايد شدن نبينى كه كتب حق ، تورات و انجيل و صحف داود كتب خدايى است ، امروز منسوخ شده است نشايد خواندن و نبشتن ، پس آن بيگانگان و گبران اوليتر كه نشايد خواندن .\r\nكتاب الله و سنّته رسول الله فى علم الاوّلين و الاخرين . . . « 1 »\r\nدر دوره سلجوقيان با اينكه بر خلاف عهد منصور و مأمون و واثق بحثهاى فلسفى رو به فراموشى رفته بود ، معذلك وجود مردى چون غزالى نشان مىدهد كه هنوز بازار عقل و استدلال يكباره تعطيل نشده بود . غزالى براى رد آراء و نظريات علمى فلاسفه ، خود از منطق و دليل ، كمك مىگرفت و به مردم مىگفت كه براى كشف حقيقت از تحقيق و پژوهش باز نايستند . با اين‌حال ضمن مطالعه در آثار و افكار غزالى به مواردى برمىخوريم كه وى براى حمايت از دين ، عقل و استدلال را به چيزى نمىگيرد . با اين حال در همان ايامى كه فقها و محدثين ، منطق و فلسفه را محكوم مىكردند ، غزالى آموختن منطق را تجويز مىكرد و نسبت به فلسفه مىگفت جز چند مسأله ، بقيهء مباحث فلسفى بر خلاف مذهب نيست . از بركت اين اقدام ، مردانى چون فخر رازى ، سهروردى ، آملى و شهرستانى توانستند در زمينه‌هاى علمى و فلسفى كمابيش مطالبى بگويند و بنويسند .\r\nامام تاج الدين ابو الفتح محمد بن عبد الكريم شهرستانى ( متوفى در 549 ه ) كه قبلا از او سخن گفتيم ، از محققين ، متكلمين ، و صاحب‌نظران و دانشمندان بزرگ عالم اسلام است و با اين‌كه وى محدث ، واعظ و فقيه بود ليكن به جرم فلسفه‌دانى مورد اتهامات ناروا قرار گرفت . در « طبقات الشّافعيّه » از سمعانى منقول است كه نسبت زندقه و الحاد به\r\n\r\n\r\n","description":"","footnote":"\r\n( 1 ) . بحر الفوايد ، به اهتمام محمد تقى دانش‌پژوه ، ص 217 .\r\n","page_name":" 370 ","page_number":370},
  {"content":"\r\n\r\nاو داده است . . . « 1 »\r\nياقوت در ترجمه احوال او مىنويسد « . . . و اگر خلل در اعتقاد و ميل به الحادش نبودى از ائمه اسلام بودى . . . و اين ، جز از آن روى نبود كه از نور شريعت روى برتافته به ظلمات فلسفه پرداخته بود و ميان ما ، گفت و شنودها رخ داد و او در تأييد مذهب فلاسفه و دفاع از آنها مبالغه مىكرد و من در چند مجلس از مجالس او حاضر آمدم ، در آنها هيچ سخن از قال الله و قال رسول الله ، و هيچ پاسخى از مسائل شرعى نبود . . . » « 2 »\r\nسبكى ، از تاريخ ذهبى نقل مىكند كه « ابن سمعانى ذكر كرده است كه او به ميل به اهل قلاع يعنى اسماعيليه و دعوت عقايد آنها و تأييد طامات آن طايفه متهم بود و او در « تحبير » آورده است كه وى متهم به الحاد و ميل بدانها و از جمله كسانى بود كه در تشيّع غالى بودند . . . » « 3 »\r\nتا قرن هفتم هجرى ، هنوز اهل علم مىتوانستند كمابيش عقايد و نظريات خود را در پرده بيان كنند و براى به كرسى نشاندن مسائل مذهبى ، عقايد ملحدين و مخالفين را نيز ذكر نمايند ولى پس از حملهء مغول ، مخصوصا پس از روى كار آمدن سلسله صفويه ، كار جمود و تعصب به جايى رسيد كه كسى را قدرت و جرأت آن نبود كه براى رد انديشه‌هاى ملحدين ، به ذكر گفته‌هاى كفرآميز آنان دست بزند . به اين ترتيب نقل كفر كه در قرون اوليهء اسلامى ممكن و جايز بود ، در دوره‌هاى بعد اندك‌اندك تحريم گرديد و كسى جرأت نمىكرد كه از آراء و افكار ماديون و زنادقه و اهل عقل و استدلال ، سخنى به ميان آورد .\r\nخواجه رشيد الدين فضل الله كه به حكايت‌نامه‌هاى عديده‌اى كه از او به يادگار مانده از حاميان جدى اهل علم و دانش بود ، همين كه چرخ سياست به زيان او به گردش درآمد ، دشمنان ، كتاب تفسير قرآن او را پيراهن عثمان كرده عامهء بىخبر را عليه او برانگيختند .\r\n\r\nتكفير رشيد الدين فضل الله\r\nرشيد الدين ، طبيب و حكيم بود و در تفسير قرآن مذاق و مشرب فلسفى خود را به كار مىبرد . دشمنان سياسى او از همين امر نيز استفاده كردند و او را در نظر اكثريت مردم ( كه به پيروى از فقها و اهل حديث و سنت ، كه به علوم عقلى با شك و ترديد مىنگريستند ) خوار كردند . . . دشمنان سياسى او پس از كشتن او ، براى آنكه آثار خيرات و مبّرات و تصنيفات\r\n\r\n\r\n","description":"","footnote":"\r\n( 1 ) . تاريخ علم كلام ، شبلى ، ص 53 .\r\n( 2 ) . معجم البلدان و طبقات الشافعيه ، سبكى ، ج 4 .\r\n( 3 ) . به نقل از مقاله شهرستانى و مجلس فارسى او به قلم دكتر زرين‌كوب ، از كتاب يادداشتها و انديشه‌ها ، ص 111 .\r\n","page_name":" 371 ","page_number":371},
  {"content":"\r\n\r\nاو را كه بيشتر در راه دين اسلام بوده از بين مردم بزدايند و قتل او را در نظر عوام موجه جلوه دهند ، باز مسألهء اصل يهودى او را پيش كشيدند و گفتند كه اين است سزاى آن يهودى كه كلام خدا را دگرگون ساخت . » « 1 » آرى مادام كه در جامعه‌اى جهل و خرافات حاكم است و اكثريت مردم از درك عميق مسائل اجتماعى و سياسى عاجزند ، دشمنان پيشرفت و ترقى مىتوانند هر آن ، افكار عمومى را عليه اصحاب عقل و استدلال منحرف سازند و از رشد تدريجى جامعه ، و بيدارى اكثريت ، با حربه تكفير جلوگيرى نمايند .\r\n\r\nخواجه نصير الدين طوسى\r\nيكى از ستارگان درخشان فرهنگ ايران در عهد مغول ، خواجه نصير الدين طوسى است كه هم‌عصرانش او را « استاد البشر » مىناميدند . مردى است سياست‌مدار ، حكيم ، فقيه ، متكلم ، رياضىدان ، منجم ، طبيب ، اديب و لغوى . شاگرد دانشمند و معروفش علّامهء حلّى او را در كنار عقول عشره‌اى كه خداوند پديد آورده عقل يازدهم ( عقل هادى عشر ) مىخواند .\r\nبه عقيدهء يكى از صاحبنظران : « خواجه را به آسانى مىتوان در رديف فارابى ، رازى ، بيرونى ، ابن سينا ، خيام ، غزالى ، و نظاير آنها گذاشت و شايد در خواجه ، به كمك شرايط تاريخى ، مختصّاتى گرد آمده بود كه باز به او ، برجستگى يا دقيقتر بگوئيم امتياز بيشترى مىدهد .\r\nهنگامى كه در نزد اسماعيليه بود به « خواجهء كاينات » شهرت يافت . در فلسفه به « محقق طوسى » معروف است ، همه پژوهندگان كهن و نوين ايرانى و عرب و اروپايى كه آثار او را بررسى كرده‌اند با شور و حيرت ، شخصيت وى را ستوده‌اند . زندگى پرفراز و نشيبش در دژهاى محتمشان اسماعيلى و سپس در دربار هلاكو و آباقا خان ، و نقش شگرفى كه در دربار ايران بازى كرده است ، درخور مطالعه و سزندهء تحليل و تعليل علمى ژرفى است . تأليفات خواجه از صد مىگذرد و مطالعات او در جبر و حساب و مثلثات به بررسى ويژه‌يى نيازمند است .\r\n\r\nنقش خواجه نصير الدين در احياى فلسفه\r\nيكى از نقشهاى برجستهء خواجه نصير ، احياء نام فلسفه و حكمت ، پس از خذلان موقّت آن است ، بر خلاف شيعه ( اعم از شيعهء اسماعيليه و اثنا عشريّه يا اماميه ) كه به فلسفه راغب بودند ، سنيان حنبلى و حنفى و شافعى و مالكى از آن احتراز داشتند و آن را مايهء بىدينى\r\n\r\n\r\n","description":"","footnote":"\r\n( 1 ) . درباره رشيد الدين فضل الله ، به قلم عباس زرياب خويى ، ص 129 .\r\n","page_name":" 372 ","page_number":372},
  {"content":"\r\n\r\nمىدانستند . بيهوده نبود كه فقيهان و متكّلمين سنى از آن جمله فخر رازى معروف به ابن الخطيب متوفى به سال 606 ، كه امام المشكّكين لقب گرفته به دنبال تهافت الفلاسفه غزالى ، كتاب « تعجيز الفلاسفه » را نوشته و به بهانهء نگاشتن « شرح » بر اشارات بوعلى ، در واقع و به قول معروف « جرح » بر آن نوشته و همه‌جا عقايد ابن سينا را رد كرده است . لذا شيعى بودن با فلسفى مزاج بودن - و سنى بودن ، با مخالفت با علوم عقلى ، و اكتفا به منقولات ، هم‌معنى بود ، به پيروى از همين روح زمان است كه سيف فرغانى دربارهء ابن سينا كه مظهر حكمت شمرده مىشد و به اصطلاح سخنگوى فلاسفه و زبان معقول بود ، با بغض تمام مىنويسد :\r\n گوشِ دلِ خويشتن نگه دار * از بوعلى آن زبانِ معقول\r\nنقد دَغَلى به زَر مُطلّاست * در كيسه زرگران معقول \r\nشعر خنكى است ولى نيّت گوينده را با روشنى بيان مىكند .\r\nابن سينا ، خود اسماعيلى بود و به سبب همين شيعى بودن و فيلسوف بودن و اعتقاد به « قدم عالم » تا قرنها از طرف خلافت و هيأت حاكم ارتجاعى ، به : « مظهر كفر » بدل شد ، و سوزاندن كتابهايش ، از سياستهاى متداول دستگاه دولتى ، طى چندين قرن در كشور ما بود .\r\nاسماعيليّه به داشتن ناصر خسرو ، كه او نيز فيلسوف بزرگى است ، فخر مىكند ، و همين طايفه ، وقتى آواز هوش و خرد خواجه نصير الدين را شنيدند ، كوشيدند تا او را به خود جلب كنند . خواجه كه در جهرود قم تولد يافته ( 597 ) و در طوس تحصيل كرده و به شهرت رسيده بود . به تصور اينكه در پناه قلاع اسماعيلى ، هم از هجوم تاتار خود را حفظ كند و هم خود را در جوار هم‌دينان شيعى خويش قرار مىدهد و امكان تأليف و تصنيف مىيابد ، بدين قلعه‌ها پناه برد و از زمان ناصر الدين محتشم تا زمان خورشاه ، نزد آنان ، در قلاع قهستان ، مىماند .\r\nولى به وى در اين قلاع ، بسياربسيار بد مىگذرد . ما بين او كه شيعى امامى بود و اسماعيليه ، روابط صميمانه و اعتقادآميزى برقرار نمىشود . وى در مقدمه شرح اشارات خود توضيح بسيار جانگدازى از گذران خود در ميان اسماعيليه مىدهد ، و از كثرت خشمى كه نسبت به آنها داشته است كتاب اخلاق ناصرى را كه به‌نام ناصر الدين محتشم اسماعيلى نگاشته و تهذيبى از « طهارة الاعراق » ابو على مسكويه است بعدها تغيير مىدهد ، و نام ناصر الدين را از آن حذف مىكند .\r\nدر تمام دوران اقامت نزد اسماعيليان ، خواجه مىكوشد خود را از چنگ آنها\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبرهاند . . . سرانجام با قانع كردن خورشاه به تسليم شدن در مقابل هلاكو ، خود را به‌طور قطع از چنگ اسماعيليان مىرهاند . « 1 »\r\nمقصود از ذكر اين حواشى تاريخى ، آن بود كه چرا براى يك متكلم شافعى مانند فخر رازى ، رد فلاسفه و به‌ويژه ابن سينا مطرح است و چرا براى يك عالم شيعى مانند خواجه نصير ، تجليل فلاسفه ، و به‌ويژه همان ابن سينا .\r\nخواجه ، در شرح اشارات خود ، وارد مباحثهء شديدى با فخر رازى مىشود و به اصطلاح با امام المشككّين به‌طور منطقى برخورد مىكند ، و پايه حكمت را كه با عقايد شيعى سازگارى داشت ، تحكيم مىنمايد . شالوده‌يى را كه او مىريزد قرنها بعد از او مىماند ، البته روحانيت شيعه بعد از آنكه به قدرت رسيد و به اصطلاح « روى در تراجع نهاد » خود با فلسفه درافتاد و روزگار صدر الدين شيرازى در دوران صفويه ، بهترين گواه اين امر است ، ولى تا دورانى پس از خواجه ، فلسفه‌يى كه به نظر مىرسد در زير ضربات غزالى گرفته تا فخر رازى ، تعطيل شده است جان گرفت و به رونق سابق رسيد .\r\nاين نقش خواجه ، در احياى عقل‌گرائى و راسيوناليسم فلسفى و در مباحثه با فخر رازى نظير نقشى است كه ابن رشد در مباحثه با غزالى و كتاب « تهافة الفلاسفه » او بازى كرده است . هم ابن رشد و هم خواجه نصير الدين طوسى را بايد از احياگران عقل‌گرايى و راسيوناليسم فلسفى دانست ، با اين تفاوت كه ابن رشد ، گاه خود به ابن سينا تاخته است و حال آنكه خواجه به دفاع از ابن سينا برخاسته و البته در پشت سر هر دو نيز ، انگيزه‌هاى سياسى و اجتماعى به خوبى ديده مىشود .\r\nيكى ديگر از نقشهاى برجستهء خواجه ، نجات دانش و دانشمندان در يكى از تيره‌ترين ايام ايلغار مغول است ، اگر اسماعيليه از فلسفه خوششان مىآمد مغول و ايلخانان مغول ، به نجوم و « علم اختيارات » علاقه داشتند و اصولا دانشمند را مانند ساحران و كهنه خود ، تنها به معناى پيشگو و منجّم مىشناختند ، درواقع اين منجم‌پرورى ، خاص آنها نبود و در دربارهاى شاهان و خلفا و اميران روزگار ، سابقه طولانى داشته است ، حتى زمانيكه خواجه در نزد محتشمان اسماعيلى بود ، شهرت يافت كه در كار ساختن رصدخانه است و از زمان ساختن « زيج شهريار » در دوران ساسانى ، رصدخانه‌سازى در ايران معمول بود . هلاكو قبول كرد كه به خواجه امكان دهد ، بر روى تپه‌هاى مراغه زيج يا رصد معروف ايلخانى را به پا كند ، و قرار شد موقوفات ايلخانى ، در اختيار خواجه فراگيرد . خواجه با\r\n\r\n\r\n","description":"","footnote":"\r\n( 1 ) . خواجه در وصف حال خود در اين دوران بحرانى مىگويد :\r\n به گِرداگِرد خود چندان كه بينم * بَلا انگشترى و من نگينم \r\n","page_name":" 374 ","page_number":374},
  {"content":"\r\n\r\nاين موقوفات نه‌تنها رصدخانه ، بلكه كتابخانه‌يى با چهارصد هزار جلد كتاب و مدرسه و حجرات خاص براى فقيهان و طبيبان و محدّثان و حكما با دادن حقوق ( باراتبه و جامگى ) كه ميزان آن هم در كتب ذكر شده است ، ايجاد كرد و تقريبا زبدهء علماى عصر را در اين مؤسسات گردآورد . . . در محضر خواجه ، شاگردانى مانند علامه حلّى و قطب الدين شيرازى تربيت شده‌اند .\r\nخواجه پس از اسماعيليه با از ميان برداشتن قطعى خلافت عباسى ، عملا دو رقيب عظيم و نيرومند ايدئولوژى شيعه را ، از سر راه برداشت و درواقع ، ديگر هيچ‌چيز مانع سير ايران به طرف قبول مذهب اماميه ، به‌عنوان دين رسمى وجود نداشت ، از زمان ايلخانان رخنهء نيرومند اين دين ، در دستگاه دولتى آغاز گرديد و ظفرمندى نهايى آن به دوران صفوى رسيد . . . » « 1 »\r\n\r\nتفكرات فلسفى سهروردى\r\n\r\nشهاب الدّين سهروردى\r\nمهمترين نمايندهء تفكر فلسفى در قرن ششم ، شيخ شهاب الدين سهروردى است ، كه در سطور زير اجمالا به آراء و افكار او اشاره مىكنيم : شيخ شهاب الدين سهروردى ، معروف به شيخ اشراق در سال 549 در قريهء سهرورد زنجان تولد يافت و در سال 587 در 38 سالگى به شهادت رسيد . در آغاز جوانى يك چند به سير و سياحت پرداخت و با بزرگان تصوف به بحث و گفتگو نشست و كتب مزدايى عهد باستان را مورد مطالعه قرار داد و با انديشه‌هاى مترقّى باطنيان آشنا شد . و چون مردى بىباك و آزادانديش بود ، با وجود شكست فاطميان از مسيحيان و پيروزى نسبى اهل سنت و جماعت ، وى در ابراز عقايد خود شجاعت و گستاخى نشان داد و درباره « ختم نبوت » و « دايرهء رسالت » مطالبى گفت كه با افكار عامه تعارض داشت . سهروردى با مكاتب فلسفى يونانى و اصول مزدايى ايرانى كمابيش آشنا ، و در مقام تلفيق و هم‌آهنگى آنها بود ، وى در آثار خود « اصطلاحات قديم ايرانيان را درباره فرشتگان ، به‌كار برد . آثار او حاكى از اطلاعات دقيقى درباره فرشته‌شناسى مزدايى است كه او با عقيدهء افلاطونى دربارهء عالم مثال بياميخت . استعمال صحيح نام امشاسپندان به عنوان ارباب الانواع ، شاهد آشنايى سهروردى با برخى از اصول اساسى حكمت قديم\r\n\r\n\r\n","description":"","footnote":"\r\n( 1 ) . مأخوذ از كتاب : ويژگيها دگرگونيهاى ايران در پويه تاريخ ( به اختصار ) .\r\n","page_name":" 375 ","page_number":375},
  {"content":"\r\n\r\nزرتشتيان است . . . شيخ اشراق . . . روش استدلالى را با اشراق بياميخت و غايت فلسفه را نجات نفس از زندان ظلمانى هوى و هوس و هواجس « 1 » نفسانى دانست ، رياضت و تزكيهء نفس را لازمهء علم كامل مىشمرد و در تلفيق فلسفه و دين و نيز فلسفهء يونانى و حكمت ايران باستان كوشيد . . . » « 2 »\r\nسهروردى در مقدمهء حكمت الاشراق خطاب به ياران و همفكران خود چنين مىنويسد : « برادران ، چون چندين مرتبه از من پرسيديد كه حكمت اشراق چيست ؟ اين بود كه ناگزير شدم در اين موضوع چيزى بنگارم و اگر خداوند ، با دانشمندان پيمان نبسته بود كه علم و خرد را پنهان نكنند و نيز اگر نفرموده بود كه علما آنچه را مىدانند بايد بگويند ، هرگز حاضر نمىشدم كه با سختيهايى كه در اين كار است و پيش‌بينى كرده‌ام لب بدين سخنان بگشايم و بحثى آغاز كنم . . . » « 3 »\r\nسهروردى پس از مقدمه‌يى در پيرامون اصالت وجود يا اصالت ماهيّت ، چنين مىگويد : عده‌يى از حكماء مشاء و ابن سينا اصالت وجود را امرى عقلى و مسلم مىدانند ولى شيخ اشراق در اين مقوله با آنها همداستان نيست و بر خلاف آنان ماهيت را اصل دانسته و وجود را امرى اعتبارى و انتزاعى به‌شمار مىآورد . در كتاب مجموعه آثار فارسى شيخ اشراق ، دكتر سيد حسين نصر ، راجع به اصول و مبانى حكمت اشراقى چنين مىنويسد : مقصود از « حكمت اشراقى » . . . به‌طور كلى ، هر نوع حكمتى كه مبتنى بر تنوير و اشراق عقل باشد نيست مانند آنچه در مكتب نوافلاطونيان و اگوستينىهاى غرب مشاهده مىشود . . . به يك معنى پيروان آنان ، همگى اشراقىاند ولى به معنى خاص كلمهء اشراق . . . حكمت اشراقى اولّا ذوقى است و در عين حال كه استدلال و فلسفه استدلالى را پايه و لازمهء خود به‌شمار مىآورد تربيت منظّم عقل نظرى ، و نيروى استدلالى را اولين مرحله كمال طالب معرفت مىشمارد .\r\n\r\nماهيّت حكمت اشراق\r\nپس حكمت اشراقى حكمتى است كه مىكوشد رابطه‌يى بين عالم استدلال و اشراق با تفكر استدلالى و شهود درونى ايجاد كند و درواقع برزخى است بين فلسفه و كلام مدرسى و تصّوف محض خانقاهى . ثانيا حكمت اشراقى ، آگاهانه درصدد احياى حكمت خسروانى و فهلوى ايرانيان باستان و نيز حكمت\r\n\r\n\r\n","description":"","footnote":"\r\n( 1 ) . هواجس : آرزوهاى نفسانى\r\n( 2 ) . تلخيص از معارف اسلامى ، تأليف دكتر سيد حسين نصر ، ص 120 .\r\n( 3 ) . خلاصهء افكار سهروردى و ملاصدرا ، به قلم اكبر داناسرشت ، از ص 6 به بعد .\r\n","page_name":" 376 ","page_number":376},
  {"content":"\r\n\r\nيونانيان ، در دامن حكمت اسلامى بود و سهروردى خود را وارث دو سنّت بزرگ فكرى قديم ، يعنى يونانى و ايرانى مىدانسته است و در افق فكرى او ، افلاطون و زرتشت و پادشاهان فرزانه و حكيم ايران باستان و حكماى الهى قبل از سقراط يونان ، شارحان يك حقيقت و مفسران يك پيام معنوى بودند كه سهروردى خود را احياءكننده آن مىدانست .\r\nبه همين‌جهت ، در حكمت اشراقى ، فرشتگان مزدايى و مثل افلاطونى به صورت يك حقيقت جلوه‌گر شده و وحدت نور كه همان وجود است بر ثنويّت ظاهرى مزدايى و كثرت عالم مثالى افلاطونى حكمفرماست . » « 1 »\r\nبه‌طور كلى فهم دستگاه فلسفى شيخ اشراق سخت دشوار و رمزآميز است . در صفحهء 22 كتاب سابق الذكر در پيرامون اين معنى چنين آمده است :\r\n« بدانكه فهميدن كلام او و شناختن اسرار و رموزش در غايت صعوبت و دشوارى است براى كسى كه طريقه او را مسلوك نداشته باشد ، زيرا كه او حكمت خود را مبتنى بر اصول كشفى و علوم ذوقى ساخته است و كسى كه اصول آن را كماهو استوار نفرموده ، فروع را از آن استنباط و استخراج نتوانست نمود ، و هركه عنان نفس را از تعينات دنيا و آخرت نكشيد ، كام جانش حلاوت سخنان او نچشيد و بالجمله شناخت سخنان او و حل كتب و رموزات او ، موقوف است بر شناخت نفس و اكثر علما و حكما را از آن خبرى نيست مگر به نادر كه در هر عصرى يكى ظاهر شود . . . » « 2 »\r\n\r\nاختلاف زكرياى رازى با شيخ اشراق\r\nبه‌طور كلى فلسفه اشراقى سهروردى ، مانند افكار غزالى و يا اشاعره ، با اصول فكرى و فلسفى مردانى چون رازى ، ابن سينا و بيرونى ، از زمين تا آسمان اختلاف دارد . آنان مرد ميدان عمل بودند و سعى مىكردند از طريق مشاهده و تجربه ، به كشف اسرار نمودها و پديده‌هاى گوناگون طبيعى توفيق يابند و در سايهء كار و كوشش از شمار مجهولات بكاهند .\r\nرازى و ابن سينا روى بيماريهاى گوناگون مطالعه و تحقيق مىكردند و آرزوى آنها اين بود كه علت مرضى را كشف كنند و دردى از دردهاى بشرى را درمان بخشند . به‌طور كلى متفكرين استدلالى و مادّى در سراسر جهان و در عالم اسلام ، هدفشان تقليل آلام مادى و معنوى بشر بود و مىكوشيدند آدميان را از گرداب انديشه‌هاى غيرعلمى رهايى بخشند ، درحالىكه فلاسفه اهل پندار يا ايدآليستها با اين گونه تلاشهاى مثمر ، روى موافق\r\n\r\n\r\n","description":"","footnote":"\r\n( 1 ) . مجموعه آثار فارسى شيخ اشراق ، مقدمه ، از ص 132 به بعد .\r\n( 2 ) . همان كتاب ، ص 22 .\r\n","page_name":" 377 ","page_number":377},
  {"content":"\r\n\r\nنشان نمىدادند .\r\nدر داستان « روزى با جماعت صوفيان » مىبينيم ، هنگامى كه سخن از ساختمان جهان و ترتيب افلاك به ميان مىآيد شيخ اشراق به اين‌گونه سؤال‌ها اعتراض مىكند و مىگويد :\r\n« مردمى كه به ستارگان نگرند سه گروهند : عوام كه فقط پديدارها را بينند و منجمان كه علم به ظواهر آسمانها يابند و محققان كه سرّ آسمان‌ها به‌دست آورند ، سپس شيخ دستوراتى جهت اطلاع از سرّ آسمان‌ها مىدهد كه عبارت از رياضت و خلوت و چله‌نشينى است كه پس از آن ، چشم دل به عالم غيب روشن شود . . . » « 1 »\r\nسهروردى در كيفيت ديدن نيز نظريه‌يى اظهار مىكند كه با نظريّهء ارسطو مطابقت و هم‌آهنگى ندارد - « فلسفهء ارسطو ، روى سه تعريف ساخته شده : واجب ، ممكن ، و ممتنع و اين سه تعريف به « حد » مشهور و در همه‌جا ذكر شده است .\r\nسهروردى در آغاز كار ، با ارسطو كه امير كاروان مشائين است ، مخالفت مىكند ، و با تقسيماتى خشت نخستين بناى افكار خود را مىگذارد به اين طريق :\r\nشيئى يا نور است يا ظلمت .\r\nنور هم بر دو بخش است نور قايم به ذات ، نور قايم به غير ، ظلمت هم دو قسم است ظلمت پايندهء به ذات ، تاريكى قايم به غير ، پس جميع موجودات مادى و معنوى از آغاز كار به چهار قسم فوق تقسيم مىشود : سهروردى براى اين تقاسيم اصطلاحات جديدى وضع كرده كه تنها در حكمت اشراق به كار بسته مىشود ، نور قايم به ذات را كه نور جوهرى باشد نور مجرد نام مىگذارد و نور قايم به غير را نور عارضى مىگويد اگر شيئى از هستى خود آگاه باشد يعنى ذات خود را ادراك كند و قايم به ذات باشد آن را در حكمت اشراق نور مجرد مىگويند مانند باريتعالى و عقول عشرهء ارسطو و عقول عرضيّهء افلاطون كه عبارت از ارباب انواع باشد ، و باز مانند جانهاى بشر ، و اگر شيئى آگاه از ذات ، قايم به غير باشد و براى وجود يافتن ، نيازمند به وجود ديگرى گردد آن را نور عرضى دانيم مانند انوار موجود در ستارگان و آتش و كرم شب‌تاب .\r\nو اگر شيئى آگاه از ذات خود نباشد ، ولى در هستى خارج پايندهء به خود باشد ، آن را غسق گويند مانند همه اجسام اعم از جسم طبيعى يا جسم تعليمى و اگر شيئى غافل و بىخبر از خود ، قايم به غير باشد نام آن هيئت خواهد بود مانند رنگها و بوها و طعوم . . .\r\nسهروردى ، تا پايان حكمت اشراق خود همين تعاريف چهارگانه را دنبال مىكند و\r\n\r\n\r\n","description":"","footnote":"\r\n( 1 ) . همان كتاب ، ص 50 .\r\n","page_name":" 378 ","page_number":378},
  {"content":"\r\n\r\nمصاديق هريك را شرح مىدهد . . . « 1 »\r\n« . . . سهروردى تمايل زيادى به مذهب زردشتى داشته و منتهاى سعى خود را در اين فكر به كار برده كه مذهب زرتشت را با استدلال فلسفى بيان كند و اينكه موجودات را به نور و ظلمت تقسيم كرده همان فكر اهريمن و يزدان است كه از ديرباز در سر پدران ما بوده است . . . » « 2 »\r\n\r\nنحلهء اصحاب نور يا فكر\r\nعده‌يى از متفكران و ارباب تصوف برآن بودند كه « ذات حقيقت » نور يا فكر است و بايد با اشراق يا تفكر ، بدان راه برد . اصحاب نور بر خلاف اصحاب جمال ، آيين نور افلاطونى را از دست ننهادند ، بلكه با دگرگون كردن آن ، راه چند نظام صوفيانه را گشودند ، از لحاظ فلسفى ، دو نظام بزرگ در آغوش اين نحله پرورش يافت . يكى از اين دو ، نظامى ايرانى بود و ديگرى سخت از مسيحيت مايه گرفته بود .\r\nنحلهء اصحاب نور : بر اثر پيوند الهيّات اسلامى با روشهاى جدلى يونانيان ، روح انتقاد در عرصهء تفكر اسلامى ظاهر شد ، نخستين جلوهء اين روح انتقاد را ، در افكار ابو الحسن اشعرى ، و كاملترين نمودار آن را در آثار ابو حامد محمد غزالى مىيابيم . در ميان خردگرايان اعتزالى هم ، مردان نكته‌سنجى چون ابو اسحق نظّام ، سر برآوردند و به جاى پيروى از فلسفه يونانى ، با ديدى انتقادى بدان نگريستند .\r\n\r\nروش مدافعان دين\r\nمدافعان دين و از آن جمله غزالى ، و فخر الدين رازى و ابو البركات بغدادى و ابو الحسن على آمدى ، تمام اركان فلسفه يونانى را مورد حمله قرار دادند و ابو سعيد حسن سيرافى و قاضى عبد الجبار و ابو المعالى عبد الملك جوينى و ابو القاسم كعبى بلخى و مخصوصا تقى الدين ابو العباس احمد تيميه ، بر اثر انگيزه‌هاى دينى در باز نمودن ضعف منطق يونانى كوشيدند . جمعى از دانشوران صوفى نيز به صف ناقدان فلسفهء يونانى پيوستند ، چنان كه ابو حفص عمر سهروردى در كتابى به نام « رسف النصايح الايمانيه و كشف الفضايح اليونانيه » ، درصدد اثبات نارسايى عقل محض برآمد . همچنين بر اثر واكنش اشاعره در برابر معتزله ، نه‌تنها مفاهيم فلسفى\r\n\r\n\r\n","description":"","footnote":"\r\n( 1 ) . افكار سهروردى ، از ص 13 به بعد .\r\n( 2 ) . همان كتاب ، ص 19 .\r\n","page_name":" 379 ","page_number":379},
  {"content":"\r\n\r\nبديعى به ميان آوردند ، بلكه زنجيرهاى خردگرايى را سراسر گسيختند . اردمان  ( ERDMANN )  گفته است كه فلسفهء اسلامى پس از فارابى و ابن سينا رو به انحطاط رفته و از اين‌رو موجد شك‌گرايى و عرفان شده است .\r\nولى « اردمان » نسبت به اين نكته غفلت ورزيده است كه مسلمين با نقد فلسفى ، خود از يكسو فلسفهء يونانى را رد ، و انكارگرايى اشعرى را ابداع كردند و از سوى ديگر به بازسازى فلسفهء ايران پرداختند . فلسفهء يونانى با ظهور نظامى كاملا ايرانى ، به ناتوانى گراييد و در مقابل فشار اشعريان و ساير جزم‌انديشان اسلامى فروافتاد .\r\nبه بركت رهايى فكرى مسلمين ، شهاب الدين يحيى سهروردى ( متوفى در 587 هجرى ) پديد آمد و آهنگ ساختن فلسفه‌يى نو كرد . شهاب الدين ، يكسره از مفاهيم ديرينه چشم نپوشيد ، ولى به اقتضاى فكر اصيل ايرانى خود ، علىرغم تهديدات منتقدان تنگ‌نظر ، به استقلال انديشيد ، و در فلسفهء او سنن فكرى ايران باستان كه اندكى در آثار محمد زكرياى رازى و ابو حامد غزالى و اسماعيليان جلوه‌گر شده بود با فكر حكيمان و الهيّات اسلامى همساز گرديد .\r\n\r\nقتل شيخ اشراق\r\nشهاب الدين سهروردى كه بعدا به « شيخ اشراق مقتول » شهرت يافت نزد مجد الدين جبلى ، استاد فخر الدين رازى درس خواند ، و هنوز در بحبوحهء شباب بود ، كه سرآمد همهء حكيمان عالم اسلام شد . ملك الظاهر پسر سلطان صلاح الدين ايّوبى كه با ستايشى عظيم به دو مىنگريست ، او را نزد خود به حلب خواند . فيلسوف جوان در حلب عقايد خود را باز نمود . جزم‌انديشان خون‌آشام ، كه در همهء اقاليم و اعصار ، براى پوشانيدن ناتوانى فكرى خود ، به زور توسل جسته‌اند به او رشك بردند و به سلطان صلاح الدين نوشتند كه تعاليم سهروردى ، اسلام را به خطر مىاندازد و سركوبى او لازم است . سلطان خواست آنان برآورد ، سپس فيلسوف جوان ايرانى در سال سى و ششم عمر ، با آرامش ، به مرگ تن داد ، مرگى كه او را در زمرهء شهيدان حقيقت درآورد و به دو ، نامى جاويد بخشيد . امروز آن مردم ، آن مردم‌كشان و بسا مردم‌كشان ديگر مرده و پوسيده‌اند ، ولى فلسفه‌يى كه به بهاى جانى تمام شد ، همچنان زنده است و انبوه حقيقت‌جويان را به سوى خود مىكشد .\r\nسهروردى شخصيّتى ممتاز داشت ، از استقلال فكرى و قدرت تعميم و نظام‌پردازى برخوردار و از اينها بالاتر ، نسبت به سنن ايرانى وفادار بود . در مورد قضاياى مهم گوناگون ، با فلسفهء افلاطون درافتاد و فلسفهء ارسطو را صرفا مقدمهء نظام فلسفى خود\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nشمرد و آزادانه انتقاد كرد . هيچ موضوعى از انتقاد او بر كنار نماند حتى منطق ارسطويى را مورد بررسى دقيق قرار داد و برخى از اصول آن را ابطال كرد . . . به نظر شيخ اشراق ، كسى كه مىخواهد به فلسفه متعالى او راه يابد بايد با فلسفه ارسطويى و علم منطق و رياضيات و تصوف به خوبى آشنا باشد ، و ذهن خود را از آلودگى تعصّب و گناه پاك كند و با اين شيوه ، رفته‌رفته به ذوق يا حسى درونى كه يافته‌هاى نظرى عقل را مىسنجد و تصحيح مىكند ، دست يابد . عقل بىياور ، درخور اعتماد نيست ، پس بايد ذوق ، يعنى ادراكى مرموز كه به كنه امور پى مىبرد و روح بىآرام را آرامش مىبخشد شناخت و به قوايى كه شك را از نيرو ، مىاندازد يارى كرد . . . » « 1 »\r\nبه‌نظر سهروردى « آرمان انسان ، عروج از نردبان وجود و كسب نور بيشتر است .\r\nاگر اين عروج ادامه يابد انسان سرانجام از دنياى هيأتها يكسره رها خواهد شد ، اما اين آرمان از چه راهى تحقق مىپذيرد ؟ از راه شناخت و كنش . انسان ، مىتواند با دگرگون كردن فهم و ارادهء خود ، با علم و عمل ، شامخترين آرمان انسانى را تحقق بخشد ، بنابراين بايد طالب كمال را چنين ندا در داد : نظر خود را نسبت به جهان دگرگون كن و به اقتضاى اين دگرگونى سلوك نما . . . » « 2 »\r\n\r\nنظر اقبال لاهورى\r\nاقبال لاهورى در جاى ديگر دربارهء سهروردى مىنويسد : « . . .\r\nوى براستى نخستين نظام‌پرداز تاريخ فلسفهء ايران بود كه حقايق همهء شيوه‌هاى فكرى را بازشناخت و با كاردانى در هم آميخت و نظام نوى پرداخت . خدا را مجموع هستيهاى حسى و انگارى شمرد ، و از اين‌رو به فلسفهء وحدت وجود كشانيده شد . بر خلاف برخى از صوفيان پيش از خود ، جهان را حقيقى ، و نفس انسانى را واجد فرديتى متمايز دانست . در زمينهء علت نهايى وجود ، با حكيمان متشّرع هماهنگ گرديد و گفت كه علت نهايى هر نمود ، نور مجرد است و جهان سراسر اشراق نور مجرد است . در روانشناسى ، از ابو على سينا پيروى كرد ولى روانشناسى او از روانشناسى ابو على سينا منظم‌تر بود و بيش از آن به تجربه گرايش داشت . در عرصهء فلسفهء اخلاق ، به راه ارسطو رفت و مفهوم ميانه‌گزينى او را با دقت تام تشريح كرد - از اينها بالاتر با دگرگون كردن آيين نور افلاطونى ديرين ، نظام فكرى مخصوصى ترتيب داد كه از يكطرف به فلسفه افلاطون متمايل بود ، و از طرف ديگر دوگرايى كهن را پيش كشيد و بدان صورتى روحانى\r\n\r\n\r\n","description":"","footnote":"\r\n( 1 ) . سير فلسفه در ايران : اقبال لاهورى ، ترجمهء امير حسين آريانپور ، ص 92 به بعد .\r\n( 2 ) . همان كتاب ، ص 102 .\r\n","page_name":" 381 ","page_number":381},
  {"content":"\r\n\r\nبخشيد . هيچ يك از متفكرانى كه از ايران برخاسته‌اند ، نتوانسته‌اند مانند او با اصول اساسى چندى ، همهء جنبه‌هاى وجود عينى را تبيين كنند : سهروردى در سراسر نظام فكرى خود به تجربه گراييد و نيز كوشيد كه همهء چيزها و حتى نمودهاى جسمانى را با نظريهء اشراق خود باز نمايد . عينيّت هستى كه در همه خدايى افراطى و ذهنى پيشينيان ، گم و مستهلك شده بود ، در نظام سهروردى اعتبارى درخور يافت . « 1 » و مورد تدقيق و تبيينى تمام قرار گرفت .\r\nاين فرزانه تيزانديش در سراسر نظام فكرى خود هماهنگى تامى بين عقل و عاطفه برقرار ساخت و از اين‌رو بيش از ساير متفكران ، از عهدهء تسخير اذهان برآمد و بر اثر آن از رشك حكيمان معاصر خود به گزند افتاد . . . » « 2 »\r\n« در ماه جمادى الثانى سال 707 قاصدى به بغداد آمد ، او مأموريت داشت كه شيخ شهاب الدين سهروردى و جمال الدين اكولى را كه فقيه و معلم اصول شافعى در مدرسه المستنصر بود ، به دربار برد ، به سلطان گفته بودند كه اين‌دو ، با مصريان رابطهء پنهانى دارند و آنچه در امپراتورى مغول مىگذرد به آنان اطلاع مىدهند . چون آن دو را به دربار آوردند ، رشيد الدين فضل الله به پشتيبانى از ايشان برخاست و تمام همّ خود را به كار برد تا بىگناهى آنان را به ثبوت رساند ، درنتيجهء كوششهاى او ، دو متهم به سلامت به بغداد بازگشتند . . . » « 3 »\r\nشيخ شهاب الدين سهروردى مردى نابغه بود ، زيرا در طى كمتر از 38 سال عمر ، به قول شاگرد معروفش شهرزورى در « تاريخ الحكما » 49 كتاب و رسالهء كوچك به فارسى و عربى نگاشت كه بسيارى از آنها باقيست ، از آن جمله است « حكمت الاشراق » ، « اعتقاد الحكما » ، « تلويحات » ، « عقل سرخ » و جز اينها .\r\nدكتر قاسم غنى در « تاريخ تصوف در اسلام » محيط ارتجاعى عصر سهروردى را چنين توصيف مىكند :\r\n« . . . مخصوصا در قرن ششم از نظر منافع شخصى و ادارهء معاش ، علوم مذهبى اهميت بسيار داشته است ، زيرا تنها علمى كه در آن قرن مىتوانسته است بيش از هر چيزى معاش شخص را تأمين كند « دينى » بود يعنى با دانستن علوم قرآنى ، فقه و حديث ، شخص به مقام قضا و وعظ و امامت جماعت و محدثين و مذكّرين و تدريس در\r\n\r\n\r\n","description":"","footnote":"\r\n( 1 ) . همان كتاب ، ص 102 .\r\n( 2 ) . همان كتاب ، ص 106 به بعد .\r\n( 3 ) . مأخوذ از يادداشتهاى « پروفسور كاترمر » درباره زندگى و آثار رشيد الدين فضل الله .\r\n","page_name":" 382 ","page_number":382},
  {"content":"\r\n\r\nمدارس مىرسيد ، به امرا و ملوك نزديكى پيدا مىكرد و مورد اعجاب و احترام خلق واقع مىشد و به راحتى زندگى مىكرده است ، درحدى كه مشتغلين به علوم عقلى و فلسفى ، به فقر و بينوايى به سر مىبردند و دانش و حكمتشان مايهء نكبت و ادبار مىگشت و غالبا مورد مزاحمت عناصر بيمايه و قشرى ، و تفسيق و تكفير آنها مىشدند و حتى بزرگان از قبيل شيخ شهاب الدين سهروردى مؤلف « حكمت الاشراق » جان بر سر آزادى فكر و پيروى از فلسفه مىنهند . »\r\n\r\nتحديد عقايد و مبارزه با علم و فلسفه\r\nدرهمين زمينه فروزانفر در كتاب « شرح احوال و نقد و تحليل آثار شيخ فريد الدين محمد عطار نيشابورى » مىنويسد : « . . . در همين روزگار ، عين القضاة ميانجى را به دار كشيدند و جسدش را با نفت سوزانيدند ( 525 ) و شهاب الدين يحيى بن حبش بن اميرك سهروردى را كه از نوادر ايّام بود در حلب به قتل رسانيدند ( 587 ) و كتابخانهء ركن الدين عبد السّلام را كه مشتمل بود بر كتب حكمت و علوم اوايل به امر النّاصر لدين الله احمد بن المستضبى ( 622 - 575 ) به آتش سوختند و خود او را به سبب مطالعه و جمع كتب فلسفى به زندان افكندند ، و هم به فرمان اين خليفه به روايت شهاب الدين ابو حفص عمر بن محمد سهروردى ( 632 - 539 ) عده‌ايى از كتب فلسفه و نسخ شفاى بوعلى را در شوارع بغداد به آب شستند و به آتش سوختند .\r\nولى سهروردى ، علىرغم دشمنان و بدخواهان خود ، به سبب دانش و قدرت مبتكرانهء تفكر خود و به سبب آنكه بنيان‌گذار حكمت اشراق است در تاريخ فلسفه ، جايى همانند ابو على سينا ، مهمترين سخنگوى « حكمت مشاء » باز مىكند . سهروردى ، عرفان و فلسفهء اشراق را با منطق درآميخت و حلقهء واسطه است ما بين اين دو جريان ، خود سهروردى برآن است كه ابن سينا براى ايجاد يك فلسفه مشرقى كوشيده ولى بر آن دست نيافته است . وى ، خود را در ايجاد اين فلسفه ، به كلى مبدع مىداند . . . براى ايرانيان عقل‌گرا ( راسيوناليست ) سهروردى به‌ويژه از جهات زيرين موجودى محترم و عزيزيست :\r\n1 . اينكه به خاطر علم و تعقل علمى شهيد شده ، 2 . اينكه به ازليت علم و عينيّت وجود باور داشته ، 3 . اينكه سنت مثبت و فلسفه خسروانى ايرانى را دربارهء نبرد نور و ظلمت در فلسفه‌يى بديع و مبتكرانه وارد ساخته و تنها به دنبال تقليد و تكرار نرفته است .\r\nديگر اينكه به اصالت و قاهريت مبدأ عالم انوار معنوى ، معتقد بود و غلبهء آن را بر\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n« غواسق « 1 » برزخى » مسلم مىگرفته ، لذا فلسفه نور خود را به فلسفهء نبرد و به فلسفهء اميد مبدل مىكرده است .\r\nشيخ فحر الدين ماردينى مىگفت : « كسى به پايهء هوش و معلومات سهروردى نديدم ، اما از تندى و صراحت و بىپروايى او نگرانم ، هنگامى كه از ما جدا شد ، و به حلب رفت ملك الظاهر براى وى مجلسى از علما ترتيب داد و آنها را به مباحثه و مناظره با شهاب الدين برانگيخت . در اين مجلس بر ملك ، فضل و مايهء علمى او معلوم شد و او را مقرب خويش ساخت . همين امر حسد فقيهان را برانگيخت ، چنان كه محضر ساخته و حكم كفر او را صادر كرده و به صلاح الدين نوشتند كه او ملك الظاهر را فاسد مىكند ، و اگر رهايش كنند كشور را به فساد و تباهى مىكشاند . صلاح الدين برنوشت و حكم قتل وى را داد و مىگويد شهاب الدين كه از قضيه باخبر شد ، تقاضا كرد او را در خانه‌يى زندانى كنند و آذوقه به وى نرسانند و ملك چنين كرد . بعضى مىگويند او را با ريسمان خفه كردند و جسد او را از بالاى قلعه به زير انداختند . . . » « 2 »\r\n\r\nملاصدرا\r\n\r\nملاصدراى شيرازى\r\nملاصدرا ، از حكماى قرن يازدهم هجرى است كه در عصر صفويّه مىزيسته و پس از فراگرفتن تحصيلات مقدماتى ، به اصفهان ، كه در آن زمان پايتخت و مركز اهل علم و دانش بود ، روى آورد . نخست نزد شيخ بهاء الدين عاملى به تحصيل پرداخت و چون شيخ او را مستعد ديد به ميردامادش سپرد و از محضر او استفاده‌ها كرد . ظاهرا در اصفهان با فندرسكى نيز آشنا شده و از انديشه‌هاى عرفانى و فلسفى او نيز سود جسته است . فندرسكى در دوران اقامت در هندوستان كمابيش با افكار صاحبنظران هندى آشنا گرديد و چنان كه از اشعارش برمىآيد عقايدى عرفانى داشته و حكما را اهل ظاهر مىدانسته است .\r\n چرخ با اين اختران ، نغز و خوش و زيباستى * صورتى در زير دارد آنچه در بالاستى\r\nصورت زيرين اگر با نردبان مَعرفت * بررود بالا همان با اصل خود يكتاستى\r\nاين سخن را درنيابد هيچ فهم ظاهرى * گر ابو نصرستى و گر بوعلى سيناستى \r\n\r\n\r\n","description":"","footnote":"\r\n( 1 ) . جهات ظلمانى\r\n( 2 ) . پرده پندار ، از على دستى ، روزنامهء اطلاعات ، شمارهء 14692 .\r\n","page_name":" 384 ","page_number":384},
  {"content":"\r\n\r\nملا صدرا با مطالعات و افكارى كه داشت نمىتوانست با روحانيان قشرى عهد صفويه ، هم‌عقيده و هم‌آواز باشد ، به همين مناسبت دشمنان ، زبان به تكفير او گشودند .\r\nدر آثار او ، شكايت از اهل زمان و فقها بسيار است . وى براى نجات از ملامت و تكفير دشمنان ، قسمتى از عمر خود را به سير و سياحت گذرانيد . با اينكه در گفتگو با فقيهان رعايت محيط را مىكرد و از طرح مسائل علمى و فلسفى خوددارى مىنمود ولى طلاب و دانشجويان ، او را رها نمىكردند و از او مىخواستند كه لااقل از مسائل فقهى سخن گويد . وى كه اهل معنى بود فى المثل ضمن گفتگو از طهارت مىگفت : « وضو و غسل از براى تطهير ظاهر است و عمدهء مقصود شارع تطهير باطن ، از اغراض بيهوده و خيالات فاسده است و اين هم ممكن نشود مگر با توجه به سوى حق تعالى ، و انسانى كه خداى را نشناخته چگونه به دو توجه كند ، پس اهمّ مطالب و عمدهء مقاصد ، معرفت خدا خواهد بود .\r\nو رفته‌رفته داخل در سخنان مخصوص خود مىشد و كم‌كم براى هوشمندان ، اشاراتى و كناياتى بيان مىكرد ، تا اينكه شاگردانش تشنه بحكمت مىشدند و از او خواهش مىكردند كه درسى از فلسفه شروع كند و او ، به التماس و استدعاى مردم چنين مىكرد .\r\n\r\nعصر ملاصدرا\r\nملاصدرا در عصرى طلوع كرد ، كه چراغ دانش كم‌نور بود و مردم در اثر تربيت و سياست فرهنگى عهد صفويه به مسائل علمى و فلسفى توجه و عنايتى نداشتند و كار به جايى رسيده بود كه اخباريّه از قبيل شيخ يوسف بحرانى و سيد نعمة اللّه جزايرى و ملا محمد امين استرآبادى ، علامهء حلّى و ديگر فقها را كه اندكى ميل به اصول و استدلال داشتند سب و شتم مىكردند ، با اينكه اصوليين ، و اخباريين چندان فرقى ندارند .\r\nبديهى است در زمانى كه علامه حلّى و « مفيد » و سيد مرتضى ، مردود علماى بزرگ آن عصر باشند حال حكما و عرفا چه خواهد بود ، از اين‌رو در كتب ملاصدرا مىبينيم كه سعى بسيار مىنمايد كه مطالب فلسفى را با اخبار و احاديث وفق بدهد درحالىكه خود او مىداند كه مذاق فلسفه با اخبار و احاديث سازگارى ندارد و اهل علم و نظر مىدانند كه فلاسفه و عرفا و حكما را هرگز نمىشود با اخباريين و فقها هم‌فكر و هم‌داستان شمرد ، وى براى آنكه از شرّ مردم جاهل آسوده باشد مجبور است كه اصول كافى را شرح كند ، و در فلسفه از اخبار هم دليل بياورد تا مردم بگويند اين مرد محدّث است نه حكيم . . . » « 1 »\r\n\r\n\r\n","description":"","footnote":"\r\n( 1 ) . تاريخ فلاسفه اسلام ، اكبر صيرفى ، ص 36 به بعد .\r\n","page_name":" 385 ","page_number":385},
  {"content":"\r\n\r\n« ملاصدرا ، فلسفهء ارسطو را با زبانى شيرين بيان مىكند و چاشنى كلام خود را عرفان قرار مىدهد ، و گاه‌گاهى اشعار پارسى و عربى در طى سخن مىآورد . كتب او را نمىشود فلسفهء خالص خواند ، زيرا خطابيّات و عرفان را در فلسفهء او مجالى بسيار است . . . » « 1 »\r\n\r\nانواع حركت\r\nوى در كتب بسيارى كه در پيرامون عقايد خود نوشته از حركت جوهرى و انواع و اقسام آن مثل حركت كيفى ( تغيير رنگ ماهى از سپيدى به سرخى ) ، حركت كمّى ( فربه شدن شخص لاغر ) ، حركت مكانى ( رفتن انسان از خانه به خيابان ) ، حركت در وضع ( مثل حركت چرخ چاه ) سخن مىگويد . ملاصدرا بر خلاف سهروردى به اصالت وجود معتقد بود و به نظريهء كسانى كه وجود را محمولى عقلى من انگارند حمله مىكند . علاوه بر اين ملاصدرا در پيرامون « عشق » و دربارهء اتحاد عقل و عاقل و معقول ، در سوق هيولى به صورت ، در مسألهء معاد در حشر جاندارها ، در حشر نباتات و جمادات و در تناسخ و در قواى نفس ، آراء و نظريّاتى دارد ، در بعضى موارد با آراء و نظريات ابن سينا و همفكران او مخالفت و در برخى موارد نظريّات آنها را تأييد مىكند ، مثلا ملاصدرا ، تناسخ را باطل مىشمارد و چون قول به تناسخ از سقراط و برخى ديگر از علما نقل شده ، ملا ، همهء آن اقوال را تأويل و تفسير مىكند و مىگويد انسان خوى هر حيوانى را گرفت و به آن خوى مأنوس گرديد به همان صورت محشور و مبعوث مىشود .\r\n\r\nاختلاف ملاصدرا با حكماى مشاء\r\n« ملاصدرا مىگويد كه دين اسلام ، معاد را جسمانى دانسته ولى تاكنون مشائين منكر شده‌اند ، من به اثبات رسانيدم . سپس حكماى مشاء از جمله ابن سينا را آماج تيرهاى سرزنش قرار مىدهد و مىگويد شما از براى نبات و جماد نتوانستيد غايتى و مقصودى تصور كنيد و پنداشته‌ايد كه فاسد و فانى مىشوند و من غايت آنها را فهميدم و اينكه شما مشائين ، معاد را روحانى دانستيد ، انبياء را تكذيب كرده و به شرايع آسمانى بىاعتنايى نموده‌ايد - ولى قباحت كار اين حكيم ، در تكفير و تفسيق ابن سينا ، به نظر نويسنده ، از قباحت كار ابن سينا زيادتر است . . . » « 2 »\r\n\r\n\r\n","description":"","footnote":"\r\n( 1 ) . همان كتاب ، ص 42 .\r\n( 2 ) . خلاصه افكار سهروردى و ملاصدرا ، از اكبر داناسرشت ، ص 48 .\r\n","page_name":" 386 ","page_number":386},
  {"content":"\r\n\r\nاقبال لاهورى ، ضمن توصيف فلسفه در عصر جديد مىنويسد :\r\n« . . . در سدهء يازدهم هجرى ، صدر الدين محمد شيرازى معروف به صدر المتألهين يا ( ملاصدرا متوفى در 1050 ) با منطقى نيرومند به كار پرداخت و نظامى فلسفى ترتيب داد .\r\nدر نظام صدر الدين ، حقيقت ، همانا همهء اشياء است و در عين حال هيچ‌يك از اشياء نيست ، بسيط الحقيقه كل الاشياء و ليس به شيى منها - و علم راستين زادهء اتحاد ذهن و عين است . . . » « 1 »\r\n\r\nعقيدهء گوبينو دربارهء ملاصدرا\r\n« درواقع ملاصدرا ، يك مخترع يا مبدع نيست ، بلكه فقط يك احياءكننده است . لكن احياءكنندهء حكمت معظم شرقى ، و نبوغ او در اين است كه توانست آن را به صورتى درآورد كه قابل قبول و مورد پسند زمانى كه در آن ميزيست قرار گير .\r\nمزيت واقعى و غيرقابل انكار ملاصدرا همان است كه در بالا ذكر شد و آن اين است كه او براى زمانى كه در آن زندگى مىكرد فلسفهء كهنى را احيا كرد و آن را حيات بخشيد ، درحاليكه تا حد امكان آن را از وضعى كه ابن سينا بدان داده بود خارج كرد ، و به نحوى مستقر ساخت كه نه فقط در تمام مدارس ايران اشاعه يافت و حكمت را ثمربخش كرد . - و كلام جزمى  ( Dogmaitique )  را عقب نشاند و آن را مجبور كرد كه خواه‌ناخواه در كنار خود ، جايى به فلسفه بدهد ، بلكه ، با نظريهء صلاح و منفعت اخلاف ، كه نسلهاى فعلى جزيى از آن هستند ، خرابيهاى فلسفى را كه حملهء مغول باعث شده بود تعمير كرد و مخصوصا وسايلى را فراهم آورد تا بدين نتايج بزرگ برسد . بعد از ملاصدرا ديگر آثار علم از بين نرفت و محو نگرديد ، بلكه هميشه در اعيان مشهود ماند و به رغم اوضاع بسيار نامساعد ، اين مشعل به افروختن خود ادامه داد و اگرچه در معرض باد و در نوسان بود ، هيچ‌گاه خاموش نشد . هيچ امرى عادلانه‌تر از اين نيست كه از آن روح بزرگى كه توانست بر اين وجه احسن نور حكمت را برافروزد ، فراوان قدردانى و سپاسگزارى كنيم . . . » « 2 »\r\n\r\n\r\n","description":"","footnote":"\r\n( 1 ) . سير فلسفه در ايران ، ص 121 به بعد .\r\n( 2 ) . معارف اسلامى ، دكتر سيد حسين نصر ، ص 140 به بعد .\r\n","page_name":" 387 ","page_number":387},
  {"content":"\r\n\r\n\r\nتلاش صدر الدين در آشتى دادن فلسفهء مشاء و فلسفهء اشراق\r\nصدر الدّين شيرازى مىخواست فلسفهء مشاء و فلسفهء اشراق و الهيّات اسلامى و نظريات فلسفى متداول در ايران ، كه آميزه‌يى از فلسفه مشاء ارسطو و نوافلاطونى است با هم آشتى دهد . او در آخرين مراحل تكامل حكمت و كلام ايرانى قرار داشت و وارث بحثها و جدلهاى ديرينهء فلسفهء اسكولاستيك مشرق زمين بود و در نخستين آشنايى با كتب فلسفى مشاء و اشراق و متكلمين و فقها با انواع تناقضات و تباينات و به اصطلاح خلافات مواجه گرديد . ملاصدرا كوشيد تا اين تناقضات را حل كند ، سعى او براى درك عمقى مسائل و حل آنها ، او را به سوى فهم ژرفتر واقعيت كشانيد و جالب است كه اين تحول فكرى ، تقريبا در همان زمانى انجام مىگيرد كه بيكن و دكارت در اروپا بتهاى اسكولاستيك غرب را مىشكنند . تحليل اجتماعى و طبقاتى فلسفهء ملاصدرا كارى است درخور پژوهش . . . اكنون به نحو اختصار اختلافى كه بين ابن سينا و پيروان حكمت مشاء با ملاصدرا در زمينهء حركت ، وجود دارد ذكر مىكنيم :\r\n. . . به نظر ابن سينا و كليهء شارحين حكمت مشاء ، حركت مىتواند در اعراض باشد نه در جواهر - جواهر خمسه عبارت است از عقل و نفس و هيولى و صورت و جسم و اما عوارض نه‌گانه عبارت است از كم و كيف و وضع و اين ( يا مكان ) و متى ( يا زمان ) و فعل و انفعال و اضافه از اين نه عرض ، حركت تنها در كم و « اين » و وضع و كيف حاصل مىشود ، يعنى حركت كمى ، حركت مكانى ، حركت وضعى و حركت كيفى يا استحاله وجود دارد و اما در زمان به نظر ابن سينا حركت نيست بلكه زمان همراه حركت است .\r\nبدينسان حكماى مشاء حركت در جوهر را نفى مىكردند و استدلالشان اين بود كه چون هر حركتى به مبدأ و منتها و مسافت و موضوع نيازمند است و موضوع حركت ثابت است ، لذا حركت نمىتواند در جوهر باشد و الا موضوع حركت از ميان مىرود . با اندك دقتى روشن مىشود كه نظريهء حكماء مشاء لااقل بدان شكل كه شارحين ايرانى عرضه مىداشتند نوعى حركت « مكانيكى » است و نفى حركت باطنى و ذاتى و درونى اشياء ، ولى صدر الدين شيرازى در اسفار ، اين نظريه ( حركت مكانيكى ) را به سود نظريّهء ديناميسم و ديالكتيكى رد مىكند و حركت را فقط در عرض » نمىشمرد بلكه آن را در ذات جوهر اشياء مىجويد . صدر الدين شيرازى در اين زمينه استدلال مىكند كه : اولا - طبيعت اشياء و سرشت آنهاست كه مبدأ و انگيزه حركت در اشياء است ، حال اگر طبيعت اشياء ثابت و بلاتحرك باشد و دستخوش تغير و تجديد نشود ، چون طبيعت ، علت حركت است ، پس لازم مىآيد معلول از علت خود تخلّف جويد و اين خود باطل است ، زيرا\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمعلول از علت تخلف نتواند جست . ثانيا - اعراض كه حكما حركت در برخى از آنها را ميسر شمرده‌اند در وجود ، تابع جوهرند - زيرا تا جوهرى نباشد عرضى نيست ، و جوهر قايم به ذات و عرض قايم به غير يعنى قايم به جوهر است . بنابراين ممكن نيست كه متبوع امرى ثابت باشد و تابع ، امرى متجدّد و متغيّر ، زيرا در اين حالت ، تخلّف تابع از متبوع ، لازم مىآيد كه آن هم خلاف عقل و منطق است پس ناچار بايد جوهر ( متبوع ) نيز متجدّد و متغير باشد ، تا عرض ( تابع ) تجدّد و تغيّر پذيرد .\r\nراشد در رسالهء « دو فيلسوف شرق و غرب » استدلالات و نظريات صدرا را در مورد حركت جوهرى بدين نحو بيان مىكند : « صدر المتألّهين از كسانى است كه مبدأ عالم را جسم طبيعى كه امر واحد و متصل و مركب از هيولى و صورت است مىداند و مادهء نخستين عالم را هيولى مىپندارد . . . به عقيدهء صدر المتألهين جسم طبيعى در هر لباسى كه هست ، خواه به صورت جماد ، خواه به صورت گياه ، خواه به صورت حيوان ، هميشه در حركت و تغيير است . در عالم ماده و طبيعت ، سكون و ثبات وجود ندارد ، سكون و ثبات ، مختص عالم عقل و عوالم الهى است . جوهر عالم يعنى صورت جسم طبيعى ، امريست ذاتا متغيّر و متجدّد . بنابراين جوهر يعنى گوهر و حقيقت هوا و آب و خاك و سنگ و كليهء معادن و انواع گياهها و انواع حيوانها امر سيّال و گذرايى است كه تدريجا موجود مىشود ، و معدوم مىگردد عينا مانند زمان ، همانطور كه زمان يك امر ثابت الاجرا نيست ، بلكه وجود و عدمش دست به گردن يكديگر است . و جود هر جزئى ملازم با عدم جزء ديگريست و در عين‌حال زمان ، يك امر واحد و متصل و مستمر و تدريجى است و دايما در حدوث و انقضاست ، يعنى موجود مىشود و معدوم مىگردد . اين عالم از وجود و عدم ، مرگ و زندگى و بالاخره از حركت ، تشكيل يافته و جوهر اين عالم ، كه همهء نفسها و صورتها بر آن طرح شده ، مانند آب جارى است كه دايما در سيلان و جريان است و در عين‌حال صورتى كه در آب افتاده به نظر ثابت و برقرار مىآيد :\r\n شد مُبدل آب اين جو ، چند بار * عكس ماه و عكس اختر ، برقرار . . . » « 1 » \r\n« . . . بدينسان صدر الدين شيرازى با توصيف حركت ذاتى و دايمى جوهر وجود ، بيان كامل ديالكتيكى از جنبش جاويد و همگانى به دست مىدهد . البته صدرا بر خلاف مولوى كه تخالف نهان و عيان و اتحاد مقابلهء اضداد را درك مىكرد ، و به نحو وسيعى در تفكر خود به كار مىبرد متوجه اين منبع درونى حركت دايمى نيست . وى انگيزهء حركت را در\r\n\r\n\r\n","description":"","footnote":"\r\n( 1 ) . حسينعلى راشد ، دو فيلسوف غرب و شرق ، ص 42 به بعد .\r\n","page_name":" 389 ","page_number":389},
  {"content":"\r\n\r\nسيّاليت بذاته وجود عالم ناسوت مىشمرد و در اين زمينه ژرفا و پهنهء فكرش شگرف است . و از مولوى گامها فراتر گذاشته ، بدون آنكه در زمينهء تضاد ، به مقام تفكر ديالكتيكى مولوى دست يافته باشد .\r\nنكته مهم ديگر ديالكتيكى در تفكر ملاصدرا عبارت از اين نظر است كه حركت در جا زدن ( در جاى خود ) ، و تكرار مكرر و سير قهقرايى نيست بلكه حركت پيش‌رونده و تكاملى است . صدرا وجود را حقيقتى ذومراتب مىداند كه داراى درجات لايتناهى است . . . همين كه صدرا مىكوشد تا تجدد وجود را با استكمال آن همراه كند به منظرهء واقعى تحول ماده نزديك مىشود . اگرچه در تاروپود تجريدات و انتزاعات اسكولاستيك و سوابق ذهنى حكمى عصر و بىخبرى از سير مشخص ماده ، تنها قادر است كه اين سير را در مقولات منطقى مصنوع و مخلوق فلسفهء اشباع از مذهب و عرفان زمان خويش منعكس كند . در ديالكتيك تمثيلى - عرفانى مولوى اين سير استكمالى مشخصتر است ، زيرا حركت از جماد به نبات و از نبات به حيوان و از حيوان به انسان تصريح شده و اين خود مطلبى است كه با واقعيت سير مادهء غيرارگانيك به ارگانيك كاملا تطابق دارد . اگرچه صدرا ، در اين زمينه نيز ضعيفتر از مولويست ولى مطلب را به نوبهء خود بديع مطرح مىسازد . . . وجود عالم طبيعت به نظر صدرا وجود سيال تدريجى است ولى در عين‌حال امر واحد و مشخص است . در رسالهء « دو فيلسوف شرق و غرب » نظر صدرا در رابطهء « متغير » به ثابت ، چنين بيان شده است : رابط ربط متغير به ثابت ، خود جوهر اشياء است كه از يك جهت متغير و از يكجهت ثابت است و رتبه ثابت كه درجه شديد وجود است از مبدأ الهى صادر شده و رتبهء متغّير كه درجهء ضعيف رتبه ثابت است مبدأ كليّهء حركات و تغييرات مادى گرديده است :\r\nنقطهء ضعف نظر صدرا در آن است كه تغيير جهان مادى را اصل نپنداشته و خواسته است جهان مثلى افلاطون را ، كه ثابت و جاويد است ، بر آن مقدم بشمرد . اين ساختهاى ذهنى براى صدر الدين شيرازى لازم بود تا سيستم غيرمقنع فلكى حكمت مشاء را برهم زند و دستگاه فلسفى منسجم‌تر و پيگيرترى را پديد آورد .\r\nاگر صدرا ، از جهت ديالكتيك بر سيستم مشاء پيشى مىگيرد ، از جهت ماترياليسم به نظر مىرسد كه از اين سيستم فراتر نرفته و يا در تجديد مطلع جهان ، مثل عليا ، و صور مجرد ثابت فلكى ، شايد هم گامى به عقب گذاشته باشد .\r\nدو نمونهء فوق نشان مىدهد كه چگونه اسلوب تفكر ديالكتيكى ، يعنى تفكرى كه جهان را كل به هم پيوسته ، داراى تنازع و تضاد درونى در حركت و تحول دايمى در جادهء\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nسير تكاملى مىشمرد ، در آثار عده‌يى از متفكرين بزرگ ، با وضوح تمام بروز كرده است .\r\nاين طبيعى است ، اسلوب ديالكتيك ، اختراع احدى نيست . انعكاس واقعيت عينى و خارجى در ذهن انسانى است . ذهن ايرانى به همان اندازه آن را منعكس مىكند كه ذهن غيرايرانى .\r\nمطالعهء اشكال تفكّر ديالكتيك در نزد متفكرين ايرانى ، در ما اين غرور و اطمينان را ايجاد مىكند ، كه مانند پيشينيان خود مىتوانيم و بايد بتوانيم ، در زمينهء تفكر فلسفى و منطقى ، از سطح تكامل جهانى عقب نمانيم . براى اين منظور ، بايد هم فرهنگ جهانى را عميقا آموخت و هم فرهنگ ميهن را . . . » « 1 »\r\n\r\nعقيدهء ادوارد برون در حق ملاصدرا و محى الدين عربى\r\nبه نظر ادوارد براون ، آنچه گوبينو در حق يكى از فلاسفهء بسيار متأخر يعنى ملاصدرا نوشته ، درست در مورد شيخ محى الدّين ابن العربى و اماثل و اقران وى نيز صادق است ، لذا كلمات او را عينا نقل مىكنيم : « در گفتارهاى خود دقت داشت در پرده سخن بگويد . در كتابهاى خود به‌ويژه لازم بوده است همين دقت را داشته باشد و چنين كرده است و كسى كه كتب او را بخواند عقيدهء بسيار ناقصى دربارهء تعليمات او پيدا مىكند .\r\nمنظورم كسى است كه بدون راهنمايى استاد ، به مطالعه آن كتابها بپردازد ، با استادى كه آشنا به راه و روش او باشد ، بدون زحمت و مشقّت مىتوان به درون نوشته‌هايش راه يافت و به اسرارش پى برد . شاگردانش به توارث نسلا بعد نسل ، حقيقت انديشه‌هايش را دريافته‌اند و كليد فهم اصطلاحات او را در دست دارند . اين كليد براى آن نيست كه آشكارا فكر او بيان شود ، بلكه اشاراتيست كه ناگفته ، فكر او را برساند . » « 2 »\r\nبه نظر على پاشا صالح : « . . . سخنانى را كه بوى بدعت ، از آن استشمام مىشده ، فقها كفر و الحاد مىدانسته‌اند خواه عرفا گفته باشند خواه حكما ، و طبعا رموز و تعبيرات خاصى در كلمات ايشان به‌ميان آمده است . شاهد مدّعا ، اين بيت حافظ دربارهء حسين بن منصور حلاج است :\r\n گفت آن يار كزو گَشت سَرِ دار بلند * جُرمش آن بود كه اسرار هويدا مىكرد \r\nاما از خصوصيّات حكيم و فيلسوف واقعى ، حقيقت‌جويى و بحث آزاد است آزادى\r\n\r\n\r\n","description":"","footnote":"\r\n( 1 ) . ويژگيهاى و دگرگونيهاى . . . از ص 301 به بعد ( به اختصار ) .\r\n( 2 ) . تاريخ ادبى ايران ، ادوارد براون ، ج 2 ، پيشين ، ص 823 .\r\n","page_name":" 391 ","page_number":391},
  {"content":"\r\n\r\nفكر و بيان لازمهء تحقيقات علمى است . هرگاه ملاصدرا هم به اين شدت پرده‌پوشى مىكرد ، هدف تهمت و سوءظن و حتى فتواى كفر واقع نمىشد ، و در رسالهء سه اصل بر مدعيان خود نمىتاخت و در گوشهء دهكده‌يى در به روى اغيار نمىبست و سالها در كنج عزلت به تفكر و رياضت نمىنشست و شاهكارهاى جاويدانى به دنياى علم عرضه نمىداشت . . . » « 1 »\r\nاقبال لاهورى دربارهء گوبينو مىگويد :\r\n« گوبينو  ( Gobineau )  نوشته است كه صدر الدين به احياء نظام ابو على سينا همت گمارد ، ولى گوبينو از اين نكته غافل مانده است كه صدر الدين با مفهوم اتحاد عاقل و معقول ، فكر ايرانى را كه به سوى يك‌گرايى سير مىكرد به كمال رسانيد و از اين گذشته نظريات او ، مبناى فكرى آيين بابى گرديد . »\r\n\r\nملا هادى سبزوارى\r\nپس از صدر الدين ، فلسفه ايرانى ، با ترك آيين نوافلاطونى به به فلسفهء اصيل افلاطون روى آورد . نمايندهء بزرگ اين گرايش جديد ، ملا هادى سبزوارى است ( متوفى در سال 1298 هجرى ) .\r\nبه عقيدهء بعضى از ايرانيان ، سبزوارى بزرگترين متفكر عصر اخير ايران است ، بنابراين بررسى فلسفهء او براى شناخت نحوهء تفكر اخير ايران لازم است ، محض اين منظور كتاب « اسرار الحكم » او را مورد تحليل قرار مىدهيم .\r\nدر تعاليم فلسفى سبزوارى به سه مفهوم اساسى كه با فلسفهء ايران اسلامى پيوند گسست‌ناپذير دارد برمىخوريم :\r\n1 . مفهوم وحدت مطلق حقيقت يا حق يا ذات وجود كه « نور » نام گرفته است .\r\n2 . مفهوم تكامل كه در آيين زرتشت در ضمن موضوع سرنوشت نفس انسانى به صورتى مبهم آمده و در آثار افلاطون و صوفيان با تفصيل و نظم بيان شده است .\r\n3 . مفهوم واسطه‌يى كه حقيقت را با امور غيرحقيقى مرتبط مىكند .\r\n. . . در ايران جريان انتقال ، از نظام نوافلاطونى به نظام افلاطون ، با فلسفهء ملا هادى سبزوارى به پايان رسيد ، زيرا اين حكيم صريحا از قبول نظريهء فيض سرباز زد و به مفهوم افلاطونى حقيقت يا « حق » گراييد . فلسفه سبزوارى مانند فلسفه‌هاى اسلاف او ، سخت با دين آميخته است . در هر جامعه‌يى كه به علوم طبيعى راهى نداشته باشد ، يا مورد توجه قرار نگيرد ، تعقل فلسفى سرانجام مجذوب دين مىشود . در اين‌گونه جامعه‌ها ، نخست مفهوم علت طبيعى يعنى مجموع شرايط مقدم به يك نمود ، از اهميت مىافتد و مفهوم\r\n\r\n\r\n","description":"","footnote":"\r\n( 1 ) . همان كتاب ، حواشى ، ص 863 .\r\n","page_name":" 392 ","page_number":392},
  {"content":"\r\n\r\nعلت فوق طبيعى رواج مىيابد و سپس علت فوق طبيعى به صورت علت دينى محض يعنى در ارادهء متشخص ( خدا ) درمىآيد . شايد آميختگى فلسفهء ايران با دين نيز به همين دليل باشد .\r\nبنا به جهان‌بينى سبزوارى ، عقل دو وجه دارد :\r\n1 . عقل نظرى ، كه موضوع آن فلسفه و رياضيات است .\r\n2 . عقل عملى كه موضوع آن فن تدبير منزل و فن سياست و جز اينهاست .\r\nفلسفه ، شناختى است دربارهء آغاز و انجام اشياء و نفس ، و نيز قانون خدا كه همانا دين است ، براى آنكه اصل اشياء را فهم كنيم ، بايد نمودهاى گوناگون جهان را مورد تحليل دقيق قرار دهيم ، چنين تحليلى به ما نشان مىدهد كه سه اصل اولى وجود دارند :\r\n1 . وجود يا بود يا نور ، 2 . ماهيت يا نمود يا ظل ، 3 . عدم يا نابود يا ظلمت .\r\n. . . سبزوارى در موضوع روانشناسى اساسا از ابن سينا پيروى كرد ، ولى روانشناسى او كاملتر و منظم‌تر از روانشناسى ابن سيناست و انواع نفس را چنين طبقه‌بندى كرده است :\r\nنفس : الف نفس سماوى . ب : نفس ارضى : كه از زمين نشأت مىگيرد مانند : 1 .\r\nنفس نباتى ، 2 . نفس حيوانى ، 3 . نفس انسانى . قواى نفس نباتى عبارتند از : 1 . قوه غاذيه « 1 » براى بقاء فرد ، 2 . قوه ناميه « 2 » براى كمال فرد ، 3 . قوهء مولده « 3 » براى بقاء نوع .\r\nقواى نفس حيوانى عبارتست از : 1 . حواس ظاهرى ، 2 . حواس باطنى ، 3 . قدرت تحرك . . . « 4 »\r\n\r\nحركت در جوهر\r\nصدر المتألهين در سيصد سال پيش ، همان موقعى كه دكارت راه جديدى در علم ، به روى دنيا باز مىكرد ، همان زمانى كه نهصد سال بود ، فلاسفه اسلام ، فلسفه ارسطو را مانند وحى آسمانى مىدانستند ، همان هنگامى كه بنيان فلسفهء مشاء كه روى استدلالات عقلى قرار داشت ، هنوز مانند كوه پولادين پابرجا و استوار بود . . . ، درهمان موقع ، صدر المتالهين . . بر خلاف ارسطو ، فارابى و بوعلى قيام كرد . . . فلسفهء مشاء ، يعنى فلسفهء ارسطو و ابن سينا ، را كاملا فراگرفت و در فلسفهء اشراق بصيرت كامل به دست آورد . . . و گفت : « جوهر عالم طبيعت ، دايما در حركت و تغيير و\r\n\r\n\r\n","description":"","footnote":"\r\n( 1 ) . نيروى تغذيه\r\n( 2 ) . نيروى بالنده و نموّكننده\r\n( 3 ) . نيروى توليد مثل\r\n( 4 ) . سير فلسفه در ايران ، اقبال لاهورى ، ترجمه آريان‌پور ، ص 122 به بعد .\r\n","page_name":" 393 ","page_number":393},
  {"content":"\r\n\r\nتجدد است و اين حركت لازمهء ذات جوهر اين عالم است و هرگز از آن منفك نمىشود . »\r\nبه‌نظر او مبدأ عالم ، جسم طبيعى ( مركب از هيولى و صورت است ) و اين جسم طبيعى خواه به صورت جماد و خواه به صورت گياه و خواه به صورت حيوان و غيره هميشه در حركت و تغيير است و در عالم طبيعت و ماده ، سكون و ثبات وجود ندارد . . . « 1 »\r\nملاصدرا كه مردى شيعى مذهب بود از حركت در جوهر ، چنين نتيجه گرفت كه علىرغم تشخيص ابن سينا و ديگر متفكرين مادى ، عالم « قديم » نيست بلكه حادث است و هر لحظه در تجدد و انقضاست ، ديگر اينكه روح انسان با بدن حادث مىشود و بعدا مجرد مىشود و باقى مىماند . علاوه بر اين ملّا به نظر خود با اثبات حركت جوهرى ، معاد جسمانى را كه مورد قبول معتزله و ابن سينا نبود به ثبوت رسانيد . همانطور كه هانرى كربن متفكر و دانشمند فرانسوى ضمن بحث در پيرامون فلسفهء معاد ملاصدرا متذكر شده است ، بين نظريهء تطوّر ملاصدرا ، با نظريهء تطوّر كه امروز در اروپا به صورت يك اعتقاد درآمده است اختلاف بسيار وجود دارد . به نظر ملاصدرا براى درك ماهيت جسم ، بايد مفهوم جسم را از عنصر بسيط آغاز كرد و تبدلات پياپى آن را از مرتبهء جماد به نبات و سپس حيوان و بعد جسم زندهء ناطق كه قادر به فهم حقايق معنوى مىباشد ، در نظر گرفت . بنابراين تحرك عالم در نظر ملاصدرا و تمام متفكران ديگر ، كه مانند او فكر مىكنند تحرك يك عالم در حال تطوّر ( به معنى جديد ) نيست بلكه تحرك يك عالم در حال صعود و ارتقاست يا به قول « كربن » گذشته پشت سر ما نيست بلكه زير پاى ماست . . . « 2 »\r\nبراى آنكه خوانندگان به اختلاف عظيمى كه بين جهان‌بينى ملاصدرا با علماى مادى از جمله انيشتن وجود دارد واقف گردند جمله‌يى چند از گفته‌هاى او را نقل مىكنيم :\r\n\r\nنظر انيشتن\r\nدكتر هرمانز ، چند ماه قبل از مرگ انيشتن ضمن مصاحبه‌يى از او پرسيد : « به نظرم شما يك وقت گفته بوديد قانون كلى عالم را مىتوان خدا ناميد . انيشتن گفت : شما مطلقا مختاريد هر قدرتى را كه بدان ايمان داريد خدا بناميد . من نمىتوانم هيچگونه عقيدهء خداپرستى را كه براساس ترس از زندگى يا ترس از مرگ و يا ايمان كوركورانه متكى باشد بپذيرم . من نمىتوانم به شما ثابت كنم كه خدايى نيست ، اما اگر هم از وجود او صحبت كنم دروغگو خواهم بود .\r\n. . . از او پرسيدند آيا چيزى هست كه انسان بتواند بدان ايمان داشته باشد ، انيشتن\r\n\r\n\r\n","description":"","footnote":"\r\n( 1 ) . دو فيلسوف شرق و غرب ( صدر المتالهين و انيشتين ) ، اثر راشد ، ص 48 به بعد .\r\n( 2 ) . مقام ملاصدرا ، به قلم هانرى كربن ، ترجمهء دكتر صدر ، ص 23 به بعد .\r\n","page_name":" 394 ","page_number":394},
  {"content":"\r\n\r\nگفت : « مسلما . من به برادرى افراد و يگانگى انسان ، ايمان دارم . . . « 1 » »\r\nاز آنچه گذشت ديديم كه پس از مرگ ميرداماد ، ملاصدرا به پيروى از روش استاد خود كوشيد ميان حكمت ، عرفان ، كلام و ظاهر شرع يعنى قرآن و حديث ، سازشى نسبى ايجاد كند ، بااين‌حال ملاصدرا و همفكران او ، همواره با روحانيان قشرى در نبرد بودند .\r\nملاها و روحانيان ، در اواخر دورهء صفويهء يعنى در عصر انحطاط اجتماعى ، اقتصادى و فكرى ايرانيان ، قدرت و نيروى فوق العاده‌يى كسب كردند و در مقابل جنبش فكرى بسيار ضعيفى كه از دورهء ملاصدرا پيدا شده بود به سختى پايدارى مىكردند . حتى مرد دانشمندى چون شيخ بهاء الدين عاملى چون مرد علم و عمل بود مناسبات خوبى با مردانى چون مجلسى و فيض الله تفرشى نداشت .\r\nاز كارهاى عملى اين مرد دانشمند ، شمعى بود كه او در تون حمامى در اصفهان قرار داد و از بركت حرارت اين شمع ، قرنها حمام گرم بود ، مىگويند تنى چند از علماى انگلستان ، براى كشف اين معّما به اصفهان آمدند و پس از شكافتن زمين به مخزنى سنگى رسيدند كه زير آن شمع كوچكى مشتعل بود . دانشمندان شمع را همراه خود بردند كه از راز آن باخبر شوند ولى به كشف اسرار آن توفيق نيافتند ، منارجنبان اصفهان ، و گنبد مسجد شاه اصفهان را نيز منسوب به شيخ بهائى مىدانند . . .\r\nبراى آنكه پژوهندگان ، از ميزان مخالفت مردم عامى ، با علوم عقلى آگاهى يابند وقف‌نامه مدرسهء مريم بيگم را نقل مىكنيم :\r\n\r\nمخالفت با علوم عقلى\r\nدر مدرسهء مريم بيگم كه آن را مريم بيگم ، دختر شاه صفى در سال 1115 هجرى بنا ، و وقف كرده بود ، وقف‌نامه‌يى وجود دارد كه مطالعهء آن براى آشنا شدن با سير علوم و افكار در اواخر عهد صفويه ، خالى از فايده نيست ، اينك قسمتى از وقف‌نامه :\r\n« . . . بايد سكنهء مدرسه مذكوره مشغول تحصيل علوم دينى كه فقه و حديث و تفسير و مقدمات آنهاست و صالح و متقى و پرهيزگار و از اهل قناعت باشند ، و از زمرهء ارباب بطالت و كسالت و شرارت نبوده حجرهء خود را معطّل و مقفّل نگذارند بلكه شب و روز ، در حجرهء خود به مباحثه و به مطالعه و عبادت مشغول باشند و اگر يك سال بر احدى بگذرد كه ترقى ، در حال او به حسب علم و عمل حاصل نشده باشد يا مظنون مدرّس بود كه قابل ترقى نيست ، از مدرسه اخراج نمايند و جماعتى كه در عرض يك سال در علم و\r\n\r\n\r\n","description":"","footnote":"\r\n( 1 ) . مجلهء سخن ، مرداد 1335 ، ص 518 .\r\n","page_name":" 395 ","page_number":395},
  {"content":"\r\n\r\nعمل ترقى كنند يا مظنون شود قابليت و ترقى ايشان ، بايد كه زيادهء از پنج سال در آن مدرسه ساكن نشوند . . . بر مدرّس آنكه ، سعى بليغ كند كه جمعى ديگر كه متّصف به صفات مذكور باشند تحصيل نموده به جاى ايشان ساكن سازد و حجره‌ها را خالى و معطل نكند و هركه بعد از هفت سال ، يك روز بماند غاصب باشد . . . بايد كتابهاى علوم وهميّه ، يعنى علوم شكوك و شبهات كه به علوم عقليه و حكمت ، مشهور و معروف است مثل شفا و اشارات و حكمت العين و شرح هدايت و امثال ذلك به شبههء دخول از مقدمات علوم دينى نخوانند . . . » « 1 » ( از تتبّعات صدر هاشمى )\r\n\r\nانديشه‌هاى فلسفى در عهد صفويه\r\nقبل از ظهور صفويه مخصوصا « در دوره شكفتگى اقتصادى و اجتماعى ايران » فلسفهء كلاسيك ايران به دو صورت مشائى و اشراقى تجلّى كرد ، اكثريت قريب به اتفاق فلاسفه اين دوره دنباله‌رو ( پيرو ) و يا اقتدارگر ، بودند و فى المثل از نظريات فلسفى ارسطو ، ابن سينا يا اصحاب اشراق پيروى مىكردند . در اين ميان ، تنها ابو المعالى صدر الدين شيرازى ( مقتول به سال 903 ه . ق ) با اظهار افكار جديد ، خود را به سطح فارابى ، رازى ، ابن سينا و خواجه نصير الدين طوسى بالا برد .\r\n« در ميان حكما و متفكرين دوران صفوى ، صرفنظر از ملاصدرا ، دوّانى و ميرفندرسكى و ميرداماد و لاهيجى ، چهره‌هاى معتبرى در تاريخ تفكر فلسفى ايران هستند ، بااين‌حال ، ملاصدرا با همه فرق داشت ، و همين امتياز فكرى و روحى ، او را از مردم نفور و از شهرنشينى دور ساخت . بسيارى از آثارش ( و از آن جمله مقدمهء اسفار ) مشحون از شكايات تلخ ، از مردم روزگار است كه طعمهء عوام‌فريبى ملايان دروغين بودند ، و هيچگونه تخلّفى را از مقررات موضوعه تحمل نمىكردند .\r\nصدرا ، به كار بزرگ مزج فلسفهء مشاء و فلسفه اشراق دست زد ، با آنكه گرايشش به ابن عربى و سهروردى ، كه نمايندگان برجستهء روش اشراقند مشهود است ، مسألهء مركزى كه صدرا بدان توجه كرده است مسألهء وحدت و تكثّر وجود است ، هر دو اصل را مىپذيرد و بر آن است كه اگر با چشم چپ مشائيان به جهان بنگريم ، وجود متكثر و عينى و واقعى و اگر با ديدهء راست اشراقيان نظر كنيم وجود واحد است ، و تكثر سايه‌هايى است از آن جوهر واحد و انعكاس خورشيد حقيقت است در آيينه‌هاى بىشمار ، چنان كه شاعر گفته :\r\n\r\n\r\n","description":"","footnote":"\r\n( 1 ) . گنجينهء اصفهان ، پيشين ، ص 662 به بعد .\r\n","page_name":" 396 ","page_number":396},
  {"content":"\r\n\r\n و ما الوجه الا وحدة غيرانّهُ * اذا انت عّددت المرايا ، تَعدّدا \r\n« يعنى چهره يكى بيش نيست ، ولى اگر آينه‌ها را بسيار سازى چهره نيز بسيار مىشود . »\r\nولى صدرا مىخواهد ، با هردو چشم اشراق و مشاء به جهان بنگرد و تكثر وجود را واقعى شمرد . و آن را با حركت جوهرى استكمالى به مبدأ واحد بازگرداند ، به اصطلاح امروزى صدرا پلوراليسم را مىپذيرد تا آن را به مونيسم مبدل سازد ، جوهر واحد عالم به عقيدهء صدرا حركت است كه به حاملى نيازمند نيست . حركت مادى به حركت نفسانى مبدل مىشود و سرانجام همهء حالات مختلف وجود از ذهنى و عينى ، مادى و نفسانى و خارجى و داخلى در يك مبدأ و مصدر متحد مىگردند .\r\nصدرا ، روش تلفيقى خود را نه‌تنها در مورد مشاء و اشراق بلكه در مورد فلسفه و دين نيز تطبيق مىدهد ، و جدّى دارد با اتيان و آوردن انواع امثلهء شرعى و آوردن آيات و احاديث فراوان ، مشروعيت احكام فلسفى خود را ثابت كند و خود نيز در زندگى روزانه سخت مراعى احكام مذهبى و تهجد و زهد و اجراى عبادات تا نوافل ( با نمازهاى شبانه ) بوده است . با اين‌حال ، زبان بدگو ، بر وى بسته نبود ، و او را به خروج از دين متهم مىساختند .\r\n\r\nدوران تنزّل و ركود\r\nپس از صدرا و گروهى متفكر ديگر ، تا مدتى در ايران ، با يك دوران انحطاط كامل و تنزل مدنى روبه‌رو هستيم كه هرج‌ومرج و بىثباتى درونى كشور ، از علل آن بود . مدتها فيلسوف و اديب قدر اولى بروز نمىكند ، ادب و فلسفهء كلاسيك ، راه سقوط خود را مىپيمايد ، پس از پيدايش و تثبيت نسبى دوران قاجار ، بار ديگر ادب و فلسفهء ايرانى آغاز فعاليت مىكند ، منتها اين فعاليت به‌طور عمده در سطحى نازلتر از سطح سابق است . اديبان و فيلسوفان هردو ، به راه اقتدا و سنت مىروند . مهمترين نمايندگان فلسفه در نيمهء نخست سلسلهء قاجاريه به قرار زيرند :\r\nمحمد مهدى بن ابى ذر ( نراقى ) ( تولد 1209 ه . ق ) ، حاجى ملا مهدى سبزوارى ( وفات 1285 ه . ق ) ، آقا على زنوزى صاحب بدايع الحكم ( وفات 1307 ه . ق ) ميرزا ابو الحسن جلوه ( وفات 1344 ه . ق ) از آخرين نمايندگان مشاء ، آقا محمد رضا صهباى قمشه‌اى ( وفات 1306 ه . ق ) هم‌عصر حاجى سبزوارى و ميرزا جلوه از آخرين نمايندگان اشراق به شمار مىروند .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\nملا هادى سبزوارى و ميرزاى جلوه\r\nدر ميان اين عده ، حاجى ملا هادى صاحب منظومه و شرح منظومه و ميرزاى جلوه ، در دوران خود شهرتى فراوان كسب كرده بودند .\r\nفلاسفه و حكماى اين دوران غالبا به نوشتن شرح و حاشيه و تفسير و تعليق و رد و حل و جواب و يا اجوبه به مسائل كلاسيك مىپردازند ، و يا بين عقايد مختلف ، محاكمه مىكنند و يا از مجموع مباحث فلسفى ، كتبى غالبا به عربى و گاه به فارسى و احيانا منظوم ( مانند كتاب منظومهء سبزوارى ) ترتيب مىدهند . . . بسيارى از حكما به رساله‌نويسى مشغولند كه نوعى تك‌نگارى ( مونوگرافى ) درباره مسائل مشخص فلسفى است مانند رساله در نفى وجوب مقدمهء واجب و رساله‌يى در نفى زمان موهوم و رساله ( در جيب زاويه ) و رساله « صحبه و صدا » و يا دربارهء رياضت ، سير و سلوك و توسل به يك سلسله تمرينات عرفانى ، اين بحث از اهمّ مباحث فلسفه اسكولاستيك است .\r\nبحث ديگرى كه فلسفهء اسكولاستيك ما را انباشته ساخته مسألهء رابطهء خداوند با جهان ماسواء يا به اصطلاح عالم خلقت است ، در اينجا چند اشكال پيش مىآيد : اول آنكه ما بين علت و معلول منطقا بايد سنخيّت باشد ، و چگونه خداوندى كه قديم ثابت قارّ « 1 » و لايتغير است مىتواند علت جهانى باشد كه حادث و متجدد غير قارّ يا متغيّر است ؟ اين مسأله را چگونه بايد حل كرد ؟ اشكال ديگر آن است كه قاعدهء الواحد لا يصدر عنه الا الواحد ، وجود دارد يعنى از يگانه جز يگانه پديد نمىشود . پس چگونه از مبدأ واحد ازلى ، مىتواند ، جهانى متنوع و متكثّر پديد آيد ، يعنى رابطهء بين مونيسم الهى و پلوراليسم جهان خلقت كدام است ؟\r\nفلاسفهء ما كوشيدند به اين دو اشكال پاسخ بدهند . در مورد اشكال اول گفته‌اند ، از آنجا كه بين علت و معلول سنخيّت لازم است ، پس بايد بين خدا و « ما سواء الله » جهان واسطى باشد ، به عقيده مشائيون اين واسط چيزى نيست جز « فلك دوّار » كه به ذات خود متحرك است . فلك دوّار همان است كه فردوسى آن را « گنبد تيز گردى » ناميده كه چون ما ، فساد و تباهى نمىپذيرد . اين فلك دوّار از جهت قديم بودن با علت اولى « خدا » سنخيّت دارد ولى از جهت متحرك و دوّار بودن با حادثات جهان داراى سنخيّت است ، لذا مساله حل مىشود . صدراى شيرازى ، به جاى فلك دوار « حركت جوهرى » را گذاشته كه در آخرين تحليل به « طبيعت جوهرى » بازمىگردد ، و طبيعت بذاته ، هم متجّدد و نو شونده است و هم حادث و آفريده شده لذا واسطه خوبى است ، زيرا از آن جهت كه طبيعت ، ثابت و قديم است با ذات الهى سنخيّت دارد ، و از آن جهت كه متجدد است با جهان ، داراى\r\n\r\n\r\n","description":"","footnote":"\r\n( 1 ) . قار يعنى ثابت .\r\n","page_name":" 398 ","page_number":398},
  {"content":"\r\n\r\nسنخيّت است ، و اشكال رفع مىشود .\r\nاما در مورد اشكال دوم ، آنجا كه فلاسفه قاعده « الواحد لا يصدر عنه الا الواحد » را معتبر مىشمرند مطلب را به شكل زيرين حل مىكنند : از خداوند تنها يك چيز و آن هم عقل اول پديد شد و از عقل اول نفس اول و به همين ترتيب به عقول و نفوس طوليّه و « عقول » و نفوس عرضيّه معتقدند و از اين سيستم بغرنج كه براى آن مختصّات متعددى قايل مىشوند ، سرانجام جهان را مىسازند . اشراقيون و نيز « ملّاصدرا » موافق قاعدهء بسيطه الحقيقة كل الاشياء ، خداوند را بسيط واقعى و لذا جامع كل اشياء مىدانند ، لذا بار ديگر كثرت را به وحدت بدل مىكنند .\r\n3 . يكى ديگر از مباحث مهم فلسفهء اسكولاستيك ما بحث اصالت ماهيّت و اصالت وجود است . مقصود از وجود ، هستى به معنى اعم است كه تصور آن بديهى است و مقصود از ماهيت « چه چيزى » اشياء است اعم از آنكه ماهيت كلى باشد يا ماهيت جزئى .\r\n\r\nوجود و ماهيت\r\nحال اين مطلب را بايد روشن كرد كه در بين « وجود » و ماهيت كدامشان اصالت يا « تأصل » دارند و كدامشان نسبى و « اعتبارى » هستند : برخيها به اصالت وجود قايلند و معتقدند كه ماهيت بدون وجود ممكن نيست و تقرّر ماهيّات اعتبارى است . و برخيها بالعكس ( مانند سهروردى ) براى ماهيّت اصالت قايل مىشوند . ما در اين‌باره در بررسيهاى ديگر نيز سخن گفته‌ايم . سبزوارى در « منظومه » به همين بحث اشاره كرده و دلايل خود را به‌طور فشرده عليه طرفداران تأصّل ماهيت ذكر كرده و مىگويد :\r\n انّ الوجود عِندنا اصيل * دَليل مَن خالَفَنا عليل\r\nلانه مَنبع كُل شرف * و الفرق بين نحوى الكون يقى\r\nكذا ، لزوم السبق فى العليّه * مع عدم التشكيك فى العاهيه \r\nمقصود ما از ذكر اين سه مثال ، ارائهء نمونه‌هايى به خواننده‌يى است كه ذوق و امكان مطالعهء آثار فلسفهء اسكولاستيك ما را ندارد ، به آسانى مىتوان فهميد كه محتواى مشخص و ارزشمند اين مباحث ، براى امروز چندان نيست و انتزاعات ، غالبا تهى است و استدلالات غالبا لفظى ، اين مباحث كه در آن تراكم حيرت‌انگيز لغات و مقولات در نسج بيانى به كلى تجريدى ، و با شيوهء استدلالى مدرسى و « اسكولاستيك » ديده مىشود ، صدها و هزارها كتاب و رساله و شرح و تفسير را پر ساخته است . بااين‌حال مىارزد كه اهل فن و اشخاص وارد و ذيصلاحيّت ، دربارهء جريانات عمدهء فكرى قرون وسطايى مانند فلسفه\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاشراق ، فلسفهء مشاء ، تصوف ، كلام ، منطق ، اصول ، علوم شرعى و غيره كتب جامع و روشنى تنظيم كنند تا نسل امروز و بعد ، كه بيش از پيش درك رسالات پيشينيان برايش دشوارتر مىگردد با شيوهء تفكّر قدما آشنا شود ، و از آن عناصرى را برگزيند و فيض گيرد .\r\nبه‌تدريج مباحثى كه نمونه‌هايى از آن را ذكر كرديم جذّابيت خود را براى افكار كنجكاو ، به علت نازايى معنوى خود ، از دست داده و كالاهاى اروپايى با خود ، مفاهيم « ايدئولوژى » فلسفى و اجتماعى بورژوايى غرب را كه طرحها و پاسخهاى نوى را ، با خود داشت ، همراه آورد . در طليعهء اين جريان ، عده‌يى از روشنگران ايرانى كه نخستين نمايندگان تجدد هستند ، و با « متقدّمين » و يا شيوهء فكرى و حياتى سنتى مبارزه مىكردند ، به اين افكار گرايش يافتند .\r\n\r\nنبرد سنّت و تجدّد\r\nنبرد سنّت و تجدّد ، در اواسط حكومت ناصر الدينشاه به اوج خود رسيد ، اين پادشاه قاجار ، با راهنمايى صدور و امراى خود كوشيد برخى آثار تجدد و اروپاييگرى را در چهارچوب فئوداليسم استبدادى شرقى ، تحقق بخشد ، تا بتواند جلو مطالبات روزافزون متجددين و آزاديخواهان و انجمنهاى سرى ( فراموشخانه ، مجمع آدميت و غيره ) را بگيرد ، و يا به ديگر سخن ، انقلاب بورژوايى را در مجراى تحول آرام و دولتخواهانه‌يى سير دهد . تلاشهاى شاه قاجار در محيطى كه در آن تصادم منافع استعمارطلبان انگليسى و تزارى و تضادهاى درونى درباريان و اشرافيّت به حد اعلا رسيده بود به جايى نرسيد . » « 1 »\r\n\r\n\r\n","description":"","footnote":"\r\n( 1 ) . ويژگيها و . . . . ، پيشين . ( به اختصار )\r\n","page_name":" 400 ","page_number":400},
  {"content":"\r\n\r\n\r\nسرنوشت علم در دو قرن اخير\r\n\r\nسير نزولى علم طب در ايران\r\nچنان كه قبلا اشاره كرديم ، علوم مختلف ، مخصوصا علم طب ، در عهد زكرياى رازى و ابن سينا ، كمابيش به مبانى علمى و تجربى نزديك شده بود . بيمارستان جندىشاپور ، بيمارستان عضد الدولهء ديلمى و ساير بيمارستانها ، به همت سلاطين و خلفا و مردم خيرخواه احداث گرديد و يكى از مراكز تحقيق و مطالعه در رشتهء پزشكى بشمار مىرفت .\r\nدر بيمارستانها ، بيماران را برحسب نوع بيمارى در بخشى مخصوص مداوا و معالجه مىكردند . جراحى ، امراض داخلى ، چشم‌پزشكى ، دام پزشكى و امراض زنانه و شكسته‌بندى از هم تفكيك شده بود . غير از داروهاى گياهى ، از ادويهء شيميايى ، معجونها و شربتهاى گوناگون براى معالجهء بيماران استفاده مىكردند . با حملهء مغول و تيمور و محو آثار علمى و فرهنگى و فرار عده‌يى از دانشمندان ، و بعدها با استقرار حكومت صفويّه و نفوذ و مداخلهء بعضى از روحانيون قشرى ، در كليهء شئوون سياسى و علمى و فرهنگى ، ركود كلى پيدا شد . و در قرون بعد ، در اثر جنگهاى مداوم فئودالى و نفوذ سياستهاى استعمارى انگلستان و روسيه تزارى ، و خيانت آگاهانهء شهرياران بىكفايت قاجاريه ، رشد طبيعى علم و دانش ممكن نگرديد . اكنون اجمالا سير پزشكى را از عهد صفويه به بعد مورد مطالعه قرار مىدهيم .\r\n\r\nپزشكى در ايران عهد صفويّه\r\n« تاورنيه » ، جهانگرد فرانسوى ، مىنويسد كه « در ايران ، علم طب به پايهء فرنگستان پيشرفت نكرده است . وقتى طبيب ، بيمار را مىبيند اغلب چهار تخمهء خنگ با بعضى نباتات تجويز مىكند\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكه از دكان عطارى مىگيرند و در خانه مىجوشانند و به بيمار مىدهند . معمولا بيماران را از خوردن نان منع مىكنند و غذاى ساده‌اى به او مىدهند . اطباى ايران در هر مرضى ، پرهيز و امساك را لازم مىدانند . اين كار ، گاه مفيد و در مواردى زيان‌بخش است . سپس مىگويد كه در ايران ، بيمارستان خوب وجود ندارد . اگر كسى نتواند پزشك را به منزل خود بياورد ، ناچار او را سوار الاغى مىكنند و دستمال و يا شالى دور گردنش مىپيچند و او را نزد پزشك مىبرند . طبيب ، نبض او را مىگيريد و زبانش را معاينه مىكند و بعد روى كاغذ كوچكى مسهل و منضجى براى او تجويز مىكند . . . » « 1 »\r\nدر حدود قرن دهم هجرى ، مراقبت و نظارت در شغل طبابت برعهدهء يكى از ديوانيان ، يعنى حكيم‌باشى ، محول بود . نظارت عمومى بر شاغلين امر طبابت ، از هر مقامى كه بودند و بر ساير كارهاى وابسته به طب از قبيل داروفروشى و نيشترسازى و نظاير آنها ، به‌وسيلهء يك مرد غيرطبيب ملقّب به محتسب يا « بازرس كل » اعمال مىشد . « 2 »\r\nدون ژوئن ، يك جهانگرد خارجى مىنويسد : « در مورد معالجهء بيماران ، ايرانيان نيز مانند ديگر ملل بيگانه از تجويز گياهان و دستور پرهيز ، استفاده مىكنند . در مورد بيماريهاى دشوار همچون گلودرد و سرماخوردگى شديد و امثال آن فصد مىكنند ، مردم بسيار خرافاتى هستند و به تفأل ، سخت معتقدند و تصور مىكنند كه با دعا در مساجد مىتوانند تا حد بسيارى ، نتايج و عوارض بيمارى را تغيير بدهند . . . » « 3 »\r\nدر دورهء قاجاريّه حاجى محمد كريمخان كرمانى ، بابى از كتاب خود « مجمع الرسايل فارسى » را به فصد و كم كردن خون ، اختصاص مىدهد و مىنويسد كه اين كار به پنج صورت امكان‌پذيرست : رگ زدن ، حجامت كردن ، زالو انداختن ، گوش تيغ زدن و ديگرى خون از بينى جارى كردن - در فصل اول مىگويد : « بدانكه خون ، قوام بدن و مركب روح است و كم كردن آن ، روا نيست مگر در وقت حاجت كه طبيب حاذق بگويد ، بعد 28 شرط براى گرفتن يا كم كردن خون ذكر مىكند كه چند مورد آن را ذكر مىكنيم : 1 . خون بسيار باشد ، 2 . زمستان نباشد ، 3 . اگر زن خون مىگيرد آبستن نباشد ، 4 . قولنج نداشته باشد ، 5 . زياد لاغر يا چاق نباشد ، 6 . پير و فرسوده نباشد ، 7 . امتلاى معده نداشته باشد ، 8 . تا 12 ساعت بعد از جماع ، خون نگيرد ، 9 . بعد از ماندن بسيار در حمّام حجامت نكند ، 10 . پس از ناخوشى و لاغرى نباشد ، 11 . در فصل بهار باشد ، 12 . در مناطق\r\n\r\n\r\n","description":"","footnote":"\r\n( 1 ) . تاورنيه ، سفرنامه ، ص 934 .\r\n( 2 ) . ميراث ايران . علم ايرانى ، ص 427 به بعد .\r\n( 3 ) . دون ژوئن ايرانى ، ص 75 .\r\n","page_name":" 402 ","page_number":402},
  {"content":"\r\n\r\nبسيار گرم يا بسيار سرد نباشد ، 13 . خون را يك مرتبه نگيرد بلكه كم‌كم بگيرد تا ضعف شديد يا غش عارض نشود ، 14 . كمتر از 14 سال را فصد نكند . . . » « 1 » در صفحات بعد به تفصيل از راه و رسم رگ زدن و طرز استفاده از نيشتر بحث مىكند . و در مورد حجامت تأكيد مىكند كه : « اول موضع را چرب كند و شاخ حجامت بگذارد و آرام‌آرام بمكد و خرده‌خرده شديدتر بمكد و تيغ نزند تا عضو خوب قرمز شود . . . بعد از حجامت ، غذاى شور نخورد . پيش از حجامت و بعد از آن از خوردن تخم مرغ اجتناب كند و حركت و غضب و جماع ، در آن روز نكند » « 2 » نويسنده « زالو » را نيز بسيار مفيد مىداند و معتقد است در بعضى موارد انداختن زالو بر حجامت رجحان دارد .\r\n\r\nدندان‌پزشكى در عهد قاجاريه\r\nجالب‌ترين قسمت اين كتاب ، تعاليمى است كه مؤلف راجع به كشيدن دندان مىدهد : « . . . پيش از انداختن كلبتين به بيمار بگويد كه قدرى موم بر روى آن دندان بچسباند كه اشتباها دندان ديگرى را نكند . . . سر عليل را ميان دو پاى خود گرفته دندان را بكند و اگر دندان سخت باشد ، با چاقوى نازكى لثه را از استخوان جدا كند و كلبتين را تا مىتواند به بن دندان اندازد . . . سعى كند صدمه به ساير دندانها نزند و لب و زبان در ميان كلبتين نيفتد . . . » « 3 »\r\n\r\nنگاهى به اروپاى قرن هيجدهم\r\nفراموش نكنيم ، كه مردم اروپا ، حتى در قرن هيجدهم ميلادى از لحاظ زيست‌شناسى و آشنايى با وظائف الاعضا و داروشناسى و علم پزشكى ، فرق زيادى با ملل كهنسال شرق نداشتند . به قول پير روسو : « نگاهى به فهرست دفاتر عطاران و خواصّى كه براى بعضى از مواد و گياهان قايل بودند ، دليل روشنى بر اين معناست » و فرق زيادى با مندرجات فرح‌نامه جمالى كه قبلا از آن ياد كرديم ندارد :\r\n« . . . گوگرد طلايى : مرتب‌كنندهء عادت ماهانه بانوان ، معالج كبد ، دواى سرفه ، دافع\r\n\r\n\r\n","description":"","footnote":"\r\n( 1 ) . مجمع الرسايل فارسى ، چاپخانهء سعادت كرمان ، ص 172 .\r\n( 2 ) . همان كتاب ، ص 190 .\r\n( 3 ) . همان كتاب ، ص 195 .\r\n","page_name":" 403 ","page_number":403},
  {"content":"\r\n\r\nتب ، علاج سردرد ، معرّق ، نوشدارو و يگانه دافع ماساريقا « 1 » است .\r\nخارخسك مقدس : مهّوع ، مليّن ، مدر ، معرّق ، دافع بلغم ، ترياق ، مقّوى قلب ، محرّك هضم ، دافع خفقان ، علاج امراض كبد ، مدر و مفيد براى عادت ماهانهء بانوان ، ضدّ صرع ، معالج ذات الجنب ، دافع تب ، ضد كرم ، مقوى باه و مرهم انواع زخمهاست .\r\nبراى شاه‌تره يا داروى پيغمبران . . . نيز خواصى ذكر مىكند .\r\n. . . و اينها همان ادويه‌اى است كه مورد تمسخر ولتر قرار گرفت و در وصف پزشكى و پزشكان عصر خود گفت : دانشى كه موضوع آن وارد كردن دوايى است كه نمىشناسند در جسمى كه اصلا از آن اطلاعى ندارند . » « 2 »\r\n\r\nپيشرفت سريع علم طب در قرن نوزدهم و بيستم\r\nدر اوايل قرن نوزدهم ميلادى طريقهء « هومئوپاتى » در اروپا معمول شد كه افراط در درمان ، و خوراندن مقدار زيادى دارو را ، به بيمار ، كه روش معمولى اطبا بود تا حدى تخفيف داد .\r\nدر قرن نوزدهم پاستور نشان داد كه بيماريها ، ناشى از ميكروبها هستند و « ليستر » طريقه‌يى براى ضدعفونى كردن يا پلشت‌زدايى معمول ساخت و درنتيجه مفاهيم عفونت و « بيمارى » بر پايه‌هاى علمى استوار شد ، و تعداد تلفات و مرگ‌ومير نقصان يافت .\r\nكارهاى ر . كوخ و ديگران در باكترىشناسى راه تشخيص بيماريها را باز كرد و منجر به تهيه موادى ، كه در مقابل بعضى بيماريها ، ايمنى و مصونيّت مىدهد گرديد .\r\nكشفيّات طبى و پيشرفتهاى علم طب در قرن هيجدهم و نوزدهم از حساب بيرون است و به درمان بيماريها كمك فراوان كرد .\r\nاصلاح طرق مامايى و رعايت نكات بهداشتى مربوط به آن ، تلفات آدمى را به اندازه‌يى فاحش ، تقليل داد .\r\nكشف انسولين و هورمونهاى ديگر ، راديوم ، سولفاميدها و آنتىبيوتيك‌ها در قرن بيستم ، اهميتى زايد الوصف دارد . ترقيّات عظيم طب در اين قرن منجر به ظهور رشته‌هاى\r\n\r\n\r\n","description":"","footnote":"\r\n( 1 ) . ماساريقا : روده‌بند ( فرهنگ معين ) .\r\n( 2 ) . تاريخ علوم ، پيشين ، ص 303 .\r\n","page_name":" 404 ","page_number":404},
  {"content":"\r\n\r\nتخصّصى گرديد و كارآموزى خاص در هريك از رشته‌ها را ضرورى ساخته است .\r\nعلاوه بر آنچه گفتيم ، بىحسى موضعى ، روان‌پزشكى ، پيشرفت وسيع رشته‌هاى مختلف جراحى ، آشنائى با بيماريهاى مناطق حارّه ، و ترقى مامايى و ديگر پيروزيهاى طبى به سلامت عمومى و رشد روزافزون جمعيّت ، در جهان كمك فراوان كرده است . « 1 »\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد اول ، ص 543 .\r\n","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n\r\nظهور افكار و انديشه‌هاى جديد فلسفى و اجتماعى در ايران\r\n\r\nمتفكرين و صاحبنظران ايران در قرن سيزدهم هجرى\r\nچنان كه طى فصول گذشته ديديم ، در ايران و جهان اسلامى ، در قرن دوّم و سوّم هجرى ، از بركت امنيت و آرامش نسبى ، وضع اجتماعى و اقتصادى مردم بهتر شد و با ظهور مردانى چون رازى ، ابن سينا ، فارابى و بيرونى و با فعاليت فرقهء معتزله ، كالاى عقل و استدلال رواجى تمام يافت و اكثر صاحبنظران و متفكران اين دوره كمابيش علمى و منطقى فكر مىكردند و عقل ، را بر نقل ترجيح مىدادند . ولى اين سير تكاملى با مرگ ابن سينا و ظهور حجت الاسلام غزالى و امام فخر رازى بتدريج راه افول سپرد ، و در طى قرون بعد ، مردانى نظير شيخ شهاب الدين سهروردى ، ملّاصدرا ، سبزوارى ، و همفكران آنها به تكرار مطالب و انديشه‌هاى گذشتگان پرداختند و فكر بديع و انديشهء تازه‌يى براى تنوير افكار و درمان دردهاى مادى و معنوى ايرانيان عرضه نكردند . از آغاز قرن سيزدهم هجرى ، يعنى پس از گذشتن متجاوز از هزار سال ، در اثر تغيير شرايط و محيط اجتماعى و نفوذ تمدن و فرهنگ اروپايى و آشنا شدن صاحبنظران و متفكران ايرانى با عقايد و افكار فلاسفه و جامعه‌شناسان غرب ، بار ديگر انديشه‌هاى علمى ، و توجه به محسوسات و معقولات ، در محيط فكرى و اجتماعى ايران راه يافت و مردانى چون فتحعلى آخوندزاده ، ميرزا آقا خان كرمانى ، شيخ احمد روحى ، ميرزا ملكم خان و سيد جمال الدين اسدآبادى و عده‌يى ديگر با فداكارى و از خودگذشتگى زياد سعى كردند از روش امير كبير پيروى كنند و در محيط ارتجاعى عهد قاجاريه بار ديگر بذر عقل و استدلال و تفكر علمى را بكارند و تا آنجا كه در قوه دارند ، با نوشتن كتب و رسالات و انتشار جرايد و مطبوعات و تشكيل احزاب و اجتماعات ، محيط فكرى ايران را دگرگون كنند و نسل جوان را با واقعيات عصر جديد آشنا سازند . اينك تنى چند از اين مبارزان فداكار ، كه بعضى از آنها جان خود را در\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nراه ازادى و بيدارى ملت ايران از كف داده‌اند ، معرفى مىكنيم .\r\n\r\nپرچم‌داران انديشه‌هاى جديد فلسفى و اجتماعى در ايران\r\n\r\nمنتقدين اجتماعى\r\n\r\nميرزا فتحعلى آخوندزاده\r\nآخوندزاده ، يكى از فرزندان پرشور و آزاديخواه و اصلاح‌طلب ايران است . پدرش تبريزى و مادرش مراغه‌يى بود و به قول خودش از نژاد « پارسيان » و وطنش ايران عزيز است . پس از فراگرفتن دانشهاى مقدماتى در گنجه زيرنظر ميرزا شفيع كه دانشمندى روشن‌ضمير بود . به آموختن حكمت و عرفان مشغول شد . ميرزا شفيع ، روزى از شاگردش پرسيد : از تحصيل علوم چه منظورى دارى ؟ گفت مىخواهم روحانى شوم . استاد با شنيدن اين سخن ، خطاب به او گفت : چون روحانى زياد است ، شغل ديگرى پيش‌گير . ميرزا فتحعلى به مرور زمان از بركت تعاليم استاد به كشف حقايقى جديد توفيق يافت و در نتيجهء مطالعه و پژوهش در آثار دانشمندان ، پردهء اوهام و خرافات از پيش چشم او برداشته شد و كارش به‌جايى رسيد كه ميرزا شفيع ، از ذهن انتقادى و بلوغ فكرى او در كودكى سخن گفت و اظهار اميدوارى كرد كه در بزرگى مصدر خدمات مهمى گردد .\r\nدوّمين مرحلهء تحول فكرى ميرزا فتحعلى در تفليس آغاز شد ، در اين شهر ، او زبان روسى را به خوبى آموخت و با بسيارى از آزاديخواهان و صاحبنظران آشنا شد . او در محفلى كه ، ديوان عقل ، نام داشت شركت مىكرد و دربارهء شاعران به گفتگو مىپرداخت .\r\nدر آن ايّام ( 1250 هجرى - 1834 ميلادى ) تفليس ، مركز فعاليتهاى فرهنگى و سياسى بود . او توانست با بسيارى از شخصيّتهاى فرهنگى و سياسى آن ايام آشنا شود و از خرمن دانشها و اطلاعات عمومى آنان خوشه‌چينى نمايد . پس از چندى ، مقام فكرى و موقعيّت اجتماعى ميرزا فتحعلى ، بالا رفت تا جايى كه وى را ، در ايران و قفقاز و روسيه و عثمانى مىشناختند و در محافل هنرى تفليس ، مسكو و پترزبورگ ، پايهء ارجمندى داشت . . . از اهل دولت و شاهزادگان ، هركس گزارش به تفليس مىافتاد ، سراغ او مىرفت از ياران نزديك و صميمى ميرزا فتحعلى و به اصطلاح خودش « همرازان » او ، اين كسان را مىتوان\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nنام برد : ميرزا يوسف خان مستشار الدّوله ، جلال الدين ميرزاى قاجار ، ميرزا ملكم خان ، شيخ محسن خان معين الملك ( مشير الدّوله بعدى ) ، ماكنجى ، پيشواى زردشتيان ، وعدهء ديگر .\r\nميرزا فتحعلى با آشنايى ، كه با آزاديخواهان و روشنفكران روسى و گرجى پيدا كرد ، در سال 1262 ه ، ( 1846 ميلادى ) به انديشهء فعاليتهاى اجتماعى و سياسى افتاد . در اين اوان كه جوان بود ، و پرجوش و خروش ، اين نقشه را ريخت كه افراد پخته‌يى را جمع كند و محفل خصوصى تشكيل دهند ، مدرسه باز كنند ، روزنامه برپا سازند و مثل روسيان ، تئاتر ايجاد نمايند ، و به باسواد كردن مردم پردازند ، تا از اين راه ، مردم تربيت گيرند و به حقوق خود آشنا شوند و زنان نيز به آزادى برسند . . . اساسا ترقى مشرق‌زمين را در باسواد كردن و تربيت ملتهاى آن مىدانست و اعتقاد داشت از اين راه خورشيد دانش بر روى كشورهاى مشرق پرتو خواهد افكند . . . « 1 »\r\n\r\nفعّاليتهاى متنوّع آخوندزاده\r\n« كار ميرزا فتحعلى ، در قلمرو ادب و فكر و دانش جديد با نمايشنامه‌نويسى و داستانسرايى آغاز گرديد . پيش از آن منظومه‌يى در 25 سالگى به سبك پيشينيان در مرگ پوشكين سروده بود ، از 1266 تا 1273 شش نمايشنامه و يك داستان نوشت ، همهء آنها ، در انتقاد از اوضاع نابسامان اجتماعى است امّا يكباره از هنر دست كشيد و در 1274 رسالهء الفباى جديد را پرداخت . كم‌وبيش پانزده سال در تلاش اصلاح و بعد تغيير خط به عنوان تسهيل ابزار ترقى و نشر دانش و فن جديد بود ، از اين كار سرخورد ، در آن ضمن اعتقاد پيدا كرد ، كه تعصب و جهل سدّ اصلى ترقى اجتماع و اخذ علم و تمدن است ، پس در 1279 به نگارش رساله مكتوبات كمال الدوله شروع كرد ، و سال بعد تمام نمود ، موضوع آن ، انتقاد بر سياست ، و معتقدات بعضى از مردم است ، تا پايان زندگى ، آن رساله را حك و اصلاح مىكرد ، و چيزهايى بر آن افزود ، و هميشه در فكر انتشارش بود . در اين فاصله مقاله‌هايى انتقادى در فلسفه و سياست و تاريخ و اقتصاد و ادبيات نيز نوشت . اشعار انتقادى هم سرود كه در آنها صبوحى تخلّص داشت . . . » « 2 »\r\nميرزا فتحعلى ، پس از آنكه در زبان روسى تبحّر يافت به مطالعهء آثار ادبى ، انتقادى و اجتماعى نويسندگان آن سرزمين همت گماشت و از رئاليسمى كه در ادبيات ، شعر و تئاتر و نمايشنامه‌هاى روسى متجلى بود الهام گرفت . نوشته‌هاى مردانى چون چرنيشفسكى ،\r\n\r\n\r\n","description":"","footnote":"\r\n( 1 ) . انديشه‌هاى ميرزا فتحعلى آخوندزاده به اهتمام دكتر فريدون آدميّت ، ص 24 انتشارات خوارزمى 1349\r\n( 2 ) . همان كتاب ، ص 28 .\r\n","page_name":" 409 ","page_number":409},
  {"content":"\r\n\r\nپوشكين ، لرمانيوف ، گوگول و بلينسكى ، در طرز تفكر و انديشه‌هاى ميرزا فتحعلى مؤثر افتاد . وى نيز با آثار بزرگان شعر و ادب انگلستان و فرانسه نيز آشنايى داشت و چون به اوضاع اجتماعى و وضع طبقات مختلف اجتماعى در ايران و قفقاز آشنايى كامل داشت توانست افكار انقلابى و انتقادى خود را در آثار ادبى و نمايشنامه‌ها منعكس سازد .\r\nوى در يكى از داستانهاى نمايش ، « انديشه‌هاى مترقى خود را از زبان حاجى نورى شاعر روشن‌بين ، ادا مىكند و سوءنيّت و طرّارى ملا ابراهيم را بر مردم آشكار مىسازد .\r\nكيمياگرى را باطل و همهء تصانيف در آن فن را پوچ مىشمارد : من ملا خليل را نديده‌ام ، اما به فراست مىدانم دستگاه عوام‌فريبى باز كرده است . . . اكسير در عالم ، وجود ندارد .\r\nولى كيست كه به حرف حسابى گوش بدهد ، نويسنده با تنبلى و مفتخورى سر پيكار دارد ، منادى فلسفه عمل است ، صنعت هركس براى خودش اكسير و مايهء گذران اوست ، ديگر چه لازم كرده پشت سر كيمياگرها بيفتد . مردم كاهل و كوردل را ، كه براى تحصيل مال فريب شيادان را مىخورند تحقير مىكند و نشان مىدهد كه همهء آن بيچارگيها ، از عوارض ظلمت نادانى است ، جايى كه خرد به سستى گرايد ، اوهام‌پرستى استيلا پذيرد . . . »\r\n\r\nانتقاد سياسى\r\nدر نمايشنامهء جادوگر ايرانى « صدارت حاجى ميرزا آقاسى را دست انداخته . . . درويش جادوگر مىگويد : مگر ديوهاى من سرباز ايرانى هستند كه مفت خدمت بكنند ؟ مگر من وزير حاجى ميرزا آقاسى هستم كه هيچ‌چى به آنها ندهم جز فحش و تهديد . . . من در تهران به چشم خود ديدم كه حاجى ميرزا آقاسى در ميدان توپخانه ، به توپ مرواريد داشت نگاه مىكرد كه ناگهان هفتصد سرباز دور او را گرفتند و مطالبهء مواجب كردند . درحال ، حاجى ميرزا آقاسى خم شد ، لنگهء كفشش را درآورد و به دستش گرفت با هزاران ناسزا بسان عقاب به سوى آنها هجوم آورد . . . و دو مرتبه برگشت . . . رو كرد به خانهايى كه در حضور بودند ، خطاب به آنها گفت : حضرات ديدند ؟ با اين قشون ترسو ، نمىدانم هرات را چگونه خواهم گرفت ، حالا خوب بود كه من با شمشير بر آنها حمله نكردم و الا نمىدانم تا كجا فرار مىكردند . . . » « 1 »\r\n\r\n\r\n","description":"","footnote":"\r\n( 1 ) . انديشه‌هاى ميرزا فتحعلى ، ص 42 به بعد .\r\n","page_name":" 410 ","page_number":410},
  {"content":"\r\n\r\n\r\nدفاع از حقوق زنان\r\nدر نمايشنامهء ديگرى نويسنده ، به تجاوزاتى كه در محيط اجتماعى كشورهاى جنوب غربى آسيا به حقوق زن مىشود اشاره مىكند :\r\n« جناب وزير ، براى استوار كردن پايهء وزارتش كوشش دارد ، خواهر زن جوان خود « نسا خانم » را به زنى ، به حاكم ولايت بدهد ، انگشتر نامزدى وى را هم مىخرد . نسا خانم كه براى خويش حقوقى قايل است دست رد بر سينهء او مىنهد . اين انگشتر را ببريد ، لايق خان ، دختر پيدا كرده انگشتش كنيد - او به رضايت خودش با نامزدش ازدواج مىنمايد . . . » « 1 » در نمايشنامهء ديگرى مفاسد هيات حاكم زمان را آشكار مىكند و از زبان برادرزادهء خان لنكران ، خطاب به عمويش مىگويد : « مداخلهء امثال شما به امور مملكت خلاف انصاف و مروت است . . . هركه بخواهد امور مملكت را موافق قاعده به اصلاح بياورد و رعيت و ملت را ترقى بدهد ، لابد بايد مردمان بىاطلاع و غيركافى را از رياست خلع كند و امور مملكت و ملت را به مردان كاردان كافى بىغرض بااطلاع واگذارد .\r\nاشخاصى را كه طمع‌كارى و رشوه‌خوارى ، عادت طبيعى آنها شده است ، و حكم را ، محض جلب منفعت خود ، به خلاف حق و استحقاق مىدهند ، دخيل كار بندگان خدا نكند ، تا امور دولت و ملت بطور درستى رو به ترقى گذارد ، عوام رعايا و نوكر و غيره ، آسوده و فارغ‌بال بوده باشند . . . »\r\n« . . . حكايت « وكلاى مرافعه » در تبريز اتفاق مىافتد وكيل عدليّه را در زمرهء مردم بىايمانى جلوه مىدهد كه در پى همه چيز مىرود مگر حق و انصاف ، آقا مردان پسر حلوايى ، حرفهء وكالت دارد . بامبول زن بىبدلى است كه براى شيطان پاپوش مىدوزد ، نقشه مىريزد ، كه وارثان حقيقى مرحوم حاجى غفور را از ارث محروم گرداند و حقّشان را به ديگرى بدهد . در عوض نيم ارث را خودش بخورد ، پس چند نفرى را اجير مىكند و يادشان مىدهد كه چگونه شهادت به ناحق بدهند ، حاكم شرع هم ، آدم ساده‌لوح خوش‌باورى است كه گول اطرافيانش را مىخورد ، اما خودش شريك توطئه نيست . در اين نمايشنامه نيز ، عنصر زن مقام ارجمندى دارد و در پى آزادى خود هست . سكينه خانم كه وارث حقيقى است ، دختر با شعور و سخن‌آورى است كه به حقوق مدنى خود نيز هوشيار گشته به عموى پير كفتارش مىگويد : من كى به تو ، اذن دادم كه شوهر مرا انتخاب كنى ، خودم وكيل خود هستم . باز گويد : « خواهش دل به زور نيست » . سرانجام راست كردارى افراد خرده‌پاست كه شهادت دروغ ياران آقا مردان وكيل را فاش مىگرداند و حق به\r\n\r\n\r\n","description":"","footnote":"\r\n( 1 ) . همان كتاب ، ص 45 .\r\n","page_name":" 411 ","page_number":411},
  {"content":"\r\n\r\nحق‌دار مىرسد . . . . » « 1 »\r\n« . . . داستان ستارگان فريب‌خورده تصويرى است از دولت شاه عباسى كه اهل دولت و دربار و ملّا و منجّم ، جملگى مردمى بىخبر و چاپلوس‌اند ، گرفتار زنجير تعصب ، و در پى تحريك و نيرنگ بازى ، شخصيت مترقى و اصلاح‌طلب داستان ، در سيماى مرد فروتنى به‌نام يوسف سرّاج متجلّى است كه از ميان عامهء مردم برخاسته و او در نظر ملا باشى « مجرم بالفطره و واجب القتل » است . . . ملاباشى . . . در احوال يوسف سرّاج گويد : او از اجامر و اوباش است ، مريد جمع آورده ، هميشهء به ضرب و ذمّ علماى گرام و خدام شريعت زبان گشوده است . اين ملعون به پيروان خويش تلقين مىكند كه بعضى از علما به مردمان عوام ، فريب مىدهند . اجتهاد لازم نيست و خمس و مال امام دادن خلاف است . . .\r\nبه دولت عليّه بحثها وارد مىكند ، كه از كدخدا گرفته تا پادشاه ، و همهء ارباب مناصب اهل ظلمه و قطّاع الطريقند ، هرگز از اينها براى ملك و ملت منفعتى عايد نيست . . . در رفتار و كردارشان هرگز به قانون و قاعده‌يى متمسّك نيستند . . . »\r\n\r\nمبارزهء يوسف سرّاج با خرافات و سنّتهاى زيان‌بخش\r\nبراى اينكه نحوست كواكب ، دامن پادشاه صفوى ( شاه عباس ) را نگيرد ، يوسف سراج را به تخت سلطنت مىنشانند تا از تأثير كواكب به جزاى خود برسد و به درك اسفل و اصل شود . اما همين كه يوسف سراج به فرمانروايى مىرسد منصب منجم‌باشى را برمىاندازد . . . به حكام ولايات دستور مىفرستد ، كه هرگز كسى را بدون تجويز قوانين ، مورد مؤاخذه قرار ندهند ، و مال مردم را به چپاول نبرند . . . او اعلام مىدارد « حالت حكام ولايات ما بسيار شبيه است به زالوهايى كه خونى مكيده و گنده و كلفت شده باشند . . .\r\nفرمان داد : حكام نيك‌نفس را گرامى دارند ، از ميزان ماليات بكاهند ، راه و پل و كاروانسرا بسازند ، شفاخانه و مدرسه برپا دارند . هركجا آب نيست آب بياورند ، بىسر و پايان را در مسند ملايان نپذيرند ، امر قضاوت را از دست روحانيون دربارى بگيرند و به مردم صالح از اهل دولت بسپارند وجوه مبّرات را به‌وسيلهء چهار تن از افراد امين به تنگدستان هر ولايت برسانند . خمس و مال امام ندهند تا اولاد رسول ، از ذلّت سؤال رهايى يابند و مثل ديگر مردم به كسب و كار پردازند ، پيشكش و پاىاندازى را به كلى منسوخ دارند و حكومت را به اهل خدمت بسپارند . . . « 2 »\r\n\r\n\r\n","description":"","footnote":"\r\n( 1 ) . همان كتاب ، ص 49 .\r\n( 2 ) . همان كتاب ، ص 51 .\r\n","page_name":" 412 ","page_number":412},
  {"content":"\r\n\r\nنمايشنامه‌ها و كمديهاى ميرزا فتحعلى ، آيينهء تمام نماى اجتماع آن روز ايران و « داستانهاى نمايشى او روشنگر اعتقاد اوست به فلسفهء رئاليسم ادبى بدون اينكه بخواهد آثار گذشتگان را تحقير كند . او واقع‌بينانه معتقد است ، كه زمانه تغيير يافته و افكار و ادبيات تغيير پذيرفته است و نويسندگان ما بايد آثار هنرى تازه‌يى بيافرينند كه به درد روزگار ما بخورد . براى ادبيات ، رسالت و طريقيّت قايل است ، بايد بيداركنندهء اذهان باشد و آيينهء نيك و بد و زشت و زيباى اجتماع . مىنويسد : امروز دور گلستان و زينت المجالس گذشته است ، اكنون اين تصنيفات به كار ملت نمىخورد . . . » « 1 »\r\nوى در يكى از نامه‌هاى خصوصى خود به مستشار الدوله ، از انحطاط فكرى مردم اظهار ملال مىكند و مىنويسد : « در زمان شاه عباس اول ، به حكايت تاريخ عالم آراى عباسى ، براى جلوگيرى از نحوست كواكب تدبير كودكانه و ظالمانه‌يى به كار مىبرند و به خيال خودشان شاه را از مرگ محتوم رهايى مىبخشند . از دورهء شاه عباس اول تا اين عصر ، براى ملت ايران ، در عالم تعليم و تربيت و از بين بردن عقايد باطله ترقيات شايانى روى نداده است ، شايد تفاوتى بوده باشد ، اما خيلى جزيى . . . »\r\n\r\nتعليم و تربيت اجبارى\r\nميرزا فتحعلى ، نخستين كسى است كه براى پيشرفت آموزش و پرورش ، موضوع اصلاح الفباء را مطرح كرد ( 1274 ) ، پس از او ظاهرا منيف پاشا ، در عثمانى و ملكم خان در ايران همين مسأله را عنوان كردند . اين مرد نيك‌انديش و خيرخواه ، قسمتى از عمر گرانمايهء خود را در اين راه صرف كرد . وى براى نجات هموطنان خود از گرداب جهل و خرافات دو پيشنهاد اساسى دارد : يكى تعليم اجبارى عمومى كه از مترقىترين جهات انديشه ميرزا فتحعلى است . به وزارت علوم ايران مىنويسد : « دولت بايد مانند فردريك كبير قدغن فرمايند كه هيچ‌كس از افراد ملت خواه در شهرها و خواه در دهات و ايلات فرزند خود را از نه سالگى تا پانزده سالگى به غير از خواندن و نوشتن موافق رسم جديد ، به كار ديگر مشغول نسازد و به عهده جماعت هر قريه و ايل مقرر گردد كه جهت تربيت اطفال ، يك نفر معلم نگاه داشته باشند . . . اين گونه اجبار را ظلم نمىتوان ناميد بلكه نشانه رأفت و مهربانى است ، كه به اصطلاح ما ، آن را توفيق اجبارى مىگويند . موضوع باسواد كردن تودهء مردم را ، بارها تأكيد كرده است . . . اين نمىشود كه مردم ده‌نشين بىسواد بمانند و تنها اهل شهر ، علم بياموزند . نسبت شهرنشينان به دهاتيان چون نسبت قطره به درياست . . . بايد عامهء\r\n\r\n\r\n","description":"","footnote":"\r\n( 1 ) . همان كتاب ، ص 54 .\r\n","page_name":" 413 ","page_number":413},
  {"content":"\r\n\r\nمردم مانند ملت پروس و « ينگى دنيا » ، زن و مرد از علم بهره‌ياب گردند تا نفع آن عام باشد . . . »\r\n« . . . بزرگان ملك ، هيچ شوقى به شنيدن حرفهاى ميرزا فتحعلى نداشتند . . . به مستشار الدوله نوشت : طرح الفباى نو ، در مزاج وحشيان آفريقا و آمريكا نيز مؤثر مىافتاد ، اما در طبيعت اولياى تهران اثر نمىبخشيد و تا امروز جوابم نمىدهند . . . ميرزا فتحعلى ، به ميرزا حسينخان ، در راه نخستين سفر ناصر الدينشاه به اروپا گفت : شما به آرزوى خودتان كه صدارت است رسيديد ، من هنوز از آرزوى خودم كه تغيير الفباست محرومم . پاسخ مشير الدوله ، حكايت از وجدان و مسئوليت‌شناسى او مىكند : « من نيز هنوز به آرزوى خودم نرسيده‌ام ، به آرزو رسيدن اين نيست كه بيايم در مسند صدارت بنشينم ، آخر در اين مسند ، بايد كارى هم بكنم هنوز كارى نكرده‌ام . » چه بسيار نادرند زمامدارانى كه وجدان منفعل داشته باشند : ميرزا فتحعلى : تكرار كرد كار را به معاونت كدام اشخاص توانيد كرد ، بايد اول آدم تدارك كنيد . . . اينها كه امروز در ايران على الظاهر نفس مىكشند همه در باطن مرده حساب مىشوند . بايد به رگهاى ايشان خون تازه و گرم ريخته به جنبش آورد . خون تازه ، عبارت از ايجاد الفباى جديد و تعليم علوم جديد است . . . » « 1 » خوشبختانه تغيير الفبا در ايران ، كه بر خلاف تركيّه ، داراى فرهنگ و ادبيّاتى بسيار غنى و هزار ساله است عملى نشد ، ولى روش آموختن زبان فارسى و تعليم و تربيت ، به‌وسيله آموزگاران مجرّب و كاردان ، تغيير كلى يافته است و امروز با استفاده از روش و اسلوب تدريس باغچه‌بان و ديگر آموزگاران مبتكر و كاردان ، در كوتاه‌ترين مدت ، كودكان ، مىتوانند از نعمت خواندن و نوشتن برخوردار گردند .\r\n\r\nانديشهء سياسى\r\nميرزا فتحعلى آخوندزاده « انديشه‌ساز فلسفهء ناسيوناليسم جديد ، مروج اصول مشروطيت و حكومت قانون است ، نماينده فلسفه سياست عقلى عرفى  ( Secularism )  است و از جهاتى پيشرو همه متفكران ايران و مصر و عثمانى است . . . « ميرزا فتحعلى رساله مكتوبات كمال الدّوله را در 1280 نوشت ، جوهر اين رساله انتقاد از سياست و روش حكومت يعنى مهمترين بنيادهاى اجتماعى است . و انگيزهء نويسنده ، پرورش هوشيارى تاريخى است . . . ايجاد تفكر ملى و اصلاح و ترقى جامعه است در حال و آينده ، مىخواست استبداد سياسى تغيير پذيرد و مشروطيت و حكومت قانون جايگزين آن گردد ، ظلمت جهل برافتد و اصلاح دين از راه مبارزه با\r\n\r\n\r\n","description":"","footnote":"\r\n( 1 ) . همان كتاب ، ص 104 به بعد .\r\n","page_name":" 414 ","page_number":414},
  {"content":"\r\n\r\nانديشه‌هاى خرافى تحقق يابد . . . و بالاخره پردهء اوهام را از ميان برداريم و به روشنسراى خرد گام نهيم . . . »\r\n\r\nمبارزه با جهل و استبداد\r\nآخوندزاده در مكتوب اول خود از گذشتهء ايران و عظمت باستانى آن ياد مىكند ، و از اينكه ايران اكنون در راه زوال و نيستى سير مىكند متأثر است . وى مىنويسد : « حيف بر تو اى ايران . . . زمين تو خراب ، و اهل تو نادان و از فرهنگ و تمدن جهان بىخبر ، و از نعمت آزادى محروم و پادشاه تو ديسپوت ( يعنى مستبد ) است ، تأثير ظلم و استبداد ، و زور تعصّب و جاهليّت موجب ضعف و ناتوانى تو شده و جوهر قابليّت تو را زنگ‌آلود و به دنائت طبع و رذالت و ذلت و عبوديّت و تملق و ريا و نفاق و مكر و خدعه و جبن و تقيّه ، خوگر ساخته است . و جميع خصايص حسنه را از صداقت و عدالت و وفا و جوانمردى و شجاعت و علوطلبى و بلندهمتى و بىطمعى ، از طبيعت تو سلب كرده و طبيعت تو را با ضدّ اين صفات محموده ، مخمّر نموده است و يحتمل چندين صد سال خواهد گذشت كه تو رونق نخواهى يافت و به آسايش و سعادت نخواهى رسيد ، و ملّت تو با ملل پيش رفته و متمدن برابر نخواهد شد . . . »\r\nاو كه متفكّر با هدفى است ، جهت سخنش معطوف به دو معنى عمده است :\r\nبيدادگرى دولت ، و تعصّب بعضى از روحانيون دربارى اين دو عامل ، سبب ويرانى و ناتوانى كشور و انحطاط اخلاق ملّت گشته است . . . « 1 »\r\nميرزا فتحعلى آخوندزاده كه از فساد و زراندوزى و مظالم نامحدود آخرين شهرياران ساسانى ، و اختلاف شديد طبقاتى در آن دوران ، و بيدادگرى مؤبدان زرتشتى و فئودالها ، اطلاع كافى ندارد ، عامل اصلى انحطاط و تنزّل ايرانيان را ، حملهء اعراب و شكست ايرانيان از تازيان مىشناسد ، غافل از اينكه نهضت اسلامى و حملهء اعراب به ايران در اين دوران تاريخى ، با تمام خرابيهايى كه به بار آورد موجب انقلاب و تحول اساسى در وضع سياسى و اجتماعى ايران گرديد ، نظام خشك و تغييرناپذير طبقاتى فروريخت ، و شركت مردم در امور اجتماعى و سياسى بيشتر شد . در عهد خلافت امويان و عباسّيان با وجود مظالم خلفا و عمّال آنها بار ديگر اوضاع طبقاتى عصر ساسانيان تجديد نگرديد و طبقهء متوسّط و پايين اجتماع بيش از پيش در فعّاليتهاى سياسى و اجتماعى شركت جستند .\r\nچنان كه يعقوب ليث صفارى از رويگرى به فرمانروائى و شهريارى رسيد و سامانيان در راه\r\n\r\n\r\n","description":"","footnote":"\r\n( 1 ) . همان كتاب ، ص 122 .\r\n","page_name":" 415 ","page_number":415},
  {"content":"\r\n\r\nاستقلال سياسى و احياى زبان و ادبيات فارسى قدمهاى اساسى برداشتند .\r\nآخوندزاده در مورد حملهء تازيان با لحنى تعصب‌آميز چنين داورى مىكند : « عربهاى برهنه و گرسنه ، تمدن ايران را ويران ساختند و سعادت اهل ايران را ، اين راهزنان ، بر باد دادند و مشتى خيالات جفنگ و عقايد پوچ به ارمغان آوردند . انحطاط اخلاقى و معنوى امروزه ما را ، فردوسى عليه الرحمه هشتصد سال قبل از اين . . . به الهام دانسته بود . » اينجا بيست و سه بيت از فردوسى نقل كرده از جمله :\r\n چو با تخت منبر برابر شود * همه نام بو بكر و عُمَر شود\r\nز پيمان بگردند و وز راستى * گِرامى شَوَد كَژّى و كاستى\r\nرُبايد همى اين از آن ، آن از اين * ز نفرين ندانند باز آفرين\r\nبريزند خون از پى خواسته « 1 » * شود روزگار بد آراسته\r\nزيان كسان از پى شود خويش * بجويند و دين اندر آرند پيش\r\nچو بسيار از اين داستان بگذرد * كسى سوى آزادگان ننگرد \r\nدر تأييدنظر فردوسى كه عرب براى نهب كردن و خوردن مال مردم ، دين را وسيله كرده بود شاهد معتمد نوشتهء ابن خلدون است كه هنر تازيان را تنها يغماگرى مىداند . »\r\nو از اينكه ايرانيان فريب اين قوم بيابانگرد را خورده‌اند اظهار تأسف مىكند و مىنويسد : « . . . افسوس از اين نوع نادانى كه ما داريم . . . » نداى ميرزا فتحعلى از گوشهء قفقاز در دل مؤبدان پارسى در هند اثر كرده ، پشوتن جى ، مترجم كتاب « دين گرد » و جاماسب جى مؤلف فرهنگ پهلوى ، از جانب كل طايفهء پارسيان ، ميرزا فتحعلى را درود گفتند و آن مرد نيكونهاد را « از باستان و راستان جهان به يادگار شمردند . . . »\r\nآخوندزاده در پاسخ مخالفان خود مىگويد : « من دشمن دين و دولت نيستم ، من جان نثار و دوستدار ملت و دولتم . منظورم رفع جهالت است و از بين بردن كليهء موانع ترقى در علوم و فنون و ساير جهات است از قبيل تأمين عدالت و رفاهيت و ثروت و آزادى براى ملت و عمران و آبادى وطن . . . » سپس در مذمت شهرياران خيانت‌پيشهء قاجار مىنويسد :\r\n\r\nمظالم شهرياران قاجار\r\n« . . . پادشاه تو . . . از دنيا غافل و بىخبر ، در پايتخت خود نشسته ، چنان مىداند كه سلطنت عبارت است از پوشيدن البسهء فاخره و خوردن اغذيهء لطيفه و تسلط داشتن بر مال و جان رعايا و زيردستان ، و ركوع و سجود كردن مردم بر او . . . آن كس كه لهويّات شكار را بر مصالح\r\n\r\n\r\n","description":"","footnote":"\r\n( 1 ) . مال و منال دنيا .\r\n","page_name":" 416 ","page_number":416},
  {"content":"\r\n\r\nملك ترجيح دهد چه سزاوار لقب « جمجاه » است ، بله ، اگر مانند فردريك كبير وطن خود را در هر خصوص معمور و نظير ممالك منظّمهء اروپا ساخته بود ، درخور عنوان جمجاه مىبود . . . از شاه ايران بدتر ، شاهزادگان هستند . . . امراى مملكت نيز در اخلاق ذميمه ، فسق و طمع‌كارى و اخّاذى و تشخّص‌فروشى ابلهانه ، به شاهزادگان مانند ، آن بزرگان نه از جان و مال ما حمايت مىكنند ، نه مرزوبوم وطن ما را از شر دشمن حفاظت مىكنند ، نه فرزندان ما را از اسيرى تركمنان حراست مىنمايند ، نه بر اطفال ذكور و اناث ما مربّى هستند ، نه براى ما مكتب و مدرسه بنا كرده‌اند ، نه به تجارت و كسب و كار ما رونق داده‌اند . . . همان شهريارى كه افراد ملتش از شدت ظلم و جور و غايت فقر و فاقه پراكندهء آفاق شده‌اند ، سجع مهرش اين است :\r\n تا كه دست قدرتِ مَن خاتم شاهى گرفت * صيت داد و مَعدِلَت از ماه تا ماهى گرفت » « 1 » \r\n\r\nسبكمغزى فتحعلى شاه و ناصر الدين شاه\r\n« . . . شهرياران قاجار نمىفهمند كه در جميع صفحات ملك خود به قدر ذره‌يى از معدلت ، علامتى و اثرى نيست . و از اين سجع دروغ هيچ منفعل نمىگردند ، و مانند طفلان و پيرزنان باور مىكنند كه كرهء زمين در پشت گاو ، و گاو در پشت ماهى قرار گرفته است . اين سجع مهر ملوكانه را در دولتهاى بيگانه ترجمه مىكنند و بر خفّت عقل ما پوزخند مىزنند ، رجال معتبر دولت نيز از آفات حكومت استبدادى مصون نيستند ، كيست كه سرنوشت وزيرانى چون ميرزا ابراهيم شيرازى و ميرزا ابو القاسم قائم مقام و ميرزا تقى خان امير كبير را نداند ؟ همهء اين مظالم از آثار دولت بىقانون است . . . در سراسر دستگاه ديوان ، يك كتاب قانون در دست نيست ، و جزاى هيچ گناه و اجر هيچ ثواب ، معيّن نمىباشد . به عقل هركس هرچه مىرسد معمول مىدارد . » « 2 »\r\nكتابى كه صحت نوشته‌هاى آخوندزاده ، و آشفتگى اوضاع سياسى و قضايى ايران را در دورهء قاجاريّه به ثبوت مىرساند كتاب وقايع اتفاقيه است كه قدرت و اختيارات نامحدود حكام ايرانى و قتل و غارتها و تجاوزات نامحدود آنان را در مناطق جنوبى با قيد جزئيات ، از سال 1291 تا 1322 در 732 صفحه شرح داده است . مطالعهء اين كتاب براى كسانىكه مىخواهند از وضع اجتماعى ايران قبل از استقرار مشروطيت آگاه شوند بسيار ضرورى است .\r\n\r\n\r\n","description":"","footnote":"\r\n( 1 ) . همان كتاب ، ص 124 به‌بعد .\r\n( 2 ) . همان كتاب ، ص 136 تا 139 .\r\n","page_name":" 417 ","page_number":417},
  {"content":"\r\n\r\nاز مترقىترين افكار ميرزا فتحعلى آخوندزاده ، اعتقاد او به آزادى زنان و الغاى تعدد زوجات و ايجاد مساوات كامل زن و مرد در همهء حقوق اجتماعى است . از اين نظر نيز پيشرو انديشه‌گران دنياى اسلامى بشمار مىرود . . . » « 1 »\r\nوى با طرح مسأله « مساوات ماليه » و توضيح و توصيف آن ، نشان مىدهد كه كمابيش با سوسياليسم علمى و مساوات اقتصادى و مالى نيز آشنا بوده است .\r\n\r\nدعوت به اتحاد و مبارزه\r\nميرزا فتحعلى براى نجات ايران از گرداب بدبختى ، يگانه راه اساسى را رستاخيز ملى و جنبش خلق مىداند و معتقد است كه اگر ملت ايران يك‌دل و يك جهت به مبارزه با ظلم و استبداد برخيزد پيروز خواهد شد . در مكتوبات كمال الدّوله ، صفحه 60 و 61 ، مىنويسد : « اى اهل ايران ، اگر تو از نشئه آزادى و حقوق انسانيت خبردار بودى به اين‌گونه عبوديّت و به اين‌گونه ذلّت متحمل نمىگشتى . طالب علم شده ، دست اتحاد به‌هم داده و مجمعها ، بنامى نمودى . . . تو در عدد و استطاعت به مراتب از « ديسپوت » ( يعنى سلطان مستبد ) و عمّالش زيادترى . براى تو فقط يكدلى و يكجهتى لازم است ، اگر اين حالت يعنى اتفاق براى تو ميسّر مىشد براى خود فكرى مىكردى و خود را از عقايد پوچ و ظلم و استبداد نجات مىدادى . . . »\r\nميرزا فتحعلى براساس فكر اتّفاق و لزوم همكارى مشترك مردم ، تأسيس جمعيّتهاى سياسى از جمله احزاب و اجتماعات مخفى را ضرورى مىداند . بايد دانست كه در آن اوان اكثر گردانندگان « فراموشخانه » در ايران ، حسن‌نيت داشتند و در راه مبارزه با ظلم و استبداد تلاش مىكردند ولى با گذشت زمان ، فراموسونهاى ايران از هدف اصلى منحرف گرديدند و منافع شخصى و تأمين سياست استعمارى اجانب را بر مصالح ملى و اجتماعى هموطنان ، ترجيح دادند .\r\nيكى از نظريّات علمى بسيار جالب فتحعلى آخوندزاده توجه به اين معنى است كه قانون اساسى مغرب‌زمين با تعاليم دين و شريعت محمدى سازگار است يا خير ، وى با دوست خود مستشار الدوله كه سعى مىكند در رساله يك كلمه بين اسلام و قوانين اساسى جديد هم‌آهنگى ايجاد كند هم‌عقيده نيست و بعضى از مقررات آن را مباين با مختصّات تمدن جديد مىداند .\r\nناگفته نگذاريم كه امروز در ايران و بسيارى ديگر از ممالك اسلامى ، به نفع\r\n\r\n\r\n","description":"","footnote":"\r\n( 1 ) . همان كتاب ، ص 144 .\r\n","page_name":" 418 ","page_number":418},
  {"content":"\r\n\r\nمستضعفين و توده مردم قدمهاى اساسى برداشته شده و برده‌فروشى و حكومت سلطنتى و بىتوجهى به حقوق و اختيارات زنان ، تا حد زيادى منتفى شده و در راه باسواد كردن بيسوادان ( اعم از زن و مرد ) و تأمين حقوق فردى و اجتماعى آنان قدمهاى ذيقيمتى برداشته شده است .\r\n« ميرزا فتحعلى آخوندزاده در زمرهء نخستين كسانى است كه مصرانه معتقد است كه بايد دادگسترى را از حوزهء نفوذ عناصر ناصالح و مغرض خارج كرد و علم و عقل را از چنگال اوهام و خرافات رها ساخت و حل و فصل دعاوى را به قضاة صالح وزارت دادگسترى واگذاشت . ميرزا فتحعلى به خوبى مىدانست كه قانون اساسى فرانسه را بدون تهيه مقدمات ، نمىتوان در كشور ديگرى جارى نمود . بايد جامعهء ايرانى از بركت علم و دانش ، صاحب بصيرت شود و در سايهء مبارزه و اتحاد و اتفاق و يكدلى ، ستمگران را از مسند حكومت بيرون براند و الا با اندرز و نصيحت ظالم ترك ظلم نخواهد كرد . . . » « 1 »\r\n\r\nافكار فلسفى جديد در ايران\r\n« ميرزا فتحعلى ، نمايندهء تفكر فلسفى و علمى نيمه قرن نوزدهم است ، نيمه قرن 19 عهد اعتقاد به علم بود و آن دوران ، به دنبال عصر روشنگرى ، با پيشرفت علوم طبيعى بوجود آمده بود . تفكر علمى در اوج خود ، چنان شورى افكند كه هاتفانش از « كليساى علم » سخن مىراندند و آن را جايگزين معتقدات پيشين مىشمردند . سعادت سرمدى را در علم ، جستجو مىكردند ، و مدنيت را با معيار علم و صنعت مىسنجيدند . بنياد سياست و ديانت كهن ، كه در قرن هيجدهم با حربهء انتقاد عقل مواجه گشت ، حال با ضربهء مهلك علوم طبيعى برخورد كرد . بنيان فلسفه و منطق اهل مدرسه ، با ترقى حكمت طبيعى و انتشار نظريات دكارت دگرگون گشت . اصحاب اصالت عقل و تجربه ، حكمت ديرين را سراپا باطل شمردند و قوانين نيوتن را حاكم دانستند . آن خردمندان نه‌تنها اساس عقايد خرافى را تخطئه كردند بلكه كليّه نظريات غيرعلمى را مهمل شناختند . خلاصه آنكه غير از قوانين طبيعى و آنچه عقل و مشاهده و تجربه بياموزد هرچه بود و نبود بىمعنى انگاشتند . . . « 2 »\r\n\r\nتوجه به حقايق علمى\r\nميرزا فتحعلى نمايندهء كامل روح علمى عصر خويش است . . . از نوآوران است و اين معنى را خوب است بدانيم كه پاره‌يى نظريّات\r\n\r\n\r\n","description":"","footnote":"\r\n( 1 ) . همان كتاب ص 163\r\n( 2 ) . همان كتاب ، ص 163 به‌بعد . ( به اختصار )\r\n","page_name":" 419 ","page_number":419},
  {"content":"\r\n\r\nانتقادى ميرزا فتحعلى را بر شيوهء حكومتها و معتقدات باطل و خرافه‌آميز كه يك صد سال پيش آورده ، امروز در آثار مترقىترين نويسندگان كشورهاى اسلامى از جمله ابو الكلام آزاد ، محمد اجمل خان و علامه اقبال پاكستانى و سيد جمال الدّين اسدآبادى و عده‌يى ديگر . . . مىخوانيم . . . اصول تفكر فلسفى ميرزا فتحعلى را بايد چنين خلاصه كرد . . . « 1 » « . . . صرفا معتقد به اصالت ماده است ، به روح مجرد اعتقاد ندارد مطلقا معتقد به اصالت عقل و تجربه است و علم را از حكمت جدا نمىشناسد . در كارگاه هستى به رابطه علت و معلول اعتقاد دارد و پايه اخلاق را بر عقل مىنهد و همه‌جا روش انتقاد علمى را به كار مىبندد ، هرچه با معيار عقل و علم سازگار باشد مىپذيرد ، و نظريّات غيرعلمى را در شمار اوهام مىداند و هيچ مىشمرد . در ميان انديشه‌گران ايران . . . ميرزا فتحعلى را تنها متفكرى مىشناسيم ، كه در وجههءنظر خود مردّد نيست و تناقض‌گويى در آثارش ديده نمىشود . . . با منطق و استدلال سخن مىگويد ، ترديد و تشكيك به خود راه نمىدهد . . .\r\nدر نظام فكرى او تأثير مستقيم افكار نيوتن ، هيوم ، باكل و رنان چشمگير است . » « 2 »\r\n\r\nمبارزه با اوهام\r\nميرزا فتحعلى آخوندزاده ، ضمن بحث در پيرامون مسائل فلسفى مىنويسد : « . . . شيخيّه را عقيده بر اين است كه عالم بر چهار ركن قرار گرفته : حق تعالى ، حضرت پيغمبر ، ائمهء اطهار و خود حاج كريمخان قاجار كه نايب امام و جملهء كاينات به‌وجود او قايم و برقرار است .\r\nهيچ‌وقت عالم از ركن رابع خالى نتواند شد ، چون كه عالم به فنا مىرود . اما بايد دانست كه حاج كريم خان به ناخوشى معده مرد و حال آنكه وجودش باعث دوام عالم بود . معلوم نيست بعد از رحلتش ، ركن رابع كيست ؟ شايد تا امروز منصب ركن رابع خالى است و عالم هنوز در سه پايه متزلزل است . . . تا كى ما بيچارگان آلت و ملعبهء اين نوع صاحب غرضان نفس‌پرست خواهيم شد ؟\r\nما هنوز از خواب غفلت بيدار نشده‌ايم و به هر قسم كلمات واهيّهء ارباب غرض به جنبش مىآييم ، بر خلاف اهل اروپا كه اگر امروز شخصى در ميان ايشان به دعوى نبوت ظاهر شود و به سياق پيغمبران اعصار قديمه بناى دعوت بگذارد و بر خود اسناد معجزات و خوارق عادات و كرامات بدهد ، همان ساعت او را مورد مواخذه قانونى قرار مىدهند . »\r\nپس از آن سخنان انديشيده ، جان كلامش اين است : « مادام كه علم رواج ندارد و\r\n\r\n\r\n","description":"","footnote":"\r\n( 1 ) . همان كتاب ، ص 172 به‌بعد .\r\n( 2 ) . همان كتاب ، ص 176 به‌بعد .\r\n","page_name":" 420 ","page_number":420},
  {"content":"\r\n\r\nمادام كه به واسطهء علم ، مردم قادر نيستند كه حق را از باطل فرق دهند ، هر روز يك شيخ احمد بحرينى و هر روز يك « باب » و يك ركن رابع ظاهر خواهد شد و به عالم ، فتنه و آشوب خواهند انداخت و خلق را سرگردان و بدبخت خواهند كرد . »\r\nچون علم رواج يافت « راه امثال ايشان هم بسته مىشود و خلق از جهالت و فتنه و آشوب آزاد مىگردند . بىدانشى و ناآگاهى بعضى از مردم حدّى ندارد ، حتى مىگويند تشريح مردگان حرام است ، چه اگر اعضاى مرده را جدا سازند بدنش با اعضاى ناقص به حشر خواهد آمد . . . علم طب در مغرب ، از دولت سر تشريح مردگان ترقى يافته است ، ولى در بعضى از ممالك شرق كسانى هستند كه تخته‌بند همان قواعد عصر سقراط و بقراطند - در ضمن ، گروهى استاد فن مفتخورى هستند در معابر و كوچه‌ها گدايان بىحساب در هر طرف ، جلو مردم را گرفته مىگويند من به هيزم‌چينى نمىروم ، با حفر قنات آب از زمين بيرون نمىآورم ، زمين نمىكارم ، كشت نمىدروم ، مفت مىخورم و ول مىگردم . . . شما به ما فقرا فطريّه و زكات بذل كنيد . . . . . . به هر چيز كه دست مىزنى نشانه‌يى از جهل و بىذوقى در آن مىيابى . . . « 1 »\r\n\r\nاصالت عقل و تجربه\r\nجنبهء ديگر تفكر فلسفى ميرزا فتحعلى ، اعتقاد او به اصالت عقل و تجربه است . در دايرهء امكان اشرف از عقل چيزى را نمىشناسد ، براى اثبات آنكه ترقى انسان به عقل است . . . خطاب به جلال الدّوله مىگويد : براى فهميدن مطلب من ، بايد تو ، عقل صرف را سند و حجت دانسته باشى نه نقل را كه بعضى آن را بر عقل مرجّح شمرده‌اند ، آنان عقل را از درجهء شرافت و اعتماد انداخته و در حبس ابدى نگاه داشته‌اند ، جاى ديگر مىگويد : ما ديگر از تقليد بيزار شده‌ايم ، تقليد خانهء ما را خراب كرده است . . . پايهء حكمت را علم مىداند و اساس علم را آزمايش و تجارب حسّى مىشمارد . . . او كه از پيروان عقل است ، اخلاق را نيز بر پايهء عقل مىنهد و ريشهء آن را در قانون طبيعت مىشناسد . احكام تعبّدى و تهديد ، پاكيزگى اخلاقى را تضمين نمىكند ، دانش و بينايى است كه آدمى را به نيكى و راستى و پرهيز از بدى و كجروى رهنمون مىشود . اعتقادات سخيف ، عامل اصلاح اخلاق مردم نگشته به دليل اينكه ، مىبينم ، دزدان ، و راهزنان و قاتلان از عوام الناس و از معتقدان به خرافات به‌ظهور مىرسند ، هيچ از عرفا و علماى واقعى ، دزد و راهزن و قاتل ديده‌اى ؟ جاى ديگر به وزير علوم مىنويسد : ما مسلمانان از هجرت تا امروز پيوسته در منابر و مساجد و مجامع و مجالس به توسط علما ،\r\n\r\n\r\n","description":"","footnote":"\r\n( 1 ) . انديشه‌هاى فتحعلى آخوندزاده ، ص 213 به‌بعد . ( به اختصار )\r\n","page_name":" 421 ","page_number":421},
  {"content":"\r\n\r\nجهّال را به نيكوكارى و حسن اخلاق دعوت كرده‌ايم . . . آيا وعظ و نصيحت در طبيعت ايشان تأثير كامل بخشيده است ؟ . . . نه ، تنها دانش است كه « آئينهء عقل » آدمى را صيقل مىدهد و او را به كمالات اخلاقى ارشاد مىكند . . . الان در كلّ اروپا و ينگى دنيا اين مسأله مطرح است كه آيا عقايد باطله يعنى اعتقاداتى كه مبناى علمى ندارد موجب سعادت ملك و ملت است يا اينكه موجب ذلت ملك و ملت است ؟\r\nكل فيلسوفان آن اقاليم متفق‌اند در اينكه اعتقادات باطله موجب ذلت ملك و ملت است . . . بيكن انگليسى ، كه تصنيفش جهانگير و مسلم است . . . گويد ملل تابع دستگاه پاپ كه پيرو گفته‌هاى كشيشان و افسانه‌گويان هستند در علوم و صنايع آنافانا رو به تنزّل مىروند » « 1 »\r\nغير از كسانى كه در محيط مختنق و آزادىكش ايران عصر ناصر الدين شاه سخن از لزوم آزادى بحث و انتقاد و استقرار حكومت قانون و مشروطيت مىگفتند در خارج از محيط ايران نيز مردان نيك‌انديشى قلم به‌دست گرفتند و به نشر افكار و عقايد جديد پرداختند .\r\n\r\nعبد الرّحيم طالبوف\r\nعبد الرحيم معروف به طالبوف ( متولد به سال 1250 ه ق در تبريز ) ، از جملهء كسانى است كه در نشر افكار جديد سهم بسزائى دارد . در اواسط پادشاهى ناصر الدين شاه كه آزادىخواهان و روشنفكران ايران براى تحصيل آزادى و قانون در داخل كشور به كوشش برخاسته بودند ، طالبوف نيز كه به كمك زبان روسى اطلاعات سياسى و اجتماعى به‌دست آورده بود و انشاى خوبى هم داشت ، از راه قلم ، به بيدارى مردم كوشيد و آنان را به معايب حكومت استبدادى و لزوم استقرار مشروطه ، آشنا مىساخت ، چنان كه نوشته‌هاى او را در اين‌باره مىتوان الفباى آزادى ناميد . مردم آذربايجان به پاس خدماتى كه اين مرد در راه استقرار آزادى به عمل آورده بود او را به نمايندگى مجلس در دورهء اول انتخاب كردند ولى او به جهاتى كه كاملا روشن نيست از شركت در جلسات مجلس خوددارى نمود . طالبوف به خوبى مىدانست كه براى استقرار آزادى و مشروطيت واقعى ، زمينهء فكرى و اجتماعى لازم است . وى ضمن نامه‌يى به على اكبر دهخدا چنين مىنويسد : « . . . در ايران بر سر آزادى عقايد ، جنگ مىكنند ولى هيچ‌كس به عقيدهء ديگرى وقعى نمىگذارد ، سهل است ، اگر كسى اظهار عقيده و رأى نمايد ، متهم و واجب القتل ، مستبد ، اعيانپرست ، خودپسند ، نمىدانم چه و\r\n\r\n\r\n","description":"","footnote":"\r\n( 1 ) . همان كتاب ، ص 182 به‌بعد .\r\n","page_name":" 422 ","page_number":422},
  {"content":"\r\n\r\nچه ناميده مىشود و اين نام را كسى مىدهد كه در هفت آسيا يك مثقال آرد ندارد يعنى نه روح دارد ، نه علم ، نه تجربه ، فقط ششلول دارد . بارى\r\n باران كه در لطافت طبعش خلاف نيست * در باغ لاله رويد و در شوره‌زار خَس \r\nياد داريد مكتوب مرا كه از شما سؤال كرده بودم ، تهران كدام جانور است ، كه در يك شب ، صد و بيست انجمن زاييد ، خلاصه اوضاع را جناب عالى بهتر از بنده مىدانند ، كتب من شاهد است ، من ايران را پنجاه سال است كه مىشناسم و هفتاد و يكم سن من تمام شده است ، كدام ديوانه در دنيا ، بىبنّا عمارت مىسازد ؟ كدام ديوانه بىتهيهء مواد لازم ، بنّا را دعوت به كار مىنمايد ؟ كدام مجنون تغيير رژيم ايران را خلق السّاعه حساب مىكند ؟ كدام بىانصاف نظم مملكتى را كه قانون ندارد و مردمش بيكار و بيعار و بال گردن فقر است زودتر از پنج سال مىتوانست اين عوايق را از ميان بردارد و راه ترقى را هموار كند . . .\r\nطالبوف در طول زندگى ، كتب و آثار زيادى از خود بيادگار گذاشت از آن جمله است كتاب احمد : كتاب احمد يا سفينهء طالبى ، گفتگوى پدرى است با فرزند ، پدر مىكوشد با زبان ساده و قابل فهم يك رشته اطلاعات لازم در زمينه‌هاى مختلف اجتماعى ، سياسى ، و علمى در اختيار فرزند باهوش و زيرك خود قرار دهد و او را با اكتشافات و اختراعات جديد و مظاهر گوناگون تمدن غرب نظير برق ، قوهء بخار ، دوربين عكاسى ، ميزان الحراره ، طبقات الارض ، طبقات الجوّ ، قطب‌نما ، سرزمينهاى ناشناخته و درختان ناشناس آشنا سازد . . . كتاب احمد ( جلد اول ) عبارت از 18 صحبت است كه در آنها از معنى عبادت و مذاهب و السنه و خط ميخى و هيروگليفى ، آتش ، كبريت و فسفر ، عهد تاريخى سنگ و برنز و آهن و تطبيق سال هجرى و ميلادى ، فن عكاسى ، قانون جاذبه و وضع مدرسه نابينايان پاريس . . . اصول عقايد فلسفى و معضلات علمى راجع به تكوين عالم و ترقى ملل و غيره در كنار هم گذاشته شده است .\r\nدر سفينهء طالبى ، ضمن شرح اختراعات و اكتشافات جديد ، در هر فرصتى از پيشرفت اروپاييان و پس‌ماندن ايرانيان سخن به‌ميان مىآورد . درس اخلاق و ميهن‌پرستى به احمد خردسال مىآموزد و از رسوم و عادات ناپسند و خرافات و اوهام انتقاد مىكند .\r\nمثلا پدر به احمد مىگويد : « تو در آينده مىتوانى طبيب معروفى بشوى اما هنوز نه كتاب تحفه را ديده‌يى و نه قانون را خوانده‌يى ، چون هركس كتاب تحفه دارد در ايران طبيب است و اگر خواندن قانون را هم ضميمهء فضيلت خود ساخت ، آن‌وقت حكيم‌باشى است و در هر كوچه‌يى كه بخواهد دكان قصابى خود را بازمىكند و از مدفونهاى خود مسئوول نيست . »\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nدر جاى ديگر در مذمّت قسم خوردن و دروغ گفتن مىنويسد : « . . . شما بارها گفته‌ايد هركس در تكلم قسم بخورد ، البته دروغگوست . . . گفتم قسم خوردن علامت دروغگويى است ولى در تجارت و صحبت ابناى وطن ما ، جزو اعظم گفتگو ، قسم است ، عوام و خواص مبتلاى اين ناخوشى است . . . خواص به سر خود ، و يا جان پسر يا مرگ يكى از حضار ، قسم مىخورد و عوام به خدا و رسول و ائمه . . . خانهء جهالت خراب شود . . .\r\nاحمد گفت : آقا ، پسر حبيب خان همسايهء ما ، هم سنّ محمود است . به مكتب هم نرفته ، لباس سرهنگى مىپوشد . گفتم نور چشم من ، اين تفصيلات در كشورهاى همجوار است و گرنه در وطن ما مناصب هنوز موروثى است . هركس بميرد پسرش جانشين اوست .\r\nسرتيپهاى پانزده ساله نيز پيدا مىشود .\r\n\r\nمسالك المحسنين\r\nدر كتاب مسالك المحسنين كه بهترين تأليف طالبوف است صفات و اخلاق صنوف مختلف مردم با نهايت دقت و با زبانى شيرين و انتقادى ترسيم شده و خواننده پابه‌پاى قهرمانان داستان به دنبال قضايا مىرود و در سرتاسر كتاب ، چنان كه مشهود است ، از چگونگى احوال مردم و گرفتاريهاى كشور و همه‌گونه مسائل و موضوعهاى عمومى و اجتماعى سخن به ميان مىآيد . . . » « 1 » و مانند كتاب احمد جنبهء انتقادى دارد .\r\n\r\nدوران عبد الرّحيم طالبوف تبريزى\r\nدر آغاز انقلابهاى بورژوازى در قرنهاى هفدهم و هجدهم ، در كشورهاى اروپاى باخترى و آمريكا عده‌يى از فلاسفه و ترقيخواهان درصدد برآمدند كه مغزها و افكار مردم را براى انقلاب نوين ، روشن كنند و زمينه را براى رشد عقلى و اجراى حق و عدالت آماده سازند ، ولى عملا آنان ، راه را براى استقرار نظام سرمايه‌دارى هموار كردند . در ايران نيز مردانى چون سيّد جمال الدين اسدآبادى ، ميرزا فتحعلى آخوندزاده ، ميرزا آقا خان كرمانى ، شيخ احمد روحى ، ميرزا عبد الرحيم طالبوف ، يونس ملكم خان و عده‌يى ديگر در راه بيدارى مردم كوششها كردند و تنى چند از آنان ، جان خود را در راه آزادى و بيدارى مردم از كف دادند .\r\n« طالبوف ، طى عمر طولانى خود كه بر 80 بالغ شد ( 1250 تا 1329 ) دورانى را گذرانيد كه بايد آن را دوران رخنهء فوق العاده بطئى ولى مستمّر مناسبات سرمايه‌دارى در\r\n\r\n\r\n","description":"","footnote":"\r\n( 1 ) . آرين‌پور : از صبا تا نيما ، ج 1 ، ص 288 به‌بعد .\r\n","page_name":" 424 ","page_number":424},
  {"content":"\r\n\r\nاقتصاد فرتوت فئودالى ايران ، دوران سلطهء روزافزون استعمارطلبان اروپايى بر حيات اقتصادى ، سياسى و اجتماعى ما ، دوران بحران عميق رژيم مستبدانهء سلطنتى ، دوران بيدارى مردم كشور ، از خواب ديرندهء قرون وسطايى شمرد ، آن انقلاب دورانسازى ، كه در تمام مدت عمر طالبوف ، در بطون جامعهء ايرانى نضج يافت ، در اواخر عمر او درگرفت و ضربت سنگينى بر مقررات و نظامات سنتى پوسيدهء جامعه ايرانى وارد ساخت و آن را وارد مرحله تازه‌يى از رشد كرد . . . اما در صحنهء جهانى نيز ، زندگى طالبوف با يك سلسله وقايع بسيار مهم كه داراى اهميت شگرف تاريخى است مواجه گرديده مانند پيدايش انديشهء سوسياليسم و ماركسيسم ، انقلابهاى بورژوا دموكراتيك فرانسه ، و آلمان و ايتاليا ، نخستين انقلاب رنجبرى ، موسوم به كمون پاريس ، انقلاب 1905 روسيه ، پيدايش امپرياليسم ، نضج و بسط نهضت كارگرى ، و پيدايش حزب طراز نوين طبقه كارگر ، و آغاز نهضتهاى رهايىبخش ملى در يك سلسله از كشورهاى مستعمره و وابسته و غيره و غيره . . .\r\nهمهء اين وقايع عظيم داخلى و خارجى در آيينهء تفكر طالبوف انعكاس يافتند و در روح او اثرات عميق خود را باقى گذاشتند .\r\nحاجى ملا عبد الرحيم طالبوف فرزند استاد ابو طالب ، و او پسر على مراد نجّار تبريزى است ، وى در اوايل قرن نوزدهم ، در 16 سالگى به تفليس رفت و نزد پيمانكارى به كار پرداخت . تماس يك جوان پرشور آذربايجانى ، كه از يك خاندان تنگدست و زحمتكش برخاسته بود با محيط اجتماعى آن روز روسيه ، و آشنايى تدريجى با جنبش انقلابى اين كشور ، در تربيت روحى و عقلى طالبوف اثرات ژرفى باقى گذاشت . وى نه‌تنها با آثار متفكران روسى آشنا شد بلكه با انديشهء ميرزا فتحعلى آخوندزاده نيز مأنوس گرديد و بر آن شد كه افكار خود را با نثرى فصيح و ساده در اختيار هموطنان قرار دهد . وى در اين‌باره مىنويسد :\r\n« از بركت كثرت مطالعه و زور مداومت ، بعضى آثار مختصر به يادگار گذاشتم كه اخلاف بنده تكميل كرده و بنده را مهندس انشاء جديد بدانند . »\r\nطالبوف آثار متعددى از كتب علمى و داستانى تأليف كرد ، مانند پندنامه مارگوس ، نخبهء سپهرى ، سفينهء طالبى ، كتاب فيزيك ، رسالهء هيأت ، مسالك المحسنين مسائل الحيات . . . كه بعضى از آنها را در زمان حيات او در تفليس يا اسلامبول با طبعى ممتاز به چاپ رسانيدند . و در ايران پخش شد و شهرت فراوان يافت و گاه ارتجاع را وادار به واكنش براى جلوگيرى از پخش اين آثار مىنمود . ( مرحوم كسروى نقل مىكند كه شيخ فضل اللّه نورى قرائت كتاب مسالك المحسنين طالبوف را ممنوع ساخته بود ) .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nايوانف ، ايران‌شناس معاصر شوروى در پيرامون نهضتهاى فكرى آن ايام با استفاده از آرشيو وزارت خارجه روسيه تزارى مىنويسد : « رابطه انقلابيون ، به‌ويژه در گيلان و آذربايجان با كميته‌هاى قفقاز را بايد امرى مسلم دانست . بسيارى از شبنامه‌ها كه در اينجا پخش مىشود ، و پرچمها و اعلاميه‌هايى كه با علامت عدالت ، حريّت و مساوات است در مطبعه باتوم چاپ مىگردد . . . »\r\nطالبوف در مقدمهء جلد دوم سفينهء طالبى از علاقه خود به وطن سخن مىگويد و خود را دوست بشريّت مىخواند : « بنده ، محبّ عالم و بعد از آن محبّ ايران و بعد از آن محب خاك پاك تبريز هستم ، چه كنم حرف دگر ياد نداد استادم . »\r\n\r\nجهان‌بينى طالبوف\r\nجهان‌بينى طالبوف يك جهان‌بينى علمى است بدين معنى كه وى به واقعيت و عينى بودن جهان و معتبر بودن محسوسات و معلومات ما و اينكه اين جهان مادّى است باور دارد . طالبوف سراپاى جهان مادى ، يا به قول او ، هر چه در عالم خلقت هست ، را مركّب از ذرات مىدانست و تنوعى را كه در جهان مادى وجود دارد به نوع ارتباطات اين ذرات با يكديگر مربوط مىكرد ، يعنى تنوع كيفى را به اختلافات كمى ، وابسته مىشمرد . خود وى در كتاب سفينهء طالبى ، در اين‌باره چنين مىنويسد : « اين را هم بايد بدانى كه جميع اجسام مايع و غيرمايع و هرچه در عالم خلقت هست همه از ذرّات است ، و هر ذرّه‌يى جزيى ، در خواص و ارتباط با هيئت كليّهء خود ، شريك مىباشد ، و شدت و ضعف پيوستگى اين ذرات در اجسام متفاوت است . » ( سفيه طالبى ، ص 115 ) . ذرات وجود به‌نظر طالبوف تنها به‌هم پيوسته و وابسته نيستند بلكه در مسير تحولى ابدى هستند و در نتيجهء تركيب با يكديگر ، اشكال نو به نوى عرضه مىدارند و اشكال كهنه را از صحنه مىرانند ، ولى با اينكه چيزى پديد و چيزى محو مىشود ، با اين حال مايهء هستى و وجود باقيست و آنچه بر دفتر هستى ثبت گرديده است محال است كه محو شده و به ديار عدم صرف برود . طالبوف اين انديشهء درست « بقاء ماده » را در كتاب مهم خود مسالك المحسنين به شكل زير افاده مىكند :\r\n« كليهء موجودات ، دفتريست كه در صفحات او سير هر لمحهء ذرات از قدم به حدوث و از عليّت به شهود ثبت مىشود و هرچه ثبت شده محو او محال است . » ( مسالك المحسنين ص 16 ) . وى در همين كتاب به درستى نتيجه مىگيرد كه : « همه موجودات ، متحرّك است اگر ساكن بود ، تغيير نمىيافت . . . » . . . طالبوف بر خلاف بسيارى از هم‌عصران خود كه علوم جديد را منكر بودند به صحت اين علوم و اسلوب پژوهشى\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nآنها اعتقاد و ايقان داشت و هموطنان خود را به فراگرفتن علم و دانش تبليغ و تحريص مىكرد تا طعمهء استعمار نگردند . به نظر او « هر ملتى را كه رجال متنفذ او زودباور ليّن العريكه و بىعلم و تجربه و فاسد و طلادوست باشند ، با سرپنجهء صيدافكن شاهين اقتدار استرلينگ و روبل و دلار و فرانك زودتر از ديگران شكار مىكنند . » ( سفيه طالبى ، ص 227 ) .\r\nطالبوف با جنگهاى استعمارى و تجاوزكارانه به سختى مخالف است و مىگويد سرمايه‌ها و بودجه‌هاى هنگفتى كه صرف تدارك جنگ مىشود بايد صرف آبادانى عالم و آبيارى و عمران صحراهاى لم‌يزرع گردد ( سفيهء ص 144 ) .\r\n\r\nطالبوف خواهان اتحاد ملل بود\r\nطالبوف به اتحاد ملل و سوسياليسم دلبستگى داشت و منتظر روزى بود كه « اختلاف صورى به اتحاد معنوى تبديل گردد . هر كس صلاح خود را در صلاح غير داند و محبت ديگرى را محبت خود شناسد ، بساط مدنيت چيره شود ، و رياست عدل و صدق استقرار يابد ، قضاوت و اقامه شهود لازم نگردد و نقض اقوال و عهود از كسى سرنزند . » ( مسالك المحسنين ، ص 19 ) . طالبوف در مسالك المحسنين مخالفت خود را با فئوداليسم و مالكين بزرگ و خالصهء ديوانى اعلام مىكند و مىگويد كليّهء زمينها ، بايد به تبعه ايران و كشاورزان بىزمين فروخته شود - تا مردم ، مختار و مالك زمين خود باشند . او با پيروى و تبعيّت كوركورانه از تمدن غرب مخالف است و معتقد است كه بايد علوم و معارف و صنايع و ديگر مظاهر مفيد تمدن غرب را فراگرفت و رسوم ناپسند آنان را به دور ريخت . وى در مقام اندرز به هموطنان تجددخواه خود مىگويد : از هيچ ملت ، جز علم و صنعت و معلومات مفيد ، چيزى قبول نكنى ، تقليد ننمايى ، يعنى در همه‌جا و هميشه ايرانى باشى و از بركت علم و معاشرت ملل خارجه ، بفهمى ، و حالى شوى كه مشرق زمين غير از مغرب زمين است ، از آنها جز نظم ملك چيزى استفاده نكنى ، مبادا شعشعه ظاهرى آنها ، ترا بفريبد ، مبادا تمدن مصنوعى ، تو را پسند آيد . . . » « 1 »\r\n\r\nميرزا ملكم خان\r\nغير از آخوندزاده ، ميرزا ملكم خان نيز در تبليغ و اشاعهء افكار جديد ، سهم به‌سزايى دارد . ملكم غير از تبليغ افكار جديد ، ساده‌نويسى را در ايران رواج داد . وى علىرغم روش متقدّمين با عبارت‌پردازى و\r\n\r\n\r\n","description":"","footnote":"\r\n( 1 ) . نقل از ويژگيها و . . . پيشين ، از ص 394 به‌بعد ( به اختصار ) .\r\n","page_name":" 427 ","page_number":427},
  {"content":"\r\n\r\nمغلق‌نويسى مخالف بود .\r\nدر چهل و دو شماره روزنامهء قانون در پيرامون مسائل اجتماعى و سياسى ايران بحث مىكرد . مقالاتش بىامضا و گاهى با امضاى او چاپ مىشد ، اگرچه از اغلاط و اشتباهات لغوى و عيب جمله‌سازى عارى نبود اما به‌واسطهء سادگى و نزديكى به زبان تكلم و محاورهء عمومى ، به طور قطع ، هم در بيدارى مردم مؤثر بوده و هم در ميان ارباب مطبوعات صدر مشروطيت مقبول افتاده و مدتها ، طرز نگارش او سرمشق آزاديخواهان و نويسندگان ايران بوده است .\r\n\r\nانتقاد از روش نويسندگى متقدّمان\r\nملكم در مقام انتقاد از روش نگارش پيشينيان ، مىنويسد : « در منشآت ايشان هرجا كه لفظ « و اصل » بود حكما كلمهء « حاصل » از عقبش مىرسد ، « وجود » ها ، همه ديجود و « مزاج » ها همه وهّاج بود . . . هركس جاهش « عالى » بود ممكن نبود جايگاهش « متعالى » نباشد . آنها كه رفيع بودند منيع را بر دم خود بسته ، از دنبال مىكشيدند . . . حتى در سال وبايى مىنوشتند « رقيمهء كريمه در احسن ازمنه و اصل شد . » هيچكس نمىپرسيد كه اى بىانصاف ياوه‌گو احسن ازمنه كه سال وبايى باشد ، اكرهش كى خواهد بود ؟ از روزى كه اسم مراسلات متداول است تا اين اوقات ، در جميع مراسلات به عرض مىرسانند كه مطلب اصلى ، سلامتى مزاج وهّاج است . . . كتابها نوشته بودند كه وقتى كسى ده دفعه ميخواند باز مثل دفعهء اول ، در درك معنى متحيّر بود . صد جلد از تأليفات ايشان خواندم و يك مطلب تازه نيافتم ، چشم به هر ورقى كه مىافتد يوسف در چاه زنخدان گم شده و پروانهء دل بود كه در آتش عشق مىگداخت . مار بود ، كه به رخسار معشوق چنبر مىگشت . . . هزار قصيده ديديم كه همه به يك طرح و همه به يك نهج از بهار ابتدا مىكردند . آنقدر از كوه به هامان و از زمين به آسمان مىشتافتند تا آخر به هزار معركه به شخص ممدوح مىرسيدند . آن وقت از مژگان آن خداوند زمين و زمان مىگفتند تا دم اسبش ، يك نفس قافيه مىساختند .\r\nپس از اغراقهاى بىحد و اندازه ، آخر الامر در تنگناى قافيه گرفتار ، و از سپهر حضرا مستدعى مىشدند :\r\n تا جهان در زمان نهان باشد * عُمرِ ممدوح جاودان باشد \r\nو هر ظالمى را مىستودند حكما از عدلش گرگ با ميش اخوت مىورزيد و از سطوت قهرش كهربا دست تطاول به كاه ضعيف دراز نمىكرد و در مدح هر ناكسى\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nدروغها مىگفتند و اغراقها مىبافتند كه هيچ ديوانه‌يى بر تكرار آنها جرئت نمىكرد . . . » « 1 »\r\n\r\nگفتگوى ملكم با محافظه‌كاران\r\nملكم ، بدون اينكه با اسلام و روحانيان مخالفت اصولى داشته باشد ، روش ارتجاعى بعضى از روحانيان را مورد انتقاد شديد قرار مىدهد و مىگويد : « . . . هروقت خواسته‌ايم كه اصول ترقى اين عهد را اجرا كنيم ، علماى ما فرياد زده‌اند كه ما كافر شده‌ايم ولى ما بايد بدانيم كه اگر از آيين تمدن ، خود را به‌همين صورت ، برى نگاهداريم دول خارجه به‌واسطهء چنان آيين ، بر ما صد قسم تفوق پيدا مىكنند و مىآيند حقوق ما را يك‌يك پايمال مىنمايند . . .\r\nيا بايد علماى اسلام به ما اذن بدهند ، كه اصول قدرت فرنگستان را اخذ نماييم ، يا از آسمان چند فوج فرشته بياورند كه ما را از استيلاى فرنگ نجات بدهند . سابق بر اين ، دولتها با زور بازوى خود مىجنگيدند حالا جنگ ايشان بازور علم است . . . » « 2 »\r\nمسأله تغيير الفبا ، نيز از ديرباز مورد توجه ملكم بود و امين الدوله از اين فكر ، جدا حمايت مىكرد و مىخواست شايد به اين وسيله اطفال بيچاره را از چنگ اين « عمه جزو » بىپير ، خلاص كند .\r\n\r\nملكم و ناصر الدينشاه\r\nملكم مورد احترام كليهء ترقيخواهان بود ، حتى ناصر الدينشاه نيز او را مردى لايق ، سياستمدار و نكته‌سنج مىشمرد . پس از آنكه ملكم از اروپا به ايران آمد ، ناصر الدينشاه ، كه صميمانه با هيچ اقدام اصلاحى در ايران موافق نبود ، رياكارانه ، به ملكم چنين نوشت : « . . . هنوز آن راهى را كه بايد نشان بدهيد كه اطمينانا پى آن طرح و راه و كار برويم به ما نشان نداده‌ايد و به ما مىگوييد كوركورانه به جادهء ترقيهاى حاليه دنيا برو ، ما كه نمىبينيم كجا برويم كه تا حركت كرديم به يك چاه عميقى نيفتيم كه ابدا نتوانيم بيرون برويم ، پس در عالم دولتخواهى و پليتيك حاليه دنيا ، يك راه روشن صاف و درستى به ما نشان بدهيد ، البته بعد از فهميدن و ديدن و دانستن ، كيست كه به راه راست نرود و در كجى بماند . . . » « 3 »\r\nملكم باز شرح كافى ، براى اصلاح امور اجتماعى و ادارى و اقتصادى ايران نوشت ولى شاه ، مرد اقدام عملى نبود . براى آنكه خوانندگان بدانند ناصر الدينشاه و محمد على\r\n\r\n\r\n","description":"","footnote":"\r\n( 1 ) . از صبا تا نيما ، ج 1 ، ص 320 به‌بعد .\r\n( 2 ) . تحقيق در افكار ملكم ، دكتر فرشته نورائى ، ص 99 .\r\n( 3 ) . دستخط شاه به ملكم ، 1304 ، مجموعه اسناد ملكم .\r\n","page_name":" 429 ","page_number":429},
  {"content":"\r\n\r\nشاه هردو ، دروغ مىگفتند و كمترين علاقه‌يى به اصلاح اوضاع اجتماعى ايران نداشتند ، نامهء تعارف‌آميز محمد على شاه را به ملكم نيز نقل مىكنيم : آن جناب « حاصل تمام عمر خود را آشكار و پنهان صرف ترقيات وطن مقدس و حفظ استقلال دولت ايران كرده‌ايد ما . . . تصديق خدمات بزرگ و مراتب علم و دانش آن جناب را مىكنيم . » حال ثمرهء افكار آن دستور فرزانه و فيلسوف يگانه ، در ايران شايع و منتشر گشته است ، از ملكم مىخواهد كه آنچه از ذخاير معارف و اسباب ترقى و « طرحها » كه براى نجات ايران دارد صاف و پوست‌كنده بگويد و اجراى همهء آنها را در تمام امور انتظاميه ايران منتظر و مترصّد باشيد . . . » « 1 »\r\n\r\nچهار اصل پيشنهادى ملكم\r\nملكم ، براى اصلاح امور اجتماعى و اقتصادى ، اجراى چهار اصل اساسى را لازم مىشمرد : امنيت مالى و جانى مىخواهيم .\r\nاسبابى فراهم بياوريم كه عنان امور دولت در دست افاضل ملت باشد . مىخواهيم ماليات ما ، صرف حفظ حقوق ملت و اسباب آبادى ملك شود .\r\nمىخواهيم ، در ايران مجلس شوراى كبراى ملى ترتيب بدهيم كه در آن مجلس ، اعاظم و مشاهير عقلاى مملكت شركت كنند و حقوق دولت و ملت را . . . مستقلا معين ، و حفظ حدود مقرره را دايما مراقبت نمايند . اگر اولياى دولت ، در تأمين آن « چهار ركن زندگى » عاجز نباشند ، اتفاق جماعت ما ، از براى اصلاح كل امور ، كاملا كافى است . . . » « 2 » ناصر الدينشاه به خوبى مىدانست كه اجراى چهار اصل سابق الذكر ، بنيان حكومت فردى و استبدادى او را متزلزل خواهد كرد . . .\r\n\r\nآثار و افكار ميرزا آقا خان كرمانى\r\nبا اينكه ميرزا آقا خان در 43 سالگى درگذشت ، در دوران كوتاه زندگى ، از بركت هوش و استعداد فراوان ، و علاقهء شديدى كه به اصلاح اوضاع اجتماعى ايران داشت آثار متنوعى از خود به يادگار گذاشت ، آثارش عبارتند از : كتاب رضوان ، كتاب ريحان بوستان افروز ، نامهء سخن يا آيين سخنورى ، نامه باستان ( مشهور به سالارنامه ) ، آيينه اسكندرى يا تاريخ ايران ، تاريخ ايران از اسلام تا سلجوقيان ، سه مكتوب ، صد خطابه ، تاريخ شانژمان ( يا تحولات ) ايران ، تاريخ قاجاريه و سبب ترقى و تنزل ايران ، در تكاليف ملت ، تكوين و تشريع ، هفتاد و دو ملت ،\r\n\r\n\r\n","description":"","footnote":"\r\n( 1 ) . فكر آزادى ، پيشين ، ص 285 .\r\n( 2 ) . روزنامه قانون ، شماره 22 .\r\n","page_name":" 430 ","page_number":430},
  {"content":"\r\n\r\nحكمت نظرى ، هشت بهشت ، عقايد شيخيّه و بابيه ، انشاء الله ما شاء الله ، رسالهء عمران خوزستان ، ترجمهء تلماك اثر فنلون ، ترجمهء عهدنامهء مالك اشتر و مقالات - علاوه بر اين آثار ، مجموعه رساله‌هاى خصوصى ميرزا آقا خان از نوشته‌هاى بسيار باارزش اوست . . . »\r\nاز ميان آثارى كه نام برديم رضوان كتابى است ادبى به تقليد گلستان سعدى كه در 25 سالگى در كرمان نوشته است .\r\nريحان كه نام كامل آن « كتاب ريحان بوستان‌افروز بر طرز و ترتيب ادبيات فرنگستان امروز » كه آخرين اثر ميرزا آقا خان است و فقط 20 صفحهء آن را نوشته و ناتمام مانده است .\r\nنامه باستان ، اثرى است منظوم به بحر متقارب به سبك و تقليد فردوسى طوسى .\r\nآيينه اسكندرى يا تاريخ ايران باستان « . . . اولين تاريخ جديد علمى ايران باستان است به قلم يك مورخ ايرانى كه مبتنى بر مطالعات خود و تحقيقات دانشمندان اروپا نگاشته شده است . . . به ميرزا ملكم خان مىنويسد : براى برانداختن بنيان اين درخت خبيث ظلم ، چنين تاريخى لازم است ، و هم براى احياى قوهء مليّت در طبايع اهالى ايران .\r\nاز جلد دوم اين كتاب كه از اسلام تا سلجوقيان است ، اطلاعى در دست نيست . در اين كتاب به قرارى كه به ملكم نوشته ، مؤلف سعى كرده است كه علل و اسباب ترقى و تنزل دولتها را شرح بدهد . به‌نظر ميرزا آقا خان « . . . امروز براى ايران ، چنين تاريخى لازم است اگرچه از براى نويسنده آن خطر جان است ولى بنده جان خود را در اين راه مىگذارم . »\r\nسه مكتوب و صد خطابه : دو رسالهء انتقادى است كه بنيادهاى اجتماعى و سياسى و فرهنگى ايران را با توجه به سير تاريخ ، مطالعه كرده است . . . صد خطابه را مىتوان به عنوان جلد دوم سه مكتوب ميرزا آقا خان شمرد . . . مطلب اين رساله ، وسط خطابهء چهل و دوم قطع گرديده است . . .\r\nهفتاد و دو ملت : اين رساله مقدمه‌ايست بر كتاب مفصل حكمت نظرى كه جلد دوم آن در حكمت عملى ، موسوم است به هشت بهشت . . . رسالهء 72 ملت را بر پايه مقاله قهوه‌خانهء سورات به قلم نويسندهء فرانسوى « برناردن دوسن پير » ، از معاصران و پيروان روسو پرداخته است ، . . . موضوع آن گفتگويى است ميان پيروان كيشهاى مختلف در قهوه‌خانهء بندر سورات در هندوستان . . . جوهر كلامش يگانگى همهء اديان است ، و تخطئهء ستيزگيهاى مذهبى ، و غايت آن دعوت جهانيان است بر مدارا و شكيبايى ، مطالب عمده‌يى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nكه ميرزا آقا خان بر اصل مقالهء نويسنده فرانسوى افزوده ، اينهاست : تقريرات فقيه نجفى ، سخنان عالم شيخى ، گفتار صوفى نعمت اللهى ، ادعاهاى مبلّغ بابى ، و از همه بامغزتر انديشه‌هاى حكيم شيرازى ( همان حاج ميرزا جواد كربلايى ) است كه پيرو عقل است و هاتف مداراى دينى و خدمت به جامعه انسانى است . شخصيت ميرزا آقا خان در بيانات حكيم شيرازى متجلى است كه سمت استادى به نويسنده داشت .\r\nحكمت نظرى : تأليف كلانى است در بحث اصول حكمت اولى . . . اين كتاب بالغ بر 623 صفحه است . . . حدس ما اين است كه در تأليف آن ، مانند هشت بهشت شيخ احمد روحى با ميرزا آقا خان همكارى داشته است . . .\r\nانشاء اللّه ، ما شاء اللّه : رساله‌ايست بر رد رسالهء حاج محمد كريم خان كرمانى ، پيشواى فرقه شيخيه . در معنى انشاء اللّه ما شاء اللّه و معجزات آسمانى ، در اين كتاب كه از شاهكارهاى او مىباشد ، نويسنده به زبان طنز ، خرافات دينى و اوهام‌پرستى همهء اديان را دست انداخته است . تاريخ نگارش آن همان سال 1310 مىباشد . . . « 1 »\r\n\r\nتاريخ‌نويسى معاصر\r\nدر رشته تاريخ‌نويسى ، ميرزا آقا خان در مقدمهء تاريخ باستان به روش معمولى مورخان ، حمله مىكند و از جمله مىنويسد :\r\n« تاكنون يك تاريخ صحيح اصلى كه احوال قومى را به درستى بيان كند و اوضاع گذشته را مجسّم سازد و اسباب ترقى و تنزل اقوام را در اعصار مختلف نشان دهد در شرق خاصه در ايران نوشته نشده است . همه تواريخ پر است از اغراق‌گوييهاى بىفايده ، تملقهاى بى جا و اظهار شخصيتهاى بىمعنى كه هيچ نتيجهء تاريخى بر آنها مترتب نيست . . . »\r\nشهرياران ، عنوانى جز : جناب جهانبانى ، حضرت كشورستانى ، خاقان صاحب‌قران ، شاهنشاه ملايك سپاه . . . ندارند و حال آنكه بسيار اتفاق افتاده كه آن خاقان گيتىستان ( اشارهء به فتحعليشاه ) از فرط سفاهت و سستى ، نيمى از مملكت را برباد داده و آن سلطان « ملايك سپاه و ذات اقدس همايون ظل الله » از كثرت فسق و فجور ، ابليس رجيم از بار گناهش روگردان بوده است . . .\r\n\r\n\r\n","description":"","footnote":"\r\n( 1 ) . تلخيص از كتاب انديشه‌ها ، از صفحهء 37 تا 51 .\r\n","page_name":" 432 ","page_number":432},
  {"content":"\r\n\r\n\r\nلزوم استقرار دموكراسى در ايران\r\n\r\nنقش سلاطين\r\nميرزا آقا خان كرمانى در 120 سال قبل در بخش « تعقّل تاريخى » يكى از علل و عوامل انحطاط ايران را حكومت فردى و استبدادى مىشمارد و مىنويسد : « وضع حكمرانى ايران ، هميشه عامل جدايى ملت و دولت گرديده و به همين علت « ترقى و تنزل و ضعف و قوت دولت ايران تابع شخص پادشاه » بوده است .\r\nاگر شاهان ، دانا و كاردان بودند كشور را به مقامى بلند رسانيده‌اند و هر آينه ناتوان و بيكاره ، مملكت را به خرابى و پريشانى كشانيده‌اند . . . بعضى از ايرانيان ، پادشاه را خداى روى زمين و اطاعت و بلكه پرستش او را وظيفهء مقدس خود مىدانستند ، بر اثر اين انديشهء باطل ، بدبختيها را به پاى گناهكارى و روسياهى خود ، نزد يزدان پاك مىگذاشتند . . . فردوسى نيز به اين عقيده كه در نهاد ايرانيان ريشه دوانده اشاره مىكند :\r\n جهان را جهاندار دارد خراب * بهانه است كاوس و افراسياب \r\nاثر مهمى كه از اين تصوّر بىبنيان روييده ، اينكه ايرانيان ، جمهور مردم را « هيچ وقعى ننهاده و منشأ اثر و قدرتى » نمىشمردند . . . سبب عدم ترقى ملت ايران همين « اعتقاد باطل » بود ، كه مردم خود را در حقوق مملكت حصه‌دار نمىدانستند . . . و حال آنكه قدرت ساير ملل ( اشاره به يونان و روم قديم و اروپا پس از انقلاب كبير فرانسه به سال 1789 است ) علاوه بر كاردانى رئيس مملكت ، مجلس سنا و قوانين جاريه ، ناشى از مداخله مردم در كار كشور بود ، در حالىكه در ايران همواره استبداد مطلق ، فرمانروا بود و مردم در حكومت و ادارهء كشور نقشى نداشتند . به همين علت هيچگاه حكومتهاى جمهورى و مشروطه قانونى در ايران برپا نگرديد .\r\n. . . تاريخ ايران حكايت مىكند كه هيچكس مگر مزدك فريدنى براى طلب حقوق مردم برنخاست ، و هيچكس « نينديشيد كه شايد غير از اين قسم حكومت ، قسم ديگر هم\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nدر ميان افراد بشر ممكن باشد . هرگاه زمانى كسى زبان اعتراض گشوده است ، اعتراضش بر اشخاص بوده نه بر اوضاع « و اگر انقلابى برپا داشته‌اند » براى تبديل حاكم بوده نه براى تغيير وضع حكمرانى . . . هريك از افراد اهالى ، خود را ظالم واحد خواسته ، نه منكر ظلم ، لاجرم ترقى ملت ، يا به سبب كشمكشهاى داخلى كه ثمرهء اين طرز حكومت است و يا بر اثر جنگهاى خارجى همچنان در حال تعطيل ماند .\r\nاما تفاوتى فاحش است ميان آيين حكمرانى ايران در دوره‌هاى پيش از اسلام ، و اعصار اسلامى : قوانين حكومت شاهنشاهان ايران ، بسيار بسط داشت و در هر امرى احكام خاص ، جارى بود اگر پارلمان نداشتند آيين مشورت ، بنيانى قوى داشت . . . صورت هر مجلس را مىانگاشتند و از مجموع آنها هرچه مصلحت بود ميزان كار خود قرار مىدادند . . .\r\nاما قانون سياست تازيان بر اطاعت از اولوالامر بود و كسى را ياراى مخالفت نبود .\r\nفقدان آزادى رأى ، سبب شد كه حتى نوهء پيغمبر بزرگ اسلام را چون با خليفه فاسد اموى بيعت نياورد ، كشتند . در عصر پارسيان ، همهء اقوام در سلامت و راحت روزگار مىگذرانيدند و در كيش خود آزاد بودند . . . كورش همه‌جا ، به حكمت و صلاح و بزرگى . . . ستوده شده و او را مسيح موعود خوانده‌اند . . .\r\n. . . ايرانيان با شاهان و كشورهاى مفتوح رفتار آدمى مىكردند . . . نه اينكه قانون تطاول را مجرى دارند و از خون اهلى ، آسيابها را به گردش درآورند . . . در دربار ايران هميشه گروهى از هوشمندان و دانايان بودند كه شاه را از زياده‌روى و تعدّى بازدارند . . . اما در قرون بعد يعنى در ( حكومت بنى اميّه و بنى عباس ) چنان بيم و هراسى در دل مردم جاى داشت كه تقيه و توريه ناموس مدنى گرديد .\r\nميرزا آقا خان ضمن گفتگو از قيام مزدك ، اين نهضت را نهضتى مترقى ، مساوات‌طلب مىشمارد و مىگويد : در ايران هيچ‌وقت كسى جز مزدك ، براى طلب حقوق عامه و ادعاى مساوات مطلقه برنخاست و هيچ‌كس جز او ، هرگز به خيال تغيير وضع حكومت ، و طلب مساوات حقوق ، و آزادى نيفتاد . چكيدهء سخنان او ، ابطال حق سلطنت و تأسيس جمهوريّت ، بود . »\r\nاو ، از زبان مورّخان اروپا مىگويد : قانون مزدك نشانهء بلوغ فكرى ملت ايران بود كه از پى « مساوات حقوق و آزادى تامه » برآمده بودند و زيان و خسارتى كه كسرى با اعدام آن فرقهء روشن‌بين و « اصلاحات سطحى » خود به ملت ايران وارد آورد بيش از حد تصور و قياس است . . . كسرى براى استقرار و دوام پادشاهى ظالمانهء خود ، آن فيلسوف دانا و اتباع\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاو را كه هواخواهان اصلاح و آزادى و مروّجان آدميت و آبادانى بودند هلاك نمود . . . » « 1 »\r\n\r\nبىتوجهّى به منافع عمومى\r\nاگرچه كسرى انوشيروان ظاهرا شواهد و اسباب بسيار براى اقناع عامه ، در قتل آن بزرگوار فراهم آورد ، اما چون در واقع مانع خير عامه و مخلّ ترقى عالم و آدم بود و اغراض شخصى را بر منافع عمومى ترجيح داد ، او را خوب نمىخوانيم و نيكش نمىشماريم . . . » « 2 »\r\n. . . ميرزا آقا خان « در اساس رابطهء فرد با اجتماع ، بيانى فلسفى دارد و تأثير افكار روسو و دكارت و برخى حكماى پيشين ، در آن نمودار است ، كل ، مقدم بر جزء است ، پس جماعت مقدم بر افراد مىباشد . به همين برهان ، منافع هيئت جامعه ، بايد برتر ، از نفع خصوصى افراد ، شناخته شود . . . اعتقادش اينكه دولت مطلقه ، نتيجهء بىخبرى و جهل جمهور ملت از حقوق بشريت و محاسن آزادى و منافع مساوات مىباشد . و حاصلش اينكه « سيادت و شرف و افتخار » از ميان افراد چنين جامعه‌يى رخت برمىبندد . در تفكّرات تاريخى ميرزا آقا خان ديديم كه روش حكومت استبدادى ، و فقدان آزادى و عدم مشاركت افراد را در اداره مملكت ، از علل اصلى تباهى دولتهاى ايران و ويرانى مملكت ، و انحطاط اخلاق ملى و بروز دوره‌هاى فترت در تاريخ ايران شمرده است . همه‌جا آيين بيدادگرى و « ديسپوتيزم » را محكوم مىكند ، و با آن سر پيكار دارد و سخنان دل‌انگيز مىگويد :\r\n\r\nخطر ظلم و بيدادگرى\r\n« اى خوانندهء كتاب : ظلم مانند آتش است ، و ظالم چون صائقهء آتشپار ، همانطور كه صائقه حق خود را در سوختن مىداند و تا نسوزاند حقوقش ادا نمىشود . پادشاهان ستمكار هم ، تا مملكت را ويران و تا نفر آخر را دچار درد بيدرمان نسازند ، حق خود را ، ادا كرده ندانند ، و به همان قسم ، كه آتش را هرچه طعمه بيشتر دهى قوىتر مىشود و سوختن و اثرش افزونتر گردد . ظالم را هرچه بيشتر تمكين نمايند ، آتش ظلمش زبانه‌دارتر و شراره‌اش افزونتر خواهد گرديد . . . ملت وقتى كه بدين درجه بىغيرت شوند كه ده ميليون انسان شب و روز در اشدّ شكنجه و عذاب به‌سر برند و قوهء اينكه با دو نفر ظالم مخالفت و مبارزه كنند نداشته باشند . . . همان\r\n\r\n\r\n","description":"","footnote":"\r\n( 1 ) . آيينه اسكندرى ، ص 191 .\r\n( 2 ) . انديشه‌هاى ميرزا آقا خان ، ص 169 به‌بعد .\r\n","page_name":" 435 ","page_number":435},
  {"content":"\r\n\r\nبهتر كه رهسپار عدم گردند و آخرت را معمور فرمايند ، و العاقبة للمتقّين . . . » « 1 » هيچگاه ديده نشده است زبردستان ستم‌پيشه به دلخواه ، به آيين داد گرايند . « بنياد ظلم وقتى برانداخته مىشود ، كه ظالمان ظلم نكنند يا مظلومان متحمّل نشوند ، چون جانوران ، متعدّى ، هرگز سير از ظلم كردن نمىشود همان به ، كه مظلومان از قبول ستم ابا و استنكاف ورزند ، تا اقتدارات محدود گردد و حقوق محفوظ ماند . . . » « 2 »\r\n. . . « قصور ، نه‌تنها از ستمكاران و ظالمان جهان است ، بيشتر قصور و كوتاهى از محنت‌زدگان و مظلومان است كه تن به هر بىشرفى و بىناموسى درداده‌اند . . . به دليل اينكه هماره شمارهء ظالمان از مظلومان كمتر بوده است . . . بايد حقيقة انسان ، منكر ظلم و بدخواه ظالم و ناصر مظلومان باشد . لعنت بر يزيد مرده و تعظيم بر يزيد زنده ، چه فايده دارد ؟ بلكه بايد شخص از روى دل و جان به مقابله و مدافعه يزيدهاى زنده و شمرهاى موجود حاضر برخيزد . . . » « 3 »\r\n\r\nنظريات اجتماعى ميرزا آقا خان كرمانى\r\nميرزا آقا خان ، در شمار هوشمندانى بود كه براى متفكران و نويسندگان ، مسئوليت مدنى قائل بود و « نسبت به فرزانگان گوشه‌گير حاشيه‌نشين » زبان طعنش باز است ، فكر اجتماعى وى ، كوشش و مبارزه است ، پس گام به ميدان پيكار سياسى نهاد ، فصلى از آن را همكارى با ميرزا ملكم خان در انتشار روزنامهء قانون و نشر مرام و تشكيل « حوزهء آدميت » در اسلامبول تشكيل مىدهد و قسمت ديگرش را اشتراك مساعى با سيد جمال الدين اسدآبادى مىسازد . . . با هردو ، يار و همراز بود . اما وجههء نظرش با هردو تفاوت داشت و خود ، صاحب رأى و استقلال فكر بود . . . تا پيش از طغيان ملكم عليه دربار ناصر الدين شاه و تأسيس روزنامهء قانون ( 1307 ) هيچ دوستى و رابطه مستقيمى ميان ملكم و ميرزا آقا خان وجود نداشته و انتشار قانون ، در دوستى را باز كرد و شماره‌هاى آن را ملكم براى ميرزا آقا خان فرستاد . . . با تبعيد ميرزا آقا خان به طرابوزان ( 1312 ) رشته همكارى آن‌دو به ضرورت از هم بگسليد . . . ميرزا آقا خان انتشار قانون را شادباش مىگويد و خجستگى آن را آرزو دارد : « تبريك مىگويم اين شركت مبارك را ، به اين امر خير كه موجب نجات و سعادت ملت فلك‌زدهء ايران مىباشد و تهنيت مىگويم همت بلند و\r\n\r\n\r\n","description":"","footnote":"\r\n( 1 ) . صد خطابه ، خطابهء 41 .\r\n( 2 ) . رضوان\r\n( 3 ) . انديشه‌ها ، از صفحهء 245 به بعد ، تلخيص از تتبعات دكتر فريدون آدميت .\r\n","page_name":" 436 ","page_number":436},
  {"content":"\r\n\r\nفطرت ارجمند بانى و مؤسس اين امر خطير و فيض عظيم را كه به سائقه عزم راسخ ، كمر بر ايقاط « 1 » ملت ، از خواب غفلت بسته ، استقامت و دوام در اين نامه شعشعه بار ضياء « 2 » پاش را خواهانم . . . » ميرزا آقا خان در مقام انتقاد ، از روى كمال خيرخواهى پيشنهاد مىكند كه اين مجله ماهى دوبار منتشر شود ، و در آن مسائل سياسى و اقتصادى و مباحث علمى مطرح شود . اختراعات علمى مهم و رويدادهاى بزرگ جهان ، براى بيدارى و انتباه فارسى زبانان ايران و ديگر كشورها ، به زبانى ساده نوشته شود . علل ترقى و انحطاط كشورها براساس علمى تبيين و تشريح گردد . وى در پايان مىگويد « هرگاه بعضى عبارات مستهجن « 3 » را از قبيل قاطرچى و آبدار و امثال آنها را از اين نامهء پاك برداريد ، به متانت و بىغرضى نزديكتر است . . . » به ملكم مىنويسد : « دلم از دست هرج‌ومرج اوضاع ايران صدبار بيشتر از همه شماها خون است . » و « در صورتى كه مىدانيد وسيله معاشى براى بنده ، در آن جاها پيدا مىشود مرا به لندن برسانيد و آن‌وقت هنر مردان جنگى را ببينيد . » حاضر بود ، در يكى از مدارس علوم شرقى لندن شغل معلمى پيش گيرد ، هرگاه اين كار فراهم نباشد بازهم در خدمت و فداكارى مقاصد شما به هر قسم ، حاضرم . . . در خدمت به انسانيت بالفطره عزمى راسخ و همّتى ثابت دارم . من ز لا حول آن طرف افتاده‌ام . »\r\n\r\nتأثير روزنامه قانون\r\nبا انتشار قانون ، ميرزا آقا خان دلگرم و اميدوار مىگردد و در تأثير آن مىنويسد : « سخنان قانون ، همه‌جا پراكنده مىباشد و هركس اگر هم براى ارمغان و سوغات بوده چند نسخه به ايران فرستاده است . . . » « 4 »\r\nجاى ديگر مىگويد : « متعلمين دار الفنون و كسانىكه ذوق علم را فهميده‌اند فدوى اوراق قانون شده‌اند . شما را به خدا ، مستقيم و پايدار باشيد . » اين مىرساند كه با ياران ملكم و آزاديخواهان ايران ، ارتباط مستقيم برقرار كرده بود . همچنين اطلاع مىدهد كه : از طرف دستگاه نكبت‌بار حكومت وقت ، توسط سفارت اسلامبول به دايره گمرك عثمانى نامه رسمى نوشته شده و خواسته‌اند دربارهاى تجّار يا چنته‌هاى رهگذران اگر نسخ قانون ببينند بگيرند و خبر بدهند . راجع به داستان امتياز نامهء رژى و جنبش ملى در برانداختن آن ، مىنگارد : ايرانيان اسلامبول « عجب معنى اتفاق را پى برده‌اند . » چنان\r\n\r\n\r\n","description":"","footnote":"\r\n( 1 ) . بيدارى\r\n( 2 ) . نور\r\n( 3 ) . زشت و زننده\r\n( 4 ) . انديشه‌هاى ميرزا آقا خان ، از ص 15 به بعد .\r\n","page_name":" 437 ","page_number":437},
  {"content":"\r\n\r\nاجتماعى كردند و تندزبان شدند كه سفير هراسناك گرديد و يك فوج ژاندارم خواست تا مبادا ، به سفارت هجوم آورند . با اين كار ، خود را نزد ايرانى و عثمانى مفتضح و صورت يك پول كرد ، پيشنهاد مىكند شماره‌هاى تازه‌اى از قانون ، چاپ و متن نامه عربى سيد جمال الدّين در آن منتشر گردد و هرچه كاغذش نازكتر باشد بهتر ، چه به آسانى به هرجا ارسال خواهد شد . به‌علاوه از آنجا كه بعضى از ملايان ، چون مردگان هفتاد ساله بودند ، حالا زنده شدند . شايسته است كه از حاج ميرزا محمد حسن شيرازى بانى تحريم رژى و از همّت ساير علما ، تحسين گردد . الحق شايستهء تمجيد شده‌اند ، به شرط آنكه تا نقطه آخر ، كار را اصلاح كنند . . . وقت و فرصت را نبايد فوت كرد . ميرزا آقا خان پيام سيد جمال الدين را به ملكم ابلاغ مىكند و مىگويد به حضرت سيد بگوييد يك نمره قانون ، مخصوصا براى روحانيان كربلا بفرستيد و از آنها بخواهيد كه در مبارزات اجتماعى شركت جويند و نگذارند كه ظلمه ، پدر مسلمانان را بسوزانند و نايب امام با وجود نفوذ تامّه ، ساكت و صامت بنشينند . . .\r\nپس از آنكه ميرزا آقا خان از همكارى با روزنامه باختر ، سرخورد روى دل به سوى قانون آورد ، اما اينجا هم‌آنطور كه دلش مىخواست مجال عرض اندام نيافت . ميرزا آقا خان در نشر افكار « حوزه آدميّت » در عثمانى و ايران سعى فراوان كرد و مىگويد با همفكران ملكم در تهران ارتباط و اشتراك مساعى دارد و معتقد است در فعاليتهاى سياسى « كار بايد از روى تدبير و حكمت باشد نه از روى عجله و سفاهت » . به ملكم مىنويسد : « صداى آدميت خرده‌خرده در مغز مردم جايگير خواهد شد . . . خيلى بايد زحمت كشيد تا گوش و چشم اهالى ايران باز شود همين كه باز شد خودشان درصدد كار برمىآيند . . . » سرانجام ميرزا آقا خان تصميم گرفت براى بيدارى هموطنانش دو كتاب تحت عنوان « تكاليف ملت » و ديگرى در « تاريخ احوال قاجاريه » و بيان سبب ترقى و تنزل احوال دولت و ملت ايران بنويسد . از سرنوشت اين كتابها اطلاعى در دست نيست . ميرزا آقا خان معتقد است براى اصلاح ايران ، بايد « باطنا قطع‌نظر از اين طايفه قاجار و چند نفر ملاى دربارى و بىايمان نمود . . . اينها جميع حركاتشان تحت غرض است و بهيچ‌چيزشان اطمينان نيست . » « 1 » بلكه بايد « كارى كرد شايد آن طبايع بكر دست نخورده و آن خونهاى\r\n\r\n\r\n","description":"","footnote":"\r\n( 1 ) . انديشه‌هاى ميرزا آقا خان ، از ص 18 به بعد .\r\n","page_name":" 438 ","page_number":438},
  {"content":"\r\n\r\nپاكيزه مردم متوسط ملت ، از دهاقين و اعيان و نجبا به حركت بيايد . . . » « 1 »\r\n\r\nتوجه به طبقه متوّسط و شهرنشين\r\nجالب توجه است كه 120 سال پيش ميرزا آقا خان كرمانى دريافت كه يك جنبش ملى ، عليه ظلم و استبداد ، به‌منظور استقرار آزادى و مشروطيت ، فقط به كمك دهقانان و كسبه و تجار و طبقه متوسط يعنى طبقهء بورژوازى و شهرنشين امكان‌پذير است زيرا طبقهء روحانيان درجهء اول و درباريان و اعيان و اشراف متنعّم ، همواره سعى مىكنند كه وضع موجود را حفظ كنند . اين طبقهء محافظه‌كار ، با هر نوع تحول اجتماعى و اقتصادى به نفع اكثريت ، مخالفت مىورزند زيرا اگر حساب و كتابى در مملكت ، و قانون ، حافظ منافع اكثريت باشد ، اقليت حاكم ، اعم از روحانيان بزرگ و اشراف نمىتوانند به مردم زور بگويند و حقوق فردى و اجتماعى آنان را ناديده بگيرند ، و از جهل و بىخبرى اكثريت ، به نفع خويش استفاده كنند . اگر استثنائا از بين طبقهء روحانى ، مردانى چون سيد جمال الدين اسدآبادى و سيد محمد طباطبائى و سيد عبد الله بهبهانى و عده‌يى ديگر ، به نفع خلق به پا خيزند و يا از بين طبقهء اشراف تنى چند ، مصالح و منافع تودهء مردم را بر آسايش و راحت خويش مرجّح شمارند ، اين يك امر استثنايى است . اصل كلى اين است كه همواره طبقات ممتاز و مشترك المنافع ، در راه بىخبرى و انحطاط اكثريت مردم ، يا تثبيت اوضاع اجتماعى ، دست اتحاد به هم داده‌اند . ميرزا آقا خان ، كمابيش به اين حقيقت پىبرده بود كه هيچ دليلى وجود ندارد كه طبقات متنعّم و فرمان‌روا ، به نفع اكثريت ، قوانين و نظامات موجود را تغيير دهند ، بلكه اين وظيفهء طبقهء محروم ، و مردم متوسط الحال شهرنشين و كسبه و بازاريان و دهاقين و روشنفكران و اعيان و نجباى شكست‌خورده است ، كه بايد براى تحصيل آزادى و تأمين زندگى مادى و معنوى خود ، دست اتحاد به هم بدهند و هيئت حاكم ، و قوانين و نظامات موجود را به نفع خود تغيير بدهند .\r\nسيد جمال الدين اسدآبادى از دوستان ميرزا آقا خان كرمانى بود و آرزوى اتحاد عالم اسلام را در سر مىپرورانيد . سلطان عبد الحميد نيز داعيهء اتحاد اسلامى داشت و به يارى و همدستى سيد ، سخت نيازمند بود . اسدآبادى از پذيرفتن دعوت عبد الحميد اكراه داشت و در حسن نيت او ترديد ، ملكم او را به رفتن ترغيب نمود .\r\nسلطان از احترام و مهربانى ، چيزى دربارهء سيّد فروگذار نكرد و حتى خواست « اهل و عيال و خانه » به او بدهد ، نپذيرفت . و گفت . . . « هيچ غرضى ندارم جز خدمت به اسلام ،\r\n\r\n\r\n","description":"","footnote":"\r\n( 1 ) . همان كتاب ، ص 24 .\r\n","page_name":" 439 ","page_number":439},
  {"content":"\r\n\r\nو خدمت به اسلام را امروز منحصر در اين مىبينم كه همه مسلمانان را به اين علم هدايت ، بخوانم . . . » با اين انديشه بساط انجمن اتحاد اسلامى را با شركت جمعى از ايرانيان و رجال شيعه و ترك برپا كرد و مردم مختلفى را از هندى و تازى و مصرى و بلخى و سودانى به دور خود گرد آورد . از ايرانيان ، ميرزا آقا خان ، شيخ احمد روحى ، و برادرش افضل الملك ، شيخ الرئيس ابو الحسن ميرزاى قاجار و ميرزا حسنخان خبير الملك ، در زمرهء اعضاى آن انجمن بودند . دولت ايران از اول ، با آمدن سيد به عثمانى خشنود نبود ، و از فعاليّتهاى او برآشفت . شاه تلگرافى به اين مضمون به سلطان عثمانى كرد : « ما ادّعاى دوستى و يك جهتى در عالم اسلاميت مىكنيم ، سيد جمال الدين را كه با من اين‌قدر دشمن است ، شما چرا محترما آورده‌ايد و نگاهدارى مىكنيد ؟ » عبد الحميد از سيد خواست ، كه به سفارت ايران برود و بگويد « ظلم‌هايى كه به من از دولت ايران رفته ، عفو مىكنم . » سيد قبول نكرد و گفت در لندن علاء السلطنه مكرر عفو ، از من طلبيد ، قبول نكردم ، حال چگونه خودم به سفارت خواهم رفت و ترضيه داد .\r\n\r\nواقع‌بينى ميرزا آقا خان\r\n« وجههء ميرزا آقا خان ، از نامه‌يى كه به ملكم نوشته آشكار مىشود از سيد خيلى واقع‌بين‌تر است ، و اين اندازه اعتقاد دارد كه « بودن جناب شيخ ، در اسلامبول ، و لو به مأموريتى ، مروّج آدميت و شكننده پشت جانوران متعدى است ، و دماغ همه ، به خاك ماليده مىشود . » اما نه به اتحاد اسلامى اعتقادى داشت و نه سرسختى سيد را ، در برابر عبد الحميد و دشمنى علنى عليه شاه را ، خردمندانه مىدانست ، مصلحت را در آن مىديد كه توصيهء سلطان را در رفتن به سفارت بپذيرد .\r\nميرزا آقا خان از همان مرحلهء نخست انديشناك است و به ملكم مىنويسد : « انشاء الله عاقبت امر بخير باشد ، قدرى نصيحت به جناب شيخ بنويسيد ، كه فى الجمله از عالم لاهوتى ، تنزل به ناسوت نمايد ، و اوامر سلطانى را ، زود بپذيرد و پايهء سخنان را خيلى پايين بگيرند . . . بنده هرچه اصرار و التماس كردم اين‌قدر سخن را بلند برنداريد و تسليم بشويد ، قبول نكردند شايد از سركار بپذيرند . » و نيز از اين عبارت كه چندين ماه بعد مىنويسد « جناب شيخ هم ، خيلى عاقلتر و آزموده‌تر شده‌اند و مردم بىمعنى و اراذل را از دور خود رانده‌اند » معلوم است كه رويهء سيد را در جمع كردن عناصرى ناشناس و بىمقدار به دور خود نمىپسنديد . بارى سيّد در اسلامبول مستقر گرديد و به كار پرداخت . . . بساط انجمن اتحاد اسلامى ، در آغاز رونق داشت ، به گفتهء يكى از اعضاى آن قريب چهارصد نامه به علماى همه كشورهاى اسلامى فرستاده شد . و قريب دويست\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nجواب در تأييد هدف و مرام آن رسيد . عبد الحميد خود را كامياب مىديد ، براى قدردانى از سيد ، او را در آغوش كشيد و بوسيد . سفير ايران در اسلامبول كارهاى انجمن را با آب و تاب به دربار گزارش مىكرد و دولت ، از فعاليتهاى اين محفل سياسى آگاه بود ، حتّى برخى از نامه‌هايى كه ميرزا آقا خان و احمد روحى در انتقاد از حكومت استبدادى ناصر الدينشاه به علماى عتبات نوشته و آنان را به همكارى در راه پيشرفت اتحاد جامعهء اسلامى دعوت كرده بودند ، توسط يكى از جاسوسان دولت ( اسد إله خان نظام العلما ، از نوادگان صدر اصفهان ) به دست شاه افتاد . شاه و صدر اعظم ، درصدد دستگيرى سيد و ميرزا آقا خان كه به همدستى با او شناخته گرديده بود ، افتادند . تسليم آنان را از باب عالى خواستار گرديدند . ولى تلاش دولت ايران يك چند بىثمر ماند . ناظم الدّوله ( سفير ايران ) در تلگراف خود به تهران مىگويد : « عجالة اقدامات را مناسب نمىدانم . . . منتظر موقع بهتر و مناسب‌تر مىباشم . » از شرحى كه ميرزا آقا خان به ملكم نوشته كاملا پيداست كه وى از نيرنگها ناظم الدوله و گزارشهايى كه عليه او داده‌اند و نيز از تغيير سياست دولت عثمانى ، و سازش آن دولت با ايران بىاطلاع نبوده ، درصدد برآمد تابع دولت عثمانى شود تا از گزند حكومت ايران ، در امان باشد . عبد الحميد نخست وعدهء مساعدت داد ولى بعدا براى حفظ مناسبات عادى خود با ايران از وعدهء قبلى خود عدول كرد . ميرزا آقا خان از اين سرگردانى و ناايمنى خود ، رنج مىبرد ، به ملكم مىنويسد : « تا بتوانم مقاومت مىكنم وقتى كه نتوانستم فرار مىكنم و مىآيم به اروپا . » از ملكم تقاضاى شغل مناسبى در يكى از شهرهاى اروپا كرده بود و ظاهرا ملكم درصدد بود به او كمك كند ولى فرصت از دست برفت و زمان تبعيد به طرابوزان فرا رسيد .\r\n\r\nرابطه سيد جمال الدين با « باب عالى »\r\nضمنا بايد بدانيم كه در همين ايام مناسبات سيد جمال الدين اسدآبادى و باب عالى ، به تيرگى گراييد . معاندان سيد و درباريان ، عليه او كارشكنيها كردند . سيد هم از انتقاد علنى از حكومت عبد الحميد خوددارى نمىكرد . ميرزا آقا خان مىنويسد : « حضرت شيخ سخت ايستاده مىگويد دو سال است مرا به اينجا جلب نموده‌ايد ، اگر براى مهمانى است بس است ، اگر براى كارى است ، كه كار من معين نشده ، و اگر براى حبس است كه آن هم زنجير و زندان لازم است ، اين كارها هيچ لزومى ندارد . . . »\r\nاز طرف ديگر ، دولت ايران در تكاپوى دستگيرى سيد و يارانش بود و استرداد آنان را مىخواست ، اما باب عالى راضى نمىشد و گفتگوهاى سياسى ميان دو دولت ادامه\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nداشت كه دو حادثه ، ورق را برگردانيد : يكى شورش ارامنه عثمانى ( 13 - 1312 ) ، كه عبد الحميد سخت برآشفت و به كشتار آنان فرمان داد ، و مجمع ارامنه عثمانى ، مهاجرت آنان را به ايران تقويت كرد ، ديگر كشته شدن ناصر الدينشاه ( ذيقعده 1313 ) بدست يكى از مريدان شوريده‌دل سيد جمال الدين - سفير ايران فرصت را غنيمت شمرد و به دولت عثمانى پيشنهاد كرد هرگاه با تسليم آنان موافقت گردد دولت ايران هم ارمنيان شورشى پناهنده به ايران را تسليم خواهد نمود .\r\n\r\nعهدشكنى و خيانت عبد الحميد\r\nبالاخره عبد الحميد با تبعيد ميرزا آقا خان و يارانش موافقت نمود .\r\nخانه‌هايشان را تفتيش و نوشته‌هايشان را ضبط كردند ، و هر سه را روانه طرابوزان ساختند . اموال روحى را به حراج گذاردند . در اوراق و نامه‌هاى آنان ، هيچ مدركى كه حكايت از فتنه‌جويى يا دخالت در شورش ارامنه داشته باشد بدست نيامد . عبد الحميد ، چندين بار در اثر وساطت سيد و ديگران ، قول مساعدت داد ولى سفير ايران در عثمانى نيز آرام نداشت و دايما حكومت ايران و دولت عثمانى را عليه آزاديخواهان ايران تحريك مىكرد . عبد الحميد ، كه از نفوذ معنوى سيد جمال الدين هراسناك بود نه با تسليم او به حكومت ايران موافق بود و نه مىتوانست كه سيد را ، آزاد بگذارد ، تنها چاره را در نابود كردنش مىديد . سفير ايران ( علاء الملك ) پس از آنكه موافقت دولت عثمانى را براى تبعيد آزاديخواهان بدست آورد ، طى نامه‌يى محرمانه به خط خودش به دربار ايران نوشت : « چاره منحصر ( به قتل سيد ) است كه محرمانه به حضرت وليعهد دامت شوكته العالى دستور العمل داده شود از الواط دهخوارقان يا جاى ديگر تبريز ، دو نفر را چيز داده اميدوار فرموده بفرستيد ، اينجا با « سيد جمال » آمد و شد پيدا كرده به جزايش برسانيد . »\r\n\r\nقتل آزاديخواهان در تبريز\r\nمظفر الدينشاه راضى نشد و در خاتمهء نامهء علاء الملك نوشت :\r\n« به آنطورها ممكن نيست و صلاح نمىدانم . » دولت عثمانى سرانجام آزاديخواهان ايران را تسليم كرد . برادر روحى براى نجات آنان به هر درى مىزد و از سيد جمال الدين خواست بار ديگر نزد سلطان پايمردى كند ، اما سيد كه از همه چيز ، بيزار گشته بود و خود را در زندان عبد الحميد مىديد گفت : « عار خواهش از دشمن را بر خود نمىنهم ، بگذار به ايران برده ، سر\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nببرند ، تا درد و دمان ايشان پايهء شرف و افتخارى بلند شود . » ميرزا آقا خان فرجام كار را حدس مىزد از طرابوزان به ميرزا يحيى دولت‌آبادى نوشت : « بديهى است ما را به عروسى به ايران نمىآورند اگر مىتوانيد ، چاره‌يى بينديشيد » . در ذيحجهء 1313 هر سه نفر را به دست مأموران سرحدى ايران سپردند ، يكسره به زندان تبريز بردند و در غل و زنجير افكندند . . . در هفتهء اول صفر 1314 در باغ اعتضاديّه شبانگاه ، زير درخت نسترن سر بريدند ، آن وزير و سفيرى كه مشغول اين جنايت بودند ، بعدها از كردار زشت خود شرمنده و پشيمان گرديدند اما چه سود . . . » « 1 »\r\n\r\nانديشه‌هاى فلسفى ميرزا آقا خان\r\n\r\nنظرى كلى به انديشه‌هاى فلسفى گذشتگان\r\nمطالعه در تاريخ فلسفهء ايران بعد از اسلام نشان مىدهد كه تنها فيلسوف و متفكرى كه علمى و منطقى فكر مىكرد ، زكريّاى رازى بود كه در قرن سوم هجرى مىزيسته و جزو اصحاب هيولى است .\r\nيعنى ماده و مكان را قديمى مىداند و مىگويد عقل نمىپذيرد كه ماده و مكان آن ، ناگهان و بدون اينكه سابقا ماده يا مكانى وجود داشته باشد ، به‌وجود آيد . به اين ترتيب ، رازى معتقد به قدم عالم بود و به اقتضاى محيط اقتصادى و اجتماعى آن روز ايران ، علمى و منطقى فكر مىكرد . پس از مرگ رازى از متفكرين و دانشمندان ايران بوعلى سينا بيش از ديگران به علم و عقل و استدلال معتقد بود و انديشه‌ها و افكار او ، چنان كه قبلا اشاره كرديم ، طى قرون ، در شرق و غرب مورد استفادهء علما و دانشمندان قرار گرفت . به احتمال قوى ، اگر شرايط اجتماعى و تعصّب اشاعره و روحانيان قشرى اجازه مىداد و متفكران و صاحبنظران ايران دنبالهء افكار رازى را مىگرفتند ، علوم مادى و تجربى در ايران پيش مىرفت و ممكن بود كه ماقبل از اروپاييان به اصالت طبيعت و ارزش مشاهده و تجربه پىببريم ، ولى چنان كه مىدانيم با مرگ بوعلى ، اندك‌اندك انديشه‌هاى علمى و فلسفى در سراشيبى ماوراء الطبيعه و ايدآليسم فرو غلطيد ، و به علت عدم ثبات سياسى و تغيير سلسله‌ها و حكومتها و حملهء مغول و تيمور و جنگهاى مداوم فئودالها رشد اجتماعى و فرهنگى سستى گرفت و فكر مشاهده و تجربه يكباره فراموش شد .\r\nآخرين وارث مكتب ايدآليسم ، حاج ملا هادى سبزوارى است . اين مرد دانشمند از انقلاب\r\n\r\n\r\n","description":"","footnote":"\r\n( 1 ) . تلخيص از كتاب ميرزا آقا خان كرمانى ، از ص 25 تا 35 .\r\n","page_name":" 443 ","page_number":443},
  {"content":"\r\n\r\nفرهنگى غرب بىخبر بود و « عمل عكاسى » را مخالف قانون و براهين علميه حكماى سلف ، مىدانست و وقتى عكس خود او را برداشتند ، انگشت حيرت بدندان گرفت . . . « 1 »\r\n. . . افكار و تحقيقات دانشمندان جديد فرنگستان در رشته طبيعيّات و رياضيات از اوايل سدهء نوزدهم ميلادى ( قرن سيزدهم هجرى ) به بعد ، راه به ايران باز كرد . . . كنت دوگوبينو ، وزير مختار فيلسوف مشرب فرانسه در ايران ، كه با اهل حكمت و دانايان فرقه‌هاى مختلف مذهبى محشور بود مىنويسد : « من اشخاصى را مىشناسم كه دانشمند متبحّر در علوم و معارف هستند و نسبت به فراگرفتن معلومات مفيده حريص‌اند و از دقايق و لطايف فلسفه ، حظ و لذّت فراوان مىبرند . . . » « 2 »\r\nهمچنين به كسانى برخورده است كه افكار فلسفى اسپينوزا و كانت را مىدانستند و با پرسشهاى خود ، او را متحيّر مىساختند . . . گوبينو ضمن گفتار دربارهء « آزادانديشان » ايران مىگويد ، اين دستور دكارت « چون فكر مىكنم پس هستم » جلب توجه هوشمندان ايران را كرده است . « جلساتى كه پنج فصل از شاهكار دكارت را به پاره‌اى از دانشمندان متفكر و باهوش ايرانى ارائه دادم هرگز فراموش نخواهم كرد ، اين فصول پنج‌گانه در آنها تأثيرات فوق العاده كرد ، و البته اين تأثيرات بىنتيجه نخواهد ماند . . . فيلسوفان ايرانى كه با من آشنا هستند ، بيشتر مايلند كه معرفت كاملى به احوال اسپينوزا و هگل پيدا كنند و علت آن هم معلوم است ، زيرا كه افكار اين دو فيلسوف ، آسيايى است . »\r\nاز پيشروان افكار فلسفى جديد ، چنان كه گفتيم ، ميرزا فتحعلى آخوندزاده است ( 1295 - 1227 ) ، كه ضمن گفتارهاى مختلف ، بعضى عقايد حكماى اروپا را آورد و نكته جالب‌توجه اينكه مقاله‌يى دربارهء انديشه‌هاى هيوم در مسألهء واجب الوجود نگاشت . . . هيوم را از آن جهت انتخاب كرد كه رأى او را در نفى واجب مىپسنديد . ميرزا فتحعلى ، صرفا و مطلقا معتقد به فلسفهء مادى بود .\r\nبعد از ميرزا فتحعلى ، بايد از سيد جمال الدين اسدآبادى ( 1314 - 1254 ) نام برد كه درواقع ويرانگر سنّتهاى فلسفى گذشته است و آن تعاليم را معيوب و نارسا و حتى گمراه‌كننده مىخواند . و اين مسأله را عنوان كرد كه حكمت واقعى آن است كه بر بنياد كشفيّات علمى جديد قرار گيرد . هرچند سيد ، چندان اهل تأليف نبود ، از خطابه‌هايش در هندوستان و از همان مختصر كه نوشته است ، وجههء نظر مترقى او را مىتوان شناخت . . .\r\nبا اين مقدمه ، آراى فيلسوفان مغرب ، راهى به ايران باز كرد ، اما كسىكه تفكر را بر اصول\r\n\r\n\r\n","description":"","footnote":"\r\n( 1 ) . انديشه‌هاى فلسفى ميرزا آقا خان ، به اهتمام دكتر فريدون آدميت ، ص 59 به بعد .\r\n( 2 ) . كنت دوگوبينو ، مذاهب و فلسفه در آسياى ميانه ترجمهء فره‌وشى ، ص 57 .\r\n","page_name":" 444 ","page_number":444},
  {"content":"\r\n\r\nجديدى بنيان نهاد ، و حكمت را از قالب « معقولات » به مفهومى كه پيشينيان و مدرسان به كار مىبرند بيرون آورد و مباحث تازه‌يى را عرضه داشت ، ميرزا آقا خان كرمانى است . آن مرد هوشمند ، پىبرده بود كه حكمت از علم جدا نيست و اصول تحقيقات و تجربيّات علمى است ، كه پايهء آراى فلسفى جديد را ساخته است و انديشه‌هايى كه براساس علم نباشد حكمت نيست ، بلكه قسمت زياد آن ، خيالبافيهاى پراكنده است . نوشته‌هاى ميرزا آقا خان از دو جنبهء ديگر نيز تازگى داشت : يكى اينكه به پيروى دانشوران غرب ، كوشش دارد قانون يا قوانين ثابتى را به دست دهد ، كه بر جميع مظاهر و پديده‌هاى جهان هستى و همه رشته‌هاى دانش و فن و معرفت انسانى ، قابل انطباق باشد ، ديگر اينكه براى حكمت ، طريقيّت قايل است ، يعنى مثل بيكن و دكارت و اصحاب اصالت تجربه مىگويد فلسفه را بايد براى ترقى اجتماع و بهبود زندگى دنيوى و كمال انسانى به‌كار برد و گرنه ثمرى از فلسفه حاصل نمىگردد . . . در مقايسهء فلسفه جديد اروپا با حكمت ايرانى ، آثار و عقايد علماى معقول را يكسره تخطئه مىكند . مىنويسد : ميرداماد ، مهملات حكمت يونان را با خزعبلات هندوان ، و موهومات ايرانيان ، بهم‌ريخته « آش شله‌قلمكار » پخته كه ، نه من و شما در اين آش حيران و سرگردانيم بلكه امام غزالى و فخر رازى و بو على هم متحير شده‌اند . . . « 1 »\r\n« همچنين بايد اسفار ملاصدراى شيرازى ، و شرح الزّيارهء شيخ احمد احسايى و آثار حاجى سيد كاظم رشتى و حاجى كريم خان كرمانى و شيخ مرتضى انصارى و سيد باب را خواند ، و پاى درس ميرزا محمد اخبارى و حاجى ملا هادى سبزوارى نشست تا به حدود اطلاعات علمى آنان پىبرد ، من كه بعضى از پزندگان آن آش را ديده و بافندگان اين قماش را شناخته‌ام و خود روزى « از هردو چشيده و بافته‌ام » عرض مىكنم هركس به آنان روى آورد ، گرسنه و سرگردان ماند و از هر علمى بىخبر گشته . . . همه‌چيز را مجهول و تكليفش نامعلوم ، شده است . » « 2 »\r\n« . . . تنها افتخار به اين مىكنم كه بعد از شنيدن اقوال متشتته و مخالطه « 3 » با اقوام مختلفه و مطالعه كتب و آثار بسيار از مردم ، بدون محاكمه و امعان نظر ، صرف تقليد و بو الهوسى را كار نبستم و زمام عقل را به دست اين و آن ندادم ، بلكه با پاى خود راه رفتم و با چشم خود نظر كردم و همه‌جا فكر خود را مقوّم و عقل خويش را منوّر ساختم و\r\n\r\n\r\n","description":"","footnote":"\r\n( 1 ) . انديشه‌ها ، ص 66 به بعد .\r\n( 2 ) . از سه مكتوب\r\n( 3 ) . آميزش\r\n","page_name":" 445 ","page_number":445},
  {"content":"\r\n\r\nمهماامكن « 1 » ، رفع خرافات و طامات از خود نمودم . . . بعد از آنكه ده سال متوالى در روى مبدأ و معاد اشياء تكوينيّه و بواعث تشريعيّهء آنها فكر كردم و اقوال پيشينيان و گروه بازپسين را در اين خصوص مطالعه نمودم و ميان اقوال مختلفه با دلايل عقل پيش‌بين محاكمه كردم ، اين اثر را نوشتم و آن « از حاقّ طبيعت اشياء برخاسته است . »\r\n\r\nراه كشف حقيقت\r\nنظر نويسنده ، جز بيان حقيقت نيست ، همه‌جا معتقد به روش انتقادى است . معتزله را تمجيد مىكند زيرا كه « گفته‌اند . . . اول كارى كه براى هر نفس واجب است اين است كه در هر ديانت و مذهب بوده فورا در صحت و درستى آن شك كند و دليل و برهان قاطع طلب نمايد و به هرجا كه به برهان منتهى و مودّى شد ، به آنجا گرايد . » . . . بنيان انديشه‌هاى فلسفى ميرزا آقا خان بر اصالت عقل و اصالت تجربه بنا شده است و در كارگاه هستى و تمام امور جهان ، رابطه علت و معلول را مىشناسد ، مىگويد : « مقّوم و ميزان آدمى عقل است ، و عقل ، حاكم هر چيزى است . » در جاى ديگر مىنويسد : « در دايرهء امكان هيچ اشرف و اعلى از عقل نيست و چيزى جز عقل ، حجّت نمىتواند باشد ، زيرا كه هر حجت ، به عقل فهميده مىشود . » . . . به معقولات ، از طريق محسوسات پى مىبريم و در اين‌باره چنين مىآورد :\r\nدر ذهن ، آدمى معانى جزئيه را درك مىكند و از طبقه‌بندى آن مدركات حسّى « صور كليّه » مىسازد ، يعنى آنچه در ماده ظاهر نشده ذهن درمىيابد . همهء اختراعات و كشفيّات علوم طبيعى ، زاده همان تجربه‌هاى جزئى و ادراك كلى است و از اين‌رو در وجود ارتباط مستقيم ، ميان مدرك حسّى و عقلى ترديد نمىتوان كرد . . . » « 2 »\r\n\r\nتوجه به علوم اجتماعى\r\nدر زمينهء مسائل اجتماعى نيز ، آراء ميرزا آقا خان نسبت به عصرى كه مىزيست بسيار جالب و مترقى است . به‌نظر او انسان همواره در تلاش درك حقايق است و « بالاخره جوهر ترقىپذير ، انسان است كه او را قابل كمالات لايتناهى نموده است . » به نظر ميرزا آقا خان « عدم مساوات » كه امروز در ميان اجتماعات بشرى ديده مىشود يك پديدهء غيرطبيعى است . انسانهاى ابتدايى كه زندگى طبيعى داشتند ، همه با هم در شرايط زندگى ، مساوى بودند . بنابراين فقر و توانگرى ، از عوارض اجتماع مدنى و امرى عرضى و غيرطبيعى است . به نظر او پاره‌يى\r\n\r\n\r\n","description":"","footnote":"\r\n( 1 ) . حتى الامكان\r\n( 2 ) . انديشه‌ها . . . ، ص 69 به بعد .\r\n","page_name":" 446 ","page_number":446},
  {"content":"\r\n\r\nعقايد ، نتيجهء ترس و جهل است و بر خوف و رجاى موهومى قرار دارد . . . اما آخر . . . ذهن كنجكاو آدمى « دليل و برهان عقلى » را طلب نمود و اين نقطهء پيدايش حكمت بود كه تعقل ، آدمى را از آسمان اوهام به زمين فرود آورد ، لاجرم سه قدرت اصلى به‌وجود آمد : حكومت كه مىترسانيد ، ديانت كه مىباورانيد ، و حكمت كه مىفهمانيد . به نظر او فطرت آدمى و مدنيّت ، انسانها را به سعادت و خوشبختى مىرساند ، مذهب و حكومت ممكن است كه عامل ترقى و يا سبب انحطاط و عقب‌ماندگى جامعه گردد ، زيرا اين دو قدرت ، آفريده و مخلوق انسان و از عوامل متغيّر عرضى جامعه بشمار مىآيند . حكومت و مذهب اگر در راه « ترقى و سعادت » اجتماع گام بردارد موجب پيشرفت ، و در غير اين صورت ، عامل انحطاط و بدبختى جامعه است . « در تاريخ ايران مىبينم در دوره‌يى كه آيين حكمرانى با قانون داد و ترقى ، جور بود ، ملت ايران حيات تازه يافت . . . برعكس در دوره‌يى كه قدرت دولت به ستمگرى گراييد مخل ترقّى شد . همين معنى دربارهء اديان نيز صدق مىكند . آيينى كه به اصلاح امور دنيايى پردازد و مشوّق بسط معيشت و زندگى باشد وسيله تعالى اقوام مىگردد . . . برعكس اگر عقايد مذهبى ، توجه آدمى را از جهان طبيعى و حقيقى به آسمان اوهام و خيال‌پردازى بكشاند . آثارش فقر است و ادبار و انحطاط اجتماعى ، به همين جهت مىبينيم زمانى كه كيش ايرانيان اسلام واقعى بود عامل اعتلا و ترقى جامعه گرديد و همين كه احكام آن عملا تغيير ماهيّت داد و به تعصّب و اوهام‌پرستى رسيد ، سدّ ترقى گرديد و سبب خرابى و ويرانى . »\r\n\r\nارزش آزادى و دموكراسى\r\n« . . . هرگاه در ملتى ، سياست و دين گرفتار استيلاى فرمانروايان « ديسپوت » ( يعنى مستبد ) و علماى « فاناتيك و متعصّب » گردد ، ديگر مجالى براى « تنفس طبيعى » براى آن قوم باقى نمىماند و غلبهء آن دو قدرت مصنوعى ، نمو طبيعى جامعه را محصور و متوقف مىگرداند و سرانجام كارش را به تباهى مىرساند ؛ حال ببينيم در سير تاريخ ملل مشرق و مغرب چه همبستگى و تناسبى ميان نوع حكومت ، و وجههء نظر دينى آن اقوام وجود داشته است ؟ چكيدهء استدلالش اين است : تاريخ مشرق‌زمين ، حكايت از اين مىكند كه اعتقادهاى مذهبى ملل آسيايى ( اعم از قوم چينى و مغولى و آريايى و سامى ) هريك ، گرايش به شناختن قدرت و احد مطلق داشته‌اند يا پادشاه را پسر آسمان مىخواندند . . . يا « خداتراشى » مىكردند و يا دامنهء تصّورات خود را به‌وجود نيروى مقتدرى كه جامع قدرت مطلق و صفات كمالى بود\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمىرسانيدند ، در برابر آن قدرتها ، چون و چرا راه نداشت . درواقع مىتوان گفت كه « اصول منارشى » و حكومت استبدادى و « ديسپوتيزم » از همين اعتقاد به قدرت مطلق ، روييده است .\r\nاصحاب حكومت مطلقه مىگويند ، همانطور كه براى گوسفندان ، شبانى لازم است و چوپان نسبت به آنها « فعّال ما يشاء ، و لا يسئل عمّا يفعل » مىباشد ، به همان قياس شهرياران نيز ، مالك الرقاب رعيت هستند و هيچ‌كس را در برابر ارادهء آنان حق چون و چرا گفتن نيست . . . پس شگفت نيست كه تصورى جز روش حكومت استبدادى در ذهن ملل شرق نمو نيافته باشد . . . » « 1 » با مراجعه به تاريخ ، مىبينيم تمام انديشه‌هاى ميرزا آقا خان در مورد ملل مشرق ، مقرون به حقيقت نيست . كنفوسيوس متفكر چينى 5 قرن قبل از ميلاد مسيح مىگويد : آنچه را به خود نمىپسندى به ديگران مپسند . او به حقوق فردى و اجتماعى مردم احترام مىگذارد و با كمال صراحت مىگويد : « هرگاه فرمانى ناصواب باشد بايد فرزند در برابر پدر خود مقاومت كند ، و وزير در مقابل خداوندگار خويش بايستد و فرمانهاى ناصواب او را به كار نبندد . »\r\n\r\nمتفكرين چينى\r\n« در همان قرونى كه « بنارس » در هندوستان و « آتن » در يونان ، كانون فيلسوفان بود ، متفكرين چينى در شهر « لويانگ » گرد مىآمدند و با همان آزادگى و آزادانديشى كه آتن را مركز عقلى دنياى مديترانه ساخت به بحث و فحص مىپرداختند .\r\nبه نظر ويل دورانت « دانش فيلسوفان چين گرانبهاترين ارمغانى است كه چين به جهان داده است . در سال 1697 دانشمندى به‌نام « لايب نيتس » خواهان آميختن پيوند شرق و غرب گرديد و گفت اگر خردمندى در مقام داورى بين محاسن شرق و غرب برگزيده شود ، سيب زرين را به رسم جايزه به چينيان خواهد داد . در پايان قرون وسطا ، پس از آنكه اروپا در خط تجدد و ترقى قدم نهاد ، متفكرين و نويسندگان غرب بيش از پيش به فرهنگ و آراى فلاسفهء ايران و چين توجه كردند . آثار رازى و بو على ، سالها در محافل علمى اروپا تدريس مىشد . گوته ، ولتر ، و تولستوى از مطالعه آثار فلاسفهء چين لذت مىبردند . « گوته دلباخته حافظ بود . » ولتر مىگويد : « من كتابهاى كنفوسيوس را با دقت خوانده‌ام و از آنها يادداشتها برداشته‌ام ، آنها را سرشار از پاكترين اخلاق و دور از هر\r\n\r\n\r\n","description":"","footnote":"\r\n( 1 ) . تلخيص از انديشه‌ها ، از ص 93 تا 102 .\r\n","page_name":" 448 ","page_number":448},
  {"content":"\r\n\r\nنوع فريبكارى ديده‌ام . » « 1 » در ميان شهرياران چين نيز كم‌وبيش مردان خيرخواه و اصلاح‌طلب وجود داشتند ، چنان كه دودمان « سونگ » همين كه زمام امور را به دست گرفت مردى به‌نام « وانگ آن‌شى » را مأمور اصلاح امور اقتصادى و اجتماعى چين كرد و او در اين راه قدمهاى اساسى برداشت .\r\nميزا آقا خان مىنويسد : « در حكومت مشروطه كه از مغرب زمين برخاست ، مىبينيم اختيارات « رئيس جمهور » مثل قدرت رب النوع محدود بود . اصحاب حكومت جمهورى را اعتقاد بر اين بود كه در مقابل دولت ، لزوما بايد قوهء ديگرى وجود داشته باشد كه ، مانع از تجاوزات حكومت بشود و هريك از افراد ملت ، صاحب حق باشد . . . » « 2 »\r\n\r\nلزوم هم‌آهنگى قوانين با خصوصيات اجتماعى\r\nميرزا آقا خان معتقد است كه اخلاق و آداب و مختصات اقليمى اقوام و ملل ، با هم سازگارى ندارد و بنابراين نمىتوان قانونى وضع كرد كه در تمام كشورها و با هر شرايطى سازگار و قابل اجرا باشد . وى نظريهء معروف منتسكيو را كه مىگويد : « هر ملت شايستهء نوع حكومتى است كه دارد » امرى مطلق و كلى نمىداند و معتقد است كه نحوهء عمل زمامداران و سياستمداران نيز ، در رشد ملّى نقشى عظيم دارد و اگر زمامداران كشورى در كار تعليم و تربيت ملّتى تعلل ورزند و به مردم اجازهء رشد و تكامل و بحث و انتقاد ندهند ، طبيعى است چنين جامعه‌يى به طرف ترقى و تكامل و حكومت ملى نخواهد رفت .\r\n\r\nتغيير و تبديل قوانين در سير زمان\r\nديگر از انديشه‌هاى مترقى اين مرد ، اعتقاد به اصول « تبديل قوانين در سير زمان » است . به‌نظر او مدنيت دايما راه ترقى مىسپرد و منافع و نيازمنديهاى هيئت اجتماع تحول مىپذيرد ، لاجرم لزوم تبديل قوانين ، كه تابع آن تبدّلات است امرى طبيعى خواهد بود .\r\nدر مقايسهء قوانين موضوعه عقلى ، با ديگر احكام رأى ارباب تعقّل را مىپسندد و خرد آدمى را معيار درست و كافى مىداند و مىگويد علم به مراتب اشرف از اعتقاد است و فهميدن بهتر از باور كردن است .\r\nبه‌نظر وى ، محيط طبيعى و جغرافيايى ، وراثت ، خانواده ، حكومت و دين در خلق و\r\n\r\n\r\n","description":"","footnote":"\r\n( 1 ) . ويل دورانت ، تاريخ تمدن ، كتاب اول ، بخش سوم ، ص 933 .\r\n( 2 ) . « تكوين و تشريع » به نقل از انديشه‌ها ، ص 102 و 103 .\r\n","page_name":" 449 ","page_number":449},
  {"content":"\r\n\r\nخوى ملى تأثيرى عميق دارد .\r\nميرزا آقا خان پس از بحث در پيرامون تأثير يكايك عوامل نامبرده در خلق‌وخوى و رشد ملى مىنويسد : « زبان ، كليد شناسايى درجه مدنيّت و ماهيّت فرهنگ اقوام است ، چنان كه حدّ تمدن تازيان را در دورهء جاهليّت يعنى قبل از نهضت اسلامى ، از اينجا ميتوان شناخت ، كه اصطلاحات علوم و فنون در زبان عربى وجود نداشت و از لغات سياسى و قوانين مدنى عارى بود ، اما در جهت ديگر ، براى عضو جنسى ( يعنى آلت انسان ) هزارگونه اسم و لقب و كنيه داشتند . . . اين نشانه‌يى است از استغراق آن قوم در فحشاء . . .\r\nاز حسن و زيبائى جز سفيدى نمىدانستند - به همان قياس از ريشه لغوى و اصطلاحات ديگر اقوام نظير « اشكيلك » و « طوماق » و « قورمه » . . . درجه مدنيت و احكام مغولان و تركان را مىتوان شناخت . . . » « 1 »\r\n\r\nروابط بين المللى\r\nسپس ميرزا آقا خان از مختصّات تمدن جديد سخن مىگويد و مىنويسد : « يكى از مهمترين ظهورات تمدن ، توسعه مراودات و مناسبات دولتها و ملتهاست . با بسط علوم و فنون ، آميزش و اختلاط اقوام افزايش يافت . . .\r\nو مبدأ پيدايش « قوانين بين الدّول » گرديد . . . در اعصار گذشته محاربه براى افتخار و كسب شأن و ضبط ممالك و استيلاى بر خصم بود . . . امروز جنگ براى ازدياد ثروت و وسعت تجارت است . . . جنگ را نبايد امر طبيعى انگاشت بلكه بايد آن را از عوارض زندگى اجتماعى دانست . » به‌نظر ميرزا آقا خان ، انسانها مىتوانند « از راه تعاون و همكارى موجبات آسايش خود را فراهم سازند و هرقدر نيروى جنگى مخرّب‌تر باشد بيم آغاز جنگ كمتر مىشود . . . زيرا با اختراعات جديده و ترقى اسلحه جنگ ، هيچكس جرأت اينكه جنگ آغاز كند ندارد . . . » « 2 »\r\nپس ناگزير نيك‌بختى بشر را بايد در عالم دوستى و آشتى دول جستجو كرد .\r\n\r\nريشه‌ى معتقدات مذهبى\r\nميرزا آقا خان مثل بسيارى از صاحبنظران كهن « ترس و بيم » از مظاهر گوناگون طبيعت را ريشهء اديان و مذاهب قديم مىداند .\r\nمىگويد « هر طايفه‌اى دربارهء آفرينش سخنى گفته‌اند . . . هر آيينى كه ناشر و مروج ترقى ملتى باشد حق است ، و اگر مخرّب و مخالف ، يك‌سره عاطل و\r\n\r\n\r\n","description":"","footnote":"\r\n( 1 ) . انديشه‌هاى ميرزا آقا خان ، از ص 113 به‌بعد .\r\n( 2 ) . همان كتاب ، ص 115 .\r\n","page_name":" 450 ","page_number":450},
  {"content":"\r\n\r\nباطل . . . به مسأله ديانت صرفا از لحاظ ترقى هيئت اجتماع مىنگرد و همهء اديان را با همين معيار مىسنجد . . . » « 1 »\r\n« . . . نويسنده ، ذهنش متوجه به ترقى اجتماع و علوّ مقام آدمى است . به خدمت پيغمبران و فيلسوفان و پيشوايان ملى و سياسى صرفا از ديدگاه مدنيّت مىنگرد و مأموريت همگى را يك جا ، در سير تحول تاريخ مىسنجد . مطلب ديگرى كه مورد مطالعه قرار مىدهد ، رابطه و تناسب احكام هر شريعتى است با خصوصيّات آن جامعه . . . احكام تورات با احوال مردمى باديه‌نشين و متفرّق سازگار است . . . آيين كنفوسيوس مطابق زندگى ملّت متمدنى است كه گرفتار هرج‌ومرج و بندگى و ستمگرى شده باشد . احكام انجيل براى تهذيب اخلاق و رفع تعصّب و لجاج . . . به‌وجود آمد . . . و دين مبين اسلام مناسب قبايل و عشاير عرب است ، كه در آغاز امر براى معاش و زندگى ، راهى جز گله‌دارى و شبانى و جنگ و تجاوز نداشتند ولى با گذشت زمان ، در دورهء قرون وسطا در سايهء تعاليم عاليهء اسلام و با كمك دانشمندان ايران و ديگر ملل خاورميانه ، مسلمانان علمدار فرهنگ و مدنيّت جهان گرديدند .\r\nموضوع ديگر ، لزوم تحول احكام و قوانين است درگذشت زمان ، چه‌بسا ديده شده آيينى در عصرى براى ملتى سبب ترقى گردد و همان كيش براى همان قوم در عهدى ديگر عامل تنزل باشد . قانون موسى در عهد فرعون ، جهودان را از بندگى و بدبختى برهانيد . . .\r\nمسيحيان در قرون جديد ، انجيل ساختگى را بوسيدند و بر طاق كليسا نهادند و به دنياى علم و هنر قدم گذاردند و گرنه امروز « گداتر و جاهلتر » از آنها كسى نبود . . . » « 2 » چنان كه در آن هنگام كه اروپاييان تحت استيلاى پاپها و غرق خرافات بودند ، هزار بار كارشان از مسلمانان خرابتر بود و بويى از معرفت نبرده بودند . . . بر مسلمانان است كه از همه افسانه‌ها و احاديث جعلى كه طى قرون ، از هجرت نبوى تا حال ، هركس به هواى نفس خويش از روى نادانى و يا تعصّب و خودسرى پرداخته است ، چشم بپوشند و به سوى اسلام واقعى كه مبتنى بر عقل و استدلال و فرهنگ و دانش است روى آورند .\r\n\r\nلزوم تساهل و آسان‌گيرى\r\nميرزا آقا خان در اينجا كلامى نغز و جاندار دارد - فيلسوفان جهان معتقدند : « دماغى كه لطمهء اعتراضات را نبيند درست فكر نتواند كرد ، و عقلى كه صدمهء ايراد و انكار را تحمل نكند معتدل حكم\r\n\r\n\r\n","description":"","footnote":"\r\n( 1 ) . همان كتاب ، ص 125 .\r\n( 2 ) . سه مكتوب .\r\n","page_name":" 451 ","page_number":451},
  {"content":"\r\n\r\nننمايد . . . و بر نهج منطق حرف نزند . . . »\r\nبه‌نظر او ، در برخورد اديان و مذاهب مختلف با يكديگر « راه سلامت تنها در آيين مدارا و آسان‌گيرى است و همان است كه آدميان را به دين انسانيت و نوع دوستى رهنمايى مىكند . سپس مىنويسد : البته بعضى از مذاهب عالم پر است از افسانه‌هاى نادرست و قواعد مخالف عقل و قوانين مضيّع ملّت . . . « 1 »\r\nميرزا آقا خان كه ظاهرا روزى در شمار پيروان باب و جزو فرقهء ازلى بود ، پس از سالها مطالعه و تحقيق ، همه مذاهب را با برهان عقلى ، مورد نقد و سنجش قرار داد و در مورد باب و مذهب او چنين اظهار عقيده نمود : « سيد باب . . . داراى علم كافى با قدرتى وافى نبود ، . . . ناچار حجّت خدايى خود را ، عربى گفتن و نوشتن غلط ، و برهان ربوبيّت خويش را تطابق عدد ابجدى قرار داد . . . » « 2 »\r\n\r\nنظريّات و پيشنهادهاى مستشار الدوله\r\n\r\nميرزا يوسف خان مستشار الدوله\r\nغير از ميرزا ملكم خان ، و ميرزا حسين خان سپهسالار ، و ديگر مجاهدان راه آزادى ، مستشار الدوله نيز در شمار مردان پاك‌نهادى است كه صميمانه خواهان پيشرفت و ترقى ايران بودند . وى يكى از عوامل پيشرفت ايران را ، اصلاح راههاى ارتباطى و احداث راه‌آهن و تشويق اروپائيان به مهاجرت به ايران مىدانست . و معتقد بود كه از اين راهها علوم و فنون فرنگى در ايران انتشار مىيابد و موجب تحّول فكرى و اجتماعى ايران مىگردد . وى در نامهء مورخ پنجم رمضان 1280 مىنويسد : « حتى روستائيان و دهاقين و فلّاحان فرنگستان كه هر ساله چند كرور از آنها به جزاير بحر محيط ينگى دنيا مهاجرت مىكنند ؛ اگر محل مهاجرت آنها » ايران باشد ، مايه صد هزار ترقى در امر فلاحت و صنايع خواهد بود ، اما با عدم قانون » وجود يكنفر تبعهء خارجه در ايران ممكن است مايهء صد هزار خرابى و مرارت گردد .\r\nوى معتقد بود كه اگر اولياى امور ايران به كمك اروپائيان معادن گوناگون را كه در زير خاك ايران نهفته است استخراج كنند « ابواب هزار آبادى به ايران گشوده خواهد شد و\r\n\r\n\r\n","description":"","footnote":"\r\n( 1 ) . انديشه‌ها ، از ص 130 به بعد .\r\n( 2 ) . همان كتاب ، ص 134 .\r\n","page_name":" 452 ","page_number":452},
  {"content":"\r\n\r\nچندين كارهاى عمدهء نافع از قبيل راه‌آهن عمومى در ايران ، و جارى كردن آبهاى بىمصرف به صحراهاى لم‌يزرع ، و ترقى زراعت و فلاحت و غيره و غيره از همين فقره توليد خواهد شد . . . » « 1 »\r\nوى ، معتقد به اعزام محصّل به اروپا بود و چون شنيد كه دولت مصمم به فراخواندن آنهاست » ضمن نامهء محرمانه 26 جمادى الثانى 1284 به وزارت امور خارجه نوشت : « در پاريس شهرت دارد كه اولياى دولت ، شاگردان مزبور را بر اثر تلقين روسها ، به ايران برگردانده‌اند ، و مىگويند : آنهايى كه در فرانسه تحصيل نموده و تربيت مىشوند جمهورىپرست و بىدين خواهند شد . »\r\nافكار آزاديخواهانهء مستشار الدوله ، در رساله يك كلمه منعكس است . وى براى نخستين بار از حكومت ملّى سخن گفت و اعلام كرد كه منشاء قدرت دولت ارادهء جمهور است . او با مداخلهء افراد ناصالح در امور سياسى مخالف بود و مىگفت كه آشنايان به علوم سياسى ، بايد در كار سياست مداخله كنند و عموم مسلمانان و نامسلمانان در برابر قانون مساوى باشند و حكم قانون ، دربارهء شاه و گدا يكسان باشد .\r\nمستشار الدّوله با استفاده از اعلاميّه حقوق بشر و مجموعهء قوانين فرانسه ، رساله‌يى در پيرامون مساوات افراد اجتماع در برابر قانون و تأثير فضل و دانش و تخصّص در احراز مقامات مختلف و لزوم رعايت آزادى و حريّت فردى ، به رشته تحرير درآورد به اين معنى كه « هيچ‌كس را درون خانهء كسى حق دخول و تجسّس نيست و هيچ‌كس را به گناه فرد ديگرى نمىتوان عقوبت كرد ، و كسى را به صرف سوءظن نمىتوان به زندان افكند واحدى را بدون حكم قانون ، جريمه و تنبيه و سياست نمىتوان كرد . » وى در كتاب خود نوشت كه هيچ‌كس را قدرت آن نيست كه بر نفس و عرض و مال كسى تجاوز كند و هر كس مىتواند عليه ستمگران بپاخيزد و زبان و قلم خويش را در خير و صلاح عامه به كار اندازد . در فصول بعد ، از آزادى مطبوعات ، آزادى سياسى و حقوق و اختيارات مردم و لزوم تعيين ماليات برحسب ثروت ، بدون توجه به مقام و منزلت افراد ، و لزوم انتشار بودجه يا دخل و خرج دولت ، و مسئوليت وزرا و حكام در حوزهء مأموريت خود مطالب جالبى نوشت و در پيرامون آزادفكرى و آزادانديشى اروپائيان گفت كه در فرنگستان ، بدگفتن و دشنام دادن و سب كردن آنانى كه از دين و قوانين فرنگىها خارج هستند ناپسنديده و ممنوع است و دولت و مردم با دين و آيين احدى كار ندارند و كسى از كسى نمىپرسد\r\n\r\n\r\n","description":"","footnote":"\r\n( 1 ) . فكر آزادى ، از ص 183 به بعد .\r\n","page_name":" 453 ","page_number":453},
  {"content":"\r\n\r\nدر چه دين و آيين هستى و اين قسم سؤال بسيار زشت و ناپسند است .\r\nرسالهء يك كلمهء ، مطلوب عامه واقع شد و در سال 1323 كه انجمن مخفى تشكيل گرديد كتاب و راهنماى سياسى آن انجمن به‌شمار مىرفت ناظم الاسلام كرمانى كه خود از اعضاى مؤسس آن انجمن بود ، مىنويسد « نوشته‌هاى مستشار الدوله براى اعضاى انجمن مخفى ، سرمشقى وافى بود ، و درواقع دستور العملى بود كه از آن قرار رفتار مىشد . . . » « 1 »\r\nمستشار الدوله در دورهء شدت استبداد ناصر الدينشاه كه اداى كلمه « قانون » گناه نابخشودنى بود ، در دفاع از اصول آزادى و مساوات و سلطنت مشروطه ، از پاى نايستاد .\r\nدر سال 1306 كه كارگزار مهام خارجهء آذربايجان بود نامه مفصلى ، توسط حسنعلى خان گروسى ، پيشكار آن ايالت ، به مظفر الدّين ميرزاى وليعهد نوشت كه در آن ، به بيان افكار خود پرداخته و از حكومت استبدادى و رواج فساد در پايتخت ، انتقاد كرده است و حل اختلافات مملكتى و ايجاد قانون و برقرارى آزادى و مساوات و تغيير سلطنت استبدادى را به مشروطه ، لازم شمرده و خواستار قانون اساسى گرديده است . . . » « 2 »\r\n\r\nرفتار وحشيانهء عمّال ناصر الدينشاه\r\nسخنان مستشار الدوله سخت و تند بود ، و با مزاج دربار ناصر الدينشاه ، خاصه در آن ايام كه دورهء شدت استبداد بود ، هيچ سازگارى نداشت . نويسندهء با شهامت « يك كلمه » به زندان افتاد و به قزوين تبعيد شد . يك كلمه را آنقدر بر سرش كوفتند كه بر اثر عوارض آن چشمانش آب آورد و چند سال بعد در 1313 درگذشت . . . خلق تشييع جنازهء بزرگى از او كردند ، گويى عكس العمل و انفعال اكثريت مردم ، عليه جور و بيدادگرى شاه بود . . . » « 3 »\r\nمستشار الدّوله با حسن نيت فراوانى كه داشت در نامه سابق الذكر كه به سال 1306 به مظفر الدين ميرزا وليعهد نوشته بود ، مشكلات كار دولت و ملت ايران را به تفصيل بازگو مىكند و راه علاج دردها را نشان مىدهد . اينك ، جمله‌يى چند از اين نامه تاريخى را نقل مىكنيم : « . . . ممالك وسيعهء ايران كه وطن اصلى و خانهء واقعى شاهنشاه اسلام است ، به عقيدهء كافهء سياسيون در محل خوف و خطر است زيرا ، كه ترقيات شديد السرعهء همسايگان و افعال و اعمال خودسرانه و بىباكانهء درباريان ، قواى چندين هزار ساله دولت\r\n\r\n\r\n","description":"","footnote":"\r\n( 1 ) . تاريخ بيدارى ايران ، ص 177 ، چاپ دوم .\r\n( 2 ) . همان كتاب ، ذيل صفحات 204 - 186 .\r\n( 3 ) . فكر آزادى ، ، از ص 189 - 198 .\r\n","page_name":" 454 ","page_number":454},
  {"content":"\r\n\r\nايران را متلاشى نموده است . . . بايد از اعمال گذشته چشم پوشيده و شروع به تأسيس قوانين تازه نمود . . . بايد مساوات حقوقيّه به عموم اهالى و زيردستان از هر صنف و طايفه داده شود . . . آنان كه عرض و جسارت مىنمايند كه اداره و وزارتخانه‌هاى حاليّه ، ابدا عيب و نقص ندارد و محتاج به تغييرات نيست ، حرفى است بىمغز ، اين ناقص عقلان ، از طفوليت تا امروز ، به چپاول نمودن اهالى بيچاره ايران معتاد شده‌اند و همين طورها شرف و مكنت ملت را گرفته ، به خرقهء خزورشمه طلا داده‌اند و به اين حرفها ، كه علما ، خيرخواه دولت ، و ولايات منظّم و رعيت آسوده و نوكر ، دعاگو و قشون حاضر است ، خود را مادام العمر از مسئووليت دولت خارج مىدانند . . . اصلاح حال اهالى و زيردستان ، بدون قانون ، با ترقيات محيّر العقول اين زمانه مطابقت نداشته و ندارد . . . چون قانون را مضرّ به حال خود مىدانند ، تا جان در تن دارند اقدام به اين امر نخواهند كرد . . . اين خيرانديشان ! خانمان برانداز ، تا دولت ، قانونى نشود ، چشم از منافع خود نپوشند . . . پس برعهدهء مأمورين سياسى و ملكى است كه هميشه بر وفق مقتضاى عصر و احتياج زمان ، رفتار نموده ، هفته‌يى يك روز به مفاد آيه كريمهء  « وَ شاوِرْهُمْ فِي الْأَمْرِ  » به اتّفاق يكديگر از روى حقيقت در تصفيهء امور دولت و ملت شور نمايند . . . حق ، آفتابى است كه على السّويه عالم را روشن و نورانى مىكند . . . باز قسم به ذات پاك احديّت ياد مىكنم كه وضع قانون ، هرگز منافى مذهب حقّه اسلام نيست و خلل و نقصى به دين و اسلاميان نمىرساند بلكه به واسطه اجراى قانون ، اسلام و اسلاميان به قواعد مترقيه نايل مىشوند و از دستبرد اجانب خلاص و آسوده شده و در انظار اهل عالم به عظمت و بزرگى زندگى مىنمايند . . . » « 1 »\r\n\r\nحاج سياح و آثار و افكار او\r\nدر كتاب گرانقدر و پرارج خاطرات حاج سياح ، اوضاع اجتماعى ، اقتصادى و سياسى ايران در دورهء قاجاريه ، مخصوصا در عهد حكومت پنجاه سالهء ناصر الدينشاه با كمال صداقت و صراحت تصوير شده است . اين مرد بىآرام و اصلاح‌طلب پس از 18 سال دورى از وطن در بمبئى به‌وسيله آقا خان محلاتى نامه‌يى از مادر خود دريافت مىكند ، سخت متأثر مىشود و براى ديدار مادر و زيارت وطن عزيز راه ايران پيش مىگيرد . همين كه كشتى او به بندرعباس نزديك مىشود تأثر و انقلابى در خود احساس مىكند ، كه در كتاب خاطرات او منعكس است : « . . . اول خاك فارس ، وطن محترم من است ، نسيم وطن به رخسارم وزيده ، لذّت ديگرى درك كردم لكن اين نسيم را عفونت ظلم و بىنظمى و بىترتيبى ، زهرآگين\r\n\r\n\r\n","description":"","footnote":"\r\n( 1 ) . ناظم الاسلام ، تاريخ بيدارى ايران ، از ص 186 به بعد ( به اختصار ) .\r\n","page_name":" 455 ","page_number":455},
  {"content":"\r\n\r\nكرده ، از طرفى شادى وصول به وطن ، از طرف ديگر از اندوه خرابى آن ، حالى به من دست داد كه نمىتوانم شرح بدهم . . . » « 1 » پس از ورود به بندر بوشهر مىبيند كه اين شهر مستعد نيز مانند بندرعباس ، وضعى درهم و آشفته دارد و به چشم خود مىبيند كه اين شهر « غسّالخانه » ندارد و زنى مرده را ، در آب دريا غسل مىدهند .\r\nبا تأسف بسيار مىنويسد : « . . . وضع ايران را عجيب مىبينم مدت مديدى خارجه را ديده‌ام و تأسفها بر حال حاضر ايران ، وطن محبوب دارم كه زياد در حال تنزّل است ، همه به ظاهرسازى اكتفا مىكنند . پس از 18 سال دورى ، انتظار داشتم كه تغييراتى در وضع مملكت انجام يافته و مردم در رفاه ، و شهرها آباد شده باشد ، ولى با ديدن بندر بوشهر معلوم گشت كه انتظارى بيهوده داشته‌ام . . . »\r\n\r\nمظالم احتشام السّلطنه و نايب او\r\n« حكومت تمام بنادر با احتشام الدوله است كه نايب الحكومه او حاجى ابراهيم خان است ، و دست تعدى هردو به سر بيچارگان دراز است ، به‌طوريكه به هيچ‌چيز كسى كه دچار غضب ايشان مىشود ابقا نمىكنند و كسى قدرت اظهار شكايت ندارد ، چه سرها بريده‌اند و چه اعضا قطع كرده ، مال‌ها برده‌اند ، چنان كه مردم محرمانه مىگويند . » « 2 »\r\nدر برازجان ، محرمانه از ميزبان خود از وضع عمومى سؤال مىكند ، او مىگويد :\r\n« معتمد الدوله ، شخص بىرحم ، و خونخواريست كه به محض نسبت دزدى ، سر مىبرد و از اين بابت راهها امن است . لكن ظلم عمّال حكومت نهايت نداد ، بزرگان اين اطراف را به قتل رسانيده ، حيدر خان را كه شخص معروف و متمّولى بود در اينجا كشته و هرچه داشت برد در منزل فرداى شما ، حسن عليخان خشى را كه شخص بسيار معتبرى بود به قتل رسانيده و هرچه داشت تصرف كرد . فعلا تمام اين صفحات چون ميّت در دست غسّال است . . . » « 4 »\r\nحاج سياح قبل از ورود به شيراز وارد كاروانسراى : « زنيان » ، مىشود مىبيند « تلگرافچى انگليسى آنجا را تصاحب كرده به مسافرى كه وارد شده بود فحش مىداد ، كه چرا آنجا منزل كرده است ، گفتم : آقا اينجا را براى عموم ساخته‌اند ، شما بناحق تصرف كرده‌ايد ، باوجود ادّعاى تمدن ، مردم را مانع شده ناسزا هم مىگوييد . من هيچ جاى دنيا نديدم خارجيان اين‌قدر تسلط پيدا كنند ، گفت : تقصير از بزرگان شماست كه براى ما\r\n\r\n\r\n","description":"","footnote":"\r\n( 1 ) . خاطرات حاج سياح ، به كوشش حميد سيّاح ، ص 11 .\r\n( 2 ) و ( 4 ) . همان كتاب ، ص 12 و 13 .\r\n","page_name":" 456 ","page_number":456},
  {"content":"\r\n\r\nحدّى نگذاشته‌اند . با كمال تاسف تصديقش كردم . . . » « 1 »\r\nدر شيراز حاج سياح با شخصيّتهاى مختلفى ملاقات و با آنان بحثهاى سياسى مىكند و به درد دل آنان گوش مىدهد . . . همه مىگفتند ايشان بسيار مظلوم واقع شده‌اند . . . »\r\n\r\nحقوق بشر در ايران عهد ناصرى\r\n\r\nمظالم و قدرت نامحدود حكّام و استانداران ، قبل از استقرار مشروطيّت\r\nفرهاد ميرزا يكصد و بيست هزار تومان ، و يكصد و بيست قاطر گرفته پولها را بار آنها كرده و 125 طاقه شال كشمير هم گرفته روى بارها كشيده براى شاه به تهران فرستاده است ، غير از آنچه براى خود گرفته ، و از حاجى ميرزا محمد معدّل الملك هم 14 هزار تومان گرفته است . » بعد از مظالم و اختيارات نامحدود معتمد الدوله ، و حمايت دربار از او سخن مىگويد و مىنويسد كه معتمد الدوله در خارج شهر ، در دروازهء قصابخانه بناى مدّورى ساخته و به هركس تهمت دزدى زنند ، او را زنده در گچ مىگيرند . بعد مىنويسد معتمد الدوله بيدادگر ، دو كار خير انجام داده است يكى كوتاه كردن دست اشرار و دزدان و ديگرى كم كردن نفوذ ملاهاى منحرف است . شاهزاده ، فهم و سوادش از اكثر اين ملاها بيشتر و خودش اديب است و خلافهاى اينها را مىداند . »\r\nحاج سياح بنا به دعوت معتمد الدوله به ملاقات او مىرود و بين طرفين سؤال و جوابهايى درمىگيرد . معتمد الدوله مىپرسد « نظم حاليه فارس را چگونه مىبيند ؟ » گفتم :\r\n« قحط اشرار شده كسى را باقى نگذاشته‌اند ، لكن اين نظم شخصى است با حضرت اقدس و الا هست و با رفتن شما مىرود » فرمود : « غير از سر بريدن و دست و پا بريدن و شكم پاره كردن ، به خرج ايرانى نمىرود » گفتم : « از تربيت نبايد غفلت كرد . اين افعال ناشايسته از جهالت ناشى مىشود ، اگر از كوچكى ، مردم را تربيت ، و قبح اين اعمال را خاطرنشان كنند . مردم خود ترك اينكارها مىكنند . » فرمود : « به تو نصيحت مىكنم در ايران ، حرف تمدن به زبان نياور كه براى تو خطر جانى دارد . »\r\nدر شيراز ، تاجرى با حاج سياح ضمن درد دل مىگويد : « من تجارت دارم و تا چند پشت پدرانم در اين كار بوده و زحمت كشيده‌اند . با همهء اينها به قدر يك نايب الحكومه بوشهر ثروت ندارم . در ايران ، حكومت و رياست است كه گنج باد آورد است . هرقدر\r\n\r\n\r\n","description":"","footnote":"\r\n( 1 ) . خاطرات ، ص 15 به بعد .\r\n","page_name":" 457 ","page_number":457},
  {"content":"\r\n\r\nحكمران شقىتر و بىرحم‌تر است و مردم را بيشتر قتل و غارت مىكند ، در نزد دولت محترمتر و معتبرتر است . » حاج ميرزا محمود گفت : « خير ، از حكومت هم بهتر كار ملايى است كه خطر حكومت را ندارد ، هرچه مىكند منع و مذمّت ندارد ، معزولى ندارد ، از دخل خود به كسى نمىدهد ، از همه راحت‌تر است و بهتر عيش مىكند . صدر مجلس را مىگيرد ، دستش را مىبوسند . . . از هر تكليف آزاد است . . . برنده‌ترين اسلحه‌اش تكفير است . . . آيا در دنيا از اين طايفه خوشبخت‌تر وجود دارد ؟ » همه تصديق كردند . . . » « 1 » محمد حسن گفت : « آقايان ، اين سخنها محرمانه است بايد حرف حق را در ايران دفن كرد ، ما هم بايد اين كلمات را در اين باغ دفن كنيم . » گفتم : « واقعا تقيه و خوددارى از حق گفتن ، مشكلتر از تشنگى و آب حاضر ننوشيدن است . من در ممالك آزاد به آزادى عادت كرده‌ام . » « 2 »\r\nحاج سياح پس از ورود به اصفهان با ظلّ السلطان ملاقات مىكند ، شاهزاده به او مىگويد : « خواهش دارم با من بىملاحظه صحبت بدارى . » من هم از وضع ترقيات ممالك و خرابى ايران شرحى بيان كردم در آخر فرمود : « تو تازه به ايران وارد شده و از اوضاع بىخبرى البته در ايران از نظم و عدل و ترقى و تمدن حرفى بگويى به خرج نمىرود سهل است ، سبب اتهام و گرفتارى مىشود » تشكر نموده گفتم : « اين نصيحت را حاجى معتمد الدوله هم به من كرده است . . . » « 3 »\r\n\r\nدربار و حكومت مطلقهء ظل السّلطان\r\nحاج سياح در جاى ديگر از كتاب خود دربارهء ظلّ السلطان مىنويسد كه او « . . . دربار و سوار و تجملاتى دارد كه براى يك پادشاه بزرگ يك مملكت بزرگ زياد است . هزاران نفوس در حضر و سفر ، هريك براى خدمتى ، معطل از كارهاى لازمه زندگى بشريّت هستند و اينان هريك ، چندين نفر اهل خانه و كسان و بستگان و خدّام دارند . همه بيكار و از اين راه ، معيشت با رفاهيت مىكنند و اندوخته‌ها دارند . تشكيلات شاهزاده معتمد الدوله و هريك از اعمام ، بنى اعمام و برادران و اولاد برادران و اولاد خواهران پادشاه و هريك از پسران شاه و بستگان و اقوام مادرى هريك از ايشان ، از اين قبيل تجملات و اندوخته‌ها دارند و هريك ، املاكى در نقاط مختلف ايران تمّلك كرده‌اند . انسان حيرت مىكند از اينكه\r\n\r\n\r\n","description":"","footnote":"\r\n( 1 ) . البته منظور گوينده روحانيون منحرف است\r\n( 2 ) . سفرنامه حاج سياح ، از ص 20 به بعد .\r\n( 3 ) . همان كتاب ، ص 37 .\r\n","page_name":" 458 ","page_number":458},
  {"content":"\r\n\r\nاين‌قدر اشخاص بىشغل و كار ، با اين ثروتها ، براى چه ابدا كارى كه براى ملت و مملكت به كار آيد ، ندارند . . . »\r\n\r\nوضع مردم\r\n« از طرف ديگر اگر گردش كنى ، ولايات و دهات و رعايا را مىبينى ، هزاران نفر به‌قدر يك نفر از اينان ثروت و اسباب زندگى ندارند ، حتى بسيارى ساتر عورت ندارند و گاهى در شبانه‌روز به غير علف صحرايى نمىيابند ، اين افراط و تفريط ، يك مملكت را قطعا دچار نابودى و اضمحلال خواهد كرد ، و در هيچ نقطهء عالم اين ترتيبات جارى نيست . . . » « 1 » سپس حاج سياح مىنويسد : ثروت بيكران ظل السلطان و اعوان و انصار و بستگان او ، تمام ، از يك ولايت دريافت شده ، حالا عاقل بايد تصور كند كه براى گرفتن اين مقدار اموال مردم ، چه جانها تلف شده ، و چه شكنجه و حبس و زنجيرها و چوب و فلك و تازيانه استعمال شده و چه دلها سوخته و چه اشكها ريخته و چه آهها به آسمان بلند شده و چه ناله‌ها اوج گرفته ؟ » در حال سوارى ، ظل السلطان از او مىپرسد در شيراز حاج معتمد الدّوله را ديدى ؟ گفتم بلى دروازهء قصّابخانه را هم ديدم ، گفت مىدانم چه مىگويى من با اينكه پسر ارشد پادشاهم ، در تمام عمرم به قدر يك روز حاجى معتمد الدّوله قتل نفس نكرده‌ام . . . بعد به حاج سياح مىگويد : « نمىدانى اين عنوان بابيگرى چه خدمتها به اغراض ملاها و امرا كرده ، شاه هم خوب وسيله‌يى بدست آورده و عده‌يى از مردم را به اين تهمت پامال نموده است . » « 2 »\r\nحاج سياح در صفحهء 57 سفرنامه خود مىنويسد : « در نراق ، چند ورق قرآن نيمه‌سوخته را بيرون آوردند كه اين كار بابيان است ، دولت ، مصطفى خان عرب را مأمور كرد و او با ملّاى محل يعنى حاج ميرزا محمد ، شريك و همدست شده به جان مردم افتادند . مردم را براى تحقيق در يك‌جا جمع كردند ، به محض اجتماع بدون سؤال و جواب همه را دستگير كرده ، بسيارى را كشتند و تمام خانه‌ها را غارت كردند . زن و مرد و صغير و كبير آواره به اطراف شدند . . . قحط عمومى پديد آمد . . . » حاج سياح ، پس از رسيدن به محلات و ملاقات مادر ، راه تهران پيش مىگيرد و از اينكه در طول دهها سال كمترين تغييرى در اوضاع مملكت پديد نيامده ، اظهار تأسف مىكند و مىنويسد : « راهها چنان كه در اول خلقت عالم بوده اصلاحى نشده ، معدنها زير خاك پنهان ، صحراها باير و مردم در نهايت عسرتند ، افسوس كه اين مملكت در دست ما جاهلان ، مظلوم مانده\r\n\r\n\r\n","description":"","footnote":"\r\n( 1 ) . همان كتاب ، ص 39 به بعد .\r\n( 2 ) . سفرنامهء حاج سياح ، ص 40 .\r\n","page_name":" 459 ","page_number":459},
  {"content":"\r\n\r\nاست . . . » « 1 »\r\nبراى اينكه بيشتر با اوضاع آشفتهء اجتماعى ايران ، قبل از استقرار مشروطيت آشنا شويم جمله‌يى چند از كتاب وقايع اتفاقيه نقل مىكنيم :\r\nاز غرّهء جمادى الاولى تا 27 جمادى الاولى 1291 قمرى : « هفده نفر دزد را كه قبل از ورود نوّاب اشرف و الا حسام السلطنه گرفته محبوس بودند ، پانزده نفر از آنها را نواب و الا فرمودند در ميدان توپخانه سر بريده و شكم پاره نمودند . و دو نفر را دست بريدند . . . » « 2 »\r\nاز چهارم ربيع الثانى تا سلخ ربيع الثانى 1291 :\r\n« نواب جمال الدين ميرزا كه از بابت باقى مالياتى در حبس بود ، دو هزار تومان از بابت باقى مالياتى و هشت هزار تومان به نواب و الا حسام السّلطنه داد و مستخلص گرديد ، شش هزار تومان ديگر را جناب ظهير الدوله قبول نموده كه رفع و رجوع نمايند . » « 3 »\r\n« دو روز قبل ، زنها هجوم كرده در منزل حكومت به جهت نان ، محمد رضا خان بيگلر بيگى خواسته كه برود خدمت حكومت ، زنها مشار اليه را از اسب به زير مىكشند ، خواستند اذيّت كنند ، فراشان حكومتى رسيدند و زنها را دور كردند ، بعد كه بيگلر بيگى مىرود خدمت حكومت ، حكومت تغيّر زيادى به مشار اليه مىنمايد . » « 4 »\r\nاز 4 جمادى الاولى 1299 :\r\n« شب‌هنگام در بازار وكيل دكان صرافى را بريده‌اند ، چون شمش نقره در آن دكان سراغ داشتند ، به هواى آن رفته بودند ، ولى چيزى از آن شمش نقره به دست نياورده‌اند ، قدرى پول برده‌اند . اين اوقات شبها دكان و خانه ، بيشتر از سابق بريده مىشود و دزد هم به قرارى كه مىگويند از عمله‌جات حاجى آقا جان فراشباشى بيگلر بيگى است و هرچه سرقت مىشود ديگر ممكن نيست كه پيدا شود و دزد را به دست نمىدهند . » « 5 »\r\n« جناب صاحب ديوان ، يكى از انباردارهاى معتبر شيراز را گرفته از بابت مغشوش بودن جنس ، و مىخواستند او را نسق نمايند ، جناب شيخ الاسلام توسط نموده ، چوب زيادى زدند و عمّامه دور گردنش انداختند ، در بازارها گردانيدند . » « 6 »\r\n\r\n\r\n","description":"","footnote":"\r\n( 1 ) . همان كتاب ، ص 65 .\r\n( 2 ) . كتاب وقايع اتفاقيه ( مجموعه گزارشهاى حفيه‌نويسان انگليس در ولايات جنوبى ايران از سال 1291 تا 1332 قمرى ) ، به كوشش سعيدى سيرجانى ، تهران خردادماه 1361 ، ص 10 .\r\n( 3 ) . همان كتاب ، ص 8 .\r\n( 4 ) . همان كتاب ، ص 103 .\r\n( 5 ) . وقايع اتفاقيه ، ص 153 .\r\n( 6 ) . همان كتاب ، ص 269 .\r\n","page_name":" 460 ","page_number":460},
  {"content":"\r\n\r\n« ديگر آنكه سارق دست بريده ، كه دو سه ماه قبل گرفتار شده بود و به اصفهان فرستاده بودند و از آنجا جناب صاحب ديوان به شيراز آورده بود ، همان روزى كه آدم قوام الملك را سر بريدند او را هم سر بريدند . « 1 »\r\n« ديگر آنكه يهوديها ، يك هفته روزه داشتند ، شب و روز در مساجد خود پاى تورات دعاى باران مىكردند ، الحمد لله بعد از زلزله چندين ساعت باران خوبى آمد خلق از اضطراب بيرون آمدند . » « 2 »\r\nاز 27 ذيقعده 1310 مطابق 12 جون 1893 :\r\n« دوسه روز است كه نان قدرى فراوان است ، جهت اين است كه از طرف حكومت حكم شده خبّازان نان را يك من چهار عباسى بفروشند و نيز حكم شده جنس نو ، و هرچه وارد شهر مىكنند به هر تسعيرى كه مىخواهند بفروشند . . . » « 3 »\r\nاز غره محرم 1311 در شيراز :\r\n« بعضى از اقمشهء تجار خارجه و داخله را در صحراى بيضا برده بودند ، دزد آنها بدست آمده و بعضى از تنخواه هم پيدا شده است . » « 4 »\r\n« ديگر آنكه يك نفر آباده‌اى در راه آباده مىخواسته طفلى را برهنه كند ، فرياد و صدا مىكند ، او را خفه كرده بود . اين خبر به حكومت رسيد ، قاتل را در آباده گرفته آوردند به شيراز بردند در ميدان ، سر او را بريدند . » « 5 »\r\n« ديگر آنكه شخصى ارسنجانى عموى خود را كشته بود مأمور حكومت رفته او را به شهر آوردند و در ميدان توپخانه سر او را بريدند . » « 6 »\r\n« ديگر آنكه به جهت اين معجزه‌اى كه در بادكوبه روز عاشورا واقع شده ، در مسجد وكيل بنا به خواهش حاجى سيد على اكبر ، جناب صاحب اختيار ، سه شب چراغان نمودند . » « 7 »\r\n« ديگر آنكه دو نفر سرباز از فوج ساعد السّلطنه ميان ظهر مست كرده دست به قمه در ميان بازار وكيل بدمستى مىكردند ، اهل بازار را قريب 20 نفر زخمى كرده بودند ساعد السّلطنه خودش سوار شده مىرود تنبيه زياد مىكند . مجروحين اهل بازار را مىآورند در منزل حكومت ، جرّاح آوردند زخمهاى آنها را بستند و قرار شد\r\n\r\n\r\n","description":"","footnote":"\r\n( 1 ) . همان كتاب ، ص 269 .\r\n( 2 ) . همان كتاب ، ص 541 .\r\n( 3 ) . وقايع التفاقيه ، ص 432 .\r\n( 4 ) تا ( 7 ) . از همان كتاب ، ص 435 ، 436 ، 437 .\r\n","page_name":" 461 ","page_number":461},
  {"content":"\r\n\r\nساعد السلطنه ديهء زخمهاى آنها را بدهد . » « 1 »\r\nجمادى الاولى 1317 :\r\n« خسرو گبر ، نذرى كرده بود كه روى قبر خواجه حافظ ، بقعه‌اى بسازد ، قريب صد تومانى هم به حاجى سيد على اكبر و ميرزا هدايت الله پيش‌نماز و بعضى از علما داده بود كه مانع از ساختن نشوند . بعد ، از آهن و تخته بقعه قشنگى مىسازد . حاج سيد على اكبر جمعيّتى برمىدارد مىبرد در حافظيه ، بقعه را خراب مىكند . حكومت ابدا درصدد مؤاخذه حاج سيد على اكبر برنيامده است ولى مردم خيلى به حاجى فحش مىدهند . « 2 »\r\n« از قرار مذكور ، مظفّر نظام كه به اصطهبانات رفته بود لابد شده ، توپ بسته به شهر اصطهبانات ، خيلى جاها را خراب كرده و قريب بيست سى نفر هم كشته شده‌اند . » « 3 » ( 29 رمضان 1317 )\r\n« شخص خبّازى نان به سنگ كم فروخته بود به جناب سهام الدّوله عرض مىكنند ، مىفرستد او را آورده چوب زيادى مىزنند و او را مهار كرده در بازار مىگردانند . » « 4 » ( 30 ذيقعده 1321 )\r\nمظالمى كه ذكر كرديم نمونه و نمو دارى بود از وضع قضايى و سازمان حكومتى و ادارى ايران قبل از استقرار مشروطيت . « 5 » »\r\n\r\nديگر مجاهدين راه آزادى و قانون\r\n\r\nشيخ احمد روحى\r\nروحى يكى از ترقىخواهان و اصلاح‌طلبان عصر ناصرى و از مشاهير ازليان و داماد ميرزا يحيى نورى معروف به صبح ازل و مترجم كتاب حاجى بابا از انگليسى به فارسى و ژيل بلاس  ( Gil Blas )  از فرانسه به فارسى است و يكى از تأليفات مهم او هشت بهشت است كه كتاب مبسوط مفصلى است ،\r\n\r\n\r\n","description":"","footnote":"\r\n( 1 ) . همان كتاب ، ص 437 .\r\n( 2 ) . همان كتاب ، ص 582 .\r\n( 3 ) . همان كتاب ، ص 596 .\r\n( 4 ) . همان كتاب ، ص 731 .\r\n( 5 ) . مواردى كه ذكر كرديم به پيشنهاد دوست و همكار فاضل ارجمند آقاى حسين شهسوارانى ، از كتابخانه خصوصى آقاى دكتر سهيدى رئيس محترم بيمارستان سارى استنساخ و نقل گرديده است .\r\n","page_name":" 462 ","page_number":462},
  {"content":"\r\n\r\nدر شرح عقايد ازليان از فرق بابيّه و رد طريقه بهاييان و علل و اسباب افتراق بابيه به ازلى و بهايى و فلسفهء اين مذهب جديد ، كه باب آورده ، و علاوه بر مباحث مذهبى و جدلى مشتمل است بر فوايد كثير و مهمى از تاريخ وقايع دوره اول بابيّه و تراجم احوال عدهء كثيرى از قدماء ايشان ، و كتاب مزبور يكى از مآخذ عمدهء مرحوم ادوارد براون ، مستشرق معروف انگليسى بوده است . . . روحى مرد فاضل ، مطّلع و هنرمند باذوقى بوده و طبع شعر نيز داشته و « روحى » تخلّص شعرى وى بوده و از مطالعهء ترجمه حاجى بابا به فارسى روان شيواى سليس كه به اهتمام او به عمل آمده و به توسط ميجر فيلوت  ( Magar a . c Phillot )  انگليسى با توضيحات و حواشى به انگليسى در سنه 1905 ميلادى در كلكته به طبع رسيده است ، واضح مىشود كه شيخ احمد روحى ، علاوه بر فضايل ديگر ، يكى از نويسندگان زبردست زبان فارسى بوده است . تولد وى در سنهء 1263 قمرى ، به روايتى ديگر در 1272 قمرى ، در شهر كرمان بوده ، و تحصيلات اوليّه خود را از علوم عربيه و فقه و اصول و حديث ، در همان شهر نزد پدر خود آخوند ملا محمد كرمانى ، كه از علماى كرمان بود به اتمام رسانيده است و سپس در سنهء 1302 قمرى با ميرزا آقا خان كرمانى كه وى نيز از مشاهير ازليان زمان خود بوده به اصفهان و تهران و رشت و از آنجا در حدود 1305 قمرى به اسلامبول سفر كرده‌اند و در اين شهر اخير بالاخره رحل اقامت افكنده‌اند . . . و در آنجا شيخ احمد روحى زبانهاى انگليسى و فرانسه و تركى عثمانى را فرا گرفت . »\r\n\r\nآشنايى با آزاديخواهان\r\nدر اسلامبول ، روحى پس از آشنايى با خبير الملك به اتفاق ميرزا آقا خان كرمانى در حلقهء ارادت سيد جمال الدين اسدآبادى كه در آن اوقات سنهء ( 1309 يا 1310 قمرى ) برحسب دعوت سلطان عبد الحميد به اسلامبول آمده و در آنجا مقيم بود وارد گرديدند و به همراهى و هواخواهى او ، شروع به تبليغ اصول آزادى و مشروطيت ، و ارسال مكاتيب به اطراف ايران و عراق عرب و تهييج روساى روحانى شيعه ، برضد ناصر الدينشاه و ميرزا على اصغر خان امين السّلطان و حكومت استبدادى ايران نمودند ، اولياء دولت ايران از اين‌گونه حركات مشوّش شده به وسيله سفير خود در اسلامبول ، دستگيرى آن سه نفر را درخواست كردند . . . سلطان ، آن سه تن را به طرابوزان تبعيد و در آنجا محبوس نمود . پس از قتل ناصر الدينشاه ، دولت ايران ، رسما به باب عالى شكايت نمود و آنها را قاتل ناصر الدينشاه معرفى كرد و جدا تسليم ايشان را به دولت ايران ، درخواست نمود . مأمورين عثمانى ، آن سه نفر را ، چنان كه\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nقبلا گفتم ، به مأمورين دولت ايران تسليم كردند و ايشان آنها را به تبريز آوردند ، و محمد على ميرزا قاجار ، كه به تازگى در آن ايام وليعهد شده بود شبانه حضرات را در خانه مخصوص خود محبوس نمود و چند روزى از آنها به عناوين مختلف استنطاقاتى به عمل آمد .\r\n\r\nقتل فجيع آنان به فرمان محمد على ميرزا\r\nبالاخره در روز چهارم يا ششم ماه صفر 1314 قمرى ، محمد على ميرزا ، در حفيه آنها را در همان خانه اختصاصى خود در زير درخت نسترن ، يكىيكى را داد سر بريدند ، درحالىكه خودش در بالاخانه نشسته تماشا مىكرد و سپس پوست سر آنها را به رسم منفور و وحشيانه آن عصر كشيده پر از كاه نموده به تهران فرستادند ، و نعشهاى آنها را همان شب ، در « داغ‌پولى » زير ديوار گذارده ، ديوار را روى نعشها خراب كردند . شب بعد ميرزا صالح خان وزير اكرم ، نايب الحكومه آذربايجان محرمانه فرستاد و نعشها را بيرون آورده و غسل داده و كفن نموده و در قبرستان همان محله دفن كردند . . . » « 1 »\r\n« شيخ احمد روحى ، كه تشنهء آزادى و اصلاحات اجتماعى بود ، چند ساعت پيش از كشته شدن به ميرزا صالح خان وزير اكرم نايب الحكومهء آذربايجان گفته بود : « ميدانى اين چه زنجيرى است كه به گردن ما زده‌اند ؟ اگر مىدانستيد ، اين زنجير را از طلا درست نموده روزى يك مرتبه به زيارت آن مىآمديد . . . » « 2 »\r\nشيخ احمد ، مردى فاضل و مطلع و هنرمند و باذوق بود و طبع شعر نيز داشت . . .\r\nراجع به بابى يا بهايى بودن ميرزا آقا خان كرمانى و شيخ احمد روحى شايد بتوان قبول كرد كه اين دو مرد صاحبنظر ، در عنفوان شباب چندى به اين افكار تمايلى نشان داده باشند ، آنچه مسلم است حدود فكر و انديشهء آنها مخصوصا پس از آمدن به اسلامبول و آشنايى با علوم و معارف جديد بسيار بالاتر از آن بود كه تحت تأثير گفته‌هاى با بيان يا بهائيان قرار گيرند . . .\r\n\r\nميرزا حبيب اصفهانى\r\nيكى از نويسندگان باذوق و آزادانديش ايران ، در اوايل قرن چهارم هجرى ، ميرزا حبيب اصفهانى است كه با شيخ احمد روحى\r\n\r\n\r\n","description":"","footnote":"\r\n( 1 ) . نقل و تلخيص از مجله يادگار ، سال سوم ، شمارهء دهم ، از ص 17 به بعد .\r\n( 2 ) . تاريخ بيدارى ايرانيان ، ص 155 .\r\n","page_name":" 464 ","page_number":464},
  {"content":"\r\n\r\nآشنايى و معاشرت داشته است . وى در ايام اقامت در استانبول به تدريس زبان فارسى مشغول بود و در همانجا تصميم گرفت كه دستور زبان فارسى يا دستور سخن را به رشتهء تحرير درآورد و ظاهرا همين كتاب ، راهنماى ديگران و از جمله ميرزا عبد العظيم خان گركانى در تاليف سه دوره صرف و نحو فارسى گرديده است .\r\n\r\nارزش كتاب حاجى بابا اصفهانى\r\nشاهكار زندگى ميرزا حبيب ، ترجمهء كتاب حاجى بابا در اصفهان است « در باب كتاب حاجى بابا ، سيد محمد على جمال‌زاده اخيرا به اين نتيجه رسيده كه ترجمهء اين كتاب با آن عبارت شيرين و پخته و ممتاز و مشحون از لطايف ادبى ، جز به قلم ميرزا حبيب اصفهانى انجام نگرفته است ، و پس از آن مجتبى مينوى در بازگشت از سفر تركيه ، عكس آثار خطى و چاپ شدهء ميرزا حبيب را كه در كتابخانه دانشگاه استانبول موجود و ترجمهء حاجى بابا اصفهانى نيز جزو آنها بود ، به ارمغان آورد و با پيدا شدن عين ترجمه به خط ميرزا حبيب و مخصوصا مقدمهء كوتاهى كه مترجم بر آن نوشته و عينا نقل مىشود ، ديگر شبهه و ترديدى باقى نمىماند كه اين كتاب انتقادى و آموزنده را ميرزا حبيب خود ، از ترجمهء فرانسوى آن ، به فارسى درآورده است . »\r\nاينك مقدمه :\r\n« كتاب حاجى بابا در اصفهان ، كه از زبان انگليسى به فرانسوى و از زبان فرانسوى به فارسى به اهتمام بندهء كمينه حبيب اصفهانى كه با زبان عام‌فهم و خاص‌پسند ، و با اصطلاحاتى معروف و مشهور ترجمه شده است و حسن و قبح و فايده‌مندى و ضرررسانيش حواله به مؤلف اصلى شده ، و نسخهء حاجى بابا در لندن نسخه ديگر است كه در آن تزييف ( يعنى خوار شمردن ) انگلستان است ، چنان كه در اين ، تزييف ايرانيان است ، بلكه تزييف مسلمانان عموما ، و انشاء اللّه آن هم ترجمه خواهد شد و مترجم مورد مؤاخذه از جانب شرع و عرف نخواهد گرديد :\r\n من نه اين ، از جيب و انبان گفته‌ام * آنچه را گوينده گفت ، آن گفته‌ام \r\nموريه و كتاب حاجى بابا : حاجى بابا كتابى است كه آن را جيمز موريه به قصد انتقاد از ايرانيان و نمودن و نشان دادن جهات زشت آداب و رسوم ايرانى ، به رشته تحرير كشيده است .\r\nجيمز موريه اصلا از مردم فرانسه و تبعهء انگليس بود . وى در سال 1194 ه . ق در\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n« ازمير » متولد شد و در آنجا با آداب شرقى و زبانهاى تركى و فارسى آشنا شد . پدرش كه كنسول انگليس در استانبول بود او را هم ، وارد خدمت وزارت امور خارجه انگليس كرد . . . » « 1 »\r\nموريه جمعا 6 سال به سمت منشيگرى سفارت ، در ايران ماند و با بسيارى از آداب و اخلاق ايرانيان آشنا شد . كتاب حاجى بابا پس از مراجعت به انگلستان منتشر شد . عده‌يى مندرجات آن را خسته‌كننده و تكرارى شمردند و بعضى مطالب آن را شايستهء آن دانستند كه با داستان ژيل بلاس اثر « لسار » در يك رديف قرار داده شود . با اينكه موريه در تحرير مطالب و تصوير معايب اخلاقى و اجتماعى ايرانيان بىطرف نبوده است معذلك كتاب او براى بيدارى و انتباه جامعهء ايرانى اثرى است كم‌نظير ، نثرى كه در ترجمه ميرزا حبيب به كار رفته از بهترين نثرهاى عهد اخير است . سرتاسر كتاب با اشعار مناسب از خود مترجم و استادان سخن فارسى ، و آيات و احاديث و امثال و اصطلاحات ، چنان مشحون و آراسته است كه گويى در اصل به زبان فارسى نوشته شده است . و به گفته ملك الشعراى بهار « گاهى در سلامت انسجام و لطافت و پختگى مقلّد گلستان و گاه در مجسّم ساختن داستانها و تحريك نفوس و ايجاد هيجان در خواننده نظير نثرهاى فرنگستان است . هم ساده است و هم فنى ، هم با اصول كهنه‌كارى استادان نثر موافق و هم با اسلوب تازه و طرز نو ، همداستان ، و از جملهء يكى از شاهكارها قرن سيزدهم هجرى است . . . » « 2 »\r\n\r\nفعاليّتهاى اجتماعى و سياسى عليه استبداد ناصرى\r\n\r\nاعلاميه محرمانه مجمع آدميت\r\nيكى از اقدامات متهوّرانه مجمع آدميت اين بود كه در اواخر سلطنت ناصر الدينشاه ، 24 نفر از رؤساى جوامع آدميت در تهران گرد آمدند و اعلاميه‌يى منتشر ساختند و مظالم و بىكفايتى شاه و گردانندگان حكومت قاجاريّه را در سراسر ايران برملا ساختند ، كه چكيده‌ى آن اين است : « . . . هرج‌ومرج امور دولت و فلاكت آحاد ملت همان است كه مىبينيد ، در هيچ نقطهء روى زمين ، هيچ ايل وحشى نيست كه به قدر خلق ايران از حقوق آدميت محروم\r\n\r\n\r\n","description":"","footnote":"\r\n( 1 ) . نقل و تلخيص از كتاب صبا تا نيما ، ج 1 ، ص 395 به بعد\r\n( 2 ) . سبك‌شناسى ، ج 3 ، ص 366 .\r\n","page_name":" 466 ","page_number":466},
  {"content":"\r\n\r\nمانده باشد . فقر ، قحطى ، اسيرى ، ذلت ، رسوايى ، هيچ بلّيه نمانده كه بر سر اين ملك و ملّت جمع نكرده باشند .\r\nآنچه داشتيم گرفتند ، آنچه بود خراب كردند . آنچه توانستند فروختند و آنچه هم باقيمانده همه را يقينا به باد فنا خواهند داد . بعد از 50 سال سلطنت و پس از آنكه ايران را مبدل به يك قبرستان ساختند ، حال تازه در تهران مىخواهد قانون بگذرانند - مقصود واضح است : همان فريب خلق و همان كامرانى و ظلم كه در اين مدت مديد ، سنت اولياى اين سلطنت بوده است ، از يك دستگاهى كه بنيانش تماما بر غصب و بر ظلم باشد چه قانونى مىتوان منتظر بود . غاصبين حقوق ملت در دنيا فقط يك قانون شناخته‌اند : پول بده و الا سرت را مىبرم . غلام ما بشو ، و الا شكمت را پاره مىكنم ؟ آنچه مىكنم همه را تحسين كن و الا تو را و خانه تو را و عيال تو را آتش مىزنم . گوش كنيد اى برادران عزيز ، گوش كنيد - در تحقيق امور ملل ، اول نكته كه بر عموم اولياى عالم ثابت شده آن است كه وجود « قانون » در هيچ ملك ظاهر نمىشود مگر به همدستى سه قدرت جداگانه : 1 . قدرت وضع قانون ، به وسيله نمايندگان مردم ، 2 . قدرت اجراى قانون ، به‌وسيله قوه « مجريه » ، 3 .\r\nقدرت مراقبت اجراى قانون به‌وسيله قوهء قضائيّه » . . . » سپس نويسندگان اعلاميّه خطاب به خوانندگان خود مىگويند « . . . به صراحت خبر مىدهيم كه اين مجلس ملّى براى خلق خالى از نتايج كلى نخواهد بود . . . امروز جميع آدميان اين ملك ، دوست و برادر و همدست و فدوى شما هستند ، در عوض اين ارادت و محبّت عام ، از خلق هيچ توقعى نداريم مگر صفاى آدميت و فكر همت و رستگارى - در مراحل اين اتحاد نجات‌بخش ، هيچ اقدام ، هيچ حرف و هيچ انديشه و فكرى نخواهى يافت كه مطابق مصلحت عام و مؤيّد سعادت آحاد ملّت ايران نباشد . »\r\n\r\nفعاليّت مجمع آدميت\r\nمجمع آدميت در تهران و 18 شهرستان ديگر ، مراكزى براى تبليغ آراء و نظريات خود تشكيل داد . در يكى از شعب خود در تهران به نام « جامعه آتشكده » كه به قول نويسندهء روزنامه قانون « علم و غيرت و آتش آدميت در آنجا جمع است » برگزيدگان قوم هفته‌يى لااقل يك بار در آنجا جمع مىشوند و با رعايت اختفا در كمال آزادى ، در مسائل مختلف سخن مىگويند . يكى از مسائلى كه مورد بحث قرار گرفت ، عدم پرداخت ماليات به دولت و دربار فاسد قاجار بود .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nمطالبهء قانون و اعلام صورت مخارج\r\nملكم مىنويسد : « شرط يك دولت حسابى اين است كه هر سال حساب دخل و خرج خود را به يك ترتيب صحيح اعلام نمايد . . .\r\nاين قرار عادلانه . . . در اين ملك بالمّره مجهول مانده است . در كل ايران احدى نيست كه بتواند بگويد اين ماليات نقد و جنس و اين همه سرباز و خزاين طبيعى كه از ما مىگيرند به چه قانون و در كجاها صرف مىنمايند ، ديوانيان ما بدون رعايت هيچ قانون و بدون هيچ ترس و مؤاخذه هرقدر و هرطور كه ميل دارند مال مردم را مىخورند و به هر نحو كه دلشان مىخواهد صرف آن كارهاى غيرقانونى مىكند . . . » « 1 »\r\nنمايندگان طبقات مختلف در مشهد به‌طور محرمانه جلسه‌يى دارند و پس از بحث در پيرامون چگونگى پرداخت ماليات از علماى بزرگ ايران استفتاء نمودند كه آيا به دولت بىقانون ، بايد ماليات داد يا نه ؟ اكثر علما جوابهاى صريحى دادند و يادآور شدند كه وصول ماليات ، بايد تحت نظم و قاعدهء صحيحى قرار گيرد . يكى از علما و سادات آذربايجان نوشت : « . . . به دولت بىقانون نبايد ماليات داد . واقعا اين چه حماقت بود كه مال و جان خود را بدون هيچ حساب و كتاب و بدون هيچ عوض ، به اين دولت و ديوان بىقانون تسليم مىكرديم . » از كردستان و فارس نيز جوابهاى مساعدى از طرف علماى وقت رسيد .\r\n\r\nپيشنهاد كودتا\r\nدر يكى از مجامع آدميت يكى از سرتيپهاى افواج قشونى به رئيس مجمع پيشنهاد مىكند به او اجازه داده شود كه شبانه به تهران حمله كند و امناى دولت را دستگير نمايد ، ولى رئيس مجمع ، اين كار را فعلا ضرورى نمىداند و مىگويد اكنون بايد به بيدارى مردم و ترويج اصول آدميت و تزييد افراد ، و تشريح مفهوم آزادى و دموكراسى اقدام نماييم ولى او مىگويد اين حرفها بىحاصل است . . . اگر به من اجازه دهيد با يك فوج خود ، در يك شب همه اين كثافتها را جاروب و پاك مىكنيم .\r\n\r\nروزنامه قانون\r\nبا تمام كارشكنيها ، و مراقبتهاى مأمورين دولت ، روزنامه قانون در بيدارى مردم نقشى مؤثر و اساسى داشت . در يكى از شماره‌هاى روزنامه قانون ، نامهء اعتراض‌آميز امرا و افسران ارتش منعكس گرديد كه قسمتى از آن چنين است :\r\n\r\n\r\n","description":"","footnote":"\r\n( 1 ) . روزنامه قانون شماره 12\r\n","page_name":" 468 ","page_number":468},
  {"content":"\r\n\r\n« اى اولياى دولت ، اين چه اوضاع و اين چه محشريست كه برپا كرده‌ايد . . . ما اهل نظام تا كى بايد در دست شما اسباب شقاوتهاى ملت‌كش بشويم و در ازاى اين اطاعت و بردبارى ، چه ننگهاست كه بر ما تحميل كرده‌ايد . . . در ميان ما آدمها هست كه هفت پشتشان در خدمت اين دولت فداكارى كرده و حتى شهيد داده‌اند ، و حالا شما بدون هيچ شرم آنها را مجبور مىكنيد كه از براى تحصيل چند شاهى مواجب كثيف خود بروند و كفش غلام بچه‌هاى آبدارخانه را روزى هفتاد دفعه ببوسند . . . اين مواجب از همان ماليات است ، كه ما خلق ايران به جهت حفظ حقوق خودمان مىدهيم و شما به آن رسوايى صرف اسيرى اين خلق مىكنيد .\r\nگذشت آن وقتى كه ما شما را ولىنعمت خود تصور مىكرديم . . . آواز قانون ، ما را بيدار كرد . حالا مىبينيم كه روزگار ، ما را براى عبوديّت امثال شما نيافريده است . . . ما اهل نظام بايد مستحفظ حقوق ملت باشيم نه اينكه در دست شما ، مثل حيوانات سبع برادران دينى و ابناى وطن خود را به جهت رضاى خاطر شما در زير لگد افواج ، زجركش نماييم - حالا به درستى فهميده‌ايم كه همهء اين بدبختيهاى ايران ، از غفلت و از عدم اتفاق ما بود . حالا به شما خبر مىدهيم كه معنى و قدرت اتفاق را فهميده و مرد پيكار شده‌ايم .\r\nحالا ديگر . . . عوض اينكه . . . آلت شكنجهء اين ملت بشويم چاكر باشعور ملت ايران و مستحفظ حقوق آدميان خواهيم بود . بعد از اين جان خواهيم داد ، اما از براى حقوق آدميت خودمان . . . »\r\n\r\nپيشنهاد تشكيل مجلس شوراى كبراى ملى\r\nدر اواخر سال 1307 ه 1890 ميلادى از طرف لژهاى آدميت تهران ، براى اولين بار از لزوم تشكيل شوراى كبراى ملى سخن رفته است . در اعلاميه مجمع آدميت تهران خطاب به اولياى دولت چنين مىخوانيم : اى اولياى دولت : اين اوضاعى كه در ايران برپا كرده‌ايد زندگى و آسايش اين ملت را محال ساخته است بايد اين اوضاع را تغيير داد . . .\r\nاولا مىخواهيم امنيت مالى و جانى داشته باشيم ، ثانيا مىخواهيم اسبابى فراهم بياوريم كه عنان امور دولت در دست برگزيدگان ملت باشد . ثالثا مىخواهيم همان‌طور كه در عموم دول آزاد و مترقى معمول است ماليات ما صرف حفظ حقوق ملت و اسباب آبادى مملكت شود . . . رابعا مىخواهيم در ايران يك مجلس شوراى كبراى ملى ترتيب بدهيم كه در آن مجلس اعاظم علما و مشاهير عقلاى مملكت حقوق دولت و ملت را موافق اصول شريعت و عدالت ، مستقلا معين و حفظ حدود مقرره را دايما مراقبت نمايند . . . »\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nنقش سياسى و اجتماعى روزنامه قانون\r\nروزنامهء قانون از سال 1307 تحت‌نظر ميرزا ملكم خان و عده‌يى از آزاديخواهان ، در لندن بطور ماهانه منتشر مىشد . محل چاپ آن دفترخانه كمپانى انطباعات شرقى در كوچهء لمبارد ، نمره 38 در لندن بود ، و به‌طور محرمانه در تهران و تبريز توزيع و به دست علاقمندان مىرسيد .\r\nدر شماره‌هاى مختلف اين روزنامه ، از قانون ، مجلس شوراى ملى ، حكومت دسته‌جمعى ، دفع ظلم و رفتارهاى ظالمانه وزرا و عمال دولت و حكام و جز اينها بحث و گفتگو شده است . در بعضى از شماره‌ها نيز سخن از تشويق مردم به سرنگون كردن حكومت مطلقه و خارج شدن از قيد عبوديت اقليت فرمانروا ، به ميان آمده است .\r\n\r\nنگرانى دولت\r\nپس از آنكه ناصر الدينشاه از مطالب و مندرجات اين روزنامه آگهى يافت ورود آن را به ايران قدغن كرد . ولى آزاديخواهان شماره‌هاى آن را به هر ترتيبى بود بدست مىآوردند و در مجامع مخفى مىخواندند و به دوستان و همفكران خود مىدادند .\r\nعبد الحسين نوايى ، در مجله يادگار مىنويسد : « وقتى به ناصر الدينشاه خبر دادند كه مجمعى از آزاديخواهان تشكيل شده و روزنامهء قانون از اينجا به اطراف منتشر مىشود ، بلافاصله انجمن را محاصره و غارت كردند و افرادش را كه بالغ بر 12 نفر مىشدند اسير نمودند و در خانهء كامران ميرزاى نايب السلطنه حبس كردند . يكى از آنها به‌نام حاج سياح محلاتى ، خود را از بالاخانه پرت كرد و پايش شكست . » نويسنده در جاى ديگر مىنويسد : « ملكم ، در نوشتن روزنامه آلت و واسطه‌يى بيش نبود ، بلكه انگليسيها چون با امين السلطان ، صدر اعظم ناصر الدينشاه ، كه شديدا به سياست تزار روس تمايل نشان مىداد ، ميانهء خوبى نداشتند ، مىخواستند به دست ملكم و با روزنامه قانون از شاه و دربار انتقام بگيرند .\r\nكسانى كه با روزنامه قانون ، و مقالات و نظريات ملكم ، و تلاشهاى سياسى او در ايران و خارج از ايران آشنا هستند ، به خوبى مىدانند كه اين روزنامه در بيدارى مردم و مخصوصا در آگاه ساختن بورژوازى و مردم باسواد و شهرنشين ، با تحولات و انقلابات اجتماعى و اقتصادى اروپا ، نقش اساسى داشته و مردم در سايهء اين تبليغات و تلاشهاى ديگر مجاهدين و آزاديخواهان ، متوجه شدند كه تنها راه نجات از حكومت فردى ، تحصيل قانون اساسى ، و شركت مستقيم در انتخابات آزاد است . و اين مطلوب عالى و گرانقدر\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nبه‌دست نمىآيد ، مگر از راه مبارزه مداوم و آگاهى و اتحاد و همكارى همه مردم و جنگ با شاه و عمال فاسد او ، كه مىكوشند حتى الامكان قدرت و اختيارات نامحدود خود را از كف ندهند . » « 1 »\r\n\r\nديگر منتقدين اجتماعى\r\nدر جريان مبارزات اجتماعى و سياسى مردم ايران در راه استقرار مشروطيت و حكومت قانون ، غير از فتحعلى آخوندزاده ، عبد الرحيم طالبوف ، ميرزا ملكم خان ، سيد جمال الدين اسدآبادى ، مستشار الدوله ، حاج سياح ، شيخ احمد روحى و ميرزا حبيب اصفهانى و جمعى ديگر ، مرد اصلاح‌طلب و خيرخواهى به‌نام حاجى زين العابدين مراغه‌يى ، در رمان سياسى خود « سياحتنامه ابراهيم بيك يا بلاى تعصّب » وضع اجتماعى ، سياسى و اقتصادى ايران را مورد مطالعه و انتقاد قرار داده است « . . . ابراهيم بيك در خط سير طولانى خود ، آنچه را كه ديده و آنچه را كه بر سرش آمده به تفصيل مىنگارد . . . اوضاع كلى مملكت را به باد انتقاد مىگيرد . . . هرچه در پايتخت و ديگر شهرها ديده است از ناآگاهى و پريشانى و دربدرى مردم و سرگردانى آنان ، در كارهاى پوچ و بيهوده ، و فريبكارى بعضى از ملايان و ستمگرى و دزدى و رشوه‌خوارى حكمرانان و غفلت و بىپروايى دولت و خرابى مدارس و مكاتب و بىقانونى و بىعدالتى و نفوذ و مداخلهء كشور بر باد ده سياستهاى استعمارى و مانند اينها را با زبان ساده و با آهنگ مؤثر و دلسوزى به رشته تحرير مىكشد و به مناسبت مقام ، اصلاحاتى از قبيل تمركز كليه قواى مالى و اقتصادى كشور در بانگ ، ترقى دادن صنايع ملى و نشر و تعميم فرهنگ و قطع سلطه و نفوذ بيگانگان و امثال آنها را به هموطنان خود توصيه مىكند .\r\nسياحتنامه ابراهيم بيك درواقع دايرة المعارف جامع اوضاع ايران در اواخر قرن سيزدهم هجرى است كه با قلمى تند و بىپروا و بىگذشت تحرير شده است . . . »\r\n\r\nارزش سياحتنامه\r\nبه نظر كسروى : « ارج اين كتاب را كسانى مىدانند كه آن روزها خوانده‌اند و تكانى را كه در خواننده پديد مىآورد به ياد مىدارند . . . انبوه ايرانيان از خواندن اين كتاب ، تو گفتى از خواب غفلت بيدار مىشدند بسيار كسان را توان پيدا كرد كه از خواندن اين كتاب بيدار شده و براى كوشيدن به نيكى\r\n\r\n\r\n","description":"","footnote":"\r\n( 1 ) . براى كسب اطلاعات بيشتر نگاه كنيد به روزنامه قانون ، مخصوصا شمارهء 18 .\r\n","page_name":" 471 ","page_number":471},
  {"content":"\r\n\r\nكشور ، آماده گرديده ، و به كوشندهء ديگر پيوسته‌اند . . . » « 1 »\r\n« . . . سياحتنامه ابراهيم بيك هجويّه استادانه‌يى است از اصول قديمه حكومت ايران ، و اخلاق و عادات ناپسند ايرانيان را ، در ضمن تصوير رشته تابلوهاى زنده و جاندار و بسيار دقيق و درست ، مورد ايراد و انتقاد قرار داده ، و چنان كه مىدانيم در تنوير افكار و سازمان سياسى و اجتماعى آيندهء ايران ، تأثير فراوان داشته است . اين نخستين رمان اصيل اجتماعى از نوع آثار انتقادى اروپاييان در زبان فارسى است كه زندگى مردم ايران را همچنان كه بوده تشريح كرده و از اين حيث شباهت زيادى به رمان نفوس مرده ، تأليف نيكلا گوگول نويسندهء بزرگ روس پيدا مىكند . . . در اين كتاب مانند نوشته‌هاى طالبوف شيوه نگارش تركان پارسىگوى ، به‌طور نمايان به چشم مىخورد . . . سياحتنامه ابراهيم بيك اثرى قابل توجه و براى معرفت به اوضاع و احوال ايران در آن روزگار ، سندى بىنظير است : در سياحتنامه ابراهيم بيك ، وضع خراب ايران چنين توصيف شده است « اگر دولت ايران دولت بودى ، در مملكت خود ، قانون و نظام و مساوات داشتى ، رعيت را به حكام به قيمت حيوانات نفروختى ، هرآينه ما متحمّل تحكّم بيگانگان كه دشمن همه‌چيز ما هستند نشده به خارج از ايران مهاجرت نمىنموديم . . . » در جاى ديگر در توصيف استبداد مىنويسد : « . . . ناگاه از طرف ديگر صداى دورباشى بلند شد از هرطرف بانگ مىزدند برو پيش ، بايست ، آستين عبا را بپوشى ، من در كمال حيرت بدان سوى نظر كردم ، ديدم يك جوان بلند قامت ، كه سبيلهاى كشيده داشت سواره مىآمد و سى چهل نفر با چوب‌دستى بلند به رديف نظام ، از دو طرف او مىآيند و در پيشاپيش آنان يك نفر سرخپوش ديوچهره ، و در پشت‌سر آن ده بيست نفر سوار ، مىآيند . از آقا رضا پرسيدم كه اين چه هنگامه است ؟ گفت حاكم شهر است ، به شكار مىرود . به من گفت راست ايستاده هنگام عبور آن جوان كرنش و تعظيم نماييد ، چنان كه ديگران مىكنند . چون نيك نظر كردم ديدم از چهار جانب و شش جهت ، سجده است كه مردم مىكنند . . . گفت هرگاه تعظيم نكنم چه مىشود ؟ گفتم : فراشان مىدانند و چوبدستى آنان ، گويا از حيات سير شده‌ايد گفتم نه ، هزارگونه آرزو در دل دارم . در نهايت ادب ايستاده هنگام نزديك شدن حاكم در كمال فروتنى ركوعى بجاى آوردم . رسيده بود بلايى ولى بخير گذشت . . . » « 2 »\r\n\r\n\r\n","description":"","footnote":"\r\n( 1 ) . احمد كسروى ، تاريخ مشروطه ، بخش اول .\r\n( 2 ) . از صبا تا نيما ، ج 1 ، ص 309 به بعد .\r\n","page_name":" 472 ","page_number":472},
  {"content":"\r\n\r\n\r\nتفكرات فلسفى و اجتماعى ملا هادى سبزوارى\r\n\r\nوضع روحانيّون\r\nيكى از روحانيون فاضل دوران ناصر الدينشاه حاجى ملا هادى سبزوارى است . اين مرد با اين‌كه عوايد ملكى قابل ملاحظه‌يى داشت ، با نهايت صرفه‌جويى زندگى مىكرد « ناهار ايشان غالبا يك پول نان بود كه زياده از يك سير از آن نمىخورد و يك كاسه دوغ كم‌مايه . . . عصر چاى ميل نمىفرمود . . .\r\nشامشان در اواخر عمر به‌واسطه كبر سن و نداشتن دندان يك بشقاب چلاو و خورش بىگوشت و روغن يعنى اسفناجى با آب گوشت بود . . . پيش از شام نيم ساعت دور حياط اندرونى راه مىرفت ، بعد از شام در اتاق مخصوص خود . . . بعد از كمى راه رفتن در يك بستر ناراحتى كه غالبا توشك نداشت مىخوابيد . لباس مرحوم حاجى ، مدت چند سال يك عباى سياه مازندرانى و يك قباى قدك سبزرنگى كه به‌قدرى آن را شسته بودند كه پاره شده ، و چندين وصله برداشته بود . . . » « 1 »\r\nبه اين ترتيب قسمت ناچيزى از عوايد ملكى خود را صرف معاش خود مىفرمود ، و مابقى را به فقرا ايثار و انفاق مىكرد .\r\nناصر الدينشاه براى ملاقات او به سبزوار رفت و روى حصيرى كه در اتاق تدريس افتاده بود نشست و از استاد خواست كتابى در اصول دين بنويسد . وقتى به سبزوارى خبر دادند . كه شاه پانصد تومان فرستاده است ، دستور داد پول را به مدرسه ببرند و بين طلاب و فقها تقسيم كنند . اين مرد متقى و پرهيزكار در سن 78 سالگى ( 1289 ) درگذشت . « 2 »\r\nبايد توجه داشت كه سبزوارى با مقام و موقعيّت اجتماعى ، و نفوذى كه در تودهء مردم و رجال سياسى داشت مىتوانست به نفع اكثريت مظلوم ، قدمهايى بردارد و مانند سيد جمال الدين اسدآبادى و عده‌يى ديگر از روحانيون ، در راه بيدارى مردم و غفلت و بيدادگرى شاه و عمال حكومت ، با شاه مستبد گفتگو كند ، ولى او چنين نكرد و با آنكه شاهد و ناظر مظالم ناصر الدين شاه و عمال ستمگر او بود ، دم فروبست و عليه بيدادگرى آنان سخنى نگفت ، و در واقع به وظيفهء شرعى ، اجتماعى و اخلاقى خود يعنى امر به معروف و نهى از منكر عمل نكرد .\r\n\r\n\r\n","description":"","footnote":"\r\n( 1 ) . شرح غرر الفرائد . . . ، صفحهء هفده ، زيرنظر دكتر مهدى محقق و پروفسور توشى .\r\n( 2 ) . شرح غرر الفوائد ، صفحهء سى و چهار .\r\n","page_name":" 473 ","page_number":473},
  {"content":"\r\n\r\nافكار فلسفى ملا هادى سبزوارى : به نظر محمد اقبال لاهورى ، شاعر و فيلسوف پاكستانى ، فلسفه سبزوارى مانند فلسفه‌هاى اسلاف او ، سخت با دين آميخته است - در هر جامعه‌يى كه علوم طبيعى راهى نداشته باشد ، يا مورد توجه قرار نگيرد ، تعقّل فلسفى سرانجام مجذوب دين مىگردد . در اين‌گونه جامعه‌ها ، نخست مفهوم علت طبيعى يعنى مجموع شرايط مقدم بر يك نمود ، از اهميت مىافتد و مفهوم علت فوق طبيعى رواج مىيابد و سپس علت فوق طبيعى به‌صورت علت دينى محض يعنى « اراده متشخّص » درمىآيد . . . » « 1 »\r\n\r\nوضع اجتماعى\r\nدر دوران سلطنت 50 ساله ناصر الدينشاه ، به علت سخت‌گيرى و مراقبت دايمى دولت ، مردم جرأت تشكيل احزاب و اجتماعات سياسى نداشتند ، و اگر مردانى چون ميرزا آقا خان كرمانى ، شيخ احمد روحى ، حاج سياح و ديگران با ظلم و استبداد مبارزه مىكردند و از مصالح و منافع عمومى سخن مىگفتند .\r\nدرحقيقت جان و مال خود را به خطر مىافكندند ، تنها روحانيون مردم‌گرا و وابسته به تودهء مردم مىتوانستند كم‌وبيش از شاه و عمال او انتقاد كنند و افكار و تمايلات واقعى مردم را منعكس كنند و از تعرض دولت تا حدى مصون باشند . متأسفانه در دوره ناصر الدينشاه ، اكثريت قريب به اتفاق روحانيان يا از دولت و پادشاه وقت حمايت مىكردند و يا چون ملا هادى سبزوارى با سكوت و تسليم ، درحقيقت ارتجاع زمان را تأييد مىكردند ، ولى اين وضع دوام نيافت . قتل ناصر الدينشاه به دست ميرزا رضا كرمانى و قيام و اعتراض مردم در گوشه و كنار كشور عليه مظالم فرمانروايان ، روحانيان را به دو گروه مخالف و موافق دولت تقسيم كرد .\r\n\r\nصف‌آرايى روحانيان\r\nدر جريان نهضت مشروطيت روحانيان در دو صف قرار گرفتند .\r\nامام جمعه با عين الدوله و مستبدين همكارى مىكرد و بهبهانى و طباطبائى در صف مليّون قرار داشتند . وقتىكه مردم از ظلم علاء الدّوله بجان آمدند از روحانيّون و از جمله از امام جمعه كه وابسته به دربار بود استمداد جستند ، او گفت :\r\n« برويد ساير علما را هم به مسجد شاه بياوريد . من هم حاضر مىشوم براى رفع ظلم و عزل علاء الدّوله اقدام مىكنيم . » مردم نيز چنين كردند . سيد جمال الدين واعظ اصفهانى كه در سخنرانى و حق‌گويى و آزادىطلبى كم‌نظير بود بالاى منبر رفت . و خطابهء بليغى ايراد\r\n\r\n\r\n","description":"","footnote":"\r\n( 1 ) . شرح غرر الفوائد ، صفحهء سى و چهار .\r\n","page_name":" 474 ","page_number":474},
  {"content":"\r\n\r\nكرد و در ضمن گفت : « فعل بد و قبيح نارواست از هركس كه باشد ، اگرچه شاه باشد . » به‌محض گفتن اين كلمه ، امام جمعه نوكر شاه ، نهيب زد و به كسانش گفت : « بزنيد و بكشيد به اسم « پادشاه » توهين كرد . نوكرانش ريختند او را از منبر پايين بكشند . آقا سيد عبد الله برخاست و گفت : « چرا متعرض او مىشويد چيز خلاف شرعى نگفت ، امام جمعه و كسانش به او هم حمله و بىاحترامى كردند . سيد جمال الدين از منبر فرود آمد با هزار زحمت او را از چنگ كسان امام جمعه خلاص كردند و مجلس به‌هم خورد . . . »\r\nدر همين ايام جمعى از آزاديخواهان ، در عتبات ، حقايق و نتايج استقرار حكومت قانون و مشروطيت را براى پيشوايان مذهبى روشن كردند و مدلل داشتند كه مشروطيت عين اساس اسلام است و از جانب مبرّزين علما ، حاجى ميرزا حسين تهرانى و آخوند ملّا كاظم خراسانى و آقا ميرزا عبد إله مازندرانى ، احكام و تلگرافهايى به عموم شده و به مردم فهمانده بودند كه مساعدت به نهضت مشروطيت ، واجب است و مخالفت با آن معصيت و حرام است ، و دستخطهاى ايشان را ، در تهران طبع كردند و ميان عموم ايرانيان منتشر گرديد . و چون غالبا ميان فقها رقابت است . . . سيد كاظم يزدى به ضدّ علماء ديگر برخاسته حامى استبداد واقع شد و باطنا با شيخ فضل الله نورى و مستبدين ديگر ايران روابطى پيدا كرد و بازار انقلاب روز به روز گرمتر شد . . .\r\nدر جريان تدوين قانون اساسى نيز ، روحانيان مرتجع جانب مستبدين و مغرضين گرفتند و صريحا مىگفتند وقتى قرآن است قانون اساسى غلط است . شيخ فضل الله مىگفت يك ماده‌يى بر قانون اساسى بيفزاييد كه هميشه چند نفر از فقها ، عضو مجلس باشند تا از وضع قانون خلاف شرع جلوگيرى كنند . اين ماده را هر نوع كه او خواست نوشتند ولى شيخ به اشارهء دربار قاجار ، دست از مخالفت و تحريك برنداشت و بالاخره با جمعى از مستبدين و روحانىنماها و روضه‌خوانها و گداهاى پست و رذل از تهران مهاجرت و در حضرت عبد العظيم ، خيمهء مخالفت زد و به قدح و طعن مشروطيت و مشروطه‌خواهان پرداخت . . . » « 1 »\r\n\r\n\r\n","description":"","footnote":"\r\n( 1 ) . نگاه كنيد به : سفرنامه حاج سياح ، ص 515 - 555 - 572 به بعد . نقل و تلخيص از سفرنامه حاج سياح\r\n","page_name":" 475 ","page_number":475},
  {"content":"\r\n . \r\n","description":"","footnote":"","page_name":" 476 ","page_number":476},
  {"content":"\r\n\r\n\r\nافكار و انديشه‌هاى فلسفى اجتماعى و مذهبى در عهد قاجاريّه\r\nدر دورهء قاجاريهء ، در نتيجه آگاهى نسبى مردم ، و نفوذ تدريجى تمّدن جديد به ايران تا حدّى از اختلافات و جنگهاى مذهبى كاسته شد . از نامه‌يى كه آقا محمّد خان قاجار به ميرزا ابو القاسم قمى نوشته « 1 » پيداست كه اين مرد جنگجو و سفّاك توجّه خاصّى به طبقهء روحانيان نداشته ، ولى از دورهء فتحعلى شاه به بعد طبقهء روحانيان ، موضع و موقعيّت اجتماعى خود را مشخّص كردند . روحانيان مادّى و دنياپرست ، گرد هيأت حاكم زمان خود ، حلقه زدند و با تأييد مظالم زورمندان ، از اين خوان يغما حصّه‌يى كلان به‌دست آوردند و آن دسته از روحانيان كه اهل صفا و حقيقت بودند ، از ستمگران دورى گزيدند و سعى كردند كه از اختلافات و مبارزات مذهبى جلوگيرى كنند و مردم را از تعصّب و جمود برحذر دارند .\r\nپس از آنكه شيخ احمد احسايى شهرتى كسب كرد ، فتحعلى شاه ضمن نامه‌يى از او خواست كه به تهران آيد ، شيخ پس از تأمّل بسيار به تهران آمد ولى دوران اقامت او در اين شهر ، چندان نپاييد . چون فتحعلى شاه علّت رجعت او را پرسيد ، آشكارا گفت اگر من در جوار سلطان مسكن گزينم باعث تعطيل امر سلطنت خواهد بود . . . چه سلاطين و حكّام ، تمام اوامر و احكام را به ظلم جارى مىنمايند . . . اگر مردم از من استمداد جويند ، حمايت خلق بر من واجب است و چون در مقام وساطت برآيم اگر سخن مرا بپذيرند ، موجب تعطيل امر سلطنت خواهد بود و اگر نپذيرند براى من خوارى و ذلّت است .\r\nسلطان ، ناچار سر تسليم فرود آورد و با مراجعت او موافقت كرد . در همين دورهء فتحعلى شاه ، ميرزا احمد اديب شيبانى شاعر دانشمند كاشان ، طى منظومه‌يى انتقادى به\r\n\r\n\r\n","description":"","footnote":"\r\n( 1 ) . نگاه كنيد به مجّلهء بررسيهاى تاريخى ، شمارهء 1 ، سال چهارم ، مقالهء ابراهيم دهگان .\r\n","page_name":" 477 ","page_number":477},
  {"content":"\r\n\r\nجنگ‌هاى كودكانهء حيدرى و نعمتى حمله مىكند ، و از جمله چنين مىگويد :\r\n چون كه سلطانِ اهتدا ، حيدر * پور سُلطان جنيد ، شد سَروَر\r\nسرزد از اردبيل و بَست ميان * همچو شَه نِعمَتُ اللّه از كِرمان\r\nدم از ارشاد و اهتدا مىزد * خلق را سوى خود صلا مىزد\r\nدر ميانِ مريدِ اين دو مُراد * بيكران خَصمى و نزاع افتاد\r\nحيدرى نعمتى دو فرقه شدند * اين يكى آتش و دگر چو سِپند\r\nآب و آتش به هم همى آميخت * رومى و ترك خون هم مىريخت\r\nپادشاهان ز مصلحت به دَوام * خصمى افكنده در ميان عوام\r\nكه خود آسوده حُكمران باشند * صيد ، بىزحمت اوفتد به كَمَند\r\nزان سپس ، شهرها دو نيم شدند * حيدرى - نعمتى زعيم « 1 » شدند\r\n. . . ابله آن خلق ، كَز تعصّب و جَهل * كرده دُشوار اين قضيّهء سَهل\r\nاى نديده تو ، مقتدايان را * به عبث مىكنى فِدا جان را\r\nچهارصد سال شد كه اين دو امام * مرده‌اند و تو در تَعَصّبِ خام\r\n. . . باش اى نور ديده همچو « اديب » * زين دو بيگانه و به دوست قريب « 2 » \r\n\r\nاختلاف شيعه و سنّى\r\nمؤلف رستم التواريخ مواردى چند از اختلافات شيعه و سنّى ذكر مىكند و با استناد به اقوال شخصيّت‌هاى مختلف ، جنگ اين دو را عبث و غيرمنطقى مىشمارد و مىنويسد : « در ميان حضرت على ( ع ) و خلفاى راشدين ، كمال اخوّت و الفت و محبّت و مودّت بوده و برهان اين قول آن است كه حضرت على ( ع ) دختر خود ( حضرت كلثوم ) را كه از حضرت فاطمهء زهرا داشت ، به فاروق اعظم ( عمر ) تزويج نمود و سه پسر خود را مسمّى به اسم خلفاى راشدين نمود و اين چهار ، ركن اسلام مىباشند و به مظاهرت و معاونت هم بالاتّفاق دين را رواج دادند . . .\r\nغرض آن‌كه اين دعوى خصومت و ضدّيتى كه در ميان شيعه و سنّى مىباشد ، باطل و عاطل و بيهوده مىباشد . خدا گمراهان اين دو گروه را هدايت نمايد . » « 3 »\r\nبه‌طور كلّى در دورهء قاجاريّه از اختلافات شديدى كه بين شيعه و سنّى وجود داشت ، به‌طور محسوس كاسته شده بود ولى جنگ و اختلافات بين مسلمانان و اقليّتهاى مذهبى\r\n\r\n\r\n","description":"","footnote":"\r\n( 1 ) . رهبر و مقتدا .\r\n( 2 ) . به نقل از تاريخ اجتماعى كاشان ، ص 105 .\r\n( 3 ) . رستم التواريخ ، جلد اوّل ، ص 73 .\r\n","page_name":" 478 ","page_number":478},
  {"content":"\r\n\r\nهمچنان باقى بود . يحيى دولت‌آبادى در شرح‌حال خود ضمن بحث از مسافرت به سوى حجاز ، از تعصّب سنّيان سخن مىگويد و مىنويسد :\r\n« در طى مسافرت خود ، در مدرسه‌يى مدّت يك ساعت استراحت كردم ، معلّم مكتب از حال و كار و مقصد و مذهب نگارنده پرسيد . ايرانى و شيعه مذهب بودن خود را كتمان كردم ، تا بدانم او در چه عقيده‌يى است ؛ چون سخن از شيعيان به ميان آمد برآشفته شد و گفت هركس يك رافضى را بكشد بدان ماند كه هفتاد مرتبه طواف خانه خدا كرده باشد . از تعصّب او تعجّب كردم و بر حال نورسانى كه پروردهء دست تربيّت او بودند ، تأسف خوردم . آرى ، چنان كه اتّحاد مذهبى مىتواند اقوام مختلف را به يكديگر نزديك كند ، تعصّب جاهلانه نيز مىتواند بزرگترين سنگ تفرقه را در راه ائتلاف ملل بيندازد و دل آدمى را ، گورستان رحم و مروّت نمايد . . . » « 1 »\r\n\r\nزيان تحديد عقايد و افكار\r\nاستاد شهيد مرتضى مطّهرى در كتاب « پيرامون انقلاب اسلامى » با صراحت تمام با تحديد عقايد ، و اعمال زور براى قبولاندن معتقدات و ايدئولوژيها ، مخالفت ورزيده است و ما جمله‌يى چند از كتاب ايشان را نقل مىكنيم :\r\n« . . . هر مكتبى كه به ايدئولوژى خود ايمان و اعتقاد و اعتماد داشته باشد ، ناچار بايد طرفدار آزادى انديشه و آزادى تفكّر باشد . . . من اعلام مىكنم كه در رژيم جمهورى اسلامى ، هيچ محدوديّتى براى افكار وجود ندارد و از به اصطلاح « كاناليزه كردن » انديشه‌ها ، خبر و اثرى نخواهد بود . همه بايد آزاد باشند كه حاصل انديشه‌ها و تفكّرات اصيلشان را عرضه كنند ، البته تذكّر مىدهم كه اين امر ، سواى توطئه و رياكارى است ، توطئه ممنوع است امّا عرضهء انديشه‌هاى اصيل ، آزاد . »\r\nسپس استاد خطاب به كمونيستها مىگويند : « . . . ما صريح و رك و پوست‌كنده داريم با شما حرف مىزنيم و مىگوئيم آقا ! رژيم حكومت ايده‌آل ما ، غير از حكومت ايدآل شماست ، رژيم اقتصادى ايده‌آل آيندهء ما ، غير از رژيم اقتصادى مطلوب شماست ، نظام اعتقادى و فكرى ما ، جهان‌بينى ما ، غير از نظام اعتقادى و فكرى جهان شماست . شما سخن خود را به صراحت بگوئيد ، ما نيز حرفهايمان را صريح و رك مىگوييم تا هركس كه مىخواهد از اين راه برود و هركس نمىخواهد از راه ديگر . من به همه اين دوستان غيرمسلمان ، اعلام مىكنم ، از نظر اسلام ، تفكّر آزاد است ، شما هرجور كه مىخواهيد\r\n\r\n\r\n","description":"","footnote":"\r\n( 1 ) . حيات يحيى ، جلد اوّل ، ص 73 .\r\n","page_name":" 479 ","page_number":479},
  {"content":"\r\n\r\nبينديشيد ، و عقيدهء خودتان را ابراز كنيد ، به شرطى كه فكر واقعى خودتان باشد . . . من در همين دانشكدهء الهيّات ، چند سال پيش نامه‌يى نوشتم به شوراى دانشكده و در آن تذكر دادم ، يگانه دانشكده‌يى كه صلاحيّت دارد يك كرسى را اختصاص بدهد به ماركسيسم ، همين دانشكدهء الهيّات است ؛ ولى نه اين‌كه ماركسيسم را يك استاد مسلمان تدريس كند ، بلكه استادى كه واقعا ماركسيسم را شناخته باشد و به آن مؤمن باشد ، مخصوصا به خدا اعتقاد نداشته باشد ، مىبايد به هر قيمتى شده از چنان فردى دعوت كرد تا در اين دانشكده مسائل ماركسيسم را تدريس كند ، بعد ما مىآييم و حرفهايمان را مىزنيم ، منطق خودمان را مىگوييم ، هيچ‌كس هم مجبور نيست منطق ما را بپذيرد .\r\n. . . من به جوانان و طرفداران اسلام هشدار مىدهم كه خيال نكنند راه حفظ معتقدات اسلامى ، جلوگيرى از ابراز عقيدهء ديگران است ، از اسلام فقط با يك نيرو مىشود پاسدارى كرد و آن « علم » است و آزادى دادن به افكار مخالف و مواجههء صريح و روشن با آنها . . . و الّا اگر جلوى فكر را بخواهيم بگيريم ، اسلام و جمهورى اسلامى را شكست داده‌ايم .\r\nاز آنجا كه ماهيّت اين انقلاب ، ماهيّتى عدالت‌خواهانه بوده است ، وظيفهء همگى ما اين است ، كه به آزادىها ، به معنى واقعى كلمه احترام بگذاريم ، زيرا اگر بنا بشود حكومت جمهورى اسلامى ، زمينهء اختناق را به‌وجود بياورد قطعا شكست خواهد خورد .\r\nالبته آزادى ، غير از هرج‌ومرج است و منظور ما آزادى به‌معناى معقول آن است . هركس بايد فكر و بيان و قلمش آزاد باشد . . . تجربه‌هاى گذشته نشان داده است كه هروقت جامعه ، از يك نوع آزادى فكرى ولو از روى سوءنيّت ، برخوردار بوده است ، اين امر به ضرر اسلام تمام نشده ، بلكه در نهايت به سود اسلام بوده است . اگر در جامعهء ما محيط آزاد برخورد عقايد و افكار به‌وجود بيايد ، به‌طورى كه صاحبان افكار مختلف ، بتوانند حرفهايشان را مطرح كنند ، و ما هم در مقابل ، آراء و نظريّات خودمان را مطرح كنيم ، تنها در چنين زمينهء سالمى خواهد بود ، كه اسلام هرچه بيشتر رشد مىكند . اسلام دين آزادى است ، دينى كه مروّج آزادى براى همهء افراد جامعه است . در سورهء دهر ، آيه 3 ، مىخوانيم :  « إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »  و يا در سورهء كهف آيهء 29 :  « فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ . »  اسلام مىگويد ديندارى اگر از روى اجبار باشد ديگر دين‌دارى نيست . مىتوان مردم را مجبور كرد كه چيزى نگويند و كارى نكنند ، اما نمىتوان مردم را مجبور كرد كه اين‌گونه يا آن‌گونه فكر كنند . اعتقاد بايد از روى دليل و منطق باشد . از ديدگاه اسلام ، آزادى و دموكراسى براساس آن چيزى است كه تكامل\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nانسانى انسان ، ايجاب مىكند ، يعنى آزادى حقّ انسان است . . . شما كى در تاريخ عالم ديده‌ايد كه در مملكتى كه همهء مردمش احساسات مذهبى دارند ، به غير مذهبىها آن اندازه آزادى بدهند كه بيايند در مسجد پيامبر يا در مكّه بنشينند و حرف خودشان را آن‌طور كه دلشان مىخواهد بزنند ، خدا را انكار كنند ، منكر پيامبرى پيغمبر شوند ، نماز و حجّ و . . . را رد كنند و بگويند ما اينها را قبول نداريم . اما معتقدان مذهب ، با نهايت احترام با آنها برخورد كنند . در تاريخ اسلام از اين نمونه‌هاى درخشان بسيار است . . . اگر در صدر اسلام در جواب كسى كه مىآمد و مىگفت ، من خدا را قبول ندارم ، مىگفتند : بزنيد و بكشيد ، امروز ديگر اسلامى وجود نداشت . . . « مفضّل » يكى از اصحاب امام صادق ( ع ) بود ، روزى در مسجد پيغمبر نماز مىگزارد ، در اين وقت دو نفر مادّى مسلك وارد شدند و در كنار او شروع كردند به صحبت ، به‌طورى كه او صداى آنها را مىشنيد . آنها مىگفتند پيغمبر مرد نابغه‌يى بود كه مىخواسته تحوّلى در جامعه‌اش ايجاد كند ، فكر كرده كه بهترين راه تحوّل اين است كه از راه مذهب وارد شود ، البتّه خود او به خدا و روز قيامت اعتقاد نداشته است ولى از مذهب به عنوان يك وسيله و ابزار استفاده كرده است . مفضّل شروع كرد به پرخاش ، آنان گفتند اوّل بگو تو از چه گروهى هستى ، از اتباع چه كسى هستى ، اگر از پيروان امام جعفر صادق ( ع ) هستى بايد بدانى كه ما در حضور او ، اين حرفها و بالاتر از اين حرفها را مطرح مىكنيم ، او نه تنها عصبانى نمىشود بلكه آنچنان گوش مىدهد كه خيال مىكنى معتقد شده است ، اما وقتى كه حرفهايمان تمام شد ، با متانت پاسخ آنها را مىدهد و آنها را رد مىكند . اين چنين بود كه اسلام توانسته باقى بماند . » اين بحث ، براى بيدارى جوانان ، از كتاب « در پيرامون انقلاب اسلامى » نوشتهء استاد شهيد مطهّرى انتخاب و نقل شده است . » « 1 »\r\n\r\nجنبشهاى جديد مذهبى\r\nدر دورهء قاجاريّه يكى از مهمترين نهضتهاى مذهبى و اجتماعى نهضت بابيّه است كه از تعاليم شيخ احمد احسايى و سيّد كاظم رشتى سرچشمه مىگيرد :\r\n\r\n\r\n","description":"","footnote":"\r\n( 1 ) . پيام هاجر ، دفتر نخست ، از انتشارات جامعهء زنان انقلاب اسلامى ، پائيز 1361 ، از ص 18 تا ص 20 .\r\n","page_name":" 481 ","page_number":481},
  {"content":"\r\n\r\n\r\nمكتب شيخيّه\r\nشيخيّه فرقه‌يى از شيعهء اماميهء اثنى عشريّه از پيروان شيخ احمد احسايى از علماى بزرگ شيعه در قرن 13 ( رجب 1166 - ذيقعدهء 1241 ه . ق ) مىباشند ، پيروان اين مكتب ، يعنى احمد احسايى ، سيّد كاظم رشتى ، باب ، بهاء و حاج محمد كريمخان قاجار و ديگران ، تحت تأثير تحوّلات و انقلابات اجتماعى ، مذهبى ، اقتصادى و فلسفى غرب ، و رشد سريع عقل‌گرايى ( راسيوناليسم ) در اروپا ، به خيال خود سعى مىكردند مانند فرقهء اسماعيليّه با توسّل به قدرت نامحدود « امام » ، مذهب اسلام را با موازين علمى و عقلى امروز نزديك سازند و قسمتى از تعاليم مذهبى را ، كه بنا به تشخيص و اعتقاد خودشان ، با فرهنگ و تمّدن جديد هماهنگى ندارد ، به دست فراموشى سپارند و چنان كه اشاره كرديم براى آنكه نزد شيعيان متعصّب مورد تكفير و طعن و لعن قرار نگيرند ، در قدرت و اختيارات و درجهء فهم و تشخيص « امام » غلّو فراوان كردند ، تا در پرتو قدرت او ، بتوانند با انديشه‌هاى مخالفان مبارزه كنند و راه و رسم نوينى به‌وجود آورند .\r\n\r\nامامت در نظر شيخيّه\r\n« شيخيّه ، ائمهء اثنى عشر ( يعنى 12 امام ) را ادلّهء اربعهء موجودات « علّت فاعلى ، صورى ، مادّى و غايى » ( علّت ) مىدانند به عقيدهء ايشان ، امام ، مشيّت خدا و قدرت خدا و دست خدا در اجراى جميع امور وجوديّه و كونيّه و شرعيّه ، بدون استثناء است و « صاحب ولايت عامّهء مطلقه بر جميع ماسوى اللّه ، و شاهد و مطّلع بر كلّ موجودات است . »\r\n\r\nامام ناطق و امام صامت\r\nهريك از ائمه ، در حين تصّرف در امور عالم « امام ناطق » است و امام بعد از او ، در حال حيات او ، « امام صامت » به‌شمار مىرود ، يعنى مأذون نيست در احكام شرع چيزى بگويد . مثلا امام حسن ( ع ) و امام حسين ( ع ) در حيات حضرت امير ( ع ) ، امام صامت بودند و حضرت امير امام ناطق ، بود و خود حضرت امير در حيات حضرت رسول ( ص ) امام صامت بود . امام دوازدهم پس از على و حسن و حسين ، از امامان ديگر افضل است . امام زمان ، در حال غيبت خود در اين دنيا نيست بلكه در دنياى ديگرى است به‌نام « عالم برزخ » يا « هورقليا » . . . شيخ احمد احسايى ، معراج جسمانى حضرت رسول را تعبير مىكند . . .\r\nگاهى مىگويد كه با جسم مادّى خود نرفت بلكه با جسم برزخى خود رفت و گاهى مىگويد كه جسم حضرت رسول ، الطف از همهء اجسام و بدن او محيط به همهء اجسام\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاست . . . دربارهء معاد جسمانى ، احسايى معتقد است كه انسان را دو جسم است : يكى جسم مركّب از عناصر زمانى كه به منزلهء اعراض جسم حقيقى است و مانند جامهء آن است و آنچه پس از مرگ مىپوسد و از ميان مىرود همين جسم است و ديگرى جسمى است كه زمانى نيست ، و از عالم هور قلياست و نسبت آن به جسم اوّل مانند شيشه‌يى است كه در دل سنگ است . امّا هيأت و شكل آن همين هيأت و شكل انسان است و . آنچه روز قيامت محشور خواهد شد همين جسم است .\r\n. . . شيخ احمد ، با اين تفسير ، هم خواسته است كه منكر معاد جسمانى كه از ضروريّات دين است نشود و هم راهى براى حلّ اشكالات حاصل از اعتقاد به آن پيدا كند ، و از قضا ، همين عقيده ، موجب تكفير او شد و بسيارى از ملّاهاى قرن 13 ( ه . ق ) حكم به كفر و انحراف او دادند . » « 1 »\r\nهانرى كربن ، دانشمند فرانسوى ، راجع به اصول عقايد شيخيّه چنين داورى مىكند :\r\n\r\nاصول عقايد شيخيّه\r\n« مكتب شيخيّه كه به همّت شيخ احمد احسايى پايه‌گذارى شد ، در عين دلبستگى به اصول تشيّع و سعى در بالا بردن مقام ائمّه ، مىكوشيد براى پاره‌يى از عقايد مسلمين ، نظير معراج و معاد و غيره ، محمل عقلى و منطقى پيدا كند . مشايخ شيخيّه با تعصّب و ايمان راسخى معتقد بودند كه « جميع علوم دنيا و آخرت ، ماكان و مايكون صحيحش در نزد آل محمّد ( ع ) بود . و آنچه ديگران گفته باشند كه بر خلاف فرمايش ايشان باشد ، آن جهل است و علم نيست و علم صحيحى جز علم قرآن نيست كه نازل به علم پروردگار شده و مفسّر آن هم ، آل محمّدند و لاغير » ( مأخوذ از كتاب فهرست ابراهيمى ، ص 72 به بعد ) .\r\nبر خلاف جمعى از علما ، كه اغلب تصريح مىكنند : « به عقل خود اينطور مىگوييم و يا حكما ، كه در تعريف علم حكمت مىنويسند كه آن علم به حقايق اشياء است ، خواه موافق با شرع باشد خواه نباشد . . . » « 2 »\r\n\r\nنظريّه هانرى كربن\r\nبه نظر هانرى كربن ، پژوهندهء فرانسوى : « خواسته‌هاى مكتب شيخيّه ، يك امام‌شناسى تامّ و مترقّى است و هميشه قصد دارد سطح چنين مكتب اماميّه‌يى را بالا ببرد . در بادى امر ، همين اراده و ميل به ارتقا و سعى\r\n\r\n\r\n","description":"","footnote":"\r\n( 1 ) . دايرة المعارف فارسى ، ج 2 از ص 1524 .\r\n( 2 ) . مكتب شيخى ، به قلم هنرى كربن ، ترجمهء دكتر فريدون بهمنيار ، مقدمّهء مترجم ، از ص 12 به بعد .\r\n","page_name":" 483 ","page_number":483},
  {"content":"\r\n\r\nدر بالا بردن سطح شعور مردم ، در معرفت امام ، اين مكتب را به اين صورت جلوه‌گر و مشخّص مىسازد كه در عالم معنى « تهذيب مجدّدى » و در آنچه مربوط به ماوراء طبيعت است « نظم و نسق جديدى » آورده است . اين تهذيب و تعديل ، به اين مكتب ، قدرت عمل و وسعت ميدانى مىدهد كه با ساير نهضت‌هاى « اصلاح‌طلبى » كه در ساير نقاط عالم شناخته شده و بيشتر كوشششان تطبيق دادن دين ، با اوضاع روز است ، به كلّى فرق دارد .\r\nبه دنبال حكمت الهيّه رفتن ، آن هم حكمتى كه منحصرا از متون اخبار و نصوص ائمّهء اطهار گرفته شده است ، و انكار و رجحان علم فقه و اصول ، بر حكمت الهيّه ، مطلبى بود كه بدون مقدمه ، براى همهء مجتهدين قابل فهم نبود . . . با وجود اين ، بعيد است كه شيخيّه صاف و ساده ، پهلو به پهلوى حكماى پيرو مكتب ملّاصدرا و فلاسفهء پيرو بوعلى سينا و اشراقيّون خيمه بزنند و به اردوگاه اينان پيوندند . محقّقا در جاهايى با يكديگر عبور و با هم توافق و تلافى مىكنند . . . با اين حال ، نه‌تنها فاصلهء زيادى شيخيّه را از حكما و فلاسفهء مذكور در فوق جدا مىسازد ، بلكه همين اندازه ، شيخيّه از صوفيه فاصله دارد . . . » هانرى كربن در پايان اين بحث متذّكر مىشود كه « وضع مكتب شيخى ، در عين‌حال با وضع قشرى و ظاهرى مكتبى كه اخبارى ، گفته مىشود به كلّى مغايرت دارد . . . » « 1 »\r\nشايد به همين علّت باشد كه گروهى از روحانيان عليه شيخ احمد و سيّد رشتى به مبارزه برخاسته و در مواردى ، زبان به تكفير آنان گشوده‌اند ، چنان كه در نتيجهء تحريكات و نامه‌پراكنىهاى ملّا برغانى ، شيخ احمد ، خود را مواجه با وضع خطرناكى ديد و ناچار در سن 90 سالگى راه مكّه پيش گرفت و در سه منزلى مدينه در 1827 ميلادى درگذشت .\r\n\r\nمقام و ارزش علمى شيخ احمد احسايى\r\nدر كتاب قصص العلماء دربارهء شخصيّت علمى شيخ ، چنين اظهارنظر شده است : « شيخ احمد ، جمع ميان قواعد شرع و حكمت نمود و معقول را به اعتقاد خود با منقول مطابق ساخت ، لهذا محل طعن و تكفير شد ، چه اكثر قواعد معقول ، تطبيق آن ، با ظواهر شرعيّه امكان ندارد . » در جاى ديگر از مندرجات قصص العلما چنين برمىآيد كه اهل حكمت و فلسفه ، براى شيخ ، مقامى قايل نبودند . « . . . شيخ ، سرآمد اهل زمان شد . . . ليكن نزد حكما وقعى نداشت و ايشان چندان معتقد به فضيلت و معقول دانى . » شيخ نبودند و نيستند و از آخوند ملّا على نورى سؤال كردند كه فضيلت شيخ چگونه است ؟ گفت : عامى صافى ضميريست\r\n\r\n\r\n","description":"","footnote":"\r\n( 1 ) . مكتب شيخى ، صفحهء 6 به بعد .\r\n","page_name":" 484 ","page_number":484},
  {"content":"\r\n\r\nميرزا محمّد تنكابنى مىنويسد : « هنگام مسافرت به خراسان ، مسائلى چند از حكمت و كلام در رساله‌يى جمع كردم و جواب اشكالات را از حاجى ملّا هادى سبزوارى خواستم ولى او ، به جهاتى پاسخ نداد ، چون اين مطلب را با علما در ميان نهادم گفتند ، از بيم تكفير ، سخنى نگفته است ، چه او نيز مانند شيخ احمد احسايى با ملّاصدرا هم‌مذهب و در فساد عقيده با او شريك بود . . . » تنكابنى ، سپس ، مىنويسد : « ضمن گفتگو با سبزوارى از سبب تكفير شيخ احمد سؤال كرده گفتم در معاد ، مذهب او با مذهب ملّاصدرا يكى است . حاجى گفت : مگر ملّاصدرا را هم تكفير كرده‌اند ؟ گفتم تكفير او كه از قديم الايّام در السنهء علما ، جارى بوده . . . » « 1 »\r\nسيّد رشتى ، كه او نيز مبلّغ آراء و افكار شيخ بود ، با چنين سرنوشتى روبه‌رو گرديد و مخالفين ، عليه او به تحريكاتى دست زدند به‌طورى كه ناچار شد از كربلا حركت كند . در مراجعت از سامرّه ، وقتى كه به بغداد رسيد نجيب پاشا حاكم عثمانى ، از او دعوت كرد و به او قهوه‌يى مسموم داد ؛ سيد دو روز بعد وفات نمود .\r\nاين وقايع و كارشكنىهايى كه عليه حاج محمّد كريمخان ، يكى ديگر از پيشوايان مكتب شيخيه ، به وقوع پيوست به خوبى نشان مىدهد كه سران اين جماعت ، از قماش روحانيون معمولى نبوده و همواره سعى كرده‌اند در مقابل فقها و اصوليّون خشك ، جريان ديگرى ايجاد كنند .\r\n\r\nنمونهء از تعاليم حاج محمد كريمخان\r\nمحمد كريم خان ، به پيروان خود تعليم مىدهد كه در انتخاب راه ، از عقل خود مدد گيرند نه از روش پدران و گذشتگان :\r\n« بپرهيز از اينكه بگويى ما ، پدران خود را يافتيم كه بر اين ، يا بر آن طريقه مىرفتند ، چه بسا ممكن است كه پدر تو خودش نمىدانسته است ، بترس از اين‌كه « مطمئن شوى » يعنى با شكّ و ترديد و مطالعه و تحقيق ، سعى كن به حقيقت امور دست‌يابى ) نه اينكه به موافقت با بهايم يا با گمراهان حيران ، هر روز به راهى روى . . .\r\nكسى كه در او روح الايمان نيست مرده‌يى است ، اجتناب كن از مجالست و معاشرت با مردگان ، زيرا چه استفاده از اموات مىتوان انتظار داشت . . . مگو فلان مخالف اين‌هاست و « ديگران » اين‌طور نمىگويند . من نيز يكى از اين ديگران هستم و تو هم نيز براى خودت كسى هستى ، پس چه باك از مخالفت اين و آن . . . » كربن در جاى ديگر اصول عقايد\r\n\r\n\r\n","description":"","footnote":"\r\n( 1 ) . شيخيّه ، مقالهء آقاى جمال‌زاده ، به نقل از مجلهء يغما ، آذر 40 ، ص 444 و 446 .\r\n","page_name":" 485 ","page_number":485},
  {"content":"\r\n\r\nشيخيّه را عبارت از : « توحيد ، معرفت پيغمبر ، معرفت امام ، و معرفت شيعيان « 1 » مىداند و مىنويسد كه « 14 معصوم » يعنى ، ( پيغمبر ، فاطمه و 12 امام ، در مذهب شيخيّه مقام شامخى دارند ) ايادى خدا و عوامل تكوين‌اند . به‌نظر شيخيّه ، امام ناطق كسى است كه از جانب خدا يا پيغمبر نطق مىكند و سخن مىگويد . و امام صامت كسى است كه بايد بعد از او بيايد ، بنابراين هريك از دوازده امام در زمان امامت ، ناطق ، و قبل از احراز اين مقام ، صامت بودند . هيچ‌يك از سران شيخيّه ، خود را فرد كامل يا باب امام معرّفى نكرده است ، زيرا با چنين اظهارى « سرّى » را كه اساس تشيّع است آلوده كرده و غيبت را نقض و رشتهء انتظار آخر الزّمانى را ، پاره كرده است . . . بنابراين ، بابى بودن جز منكر شيخى بودن نمىتواند چيز ديگرى باشد ، به عبارت ديگر بابى بودن ، شيخى نبودن است . . . » « 2 »\r\nديگر از كسانى كه دربارهء شيخيّه يا « شيخىگرى » بحث كرده‌اند ، سيّد احمد كسروى است . به‌نظر او « بهايىگرى از بابىگرى پديد آمده و بابىگرى از شيخىگرى ريشه گرفته و شيخىگرى از شيعيگرى برخاسته است . . . »\r\n\r\nريشهء اين عقايد\r\nكسروى مىنويسد : « داستان باب و بها ، با مهدىگرى يعنى ظهور حضرت ، پيوند نزديك دارد و اين پندار در آغاز نهضت اسلامى وجود نداشته بلكه قبل از پايان سدهء يكم ، اين فكر اندك‌اندك در مغزها راه يافته است . » به نظر دارمستتر و كسروى ، ايرانيان ، اين پندار را در ميان مسلمانان انداخته‌اند و چون مردم در مقام تحقيق و استدلال و انديشيدن و فهميدن نبوده‌اند ، كوركورانه به اين پندارها صورت حقيقت داده‌اند . سپس كسروى مىنويسد : « بدين‌سان مهدىگرى به كيش شيعى درآمد و جايگاه بالايى براى خود در آن باز كرد . . . روزان و شبان چشم به راه امام ناپيدا دوخته ، پيدايش او را مىبيوسيدند و ( انتظار مىكشيدند ) و با دعا از خدا مىخواسته‌اند . در كتاب‌ها ، دعاى درازى به‌نام دعاى ندبه هست كه بايد شيعيان بخوانند و با ناله و گريه پديد آمدن امام زمان را طلبند . . . » « 3 » تا پيش از جنبش مشروطه در ايران يگانه اميدگاه مردم امام ناپيدا مىبود ، و نيكى آينده و رهايى كشور از بدبختى و مانند اين‌ها را جز از راه پيدايش آن امام ، نمىدانستند . هر روز سه بار در پشت‌سر نمازها « السّلام عليك يا\r\n\r\n\r\n","description":"","footnote":"\r\n( 1 ) . مكتب شيخى ، پيشين ، ص 88 .\r\n( 2 ) . همان كتاب ، ص 101 .\r\n( 3 ) . بهايىگرى ، ص 2 .\r\n","page_name":" 486 ","page_number":486},
  {"content":"\r\n\r\nصاحب الزمان خواندندى و شتاب او را در پيدا شدن ، با ندبه و زارى طلبيدندى . . . » « 1 »\r\nكسروى پس از اين بحث ، از شيخىگرى سخن مىگويد و مىنويسد : « اين شيخ ( احمد احسايى ) از يكسو به شيعىگرى دلبستگى بسيار مىداشت و در آن زمينه كه ديگران راه گزاف‌انديشى و گزافگويى را پيموده بودند اين چند گام نيز جلوتر مىافتاد . . .\r\nچون فلسفهء يونان با شيعىگرى هيچ‌گونه سازشى نمىداشت ، شيخ احسايى كه به هردو دلبسته مىبود ، ديگرگونىهايى در شيعىگرى پديد آورد و از درهم آميختن باورهاى شيعى با فلسفه ، سخنان نوينى به ميان آورد و اين سخنان اگرچه بىپرده گفته نمىشد و شيخ آن را در لفافه مىپيچيد ، با اين‌حال پنهان نماند و به زبانها افتاد و ملايان چه در نجف و كربلا و چه در شهرهاى ايران . . . به هياهو برخاستند و شيخ و شاگردانش را بىدين خواندند . . . »\r\nتنكابنى نيز ، در قصص العلماء مىگويد : « شيخ تمام سعى خود را به‌كار برده است تا از حكمت الهى شيعه و فلسفه ، تركيبى كند ، به نوع تركيبى كه ملّا صدرا ساخت . . . » ولى كربن چنان كه گفتيم معتقد است بين انديشه‌هاى شيخ و فلسفه ، هيچ نوع سازگارى وجود ندارد ، ولى شيخ سعى كرده است براى بعضى معتقدات مسلمين نظير « معراج و معاد » محمل علمى پيدا كند .\r\nكسروى از قول شيخ احسايى در مورد معراج مىنويسد : « پيغمبر ما چون به معراج مىرفت ، با درگذشتن از كرهء خاك ، عنصر خاكى خود را ، و با درگذشتن از كرهء آب ، عنصر آبى خود را ، و با درگذشتن از كرهء هوا ، عنصر هوايى خود را ، و با درگذشتن از كرهء آتش ، عنصر آتشى خود را انداخت ، اين بود كه از تن مادّى رها گرديد و توانست از كره‌هاى آسمان درگذرد . » اگر اين گفتهء شيخ را بشكافيد ، معنايش اين است كه پيغمبر تنها ، روانش به آسمان‌ها رفته است و اين يكى از ايرادهاى بزرگى بود ، كه ملّايان به او مىگرفتند . . . « 2 »\r\n\r\nتكفير احسايى\r\nدر ايّام اقامت شيخ احسايى در قزوين ، بين او و شهيد « 3 » ، از علماى آن شهر ، بحثى درگرفت و شيخ گفت : « من معاد را جسم\r\n\r\n\r\n","description":"","footnote":"\r\n( 1 ) . همان كتاب ، ص 11 به بعد .\r\n( 2 ) . بهايىگرى ، كسروى ، ص 15 . توضيح : نقل پاره‌يى از نظريّات انحرافى كسروى و ديگران ، صرفا براى بيان آراء و عقايد مختلف ، و رعايت اصل بىطرفى ، در ذكر وقايع تاريخى است .\r\n( 3 ) . منظور : محمد تقى برغانى است كه به‌دست بابيّه به قتل رسيد و به شهيد ثالث موسوم گشت .\r\n","page_name":" 487 ","page_number":487},
  {"content":"\r\n\r\nهورقليايى مىدانم و آن هم در همين بدن عنصرى است ، مانند شيشه در سنگ ، شهيد گفت : بدن هورقليايى غير از بدن عنصرى است . . . در روز قيامت همين بدن عنصرى است كه بازگشت مىكند نه بدن هورقليايى ، شيخ گفت كه مراد من هم همين است . پس از اين گفتگوها ، كار مناظره به كدورت و جدايى منتهى گرديد و سخن از تكفير شيخ به ميان آمد . حاكم قزوين شبى علما را دعوت كرد تا شايد سروصدا را بخواباند ولى تلاش او به ثمر نرسيد و شهيد سوم آشكارا گفت : در ميان كفر و اسلام اصلاح و آشتى نيست . شيخ را در مسأله معاد ، مذهبى است بر خلاف ضرورت دين اسلام - منكر ضرورى هم كافر است . . . » « 1 »\r\n\r\nحاصل جهل و تعصّب\r\nحاج شيخ عبّاس على كيوان قزوينى در كتاب عرفان‌نامه چنين نوشت : در ميان شيعه اختلاف اخبارى و اصولى كه در قرن 12 هجرى پيدا شد از عجايب است كه همديگر را كافر و مبتدع و واجب القتل دانستند و اصولى . . . از پيش برد ، شيخ يوسف ، صاحب كتاب حدائق را خوار و مردود عوام شيعه كرد ، ميرزا محمّد نيشابورى را به جرم اخبارى بودن در كاظمين به بلواى عام كشتند ، بدنش را دفن نكرده به سگان دادند . . . چند سال بعد شيخ احمد احسايى را كه فقيه اخبارى بود كافر خواندند . . . » « 2 »\r\nدر كتاب شيخىگرى و بهايىگرى ، ضمن بيان احوالات شيخ چنين مىخوانيم :\r\n« در يكى از اوقات ، شيخ قرضهايى پيدا كرد ، آنگاه محمّد ميرزا قاجار ، به شيخ گفت كه يك در بهشت را به هزار تومان به من به فروش تا قرض خود را بدهيد ، شيخ در بهشت را به او فروخت ، و به خطّ خود نوشته آن را مهر كرد و به شاهزاده داد و هزار تومان از او گرفت و قرضهاى خود را پرداخت . . . شيخ احمد ، ادّعاى آن مىكرد كه از هر دانشى آگاهى دارد ، شخصى از او پرسيد ، شما در علم كيميا اطلاع داريد يا نه ؟\r\nشيخ گفت علم كيميا را مىدانم . آن شخص گفت اگر شما در علم كيميا سررشته داريد ، چرا بهشت ، به شاهزاده محمّد ميرزا مىفروشيد و قروض خود را ادا مىكنيد ؟\r\nشيخ در پاسخ گفت ، آرى من علم كيميا دارم ولى آن را ندانم ، سؤال‌كننده گفت :\r\nچگونه مىشود ، دانش آن را داشته باشيد و كار آن را ندانيد ؟ گفت دور نيست ، چه\r\n\r\n\r\n","description":"","footnote":"\r\n( 1 ) . شيخىگرى و بهايىگرى از نظر فلسفه ، تاريخ و اجتماع ، تأليف مدرسى چهاردهى ، ص 18 .\r\n( 2 ) . همان كتاب ، ص 22 .\r\n","page_name":" 488 ","page_number":488},
  {"content":"\r\n\r\nمن علم طىّ الارض دارم ولى كار آن را ندانم . . . » « 1 » در همان سالهايى كه اروپاييان به سرعت ، در راه تأمين سعادت فردى و اجتماعى خود مىكوشيدند ، در ايران و بعضى ممالك اسلامى در اثر ظلم و استبداد و سوءنيّت زمامداران و استثمار شديد طبقات زحمتكش و ناآگاهى و پايين بودن سطح فرهنگ عمومى ، هر روز آتش اختلاف جديدى شعله‌ور مىشد : « برغانىها به كربلا نوشتند تكفير شيخ نموديم ( مقصود شيخ احمد احسايى است ) از پيش رفت ، شما دنبالش را بياوريد . علماى كربلا هم به جرأت آمده فرياد تكفير را بلند كردند . جدايى افتاد و مذهب تازه‌اى در ميان شيعيان برقرار شد . حرف « اصولى » و « اخبارى » رفت ، سخن ، « شيخى » و بالاسرى به ميان آمد ، هر دو نفرى كه در شهر به هم مىرسيدند ، از يكديگر مىپرسيدند : آيا شيخى هستى يا بالاسرى ؟ همين كه شيخ از خراسان برگشت و به كربلا رسيد ، علماى كربلا صريحا او را كافر و نجس خواندند ، قطع مراوده با او كردند ، مگر سيّد كاظم رشتى كه نزد شيخ درس مىخواند ، ترويج مطالب شيخ را نمود و مشهور به شيخى شد .\r\nعلما او را نيز كافر خواندند ، او مريد عرب بسيار داشت ، عرب‌ها جانب او را گرفتند ، دشمنى مذهبى پايدار شد . . . هردو طرف ، قوى و پرشور شدند . . . دليلها براى دو طرف از اخبار و قرآن و عقل و اجماع پيدا و به هم بافته شد ، علما و عوام كربلا و ساير شهرستان‌هاى شيعه ، دو دسته شدند و با شدّت دشمنى كردند ، كشتارهاى پهناورى از دو طرف شد ، بخصوص در تبريز ميرزا شفيع مجتهد . . . ترويج مذهب شيخ مىنمود . . . شيخيّه دو گروه شدند . اتباع ميرزا شفيع ، و پيروان حاج كريم خان ، كه اكثريّت با آنان بود . . . » « 2 »\r\nماجراى جلوگيرى از ورود شيخى ، به گرمابه در تبريز : به‌طورى كه هدايت در كتاب روضة الصّفاى ناصرى ، جلد نهم ، نوشته است در عهد ناصر الدّينشاه بين علماى اصوليّه و مجتهدين شيخيّه ، كار اختلاف بالا مىگيرد ، ميرزا احمد مجتهد تبريزى ، پيروان احسايى را كافر خواند و به منع ورود آنان به گرمابهء مسلمين فتوى داد . مردى از جماعت شيخيّه قصد گرمابه كرد ، گرمابه‌بان از دخول او جلوگيرى كرد ، كار به مشاجره و نزاع كشيد ، جمعى به اين طرف و گروهى به آن طرف ، پيوستند ، « كسى آبى بر آن آتش نريخت تا بدان رسيد كه تمام كسبه و اهل حرفهء شهر ، دكه‌ها بربستند و با دشنه و خنجر به\r\n\r\n\r\n","description":"","footnote":"\r\n( 1 ) . همان كتاب ، ص 150 .\r\n( 2 ) . شيخىگرى و بهايىگرى از مدرسى چهاردهى ، ص 24 .\r\n","page_name":" 489 ","page_number":489},
  {"content":"\r\n\r\nيكديگر پيوستند و بيم آن بود كه شهرى ، بر دو گونه شوند و يكديگر را تاراج و غارت كنند . . . شاهزاده ملك قاسم ميرزا حكمران ، عاقلان را بخواند و بر خوان نشاند . . . بين علما و مسببّين هر دو طبقه ، طرح مصالحه درافكند تا عامّهء خلايق از اين منازعه باز رستند . و در پس دكّان كسب و عمل خويش فرو نشستند . . . » « 1 »\r\n\r\nنظريه كنت دوگوبينو\r\nكنت دوگوبينو ، وزير مختار اسبق دولت فرانسه ، در دربار ايران ، در كتاب سه سال در ايران دربارهء شيخيّه چنين نوشته است : « يكى از اين مسلك‌هاى پنهانى ، مسلك مذهبى شيخى است ، كه شصت يا هفتاد سال پيش از اين در شيراز بوجود آمد . شيخىها كه امروز شماره‌شان نسبتا زياد است ، بر سر يك موضوع با شيعه‌هاى ايران اختلاف دارند و آن ، چگونگى زندگى امام دوازدهم يعنى مهدى ( ع ) مىباشد . شيعيان مىگويند امام دوازدهم زنده است و با قالب جسمانى خود ، مرور ايّام مىنمايد تا روزى اراده نمايد و ظاهر شود ، ولى شيخىها با اين عقيده مخالف هستند ، مىگويند كه امام دوازدهم يعنى مهدى ( ع ) با قالب روحانى زنده مىباشد ، آزادى و ظهور او هم به دست خودش نيست ، بلكه مانند ساير بندگان خدا ، تقدير و سرنوشتش به دست خداست . در تعقيب اين نظريّه ، شيخىها مىگويند كه روح امام دوازدهم قابل انتقال است و ممكن است از بدن يك نفر به بدن ديگرى منتقل شود . ديگر از عقايد شيخىها مربوط به ازدواج است مىگويند تعدّد ازدواج گرچه حلال مىباشد ولى كار بسيار بدى است . نيز اين دسته ، در ايران قايل به تساوى زن و مرد هستند و مىگويند كه استعداد زن كمتر از مرد نيست و نبايد او را از امور اجتماعى محروم نمود . شيخىها نسبت به قرآن هم نظريه‌اى دارند و مىگويند كه شايد بعضى از قسمتهاى قرآن از طرف جبرئيل آورده نشده و حضرت رسول ( ص ) شخصا آنها را تدوين كرده باشد . عقيدهء شيخى ، يكى از عقايد پنهانى است كه درنتيجهء فساد و انحراف بعضى از آخوندها ، در ايران پديدار شده است . . . » « 2 »\r\nپس از مرگ « شيخ » مدّت 17 سال سيّد كاظم رشتى كمابيش جانشين شيخ احمد بود . يكى از سخنان سيّد اين بود كه « زمان پيدايش امام زمان نزديك است » . كسى كه بيش از همه ، از اين گفتار سيّد سود جسته سيّد على محمّد باب است ، و اين مرد در همان دوره‌يى كه بين پيروان سيّد اختلاف افتاده بود و كريم خان ، عدّه‌يى را دور خود جمع كرده\r\n\r\n\r\n","description":"","footnote":"\r\n( 1 ) . همان كتاب ، ص 31 .\r\n( 2 ) . سه سال در ايران ، تاليف كنت دوگوبينو ، ترجمهء ذبيح الله منصورى ، ص 76 .\r\n","page_name":" 490 ","page_number":490},
  {"content":"\r\n\r\nبود و حاج ميرزا شفيغ تبريزى نيز عدّه‌يى ديگر را ، و دو دستهء كريم خانى و شيخى ، به جان هم افتاده بودند ، وى نيز جمعى از مردم و روحانيان را مجذوب خود ساخت و به‌نام باب امام زمان ، رهبرى جماعت را به‌عهده گرفت .\r\n\r\nاركان جهان به نظر كريم خان\r\nكريم خان ، مانند شيخ و سيّد كاظم ، اهل مطالعه بود و كتاب‌هاى زيادى نوشته و ما به قسمتى از آراء و نظريّات او قبلا اشاره كرديم . وى خود را ركن رابع و جانشين ويژهء امام زمان مىشمرد و معتقد بود : « جهان ، چهارپايه مىخواهد : خدا ، پيغمبر ، امام و جانشين ويژهء امام . . . » « 1 » كه همان ركن رابع است . درنتيجهء ظهور اين اختلاف ، بين جماعت كريم خانى و شيخى در شهرهاى مختلف ، جنگها و زدوخوردهايى به ظهور پيوست . كسروى مىنويسد :\r\n« در هفتاد ، هشتاد سال ، تبريز ميدان كشاكش اين دسته‌ها مىبود ، هر سال كه رمضان رسيدى ، هر دسته روزانه در مسجدهاى خود ، گرد آمدندى و سخنان كهن را تازه گردانيدى . كريم خانيان ، يك مسجد بيشتر نمىداشتند و سخنانشان بيش از همه ، دربارهء ولايت كريمخان و جانشينان او بودى . . . دشمنى ، ميان شيخى و كريم خانى و متشرع چندان بودى كه بيشترشان به همديگر سلام ندادندى و آمد و رفت نكردندى و دختر ندادندى و نگرفتندى . . . اين زيانى بود كه مردم از آن كشاكش مىبردند ولى از آن سو ، پيشوايان ، سود بسيار مىيافتند . . . و دارايى بسيار مىاندوختند . . . » « 2 »\r\nدر همان ايّامى كه كريم خان در كرمان و ميرزا شفيع در تبريز ، عده‌يى را به دور خود جمع كرده و داعيهء رهبرى داشتند . سيّد على محمّد ، كه جوانى بيست و چند ساله بود و پايه و مايهء علمى كافى نداشت ، در شيراز خود را باب امام زمان خواند . كسروى مىنويسد : « دعوى بابى را شيخ و سيّد نيم آشكار و نيم نهان كرده بودند ، كريم خان نيز آن را در كتاب‌هاى خود مىنوشت ولى سيّد على محمّد آن را آشكار مىگفت و به رويش پافشارى نشان مىداد . . . » « 3 »\r\nاعتضاد السّلطنه مىنويسد : « پس از رحلت سيّد كاظم ، سيّد على محمّد ، با چند تن از شاگردان وى ، براى رياضت و عبادت به مسجد كوفه رفتند . سيّد 40 روز اقامت كرد ، به كلّى دماغش فاسد شد ، در نهانى مردم را به ارادت خود دعوت مىنمود و از هركس\r\n\r\n\r\n","description":"","footnote":"\r\n( 1 ) . بهايىگرى ، از ص 23 .\r\n( 2 ) . همان كتاب ص 26 .\r\n( 3 ) . بهايىگرى ، پيشين ، ص 26 .\r\n","page_name":" 491 ","page_number":491},
  {"content":"\r\n\r\nمطمئن خاطر مىشد ، با او مىگفت من باب اللّه هستم فادخلوا  الْبُيُوتَ مِنْ أَبْوابِها  : هيچ خانه را جز از در ، به اندرون نتوان شد . . . در كربلا جمعى را گرد خود فراهم كرد . . . با خاصّان خويش گفت ، آن مهدى صاحب الامر . . . منم . » « 1 »\r\n\r\nخصوصيّات فرهنگى حاج كريم خان كرمانى 1225 - 1285\r\nباب با قيام و دعوت خود مىكوشيد بنيان معتقدات مذهبى مردم را كه با گذشت هزار سال ، در اذهان و افكار عمومى رسوخ كرده بود متزلزل كند و به خيال خود مىخواست از حدود و قيود شرعى و مذهبى بكاهد و تعاليم اسلام را با اوضاع و احوال عصر جديد سازگار كند . وى به پيروان احسايى و رشتى مىگفت مهدى موعود منم ؛ البتّه عدّه‌يى از روحانيان و مردم عادى به او گرويدند ولى سيّد به قدرى بىمايه و سطحى بود كه نمىتوانست جواب روحانيان عادى را بدهد و به همين جهت هر وقت باب بحث و گفتگو گشوده مىشد ، سيّد ، درمانده و عاجز مىماند : به قول كسروى « اگر سيّد على محمّد ، پايه و مايهء علمى داشت و عاقلانه عمل مىكرد ، ممكن بود پيروزىهاى بزرگى كسب كند .\r\nتنها مرد فاضل و مطّلعى كه در آن هياهو ، پاى مقاومت فشرد و با باب از در معارضه و مخالفت درآمد ، حاج محمّد كريم خان كرمانى قاجار بود . وى اعلام كرد كه تنها پيرو صديق آراى احسايى و رشتى منم . چون او مانند مقتدايان خود در حبّ آل على غلو مىكرد ، بعضى او را غالى و كافر مىخواندند ، با اين‌حال ، وى يك روحانى متّرقى و روشن‌بين بود . در كتابى به‌نام « ناصّريه » كه در بمبئى چاپ شد ، دربارهء اصلاح كشور و تجدّدخواهى ، مطالب جالبى نوشت ؛ وى قبل از سيّد جمال الدّين اسدآبادى و شيخ هادى نجم‌آبادى به مردم آموخت كه چگونه متجّدد و اصلاح‌طلب باشند . كتاب ناصريّه ، از قديم‌ترين كتاب‌هايى است كه دربارهء بيدارى ايرانيان نوشته شده است . . . » « 2 »\r\nكريم خان ، از جامع‌ترين روحانيان آن عصر است ، « در تمام علومى كه تعليم و تعلّمش بين طلّاب علوم دينيّه معمول و متداول بوده و هست ، از صرف و نحو و املاء و تجويد و رسم الخّط و فقه و اصول و حديث و تفسير و حكمت الهى و فنون فلسفهء طبيعى و رياضى ، از طّب و كيميا و حساب و نجوم و هيئت و علوم غريبه ، از الواح و اعداد و طلسمات و رمل و ماسه و خصوصيّات و اقسام حكمت عملى ، از تهذيب نفس و سلوك الى اللّه و آداب معاشرت ، كتاب‌ها و رساله‌ها به عربى و فارسى تأليف كرد . علاوه‌بر كتب\r\n\r\n\r\n","description":"","footnote":"\r\n( 1 ) . فتنه باب ، تأليف اعتضاد السلطنه ، با توضيحات دكتر عبد الحسين نوائى ، ص 2 .\r\n( 2 ) . شيخىگرى و بابىگرى ، از ص 144 به بعد .\r\n","page_name":" 492 ","page_number":492},
  {"content":"\r\n\r\nمستقل ، رسايل بسيار در جواب سؤالات سائلين تصنيف نمود . . . » « 1 »\r\nبا تمام فضلى كه كريم خان داشت نتوانست به اختلافات مذهبى ، پايان دهد و سرانجام در مقابل دشمنان ، چاره‌يى جز انزوا و كناره‌گيرى نديد ، در اين دوره به پيروان شيخ احسايى ، شيخى مىگفتند و به شيعيان ، بالاسرى خطاب مىكردند ، زيرا شيخ ، موقع زيارت سيّد الشّهدا در پايين پا ، مىايستاد و آداب زيارت را به‌جا مىآورد ، درحالىكه ديگران در بالاى سر امام مىايستادند ؛ به همين مناسبت شيخيّه ديگران را بالاسرى خطاب مىكردند .\r\n\r\nوضع اجتماعى\r\nگذشته از زمينه فكرى و عقيدتى شيخ احمد احسايى و سيّد كاظم رشتى ، وضع اجتماعى و اقتصادى ايران در آن دوره ، طورى بود كه مردم براى بهبود بخشيدن به زندگى درهم و آشفته خود و رها شدن از چنگال شاه و حكّام و فئودالهاى خون‌آشام ، همواره در انتظار پيشوا و رهبرى بودند . در عهد فتحعلى شاه و جانشينان او ، ايران در زير نفوذ شديد دول استعمارى بود و زمامداران مملكت كمترين توجّهى به حفظ استقلال و آزادى ايران و حقوق و آزادىهاى اساسى مردم نداشتند و ظلم و ستمگرى و تبعيض و حق‌ّكشى ، شيوهء عموم رجال و زمامداران و حكّام و فرمانروايان ايران بود . روسيهء تزارى و انگلستان هردو ، در ايران اعمال زور مىكردند و هر روز به عنوانى ، قطعه‌يى از خاك ايران را تصّرف مىكردند و سلاطين قاجار و رجال فاسد و خيانت‌كار ايران به‌جاى آنكه از مردم استمداد جويند و در راه بيدارى و هوشيارى و تعليم و تربيت خلق بكوشند و با سلاح علم و دانش به جنگ با استعمار برخيزند ، هر روز بر ميزان فشارهاى سياسى و اقتصادى مىافزودند و بيش از پيش مردم را ناراضى مىكردند .\r\nطبيعى است ، در چنين شرايطى از يك ملّت عقب‌مانده و ناآگاه ، كه از نيرو و قدرت سياسى و اجتماعى خود بىخبر است چه انتظارى مىتوان داشت ؟ ظاهرا بعضى از مردم آن روزگار ، « باب » را ، يگانه مظهر نجات خلق مىانگاشتند و به همين جهت به گرد او حلقه زدند .\r\n\r\nبىاطلاعى باب\r\nكسروى مىنويسد « اگر سيّد باب ، عربىهاى غلط نبافتى و برخى سخنان معنىدار و سودمند گفتى ، بىگمان كارش ، پيش رفتى و به دولت چيره شدى و آن را برانداختى ، ولى اين مرد ، به يك بار ، بىمايه مىبود و\r\n\r\n\r\n","description":"","footnote":"\r\n( 1 ) . همان كتاب ، ص 149 .\r\n","page_name":" 493 ","page_number":493},
  {"content":"\r\n\r\nمىريخت ، برخى گفته‌هاى بسيار بىخردانه از او سرمىزد ، مثلا چون دربارهء همان غلطبافيها و جملات بىمغز از او ايراد مىگرفتند ، چنين پاسخ مىداد : « صرف و نحو گناهى كرد و تاكنون دربند مىبود ، ولى من چون خواستم ، خدا گناهش را بخشيد و آزادش گردانيد . . . »\r\n\r\nقيام مسلّحانهء بابيان\r\nپس از آن‌كه سران بابيه به شورش مسلّحانه برخاستند . . . دولت به‌عنوان دفاع از شريعت ، به جنگ بابيّه نرفت ، بلكه از اين نظر به برانداختن آنها كمر بست كه با بيان موضع نظامى گرفتند و به كشت‌وكشتار دست زدند . اين مقارن بود با مرگ محمد شاه و آغاز سلطنت ناصر الدينشاه و روى كار آمدن ميرزا تقى خان . . . وجههء نظر امير را بايد به درستى بشناسيم .\r\n\r\nسياست كلّى امير كبير\r\nامير ، در پى ايجاد نظم و امنيّت بود و براى پيش بردن نقشه اصلاحاتش هيچ دليلى نداريم كه امير به‌عنوان يك متعصّب شيعى ، درصدد برانداختن بابيّه برآمده باشد ، برعكس مىدانيم كه امير ، خواهان پيشرفت و ترقى ايران و دشمن كهنه‌پرستى و خرافات بود ، و خواست آيين قمه‌زدن و عزادارى ايام محرم را به نحو نامطلوبى كه جارى بود براندازد . قانون بست نشستن در امامزاده و مسجد را نيز منسوخ كرد . واتسون مىنويسد : « امير نظام ، پىبرده بود كه هيچ اصلاح دامنه‌دارى در ايران سرنمىگيرد مگر اينكه ذهن مردم ، از انديشه‌هاى خرافى پاك و به حقايق علمى و عقلى آشنا گردد . » « 1 »\r\nچگونه باب را كشتند : دربارهء چگونگى قتل باب روايات مختلفى ذكر كرده‌اند ، مىگويند چون امير كبير شاهزاده حشمت الدوله را مأمور قتل باب كرد ، وى از سر اعتراض گفت : « مرا چنان گمان بود كه لطف آن حضرت سبب شود ، كه فتح سرحدات روم و روس و جنگ با ملت پاريس و پروس را به من محول فرمايد . » ( كواكب ، ص 234 ، مقالهء سياح ، ص 58 )\r\n\r\n\r\n","description":"","footnote":"\r\n( 1 ) . فريدون آدميت . امير كبير و ايران ، 438 - 441 ( به اختصار ) .\r\n","page_name":" 494 ","page_number":494},
  {"content":"\r\n\r\n\r\nسياست دولت در قتل باب\r\nدولت « . . . از بيم آنكه اگر او را پنهانى مقتول سازند ، دور نباشد كه مردم نادان ، چنان ، پندارند كه او زنده است و غيبتى اختيار كرده است . . . گفتند كه بهتر آن است كه او را در ميان شهر و بازار بگردانند تا تمام مردمان او را ببينند ، بعد از آن به قتل آورند . در مفتاح باب الابواب صفحهء 234 چنين آمده است كه باب را در كوچه و بازار گردانيدند ، درحالىكه شب كلاهى بر سر داشت و پياده و پاى برهنه راه مىرفت و در زنجير بسته بودند .\r\nتفصيل قتل باب را ميزا مهدى خان زعيم الدوله كه پدر و جدش وارد قضايا بوده‌اند بهتر از هركس نوشته است ، عين عبارت او را مىآوريم :\r\nآن سه را ( باب و ملا محمد على و سيد حسين يزدى ) به منزل حاجى ميرزا باقر مجتهد ، پيشواى اصوليين بردند باب در آنجا عقايد خود را مخفى كرد . صاحب ناسخ التواريخ مىگويد مجتهد فتواى قتل او را داد . اين موضوع براى من ثابت نيست چه به كرات شنيدم كه مجتهد ، به علت بيمارى يا تمارض ، روى نشان نداد ، سپس او را به خانهء ملا محمّد ممقانى ملقب به حجّة الاسلام بردند و از جمله حاضرين مجلس ، پدرم و پدر بزرگم و حاجى ميرزا عبد الكريم و ميرزا حسن زنوزى ملقبان به ملاباشى و جمعى از اعيان بودند . وقتى باب وارد شد ، صاحب‌خانه او را اكرام كرد و وى را در بالاى مجلس نشاند و گفت ، اين كتب و صحايف از تو و به خط توست يا نه ؟ باب بدانها نظر افكند و گفت : از كتب من است و به خط من نوشته شده . . . بدان معترفم و به نصّ آن اقرار دارم .\r\nحجة الاسلام گفت هنوز در اين عقيده باقى هستى كه تو مهدى موعود و قايم آن نبوّت هستى ؟ گفت بله ، حجة الاسلام گفت الان قتل تو واجب و خونت هدر است . . . باب به او گفت : حجّت ، شما هم به قتل من فتوى مىدهيد ؟ حجة الاسلام هم او را رانده گفت اى كافر ، تو خود با اين كتب و اقوال و كفريّاتت به قتل خويش فتوى داده‌اى . ( مفتاح باب الابواب ، ص 233 ) . فى الجمله ملا محمّد ممقانى و ميرزا باقر و ملا مرتضى ، حكم قتل را از پيش فرستادند و حاضر به ملاقات نشدند .\r\n\r\nتدبير سيد على زنوزى\r\n. . . چون امر تمام شد ، سيد على زنوزى براى آنكه ملا محمد على پسر زن خود را از همراهى باب منصرف كند امر كرد تا زن او را با دخترك 6 ساله‌اى كه داشت آوردند . زوجه‌اش تا ملا محمد على را ديد شروع به شيون كرد و با كلماتى جانسوز خواست در ارادهء چون سنگ او تأثير كند و گفت : « شوهر عزيزم آيا به خوارى و ذلت من رحم نمىكنى ، آيا به بىشوهرى من و يتيمى دختر ترحّم ،\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nنمىنمايى ؟ عزيزم دستم به دامن تو ، توبه كن تا زندگى ما برهم نخورد تا مورد سرزنش و ننگ نشويم ، اگر به من رحم نمىكنى بدين طفل كوچك بىگناه بىنوا رحم كن . . . » زن اين به‌گفت و طفل را به سوى او فرستاد ، دخترك دامن پدر گرفت و به تركى به پدر گفت :\r\n« گل بابا اويمزه گيداق » يعنى « بابا بيا برويم به خانه » ، منظره‌يى خيلى سخت و وحشتناك و جانسوز بود .\r\n\r\nپاسخ ملا محمد على\r\nملا محمد على ، رو به زوجهء خود كرد و گفت « اى زن تو را به كار مردان چكار ؟ بردار طفل را و به خوبى تربيتش كن . » مثل آنكه به زبان حال مىگفت :\r\n « كُتِبَ الحرب و القِتال عَلينا * وَ عَلى الغانيات جَر الذيول . » \r\nسپس خم شد و صورت دخترك خود را بوسيد و گفت « دختر عزيزم برو به خانه و من اكنون خواهم آمد . » تمام مردم از اين استقامت در شگفت ماندند . تمام اين تسهيلات و مسامحات ، از جهت احترام سيد على زنوزى مجتهد بود ، چه اعضاى حكومت و عام و خاص وى را به سبب زهد و صلاح و علمش بزرگ مىداشتند ، اما اين همه ، ذره‌يى در ارادهء پولادين ملا محمد على ، مؤثر نشد بلكه اصرارى داشت كه وى را قبل از باب بكشند . . . » « 1 » ولى سيد حسين وحشت كرده بود و توبه و انابت مىجست . به او گفتند خيو ( يعنى تفو ) در روى باب بيند از و او را لعن كن تا از اين بند رها شوى . او چنان كرد و رها شد ، و ديگرباره ، در دار الخلافه با سليمان خان ، پسر يحيى خان . . . متحد شد و در فتنهء بابيه مقتول گشت ، لكن ملا محمد على هيچ از عقيدهء خود بازگشت ننمود ، و گفت اول مرا بكشيد بعد قصد باب كنيد . آنها را از ميان بازار عبور داده به ميان ميدان تبريز آوردند .\r\n« روز دوشنبه 27 شهر شعبان 1266 جماعتى از سربازان فوج بهادران را كه از نصارا و عيسوى مذهب بودند حكم دادند تا او را با ملا محمد على هدف گلوله سازند . . . سربازان از قتل او كراهتى داشتند و تيرهاى خود را به طرزى انداختند كه او را آسيبى نرسد . در اين اثنا ، ملا محمد على جراحتى يافته روى خود را به باب كرد و گفت « از من راضى شدى و بعد از اين مقتول شد . . . »\r\nدر اين واقعه ، از قضا گلوله به ريسمانى آمد كه بدان ، دست باب را بسته بودند .\r\nريسمان گسيخته و باب رها شد ، راه فرار در پيش گرفت و خود را به حجرهء يكى از سربازان ، انداخت . . . اگر سيد سينهء خود را گشاده مىداشت و فرياد برمىآورد كه اى\r\n\r\n\r\n","description":"","footnote":"\r\n( 1 ) . نقل و تلخيص از مطالعات دكتر عبد الحسين نوائى ، به نقل از مجلهء يغما ، آذر 29 ، ص 317 به بعد .\r\n","page_name":" 496 ","page_number":496},
  {"content":"\r\n\r\nگروه سربازان و مردمان ، آيا كرامت مرا نديديد كه از هزار گلوله يكى بر من نيامد ، خداى خواست تا حق را از باطل معلوم كند و اين شك و ريب از ميان مردم رفع شود . چون سربازان ، گريختن او را ديدند و دانستند كه او را قدر و منزلتى نباشد . . . او را گرفتند و هدف گلوله‌اش ساختند و جسد او را چند روز درميان شهر به هرطرف مىكشيدند .\r\nآنگاه ، بيرون دروازه انداختند تا طعمهء سباع شد . . » « 1 » راجع به چگونگى محاكمه و اظهارات باب ، در منابع ديگر نيز مطالبى نوشته‌اند .\r\n\r\nقتل سيد على محمد باب و خروج پيروان او\r\nپس از آنكه باب را به قلعهء چهريق بردند ، مريدان ، و همفكران او از پاى ننشستند و باب را نايب امام زمان ، معرفى كردند . جمعى از مردم محروم و ستمكش ايران ، كه از ديرباز در انتظار ظهور حضرت بودند ، بدون تحقيق و تفرس در احوال باب ، اين گفته‌ها را حقيقت انگاشتند و عده‌يى از روحانيان ، نيز در شهرهاى مختلف به نفع باب سخن مىگفتند و از مردم بيعت مىگرفتند ، ازجمله ملا حسين ، بر آن بود كه به كمك مريدان ، به آذربايجان ، روى آورد و سيد را از قلعهء چهريق رهايى بخشد ، چون ، در ايامى كه سيد در قلعه بود عوام النّاس در باب علم و فضل او سخنان بسيار مىگفتند ، دولت تصميم گرفت در تبريز مجلس بحثى ترتيب دهد تا بين باب و علماى زمان ، در زمينه‌هاى مختلف گفتگو شود و از اين راه ، مردم از حدود اطلاعات علمى و مذهبى باب آگاه شوند .\r\nدر سال 1263 در حضور وليعهد ناصر الدينشاه و جمعى از علماى تبريز ، از باب پرسيدند : « اين ، كتبى كه بر سنت و سياق قرآن و صحيفه و مناجات در اكناف و اطراف ايران ، منتشر شده از شماست يا به شما بسته‌اند . باب در جواب گفت از خداست .\r\nنظام العلما گفت من چندان سواد ندارم ، اگر از شماست بگوييد و الا فلا . سيد گفت از من است . . . نظام العلما گفت شما را سيد باب مىگويند ، معنى اين اسم چيست ؟ سيد گفت :\r\nباب انا مدينة العلم و على بابها ، نظام العلما گفت ، شما باب مدينهء علم هستيد ؟ گفت بلى .\r\nنظام العلما گفت ، حمد خدا را كه من چهل سال قدم مىزنم كه به خدمت يكى از ابواب برسم مقدور نمىشد حال الحمد للّه در ولايت خودم به سر بالين من آمده‌ايد . . . اگر معلوم گرديد كه شما بابيد منصب كفش‌دارى را به من بدهيد .\r\nبعد از سيد سؤالاتى در زمينهء علت بعضى بيماريها مىشود . سيد مىگويد من علم طب نخوانده‌ام . سپس سؤالاتى از علم اصول و حكمت و صرف و نحو و فرق فصاحت و\r\n\r\n\r\n","description":"","footnote":"\r\n( 1 ) . فتنه باب ، تأليف اعتضاد السلطنه ، ص 16 .\r\n","page_name":" 497 ","page_number":497},
  {"content":"\r\n\r\nبلاغت ، و غيره از سيد به عمل آمد و چون بنا به نوشتهء رضا قليخان هدايت ، از عهدهء جواب آنها برنيامد از وى كشف و كرامتى خواستند كه فى المثل محمد شاه بيمار را شفا بخشد . وليعهد گفت راه دور نرويد ، در وجود پيرى تصرف كند و او را جوان سازد . چون از عهدهء هيچ‌يك برنيامد او را چوب زدند . چون اين خبرها منتشر شد مريدان و پيروان او تصميم به خروج گرفتند و فوج‌فوج به جانب آذربايجان روان شدند ، محمد على بارفروش كه در مكه باب را ملاقات كرده بود ، چون به مازندران بازآمد مردم را به دو خواند و ملا حسين بشرويه در خراسان به تبليغ آراء او پرداخت . . . »\r\n\r\nمبارزات ملا حسين بشرويه‌يى\r\nملا حسين ، در شيراز باب را ملاقات و آيين جديد او را قبول كرده بود . وى پس از اخذ تعاليم لازم از مقتداى خود ، راه اصفهان ، و كاشان ، و ديگر بلاد را پيش گرفت و هرجا مىرسيد ، و زمينه را مساعد مىديد ، به تبليغ آراء باب مىپرداخت . چون در مشهد كار او پيشرفت نكرد عزم مازندران نمود . اعتضاد السلطنه در كتاب خود در مورد « فتنهء باب » مىنويسد :\r\n« حاجى محمد على ، كه قبل از ملا حسين ، باقرّة العين ، از خراسان ، بيرون ، آمده بود يكديگر را ملاقات كرده ، چند مرتبه مجلس را از بيگانه پرداخته در رواج دين ميرزا على محمد باب مشورتها كردند و عاقبت پرده از روى كار برداشته ، و قرة العين ، منبرى نصب كرده بر منبر رفته نقاب از صورت برداشته . . . از نسخ اسلام و طلوع مذهب جديد ، سخنها گفت . بعد از پايان گفتگوهاى بدشت ، با آنكه نتيجهء مطلوب به‌دست نيامد ، پيروان باب دست از تبليغ نظريات خود برنداشتند .\r\nحاجى محمد على به اتفاق قرة العين ، عزم مازندران ، گردند و ملا حسين ، نيز با اصحاب خود به‌سوى مازندران روان شدند و به تبليغ عقايد خود پرداختند . در بارفروش 300 نفر با او و يارانش همداستان شدند . سيّد العلما و عده‌يى ديگر در مقام مبارزه با آنان ، به مقامات دولتى توسل جستند . ملا حسين و حاجى محمد على با مخالفان ، به جنگ و گريز پرداختند ، و ملا حسين كه مردى جنگجو و شجاع بود ، در چند مرحله مخالفان را از پاى درآورد و سرانجام بر آن شد كه در قلعهء طبرسى موضع گيرد . و قلعه و حصنى محكم پديد آورد و خندقى عميق و خاكريزى در آنجا ساخت و با دو هزار نفر از بابيان ، آمادهء نبرد گرديد و آذوقه و لوازم جنگ و نبرد از هرجهت فراهم كرد . پس از پيروزيهاى چندى كه نصيب ملا حسين گرديد ، شاهنشاه ناچار شاهزاده مهدى قلى ميرزا را مأمور قلع و قمع آنان ، ساخت . ملا حسين ، كه از حركت شاهزاده و همراهان او مطلع گرديد ، با تدبير\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nو نيرنگ بر سر فرستادگان شاه ريخته و جماعتى از تفنگچيان سواد كوهى ، كه در سراى بيرونى شاهزاده جاى داشتند ، بعضى كشته شدند و برخى راه فرار پيش گرفتند . سلطان حسين ميرزا پسر خاقان مبرور فتحعليشاه و داود ميرزاى پسر ظلّ السلطان ، هم در آنجا كشته شدند و جسد هردو سوخته گشت و ميرزا عبد الباقى مستوفى نيز به قتل رسيد ، ولى مهديقلى ميرزا بعد از فرار ، در ميان برف و گل جان به‌سلامت برد و به فراهم كردن سپاه و تجهيز نيرو پرداخت . » « 1 »\r\n\r\nمقاومت در برابر قواى دولتى\r\nدر جريان جنگهايى كه بين قواى دولتى و نيروى ملا حسين ، درگرفت گلوله‌يى چند به ملا حسين اصابت كرد ولى وى اظهار عجز نكرد و به ياران خود گفت : « بايد به قلعهء شيخ طبرسى رسيد » ، پس از رسيدن ، به دروازه قلعه ، ملا حسين از اسب بر زمين افتاد ، او را نزديك حاج محمد على بردند ، پس ملا حسين ، گفت : « اى مردم ، چنان ندانيد كه من مرده‌ام تا چهار روز ديگر زنده خواهم شد . . . مبادا از اين آيين ، بازگرديد و دست از جنگ باز داريد . دامن حضرت اعلى را ( كه حاج محمد على باشد ) رها نكنيد . . . » « 2 » بعد گفت مرا در جايى دفن كنيد كه هيچكس نداند ، سپس جان سپرد . بعد از مرگ ملا حسين ، حاجى محمد على ، با ديگر بابيان مدتها با قواى دولتى و دشمنان خود دست و پنجه نرم مىكردند .\r\nاعتضاد السلطنه مىنويسد : « چون مدت محاصرهء قلعه شيخ طبرسى و پايدارى و جلادت جماعت بابيه به چهار ماه كشيد شاهنشاه به اهل مازندران ، خشم فرمود . سليمان خان افشار را فرمان داد تا با لشكر خونخوار به جانب مازندران روان شد . قواى دولتى بعد از مدتى تلاش ، به محاصرهء آنان ، توفيق يافتند ، آذوقه بابيان ، روبه كاهش رفت و كار به جايى رسيد كه ، علف زمين ، هرچه يافتند بخوردند و هرچه درخت در قلعه بود پوست و برگ آن را قوت خود ساخته و از آلات و ادوات چرم ، هرچه داشتند نيم‌جوش ساخته خوردند . . . با اين همه سختيها و محروميتها ، دست از جنگ برنداشتند . پس از مدتى مهديقلى ميرزا گفت ، هرگاه به مذهب اثنى عشرى درآييد از مال و جان ، در امان خواهيد بود . عهدنامه نوشته و سرانجام حاجى محمد على و 214 نفر از جماعت بابيان به اردوى شاهزاده روانه شدند . شبى را به صبح آوردند ولى روز بعد شاهزاده و سربازان ، عهدشكنى كردند و به پيمان و عهدنامه وقعى ننهادند . در جريان جنگ جز عدهء قليلى كه به جنگلها\r\n\r\n\r\n","description":"","footnote":"\r\n( 1 ) . فتنه باب ، ص 22 .\r\n( 2 ) . همان كتاب ، ص 26 .\r\n","page_name":" 499 ","page_number":499},
  {"content":"\r\n\r\nگريختند ، بقيه را يك‌يك شكم دريدند . چون به قلعه راه يافتند از تدابير جنگى و مواضع دفاعى بابيان ، در شگفت آمدند . در اين نبردها از جماعت بابيان ، 1500 نفر كشته شدند - چون در تاريخ نبيل اعمال و رفتار مهديقلى ميرزا با آنان با تفصيل بيشترى ياد شده است ؛ « 1 » اجمالا به ذكر آن مىپردازيم :\r\n\r\nنيرنگ مهدى قلى ميرزا\r\nدر جريان جنگهايى كه بين قواى دولتى و مدافعين قلعه طبرسى در مازندران رخ داد ، چنان كه گفتيم ، مكرر قواى دولتى از مدافعين قلعه ، مخصوصا از سردار آنان ملا حسين ملّقب به باب الباب ، شكست خوردند . « 2 » تا سرانجام شاهزاده مهديقلى ، به نيرنگ متوسل شد : روز چهارشنبه شانزدهم جمادى الثانى 1265 هجرى ، هنگام صبح ، شخصى از طرف شاهزاده به قلعه آمد و گفت شاهزاده فرموده‌اند كه دو نفر بفرستيد تا با آنها مذاكرهء محرمانه بنماييم شايد موفق شويم كه با هم صلح كنيم . جناب قدّوس ، ملّا يوسف اردبيلى و سيّد رضاى خراسانى را فرستادند . . . شاهزاده گفت جنگ و جدال بين ما و شما بىجهت مدتى است كه طول كشيده ، آنگاه قرآنى را كه پهلويش گذاشته بود برداشت و در حاشيهء سورهء فاتحه ، براى جلب اطمينان جناب قدّوس چنين نوشت : « به اين كتاب مقدّس و به كسى كه آن را فرستاده و به پيغمبرى كه اين آيات را از جانب خدا آورده قسم ياد مىكنم كه جز آشتى و دوستى هيچ مقصودى ندارم . . . بنابراين از قلعه بيرون بياييد و مطمئن باشيد كه دست هيچ‌كس براى اذيّت شما دراز نخواهد شد . شما و اصحاب شما در حفظ خدا و حضرت رسول ( ص ) و پادشاه وقت ناصر الدينشاه هستيد . به شرافت خود قسم مىخورم كه هيچ‌كس نه در ميان لشكر و نه در جهات مجاور ، نيست كه به شما اذيّتى برساند اگر غير از آنچه نوشتم و بر خلاف آنچه نگاشتم در قلب خود خيال ديگرى داشته باشم خداوند منتقم جبّار ، مرا به خشم و غضب خود گرفتار كند . » آنگاه شاهزاده ، مهر خود را به پاى آن نوشته نهاد . بعد قرآن را به ملا يوسف داد و گفت اين قرآن را به رئيس خودتان بده و سلام مرا بايشان برسان . من امروز عصر چند رأس اسب خواهم فرستاد ، تا ايشان و ساير پيروانشان را به اردو بياورند و در خيمه‌يى ، كه مخصوصا براى همين منظور تهيه شده قرار گيرند و تا وقتى كه وسايل لازمه را براى مراجعت هريك به وطنش تهيّه نمايم و مخارج راه به آنها بدهم ، همه ميهمان من خواهند بود . قدوس قرآن را گرفت و پس از مطالعهء قول و\r\n\r\n\r\n","description":"","footnote":"\r\n( 1 ) . همان كتاب ، ص 28 .\r\n( 2 ) . نگاه كنيد به تاريخ نبيل ، از ص 330 تا ص 451 .\r\n","page_name":" 500 ","page_number":500},
  {"content":"\r\n\r\nقرار آنان به ياران خود گفت : « براى خروج از قلعه مهيّا شويد » پس از آنكه قلعه از حضرات خالى شد ، شاهزاده مهديقلى به عهد خود وفا نكرد و به خدعه و نيرنگ توسل جست . سعى كرد فرستادگان نزديك قدوس را بفريبد و همهء آنها را خلع سلاح نمايد ولى با مقاومت شديد آنان روبرو شد . به همين جهت بسيارى از اصحاب را ، گلوله‌باران كردند و بعد به قلعه حمله بردند و هرچه يافتند . به يغما بردند . از ميان اين جمعيت فقط متمولين ، با دادن رشوه به مأمورين دولت ، زنده ماندند . اسيرانى كه ثروتى نداشتند فورا اعدام گرديدند . « 1 »\r\nشاهزاده ، پس از آنكه كارهاى خود را تمام كرد ، با قدوس به بارفروش آمد .\r\nسعيد العلما و ساير روحانيان كه به خون اين جماعت تشنه بودند جشن گرفتند و شاديها كردند . شاهزاده كه ابتدا مصمّم بود « قدّوس » را به ناصر الدّينشاه تحويل بدهد در اثر فشار و اصرار روحانيان ، وى را به آنها سپرد و خود عازم تهران شد . در اين موقع سعيد العلما و ساير هم‌فكران او ، تنها به توهين و ناسزاگويى قناعت نكرده « لباسهاى قدوس را در حين شهادتش بيرون آوردند ، عمامه را از سر او برداشتند و با سروپاى برهنه با غل و زنجير در كوچه و بازار مىگردانيدند ، و همهء مردم شهر ، به سبّ و لعن اين مرد مشغول بودند ، آب دهن به صورتش مىافكندند ، و سرانجام با كارد به او حمله‌ور شدند و بدنش را پاره‌پاره كردند و بدن مجروح او را طعمه آتش ساختند . . . » « 2 »\r\nپس از آنكه خبر اين واقعه به باب در زندان قلعه چهريق رسيد مدت 6 ماه عزادار و گريان بود .\r\n\r\nقتل شهداى سبعه\r\n« در تاريخ جديد » جريان قتل شهداى سبعه چنين آمده است :\r\n« روز ديگر كه به جهت كشتن ، ايشان را به ميدان مىبردند ، حضرات تماشايى در بين راه به ايشان سنگ مىزدند و فحش مىدادند و مىگفتند اينها بابى و ديوانه شده‌اند . جناب حاجى مىفرمودند بلى ماها بابى هستيم ولى ديوانه نشده‌ايم ، باللّه اى مردم ماها به جهت بيدارى و آگاهى شما از جان و مال و عيال و اطفال خود گذشتيم و از دنيا و اهلش چشم پوشيده‌ايم كه شايد شما بيدار شويد و از حيرانى و گمراهى نجات يابيد و در مقام تحقيق و تفحّص برآييد و حق را چنان كه سزاوار است بشناسيد و بيش از اين ، در پردهء گمراهى نمانيد . »\r\n\r\n\r\n","description":"","footnote":"\r\n( 1 ) . تاريخ نبيل ، ترجمه و تلخيص عبد الحميد اشراق خاورى ، ص 419 به بعد .\r\n( 2 ) . همان كتاب ، ص 432 .\r\n","page_name":" 501 ","page_number":501},
  {"content":"\r\n\r\nدر « نقطة الكاف » اين ماجراى اسف‌انگيز با عبارتى ساده‌تر بيان شده است : « مرحوم حاجى ملّا اسماعيل قمى را كه از انبار به ميدان مىآوردند ، مردم مىگفتند اين بابى است .\r\nايشان مىخنديدند و مىفرمودند كه بلى من بابى هستم و به جهت شما جان مىدهم . » « 1 »\r\nهمچنين در تاريخ جديد ، مىخوانيم كه « حاجى عليخان حاجب الدّوله با شگفتى به دوستان خود گفته بود ، در ميان « شهداى سبعه » سيّد جوان و خوشرويى ديدم ، به فكر نجاتش افتادم . وقتى كه پنج تن از آنان را كشتم آن جوان را نزد خود خواندم و گفتم « بيا تبرّى كن به جيقهء اعليحضرت هر خواهشى دارى انجام مىدهم و سالى پانصد تومان مستمرّى در حقّت برقرار مىكنم ، عمارتى عالى براى تو مىخرم و دخترم را به تو مىدهم . » پس از شنيدن آن همه نويد گفت : « ما دنيا و هرچه در اوست به شما و اهلش ارزانى داشتيم . » چون اين سخنان را شنيدم و قابل هدايتش نديدم به دهنش زدم و گفتم او را از ديگران زودتر بكشيد . » « 2 »\r\n\r\nرفتار مأمورين دولت با باب\r\nدر « نقطة الكاف » آمده است كه « شب 21 ماه رمضان ، از ديوار خانهء ايشان بالا رفتند و او را با خالويش به منزل آن شقى آوردند و نسبت به آن حضرت لسانا سوءادب بسيار نمودند و خالوى ايشان را چوب زيادى زدند و دارايى ايشان را به يغما بردند . و قبل از اين واقعه حضرت حبيب و آخوند ملا محمّد صادق خراسانى و ملّا على اكبر اردستانى را چوب زيادى زدند و مهار نمودند و تازيانه زدند و در بازارها گردانيدند و اخراج بلد نمودند و آن جناب را در خانهء داروغه منزل دادند . . . » « 3 »\r\nچون از جريان محاكمه باب در حضور وليعهد ( ناصر الدينشاه ) و عده‌يى از علما ، قبلا مطالبى نوشته‌ايم از ذكر مجدد آن خوددارى مىكنيم . علاقمندان براى كسب اطلاعات بيشتر مىتوانند به « نقطة الكاف » از صفحهء 134 به بعد مراجعه نمايند .\r\nادوارد براون ، در مورد مرگ سليمان خان مىنويسد : « من از كسانى كه به چشم خود منظرهء مرگ او را ديده بودند شنيدم كه مىگفتند : تا چيزى نباشد ، سليمان خان آن‌گونه اظهار مسّرت نمىكرد و شجاعت به خرج نمىداد ، زيرا بدن سليمان خان را سوراخ‌سوراخ كرده و در هر سوراخى شمعى نهاده و روشن كرده بودند و با اين وضع او را به ميدان\r\n\r\n\r\n","description":"","footnote":"\r\n( 1 ) . نقطة الكاف ، ص سز .\r\n( 2 ) . همان كتاب ، ص سح .\r\n( 3 ) . نقطة الكاف ، ص 112 .\r\n","page_name":" 502 ","page_number":502},
  {"content":"\r\n\r\nآوردند كه اعدام كنند و او وقتى كه به محل اعدام رسيد با صداى بلند اين شعر را خواند :\r\n يك دست جام باده و يك دست زُلف يار * رقصى چنين ميانهء ميدانم آرزوست \r\nاين گونه آثار شجاعت ، به‌طورى كه ايرانيها مىگفتند ، در حاضران اثر مىكرد و آنها را به فكر مىانداخت . . . « 1 »\r\nداستان شمع‌آجين كردن سليمان خان در « تاريخ نبيل » با تفصيل بيشترى ذكر شده است :\r\n\r\nشمع‌آجين كردن حاجى سليمان خان و بىباكى او\r\nدر تاريخ نبيل در مورد قتل حاجى سليمان خان چنين آمده است : « . . . ميرزا تقى گفت : حكومت به من امر كرده بود كه 9 عدد شمع تهيّه كرده و 9 محل بدن سليمان خان را سوراخ كرده ، در هر سوراخى شمعى فرو برم . ناصر الدينشاه به حاجب الدوله گفته بود كه دربارهء اتهام سليمان خان تحقيق كامل كنيد و پس از اقرار ، او را وادار كنيد كه از محبّت باب تبرّى نمايد ، در صورت امتناع ، او را به نحوى كه خودش مىخواهد به قتل برسانيد . سليمان خان گفته بود : مرا شمع‌آجين كنيد و با طبل و نى در بازار بگردانيد و در آخر كار بدن مرا شقّه كنيد . همين عمل دربارهء او مجرى شد ، و هر نيمه از بدن او را به طرفى از دروازهء نو آويختند . ميرزا تقى گفت ، چون شمعها را آورديم و خواستيم در بدن او فروبريم ، ميرغضب در وقت سوراخ كردن بدنش ، دستش مىلرزيد . سليمان خان كارد را از دست ميرغضب گرفته به بدن خود فرو برد و سوراخ كرد و به ميرغضب گفت چرا دستت مىلرزد ، اين‌طور بدن مرا سوراخ كن . من ترسيدم سليمان خان به مأمورين و فرّاشان حمله كند . اشاره كردم تا دستهاى او را از عقب ببندند . سليمان خان گفت هرجا را كه من اشاره كردم سوراخ كنيد . به اشاره سليمان خان دو شمع در سينهء او و دو تا روى دوشهايش و يكى در زير گردن و چهارتا در پشتش روشن كردند . صداى هياهوى مردم و ريختن خون از زخمها ، او را مضطرب نساخت . با كمال شجاعت و استقامت به اطراف نظر مىكرد . چون كار شمع‌آجين تمام شد ، سليمان خان از جا برخاست ، با قامتى راست مانند سروخرامان به راه افتاد . از ميان صفوف جمعيّت مىگذشت ، هرچند قدم مىايستاد و به مردم مىگفت : شكر خدا را كه به آرزوى دل و جان رسيدم و تاج شهادت بر سر نهادم ، ببينيد محبّت باب چه آتشى در دل من افروخته و دست قدرت او چگونه فدائيان خود را به ميدان جانبازى مىفرستد . . . آنكه اين آتش را در قلب من افروخته كاش در اينجا حاضر\r\n\r\n\r\n","description":"","footnote":"\r\n( 1 ) . يك سال در ميان ايرانيان ، از 1887 تا 1888 ، ترجمهء منصورى ، ص 109 .\r\n","page_name":" 503 ","page_number":503},
  {"content":"\r\n\r\nو مرا مىديد .\r\n آنكه دايم هوس سوختن ما مىكرد * كاش مىآمد و از دور تماشا مىكرد \r\nخيال نكنيد من از بادهء اين جهانى مست شده‌ام ، محبّت خدا و محبوب بىهمّتا سراپاى مرا گرفته و روح مرا تسخير نموده ، او اين توانايى و قدرت را به من عطا كرده است . . . در دوران گذشته حضرت ابراهيم خليل را وقتى به آتش افكندند ، از خداوند درخواست نمود كه آلام و مصايب او را تخفيف عطا كند و روح و قلبش را منتعش سازد . . . لكن اين سليمان از اعماق قلب سوزان خود فرياد مىزند مىگويد : « خدايا ، آتش محبّت خود را پيوسته در قلب من مشتعل فرما تا سراپاى وجود من از شعله سوزان آن محترق گردد » . . .\r\nوقتى وارد بازار شد ، مرور نسيم بر اشتعال شمعها افزود . . . سليمان خان در ميان جمع مىرفت و مانند سردار فاتحى در بين قشون خود ، راه مىپيمود . . . بعد به ميرغضب اشاره كرد كه به مأموريت خود مشغول باش . ميرغضب بدن او را شقه مىكرد و او تا جان در بدن داشت به مدح و ثناى محبوب ، ناطق بود . . . « 1 »\r\n\r\nميرزا حسينعلى بهاء\r\nيكى ديگر از سران اين نهضت ، ميرزا حسينعلى پسر ميرزا بزرگ نورى مازندرانى است كه در سال 1233 هجرى در تهران ، متولد شده است . بهاء در تهران ، به تحصيل پرداخت و در علوم و ادبيات اطلاعاتى كسب كرد . چون ، پدرش ميرزا بزرگ با علما و فضلاى زمان ، آمدورفت داشت ، وى نيز با اهل علم معاشر و محشور شد و درنتيجهء بحث و گفتگو با دانشمندان ، دايرهء اطلاعات او وسعت گرفت . پس از آنكه سيد عليمحمد ، بلندآوازه شد و صداى دعوت او به گوشها رسيد ، وى بدون اينكه با وى ملاقات و گفتگويى كند در سلك اصحاب او درمىآيد و آراء و نظريات او را تبليغ و ترويج مىكند . به‌طورى كه بعضى از مورخان ، و ارباب اطّلاع نوشته‌اند ، وى از آغاز كار با بعضى از نمايندگان سياسى روس ارتباط داشته و در مواردى آنان ، رسما از وى حمايت كرده‌اند . پس از آنكه سوءقصد به ناصر الدينشاه به‌وسيلهء بابيها عملى شد ، اين جماعت ، بيش از پيش مورد تعقيب قرار گرفتند . ميرزا بهاء را زندانى كردند ، به‌طورىكه از كتاب مفاوضات بهاء برمىآيد وى در زندان ، رنج فراوان كشيده است ، و ظاهرا دستگاه عهد ناصرى او را محرّك قتل شاه مىشناختند ولى « در نتيجهء مساعى ميرزا آقا خان نورى ، ملا شيخ على عظيم ، عامل توطئه معرفى گرديد و او نيز براى نجات بهاء ، مردانه اقرار كرد و گفت كه در اين كار ، عامل اصلى من بودم . و صادق\r\n\r\n\r\n","description":"","footnote":"\r\n( 1 ) . تاريخ نبيل ، ترجمه و تلخيص عبد الحميد اشراق خاورى ، ص 654 .\r\n","page_name":" 504 ","page_number":504},
  {"content":"\r\n\r\nتبريزى كه به شاه تير انداخت ، شش سال در خدمت من بود . به اين ترتيب علماى اعلام به قتل اين مرد فتوى دادند و او قطعه‌قطعه شد - بهاء پس از رهايى از زندان ، به بغداد تبعيد گرديد و پس از يازده سال اقامت در بغداد ، به دستور سلطان عثمانى او را به اسلامبول و سپس به « ادرنه » تبعيد كردند .\r\n\r\nصبح ازل\r\nچنان كه قبلا اشاره كرديم به موجب وصيّت باب ، جانشين و وصى او ميرزا يحيى « صبح ازل » بود ، به‌همين‌جهت ميرزا بهاء برادر بزرگتر در حدود 18 سال به اين دستور ، احترام گذاشت و از برادر خود حمايت و پيروى نمود ، در آمل وقتى « صبح ازل » را چوب مىزدند بهاء خود را جلو انداخت و به‌جاى او چوب خورد . صبح ازل بنا به دستور باب ، همواره خود را از جريانات حاد و خطرناك به كنار مىكشيد . پس از جريان سوءقصد ، همين‌كه دستگيرى و كشتار بابيان ، آغاز شد اين جوان ، در لباس درويشى ، از راه آذربايجان ، و كردستان به بغداد رفت و در آنجا نيز همواره در اختفا بود - به همين جهت كمتر مورد ضرب و شتم و حبس قرار مىگرفت . . . « 1 »\r\nپس از چندى ، يعنى به سال 1280 ه . ق ، ميرزا حسينعلى بهاء ، اعلام استقلال نمود و گفت شخصى كه باب از آمدنش سخن گفته « من يظهره اللّه » من هستم ، درنتيجه ، اختلاف بين بهايىها و ساير بابيّه كه برادرش ميرزا يحيى صبح ازل را خليفهء باب مىشمردند درگرفت . دولت عثمانى براى پايان دادن به اختلافات ، آنان را به عكّا و قبرس تبعيد كرد . ميرزا بهاء در دوران ، اقامت خود در عكّا ، در مقام اصلاح آثار و نوشته‌هاى خود برآمد .\r\nبا اينكه آثار متأخر بهاء نيز خالى از اغلاط لفظى و معنوى نيست از آثار پيشين او به مراتب بهتر است . پسر ارشد بهاء ميرزا عباس ، از سر فروتنى خود را عبد البهاء خواند .\r\nوى در سال 1260 ه در تهران متولد شد ، پس از فراگرفتن تحصيلات مقدماتى براى كسب اطلاعات علمى و آشنا شدن با دانشهاى جديد زحمات زيادى كشيد و از اين‌جهت از پدرش فاضلتر بود . پس از چندى بين عبد البها ، و برادرش ميرزا محمد على ( غصن اكبر ) اختلاف مىافتد و آن دو ، زبان به بدگويى هم مىگشايند - عبد البها پسر دخترش شوقى افندى را وصى و جانشين خود قرار مىدهد ، ولى شوقى افندى بر خلاف عبد البها از قريحه و استعداد ذاتى بىنصيب بود .\r\nعبد البهاء به بهايىگرى ، سر و صورتى داد . با قلم خود به سؤالاتى كه از بهاء مىشد\r\n\r\n\r\n","description":"","footnote":"\r\n( 1 ) . تلخيص از فتنه باب ، ص 113 .\r\n","page_name":" 505 ","page_number":505},
  {"content":"\r\n\r\nپاسخ مىداد و سعى مىكرد افكار جديد اجتماعى غربيان ، را در تعاليم بهاء وارد كند . به نظر عده‌يى « عبد البهاء » زنده‌كننده‌ى « ميرزا بهاء » است و مسلك او ، در اثر كفايت و تدبير و فعاليت عبد البهاء ، صورتى مترقى به خود گرفت . . . « 1 »\r\nدر جلد دوم « كواكب دريّه » چنين مىخوانيم : « رفتار بهاء اللّه نسبت به فرزند ارجمند « عبد البهاء » رفتار معتمدانه بوده است ، به قسمتى كه اكثر امور را به كف كفايت وى نهاد . . .\r\nگاهى جواب مسائل و تحرير رسايل را به حضرتش محوّل مىفرمود و گاهى ملاقات با بزرگان ، و صحبت با ايشان ، و دفاع از تهمت و بهتان اهل عدوان ، و تفهيم مقصود و منظور را ، به‌وجود مسعودش مفوّض مىنمود . . . » « 2 »\r\n\r\nمختصرى از تعاليم و آموزشهاى مذهبى و اجتماعى باب و بهاء\r\nهمه بار يك داريد و برگ يك شاخسار ( بهاء )\r\nچنان كه قبلا اشاره كرديم : باب و جانشين او بهاء ، تحت تأثير انقلابات فكرى و اجتماعى غرب ، سعى كرده‌اند ، كه تعاليم و آموزشهاى مذهبى را كه در حدود 14 قرن پيش ، به تناسب احتياجات و نيازمنديهاى مردم شبه‌جزيره عربستان از منبع وحى صادر و نازل شده است ، كمابيش با فرهنگ و تمدن جديد هم‌آهنگ سازند و از تنوّع تكاليف و احكام دين مبين اسلام بكاهند و دين نوين را به خيال خودشان به صورت دينى دنياپسند و قابل اجرا در عصر حاضر درآورند . « 3 »\r\n« باب ، رباخوارى را اجازه مىدهد ولى خريد و فروش بنده و غلام را تحريم كرده است . در آيين باب داشتن دو زن - تجويز شده است و براى انجام عقد ، رضاى طرفين و ابوين هردو لازم است . متعه ( صيغه ) تحريم شده و اختيار طلاق با زن و مرد ، و عمل طلاق مذموم و قبيح است - اگر زن و مردى زنا كردند بايد ديه بپردازند و مقدار آن 9 مثقال طلاست كه بايد به بيت العدل تسليم نمايند . » بابيها براى بعضى اعداد نظير 9 ، ارزش و مقام خاصى قايل هستند كه از نظر علمى و عقلى قابل قبول نيست . همچنين آنها با نماز جماعت ، كه عامل اتحاد و برادرى و برابرى است ، مخالفند و معتقدند كه عبادت خدا ،\r\n\r\n\r\n","description":"","footnote":"\r\n( 1 ) و ( 2 ) . محاكمه و بررسى باب و بهاء ، ج 3 ، ص 198 و 197 .\r\n( 3 ) . تلخيص از كتاب محاكمه و بررسى باب و بهاء ، ج 2 ، از ص 36 به‌بعد .\r\n","page_name":" 506 ","page_number":506},
  {"content":"\r\n\r\nبايد در تنهايى صورت گيرد و ذكر گفتن ، و دعا خواندن در ميان مردم را عملى ناصواب مىدانند . به گدايان ، اجازه نمىدهند كه در برابر خلق دست نياز دراز كنند و بخشش در مقابل سؤال را تحريم كرده‌اند . به پيروان ، خود دستور مىدهند كه هر 19 سال يك بار ، كليهء اثاثهء منزل خود را تجديد نمايند . ميرزا بهاء ريش تراشيدن ، را گناه نمىداند و به مردها نيز اجازه مىدهد كه لباس حرير بر تن كنند ، و از حمل آلات جنگ خوددارى نمايند . به‌نظر او دست بوسيدن و كرنش كردن ، به هركس و به هر مقام حرام است .\r\nتراشيدن موى سر نيز ممنوع شده ، چه به‌نظر بهاء موى سر زينت است . استخاره و توسل و توجه به مبدأ ، و تقيه و كتمان ، در مذهب آنان ، مردود است . استفاده از موسيقى و آواز را بلامانع تشخيص داده‌اند . سفر براى زيارت قبور پيشوايان دين را عملى بدعت‌آميز و خلاف شرع مىدانند . ميرزا بهاء آرزو مىكرد كه روزى جهانيان به زبان واحدى تكلم و از خطّ واحدى استفاده كنند . او با دست غذا خوردن را منع كرد ولى استفاده از ظروف طلا و نقره و پوشيدن خز و سمور را بلامانع تشخيص داده و قمار و افيون را تحريم كرده است و مردم را از رفتن به حمامهاى خزينه‌دار منع كرد و منى را پاك شمرد . بهائيها سه نوع نماز دارند : نماز كبير كه هر 24 ساعت يك مرتبه كافى است ، نماز صغير كه وقتش از ظهر تا ظهر ديگر است و عبارت است از خواندن اين ، دعا : اشهد يا الهى بانّك خلقتنى لعرفانك و عبادتك اشهد فى هذا الحين ، بعجزى و قوتك و ضعفى و اقتدارك و فقرى و غنائك لا إله الا انت المهيمن القيّوم ، و نماز وسطى كه در سه وقت صبح و ظهر و شام ، در هر وقت يك ركعت مىخوانند - مدت روزه را از سى روز به 19 روز تقليل داده‌اند كه بايد در اعدل فصول انجام گيرد و حد آن ، از طلوع آفتاب تا غروب آن است كه در ظرف اين مدت ، بايد از خوردن و آشاميدن ، امساك كرد . اشخاص ضعيف ، پيران ، مسافران ، بيماران ، زنان حامله ، زنى كه بچه شير مىدهد ، كاسب يا صنعتكار يا كارگر و يا كارمندى كه كار دشوارى انجام مىدهد ، زن حايض و مستحاضه و نفساء و كسى كه نيّت مسافرت دارد ، از گرفتن روزه معاف است . سيد باب در كتاب احسن القصص ، سورهء 96 و 102 به پيروان خود دستور مىدهد كه با مخالفين ، قتال و محاربه كنند ، ولى عبد البها ، در جلد سوم مكاتيب ، صفحهء 104 ، با تعصب دينى و تعصّب جنسى و تعصب سياسى و تعصب اقتصادى ، و وطنى مخالفت مىكند و مىگويد اين تعصّبها ، هادم بنيان انسانيّت است و مادام كه بشر به اين امور پاىبند است ، روى راحت و آرامش نخواهد ديد . به‌نظر او دين ، بايد سبب الفت گردد و الا ثمرى ندارد . باز در صفحهء 318 مكاتيب مىنويسد : بايد همت گماشت تا بىخردان ، از تعصبات جاهليّه دينى و جنسى و اقتصادى و حتى وطنى نجات يابند و از\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nجميع قيود آزاد گردند .\r\nعبد البهاء در جلد سوم مكاتيب ، صفحه 332 به پيروان خود تأكيد مىكند كه از تقليد خوددارى كنند و جوياى حقيقت باشند « بايد به كلى تقاليد را فراموش كرد و سراج « 1 » حقيقت را روشن نمود . »\r\nسيد باب بر خلاف تعاليم خود ، خانه مسكونى خود را در شيراز كعبه قرار داد و زيارت و طواف آن را به پيروان ، واجب نمود . در كتاب النّور الابهى فى مفاوضات عبد البهاء ، مسائل و موضوعات مختلفى مورد بحث قرار گرفته از جمله در پيرامون تأثير انبياء در ترقى و تربيت نوع انسان ، و مبارزات حضرت ابراهيم ، موسى ، مسيح و حضرت محمد ( ص ) و باب و بهاء مطالبى گفته شده است . در اين گفتگوها ، عبد البهاء عقيدهء خود را راجع به رجعت ، قضا و قدر ، مبدأ و معاد ، تغيير انواع ، فرق انسان و حيوان ، و مسأله نشو و ترقى كائنات ، اصل و مبدا انسان ، فرق ميان روح و عقل و نفس ، جبر و اختيار ، مسألهء تناسخ و مسألهء اعتصاب مطالبى مىگويد كه مبناى علمى ندارد و مورد قبول عقل سليم نيست . » « 2 »\r\nدر كتاب ايوانف نيز ، راجع به نهضت باب اشاراتى شده است از جمله : « در سند شمارهء 25 - پرونده شمارهء 158 گزارش سفير دولگوروكى به سنباوين ، تهران ، ( 1852 ) ، صفحهء 608 در تاريخ 17 سپتامبر 1852 شماره 66 « مىخوانيم كه : بابيها ، آنچه من ، از اظهارات امام جمعه درك كردم ، با اصول اسلام مخالف بوده و آنها را رد مىكنند . ضمنا در سياست ، مدّعى شاه مملكت مىباشند . آنها درصدد تأسيس ديانت جديدى هستند و طرفدار تقسيم اموال ( به‌طور تساوى ) بوده و ميتوان ، اهداف و مقاصد سياسى و اجتماعى آنها را شبيه به كمونيستهاى اروپا دانست . . . »\r\n\r\nتشكيل بيت العدل\r\nيكى از اقدامات ميرزابها كه صورت عمل نگرفت تشكيل بيت العدل بود . بنا به گفتهء بهاء ، قرار بر اين بود در هر بلدى بيت العدلى تشكيل شود و پس از انتخاب افراد بيت العدل در شهرهاى مختلف ، بيت العدل عمومى انتخاب شود كه نمايندهء افكار تمام مردم بهائى مملكت باشد و براى پيشرفت مرام و تشريع احكام و ساير امور مهمّه ، تصميمات لازم اتخاذ نمايد و به موقع عمل گذارد . عدهء افراد هر بيت العدلى نبايد از 9 نفر كمتر باشد . ظاهرا : پيشوايان اين فرقه تشكيل\r\n\r\n\r\n","description":"","footnote":"\r\n( 1 ) . چراغ\r\n( 2 ) . شيخىگرى و بهايىگرى ص 191 .\r\n","page_name":" 508 ","page_number":508},
  {"content":"\r\n\r\nبيت العدل را مقدمهء مداخلهء مردم در امور سياسى مىپنداشته‌اند ، و به همين علت عملا در راه تشكيل بيت العدل قدمى برنداشتند و به پيروان خود گفتند كه در سياست مداخله نكنند و به مظالم و ستمگريهاى حكام و سلاطين به ديدهء عفو و اغماض بنگرند . در كتاب « اقدس » صفحهء 27 چنين آمده است : ليس لاحد ان يعترض على الّذين يحكمون على العباد دعوالهم ما عندهم ، احدى حق ندارد كه بر سلاطين و فرمانروايان عصر خود اعتراض كند . . .\r\nدر گنجينهء احكام ، از قول عبد البهاء در صفحه 264 چنين نوشته شده است : « بر احبّاى الهى اطاعت اوامر و احكام اعليحضرت پادشاهى لازم است ، آنچه امر فرمايد اطاعت كنند و همچنين كمال تمكين و انقياد به جميع اولياى امور داشته باشند . » مطالعه در نهضت باب و بهاء و جانشينان آنها به خوبى نشان مىدهد كه اين مذهب پس از كشته شدن باب و همفكران مبارز او ، به تدريج جنبه‌هاى انقلابى و اعتقادى خود را از دست مىدهد و در نتيجهء سازشكارى سران نهضت با حكام و زورمندان عصر ، اندك‌اندك دين جديد به صورت آلت اجراى مقاصد سياستمداران خارجى و زورمندان و مرتجعين داخلى درمىآيد . . .\r\n\r\nانتقادات كسروى\r\nاحمد كسروى در كتاب بهائىگرى بعضى از تعاليم بىمعنى و نامعقول باب و بهاء را مورد انتقاد شديد قرار داده و از قول بهاء مىنويسد : « هركس يك‌بار اين لوح را بخواند خدا به او مزد صد شهيد خواهد داد . » كسروى مىپرسد « چرا ؟ مگر خواندن يك لوح چه سختى دارد . . . كه چنين مزد بسيار بزرگى به خوانندهء آن داده شود ، آيا چنين سخنى . . . نشان هوسبازى و بىخردى نيست ؟\r\nدوم چنين سخنى از يك بنيادگذار دين ، ريشهء دين كندن است ، چه در جائى كه مردم بتوانند با خواندن لوحى ، مزد صد شهيد گيرند . . . چه نياز دارند كه به كارهاى نيك ديگر پردازند ، چه نياز دارند كه از بديها و گناهها بپرهيزند . . . اين سخن از بهاء ، ماننده آن است كه كسى كارخانه‌اى برپاگرداند و به كارگران مزدهايى در برابر كارشان بپردازد ولى يك روز هم هوس بر سرش زده يك رباعى بسازد و به شاگردان آگهى دهد كه هركس اين رباعى مرا ، از بر جلوى من بخواند مزد صد كارگر به او خواهم داد ، پيداست اين آگهى در كارخانه او را خواهد بست زيرا كارگران به جاى آنكه 8 ساعت با سختى بكوشند و مزد يك كارگر بگيرند ، نزد كارخانه‌دار رفته رباعى او را خوانده مزد صد كارگر گرفته و پى خوشيهاى خود خواهند رفت - مىدانم خواهند گفت ، مانند اين سخن در كيشهاى ديگر\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nنيز هست . . . » « 1 » كسروى اين سخنان را نشانهء بىخردى مىداند .\r\nكسروى در صفحات بعد بسيارى از تعاليم و آموزشهاى ميرزا بهاء را ناصحيح و زيانبخش مىشمرد و مىگويد به نظر من « آدميان نيكى پذيرند ، راه نيكيشان نيز يكى بيشتر نيست و آن اينكه آميغهاى « 2 » زندگى را نيك دريابند و خردها نيرومند گردد و هركس به جهان و زندگى با ديدهء بيناترى نگرد . . . يك راهنما . . . بايد خردها را به تكان آورد و با گمراهيها و نادانيها به نبرد پردازد ، از اين كارهاست كه جهانيان را چند گامى پيش تواند برد و از جنگها و كشاكشهاى بى جا ، جلو تواند گرفت ( و يا تواند كاست ) ؛ و گرنه تنها از گفتن اينكه « جنگ نكنيد » هيچ سودى نتواند برد . . .\r\nاز اينها گذشته ، بدى در جهان جنگ نيست ، بديهاى بدترى مىبوده و مىباشد ، اين بدتر از جنگ است كه مردمى مردگان هيچكاره‌اى را گردانندگان جهان دانند . بدتر از جنگ است كه مردمى از آيين گردش جهان ناآگاه باشند . و بدتر از جنگ است كه گروهى به‌نام درويشى ، به كار و پيشه‌اى نپردازند و جهان را خوار دارند و با تنهاى درست و گردن كلفت به گدايى و مفتخورى پردازند ؛ بدتر از جنگ است كه از ميان مردمى ، شاعران ياوه‌گويى برخيزند و آشكارا سخن از جبرىگرى زده مردم را به تنبلى و سستى وادارند .\r\nاين نادانيها و مانندهاى اينها ، در ايران و در كشورهاى شرقى رواج داشته و « جمال مبارك » شما اين فهم و دانش نداشته كه به اينها پردازد و مردم را از گمراهى بيرون آورد . بهاء به اين نادانيها نپرداخته بماند ، كه خود ، نادانيهايى به آنها افزوده است .\r\nاين ، بدترين بديهاست كه مرد درمانده‌اى همچون « بهاء » به دعوى خدايى برخيزد و يك دسته چنان پست‌انديشه و نافهم باشند كه به چنان ادّعايى گردن گزارند .\r\nآنچه شرقيان را به خوارى و پستى كشانيده و به زير يوغ غربيان انداخته پابستگى به اين گمراهيها و نادانيهاست . . . بهاء كوشيده كه خردها را در پيروان خود بكشد و آنان را هرچه نافهمتر و نادانتر گرداند . . . » « 3 »\r\n\r\nاخلاق و روش بهائيها\r\nبابيها و بهائيها مانند پيروان ديگر مذاهب و مسالك سياسى از جهت اعتقاد و ايمان يكسان نيستند ، بعضى باايمان و سرسخت و جماعتى ابن الوقت و بىاعتقادند . صبحى مهتدى در كتاب پيام پدر ، ضمن توصيف اخلاق و روش بعضى از افراد اين فرقه ، در مورد ملا محمد رضا مىنويسد : بهائى پابرجايى\r\n\r\n\r\n","description":"","footnote":"\r\n( 1 ) . احمد كسروى ، بهائىگرى ، ص 61 .\r\n( 2 ) . حقايق\r\n( 3 ) . بهائىگرى ، ص 73 به‌بعد .\r\n","page_name":" 510 ","page_number":510},
  {"content":"\r\n\r\nبود ، و آشكارا دم از بهائيگرى مىزد . . . مىگويند روزى كامران ميرزا ، فرماندار تهران ، از او پرسيد تو ميرزا حسينعلى بهاء را چه مىدانى ؟ گفت چنان كه خود او گفته است او را خدا مىدانم . پرسيد همهء بابيان بهائى ، اين را مىگويند يا تو تنها ؟ پاسخ داد همه با من در اين سخن همراهند . در اين ميان فرمان داد چند نفر ديگر را از زندان ، نزدش آوردند و رو به روى ملا محمد رضا از آنها پرسيد كه ميرزا حسينعلى را چه مىدانند ؟ گفتند آفريدهء خدا و بندهء پروردگار . كامران ميرزا رو به ملا محمد رضا نمود و گفت مىبينى اينها چيز ديگر مىگويند . . . ملا گفت ، بهائىها دو دسته‌اند : بهائى پاى سماور و بهائى پاى قاپق « 1 » ، اينها بهائى پاى سماورند . وقتى كه سماور را آتش مىكنند و قورى چاى را دم مىكنند . . . و گرداگردش مىنشينند همين سخنانى را مىگويند كه من اينجا مىگويم . . . اما اكنون كه بيم مرگ و رفتن پاى قاپق هست او را بندهء كمترين خدا مىشمارند . . . » « 2 »\r\n\r\nتبليغات بهائيان\r\nبهائيان ، براى اشاعهء افكار خود نه تنها به تودهء مردم روى مىآورند بلكه در بين روحانيان و درباريان نيز ، هرگاه زمينهء مساعدى مىديدند به تبليغ آراء خود مشغول مىشدند ، چنان كه ابن ابهر يكى از مبلغين اين جماعت ، پس از تمهيد مقدمات ، تاج السلطنه دختر ناصر الدينشاه را با افكار بهائيان آشنا و مأنوس كرد و با وى مصاحبه‌اى كرد كه قسمتى از آن اين است : « 3 »\r\nابن ابهر - حضرت شاهزاده خانم اگر اجازه بدهيد مىخواهم چند مسأله از مسائل عقليه و اجتماعيه را از حضرت عليه عاليه سئوال كنم و جواب آن را بدون تمسك به‌جايى از روى فطرت بدهيد .\r\nتاج السلطنه - بفرمايند .\r\nابن ابهر - آيا انسان خوب است آزاد باشد يا مقيّد و محدود گردد ؟\r\nتاج السلطنه - البته آزادى بهتر است .\r\nابن ابهر - آيا زن خوب است در پرده رود يا راحت و آزاد باشد ؟\r\nتاج السلطنه - مستوره بودن ، موجب زحمت و اذيت است .\r\nدر سئوال و جوابهاى بعدى ، تاج السلطنه عقيدهء خود را در مورد آزاد بودن زن در انتخاب شوهر ، و لزوم استفاده از موسيقى و ساز و رقص و جز اينها اعلام مىكند . . . » « 2 »\r\n\r\n\r\n","description":"","footnote":"\r\n( 1 ) . پاى قاپق يا ميدان اعدام كنونى ، محل كيفر بزهكاران بود .\r\n( 2 ) . پيام پدر ، ص 44 .\r\n( 3 ) . فلسفهء نيكو ، جلد دوم ، ص 40 به‌بعد .\r\n","page_name":" 511 ","page_number":511},
  {"content":"\r\n\r\n\r\nقتل بابيها\r\nرفتار دولت و روحانيون با پيروان باب و بهاء ، برحسب شرايط زمان و مكان و اوضاع و احوال سياسى و اجتماعى مملكت فرق مىكرده است . ادوارد براون در كتاب خود ، صحنه‌هايى از قتل بابيها را در اراك نشان مىدهد ، از جمله مىنويسد : در منزل حاجى آقا محسن عراقى درحالىكه ملا ابراهيم با حاجى آقا محسن ، مشغول گفتگو بود ، حاجى سيد محمد باقر مجتهد سلطان‌آبادى سر مىرسد و كاردى را كه زير قباى خود پنهان كرده بود بيرون مىآورد و ملا ابراهيم را در زير ضربات كارد ، از پا درمىآورد . در اين موقع ملا محمد على غفلتا وارد مىشود او نيز به‌همين سرنوشت مبتلا مىشود . بعد ناصر الدوله با استفاده از اطلاعاتى كه ملا على جاسوس در اختيار او مىگذارد عدهء زيادى از بابيها و كسانى را كه مظنون بودند دستگير مىكند و آنها را در زيرزمين مرطوبى با كند و زنجير زندانى مىكند .\r\nدر شب دوم ، قفل زندان را باز مىكنند و با فانوس وارد مىشوند « جلّاد گفت ما آمده‌ايم كه بابيها را به قتل برسانيم و به فراشها گفت ، شروع به كار كنيد . . . ميرغضب در مقابل نفر اول و دوم گذشت و در مقابل نفر سوم ، موسوم به ملا محمد ( نخود بريز كاشان ) توقف كرد ، و درحالىكه دو پاى او مفيد به كند و دو دستش در زنجير بود دهانش را باز كرد و بعد دستمالى را به شكل گلوله درآورد و در گلوى او فرو نمود و بعد چوب باريكى را روى دستمال گذاشت و با يك چكش ، مانند اينكه ميخى را مىكوبند روى چوب كوبيد تا اينكه فشار چوب دستمال را وارد گلو و در سينهء استاد محمد نخودبريز كرد . استاد محمد به اندازهء يك يا دقيقه با دهان باز و رنگ سياه و چشمهاى از حدقه درآمده مبارزه كرد ولى بعد به پشت افتاد و يكى از شاگردان جلّاد روى صورت او نشست تا آنكه به‌كلى فوت كرد » « 1 » بعد كربلايى حيدر پوستين‌دوز و چند نفر ديگر را به‌همين طرز فجيع كشتند « . . . بعد زنده و مرده را كه همه به يك كند اتصال داشتيم و نمىتوانستيم تكان بخوريم به حال خود در تاريكى گذاشتند . . . در بين ما يك پينه‌دوز قوزى بود كه در تمام مدت كشتار حتى رنگ صورت او تغيير نكرد و مرتبا به مناسبت حال و آن منظره‌هاى مخوف شعر مىخواند و يا از كتابهاى مقدس آياتى را تلاوت مىكرد و هنگامى كه جلّاد دهان رفقاى ما را بازمىكرد تا دستمال را وارد گلوى آنها كند مىگفت به‌به . . . اينجا بهشت و سرزمين وصال عاشق و معشوق است ، خوشا به‌حال ما كه اكنون از اين دنيا مىرويم . . . صحبت او تا اندازه‌يى از وحشت ما مىكاست و بعد از آنكه جلّاد و شاگردها و همكاران او رفتند ، پينه‌دوز با حرارت زيادترى صحبت مىكرد و مىگفت بياييد كه ما يكديگر را به قتل برسانيم من رگى را مىشناسم كه در پشت گردن واقع شده و هرگاه او را فشار بدهيد ،\r\n\r\n\r\n","description":"","footnote":"\r\n( 1 ) و ( 3 ) . يك سال در ميان ايرانيان ، ادوارد براون ، ترجمهء منصورى ، ص 462 به‌بعد .\r\n","page_name":" 512 ","page_number":512},
  {"content":"\r\n\r\nبدون هيچ درد و رنج انسان جان مىدهد . بياييد كه ما يكديگر را به قتل برسانيم زيرا كشته شدن به‌دست دوست بهتر از مقتول شدن به دست دشمن است ، و ما با زحمت زياد او را قانع كرديم كه از نقشه خود صرف‌نظر نمايد . » 3\r\n\r\n","description":"","footnote":"","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n\r\nرادمردان مبارز در طول تاريخ\r\n« بررسى جنبشهاى انقلابى در ايران نشان مىدهد كه كشور ما از جهت سنن قيام خلق و نبرد بىامان آنها عليه غاصبان بيگانه و ستمگران آشنا ، از جهت رزمهاى طبقاتى سخت و خونين و از جهت عرضه داشتن پيشوايان به حد افسانه‌انگيزى متهور و جانباز ، بسيار غنى است و شايد از اين جهت تعداد اندكى از كشورهاى جهان ، با وى همانندند .\r\nمردمى غيور و حق‌طلب و معرور و پاكباز ، در اين سرزمين مانيها ، مزدكها ، ابو مسلم‌ها ، بابكها ، مازيارها ، المقنع‌ها ، استادسيسها ، صاحب الزنجها ، دلاوران اسماعيلى و قرمطى ، دراويش و شيعيان انقلابى ، پيشوايان جنبشهاى حروفى و نقطوى و بابى ، مجاهدان راه مشروطه و آزادى ، مبارزان جنگل و قهرمانان توده‌اى را پرورده‌اند ، اگر سراپاى اين تاريخ خونين و پرشور و هياهو ، بررسى شود ، و چنان كه شايسته است بر نسل بالنده عرضه گردد ، در آنان مىتواند شور و غرورى شگرف را برانگيزد ، و اراده و انديشه خلّاق آنها را براى گشودن دژهاى نوين تاريخ ده چندان سازد . » « 1 »\r\n\r\nعقيدهء آزادانديشان ايران و جهان اسلامى\r\nدر ايران از ديرباز متفكّرين و صاحبنظران با جمود فكرى و هرنوع تعصبى به سختى مخالف بودند . حلاج بيضاوى ، صوفى نامدار ، چون شنيد كه مسلمانى به يك نفر يهودى مىگويد :\r\n« اى سگ يهودى » سخت برآشفت و به مسلمان متعصب گفت : تمام اديان از جانب يك خداست ، و آئين يهودى و نصرانى و مسلمانى ، اگر در فروع اختلافى دارند ، اصل و منظور همهء آنها يكى است .\r\nخيام كه مردى شكاك و مادى بود مىگفت :\r\n\r\n\r\n","description":"","footnote":"\r\n( 1 ) . مدخل و پيشگفتارى بر جنبش بابيان ، ( به اختصار ) .\r\n","page_name":" 515 ","page_number":515},
  {"content":"\r\n\r\n قومى متفكرند اندر رَهِ دين * قومى به گمان فتاده در راه يقين\r\nمىترسم از آنكه بانگ آيد روزى * كاى بىخبران راه نه آنست نه اين \r\nناصر خسرو علوى نيز ، به جنگها و اختلافات مذهبى به ديدهء انتقاد مىنگرد و خطاب به مردم متعصب مىگويد :\r\n فخر تو چيست ، بنگر بر ترسا * از سَر هوس برون كن و سودا را\r\nتو مؤمنى گرفته محمد را * او كافر و گزيده مسيحا را\r\nايشان پيامبران و رفيقانند * تو دشمنى به بيهُده ترسا را \r\nمردان متلوّن و بىايمان نيز مورد نكوهش اين شاعر پژوهنده قرار گرفته‌اند .\r\n بر مذهب و بر راى ميزبانى * بر خويشتن از ناكسى وَبالى\r\nبا باد جنوبى شوى جنوبى * با باد شمالى شوى شمالى \r\n\r\nوسعت نظر خداوندان تصوّف\r\n\r\nنظريهء عرفا\r\nدرهمان روزگارى كه مردم متعصب ، بر سر اختلاف در اصول و فروع مذهبى به جان يكديگر مىافتادند و خونها مىريختند ، خداوندان تصوّف و عرفان ايران مىگفتند : الطّرق الى اللّه بعدد انفس الخلايق . و با اين بيان به كوته‌بينان مىگفتند از تعصّب درگذريد و راه رفق و مدارا پيش‌گيريد ، كه راه وصول به‌حق ، يكى دوتا نيست بلكه به‌اندازهء نفوس بشرى است .\r\nدر « تذكرة الاولياء » از قول ابو الحسن نورى چنين مىخوانيم : « تصوف آزادى است و جوانمردى و ترك تكلّف و سخاوت . . . » « 1 »\r\nوقتى كه حسن بن منصور حلاج را از روى تعصب و نادانى « بر دار كردند و بكشتند ، « شبلى » او را به خواب ديد گفت : حق ، با تو چه كرد ؟ گفت مرا فرود آورد ؟\r\nگفت : فى مقعد صدق عند مليك مقتدر . گفت با اين خلق چه كرد ؟ گفت هردو گروه را بيامرزيد ، هم آن را كه بر من شفقت برد مرا بدانست از جهت آن بر من شفقت نمود ، و آن را كه با من عداوت كرد مرا ندانست از بهر آن با من عداوت كرد ، پس هردو گروه\r\n\r\n\r\n","description":"","footnote":"\r\n( 1 ) . تذكرة الاولياء ، ج 1 ، 54 .\r\n","page_name":" 516 ","page_number":516},
  {"content":"\r\n\r\nمعذور گشتند . . . » « 1 »\r\n\r\nمولوى دشمن تعصّب و جمود بود\r\nمولوى عاشق و شيفتهء حقيقت بود و به كليهء اديان و مذاهب جهان ، به ديدهء رفق و مدارا مىنگريست . او سختگيرى و تعصب را نشانهء « خامى » مىشمرد و معرفت و حقيقت را در گرو دين و آيين معينى نمىدانست . او در حكايت موسى و شبان و قصهء لمس فيل و ديگر داستانها و حكايات ، نشان داد كه با جنگهاى تعصب‌آميز مذهبى به‌سختى مخالف است ، و يك بار گفت « من با 73 مذهب يكىام » . اين مطلب را به سراج الدين قونوى گفتند او كه مردى مغرض و متعصب بود « يكى از نزديكان خود را بفرستاد كه بر سر جمع ، از مولانا بپرس كه تو چنين گفته‌اى اگر اقرار كند ، او را دشنام بده و برنجان . آن كس بيامد و برملا سئوال كرد كه شما چنين گفته‌ايد كه من با هفتاد و سه ملت يكىام ؟ گفت گفته‌ام ، آنكس زبان گشاد و دشنام و سفاهت آغاز كرد . مولانا بخنديد و گفت با اين نيز كه تو مىگويى يكىام . » « 2 »\r\nمولوى مىگفت پيشوايان اديان و مذاهب مختلف ، با وجود اختلاف مسلك ، جملگى هدف واحدى دارند و آن وصول به حقيقت و تأمين سعادت و خوشبختى بشر است :\r\n هر نبى و هر ولى را مسلكى است * ليك با حق مىبرد ، جمله يكى است\r\nچون كه بيرنگى اسير رنگ شد * موسيى با موسيى در جنگ شد\r\nچون به بيرنگى رسى كان داشتى * موسى و فرعون دارند آشتى \r\nمولوى در موارد مختلف و با عبارات گوناگون بشريت را از خامى و تعصب برحذر داشته و گفته است :\r\n از نظر گاهست اى مغز وجود * اختلاف مؤمن و گبر و جهود\r\nاين جهان همچون درخت است اى كرام * ما بر او چون ميوه‌هاى نيم‌خام \r\n*\r\n سخت گيرد خامها مر شاخ را * زانكه در خامى نشايد كاخ را\r\nچون بپخت و گشت شيرين لَب گَزان * سست گيرد شاخها را بعد از آن\r\nسختگيرى و تعصب خامى است * تا جنينى كار خون‌آشامى است \r\n\r\n\r\n","description":"","footnote":"\r\n( 1 ) . شرح تصوف ، ص 32 .\r\n( 2 ) . از نفحات الانس جامى .\r\n","page_name":" 517 ","page_number":517},
  {"content":"\r\n\r\nدين و كفر : به‌نظر ملّاى رومى « دين بىوجود كفر ممكن نيست ، زيرا دين ، ترك كفر است ، پس كفرى ببايد كه ترك او توان كرد ، پس هردو يك چيزند ، چون اين بىآن نيست و آن بىاين نيست . . . و خالقشان يكى باشد . . . » « 1 »\r\n هر در كه زدم صاحب آن خانه تويى تو * هرجا كه روم پرتو كاشانه تويى تو\r\nدر ميكده در دير كه جانانه تويى تو * مقصود من از كعبه و بتخانه تويى تو\r\nمقصود تويى كعبه و بتخانه بهانه \r\n\r\nحافظ و ماكسيم گوركى\r\nحافظ در يكى از غزليات دلنشين خود ، خطاب به زاهدان رياكار گفت :\r\n . . . عيب رندان مكن اى زاهد پاكيزه‌سرشت * كه گناه دگران بر تو نخواهند نوشت\r\nمن اگر نيكم اگر بد ، تو برو خود را باش * هركسى آن دِرَوَد عاقبتِ كار كه كِشت \r\nقرنها بعد ماكسيم گورگى نويسندهء نامدار شوروى گفتار حافظ را با بيانى ديگر تقرير كرد و گفت : « انسان ، چه معتقد به مذهب باشد يا نباشد ، مربوط به خودش است ، انسان آزاد است و خودش حسابش را پس خواهد داد ، مىخواهد ايمان داشته باشد مىخواهد ايمان نداشته باشد . . . هر فكرى مىخواهد بكند ، انسان حسابش را خودش پس مىدهد ، براى همين هم آزاد است . . . انسان نه تويى ، نه من ، نه آنها ، انسان تويى و منم و تمام آنها و آن پيرمرد و ناپلئون و محمد و تمام اوّليها و تمام آخريها . . . همه در انسان است و همه براى انسان است . تنها چيزى كه وجود دارد انسان است و مابقى همه چيزهايى است كه دست انسان ساخته يا مغز انسان . . . انسان ! تو بايد به انسان ، احترام بگذارى ، نه اينكه بر او رحم داشته باشى و دلت برايش بسوزد . . . با ترحّم ، او را خفيف و حقير مىكنى . . . تو بايد او را محترم بشمارى . . . » « 2 »\r\n\r\nتحديد عقايد و افكار\r\nبه‌نظر برتراندراسل « اين فكر كه جز يك دين همهء اديان باطلند و خداوند بت‌پرستان را مجازات مىكند سخنى است كه پيامبران بنى اسرائيل آورده‌اند » فى الجمله اين پيامبران احساسات ملّى بسيار تندى داشته‌اند و انتظار روزى را مىكشيدند كه خداوند همهء مردم غيريهودى را نيست و نابود كند . . . » « 3 »\r\n\r\n\r\n","description":"","footnote":"\r\n( 1 ) . فيه ما فيه ، ص 207 .\r\n( 2 ) . از نمايشنامهء اعماق اجتماع ، به نقل از كتاب آزادى و حيثيّت انسانى ، گردآورى جمال‌زاده ، ص 87 .\r\n( 3 ) . تاريخ فلسفه غرب ، ترجمه نجف دريا بندرى ، ص 595 .\r\n","page_name":" 518 ","page_number":518},
  {"content":"\r\n\r\n\r\nگفتار ولتر\r\nولتر نويسنده و متفكر عاليقدر فرانسوى ، براى نشان دادن مقام و ارزش آزادى مىگويد : « . . . من با اين حرفى كه تو مىزنى مخالفم ، ولى حاضرم جان خود را فدا كنم تا تو حق داشته باشى آن حرف را بزنى . »\r\nجواهر لعل نهرو ، سياستمدار و متفكر نامدار هندوستان ، شرط تمدن را خويشتن‌دارى و احترام به حيثيت و عقايد ديگران مىداند ، و در مقام تعريف و توصيف تمدن و فرهنگ بشرى مىگويد :\r\n« بسيار دشوار است كه معنى صحيحى براى تمدّن و فرهنگ بيان كنم ، و من نمىخواهم چنين كارى بكنم . اما در ميان تمام چيزهاى مختلفى كه فرهنگ ، شامل آن مىگردد ، مسلما خويشتن‌دارى ، محدود ساختن خودخواهيهاى شخصى ، و ملاحظهء ديگران ، يكى از مهمترين چيزهاست . اگر كسى فاقد اين خويشتن‌دارى است و خودخواهى خويشتن را محدود نمىسازد و ملاحظه و احترام ديگران را ندارد ، مىتوان به يقين گفت كه شخصى بىتمدّن و بىفرهنگ است . . . » « 1 »\r\n\r\nتنوّع عقايد و معتقدات مذهبى\r\nحاج سيّاح ، ضمن ادامهء مسافرت خود به جانب سيستان با صاحبدلى چنين مىگويد : « . . . انسان تا دنيا را گردش نكند و فرق و اقوام عالم را نبيند گمان مىكند كه مثلا مملكت يا اهل مذهب خودش ، در عالم بىمانند است . من اقوام بشر را خيلى شبيه يكديگر يافتم ، كشيشان نصرانى ، خاخامهاى يهود ، برهمنان هند و روحانيان يا متصّوفه و عرفا و زهّاد و راهبان و عوام هر فرقه ، شبيه يكديگرند . هر فرقه ، براى رؤساى خود معجزات و كرامات قايل است . . . عوام ما به هر دليل كه دين خود را حق مىدانند عوام ديگران نيز مذهب خود را حق مىشمارند . اجمالا مؤسس هر مذهب . . . زحمت كشيده امّا . . . بعضى از روحانيان در هر مذهب ، همان اساس حق را مايهء عيش و نفوذ و رياست و كسب مال و جاه گردانيده ، هزاران اختلاف و تأويل و بدعت داير كرده‌اند . . . من انسان خوب ، كسى را دانسته و ديده‌ام كه زحمت او به خلق نمىرسد و بهتر از او كسى ، كه نفع او به خلق مىرسد من يك مرتاضى كه چهل سال ترك حيوانى كرد . . . پست‌تر از يك زارع مىدانم كه اجمالا مىداند خالقى دارد و كار مىكند و به كف آن مرتاض ، نان مىنهد ، بايد اثر وجود مرد را ديد . . . » « 2 »\r\n\r\n\r\n","description":"","footnote":"\r\n( 1 ) . نگاهى به تاريخ جهان پيشين ، ص 90 .\r\n( 2 ) . خاطرات حاج سيّاح ، ص 140 .\r\n","page_name":" 519 ","page_number":519},
  {"content":"\r\n\r\n\r\nادامه تعصّبات مذهبى\r\nنه‌تنها در قرون وسطا و قرون جديد ، بلكه در قرن هيجدهم و نوزدهم يعنى در همان سالهائى كه ملل اروپاى غربى با مطالعه در نمودهاى گوناگون طبيعى و اجتماعى و به يارى مشاهده و تجربه سعى مىكردند به حقايق علمى و قوانين طبيعى و اجتماعى و اقتصادى پىببرند و با كشف مجهولات ، از دردها و نارساييها و مشكلات زندگى فردى و اجتماعى خود بكاهند ، در بعضى از ممالك اسلامى جنگهاى مذهبى و مبارزات فئودالها براى كسب قدرت دوام داشت . از جمله تركان عثمانى به‌جاى درمان دردهاى گوناگون داخلى و اجتماعى خود ، و مبارزه با جهل و فقر و بيمارى ، به توسعه‌طلبى و كشورگشايى در شبه جزيره بالكان يعنى در جهان مسيحيت مىپرداختند و آرزو داشتند به‌نام دين و به زور شمشير ، ملل شبه جزيرهء بالكان را زير نفوذ سياسى خود درآورند . در حالىكه با ديگر فرق اسلامى نيز راه عناد و دشمنى پيش گرفته بودند ، تا جايى كه « به فتواى روحانيون و علماى ترك ، كشتن يك ايرانى شيعه در پيشگاه خداوند با قتل هفتاد عيسوى برابر ، و ثوابش از آن بيشتر بود . . . » « 1 »\r\nبه قول گيبون ، مورخ انگليسى : « پيروان فرقه‌هاى مذهبى كه تحت تعقيب و آزار قرار گرفته باشند ، چون به علت ترس و افسردگى و به حكم تنفّر ، خشمگين ، و به واسطه شور و هيجان مذهبى برافروخته و آتشين هستند ، ندرتا مىتوانند واجد آرامش طبع و خونسردى لازم براى تحقيق و كشف حقيقت باشند ، يا بدون هيچ تعصّبى انگيزه‌هاى دشمنان خود را درك كنند ، خاصه كه در اين‌گونه موارد چشم افراد تيزبين و بىطرفى كه دور از معركه جدال و حتى ايمن از خطر تعقيب و آزارند ، اغلب قادر به تشخيص و تميز اين‌گونه انگيزه‌ها نيست . . . » « 2 »\r\nدر حال حاضر ، يعنى در عصر تمدن جديد ، پس از آنكه ميليونها نفر از نفوس بشرى در طى قرون ، در نتيجهء تعصّبات مذهبى يا عدم تحمّل عقايد ديگران ، در خاك و خون غلتيدند ، سرانجام در اعلاميهء حقوق بشر « آزادى مذهب و عقيده به عنوان يكى از حقوق و آزاديها مسلم بشرى به رسميّت شناخته شد ، و روزولت رئيس جمهور آمريكا ، در انتظار روزى بود كه آزاديهاى چهارگانهء زير يعنى : « آزادى بيان ، آزادى مذهب و عقيده ، آزاد از نيازمندى ، و آزادى از بيم و هراس . . . » « 3 » براى عموم افراد بشر در سراسر جهان\r\n\r\n\r\n","description":"","footnote":"\r\n( 1 ) . مأخوذ از : زندگى شاه عباس اول ، نوشتهء نصر إله فلسفى ، ج پنجم .\r\n( 2 ) . گيبون ، انحطاط و سقوط امپراتورى روم ، ترجمهء ابو القاسم طاهرى ، ص 227 .\r\n( 3 ) . مأخوذ از كتاب : روابط بين المللى از قديم الايام تا سازمان ملل متحد ، تأليف دكتر متين دفترى ، استاد سابق دانشگاه .\r\n","page_name":" 520 ","page_number":520},
  {"content":"\r\n\r\nعملى و اجرا گردد . درحالىكه امروز باكمال تأسف مىبينيم كه رجال سياسى و زمامداران آمريكا ، مظهر ارتجاع جهانى و يار ستمگران و خصم ستمكشان جهانند . فجايع آمريكا در ويتنام ، ايران ، عراق ، جنوب آفريقا ، فلسطين و ديگر كشورها و حمايت علنى او از اسرائيل غاصب ، مؤيد اين معنى است .\r\n\r\nتلاش در راه بيدارى مسلمانان\r\nدر يكى دو قرن اخير ، فقط عده‌يى از رجال سياسى ايران نظير ميرزا عيسى فراهانى يعنى ميرزا بزرگ قائم مقام اول و قائم مقام ثانى ، ( فرزند او ) ، كه وزارت عباس ميرزاى نايب السلطنه را به عهده داشتند . و ميرزا تقيخان امير كبير ، در عهد ناصر الدين شاه با جديت تمام درصدد اصلاح اوضاع سياسى و اجتماعى و اقتصادى ايران برآمدند و با مخالفت شديد شاه و امپرياليسم انگليس روبرو شدند .\r\nدر بين دانشمندان مسلمان نيز مردانى مانند سيد جمال الدين اسدآبادى و مرحوم شيخ محمد عبده مصرى و سيد عبد الرحمن كواكبى و عده‌يى ديگر ، در بيدار كردن مسلمين و روشن ساختن اذهان و افكار عمومى كوشيدند . بيانات و نوشته‌هاى اين مردان بزرگ و مجاهد در افكار ملل مسلمان خاصه دانشمندان و ترقىخواهان بسيار مؤثر افتاد .\r\nبه پيروى از روش آنان ، صاحبنظران روشن و بيدار ديگرى كه شاگردان مكتب آن بزرگان بودند ، در اين راه ، به جهاد قلمى برخاستند و افكار و انديشه‌هاى اساتيد خود را ترويج و تبليغ نمودند و خود نيز به حكم مقتضيات زمان مطالبى بر آن افزودند . از اين گروه نيز شايسته است از سيد محمد رشيد رضا شاگرد شيخ محمد عبده ياد كنيم كه در نشر افكار استادش كوشيد .\r\nمجلهء عروة الوثقى ، يادگار جهاد دو دانشمند فقيد جهان اسلام ، مرحوم سيد جمال الدين اسدآبادى و مرحوم شيخ محمد عبده مصرى و دو اثر نفيس مرحوم سيد عبد الرحمن كواكبى « ام القرى » و « طبايع الااستبداد و مصارع الاستعباد » در اين زمينه ، مورد توجه و عنايت خاص دانشمندان روشنفكر مسلمان بوده است .\r\nشايسته است كه نام اقبال لاهورى را كه وى نيز در بيدارى مسلمانان پاكستان و هند نقشى مهم ايفا كرده است و نام روحانيان عاليقدر جهان تشيّع نظير حجة الاسلام بهبهانى و طباطبائى را كه در راه استقرار حكومت قانون و مشروطيّت به پا خاسته‌اند از ياد نبريم .\r\nعلاوه بر اين ، عده‌يى از دانشمندان در اقطار كشورهاى اسلامى ، طرفدار وحدت مسلمين بوده و هستند چنان كه جمعى از دانشمندان مصر جمعيّت « دار التقريب بين المذاهب\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nالاسلاميّه » را تشكيل داده و در راه نزديك ساختن مذاهب اسلامى ( اعم از شيعه و سنّى ) به يكديگر ، سعى و تلاش مىكنند . » « 1 » و امروز جمهورى اسلامى ايران از اين سياست ضد استعمارى كه ضامن استقلال و آزادى كشورهاى مسلمان ، در برابر مداخلات امپرياليسم امريكاست جدا جانبدارى و حمايت مىكند .\r\n\r\n\r\n","description":"","footnote":"\r\n( 1 ) . براى كسب اطلاعات بيشتر نگاه كنيد به : تاريخ فرق اسلامى ، نگارش محمد نجمى زنجانى ، ص 59 به بعد .\r\n","page_name":" 522 ","page_number":522},
  {"content":"\r\n\r\n\r\nنظرى اجمالى به سير تكاملى علوم و افكار در اروپا و جهان مسيحيت\r\nدر اين كتاب به سير تفكر و انديشه‌هاى فلسفى و علمى در ايران و جهان اسلامى بطور اجمال اشاره كرديم ، اكنون با نهايت اختصار سير افكار و علوم را در جهان مسيحيت مطالعه مىكنيم :\r\n\r\nپيدايش حيات\r\nبه‌نظر آ . اى - اپازين ، در طول هزاران سال ، چه بسيار خيالهاى باطل و كودكانه در زمينهء پيدايش حيات به خاطر انسان راه يافت ، تا سرانجام دريافت كه : « بدون علم به قوانين طبيعت ، انسان هرگز نمىتواند ، انديشهء درستى راجع به جريان پديد آمدن حيات و ساير پديده‌هاى طبيعى ، دارا باشد . . .\r\nدر دوران سلطهء مسيحيت ، نظريهء ارسطو با تعاليم مسيحيت تلفيق يافت و با افسانه‌ها و خرافات درهم آميخت . . . در قرون وسطا دانشمندان برجسته و جهانگردان شايع كردند كه « غاز » و « اردك » از بعضى از درختان بوجود مىآيد ، و فكر به‌وجود آمدن پرندگان از نباتات نيز قوّت گرفت . . . كيمياگران قرون وسطا ، خسته از تلاشهاى ناكام و بىحاصل خويش ، براى تبديل فلزات به طلا به تئورى خلق السّاعهء موجودات زنده روى آوردند و بدان شاخ و برگ بسيار دادند . پزشك و كيمياگر بزرگ قرن شانزدهم « پاراسلسو »  ( Paracelsus )  ، مشاهدات خود را دربارهء خلق الساعهء موش ، مارماهى ، لاكپشت و غيره از آب ، باد ، كاه و چوب پوسيده شرح داده و گفته بود كه از مغز دانهء گندم و عرق انسان مىتوان « موش » به‌وجود آورد . او معتقد بود كه اصلى به‌نام « روح حيات » موجب خلق الساعه موجودات زنده مىشود . . . در نيمهء دوم قرن هفدهم طبيبى از اهالى\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n« توسكانى » به‌نام فرانچسكو ردى  ( FrAnces - Co Redi )  نخستين ضربه را بر پيكر تئورى خلق السّاعه حيات زد ( 1668 ) . او با تجربيات خود ثابت كرد كه كرمهايى كه روى گوشت توليد مىشوند نوزاد مگسند و اگر گوشت را در ظرفى سترون « 1 » نهاده با ململ بپوشانند ، ديگر هيچ كرمى از آن به‌وجود نمىآيد . دويست سال بعد لوئى پاستور توانست ، ضربه نهايى و قطعى را بر اين تئورى ، يعنى تئورى خلق الساعهء موجودات زنده ، وارد سازد . . . قويترين طرفداران نظريهء خلق السّاعه « الهيّون » بودند كه از كتاب مقدس الهام مىگرفتند . آنان بر متافيزيك ارسطويى متّكى بودند و از پشتيبانى فلاسفهء ايده‌آليست برخوردارى كامل داشتند ، بنابر عقيدهء آنان ، ساختمان و سازمان هر موجود زنده دوگانه است ، « كالبد » و « روح » و حيات آفريدهء يك قدرت مطلق ازلى است .\r\nتا نيمهء اول قرن شانزدهم ، علوم طبيعى ، دست بسته به يوغهاى سه‌گانهء خرافات ، متافيزيك ارسطويى و سيستم بطلميوسى مركزيت زمين ، پا در هوا ، باقى مانده بود .\r\nكوپرنيك با اعلام نظريه مستدلّ خود دربارهء مركزيّت خورشيد و گردش زمين و سيّارات ديگر به گرد آن ، يكى از زنجيرهاى اسارت علوم طبيعى را پاره كرد . . . در قرن هفدهم كپلر ، گاليله و نيوتن - كار كوپرنيك را به اتمام رسانيدند . زمين از سرير فرمانروايى به پائين كشيده شد و خورشيد به مقام شايان خود رسيد . ثابت شد كه « زمين » مركز عالم نيست بلكه سيّاره‌يى است كه هم بر گرد خود و هم بر گرد خورشيد مىگردد و نيز ثابت شد كه قوانين مكانيك و قانون جاذبهء نيوتن ، حاكم بر حركت اجرام آسمانى است . . . تنها در قرن نوزدهم بود كه با سه كشف بزرگ علمى يعنى تئورى ساختمان سلول . . . تئورى تكامل چارلز داروين مبتنى بر « انتخاب طبيعى » و بالاخره قانون « تغيير شكل يا بقاى انرژى » . . . علوم طبيعى زنجيرهاى اسارت قرون را پاره كردند . . . » « 2 »\r\nاپازين ، در پايان كتاب ، نتيجه مىگيرد كه : « . . . تكامل با سرعت بسيار بيشترى ادامه يافته است . تغييرات اساسى در جريان تكامل تدريجى حيات ، در عرض صدها يا دهها ميليون سال طول كشيده است ، تجديد نظامهاى اجتماعى ، در طى چند هزار سال يا چند قرن رخ مىدهند ، و ما اكنون مىتوانيم مشاهده كنيم كه رويدادها و پيش‌آمدهاى عظيمى در زندگى انسان ، حتى در عرض دوره‌هاى ده ساله روى داده است ، ما بايد اين قانون تكامل را هميشه درتحليل حوادث گذشتهء دور ، و نيز در پيش‌بينيهاى خود دربارهء آينده به\r\n\r\n\r\n","description":"","footnote":"\r\n( 1 ) . سترون يعنى نازا و عقيم و عارى از ميكرب .\r\n( 2 ) . آ . اى . اپارين حيات ، طبيعت و منشأ تكامل آن ، ترجمهء بنى طرفى ، ص 4 ، 5 ، 6 و 7 ( به اختصار ) .\r\n","page_name":" 524 ","page_number":524},
  {"content":"\r\n\r\nياد داشته باشيم . . . » « 1 »\r\n\r\nمراحل تكاملى علم\r\n« رشته‌هاى مختلف معلومات بشر و به‌طور كلى علم ، دائما در تغيير و تكامل است و در اين امر ، مانند تكامل تمام پديده‌هاى طبيعت ، دو جريان مشخص ديده مىشود : 1 . تكامل تدريجى ، 2 . تكامل انقلابى .\r\nدر تمام انواع تكامل و تغييرات ، اعم از اينكه قضايا طبيعى باشد ، يا اجتماعى يا روحى ، هردو نوع مزبور را مىتوان ملاحظه نمود . در علوم طبيعى مشاهده مىشود كه درجهء حرارت يك مايع را مىتوان متدرجا بالا برده ، در ضمن حرارت دادن ، در مايع « تغيير كمّى » به ظهور مىرسد ، يعنى عددى كه نمايش درجهء حرارت است ، متدرجا بالا مىرود ، ولى موقعى مىرسد كه اين تغيير كمّى به تغيير كيفى مبدّل مىشود و يك مرتبه مايع ، بخار مىشود . در حالت اول تكامل تدريجى و در حالت ثانى انقلابى است .\r\nدر اجتماع ، اين حالت كاملا وجود دارد ، مثلا در مهد حكومتهاى فئوداليسم ، افكار آزادى سرمايه و سرمايه‌دارى به تدريج توليد شده و نمو مىكند ، ولى پس از سير تكامل تدريجى و يك سلسله تغييرات كمّى : « وضع شدن بعضى قوانين به نفع آزادى مزبور ، و تنظيم مقرراتى براى محدود كردن قدرت استبدادى فئودالها و سلاطين » . يك دفعه تغيير ناگهانى روى مىدهد و شكل اجتماع در دست انقلاب تغيير مىنمايد و حكومتهاى سرمايه‌دارى ( بورژوازى ) به‌وجود مىآيد . چنان كه پس از پيروزى انقلاب كبير فرانسه كليه مقررات و نظامات دست و پا گير فئوداليسم برافتاد و نظام بورژوازى و اصول آزادى و دموكراسى مستقر گرديد . و ديرى نگذشت كه اين نظام به ديگر كشورهاى اروپايى و آسيايى راه يافت .\r\nدر پسيكولوژى و علوم ديگر ، اين حالت را مىتوان ملاحظه نمود . در تاريخ هر علم مىتوان سه دورهء تكامل تدريجى كه فاصلهء بين آنها يك تكامل انقلابى است تشخيص داد .\r\nالف . دورهء حكايتى : هر علم داراى يك دوره حكايتى است ، يعنى مبانى آن فقط جسته و گريخته به شكل حكايات بيان مىشود . مثلا در مراحل اوليهء تمدن ، بشر معتقد بود كه امراض ، توسط روحهاى پليد ، كه هنگام شب وارد منازل مىشوند ، توليد مىشود ، علم جديد كه پيدايش امراض را به موجودات زندهء كوچك يعنى ( ميكروب ) منسوب مىكند ، نظريات قبلى را نسخ مىكند .\r\nب . دورهء منطقى يا علمى - اين دوره در تاريخ بشر ، با تمدن شهرهاى آسياى صغير\r\n\r\n\r\n","description":"","footnote":"\r\n( 1 ) . همان كتاب ، ص 347 .\r\n","page_name":" 525 ","page_number":525},
  {"content":"\r\n\r\nو يونان شروع مىشود . طالس ملطى كه پدر فلسفه ( ابو الفلسفه ) ناميده مىشود ، اصول عقايد علمى را ، بر تفكر و استدلال و علت و معلول مىگذارد ، اين طريقه به‌تدريج نمو مىكند ، و در فلسفهء هراكليت ، مبانى و اصولى را ملاحظه مىنمائيم كه فقط منطق و استدلال را با ملاحظه جريان قضايا در تفكرات ، معمول مىكند . چنان كه مىگويد : « در يك رودخانه نمىتوان دو دفعه داخل شد . » و با اين بيان تغيير دائمى پديده‌هاى گوناگون را توضيح مىدهد .\r\nدوره منطقى ، تمام قرون قديم و قرون وسطا را شامل مىشود ، در طول اين مدت ، تكامل تدريجى است . در قرون جديد كه در اجتماع ، تقسيم كار ، نموّ زيادى پيدا مىكند ، علم نيز به شعب مختلف تقسيم مىگردد .\r\nدر فاصلهء بين قرون جديد و معاصر كه در اجتماعات بشر ، انقلابات شديدى ، به ظهور رسيده است ، علم نيز تغييرات ناگهانى مىكند ، و دورهء سوم علم ظاهر مىشود . « 1 »\r\nج . دورهء تجربه - در دورهء دوم ، بشر به تفكر منطقى قناعت مىكرد ، و مشاهده و تجربه در كار نبود . راجع به خلقت عالم و عنصر بودن آب ، آتش و خاك و باد ، در دورهء اسكولاستيك بحث مىشد ولى چون تجربه در كار نبود ، منطق هم در درجهء دوم قرار مىگرفت ، محاوره و مغالطه و گفتگو و بحث رواج داشت . شروع دوره مشاهده و تجربه ، مانند كليه تغييرات انقلابى و ناگهانى با يك سلسله اشكالات مواجه مىشود . « كوپرنيك » به آسانى نتوانست در مقابل معتقدات كهن ، عقيدهء خود را اظهار كند و مدت 12 سال آن را پنهان نگهداشت . « گاليله » مجبور شد ، در مقابل پاپ زانو به زمين زده و در باب عقيدهء خود راجع به حركت زمين ، استغفار كند . جوردانو برونو ، كه اين احتياط را به خرج نداد ، در آتش غضب پاپ سوخت ، ولى همين شعله ، فصل مشترك دو دورهء مشخص ، يعنى مظهر تكامل ناگهانى و انقلابى بود . بالاخره پس از اين فداكاريها ، دورهء سوم شروع شد ، و تكان شديدى در پيشرفت علم به ظهور رسيد ، به‌طورى كه قرن هيجده و نوزده و بيست را بايد دورهء تجربه در تاريخ زندگى بشر دانست . . .\r\nدر نتيجهء توأم شدن تجربه با تفكر علمى و كامل شدن منطق و ظهور استدلال عقلى بشر امروزى موفق شده است قضاياى طبيعت را پيش‌بينى كند . » « 1 »\r\n\r\n\r\n","description":"","footnote":"\r\n( 1 ) . پسيكولوژى ( علم روح ) ، دكتر تقى ارانى ، انتشارات آبان ، چاپ دوم ، از ص 269 به بعد . ( به اختصار )\r\n","page_name":" 526 ","page_number":526},
  {"content":"\r\n\r\n\r\nنشر انديشه‌هاى فلسفى در اروپاى مركزى\r\nبا تمام تلاشى كه عناصر ارتجاعى زمان ، در راه ركود افكار عمومى به‌كار مىبردند از اواخر قرون وسطا ، در جوامع غربى ، از بركت آرامش و امنيت نسبى و جنبش نوين شهريگرى و رشد بورژوازى و پيشرفت صنعت و تجارت و توسعه مدارس و مراكز علمى و بالا رفتن سطح فرهنگ عمومى ، افكار علمى روز به روز قوام و استحكام بيشترى كسب مىكرد . همين جريان ، عده‌اى از پژوهندگان غرب را به مطالعه آثار و افكار زكرياى رازى و ابن سينا و ابن رشد و ديگر متفكرين جهان اسلام ، برانگيخت .\r\nاصول افكار و عقايد ابن رشد از اين قرار بود :\r\n1 . عالم ازلى و قديم است .\r\n2 . در تمام انسانها ، علمى كه وجود دارد يكى است .\r\n3 . سلسلهء انسانها به يك آدم معينى منتهى مىشود .\r\n4 . نفس با جسم فنا مىشود .\r\n5 . خدا عالم به جزئيات نيست .\r\n6 . خدا چيزهاى فناپذير را نمىتواند ابدى كند .\r\nفلسفهء ابن رشد به تدريج از سدها و موانعى كه در راهش ايجاد شده بود عبور كرد .\r\nتا جايى كه در قرن چهاردهم و پانزدهم ميلادى به‌طور علنى و آشكارا فلسفهء ابن رشد را در سراسر اروپا تدريس مىكردند ، ولى دوران حكومت فكرى ارسطو ، ابن رشد و ابن سينا نيز چندان نپاييد و با پيشرفت علوم مادى ، بناى فرتوت فلسفهء قديم فرو ريخت و عصر حكومت علم و عقل و مشاهده و تجربه آغاز گرديد . وفات ابن رشد در سال 595 ه اتفاق افتاد . . . « 1 »\r\n\r\n\r\n","description":"","footnote":"\r\n( 1 ) . براى كسب اطلاعات بيشتر نگاه كنيد به تاريخ علم كلام ، علامه شبلى ، از ص 76 به بعد .\r\n","page_name":" 527 ","page_number":527},
  {"content":"\r\n . \r\n","description":"","footnote":"","page_name":" 528 ","page_number":528},
  {"content":"\r\n\r\n\r\nنظرى كلى به تاريخ مختصر علوم ، از آغاز تاكنون\r\nپيشرفتهائى كه در رشتهء علوم مادى در يونان و در دورهء تمدن هلنى حاصل شده بود احتمالا بيشتر در رشتهء مكانيك و نور و مشتمل بر تأمل نظرى و مطالب عملى بود ، تجربه‌هاى فيزيكى ، يعنى آزمايش كردن منظم و طبق نقشه ، در آن دوران ناشناخته بود ، اگر هم تجربه‌اى صورت مىگرفت تنها به عنوان كمك ناچيزى براى استدلال عقلى بود و درهرحال ، آنچه از آنها برجاى مانده ناچيز است .\r\nحقيقت اين است كه سهم پيشينيان در علم فيزيك در مقايسه با پيشرفتهاى انسان در مسائل فكرى ديگر ، قابل ملاحظه نيست .\r\n« . . . در قرون وسطا ، در نتيجهء غفلت و ويران شدن كتابخانه‌ها ، علم در اروپاى غربى زمينه‌اى نداشت . در كشورهاى اسلامى ، بازمانده‌اى از علم يونانى زنده ماند و در اوايل قرون وسطا ، چنان كه اشاره كرديم ، مسلمانان در علوم ، خاصه در علم نور و در رياضيات كه براى علم آينده اهميت داشت ، به ترقيات قابل ملاحظه نايل شده بودند . زكرياى رازى ، ابن سينا و ابن هيثم و عده‌اى ديگر در زمينهء فلسفه و علوم طبيعى گامهاى بلندى برداشتند .\r\nتجديد حيات علم - در مغرب‌زمين در حدود قرن سيزدهم ميلادى با اكتشاف و ترجمهء دوبارهء آثار يونانى ، مخصوصا با انتشار آثار ارسطو ، فرهنگ عمومى رونقى گرفت ولى همين اكتشاف ، سد راه پيشرفت علم واقعى ، و ايجاد بندهايى براى فكر آزاد علمى شد . . . يك قرن بعد در دورهء رنسانس ، بندها گسسته شد ، ولى توسعه عظيم علم ، از قرن پانزدهم ميلادى آغاز گرديد و روح تحقيقى آزاد پديد آمد ، ولى گذشته از علم نجوم ، علم منظم و مرتبط وجود نداشت . در قرن هفدهم و هجدهم پيشرفت علم سرعت گرفت .\r\nگاليله ( 1564 - 1642 ) را عموما پدر فيزيك جديد مىشمارند ، در كارهاى وى ، تخيل و تعقّل به وسيلهء مشاهده و تجربه و تحليل رياضى رهبرى مىشوند ، كار مهم وى در\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nمكانيك بود . قانون سقوط آزاد اجسام ، آونگ ، قسمتهايى از قانون نيوتن در نجوم و در دماسنجى ، جزو كارهاى وى بشمار مىرود ، درهمين ضمن « گيلبرت » در انگلستان مشغول تحقيق دربارهء مغناطيس بود .\r\nديگر از دانشمندان اين عصر ، نيوتن است كه از بزرگترين دانشمندان جهان بشمار مىرود . وى نزديك به سال 1700 به مكانيك ، وحدتى بخشيد ، قانون « گرانش » را كشف كرد ، مكانيك سماوى را بنيان نهاد ، اكتشافات بزرگى در علم نور كرد ، و از مخترعين حساب ديفرانسيل و انتگرال محسوب مىشود . در اين اثنا بعضى از شاگردان گاليله ، همراه با بعضى از معاصرين نيوتن مشغول تحقيق در مكانيك گازها و مايعات بودند .\r\nعلم برق ، البته به صورت توصيفى مورد مطالعه بود و سرعت نور ، نخستين بار توسط « رومر » از روى رصدهاى نجومى اندازه گرفته شد . در اواخر قرن هفدهم ميلادى مجامع علمى چندى در اروپا براى بحث علمى و نيز نشر نتايج اين بحثها تأسيس شد .\r\nنتيجه آنها ، پيشرفت علم و سازمان يافتن كارهاى تحقيقى بود . در دانشگاهها ، علوم تدريس مىشد ولى از لحاظ تحقيقات ، چندان كارى صورت نگرفت .\r\nدر قرن هجدهم ، مكانيك و رياضيات كه در حال استيلا بر همه علوم بود گسترش عظيم يافت . ترقياتى در مبحث نور صورت گرفت ، تجربيّات كمّى زيادى در حرارت ، انجام گرفت . در حدود 1800 مباحث برق و مغناطيس به عنوان موضوعات كمّى ، تجلى پيدا كرد و علم شيمى در حال جدا شدن از علم فيزيك بود .\r\nقرن نوزدهم ميلادى با پيشرفتهاى بزرگتر آغاز شد . با تأسيس سلسله مترى براى اوزان و مقادير در فرانسه ، و مدد گرفتن از آن ، توجه به اندازه گرفتنهاى دقيق زيادتر شد .\r\nدر طى 35 سال بيشتر مباحث كلاسيك برق و مغناطيس ، جز قوانين « مكسول » طرح‌ريزى شد و اكتشاف الغاى بر مغناطيس به توسط « فاراده » مهندسى برق را امكان‌پذير ساخت .\r\nنظريه « موجى نور » كه در زمان نيوتن به توسط هويگنس پيشنهاد شده بود بالاخره با كارهاى ت . يانگ و ا . فرنل جانشين نظريه « ذره‌اى » شد . ترموديناميك تكامل يافت . پس از 1850 اصل بقاى انرژى پذيرفته شد و اين امر سبب پيوستن قسمتهاى مختلف فيزيك به يكديگر گرديد .\r\nسرعت نور را بر روى زمين اندازه گرفتند ، از 1850 به بعد ، مدارس مركز تحقيق شد ولى مجامع علمى ، تأثير وحدت‌بخش خود را حفظ كردند . كار مهندسين و علماى عملى رونق يافت ، پيشرفتهاى فنى ، سبب پيدايش اسبابهاى كار بهتر و مستلزم اكتشافات علمى بيشتر شد .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nدر تمام اين دوره « مكانيك » نيز در ترقى بود و روشهاى عالمانه‌ترى وارد كار مىكرد و گره از مسائل دشوارتر مىگشود .\r\nاز قرن بيستم به‌بعد ، در نتيجه مطالعات مداوم دانشمندان ، علم فيزيك به شعب و شاخه‌هاى فراوانى تقسيم گرديد كه از آن جمله مىتوان به فيزيك روانى يا « پىسىكو فيزيك » « 1 » فيزيك‌زيستى ، فيزيك نجومى و فيزيك هسته‌اى اشاره كرد .\r\nفيزيك هسته‌اى ، علمى است كه موضوع اساسى آن تحقيق در نيروهايى است كه نوترونها و پروتونهاى هستهء اتم را باهم نگاه مىدارند . مسائل مورد بحث فيزيك هسته‌اى را مىتوان به دو قسمت « كم‌انرژى » و « پرانرژى » تقسيم كرد . در قسمت اول بيشتر از ترتيب قرار گرفتن پروتونها و نوترونها در هستهء اتم و از ماهيت قواى مؤثر ميان اين ذرات هسته‌اى ، بحث مىشود . . . سرعت پيشرفت فيزيك هسته‌اى نتيجه امكاناتى است كه از تكامل عظيم وسايل فنى فراهم آمده است . . . هدف علماى نظرى ، بهبود بخشيدن به شناخت نيروهاى هسته‌اى و طرح نظريه جامعى درباره شناخت ساختمان هسته و طرح نظريهء كلى رضايت‌بخشى در خصوص ميدان اتمى است . » « 2 »\r\n\r\nعلوم طبيعى\r\nعلوم طبيعى به‌علت تأثير فراوانى كه در حيات مادى بشر دارد ، از ديرباز مورد توجه و علاقه متفكرين و صاحبنظران بوده و گروهى از پژوهندگان اين رشته كوشيده‌اند از خصوصيات ماده و آثار آن از طريق مشاهده و تجربه اطلاعاتى كسب كنند .\r\nعلما و دانشمندان قديم ، اصول علوم طبيعى را به هشت بخش تقسيم مىكردند : 1 .\r\nعلم به امور كلى و عام اجسام ( سماع طبيعى ) ، 2 . علم به وضع آسمان و عالم ( كيهان‌شناسى ) ، 3 . علم كون و فساد ، 4 . كائنات جوّ ( هواشناسى ) ، 5 . علم معادن ، 6 .\r\nگياه‌شناسى ، 7 . حيوان‌شناسى ، 8 . علم النفس يا روان‌شناسى\r\nفروع طبيعيّات عبارت بودند از طب ، احكام نجوم ، علم فراست ( قيافه‌شناسى ) ، تعبير خواب ، علم طلسمات ( علم تركيب قواى سماوى با قواى زمينى ) ، علم نيرنجات ( علم تركيب قواى زمينى با يكديگر ) ، علم كيميا ( علم تبديل معدنيّات به يكديگر ) .\r\nاز ميان اقسامى كه به عنوان فروع طبيعيّات ذكر كرده‌اند ، فقط علم طب به‌طور مسلم ، جزو علوم حقيقى محسوب مىشود و حقيقى بودن علوم ديگر حتى علم كيميا\r\n\r\n\r\n","description":"","footnote":"\r\n( 1 ) .  Psychophysics \r\n( 2 ) . دايرة المعارف فارسى ، جلد دوم ، پيشين ، از ص 1966 به‌بعد ( به اختصار ) .\r\n","page_name":" 531 ","page_number":531},
  {"content":"\r\n\r\nمورد بحث و ترديد بوده است ، چنان كه ابن سينا مثلا به علم كيميا معتقد نبود طبيعيون يا فلاسفه طبيعى « 1 » ( ناتوراليستها ) معتقدند كه در عالم ، به جز موجودات طبيعى چيز ديگرى وجود ندارد . اين عقيدهء فلسفى را فلسفهء اصالت طبيعت « 2 » يا ناتوراليسم مىنامند .\r\nطبيعيون براى عالم ، هيچ علت غايى و علت فاعلى جز طبيعت نمىشناسند ، و وجود انسان را مانند موجودات ديگر ، مولود حوادث طبيعى مىدانند و بر خلاف گفته بسيارى از حكما و ارباب اديان وجود انسان را غايت و غرض از آفرينش موجودات نمىدانند . » « 3 »\r\n\r\nاقليم\r\nاقليم يك محل معين ، مجموعه عوامل جوّى است كه مدتى بالنّسبه طولانى دوام مىيابد و وضع آن محل را از لحاظ آب و هوا ، در طى مدتى نسبتا طولانى مشخص مىسازد ، از جمله عوامل مذكور ، دما ، ريزش باران ، رطوبت ، باد و فشار جوّ است .\r\nعرض جغرافيايى ، عامل درجهء اول مؤثر در آب و هواست عوامل درجه دوم عبارت است از موقعيت يك منطقه ، نسبت به خشكى ، يا دريا ، بلندى و پستى ، بادها ، جريانهاى دريايى و غيره .\r\nكرهء زمين را از جهت اقليم به مناطق اقليمى تقسيم مىكنند كه از آن جمله‌اند منطقهء استوايى ، منطقه گردمدارى ، منطقه ميانه ، منطقه معتدله ، منطقه قطبى ( يكى از مشخصات منطقه قطبى اين است كه تابستان آن كوتاه و زمستانهايش بلند است و در آنجا زمين پيوسته يخ زده است ) . منطقه معتدله موسوم به منطقه مديترانه‌اى كه مشخصهء آن دماى ملايم ، باران معتدل در زمستان و تابستانهاى خشك مىباشد .\r\nانواع مختلف اقليمها ، ناشى از تركيب عامل اصلى ( يعنى عرض جغرافيايى ) با عوامل ثانوى است و عبارتند از : اقليم برّى كه در نواحى استوايى ، و آفتابى و خشك ديده مىشود و همراه تغييرات شديد فصلى دماست از نمونه‌هاى آن صحراى آفريقا و سيبرى مىباشد .\r\nاقليم بحرى كه از مشخصات آن تغيير خفيف و ملايم دماى روزانه و سالانه است .\r\nاقليم ساحلى كه در آن جهت وزش بادها ، نقش عمده‌اى در وضع عمومى منطقه\r\n\r\n\r\n","description":"","footnote":"\r\n( 1 ) .  Naturaliste \r\n( 2 ) .  Naturalism \r\n( 3 ) . دايرة المعارف فارسى ، جلد دوم ، از ص 1618 به‌بعد .\r\n","page_name":" 532 ","page_number":532},
  {"content":"\r\n\r\nدارد .\r\nبه اين ترتيب آب درياها و اقيانوسها و وزش بادها در وضع طبيعى كشورها تأثير فراوان دارد . امروز 71 % سطح زمين را آب اقيانوسها پوشانده‌اند . اقيانوسها ، حرارت را در خود نگاه مىدارند و جريانهاى دريايى و بادها آن را توزيع مىكنند .\r\nآب ، در عين‌حال كه موجب بقاء انسان و حيوان و نبات و سبب دوام زندگى است از عوامل عمدهء فرسايش زمين مىباشد « 1 » يعنى سطح زمين را مىسايد و موادى از آن جدا و به‌جاى ديگر منتقل مىكند . آب در زندگى ، نقش اساسى دارد و قسمت اعظم پروتوپلاسم حيوان و نبات را تشكيل مىدهد و در شيرهء نباتى و خون حيوان موجود ، و در « فوتوسنتز » عامل اساسى است .\r\nآب طبيعى يعنى ( رود ، چشمه ، باران و غيره ) هيچگاه كاملا خالص نيست . تصفيه آب مشروب شهرها ، مشتمل است بر انعقاد و صاف كردن و گندزدايى . انعقاد به‌وسيلهء افزودن بعضى مواد ( مثلا املاح آلومينيوم ) به‌عمل مىآيد كه باعث رسوب كردن باكتريها و ساير ذرات خارجى مىشود و به اين ترتيب 85 % يا بيشتر باكتريها و ذرات معلق در آب را مىتوان خارج كرد .\r\nصاف كردن به‌وسيله گذرانيدن از طبقات ماسهء نرم و گندزدايى ( معمولا به‌وسيله كلر ) به‌عمل مىآيد . نيروى آب آبشارها و رودها ، چون توليد برق مىكند اهميت اقتصادى زيادى دارد . « 2 »\r\nدر سبزه‌زارها مقدار باران كمتر و در مناطق جنگلى بيشتر است . بالنتيجه مناطق گياه‌خيز ، معمولا بين مناطق جنگلى و نواحى كم‌آب واقعند .\r\n\r\nگياه‌شناسى\r\nتحقيق علمى در زندگى گياهان و جانورشناسى را روى همرفته علم زيست‌شناسى مىنامند . توجه انسان در قديم به گياهان ، از لحاظ فوائد عملى و علمى آنها بود كه به عنوان سوخت و لباس و مخصوصا به صورت غذا و دارو ، از آنها استفاده مىكرد .\r\nآشوريان و مصريان در حدود پنجهزار سال پيش ، كشاورزان ماهرى بودند و تقريبا در همين زمان ، نياكان باستانى مردم « اينكا » در « پرو » راه و رسم كشت ذرت را آموختند كه بعدها اين زراعت در آمريكا به اوج خود رسيد . استقرار گياهشناسى به صورت علم ، در\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد اول ، ص 184 .\r\n( 2 ) . دايرة المعارف فارسى ، جلد اول ، ص 2 و 3 .\r\n","page_name":" 533 ","page_number":533},
  {"content":"\r\n\r\nدوره تاريخى صورت گرفت . در قرن چهارم قبل از ميلاد ارسطو و شاگردش « تئوفراستوس » به توصيف گياهان و بيان وظايف حياتى آنها پرداختند و روش تحقيق و بحث آنها مدت هزار سال سرمشق مشاهدات و نظريّه‌هاى گياه‌شناسى بود . در دورهء ركود علمى قرون وسطا ، گنجينه‌هاى دانش و معرفت علماى قديم ، در صومعه‌هاى اروپا محفوظ ماند يا به دست دانشمندان مسلمان خاورميانه ترجمه و تكميل شد .\r\nدر قرنهاى شانزدهم و هفدهم ميلادى توجه به علم گياه‌شناسى در اروپا از نو زنده شد و از طريق فتوحات اسپانيا ، به آمريكا گسترش يافت . در آن هنگام ، در هنر باغبانى ، به سودمندى گياهان براى انسان اهميت فراوان داده مىشد .\r\nكتابهايى به‌نام گياه‌نامه انتشار مىيافت ، مشتمل بر تصاوير گياهان و توصيف خواص آنها ، كه در ضمن با خرافات جارى مربوط به گياهان نيز آميخته بود . در اواخر قرن هفدهم ميلادى و در قرن هجدهم با پيشرفت گياه‌شناسى علمى ، از نفوذ كلام دانشمندان قديم در اين موضوع ، كاسته شد ، از طريق مشاهدهء دقيق در علوم ، رده‌بندى و ريخت‌شناسى پيدا شد و تكامل يافت و مبناى نخستين رده‌بندى منظم گياهان شد كه بيشتر به دست « لينه » صورت گرفت . با پيدايش ميكروسكوپ كالبدشناسى گياهى و پژوهش دربارهء ياخته آغاز شد و توسعه يافت .\r\nآگاهى جديد از اصول فيزيك و شيمى سبب شد ، كه به آزمايشهايى در فيزيولوژى بپردازند و مخصوصا تحقيقات ابتدايى سن . هيلز دربارهء منابع و طرز ساخته شدن غذاى نباتى ، سرانجام به مطالعه در خصوص فرايندهايى اساسى همچون « فتوسنتز » رهنمون شد .\r\nگياه‌شناسى جديد ، به همهء پهنه‌هاى زيست‌شناسى گسترش پيدا كرده است ، شايد بزرگترين پيشرفت در اين زمينه‌ها كار « مندل » در پرورش حيوانات و گياهان در پايان قرن نوزدهم ميلادى باشد كه علم « ژنتيك » از آن برخاسته است . « 1 »\r\nهمانطور كه فلسفه « مادر » كليهء علوم و دانشهاى بشرى است ، علم فيزيك و شيمى نيز مادر و مقدمهء پيشرفتهاى فنى است و مطالعه مداوم دانشمندان در ماهيت پديده‌ها و خواص گوناگون عناصر ، سبب اكتشافات و اختراعات شگفت‌انگيز در يكى دو قرن اخير شده ، و در سعادت و بهبود حيات مادى بشر مؤثر افتاده است . « علم فيزيك در آغاز امر تحت عنوان فلسفهء طبيعى ميدان وسيعترى داشته است ولى به تدريج كه شاخه‌هايى از آن به‌صورت علمهاى خاص ( شيمى ، نجوم ، فلزكارى ، هواشناسى و زمين‌شناسى درآمدند ) به\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوم ، ص 2442 ( ستون اول ) .\r\n","page_name":" 534 ","page_number":534},
  {"content":"\r\n\r\nحدود فعلى خود ، محدود شده است .\r\nدر حدود سال 1870 نام جديد فيزيك ، جايگزين نام قديمتر اين علم شد ، جدا شدن شاخه‌هاى ديگر علم ، از فيزيك هنوز هم ادامه دارد . مثلا بعضى از قسمتهاى فيزيك هسته‌اى كه در جنگ جهانى دوم براى ساختن بمب اتمى تكامل يافت ، انشعاب يافته است ، و مهندسى هسته‌اى ، از آن پديد آمده كه يكى از هدفهاى آن توليد انرژيهاى سودمند براى تأمين آسايش بشر است .\r\nدر عين‌حال تحقيقات و اكتشافات مداوم ، ميدانهاى تازه‌اى بر علم فيزيك كه شالوده همهء علوم تجربى است اضافه مىكند .\r\nرياضيات ، در پيشرفتهاى جديد فيزيك ، مهمترين دستيار اين علم است . ارتباط متقابل بين فيزيك و علوم ديگر چندان زياد است كه قايل شدن به خط فاصل دقيقى ميان آنها ممكن نيست .\r\nدر مرزهاى ميان فيزيك و رشته‌هاى ديگر ، علوم تازه‌اى پا به عرصهء دانش گذاشته‌اند كه به دو طرف مرز تعلق پيدا مىكنند و به همين جهت آنها را به نامهايى مانند شيمى فيزيك ، فيزيك كائنات جوى ، نجوم فيزيك ، زيست فيزيك ، زمين فيزيك و نظاير آنها ناميده‌اند .\r\n\r\nروش علم فيزيك\r\nفيزيك علمى ، استقرايى است يعنى ساختمان آن بر استنتاج از مشاهدات ، بنا شده است نه بر استنتاج از اصول موضوعه .\r\nفيزيك نيز مانند علوم ديگر بر اين اعتقاد مبتنى است كه طبيعت ، حالت ثابتى دارد ، بدين معنى كه علت واحد ، در اوضاع و احوال يكسان ، يك معلول به بار مىآورد . براى اكتشاف روابط علت و معلولى در پديده‌هاى اكتشافى از يك طرف به مشاهده اوضاع و احوالى كه ظاهرا در پديدهء مورد نظر مؤثرند مىپردازند و از طرف ديگر ، تجربياتى به عمل مىآورند كه در آنها آن اوضاع و احوال ، تحت كنترل شخص تجربه‌كننده است ، تا با تغيير دادن آنها ، بتوان تعيين كرد كه از آن اوضاع و احوال همراه با پديده ، كدام يك اصلى است و كدام يك عرضى ، سپس با اندازه‌گيريهاى دقيق ، رابطه كمّى شرايط با علل اصلى را با معلول ، كه از آن نتيجه شده معلوم مىسازند .\r\nاين رابطه كه با انجام دادن تجربه‌هاى جامع و مانع ، حالت قطعيت پيدا مىكند و شرايط برقرارى آن كاملا مشخص مىشود همان است كه قانون فيزيكى نام دارد . مثلا با تجربه‌هاى گوناگون به اين نتيجه رسيده‌اند ، كه در دماى ثابت ، حاصل ضرب فشار جرم\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nمعينى از گاز در حجمش در بيشتر گازها و در حدود متوسطى از فشار ، مقدار ثابتى است .\r\n( قانون ماريوت ) . اين قانون ، قانونى اختيارى است كه رابطهء ميان دو كميت فيزيكى را ، بدون آنكه مدعى توجيه آن باشد بيان مىكند .\r\nتحقيق در پديده‌هاى متعدد مشابه ، يا مرتبط با يكديگر ، ممكن است فرضيه‌اى كلى براى توضيح و توجيه همه آنها به ذهن القا كند ، در نتيجهء تحقيقات وسيع در يك فرضيه فيزيكى و اجراى تجربيات بر طبق مقتضيات آن ، ممكن است اين فرضيه تكميل شود ، به نحوى كه همه پديده‌هاى شناخته‌اى را كه با آن مرتبطند توجيه كند و در پيشگويى پديده‌هاى تازه مددكار باشد .\r\nچنين فرضيهء تكميل شده‌اى را « يك تئورى فيزيكى » يا نظريه فيزيكى مىخوانند .\r\nو آن ممكن است بعدها به مقام يك قانون كلى فيزيكى برسد . . . »\r\n\r\nبقاى انرژى\r\nاصل وحدت‌بخش فيزيك ، كه اين علم را علم انرژى معرفى كرده است ، اصل بقاى انرژى است . اهميت اين اصل و تأثيرى كه در وحدت و تكامل فيزيك داشته است از حد وصف بيرون است .\r\nهمان‌گونه كه اصل « بقاى ماده » مايهء وحدت علم شيمى شده و قاعده‌اى براى اندازه‌گيرى واقعيتهاى شيميايى و آزمودن نظريه‌هاى شيميايى به دست علماى اين علم داده ، اصل بقاى انرژى هم قانون بنيادى شده است كه همهء پديده‌هاى فيزيكى را به هم مرتبط مىسازد و وسيلهء اساسى براى آزمودن دقت تجربه‌اى فيزيكى ، و بررسى و تغيير و توسيع دامنهء عمل نظريه‌هاى فيزيكى است .\r\nفيزيك جديد ، ثابت كرده است كه انرژى و ماده قابل تبديل به يكديگرند ولى اين بدان معنى نيست كه از بنيان ، علم فيزيك ، يعنى اصل بقاى انرژى - و از بنيان علم شيمى يعنى اصل بقاى ماده ، بايد صرف‌نظر شود . درست است كه ممكن است انرژى از دستگاهى ناپديد شود و به‌صورت ماده پديد آيد و بالعكس . ولى شرايط تحقق يافتن تبديل انرژى به ماده ، يا بالعكس چنان است كه اين تبديل در بيشتر كارهاى متعارفى فيزيك و شيمى غيرقابل اعتناست .\r\n\r\nفيزيك كلاسيك و فيزيك نوين\r\nتقسيم فيزيك به فيزيك كلاسيك و فيزيك نوين ، سودمند است ، اگرچه نمىتوان خط فاصل دقيقى بين اين‌دو قائل شد .\r\nفيزيك كلاسيك مجموعه اطلاعات و قوانين و نظريه‌هاى مربوط\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nبه ماده و انرژى است كه پيش از سال 1900 چنان مىنمود كه موفقيت كامل يافته‌اند .\r\nفيزيك كلاسيك را معمولا به تقسيمات جزء ، مكانيك ، صوت ، حرارت ، برق و مغناطيس و نور قسمت مىكنند . اينها هنوز شالوده‌هاى مهندسى و تكنولوژى به‌شمار مىروند .\r\nامروز كتابهاى مقدماتى ، فيزيك را به اين تقسيمات قسمت مىكنند .\r\nدر حدود سال 1900 پديده‌هاى غيرعادى چندى در فيزيك كلاسيك و نيز آثار جديدى كشف شد . كه چندان اهميت داشت كه با پيدا شدن آنها ، فيزيك نوين تولد يافت .\r\nفيزيك نوين ، مستقيما با ساختمان نهانى ماده سروكار دارد و از ملكول ، اتم ، هسته و ذرات بنيادى بحث مىكند . . . از حدود 1925 نظريه « كوانتوم » و نظريه نسبيت ، فيزيك را تحت استيلاى خود قرار داده‌اند . كارهاى تجربى نوين معمولا مفصلتر و به همين جهت پرخرج‌تر از كارهاى تجربى در فيزيك كلاسيك است . درحقيقت به عمل آوردن بسيارى از اين تجربه‌ها ، جز با كار گروهى و استفاده از پيشرفت عظيم تكنولوژى ميسر نيست . « 1 »\r\n\r\nنظرى اجمالى به سير تكاملى رياضيات\r\nپيش از يونانيان بعضى از اقوام قديم ، مانند مصريها و بابليها در حل مسائل علمى ، بعضى اطلاعات از طريق تجربه به‌دست آورده بودند . رياضيات در اين زمان در واقع مجموعهء پراكنده‌اى از اين‌گونه اطلاعات بود ، و حتى يك نمونه از چيزى شبيه استدلال منطقى در رياضيات ، پيش از يونانيان ديده نمىشود . با رشد فرهنگ يونانيان اطلاعات رياضى ، قدم به مرحلهء علمى گذاشت . از تحقيقاتى كه در قرن بيستم به‌عمل آمده ، معلوم شده است كه استفادهء يونانيها از اطلاعات رياضى مصر و بابل به مراتب بيشتر از آنچه سابقا مىپنداشتند بوده است .\r\nاما آنچه مرحلهء نوينى در رياضيات محسوب مىشود اين است كه يونانيها رياضيات را در راه استدلال و استنتاج انداختند و احكام رياضى را به‌جاى تجربه ، بر استدلال منطقى استوار كردند .\r\nكمال اين روش ، در كتاب اصول هندسهء اقليدسى ( حدود 300 قبل از ميلاد ) ديده\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوم ، ص 1962 به‌بعد .\r\n","page_name":" 537 ","page_number":537},
  {"content":"\r\n\r\nمىشود . كه در آن علم هندسه به روش قياسى تأسيس شده است .\r\nبا اينكه رياضيات يونانيان بيشتر جنبهء هندسى دارد ، رياضيون يونانى قدمهايى نيز در ايجاد علوم رياضى ، جبر هندسى و مثلثات برداشته‌اند .\r\nخلاصه ، عصر طلايى رياضيات يونانى با ظهور اقليدس ، ارشميدس و آپولونيوس به اوج رسيد ، اما به دنبال آن ، مغرب زمين دچار دوران تيرگى قرون وسطا گرديد . در اين دوران ، رشد رياضيات در هند ادامه داشت ، اما رياضىدانهاى هندى با اينكه در محاسبه يد طولايى داشتند ، رغبتى به مفهوم روش استدلالى دقيق يونانى در آنها ديده نمىشود . در مقابل ، مسلمانان ميراث يونانيان را حفظ كردند و ضمن ترجمه آثار يونانى به بسط آن ، همّت گماشتند و مردانى چون خوارزمى وسيله انتقال جبر و رياضيات يونانى و بعضى اطلاعات و كارهاى هنديان در زمينهء « ارقام » گرديدند .\r\nدر اواخر قرن يازدهم ميلادى ورود آثار علمى يونانيان به اروپا آغاز گرديد و به تدريج كتب يونانى از روى ترجمه‌هاى عربى به لاتينى ترجمه شد . با آغاز دورهء رنسانس و اختراع فن چاپ در قرن پانزدهم ميلادى ، و انقلابى كه از اين راه در نشر كتابها پديد آمد ، علم و معرفت ، به طريق بىسابقه‌اى انتشار يافت .\r\nاستعمال منظم حروف و علامات ، كه بدون آن بسط رياضيات امكان‌پذير نبود ، از زمان دانشمندى به‌نام « ويت » در قرن شانزدهم ميلادى آغاز شد ، خلاصه در آغاز قرن هفدهم ميلادى رياضيات بسط معتنابهى يافته بود ، و در آن قرن ، مبانى مباحث تازه‌اى پايه‌گذارى شد ، مانند « لگاريتم » به‌وسيله جان نپر ، هندسه تصويرى به‌وسيله دزارگ و پاسكال ، هندسه تحليلى به‌وسيله دكارت ، علم حساب به‌وسيلهء فرما ، حساب احتمالات به‌وسيله پاسكال ، « فرما » و هويگنس .\r\nاز همه مهمتر در نيمهء دوم اين قرن ، نيوتن و لايب نيتز ، حسابهاى ديفرانسيل و انتگرال را وضع كردند .\r\nبدين‌طريق ، عصر جديد رياضيات آغاز گرديد و از اين زمان رياضيات با سرعتى حيرت‌انگيز بسط يافت .\r\nدر نيمه اول قرن نوزدهم دو واقعه ، يكى در « جبر » و ديگرى در « هندسه » روى داد كه در بسط فوق العاده رياضيات در مغرب زمين و مخصوصا در بسط فكر رياضى تأثير قطعى داشته است . تا اوايل قرن نوزدهم ، جبر را نوعى حساب مىشمردند ، با اين تفاوت كه در جبر ، به‌جاى ارقام و اعداد « حروف » به‌كار مىرفت و كسى تصور نمىكرد كه ممكن است عملى مستقل از ترتيب عوامل نباشد ( عمل در رياضيات ) .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nدر 1843 ، و . ر . هميلتن ، رياضىدان ايرلندى ، به‌دنبال بعضى تحقيقات فيزيكى ، جبرى اختراع كرد كه در آن عمل ضرب مستقل از ترتيب عوامل نبود ، سال بعد « گراسمان » رياضيدان آلمانى جبرى كلىتر از جبر اختراعى هميلتن عرضه نمود .\r\nبدينگونه جبرهاى انتزاعى جديد پايه‌گذارى شد .\r\nواقعه ديگر ، رهايى هندسه بود از اصل موضوع اقليدس .\r\nبه‌دنبال كوششهايى كه رياضيدانها ، كمابيش از زمان اقليدس به‌بعد در اثبات « موضوع اقليدس » به‌عمل آوردند . لوباچفسكى نخستين هندسهء غيراقليدسى را اختراع نمود و با اين اقدام جسورانه ، فكرى را كه قريب دو هزار سال در اذهان جايگزين شده بود درهم شكست .\r\nاهميت عمدهء پيدايش جبرهاى غيرعادى و هندسه غيراقليدسى ، در اين نيست كه بر حجم علم رياضى افزود بلكه در آزاد كردن رياضيات از قيد سنن قديم است .\r\nاز قرن هجدهم به‌بعد رشته‌هاى مختلف رياضيات ، مانند جبر ، هندسه ، مثلثات ، هندسه تحليلى و خلاصه ، حسابهاى ديفرانسيل و انتگرال به سرعت بسط يافت ، بسط حسابهاى اخير كه اختراع آنها از مهمترين اختراعات قرن هفدهم است . مخصوصا به سبب توانايى ، اين حسابها در حل مسائل علمى و عملى گوناگون ، سرعتى فوق العاده داشت ، اما بايد دانست كه وقتى مبانى يك علم درست فهميده نشود همواره اين خطر هست كه انسان اعمالى را به استناد « بداهت » آنها موجه بشمارد و حتى در استدلال دچار خطا بشود ، همين امر در بسط حسابهاى ديفرانسيل و انتگرال اتفاق افتاد و حتى رياضيدانهاى عاليمقام در اعمال روشهاى تحليلى كوركورانه عمل مىكردند .\r\n. . . در اواسط قرن نوزدهم توسل به مشهودات و فقدان مبانى محكم براى شاخه‌هاى مختلف رياضيات ، آشفتگى فراوان براى اين عمل فراهم كرد . . . به‌همين جهت تنقيح مبانى آناليز مورد توجه قرار گرفت و به‌تدريج آشكار شد كه پايه‌هايى كه همهء آناليز بر آن استوار است دستگاه اعداد حقيقى است و لهذا بايد به كنه اين دستگاه پى برد . بنابراين « وايرشتراس » برنامه‌اى براى طرح دقيق اين دستگاه و سپس استوار ساختن ساير مفاهيم آناليز ، بر اين دستگاه درنظر گرفت .\r\nمكتبى در رياضيات كه اين علم را مبتنى بر شهودى خاص مىداند و از لحاظ روش و فكر رياضى با مكتبهاى كلاسيك فرق فاحش دارد ، مكتب رياضيات شهودى مىخوانند ، به قول پيروان اين مكتب ، قسمت دقيق تفكر انسان است و مسبوق به هيچ علمى نيست ، بلكه برعكس تقرير هر اصلى از فلسفه و منطق مسبوق به مفاهيم رياضى است .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nپيشرفتها و تحولات عظيمى ، در قرن حاضر در رياضيات و در فكر رياضى حاصل شده است و اهميت فراوان آنها در علوم و فنون حيرت‌انگيز است و در تعليم و تعلّم اين علم ، در ممالك راقيه تأثير فراوان داشته است . مجامع مملكتى يا بين المللى كه بسيارى از آنها به خرج دستگاههاى صنعتى عظيم تشكيل مىشود مدتى است كه مشغول مطالعه در اصلاح برنامه‌هاى رياضيات بوده‌اند . . .\r\n\r\nتعريف رياضيات\r\nتعريف اين علم برحسب وسعت دامنهء آن و نيز بسط دامنهء فكر رياضى تغيير كرده است چنان كه زمانى آن را علم عدد ، زمانى علم فضا ، گاه علم كميّات و زمانى علم مقادير متّصل و منفصل خوانده‌اند ، اما رياضيات كنونى اگرچه از جهتى موضوع واحدى است ، مشتمل بر تئوريهايى است كه هيچ‌يك از اين تفاوت‌ها را فرانمىگيرد ، به‌همين جهت است كه رياضيات كنونى را براساس روش آن ( يعنى روش قياسى ) تعريف مىكنند نه برحسب موضوع آن .\r\nدر باب رشته‌هاى مختلف رياضيات از قبيل حساب ، هندسه ، جبر و مثلثات و حسابهاى ديفرانسيل و انتگرال بايد به منابع مربوط به هريك از اين رشته‌ها رجوع كرد . » « 1 »\r\n\r\n\r\n","description":"","footnote":"\r\n( 1 ) . دايرة المعارف فارسى ، مصاحب و ديگران ، جلد اول ، ص 1144 - 1145 و 1146 ( به اختصار ) .\r\n","page_name":" 540 ","page_number":540},
  {"content":"\r\n\r\n\r\nفهرست اعلام\r\nآ آثار الباقيه 24 ، 163\r\nآپولونيوس 120\r\nآخوندزاده ، ميرزا فتحعلى 33 ، 48 ، 407 تا 421\r\nآدم 96\r\nآدميت ، فريدون 430 ، 444 ، 494\r\nآرام ، احمد 96 ، 113 ، 251\r\nآريان‌پور ، امير حسين 280\r\nآريان‌پور ، يحيى 466\r\nآقا على زنوزى 397\r\nآقا محمد رضا صهباى قمشه‌اى 392\r\nآگاثودمون 40\r\nآگوستينوس قديس 21 ، 211\r\nآلبرت كبير 22 ، 120\r\nآلفونس نهم 359\r\nآناتول فرانس 314\r\nآناكساگوراس 86\r\nآناكسيمن 18\r\nآندره موروا 314\r\nآنسلم قديس 22\r\nآيتى ، عبد الحميد 123\r\nآيين شهردارى 299\r\nالف ابان اللاحقى 65\r\nابراهيم سيار نظام 84 ، 128\r\nابراهيم ( ع ) 61\r\nابراهيم فزارى 276\r\nابن ابهر 511\r\nابن ابى العوجا 30 ، 68 ، 1280 150\r\nابن ابى اصيبعه 281\r\nابن اخوه 299\r\nابن القفطى 236 ، 239\r\nابن باجه 223\r\nابن بطوطه 334\r\nابن جبير 74\r\nابن جوزى 48 ، 346\r\nابن حزم 60 ، 82 ، 83\r\nابن خلدون 123 ، 279 ، 348 تا 356\r\nابن خلكان 114 ، 149 ، 179\r\nابن راوندى 165 تا 167 ، 337\r\nابن رشد 118 ، 205 ، 350 تا 367\r\nابن سعد 36\r\nابن طفيل 220\r\nابن عربى 396\r\nابن عقيل 210\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nابن مقفع 30 ، 46 ، 65 ، 75 ، 143 تا 150\r\nابن هيثم 121 ، 329\r\nابو احمد سهرجانى 240\r\nابو الحسن اشعرى 94 ، 95 ، 119 ، 127\r\nابو الحسن على آمدى 379\r\nابو الحسن صوفى 276\r\nابو البركات بغدادى 379\r\nابو العباس لوگرى 277\r\nابو الفتوح 36\r\nابو القاسم كعبى بلخى 379\r\nابو المظفر اسفزارى 277\r\nابو الوفا 276\r\nابو الهزيل علاف 55 ، 76 ، 82 تا 89 ، 114 ، 129\r\nابو بكر حسين تمّار 128\r\nابو بكر صديق 34 ، 71\r\nابو تراب خسروانى 276\r\nابو تمام 24\r\nابو ريحان بيرونى 96 ، 189 تا 194 ، 283 ، 341\r\nابو حاتم رازى 67\r\nابو حريره 60\r\nابو حفض حداد نيشابورى 89\r\nابو حنيفه ، نعمان بن ثابت 44 ، 112\r\nابو حيّان 168\r\nابو خديقه 46\r\nابو خلف المعازى 131\r\nابو سعيد عبيد اللّه 75 ، 293\r\nابو سفيان 90\r\nابو سليمان منطقى 46 ، 48\r\nابو سهل نوبختى 78 ، 164\r\nابو شاكر 86 تا 88\r\nابو عثمان دشمقى 293\r\nابو على جبائى 66 ، 89 ، 94\r\nابو على مسكويه 48 ، 112 ، 113\r\nابو عيسى رواق 67 ، 88 ، 89\r\nابو مالك 76\r\nابو مسلم 76\r\nابو منصور بغدادى 103\r\nابو منصور ماتريدى 139\r\nابو منصور موفق هروى 292 ، 305 ، 306\r\nابو موسى اشعرى 43 ، 122\r\nابو نصر بن الدهالى 293\r\nابو نواس 91\r\nابو يحيى البطريقى 281\r\nاپيكتتوس 20\r\nاپيكور 187\r\nاحسن التفاهيم 195\r\nاحصاء العلوم 125\r\nاحمد بن محمد افريقى 168\r\nاحمد بن ابى داود 129\r\nاحمد بن طائى 292\r\nاحمد بن طولون 72\r\nاحنف بن قيس 100\r\nاحياى تفكر دينى در اسلام 113\r\nابسيدوروس سوبلى 250\r\nارانى ، تقى 248 ، 526\r\nاردشير بابكان 70\r\nارسطو 17 ، 19 ، 20 تا 22 ، 42 ، 93 ، 124 ، 148 ، 151 ، 181 ، 187 ، 254 ، 258 ، 360 ، 529\r\nارشميدس 120 ، 289\r\nارگانى ، عبد اللّه 248\r\nارنست رنان 265\r\nاز صبا تا نيما 424\r\nاخوان الصفا 226 تا 234 ، 283\r\nاسپينوزا 121\r\nاستاديس 84\r\nاستفانو كلوزيو 356\r\nاسقف فرهاد 25\r\nاسكندر مقدونى 281\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nاشعار حلاج 161\r\nاسماعيل بن حسن جرجانى 298\r\nاسراق خاورى ، عبد الحميد 501 ، 504\r\nاشتاينر ، دكتر 115 ، 118\r\nاصفهانىزاده 238\r\nاعتضاد السلطنه 491\r\nاغلوقن 283\r\nافشار ، ايرج 299 ، 307\r\nافضل الدين كاشانى 48\r\nافضل كرمانى 302\r\nافكار سهروردى و ملاصدرا 378\r\nافلاطون 17 ، 19 ، 42 ، 93 ، 181 ، 187 ، 254 ، 360\r\nاقبال آشتيانى ، عباس 80 ، 116 ، 148 ، 348\r\nاقبال لاهورى 41 ، 112 ، 121 ، 217 ، 381 ، 387 ، 392\r\nالرسالة اللدينه 124\r\nالمتوكل على اللّه 31 ، 37 ، 80 تا 82 ، 94\r\nالمعتصم 31 ، 65 ، 74 ، 93 ، 94\r\nالملل و النحل 342\r\nالغ بيگ 278 ، 279\r\nالفهرست 141 ، 162 ، 194\r\nالمنتظم فى تاريخ الملوك و الامم 164\r\nالواثق باللّه 102 ، 103\r\nالهى قمشه‌اى 105\r\nامام جعفر صادق ( ع ) 15 ، 86 ، 105 ، 150 ، 172 ، 240\r\nامام احمد بن حنبل 62 ، 95 ، 126 ، 130 ، 344\r\nامام شافعى 95 ، 344\r\nامام قشيرى 217\r\nامير عليشير نوايى 348\r\nامير ابو يعقوب 365\r\nامير كبير 521\r\nامير كبير و ايران 494\r\nانحطاط و سقوط امپراطورى روم 520\r\nانديشه‌هاى ميرزا آقا خان كرمانى 443\r\nامين ، احمد 81\r\nامين السلطان 470\r\nاوپارين 523\r\nايزدى ، سيروس\r\nايوب ( ع ) 63\r\nايولاكوست 350\r\nاينشتين 397\r\nب بارتولد 25 ، 71\r\nبارون كارادوو 175 ، 178 ، 220 ، 334\r\nبارون هولباخ 245\r\nباستانى پاريزى 322\r\nبا كاروان حلّه 264\r\nبالزاك 313\r\nبحر الفوايد 370\r\nبراون ، ادوارد 116 ، 391 ، 502\r\nبرتراند راسل 518\r\nبدره‌اى ، فريدون 212\r\nبروكلمان 39\r\nبزرگمهر 52\r\nبطلميوس 65 ، 77 ، 253 ، 281\r\nبصرى 48 ، 119\r\nبغدادى 48\r\nبقراط 284 تا 287 ، 290 تا 315\r\nبلاذرى 36\r\nبنى اميه 30 ، 35 ، 44 ، 50 ، 58 ، 71 ، 100\r\nبنى عباس 31 ، 50 ، 68 ، 71 ، 100\r\nبنى طرفى ، هاشم 524\r\nبودلر 303\r\nبوسوئه 312\r\nبو على سينا 25 ، 32 ، 42 ، 45 ، 46 ، 48 ، 52 ، 118 ، 205 ، 242 ، 253 تا 260 ، 360 ، 367 ، 407 ، 529\r\nبهائىگرى 510\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nبهاء الدوله 303\r\nبهمنيار 48 ، 483\r\nبيرشك ، احمد 121 ، 303\r\nبيست گفتار در مباحث . . . 166\r\nبيضاوى 36\r\nپ پارمنيدس 18\r\nپاسكال 538\r\nپرتو اسلام 45\r\nپروبوس 27\r\nپسيكولوژى ( علم روح ) 526\r\nپلىكراوس 66\r\nپوتن 303\r\nپيغمبر اكرم ، محمد ( ص ) 12 ، 29 ، 30 ، 35 تا 39 ، 43 ، 60 ، 71 ، 96 ، 99 ، 105 ، 116 ، 122 ، 124 ، 130 ، 161 ، 176 ، 184 ، 254 ، 289 ، 481\r\nپيرانفر ، اسد 150\r\nپىير دو هم 289\r\nپىير روسو 285 ، 403\r\nت تاج السلطنه 511\r\nتاريخ اجتماعى كاشان 478\r\nتاريخ ادبيات ايران 34 ، 58\r\nتاريخ ادبى ايران ، ادوارد براون 51\r\nتاريخ بغداد 129\r\nتاريخ تمدن 22\r\nتاريخ دول و ملل اسلامى 40\r\nتاريخ ساسانيان 64\r\nتاريخ صنايع و اختراعات 248\r\nتاريخ فخرى 161\r\nتاريخ علم كلام 57\r\nتاريخ علوم 290\r\nتاريخ علوم عقلى 79\r\nتاريخ فرق اسلامى 522\r\nتاريخ فلاسفهء اسلام 385\r\nتاريخ فلسفهء اسلامى 27\r\nتاريخ فلسفه در اسلام 51 ، 123\r\nتاريخ فلسفهء ويل دورانت 22\r\nتاريخ فلسفهء غرب 15 ، 518\r\nتاريخ مختصر علم طب 316\r\nتاريخ مختصر فلسفه 152 ، 256\r\nتاريخ مشروطهء ايران 472\r\nتاريخ مغول 348\r\nتاريخ نبيل 500\r\nتاريخ نجوم اسلامى 280\r\nتالس ملطى 18 ، 526\r\nتاورينه 401\r\nتبصرة العوام 116 ، 183\r\nتحقيق در افكار ملكم 429\r\nتقى الدين ابو العباس تيميه 379\r\nتقىزاده ، سيد حسن 249\r\nتمدن قديم 22\r\nتهافت الفلاسفه 218\r\nتورگو 13 ، 245\r\nتولستوى 448\r\nتوماس آكيناس 22 ، 255\r\nثماته بن اشرس 129\r\nج جاحظ 48 ، 69 ، 91 ، 112\r\nجامى ، عبد الرحمن 348\r\nجالينوس 27 ، 120 ، 283 تا 291 ، 315 تا 317\r\nجاماسب 52\r\nجان‌هريس 250\r\nجبرئيل بن بختيشو ( ع ) 78\r\nجرجانى 305\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nجعد بن درهم 65 ، 131\r\nجعفر مقتدر ( خليفهء عباسى ) 160\r\nجلال الدين اكولى 382\r\nجلال الدين ميرزا قاجار 409\r\nجلال الدين دوانى 48\r\nجلالى نائينى ، محمد رضا 343\r\nجمال‌زاده 485\r\nجمشيد 52\r\nجنيد بغدادى 96\r\nجوينى 124\r\nجهان‌بينى ابن خلدون 350\r\nجهم بن صفوان 30 ، 46 ، 58 ، 101\r\nجهنى 101\r\nجواهر لعل نهرو 519\r\nجوينى 124\r\nجيمز موريه 465\r\nچ چهار مقالهء نظامى عروضى 322\r\nچيمبرز ويليام 250\r\nح حاج سياح 33 ، 455 تا 461 ، 519\r\nحاج محمد كريم خان كرمانى 402 ، 445 ، 492\r\nحاج ميرزا آقاسى 410\r\nحاجى خليفه 275\r\nحافظ 48 ، 55 ، 56 ، 264 تا 269 ، 272 ، 347 ، 518\r\nحبش حاسب 277\r\nحجاج بن يوسف 58 ، 100\r\nحرث بن كلدهء ثقفى 24\r\nحرث محاسبى 96\r\nحسن بصرى 70\r\nحسن صباح 261\r\nحسين بن حمدان 163\r\nحلاج ، حسين به منصور 66 ، 159 تا 165 ، 240\r\nحماد عجرت 68\r\nحمد اللّه مستوفى 324 ، 347\r\nحميد الدين كرمانى 137\r\nحنين بن اسحاق 288\r\nحنا الفاخورى 93 ، 123\r\nحيات يحيى 479\r\nخ خاقانى 262 ، 308\r\nخاندان نوبختى 44\r\nخبير الملك 463\r\nخديم جم ، حسين 174\r\nخطيب بغدادى 129\r\nخلف بن عباس الزهراوى 285\r\nخلان الوفا 224 تا 230\r\nخليفه و سلطان 72\r\nخليل البحر 230\r\nخواجه ابو الهيثم جرجانى 98\r\nخواجه افضل الدين اصفهانى 446\r\nخوارزمى ، ابو عبد اللّه 282\r\nخوارزمى ، احمد بن موسى 275 ، 282\r\nخيام نيشابورى 45 ، 48 ، 261 تا 265 ، 275 تا 278\r\nد دائرة المعارف فارسى 89\r\nدالامبر 13 ، 244 ، 312\r\nداود طائى 70\r\nدانتون 317\r\nداناسرشت ، اكبر 378\r\nدانش‌پژوه ، محمد تقى 299 ، 370\r\nدر پيرامون تاريخ بيهقى 321\r\nدريابندرى ، نجف 150 ، 518\r\nدكارت 538\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nدوبانتن 245\r\nدو فيلسوف غرب و شرق 389\r\nدون ژوآن ايرانى 402\r\nدهخدا ، على اكبر 24 ، 193\r\nدىبور 51 ، 242 ، 364\r\nديدرو 13 ، 235 ، 244 ، 312\r\nديوان كامل جامى 348\r\nذخيرهء خوارزمشاهى 298\r\nذ ذيمقراطيس 20 ، 187 ، 188\r\nر راجر بيكن 120\r\nرازى ، محمد ذكريا 31 ، 45 ، 53 ، 65 ، 123 تا 141 ، 166 ، 175 ، 319 ، 327 ، 330 ، 340 ، 377 ، 401 ، 407 ، 529\r\nرازى ، امام فخر 45 ، 48 ، 53 ، 54 ، 59 تا 61 ، 95 ، 117 ، 375 ، 379 ، 407\r\nرازى ، حسن 183\r\nرازى ، نجم الدين 262 ، 265 ، 327 تا 340\r\nرابله 234 ، 311\r\nراحة الصدور 327\r\nراسين 312\r\nراشد ، حسينعلى 389\r\nراهنماى كتاب ( مجله ) 67\r\nرجب‌نيا ، مسعود 276\r\nرسائل الكندى الفلسفيه 182\r\nرسالهء قشيريه 164\r\nرستم التواريخ 488\r\nرشيد الدين فضل اللّه 347 ، 371\r\nرضى ، هاشم 348\r\nروزبهان بقلى 163\r\nروزنامهء قانون 407\r\nروسو ، ژان ژاك 13 ، 245\r\nروضة الصفا 309\r\nرومبو 313\r\nرومن رولان 314\r\nرياحى ، محمد امين 339\r\nريمون لول 120\r\nز زاخائو ، ادوارد 156\r\nزبير 43 ، 44\r\nزرتشت 106\r\nزرين‌كوب ، عبد الحسين 38 ، 264\r\nزمينهء جامعه‌شناسى 280\r\nزندگى مسلمان در قرون وسطا 295\r\nزنون 20 ، 27\r\nزيدين رقاعه 240\r\nژ ژرژ بختيشوع 27\r\nژوستينين 27\r\nژووين 27\r\nس سارتن ، جرج ، 120 ، 121\r\nسرجيوس ، فيلسوف 27\r\nسبزوارى ، حاج ملاهادى 392 ، 407 ، 473 تا 475\r\nسبزوارى ، حاج ملا مهدى 397\r\nسرگذشت علم 121\r\nسعد الدين تفتازانى 48 ، 126\r\nسعدى 48 ، 172 ، 278 ، 347\r\nسعيدى سيرجانى 460\r\nسفرنامهء تاورينه 402\r\nسفاح ( خليفهء عباسى ) 147\r\nسفرنامهء حاج سياح 451\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nسفيان ثورى 70\r\nسفينهء طالبى 423\r\nسقراط 19 ، 240\r\nسكاكى 60\r\nسلطان حسين بايقرا 348\r\nسلطان سعيد بهرامشاه 321\r\nسلطان علاء الدين تكش 298\r\nسلطان عبد الحميد 442 ، 463\r\nسلطان محمود 295\r\nسليمان ( ع ) 60\r\nسمعانى 48\r\nسنائى 48 ، 108\r\nسنكا 20\r\nسنت بوو 313\r\nسن سيمون 312\r\nسولون 17\r\nسهروردى ، شهاب الدين 33 ، 48 ، 53 ، 217 ، 338 ، 375 تا 384 ، 380 ، 417\r\nسه حكيم مسلمان 183\r\nسه سال در ايران 490\r\nسياحتنامه ابراهيم بيك 47\r\nسياست و غزالى 210\r\nسيد جمال الدين اسدآبادى 33 ، 44 ، 473 ، 521\r\nسيد كاظم رشتى 445 ، 481\r\nسيد على زنوزى 495\r\nسيد على محمد باب 445 ، 494 تا 497\r\nسير حكمت در اروپا 22\r\nسيرة الفلسفيه 31 ، 135\r\nسير فلسفه در ايران 41\r\nسيماى تاريخ علوم در ايران 136\r\nسيماى علمى ابو ريحان بيرونى 194\r\nسويل الگود 276 ، 281 ، 303\r\nش شاه ولى اللّه 114\r\nشبلى نعمانى 57 تا 59 ، 82 ، 117 ، 210 ، 364\r\nشريعت سنگلجى 231\r\nشريح 70\r\nشفا ، شجاع الدين 266\r\nشعبى 70\r\nشمس الدين محمد جراح 319\r\nشمعانى 86\r\nشوقى ، عباس ، 51\r\nشهرستانى ، عبد الكريم 34 ، 48 ، 54 ، 104 ، 342 تا 347 ، 370\r\nشيخ ابو القاسم انصارى 59\r\nشيخ احمد احسائى 477 ، 481\r\nشيخ احمد روحى 33 ، 407 ، 431 ، 462 تا 464\r\nشيخ بهاء الدين عاملى 395\r\nشيخ بهائى 395\r\nشيخ فضل اللّه نورى 425\r\nشيخ محمد عبده 521\r\nشيخ فخر الدين ماردينى 384\r\nشيخ مرتضى انصارى 445\r\nشيخ مفيد 385\r\nشيخيگيرى و بهائىگرى و . . . 488\r\nص صالح بن عبد القدوس 89\r\nصدر الدين شيرازى ( ملاصدرا ) 48 ، 49 ، 52 ، 384 تا 400\r\nصفا ، ذبيح إله 34 ، 133\r\nصفارى ، حسن 289\r\nصيرفى ، اكبر 385\r\nط طالبوف ، ميرزا عبد الرحيم 48 ، 422 تا 427 ، 471\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nطاهرى ، ابو القاسم 520\r\nطبرى ، احسان 41\r\nطبرى ، محمد جرير 25 ، 36 ، 68\r\nطبسى ، حسن 242\r\nطبقات الامم 24\r\nطلحه 43 ، 44\r\nظل السلطان 458\r\nع عاص بن وائل 90\r\nعايشه 44\r\nعباس محمود عقاد 359\r\nعباس ميرزا نايب السلطنه 521\r\nعبد البها 505 تا 508\r\nعبد الرحمن كواكبى 521\r\nعبد الملك بن مروان 72\r\nعبد السلام بن عبد القادر 167\r\nعبد الحميد بن لاحق 150\r\nعبد الرزاق لاهيجى 48\r\nعبد اللّه بن عباس 60\r\nعبد اللّه مبارك 70\r\nعبد اللّه مسعود 61\r\nعتبة ابن ابى محيط 90\r\nعثمان 43 ، 100\r\nعثمان يحيى 231\r\nعراقى 48\r\nعصر زرين فرهنگ ايران 26\r\nعضد الدين ايجى 126\r\nعضد الدوله 293 ، 321\r\nعطاملك جوينى 347\r\nعقايد فلسفى ابو العلاء 174\r\nعلم الهدى 181\r\nعلّامه حلّى 385\r\nعلّامه قزوينى 263\r\nعلم و تمدن در اسلام 96 ، 197\r\nعمر بن خطاب 29 ، 77\r\nعمر بن عبد العزيز 30 ، 101\r\nعمر فروع 174\r\nعمرو صفارى 72\r\nعمرو مكى 164\r\nعلى ابن ابيطالب ( ع ) 43 ، 46 ، 82 ، 88 ، 149 ، 240\r\nعلى ابن اسماعيل الاشعرى 95\r\nعلى ابن عيسى 292\r\nعلى ابن منصور 174\r\nعلى ابن هيثم 76\r\nعلى ابن يحيى 288\r\nعماد عجرد 128\r\nعيسى ( ع ) 35 ، 61 ، 106\r\nعيسى ابن اسحاق 285\r\nغ غزالى ، ابو حامد محمد 45 ، 54 ، 82 ، 123 ، 124 ، 197 تا 221 ، 236 تا 238 ، 352 ، 360\r\nغزالىنامه 215\r\nغنى ، قاسم 97 ، 316 ، 382\r\nغياث الدين جمشيد 279\r\nغياث الدين منصور دشتكى 48\r\nف فارابى ، ابو نصر 32 ، 45 ، 46 ، 53 ، 93 ، 118 ، 125 ، 151 ، 159 ، 205 ، 223 ، 253 ، 341 ، 360 ، 367 ، 396\r\nفاولر 303\r\nفخر داعى ، محمود 57 ، 364\r\nفراشوشتر 52\r\nفرانسيس بيكن 366\r\nفراى 275\r\nفردوسى 55\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nفرخنامهء جمالى 307\r\nفرزدق 71\r\nفروزانفر ، بديع الزمان 383\r\nفروغى ، محمد على 22\r\nفريد الدين عطار نيشابورى 48 ، 53 ، 383\r\nفضل نيريزى 277\r\nفكر آزادى 430\r\nفن كرمر 50\r\nفلوبر 313\r\nفنلون 312\r\nفيتز جرالد 262\r\nفيثاغورس 18 ، 187 ، 240\r\nفيض اللّه تفرشى 395\r\nفيلسوفان بزرگ 347\r\nفيلوكس 25\r\nق قرآن 105\r\nقطب الدين شيرازى 48 ، 53 ، 278 ، 329 ، 347\r\nك كارل ياسپرس 347\r\nكامران ميرزا 470\r\nكامو 315\r\nكامل ابن اثير 163\r\nكانت 211 ، 444\r\nكپلر 156\r\nكتاب الابنيهء هروى 306\r\nكتاب احمد يا سفينهء طالبى 423\r\nكتاب البلدان ابن فقيه 195\r\nكربن ، هانرى 40 ، 95 ، 217 ، 394 ، 483\r\nكرنى 312\r\nكريستين سن 64\r\nكسروى ، سيد احمد 48 ، 425 ، 471 ، 510\r\nكليله و دمنه 144\r\nكندى ، ابو يوسف 12 ، 46 ، 63 ، 92 ، 93 ، 118 ، 181 ، 182\r\nكنفسيوس 448\r\nكنه 13 ، 295\r\nكوكتو 315\r\nكيخسرو 52\r\nكيوان قزوينى 488\r\nكيومرث 52\r\nگ گابريلى ، پرفسور 64\r\nگالوانى 333\r\nگاليله 156 ، 529\r\nگزيدهء مقالات تحقيقى 26\r\nگوبينو 387 ، 392 ، 444 ، 490\r\nگوته 266 ، 271\r\nگوتنبرگ 121\r\nگيبون 520\r\nگيلبرت 530\r\nل لابه كونديلاس 245\r\nلابه مورله 245\r\nلافونتن 312\r\nلامارتين 313\r\nلاهيجى ، عبد الرزاق 119\r\nلايبنيتس 448\r\nلسينگ 137\r\nلغت‌نامه دهخدا 144\r\nلوتر 296\r\nلوكرسيوس 254\r\nلوكنت دوليل 313\r\nلوى بن كرشون 121\r\nلويى گارد 66\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nم ماتياس مارتين 244\r\nمادام دوپمپادور 245\r\nمارسيانوس كاپلا 243\r\nماركوس اورليوس 20\r\nمارمونتل 245\r\nماكياولى 248 ، 356\r\nمالارمه 324\r\nمأمون 68 ، 72 ، 77 ، 79 ، 80 تا 85 ، 94 ، 103 ، 129 ، 130 ، 281 ، 321\r\nمانى 92 ، 127\r\nمبشرى ، اسد اللّه 27 ، 247\r\nمترلينگ 314\r\nمتفكران اسلام 157\r\nمجد الدين جبلى 380\r\nمجسطى 253\r\nمجمع الرسايل فارسى 403\r\nمحاكمه و بررسى باب و بهاء اللّه 506\r\nمحقق ، مهدى 31 ، 126 ، 140 ، 166\r\nمحمد بن خالد برمك 78 ، 166\r\nمحمد بن ليث 201 ، 275\r\nمحى الدين عربى 391\r\nمدخل و پيشگفتارى بر جنبش با بيان 515\r\nمذاهب و فلسفه در آسياى ميانه 444\r\nمرصاد العباد 338\r\nمروج الذهب 31\r\nمستشار الدوله ، ميرزا يوسف 409 ، 452 تا 454\r\nمسعودى 68 ، 76 ، 77 ، 84 ، 277 تا 329\r\nمصاحب ، غلامحسين 249\r\nمصاحب ، محمود 251\r\nمطهرى ، مرتضى 14 ، 479\r\nمطيع بن اياس 68 ، 128\r\nمظفرى ، مهدى 350\r\nمعزى 179\r\nمعمر بن عباد 76\r\nمعين الملك ، محسن خان 409\r\nمغز متفكر جهان شيعه 87\r\nمقام ملاصدرا 394\r\nمكتب شيخيه 483\r\nملا حسين بشرويه‌يى 498\r\nملل و نحل 45\r\nمنتخبات ديوان شرقى و غربى 266\r\nمنتسكيو 13 ، 245 ، 449\r\nمنصور ( خليفه عباسى ) 27 ، 76 ، 91\r\nمنصورى ، ذبيح اللّه 87 ، 490 ، 512\r\nموحد ، محمد على 256\r\nموسى ( ع ) 29 ، 37 ، 96\r\nموسى بن ميمون 22 ، 120\r\nمونتگمرى وات 140 ، 238\r\nمهدى قلى ميرزا 500\r\nميرزا ابو الحسن جلوه 397 ، 398\r\nميرزا حبيب اصفهانى 464 ، 465\r\nميرداماد 395\r\nميرزا آقا خان كرمانى 33 ، 48 ، 407 ، 430 تا 452\r\nميرزا حسينعلى بهاء إله 504\r\nميرزا محمد تنكابنى 485\r\nميرزا عيسى فراهانى 521\r\nميرفطروس ، على 163\r\nمير فندرسكى 384 ، 396\r\nمينوى ، مجتبى 97 ، 152\r\nن ناصر الدين شاه 400 ، 422 ، 429 ، 454 ، 470 ، 472 تا 521\r\nناصر خسرو 48 ، 63 ، 98 ، 107 ، 168 ، 173 ، 185 تا 188 ، 327 ، 359\r\nناصر ( خليفهء عباسى ) 167\r\nنرزس 25\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nنزهة الخواطر 194\r\nنجمى زنجانى ، محمد 522\r\nنزهة القلوب 324\r\nنصر ، سيد حسين 183\r\nنصير الدين طوسى 32 ، 45 ، 48 ، 74 ، 276 تا 279 ، 347 ، 372 تا 375\r\nنظام الملك ، خواجه 151 ، 261 تا 265 ، 277\r\nنظامى عروضى 322\r\nنفيسى ، سعيد 321\r\nنقد حال 204\r\nنقد العلم و العلما 346\r\nنقطة الكاف 502\r\nنلينو 331\r\nنگاهى به تاريخ جهان 519\r\nنوايى ، عبد الحسين 470 ، 496\r\nنورائى ، فرشته 429\r\nنور و ظلمت در ادبيات فارسى 15\r\nنوشته‌هاى فلسفى و اجتماعى 56\r\nنه شرقى ، نه غربى ، انسانى 38\r\nنيوتن 156 ، 530\r\nو واثق ( خليفه عباسى ) 130\r\nو اصل بن عطا 46\r\nواقدى 36\r\nوالرى 314\r\nورلن 313\r\nوزال 316\r\nوقايع الاتفاقيه 460\r\nولتا 333\r\nولتر 13 ، 245 ، 312 ، 449 ، 519\r\nويل دورانت 179 ، 448\r\nويكتور هوگو 313\r\nوليد بن عبد الملك 91 ، 102 ، 319\r\nوليد بن مغيره 90\r\nه هانرى لائوست 210\r\nهادى ( خليفهء عباسى ) 68\r\nهارون الرشيد 65 ، 72 ، 77 ، 84 ، 96 ، 97 ، 132\r\nهدايت ، صادق 266\r\nهراكليتوس 18\r\nهرمس 40 ، 240\r\nهشام ابن عبد الملك 30 ، 65 ، 101 ، 131\r\nهشام ابن الحكم 76\r\nهلاكو 74\r\nهلوتيوس 245\r\nهمائى ، جلال 224 ، 238\r\nهميلتن 539\r\nهيبارك 289\r\nى ياسمى ، رشيد 64\r\nياقوت حموى 170 ، 327 ، 334\r\nيحيى بن خالد برمكى 76 ، 78\r\nيحيى بن زياد 68 ، 128\r\nيعقوب القرقسانى 37\r\nيعقوبى 36\r\nيكسال در ميان ايرانيان 512\r\nيزيد 101 ، 102\r\nيوسف 63\r\n\r\n","description":"","footnote":"","page_name":" 551 ","page_number":551},
  {"content":"\r\n . \r\n\r\n","description":"","footnote":"","page_name":" 552 ","page_number":552}
  ]