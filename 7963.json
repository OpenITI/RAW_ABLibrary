[
  {"content":"\r\n\r\nاشرف افغان در تختگان اصفهان\r\n( به روايت شاهدان هلندى )\r\nدكتر ويلم فلور\r\nترجمهء دكتر ابوالقاسم سرى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nنام اثر : اشرف افغان در تختگاه اصفهان ( روايت شاهدان هلندى )\r\nتأليف : دكتر ويلم فلور\r\nترجمه : دكتر ابوالقاسم سرى\r\nچاپ : سازمان چاپ خواجه\r\nنوبت چاپ : چاپ اول ، بهار 1367\r\nتيراژ : 5500 نسخه\r\nناشر : انتشارات توس ، اول خيابان دانشگاه ، تلفن 661007\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nپيشكش گزارش كتاب :\r\nاوست آنكس كه در سرادق غيب برى از منقصت برى از عيب داورى دادگر بخوانيدش نه چو اين مردمان بدانندش كارها را به دست اوست نظام در بزرگى و در كمال تمام نام او هم نواى بيداران وحشت حشمت گله داران و اين دغل پيشگان كه مى بينى\r\n\" مگسانند گرد شيرينى \"\r\n- م -\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n . \r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" يادآورى 1 ","page_number":5},
  {"content":"\r\n . \r\n","description":"","footnote":"","page_name":" يادآورى 2 ","page_number":6},
  {"content":"\r\n . \r\n","description":"","footnote":"","page_name":" يادآورى 3 ","page_number":7},
  {"content":"\r\n . \r\n","description":"","footnote":"","page_name":" مقدمه 1 ","page_number":8},
  {"content":"\r\n . \r\n","description":"","footnote":"","page_name":" مقدمه 2 ","page_number":9},
  {"content":"\r\n\r\n\r\nفهرست مطالب\r\nيادداشت مترجم چهار\r\nرويدادهاى اصفهان ( 1729 - 1725 ) 1\r\nقيام و سقوط سيد احمد خان پادشاه كرمان ( 1727 - 1725 ) 35\r\nآغاز يادداشتهاى روزانه 53\r\nپايان روزنامه 88\r\nوضع گمبرون در سالهاى 27 - 1725 95\r\nسلطان محمد ميرزا يكى از مدعيان تاج و تخت صفوى 105\r\nآغاز يادداشت روزانه 117\r\nپايان يادداشت 118\r\nوضع بندرعباس ( 1728 ) 127\r\nدوران حكومت زبردست خان و زاهد علىخان 127\r\nآغاز يادداشتهاى روزانهء فرستادگان اتلام 137\r\nپايان يادداشت 140\r\nاوضاع هرمز در سالهاى 1729 - 1728 158\r\nضميمهء الف منبع واك 205\r\nمنبع واك 2114 گزارش پلارت به اتلام 213\r\nضميمهء ب يادداشتى دربارهء حدود قلمرو حكومت افغان 215\r\nفهرست‌ها 217\r\n\r\n","description":"","footnote":"","page_name":" مقدمه 3 ","page_number":10},
  {"content":"\r\n\r\n\r\nيادداشت مترجم\r\nكتاب حاضر كه دنبالهء كتاب « برافتادن صفويان و برآمدن محمود افغان « 1 » » است ، شرح رويدادهاى مهم زمان سلطهء اشرف را از ديدگاه نويسندگان شركت هند خاورى هلند « 2 »  Verenig de Oostindische comPagnie  كه در مطاوى كتاب اختصارا واك (  Voc  ) ناميده مىشود ، در بردارد ، در اين شركت روزنامه‌اى بوده است كه در آن وقايع مهم روزانه‌ئى كه بيشتر به اوضاع سياسى كشور ايران مربوط بوده است ثبت مىشده است ، معلوم نيست چند تن به اين كار ارزنده سرگرم مىبوده‌اند ، اما چندين بار نويسنده از خود با عنوان « روزنامه‌دار » يا « روزنامه‌چى » « 3 » ياد مىكند فزون بر اين نويسندگان ، شركت در نهان ، خبرچيانى را از اهالى ايران يا از ميان نخبگان و حاكمان و حاكمچگان آنها به انحاى گونه‌گون در خدمت خود داشته و از آنها خبرهاى دست اولى را به دست مىآورده است « 4 » ، در نتيجه آگاهى -\r\n\r\n\r\n","description":"","footnote":"\r\n( 1 ) - اين كتاب توسط انتشارات توس منتشر شده است .\r\n( 2 ) - براى آگاهى از اين شركت و مراكز بازرگانى آن در ايران نگاه كنيد به مقدمهء همان كتاب ( برافتادن صفويان . . . ) .\r\n( 3 ) - رك ص 74 - 67 - 85 نويسندهء اين روزنامه ظاهرا با ايرانيان خرده حسابى داشته زيرا بارها آنها را به جبن و بزدلى متهم داشته است ص 68 - 97 و . . . و خوشبختانه ! ! اين روزها مفسران و روزنامه‌نگاران غربى ميزان مقاومت و توان كل تحمل موشكى ! ايرانيان را بيش از موشك‌هاى فرود آمده برآورد كردند !\r\n( 4 ) - رك ص 57 - 58 - 59 ، 105 - 111\r\n","page_name":" مقدمه 4 ","page_number":11},
  {"content":"\r\n\r\nهاى بسيارى از اوضاع نكبت بار و اسف انگيز اين دورهء تاريك تاريخ ايران در اسناد شركت مزبور در بايگانى واك در هلند باقى مانده است . آقاى دكتر ويلم فلور نخستين بار به مطالعه و تحقيقى انتقادى در اين اسناد پرداخته و تأليفاتى ارزنده دربارهء اين دوره عرضه داشته‌اند . در كتاب نخستين ديديم كه چگونه در پى صد سالى آسايش و راحت طلبى ، دندانها و چنگالهاى شير پير حكومت صفويان را سستى و فتور فرو گرفته ، توان تصميم‌گيرى و برابرى با دشواريهاى امور مملكتى از هيأت حاكم رخت بربسته بود و آن جماعت ناهماهنگ هر يك سازى جداگانه مى نواخت . راحت - طلبى حاكمان و فساد دستگاه به حدى رسيد كه سردمداران خواه ناخواه آمادهء پذيرش هر خفتى شدند ، به نعل و به ميخ زدند با اهمال و امهال فرصت‌هاى گرانبهاى بسيار را از دست دادند « 1 » از كسانى كه بر سرير قدرت بودند هيچكس مرد ميدان كار يا مرد مرد نبود يا اگر بود مجال كار نيافت « 2 » . شورش‌ها و اعتراض‌هاى پى در پى مردم پايتخت و ساير جاىها عليه سهل‌انگاريها و خلاف‌كاريها و اجحاف‌ها به جائى نرسيد .\r\nدروغ زنان حاكم براى لاپوشانى كردن زبونى و درماندگى خود و به قصد فريب مردم ، هر روزه به ساختن شايعه يا « تبليغى نو « 3 » » دست زدند تا خشم مردم را از زبونيهايشان منحرف سازند . بارها بزرگان و ريش سپيدان و ميهن پرستان شهر انجمن كردند و از آنها خواستند تا مسلحشان كنند تا بتوانند شورشيان را سركوب\r\n\r\n\r\n","description":"","footnote":"\r\n( 1 ) - از آن شمارست سيد عبد اللّه خان عرب والى قمشه كه همه كاره است و نقشى مرموز و دو دوزه بازئى شگفت دارد .\r\n( 2 ) - همچون خواجهء سفيد دلاور احمدآغا ، سپهسالار لطفعلىخان داغستانى و برادرش اعتماد الدوله فتحعلىخان داغستانى و به قولى على مردانخان بختيارى ( كه هر چند از آمدنش سخن‌ها بر سر زبانها بود معلوم نيست چرا هرگز در صحنه حاضر نشد . ) نگاه كنيد به دكتر عبدالحسين نوائى - اسناد و مكاتبات سياسى از سال 1105 تا 1135 ه . ق ص 21 .\r\n( 3 ) - برافتادن صفويان و برآمدن محمودافغان - ص 107 و جز آن .\r\n","page_name":" مقدمه 5 ","page_number":12},
  {"content":"\r\n\r\nسازند « 1 » . بارها مردم خشماگين به كاخ شاه و باشگاه اعتماد الدوله ( صدراعظم ) حمله بردند « 2 » .\r\nابرام‌ها ، الحاح‌ها و درخواستهاى مصرانهء مردم « 3 » با مانورهاى خدعه آميز دروغين و نمايش‌هاى فريب آميز قدرت « 4 » خاموش گشت . در واقع « سر مردم را شيره مىماليدند » بى اعتنائى نالايقان حاكم به سرنوشت مردم و وضع فلاكت‌بار موجود با غليان نارضايى شديد ايشان به ويژه اقليت‌هاى ستمديدهء مذهبى « تشنهء تغيير « 5 » » دست بهم داد و تغار كلوائى حكومت فرتوت بيكاره را در هم شكست « 6 » . اتباع شورشى يا ستمكارگانى كه با آگاهى از ضعف و فتور كاخ نشينان و تحريك عمال روس منحوس به پشتوانهء « فتوائى اغواگر « 7 » » از راه رسيدند تا « نودولتانى » باشند كه بر « خر ديگران » سوار باشند ؛ از سرزمين حاكم نشين خراسان خاورى ( افغانستان كنونى ) گرازان آمده بودند كه در آشكار از خود رفع ستم كنند اما در نهان انديشه‌اى جز چپاول و غارتگرى و خونريزى نداشتند بنابراين از آب گل‌آلود حكومت ديرينه سال « 8 » صفويان - كه قرنى از تن آسانى و آرامش را با سردارانى جنگ ناديده پشت سر مىگذاشت - ماهى گرفتند . و نه همان از صدرنشينان سلف در ستمكارگى و خونريزى به مراتب درگذشتند به هم‌ميهنان و همدينان خود نيز هيچگونه\r\n\r\n\r\n","description":"","footnote":"\r\n( 1 ) - برافتادن صفويان و برآمدن محمود افغان ص 117 - 191 .\r\n( 2 ) - همان ص 135 - 136 - 142 - 143 - 149\r\n( 3 ) - همان 140\r\n( 4 ) - همان 107 .\r\n( 5 ) - همان ، 76\r\n( 6 ) - قس\r\n تغارى بشكند ماستى بريزد * جهان گردد به كام كاسه ليسان \r\n( 7 ) - نگاه كنيد به مقدمهء دكتر عبدالحسين نوائى بر اسناد و مكاتبات سياسى از سال 1105 تا 1135 ه ق چاپ مؤسسهء مطالعات و تحقيقات فرهنگى 1363 .\r\n( 8 ) - نگاه كنيد به همان .\r\n","page_name":" مقدمه 6 ","page_number":13},
  {"content":"\r\n\r\nترحمى روا نداشتند ، به هيچ كس و هيچ چيز ابقا نكردند ، بلكه از فرط گرسنه چشمى ، بى توجهى به اصول مردانگى و انسانيت « 1 » ، جذبهء مال و مقام و قدرت يكباره زمام اختيار از كف بى كفايتشان فرو نهاد و در اين راه اين طفلان يكشبه ره صد ساله رفتند كاروانها از اموال غارتى و كودكان و زنان اسير فروختنى به سوى قندهار گسيل شد « 2 » . تختگاه ايران به نيزارى خوشيده مىمانست در آتشى سوزان ، و چنان شد كه باد افراه بدرفتاريها ، كژفهمىها ، و ندانم كارىهاى حاكمان نالايق ، دامنگير همگان گشت ، خشك و تر با هم سوخت ، به قولى پانصد هزار تن از مردم بىپناه تنها در اصفهان به وضعى دردناك و اكثر به مرگى تدريجى جان باختند « 3 » . فاجعه‌اى بزرگ دل مام ميهن را آزرد ، و در هنگامهء وانفسائى كه پيش آمد ، ديو قحط و گرسنگى با درنده خوئى و قساوت ناشى از آن ، ماندگان نيم جان را برانگيخت تا در تنازعى كه براى بقا در گرفت پس از خوردن همهء جانوران حلال و حرام گوشت مانده در شهر ، جنازهء مردگان را از گورهاى تازه و كهنه بيرون كشند ، و از آن پس اين اشباح نگونبخت بيچاره يا آدم گونه‌هاى نيم جان قحط زدهء وامانده - كه به قافلهء لاشخوران استحاله يافت - تكه‌پاره‌هاى لاشه‌هاى بويناك تعفن آميز همنوعان فلك - زدهء خود را براى « چند روزى بيشتر ماندن » با ولع بسيار بلعيدند ، خوى و خلق\r\n\r\n\r\n","description":"","footnote":"\r\n( 1 ) - برافتادن صفويان و . . . ص 127 - 128 - 130 - 132 - 140 - 155 - 257\r\n( 2 ) - همان 51 - 53 - 114 - 126 - 207 - 239 - 257 - 267 271 - 272\r\n( 3 ) - و چنين بود كه در زمان قاجاريان بيشتر سياحانى كه به اصفهان آمدند هنوز از ويرانى و سوت و كور بودن شهر سخن مىگويند البته مقدارى از آن ويرانى را بايد نتيجهء وباهاى عام پى در پى دوران قاجاريان دانست . به عنوان مثال نگاه كنيد به سفرنامهء فريزر معروف به سفر زمستانى ترجمهء آقاى دكتر منوچهر اميرى . انتشارات توس ص 232 - 292 - 304 - 305 - 314 - 320 - 353 - 402 - 430 - 4444 و جز آن .\r\n","page_name":" مقدمه 7 ","page_number":14},
  {"content":"\r\n\r\nمردمى از يادها رفت « 1 » ، مرگ تدريجى در كوى و برزن بيداد كرد ، فرياد و مويه ستمزدگان به جائى نرسيد « 2 » . حاكمان بى آزرم ككشان هم نگزيد و چون گوسفندان پروارى گرگ ديده ، هراسان و لرزان بر جاى خشكشان زد . افزون بر مردم عادى جمعى كثير از دانشمندان و انديشمندان ارزشمند شهر در پى بالا گرفتن « احتكار » خوراكىها ، يا محاصره ، در خانه‌هاى خود با زجر و شكنجه جان باختند و جنازه - هايشان در همان خانه‌ها يا در كوچه پس كوچه‌ها رها شد « 3 » . اين تنها اصفهان نبود كه در آتش بيداد و قتل عام سوخت ، دربارهء كرمان نوشتند كه هيچ شهرى در طول تاريخ جهان آن چنان دچار خرابى و كشتار نشده است . « 4 » اما جانورى يك چشم كه در شهر كوران به پادشاهى رسيده بود از آنجا كه « قباى پادشاهى » بر بالاى او راست نمىآمد و راهزنى « بى آزرم و مردم كش » بيش نبود ديرى نپائيد و شئامت خونهاى بىگناهان فراوانى كه بر زمين ريخت به زودى دامنگيرش شد و در خبط دماغ و جنونى غالب كه جانش را فرو گرفت ، طومار زندگانى كوتاه و جنايتگارانه‌اش در طوفانى ديگر از جنون كودن قدرت طلبى ديگر به نام « اشرف » در هم نورديده گشت ، و بدينسان ستمكاره‌اى ديگر كه موقتا و « نه از روى استحقاق » بر تختگاه پرهيمنهء صفويان پديدار گشت داستانش چون داستان « گردن خر » بود و « طوق زرين » و آن مگس جولانگر در « عرصهء سيمرغ « 5 » » كه اندسالى حكومت لرزان او بر چند شهر و روستاى ايران بزرگ موضوع سخن كتاب حاضر است ، و شاهدان عينى هلندى جابه‌جا تكه‌هائى از رويدادهاى زمان حكومت گونهء او را به مناسبت‌هائى كه\r\n\r\n\r\n","description":"","footnote":"\r\n( 1 ) - نگاه كنيد به شعر سنائى با مطلع :\r\n داشت زالى به روستاى تكاو * مهستى نام دخترى و سه گاو الخ \r\n( 2 ) - برافتادن صفويان و برآمدن محمود افغان ص 136\r\n( 3 ) - همان ص 219\r\n( 4 ) - همان ص 53 - 230\r\n( 5 ) - نگاه كنيد به ديوان حافظ و نيز :\r\n جاى آنست كه خون موج زند در دل لعل * زين تغابن كه خزف مىشكند بازارش \r\n","page_name":" مقدمه 8 ","page_number":15},
  {"content":"\r\n\r\nبا منافع آنان ارتباط داشته است ( به انتخاب و تأليف در خور ايرانشناس پژوهندهء نامبرده ، ) براى ما روايت مىكنند ، و در اين ميان از وضع اجتماعى ، از خلق - و خوى حكومتگران ، از گدامنشى ايشان ، از سبعيت و درندگىها ، از آدم فروشيها و رذيلت‌ها و سفاهت‌ها و . . . و . . . جنايتهايشان ( و نيز از دسيسه‌ها و نيرنگهاى رقيبان انگليسى خود « 1 » ) نكته‌ها مىگويند .\r\nدر اين اوان هنوز دو مركز تجارى هلند يكى در بندرعباس ( اصلى ) و ديگرى در اصفهان ( فرعى ) اندك فعاليتى دارند ، از سومين مركز بازرگانى هلند در كرمان تقريبا شايد به سبب ويرانى عظيم شهر چندان سخنى در ميان نيست مدير كل شركت در مركز بندرعباس شخصى است به نام پيتر اتلام « 2 » و مدير شعبهء اصفهان نيكلاس اسخارور « 3 » نام دارد . پس از غلبهء محمود هلنديان مبالغى از سود و سرمايهء خود را از دست داده‌اند ، وضع تجارت شركت به ركود انجاميده است . و اتلام بر سر آنست كه در اين هرج و مرج ويرانگر مركز اصلى بازرگانى هلند را از بندر عباس به جزيرهء هرمز انتقال دهد ، اما هدف اصليش اينست كه اين جزيره را مستعمرهء هلند سازد يا در واقع آن را تصرف كند . در اين حيص و بيص كاركنان شركت هند خاورى انگليس كه با هلنديان رقابتى سخت شديد دارند ساكت ننشسته و افزون بر آنكه مىخواهند به لطايف -\r\n\r\n\r\n","description":"","footnote":"\r\n( 1 ) - اثرات شوم استعمار محيل و « حاكم تراش » انگليس و دخالت‌هاى او در امور ايران از ديرباز بر آگاهان پوشيده نيست در اين زمان نيز انگليسيان در نصب و عزل حاكمان و حاكمچگان دخالت داشته‌اند ص 157 . نويسندگان روزنامه از انگلستان با عنوان‌هاى شايسته « شرير » ص 197 « فريبكار » ص 104 « دروغگو » ص 28 نام مىبرند و گاه آنها را به « خوك » تشبيه مىكنند ص 88 جانورانى كه از قديم الايام « به بوى سود » هرگونه فضيلتى را زير پا مىگذاشته‌اند قس سمپاشىهاى راديو بى بى سكينه يا بوق كهنهء استعمار .\r\n( 2 ) -  Peter''tlam \r\n( 3 ) -  Nicholas Schorer \r\n","page_name":" مقدمه 9 ","page_number":16},
  {"content":"\r\n\r\nالحيل جزيره‌هاى قشم و لارك را متصرف شوند ، نه همين مانع پيشرفت مقاصد اتلام شده بلكه در نهان باروخان سركردهء اشرف را دل مىدهند تا با حيله و ترفند او و دو تن از كاركنانش را اسير و زندانى كند ، سرانجام در نبردى كه ميان هلنديان و اشرفيان براى نجات اتلام و يارانش درمىگيرد از سه مقام مهم هلندى كه به اسارت باروخان در آمده‌اند يكى در زير شكنجه جان مىدهد ، ديگرى ، در هنگامهء جنگ و گريز جان مىسپارد و اتلام دقايقى پس از رهائى از چنگ زندانبانان درمىگذرد و انگليسيان « شرير » « 1 » كه آتش اين جنگ را دامن زده‌اند به هدف خود مىرسند و بدينسان اتلام رئيس شركت هلند جان خود را بر سر اين كار مىنهد .\r\nكتاب راوى رويدادهاى مهم زمان سلطهء اشرف است مردى كودن « 2 » كه با دار و دستهء خود يا به قول نويسندگان روزنامه جمعى از « سگان گرسنه » « 3 » ، « ديوان هفت چشم » براى « تاراج ، كلاشى و پوست كنى خلايق » « 4 » مانند بيمارى آكله در كارست ، و ظهور برق آساى طهماسبقلى ( نادر ) در عرشهء كشتى طوفانزده ايران ، فرار شتابان اشرفيان از اصفهان ، دسيسه‌ها و دوز و كلك‌ها و ترفندهاى استعمارگران كهن در آن هنگامهء هرج و مرج ، براى ماهى گرفتن از آب گل‌آلود ميهن ما ؛ به سخن ديگر در اين زمان ايران عرصهء چپاول و تاراج است و بازيگران اين عرصهء چپاول و تاراج ، كشتار و آدم دزدى و آدم فروشى : اشرف ، زبردست‌خان ، زاهد علىخان ، باروخان ، تيمورخان ترك بلوچان و جز آنان از يكسو ، و مدعيان تاج و تخت و حكومت ايران : طهماسب ميرزا ، محمد ميرزا ، صفى ميرزا پسران آوارهء شاه سلطان حسين و قيام كنندگان عليه سلطهء اشرفيان : سيد احمدخان مدنى « جنگجوى خانه بدوش » ، يوزباشى يزد ، قلندر اسماعيل و ديگران از سوى ديگر ، بديهى است\r\n\r\n\r\n","description":"","footnote":"\r\n( 1 ) - ص 97 .\r\n( 2 ) - ص 7\r\n( 3 ) - رك ص 130 - ص 8\r\n( 4 ) - ص 45\r\n","page_name":" مقدمه 10 ","page_number":17},
  {"content":"\r\n\r\nدر كشاكشى كه در ميانهء اين مدعيان گونه‌گون درگرفته است تنها خانمان‌هاى مردم بىگناه است كه مىسوزد و بر باد مىرود . با ظهور نادر خراسانى « 1 » ، آثار اهريمنى اين ظلمت - آفرينان از پهنهء ايران اندك اندك محو و ناپديد مىشود و دوران زبونى و بردگى ، على الظاهر « 2 » به سرافرازى و آزادگى تبديل مىگردد و سرانجام كتاب با سه ضميمهء سودمند كه يكى شرح اجمالى جزيره و قلعهء هرمز و تاريخچه‌اى نامستند از حاكمان آن جزيره در طول تاريخ ، داستان سلطهء پرتگاليان بر آن و غلبهء جانانه امامقلىخان سردار بزرگ شاه عباس كبير بر استعمارگران متجاوز پرتگالى است و دو ضميمهء . ديگر توصيفى از وضع هرمز است كه با شرحى مختصر از حدود قلمرو سلطهء كوتاه محموديان و اشرفيان در سرزمين ايران بزرگ و زمان كوتاه سلطه ايشان كه زمان سلطهء جنايت ، نفرت ، آدم - فروشى ، آدمكشى و توهين به انسانيت است خاتمه مىيابد .\r\n جنون قدرت محمود و شهوت اشرف * پى چپاول اموال و قتل عام گذشت \r\n نماند از اين دو ستمكاره هيچ جز نفرت * زمان اين دو ستمگر چو باد سام گذشت \r\n ستمگران زمين را ز ما پيام دهيد : * « بساددا « 3 » چو شمايان از اين كنام گذشت » \r\nآسيابك زرند 20 فروردينماه 1367 خورشيدى\r\nابوالقاسم سرى\r\n\r\n\r\n","description":"","footnote":"\r\n( 1 ) - با اينكه نويسندهء اين روزنامه همچنانكه گذشت بارها از جبن و بزدلى ايرانيان سخن مىگويد در كتاب بعدى كه دربارهء نادرشاه است ( توسط انتشارات توس به چاپ خواهد رسيد ) ديگر از بزدلى ايرانيان سخنى در ميان نيست اما از نبردهاى عظيم نادر و كوشش‌هاى خستگى ناپذير او در از ميان بردن و نابود كردن آشوبگران به اختصار و سرسرى سخن رفته حتى گاه از او با نكوهش بسيار سخن مىرود .\r\n( 2 ) - چون حكومت‌ها باطنا استبدادى است و از دموكراسى خبرى نيست .\r\n( 3 ) - در اصل « سگا » بود ، ديدم سگ دست كم در « وفا » وجودش كيمياست .\r\n","page_name":" مقدمه 11 ","page_number":18},
  {"content":"\r\n\r\n\r\nحكومت اشرف افغان رويدادهاى اصفهان ( 1729 - 1725 )\r\nاشرف خان پس از رسيدن به تاج و تخت امان اللّه خان را حامى اصلى خود خوانده و دستور داد كه مهر و امضاى او را همچون مهرشاه معتبر دانند . اما اين مرد خونخوار و پول‌پرست نمىتوانست اين اعتبار را زمانى دراز حفظ كند . او كه بار ديگر خود را بر اريكهء قدرت مىديد به دزدى و اخاذى آغازيد و سندى را با امضاى بيست و پنج تن جعل كرد و به اشرف پيشنهاد نمود كه آنان را بكشد و اموالشان را براى غنى ساختن گنجينهء پادشاهى مصادره كند . نام هلنديان در آغاز فهرست نامهاى اين بيست و پنج تن و پس از آنها نام برخى از بلند پايگان افغانى بود و از آن جمله اعتماد الدوله ، قورچى باشيان ، و ساير رجال ايرانى و سرانجام معتبرترين بازرگانان شهر در اين فهرست بودند . حتى اسخارور نتوانست نسخه‌اى از اين فهرست 25 نفره به دست آورد . او تنها به طور شفاهى خبر يافت كه اشرف در پاسخ امان اللّه خان گفته است : كشتن اين كسان موجب بروز واكنش خواهد شد بايد با اين مسأله با احتياط برخورد شود . امان اللّه خان با الماس‌خان نيز همين طور رفتار كرده بود .\r\nنوكرانش الماس‌خان را زير كتكى بىرحمانه گرفته بودند تا آنچه را كه از خزانهء پادشاهى خارج شده بود پيدا كنند . الماس‌خان اعتراف كرد كه به هلنديان وثيقه‌اى داده است . افغانان بىدرنگ از شركت هلند خواستند كه بنا به دستور اشرف و امان -\r\n\r\n","description":"","footnote":"","page_name":" 1 ","page_number":19},
  {"content":"\r\n\r\nاللّه خان آن وثيقه را باز پس دهند . ديلماج شركت نخست نزد امان اللّه خان رفت و او ديلماج را نزد خواجهء سياه‌آغا صالح رئيس پاسداران حرم شاه فرستاد .\r\nارمنيان و بانيان‌ها نيز ناچار شدند كه هر چه را گرفته بودند دوباره به امان اللّه خان باز پس بدهند . افغانان حاضر نبودند اين چيزها را به همان بهائى كه در هنگام باز پس دادن براى آنها تعيين كرده بودند بپذيرند . از اين رو ارمنيان و بانيان‌ها ناگزير مىبايست با دادن اشياى اضافى اختلاف بها را جبران كنند . در اين حيص و بيص الماس‌خان از فرط نوميدى و افسردگى در 27 آوريل گلوى خود را چاك داد . و افغانان سر از تنش جدا كرده آن را در مقابل كاخ پادشاهى به نمايش گذاشتند .\r\nاسخارور « 1 » در اين باره نوشت : با الماس‌خان نيز به همان شيوه رفتار نمودند كه با بسيارى از كسان ديگر ؛ كه اشرف شايستگى كمترين خدمات آنها را نداشت . »\r\nامان اللّه خان در اين مقام چندان نپائيد زيرا دو روز پس از اين رويداد اين « درويش مغرور » را در حالى كه دستانش در پس پشت بسته شده بود از كاخ شاهى به خانهء زلىخان بردند . در آنجا پاهايش را به زنجيرى گران بستند و بر گردنش قلادهء آهنين زيبائى استوار ساختند . اين كار افغانان ، ايرانيان و بيگانگان را بسيار شادمان ساخت . چندى بعد غل و زنجير را از وى برگرفتند اما همچنان در خانهء زلىخان زندانى ماند . عموى او ملاباشى يعنى ميانجى را در يكى از اتاقهاى خانهء خودش محبوس ساخته بودند تا از تابش آفتاب مصون بماند ! او را گهگاه نزد شاه مىآوردند اما هلنديان از هدف اين كار آگاه نگشتند . تنها دريافتند كه دارائى مصادره شدهء امان - اللّه خان بسيار با ارزش بوده و برخى تخمينا ميزان آن را سيصد هزار تومان دانسته‌اند .\r\nاسخارور مىنويسد : « خدا را سپاس كه اين دومين امان « 2 » هم خانه خراب شد و بسيارى از مردم بىگناه از دست او خلاصى يافتند » .\r\nشاه اشرف كسان زير را به كارهاى بسيار مهم دولت برگماشت :\r\n\r\n\r\n","description":"","footnote":"\r\n( 1 ) -  Schorer \r\n( 2 ) - من نمىدانم نخستين « امان » كيست .\r\n","page_name":" 2 ","page_number":20},
  {"content":"\r\n\r\nزله « 3 » / خان اعتماد الدوله\r\nقادرخان / قورچى باشى\r\nقاسم خان حاكم لرهاى بختيارى / تفنگچى آغاسى باشى ( در مقام خود ماند )\r\nمحمد امين بيگ / قوللر آغاسى باشى\r\nمحمد نشان خان / ايشك آغاسى باشى\r\n( با نام جديد اخلاص خان )\r\nناصرخان / ديوان بيگى\r\nاسمعيل سلطان / ميرآخور باشى\r\nميرزا رفيعا / مستوفى الممالك\r\nميرزا اسماعيل / مستوفى خاصه\r\nميرزا ابراهيم / منشى الممالك و صاحب رقم اعتماد الدوله « 4 »\r\nميرزا تقى داماد ميرزا رفيعا / وقايع نويس\r\nميرزا احمد پسر ميرزا رفيعا / كلانتر اصفهان باقى ماند\r\nميرزا مومن برادر مرحوم ميرزا محمد وزير اصفهان\r\nميرزا على مستوفى خاصهء اسبق\r\nپسر ميرزا محمد على / مستوفى اصفهان\r\nملا زعفران / ملاباشى\r\nميا صديق « 5 » / قاضى القضات يا نواب\r\nديرى نپائيد كه مياصديق از كار بر كنار گشت چون اعتماد الدولهء اسبق محمد قلىخان را بدون اجازهء شاه اشرف از خانه‌اش بيرون كرده ، و خانهء او را متصرف\r\n\r\n\r\n","description":"","footnote":"\r\n( 3 ) -  Zela Khen \r\n( 4 ) - اين هر دو ايرانى و از ايالت زمينداور ( در افغانستان امروز ) بودند .\r\n( 5 ) -  Ma Sedieg  ظاهرا ميرزا صديق ؟\r\n","page_name":" 3 ","page_number":21},
  {"content":"\r\n\r\nشده بود . گلاب نيز كه به دستور اعتماد الدوله براى پاسخگويى به كارهايش در زمان تصدى امور مالى تحت تعقيب قرار گرفته بود و به ميا صديق پناهنده شده بود در امان نماند و به چوب فلك بسته شد و براى نجات جان خود پذيرفت كه ختنه شود و نام تازهء ابراهيم بيگ را بر او نهادند .\r\nهلنديان در طى چند روزى معدود ، تغييرات زيادى را در حكومت مشاهده كردند اما هيچ يك از اين تغييرات سود چندانى براى آنها به بار نياورد . در 30 آوريل ايشك آغاسى باشى با خبر خوش نزد هلنديان آمد و گفت : شاد باشيد كه دوران ناگواريها گذشته و شاه در مجلس شاهى كه به زودى انعقاد خواهد يافت تفقد خود را نسبت به شما نشان خواهد داد . او به طور شفاهى به هلنديان گفت كه به يوزباشى هندوستانى كه نگهبان دروازهء محل نمايندگى هلند بوده دستور داده تا زمانى كه فرستادهء شاه بيايد و به هلندىها آزادى اعطاء نمايد يكى از تابين‌هايش را به جاى خود بگمارد . ديرى نپائيد كه يوزباشى بازگشت و طبق دستور يا بدون دستور شاه به تابين‌هايش گفت شاه دستور و اجازه داده كه هلنديان در محل نمايندگى خود بمانند . هلنديان نمى - دانستند به چه كسى بايد شكايت برند و از اين رو هراسناك بودند . جريان ماوقع را به گوش قوللر آغاسى باشى محمد امين بيگ رساندند اما پاسخ روشنى دريافت نكردند . ناچار ساكت ماندند و گوش به زنگ تا بدانند چه كسى در حكومت از ديگران بانفوذتر است .\r\nدر 28 مه شاه اشرف سوار بر اسب به فرح آباد رفت و بيست و دو تن از بزرگان و رجال باقيماندهء ايران را به آنجا فراخواند . و دستور داد كه نوزده تن از اين جمع را به هلاكت رسانند يعنى : اعتماد الدولهء پيشين محمد قلىخان ، دو تن از قورچى باشيان : شيخ عليخان و مصطفى قلىخان ، ميرزا رحيم حكيمباشى ، طهماسب خان مير آخورباشى ، زندانيان زير : فرج اللّه خان ، اسماعيل بيگ ، اللّه وردى بيگ ناظر بيوتات و يازده تن ديگر كه مقامات پائين‌ترى داشتند . اشرف در پى شفاعت و وساطت اعتمادالدوله از خون شاهزادهء تازى سيد عبداله خان و دو ايرانى سالخورده\r\n\r\n","description":"","footnote":"","page_name":" 4 ","page_number":22},
  {"content":"\r\n\r\nكه مقام پائين‌ترى داشتند درگذشت . مىگفتند كه انگيزهء اين كار شنيع شايعاتى بوده كه از آغاز حكومت اشرف بر سر زبانها افتاده است كه : اشرف با شاه طهماسب ميرزا مكاتبه دارد و تنها تا زمانى كه شاه طهماسب به اصفهان نرسيده است او عهده‌دار حكومت خواهد بود و شايعاتى از اين دست . افزون بر اين ، كشتگان بالا به توطئه براى قتل شاه متهم شده بودند . به اغلب احتمال خود شاه اشرف اين شايعات را بر سر زبانها انداخته و شايع كرده بود كه طهماسب ميرزا نسبت به اين رجال ايرانى تفقد و التفات دارد تا ايشان به نامه‌نگارى به شاهزاده ترغيب شوند . و شاهزاده دلگرم شده با شمار اندك سپاهيانش باك نداشته به اصفهان آيد . شاه اشرف اين رجال و ادعاى پذيرش مذهب شيعه را دستاويزى ساخته بود تا بدين وسيله طهماسب ميرزا را به دام افكند . نيز به همين منظور پيكرهاى شاهزادگان مقتول را ( كه در تابوتهاى آراسته و با اسكورت باشكوهى مشايعت مىشد ) به قم يا سرزمين دشمنان خود آورد تا در گورستان پادشاهى به خاك سپارد . اشرف كه شنيده بود طهماسب ميرزا با سپاهيان اندك به سوى اصفهان روانست كليهء سپاهيانش را گرد كرده به جانب او شتافت . مى - گويند از كاشان نامه‌اى به سياق نامهء پيشين خود براى طهماسب ميرزا فرستاد تا او از خواب ژرف خود بيدار نشود و اشرف بتواند بر او شبيخون زند . اما به قول راوى خداوند حيلهء او را نقش بر آب ساخت .\r\nطهماسب ميرزا كه چهار هزار سپاهى با خود داشت طلايه‌اى در پيشاپيش فرستاد تا از مقاصد افغانان آگاه شود اينان در پى حملهء سخت افغانان پس از اندك مقاومتى گريختند و سركرده‌شان ميرزا عبد الكريم « 6 » كه نه سال پيش مستوفى خاصه بوده به چنگ افغانان افتاده و هنوز در اسارت به سر مىبرد طهماسب ميرزا با شنيدن اين خبرها با باقيماندهء سپاه خود به مازندران گريخت و دشمنانش او را تا به درون\r\n\r\n\r\n","description":"","footnote":"\r\n( 6 ) - ميرزا عبد الكريم در مه 1719 به جاى محمد علىخان به مقام مستوفى خاصه رسيد و پيش از آن حاكم كاشان بود . محمد على خان باز در ژانويه 1722 مستوفى خاصه شد .\r\n","page_name":" 5 ","page_number":23},
  {"content":"\r\n\r\nجنگل دنبال كردند .\r\nافغانان كه از شكست نقشهء خود خشمناك شده بودند شهرهاى ساوه ، تهران و قم را محاصره كردند و اشرف با پانصد سپاهى به اصفهان بازگشت . سركردهء سپاهيان محاصره‌گر ساوه صيدال خان و سركردهء سپاهيان محاصره‌گر تهران زبردست خان حاكم پيشين شيراز بود . زبردست‌خان در نخستين شبى كه اشرف به تاج و تخت رسيده بود به اصفهان فراخوانده شده بىدرنگ چاپاروار به اصفهان آمده بود . در اين شهر كتك مفصلى نوش جان كرده تمام اموالش را در برابر كليهء خدمت‌هائى كه انجام داده بود مصادره كرده ! و تنها دو سه روز پيش از اين لشكركشى ، او را از زندان آزاد كرده بودند . اشرف باروخان را مأمور محاصرهء شهر قم ساخته بود ولى تا آنجا كه هلنديان خبر دادند ، هنوز پيشرفتى حاصل نكرده بود و به نظر مىرسد كه اين سپاهيان محاصره‌گر از ترس كشته شدن به تاراج روستاهاى پيرامون اين شهرها بسنده كرده باشند . در 17 ژوئيه سپاهيان افغان همراه با طبل‌ها ، بار و بنه ، اسبان و ميرزا عبدالكريم اسير سابق الذكر به نشانهء پيروزى وارد اصفهان شدند چون هلنديان خبر يافتند كه پس از اين پيروزى ملازعفران نفوذ فراوان يافته است . هلنديان به ملاى نامبرده خبر دادند كه بى هيچ سببى زندانى هستند . پس از آن كه ملا زعفران با هلنديان آشنا شد و دانست كه حكومت پيشين با آن‌ها چه كرده است ، اسخارور از او خواست كه دربارهء اين رفتار غير منتظره كه با هلنديان شده بررسى كرده و بگويد كه هلنديان چه بايد بكنند . ملازعفران با شاه اشرف دربارهء وضع بد هلنديان در 30 مه صحبت كرد و براى شاه روشن ساخت كه هلنديان در زمان حكومت محمود تاراج شده‌اند و دستور داد كه در برابر آزار كسان از آنها حمايت شود و يك نگهبان بر دروازهء محل كمپانى گماشته شود . آن‌گاه شاه اشرف دستور داده بود كه هلنديان بايد وضع و اهميت سابق خود را بازيابند و از قوللر آغاسى خواسته بود كه دستورهاى ملازعفران را دربارهء هلنديان مو به مو اجرا كنند .\r\nاما قوللر آغاسى دستورهاى شاه را بد جورى فهميده بود و نگهبان كنونى\r\n\r\n","description":"","footnote":"","page_name":" 6 ","page_number":24},
  {"content":"\r\n\r\nدروازهء محل كمپانى را در سوم ژوئيه از كار بر كنار و يوزباشى هندوستانى را كه قبلا نگهبان دروازه بود دوباره به همين كار گماشته و به او دستور داده بود كه تا او يا شاه دستور ندهند هيچ هلندى مأذون نيست كه از ساختمان بيرون بيايد . قوللر آغاسى براى اخذ پول اجراى اين دستور را روز به روز به تعويق مىافكند . بعد ملازعفران به هلنديان پيشنهاد كرد كه درخواست نامه‌اى به شخص شاه بنويسند ولى از نگهبان دروازه سخنى به ميان نياورند فقط از او بخواهند كه امتيازات پيشين آنها را تأييد كند زيرا اگر شاه آن امتيازات را تأييد مىكرد هلنديان مىتوانستند از شر اين مهمانان ناخوانده يعنى نگهبانان رهايى يابند . بنابراين هلنديان درخواست نامه را نوشته نزد ملازعفران فرستادند و او در 30 ژوئيه 1725 آن را به شاه داد . نتيجه اين شد كه شاه از قوللر - آغاسى خواست كه فرداى آن روز هلنديان را به دربار آورد و آنها را از تفقد خود مطمئن ساخته و به داروغهء جلفا خواجهء سفيد ملاموسى دستور داد كه با هلنديان همكارى كرده به آنها و نيز اعتماد الدوله خبر دهد كه اعتماد الدوله بايد چند روز ديگر براى نشان دادن التفات شاه هلنديان را به دربار فرا خواند . ملاموسى به گونهء يك مهماندار هلنديان را نزد محمد امين بيگ قوللر آغاسى آورد . هلنديان ديدند كه قوللر - آغاسى دربارهء مطالبى كه بايد به آنها بگويد متحير است او فقط دستورهاى شاه را به آنها ابلاغ كرد و پرسيد كه به جز آن درخواست آيا مطلب ديگرى براى گفتن نداريد تا من به شاه بگويم . هلنديان كه ديدند او با اينكه منصب و خانهء الماس خان را تصاحب كرده ، وظايف و مسئوليت‌هاى خود را نمىداند گفتند كه اگر در آينده درخواستى داشته باشيم اميدواريم كه بتوانيم روى كمك و التفات شما حساب كنيم .\r\nآنگاه قوللر آغاسى گفت كه هلنديان در آمد و رفت در محل نمايندگى خود مانند روزگاران پيشين آزادند و من به يوزباشى دستور داده‌ام كه آنها را از رفت و آمد باز ندارد . هلنديان بعد فكر كردند كه احتمالا او با درخواستشان كه خلاصى يافتن از شر نگهبان دروازهء محل كمپانى است موافقت كرده است اما چون مىترسيدند كه واكنش سوئى در او پديد شود و فكرهاى ديگرى در كلهء كودن او راه يابد پس\r\n\r\n","description":"","footnote":"","page_name":" 7 ","page_number":25},
  {"content":"\r\n\r\nاز گرفتن رخصت از او به محل نمايندگى خود بازگشتند . وضع هلنديان تا 18 اوت 1725 به اين منوال بود در اين روز كه منتظر بودند شاه آنها را احضار كند ملاموسى به دستور شاه به كمپانى آمد و گفت فردا كه عيد قربان است بايد به مجلس شاهى بياييد .\r\nآنگاه پرسيد چه نوع پيشكشى به حضور شاه خواهيد آورد ؟ هلنديان پاسخ دادند كه همگان نيك دانند كه ما پيشكشى سخت بزرگ به مجلس شاهى شاه ماضى تقديم كرده‌ايم . ما كه از همهء دارائىها و پول‌هاى خود محروم شده‌ايم نمىدانيم چرا بايد باز پيشكشى بدهيم . ملاموسى گفت اين كار پسنديده‌اى نيست زيرا اگر شما دست خالى به حضور اشرف شاه آييد او اين كار را نوعى اهانت به خود تلقى خواهد كرد .\r\nهلنديان ناچار بودند كه چيزى ولو اندك بدهند ، پس اسخارور و كارمندانش بر آن شدند كه اسبى زيبا را كه از آن اسخارور بود از سوى كمپانى به اشرف پيشكش دهند .\r\nملاموسى هلنديان را به كاخ پادشاهى برد آنان پس از كرنش و تعظيم معمولى به جاى ويژهء خود راهنمون شدند و پس از صرف قليان ، قهوه ، گلاب و نبات با غذا - هاى ايرانى نيز پذيرائى شدند . تا زمانى كه در كاخ بودند شاه اشرف يا از سر جهل يا غرور و يا به تقليد از شاه سلف خود با هلنديان يا عليه آنها حتى كلمه‌اى بر زبان نياورد . هلنديان به محل كمپانى بازگشتند و از آن بيم داشتند كه سكوت اشرف براى آنها گران تمام شود . براى كسب اطمينان و خاطر جمع شدن ناچار از اعتماد الدوله و رئيس ايل بلوچ شملانيت « 7 » خان خواستند كه نزد اشرف رفته نظر او را نسبت به - هلنديان جويا شوند . اما هلنديان ناچار بودند كه بدانند با افغانان سر و كار دارند مردمى همانند ماران گشاده چشم يا ديوانى هفت چشم كه تمام جهات را مىپايند تا ببينند در كجا كسى هست كه بتوانند پوست از سرش بكنند و پشم و پيلى او را بچينند .\r\nخوشبختانه كارها به خير گذشت و هلنديان فقط حق الزحمت ايشك آغاسى باشى را پرداختند كه معادل ده درصد از كل پيشكش‌هايى بود كه به شاه پرداخته بودند . پرداخت\r\n\r\n\r\n","description":"","footnote":"\r\n( 7 ) -  Shemlaniet \r\n","page_name":" 8 ","page_number":26},
  {"content":"\r\n\r\nحق الزحمت اجبارى بود بنابراين سيصد محمودى يا - : 10 : 127 فلورين هلند به ايشك آغاسى باشى دادند چون اسب را سه هزار محمودى قيمت كرده بودند .\r\nدر 30 اوت ملاموسى هلنديان را به خانهء اعتماد الدوله آورد . پس از سخنان كلى دربارهء هلند ، شرايط اقليمى آن و مطالبى از اين دست هلنديان از ملاموسى خواستند كه از اعتماد الدوله بپرسد آيا ممكن است يوزباشى از نگهبانى دروازهء محل كمپانى مرخص شود چون موجودى نالازم و مزاحم آزادى ايشان است . اعتماد - الدوله در زمان با اين درخواست موافقت نمود و گفت شاه اشرف خواهان آنست كه هلنديان وضع و حرمت پيشين خود را بازيابند . و اينان دوباره عرضحالى به شاه تقديم كرده در طى آن اعادهء امتيازات پيشين خود را باز خواهند . و پرسيد كه ميزان دقيق آن امتيازات چه بوده است . هلنديان كه توضيح دادند اعتماد الدوله خواست كه فهرست امتيازات پيشين خود را نزد او آورند تا همزمان با تقديم عرضحال آن را به شاه دهد و دستورهاى مساعدى دربارهء ايشان از شاه بگيرد . و داستان كمك دوستانهء مدير كمپانى هلند در گمبرون را در رهائى خسرو بيگ نايب بندرعباس به شاه بگويد .\r\nآنگاه هلنديان اجازهء مرخصى يافته از اخلاص خان ايشك آغاسى باشى ديدار كردند بعد از ظهر همين روز به ديدار ملا زعفران رفتند تا از خدمت‌هائى كه به هلنديان كرده بود سپاسگزارى كنند .\r\nچون به كمپانى باز آمدند به تنظيم فرمان‌هائى كه بيانگر امتيازاتشان بود پرداختند . اما به زودى دريافتند كه افغانان عمدا كارها را به تعويق مىاندازند . هلنديان براى جلوگيرى از شكست خود بر آن شدند كه پشتيبانى اعتماد الدوله و ساير رجال را براى تأييد درخواست خود جلب كنند و از اين رو براى اينان هدايائى دادند . چون هلنديان به شيوه‌اى مىزيستند كه خود را تنگدست و بىپول بنمايند در نهان مقدارى ادويه و فلفل به ارزش 3960 محمودى برابر با 1683 فلورين هلند و مقدارى پارچهء نقره بافت به ارزش پانصد محمودى برابر با 1000 : 212 فلورين هلند خريده آنها را در ميان مقامات بسيار مهم يعنى اعتماد الدوله ، ملاباشى ، داروغهء جلفا ، مستوفى\r\n\r\n","description":"","footnote":"","page_name":" 9 ","page_number":27},
  {"content":"\r\n\r\nخاصه ، قوللر آغاسى ، مهردار و منشى اول يا صاحب رقم اعتماد الدوله پخش كردند .\r\nاين هدايا تأثير خود را بر جاى گذاشته نتيجهء مطلوب را به بار آورد و هلنديان تأييديهء امتيازات پيشين خود را دريافت داشتند هر چند آنها به ناچار تا اكتبر صبر كردند زيرا شاه با درباريان و حرم پادشاهى به سفرى تفريحى در باغهاى پادشاهى رفته و از 13 سپتامبر تا 6 اكتبر در آنجا مانده بود . اسخارور اميد داشت كه مقامات كمپانى در گمبرون اين كار را تأييد كنند هر چند اين كار به حل دشواريهاى كمپانى در گمبرون و اصفهان كمك كرد . ولى او همچنان انتظار داشت كه بيگلربيگى هديه‌اى را كه به او تقديم شده بود - و ارزش آن بالغ بر 4760 محمودى مىشد - و همچنين پول نقدى را كه به منشى نويسندهء فرمان و ضباط داده بود ، تأكيد كند .\r\nاسخارور همچنين اتهاماتى را كه حاكى بود او از دادن اطلاعات لازم در جهت صلاح امور كمپانى در ايران غفلت ورزيده است رد كرد و مدعى شد كه وى ناچار ، با آنچه موجود بوده كار كرده كه قابل ذكر و در خور توجه نبوده است .\r\nآدمى نمىتواند به انواع شايعاتى كه دايما بر سر زبان‌ها جارى است و مانند طلسمات شگفت‌آور ، ناموثق و فريبنده است اعتماد نمايد .\r\nمثلا معلوم شده بود كه شمارهء افغانان اندك است اما هيچكس نمىدانست چند تن افغان در آنجا هستند . همچنين معلوم نبود كه طهماسب ميرزا در كشور مانده يا از ايران بيرون رفته است . برخى مىگفتند كه در استرآباد است و برخى ديگر مىگفتند كه در اشرف ولايت قاجاريان است . اسخارور با اطمينان نمىتوانست بگويد كه آيا طهماسب ميرزا براى بيرون راندن اين اوباش قادر هست سپاهى كافى تهيه كند يا آن ترك فربه ( يعنى اشمانلى ) اين كار را خواهد كرد . شايع بود كه اشمانلى سراسر شمال ايران تا تبريز را تسخير و نابود كرده است . افزون بر اين مىگفتند كه تركان از همدان به خرم آباد پايتخت ولايت على مردان خان حمله كرده‌اند . اسخارور ترجيح مىداد كه دربارهء رويدادهاى آينده نكاتى مفيد و معقول بگويد . وى تأكيد كرد كه كوشش و پشت كار اتلام را دربارهء اين موضوع كاملا درك و تأييد كرده اما از\r\n\r\n","description":"","footnote":"","page_name":" 10 ","page_number":28},
  {"content":"\r\n\r\nاو خواهش كرده كه قدرى حسن تفاهم نشان داده و از اسخارور چيزى كه بيرون از قدرت و استطاعت اوست نخواهد . افزون بر اين اسخارور گزارش داد كه ابراهيم بيگ ( گلاب ) را ترغيب كرده كه صورت برات‌هائى را كه الماس‌خان به كمپانى هلند باز - گردانده بود بنويسد . او آماده نبود كه پولهاى اين برات ها را كه قبلا گردآورى شده بود به كمپانى بازگرداند اين نيز خطرناك مىبود زيرا نمىشد آن را در نهان انجام داد . زيرا اگر كشف مىشد نتايجى وخيم به بار مىآورد . اينست كه اسخارور بهتر آن ديد كه فقط خود را به دريافت برات‌ها راضى كند و اصرارى در گرفتن پول آن برات‌ها نداشته باشد . اسخارور نوشت « خدا را سپاس كه برات‌ها گم نشده است كه البته اگر گلاب مسلمان نشده بود برات‌ها حتما گم مىشد . » اين برات‌ها مجموعا بالغ بر 354350 محمودى مىشد كه مبلغ نامعينى از آن نقد شده بود زيرا دفاتر هنوز بسته بود . كمپانى هلند در اصفهان 855031 محمودى يا 8 : 3 : 359138 فلورين هلند پول نقد داشت .\r\nاسخارور همچنين يادآور شد كه « اى كاش بيگلر بيگى دستور العملى به من مىداد كه در اين روزگار پر آشوب مىدانستم چگونه بايد عمل كنم زيرا كه عجالتا بيشتر اوقات بايد تأمل كنم كه بهترين كار چيست و حتى الامكان از قوانينى كه در گمبرون وضع شده پيروى مىكنم . »\r\nدربارهء دستور بيگلربيگى كه خواسته بود اسخارور به گمبرون بازگردد اسخارور يادآور شد كه من و كارمندانم چنين پنداشتيم كه بهترين شيوه آنست كه در بارهء دستور بيگلربيگى سكوت اختيار كنيم و اين كار را به نفع كمپانى هلند دانستيم . ممكن است در آينده اين نكته به دادگاه سلطنتى احاله شود اما به نظر من در آن هنگام خطر بازگشت نگهبان بر دروازهء كمپانى و زندانى شدن ما بسيار زياد است . اسخارور مىنويسد : « هر چند افغانان وحشى و سركش‌اند اما انصافا گوش شنوا دارند جز اين كه قول‌ها و هديه‌هايى كه مىدهند پس مىگيرند . بنابراين بهتر آنست كه پس از دريافت فرمان جديد زياد آفتابى نشوم و در انتظار دستور بيگلر بيگى بمانم . اينك من\r\n\r\n","description":"","footnote":"","page_name":" 11 ","page_number":29},
  {"content":"\r\n\r\nو كارمندانم تظاهر به تنگدستى و فقر مىكنيم ، چه اين بهترين سياست است . من اميدوارم كه سرانجام افغانان نسبت به همهء مردمان ستمديده‌اى كه در لبهء پرتگاه مرگ ايستاده‌اند قدرى ترحم نشان دهند . حكومت عوض نشد و زبردست خان از شيراز فراخوانده نشده و راه‌هاى گرمسيرات باز نشده است . بنابراين صبر داشته باشيد و خدا را سپاس گوئيد كه ما هنوز زنده‌ايم . »\r\nانگليسيان را نيز همزمان با هلندىها به مجلس شاهى فراخوانده بودند و آنها از طريق ديلماج خود بىدرنگ كوشيده بودند كه جايگاهى بهتر از هلنديان داشته باشند . انگليسيان مدعى شده بودند كه هلنديان فقط بازرگانند . و آنان به منزلهء رعاياى يك سلطان پيوسته بر هلنديان تقدم و تفوق داشته‌اند و حتى در كنار ايشك آغاسى باشى جاى مىگرفته‌اند . ممكن بود كه اين دروغ بزرگ را افغانان باور كنند هر چند هرگز مسيحيان را در ميان مسلمانان جاى نمىداده‌اند . اما هلنديان از اين دروغ و حيله آگاهى يافتند در حالى كه هنوز فرصت باقى بود كه به دربار خبر دهند كه شاه محمود انگليسيان را هرگز به مجلس شاهى احضار نكرده است . يعنى كه مقام آنها پائين‌تر از هلنديان بوده است كه پيشكشى كريمانه به محمود داده بوده‌اند . هلنديان مىگفتند بنابراين معقول نيست كه انگليسيان پيشكشى را كه براى تقديم به شاه محمود تهيه كرده بوده و هرگز به او نداده‌اند ، اينك به شاه اشرف بدهند . اين استدلال گوش شنوائى نيافت . هلنديان تأكيد كردند كه ما هر چه داشتيم ربودند اما انگليسيان در آرامش بودند و اجازه يافتند كه هر چه دارند براى خودشان نگهدارند اينست كه دست كم بايد ميان ما و انگليسيان تفاوتى قائل شويد .\r\nدر نتيجه افغانان ايشك آغاسى باشى را همانروز عصر به دنبال انگليسيان فرستادند تا آنها را با چهار هزار تومان پيشكش به مجلس شاهى احضار كنند . اسخارور نتوانست بداند كه چگونه انگليسيان از اين مدعا خلاصى يافتند شايد با دادن دويست تومان انعام به ايشك آغاسى باشى . اما بعدها مسلم شد كه ايشك آغاسى باشى به شاه اشرف گفته است كه انگليسيان بسيار تهيدستند و شاه پاسخ داده در اين صورت لازم نيست\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nبه مجلس شاهى بيايند .\r\nچيزهايى را كه قرار بود به شاه بدهند فروخته بودند و آنچه مانده بود سخت اندك بود . بنابراين شاه آنها را به گونهء هديه‌اى براى خودشان واگذاشت تا صرف هزينه - هاىشان شود . امروز انگليسيان شايع كردند كه شاه به ما افتخاربار اعطا كرده و فردا مردم شهر دانستند كه نه چنين است . انگليسيان چون اين خبرها را شنيدند از شرم اينكه مبادا دربارهء اين تغيير ناگهانى مورد سؤال قرار گيرند جايگاه نمايندگى خود را ترك كرده به جلفا رفتند و مخفى شدند ، اسخارور و كاركنانش از اين رويداد بسيار خشنود گشتند .\r\nمعهذا اسخارور از نتيجهء كارهائى كه براى تأييد امتيازات شركت هلند انجام داده بود چندان خشنود نبود . زيرا كه انگليسيان نيز همان امتيازات را دريافت كرده بودند بى آنكه حتى شاه دربارهء فرمان‌هاى آنها پرسشى كرده باشد . به نظر اسخارور وقايع نويسى كه مسألهء انگليسيان را با شاه مطرح كرده بود موجب اين امر گرديده بود . همچنين به فرانسويان بيچاره نيز چنين وعده‌اى داده شده بود هر چند آنها در وضع بد خود باقى ماندند . اسخارور مىافزايد كه اگر انگليسيان به مجلس شاهى احضار مىشدند فرانسويان هم احضار مىشدند اما چون انگليسيان فراخوانده نشدند آنان نيز از رفتن به مجلس شاهى محروم گشتند .\r\nدشوارىهاى خارق العاده مانند زمان رژيم گذشته آشكار نبود هر چند در برخى موارد چنين بود مثلا به بهانه‌ها و دستآويزهاى گونه‌گون در زمان لشكركشى شاه اشرف به تهران اعتماد الدوله از بازرگانان و دكانداران بسيار معتبر اخاذى مىكرد .\r\nگفته مىشد كه اين اخاذىها را به اغواى نوكران ايرانى خود انجام داده است .\r\nاخاذىهايش اين بود كه از شهروندان مسلمان و ارمنى خواسته بود كه براى ساختن برج‌هائى در گرداگرد كاخ پادشاهى نيروى كار و مصالح فراهم كنند .\r\nبرخى بر آن بودند كه اين كارها بر اثر هراس انجام گرفته تا كاخ پادشاهى را به گونهء دژى نظامى درآورند و برخى را باور اين بود كه اين كارها را براى تزئين كاخ\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nو ساختن غرفه‌هاى تازه‌اى براى اعتماد الدوله و ديگر بزرگان دولت انجام داده‌اند .\r\nمورد و نمونهء ديگر مطالبهء جزيه از ارمنيان ، بانيان‌ها ، و يهوديان در سال 1722 بود . پس از محاصرهء اصفهان شاه محمود جزيه را موقوف ساخته بود . با مداخلات ملازعفران جزيه‌هاى عقب افتادهء فرقه‌هاى بالا به نيم برابر كاهش يافته بود اما اسخارور دربارهء ديگر فرقه‌ها آگاهىهاى در خور اعتماد نداشت .\r\nچنين پيداست كه ملا زعفران بيش از آنچه اسخارور پنداشته رحم و شفقت داشته است چرا كه او در چوب و فلك بستن مردم از ديگران سختگيرتر بوده است .\r\nقربانيان در حضورش به چوپ و فلك بسته شده معمولا آنقدر تازيانه مىخوردند تا از نفس بيفتند برخى مىمردند و برخى ديگر روزهاى بسيارى در بستر مىگذراندند .\r\nاسخارور مىگويد ملا زعفران كج طبع نبود زيرا در موارد غير سياسى كه با حسن ادارهء حكومت سر و كار داشت به داد داورى مىكرد . شكايات را با رغبت مىپذيرفت ، و مواظب بود كه خودش و ديگران عدالت را اجرا كنند .\r\nافغانان خود از وزيران جديد دلخور بودند و بر مرگ الماس خان تأسف مىخوردند زيرا مىديدند كه خادمان كنونى شاه هيچكدام شايستگىهاى الماس خان را ندارند . شاه و اعتماد الدوله در زمان حكومت محمود در زندان بسر مىبردند و نمىدانستند كه در ايام زندانى بودنشان در كشور چه‌ها گذشته است از الماس‌خان سود فراوان برده بودند و ناچار از ملا زعفران هم همين اميد را داشتند . بنابراين ملا - زعفران نفوذ خود را حفظ كرد و چون خلق و خوئى ملايم‌تر از ديگر بزرگان كشور داشت اقتضا مىكرد كه كلمه‌اى به خير و صلاح اين و آن بگويد . به سبب اين خدمت‌ها كه در ميان اين مردم بربر صفت وحشى بسيار نامعمول بود نزد مردم نامى نيك يافت . اسخارور در نوامبر 1725 نوشت ، شهر اصفهان باز جمعيت يافته اما بازرگانى به سبب ناامنى مانند پيش همچنان راكد است . افزون بر اين كسانى كه مىتوانستند در اصفهان معاملاتى - هر چند جزئى - انجام دهند چنانچه تضمينى مىيافتند كه مورد آزار قرار نخواهند گرفت يا بيم آن را نمىداشتند كه سرمايه‌شان از دست برود\r\n\r\n","description":"","footnote":"","page_name":" 14 ","page_number":32},
  {"content":"\r\n\r\nاين كار را انجام مىدادند اينست كه سوداگرى فقط به خريد و فروش نيازمنديهاى ضرور زندگانى و پارچه كه بسيار گران شده بود منحصر بود . افزون بر اين ، اين خريد و فروش تنها در اثر ترس از افغانان انجام مىگرفت . اينان در اثر دزدىها و تعدىهايشان مبالغى هنگفت پول به چنگ آورده بودند . انتظار نمىرفت كه در دوران اين حكومت براى مدت زمانى دراز بهاى نيازمندىهاى زندگانى كاهش پيدا كند به خصوص كه مؤسساتى كه مصرف بيشترى داشتند مواد نيازمندىهاى خود را مستقيما از روستاها و بيش از حد نيازشان فراهم مىكردند . آن‌چنان كه مردم تنگدست و خارجيان با دشوارى بسيار دست به گريبان مىشدند .\r\nدر يكم سپتامبر 1725 كسى به نام حاجى حاجيان « 8 » از اصفهان با شكوه تمام به ايلچبگرى به دربار سلطان عثمانى باب عالى فرستاده شد . اما نوئل « 9 » كه از خاندان شريمان « 10 » بود و دستيارانى از ارمنيان داشت اين ايلچى را همراهى و خدمت مىكرد .\r\nبنا به خبرهاى رسيده ، ايلچى به همدان رسيده و كريم مصطفى پاشا به گرمى او را پذيرفته بود . اما ناچار شده بود كه به خرم‌آباد نزد احمد پاشا برود . و از آنجا به دستور احمد پاشا راهى استانبول شد گفته مىشد كه ايلچى دستور دارد كه معاهده‌اى را كه ميان شاه عباس و باب عالى به امضاء رسيده بوده مؤكد گرداند . گذشت زمان نشان خواهد داد كه در اين كار تا چه حد توفيق خواهد يافت .\r\nدر اصفهان دربارهء جا به جائى سپاهيان در گرمسيرات شايعاتى بر سر زبانها بود اما تا زمان رسيدن نامهء مورخ 31 اوت 1725 از گمبرون اين شايعات تأييد نشد .\r\nاسخارور نوشت كه تقريبا ممكن نيست من متقاعد شوم كه اين دروغ نيست كه هزار نفر نيروى تقويتى از اصفهان به شيراز فرستاده شده تا ببينند آيا مىتوانند شيراز را حفظ كنند و آنچه را مىخواهند بگيرند . آقا محمد ، وكيل باشى پيشين زبردست خان\r\n\r\n\r\n","description":"","footnote":"\r\n( 8 ) - بنا به گفتهء لكهارت فصل 21 نام اين مرد عبدالعزيز بوده است .\r\n( 9 ) -  EMANUEL \r\n( 10 ) -  Shariman \r\n","page_name":" 15 ","page_number":33},
  {"content":"\r\n\r\nتقريبا 25 روز پيش آنجا فرستاده شده بود اما گفته مىشد كه براى جمع آورى ماليات - هاى عقب افتاده بوده است از نامه‌اى كه از گمبرون فرستاده شده معلوم مىشود كه سفر او به همين مقصود بوده است زيرا كه او يكى از دلاورترين سپاهيان بود .\r\nاسخارور و كاركنانش چشم به راه نتيجهء اين كار بودند به خصوص كه شايع بود كه سيد احمد خان و ولى محمدخان اختلاف فيما بين را حل كرده سپاهى بالغ بر 15 تا 16 هزار تن گرد كرده و در انتظار گرد كردن سپاهيان بيشترند . اين كار امكان داشته است چون سيد احمدخان مبلغ هنگفتى پول از يك كاروان شراب متعلق به - كمپانى انگليس را در نزديك جهرم تاراج كرده بود . همچنين شايع بود كه در 5 سپتامبر 1725 چاپاران از تهران خبر آورده‌اند كه سپاهى از ولايت قاجاران حركت كرده و زبردست خان درخواست يارى نموده است . اين شايعه راست مىنمود چون به تازگى مردى به نام آقا ابراهيم كه در نزديكى جايگاه نمايندگى هلند مىزيست به مأموريت فرستاده شده بود اين آقا ابراهيم به اندازهء آقا محمد شهرت داشت ، و تنها در لشكركشىها از وجودش استفاده مىشد . هلنديان يقين داشتند كه اين بار او با هزار مرد به تهران فرستاده شده است . اسخارور نوشت : اينك كه شاه اشرف از دو سو مورد حمله قرار گرفته ناچار بايد تسليم شود به ويژه كه افغانان گفته‌اند او نمىتواند به كمك قندهار دل خوش كند .\r\nنامه‌اى كه ملا زاهد از قندهار از سوى برادر محمود آورده همهء اميدهاى رسيدن يارى از قندهار را به نوميدى مبدل كرده است . بنابراين اگر به افغانان سخت تاخته شود زمانى دراز پايدارى نتوانند كرد .\r\nچون هلنديان ناچار بودند چهارده روز براى تعليقه ( دستور ) فرستادن يك نامه صبر كنند . اسخارور توانست گزارش دهد كه در اين مدت هيچ چيز مهمى رخ نداده است . شايع بود كه ايرانيان و عربان ، تركان را در خرم آباد و همدان شكست داده و تركان در همدان در محاصره قرار دارند . مسافرانى كه از شيراز آمده بودند خبر دادند كه سيد احمدخان از افغانان شكست خورده به داراب گريخته و در آنجا در محاصره\r\n\r\n","description":"","footnote":"","page_name":" 16 ","page_number":34},
  {"content":"\r\n\r\nقرار دارد . شاه اشرف بى دغدغهء خاطر و به مدت يك هفته براى شكار و تفرج از اصفهان بيرون رفته بود .\r\nاز بصره خبر رسيد كه در 14 و 16 فوريه 1725 در آنجا تركان به يادبود تسخير تبريز چراغانى كرده‌اند . افزون بر اين پسر خواهر شاه سلطان حسين را كه در همدان دستگير شده به استانبول فرستاده‌اند تا در آنجا به او مقام پاشا بدهند . در يكم ژوئن در بصره شايع بود كه در نمايندگى هلند در اصفهان استحكاماتى ساخته شده و به كاركنان كمپانى هلند گفته شده كه نزد كنسول فرانسه بمانند . خبرهائى كه در دوم اوت به گمبرون رسيد حاكى از آن بود كه شاه اشرف باروئى گرداگرد اصفهان ساخته و نمايندگى هلند در درون اين ديوار و نمايندگى انگليس در بيرون اين بارو قرار گرفته‌اند . و نيز گزارش شده كه فقط افغانان مجازند كه در درون اين حصار بمانند و هلنديان ناچار به جلفا رفته‌اند . در 13 و 14 آوريل 1726 خبر رسيد كه به هلنديان در اصفهان دستور داده شده كه مالياتهاى گمركى كالاهاى فروخته شده و نيز كالاهاى باقيماندهء خود را بپردازند آنها حتى به خود زحمت اعتراض كردن هم ندادند چرا كه فقط اين حكم دربار را گزارش كردند .\r\nدر 13 اوت 1726 انگليسيان در گمبرون خبر يافتند كه در اصفهان خبر آمدن شاه طهماسب بر سر زبانهاست و مردم نسبت به اين خبر بسيار همدلى نشان داده‌اند و شاه اشرف دستور داده كه مردم را قتل عام نمايند .\r\nدر 28 ژوئن 1726 در ساعت 14 افغانان كشتار عموم مردم غير نظامى اصفهان را آغاز كردند . اگر ملا زعفران پا در ميانى نكرده بود ، كشتار و تاراج ادامه مىيافت .\r\nاينك اشرف شاه به سپاهيان خود دستور داده كه از كشتار باز ايستند . جنازهء كشتگان را در خانه‌ها و كوچه‌ها شماره كردند جمعا 1702 تن جان باخته بودند . اما مردم اصفهان فقط مدت كمى فرصت نفس كشيدن يافتند ، زيرا سرمستى اين كشتار را تاراج سرا - سرى شهر در 29 سپتامبر 1726 به دنبال آمد . هيچكس نمىتوانست اين افغانان دوزخى ديوخو را از اين كار توجيه ناشدنى بازدارد . در اين اثنا حكومت عثمانى\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nبراى آزاد ساختن شاه سلطان حسين به اشرف اعلان جنگ داد .\r\nپيش از اعلان جنگ يك نماينده از سوى تركان نزد شاه اشرف گسيل شده از او خواسته بود كه عبدالباقىخان حاكم كرمانشاه و خانواده‌اش را كه در اسارت او بودند آزاد كند . شاه اشرف در پاسخ نمايندهء ترك دستور داد كه سه تن از سالمندترين افراد خانوادهء عبدالباقى را بكشند و همهء افراد ذكور جوانتر خانواده را عقيم كنند .\r\nآنگاه سرهاى آن سه كشته را به نمايندهء ترك داد تا براى مخدوم خود به ارمغان برد با اين پيغام كه : « من هرطور صلاح بدانم با رعاياى خود رفتار خواهم كرد و نيازى به مداخلهء بيگانه ندارم . » اين كار در استانبول خشم مقامات ترك را برانگيخت و آنها نمايندهء افغان را بىآنكه به او پاسخى دهند نزد احمد پاشا فرستادند . احمد پاشا او را به زندان افكند . سپس كليهء تجهيزات و وسايلى را كه براى جنگ فراهم كرده بود به او نشان داد ، و او را با يك ملاى ترك نزد شاه اشرف باز پس فرستاد در حالى كه پيش از او دو ملاى افغان را فرستاده بودند . اينان مىبايست به شاه اشرف پيغام زير را بدهند :\r\n« اشرف شاه تو بايد براى تسليم به سلطان عثمانى به تن خود نزد احمدپاشا آيى و سلطان به عنوان يك سنى همكيش مقام بيگلربيگى نواحى مفتوحهء ايران و جاهائى را كه تسخير خواهى كرد به تو خواهد داد . تو بايد بىدرنگ تسليم شوى و سكه و خطبه به نام سلطان عثمانى زده و خوانده شود . » اشرف آن ملا را با پاسخ زير نزد سلطان عثمانى ، باز پس فرستاد : « اگر سلطان عثمانى مايل نيست كه معاهداتى را كه با امپراطوران صفوى بسته است تجديد كند من هيچ يك از امتيازات سلطانى خود يا سرزمين‌هايى را كه به تازگى گشوده‌ام تسليم نكرده با چنگ و دندان و تا آخرين نفس از آن‌ها دفاع خواهم كرد . »\r\nاشرف شاه از همهء اروپائيان مقيم اصفهان خواست كه در لشكركشىاش عليه تركان همراه او باشند . اما اروپائيان بدبخت از طريق استشفاع و پادرميانى ملا زعفران و سيد صادق اجازه يافتند كه در اصفهان بمانند .\r\nدر 8 نوامبر 1726 جنگ بين دو سپاه درگرفت در حالى كه اشرف 40 هزار\r\n\r\n","description":"","footnote":"","page_name":" 18 ","page_number":36},
  {"content":"\r\n\r\nو احمدپاشا دويست هزار سرباز زير فرمان داشت . اشرف تركان را به سختى درهم شكست در حالى كه تنها چهارده تن از سپاهيان خود را از دست داده بود . اما تركان در اين نبرد سى هزار مرد و مقدارى عظيم از تجهيزات و وسايل خود را از دست دادند .\r\nزيرا كه اشرف 46 توپ ، 5 خمپاره انداز ، سه بيرق از سپاه ترك و مقاديرى عظيم اسلحه و مهمات به غنيمت گرفت . اشرف در 17 نوامبر 1726 با پيروزى به اصفهان بازگشت . اسخارور نيز از جمله كسانى بود كه در يك ميلى بيرون شهر به پيشباز سلطان ظفر نمون رفته بودند .\r\nتركان پس از اين شكست مىخواستند كه با شاه اشرف صلح كنند به خصوص كه هدف اصلى جنگ كه آزاد ساختن شاه سلطان حسين بود اينك ديگر با مرگ شاه سلطان حسين از ميان رفته بود . اين است كه احمد پاشا نماينده‌اى را نزد شاه اشرف فرستاد و او با همراهى ملازمان بسيار ، در 5 آوريل 1727 به اصفهان رسيد .\r\nافغانان رابطهء اين نماينده را با دنياى خارج قطع كردند هر چند او چندين بار با اعتماد الدوله و قوللر آغاسى باشى ملاقات كرده بود . در 29 آوريل نمايندهء ترك كه يك ملاى افغان او را همراهى مىكرد به نزد احمد پاشا بازگشت . در كرمانشاه با ملاى افغان به تلافى رفتارى كه در اصفهان با نمايندهء ترك شده بود به سردى برخورد شد . اما احمد پاشا به دستور مقامات استانبول كه خواهان صلح بودند با ملاى نامبرده در همدان برخوردى بهتر داشت .\r\nدر نتيجهء امضاى قرارداد صلح بين تركيه و ايران ، اسخارور توانست اطلاعاتى هر چند كوتاه و متضاد به دست آورد . افغانان مدعى بودند كه فقط ولايت حويزه و نيز نقاطى را كه قبلا تركان متصرف گشته بودند به آن‌ها واگذار كرده‌اند و همچنين توپ - خانهء تركان را كه به غنيمت گرفته بودند بازپس داده‌اند .\r\nافغانان همهء حقوق خود را بر ساير نقاط ايران محفوظ داشته‌اند پيمان صلح داراى دوازده ماده بود و بسيار سرى نگهداشته مىشد . هلنديان معتقد بودند كه معاهدهء مزبور دست كم داراى شرايط زير است :\r\n\r\n","description":"","footnote":"","page_name":" 19 ","page_number":37},
  {"content":"\r\n\r\n1 - سپاهيان فرارى طرفين به محض اينكه يكى از دو طرف معاهده درخواست كند بايد تحويل داده شوند .\r\n2 - نماينده‌اى از هر طرف در دربار طرف ديگر خواهد ماند تا جنازه‌هاى اتباع خود را در آن كشور دريافت كند .\r\n3 - هر دو طرف متقابلا ناچارند كه بهاى كالاهايى را كه دزدان كشورشان از كشور ديگر مىدزدند به كشور دزد زده بپردازند .\r\nايرانيان به هلنديان گفتند كه تركان فقط براى حفظ ظاهر با افغانان صلح كرده‌اند .\r\nاين آشتى براى آن بوده كه هدف آنى آنها يعنى آزادى شاه سلطان حسين از ميان رفته است چرا كه اشرف شاه با آگاهى از اين هدف تركان در 9 سپتامبر 1727 و به - رغم سوگندى كه خورده بود دستور داد تا شاه سلطان حسين را بكشند . البته افغانان ادعا كردند كه او به مرگ طبيعى درگذشته است و پنج روز بعد كلانتران و كدخدايان و نيز هلندىها را وادار كردند كه اعلاميه‌اى را داير بر مرگ طبيعى شاه سلطان حسين امضاء كنند . افغانان اين اعلاميه را براى تركان فرستادند . سپس پيشنهاد كردند كه چون شاه سلطان حسين مرده است بهتر آن است كه تركان اشرف را به منزلهء شاه ايران به رسميت شناسند زيرا كه او سنى و همكيش ايشان است . تركان با اين پيشنهاد اشرف همداستانى نمودند مشروط بر اينكه او هزينهء واپسين لشكركشى تركان را كه هشتاد هزار تومان شده بود ، بپردازد . البته اين مبلغ قرار نبود كه از خزانهء پادشاه پرداخته شود بلكه از مردم از رمق افتادهء ايران گرفته مىشد . افزون بر اين ايرانيان ناچار مى - بايست خراجى سالانه بالغ بر 24 هزار تومان بپردازند .\r\nسرانجام معاهدهء با تركان به امضاء رسيد و در 5 ژانويه 1728 مواد آن در مجلس شاهى به زبان تركى خوانده شد هلنديان به رغم كوشش‌هاى خود نتوانستند نسخه‌اى از اين معاهده را به دست آورند .\r\nنمايندهء ترك با نمايندهء افغان موسوم به ملانصرت حركت كرده رفتند اما اسخارور نتوانست از شرايط معاهده‌اى كه ميان طرفين به امضاء رسيده بود آگاه شود .\r\n\r\n","description":"","footnote":"","page_name":" 20 ","page_number":38},
  {"content":"\r\n\r\nدر 1 / 3 / 28 يك چاپار ترك از همدان با شكايت نامه‌اى براى اعتماد الدوله به اصفهان آمد به اين مضمون كه افغانان دو كاروان را در راه همدان - اصفهان تاراج كرده‌اند . تركان بنا به شرايط معاهده استرداد كالاهاى تاراج شده را خواستار شده بودند . اعتماد الدوله به قلندرخان دستور داد تا دزدان را يافته و كالاهاى دزديده شده را به صاحبان آنها باز پس دهد سپس چاپار ترك در سوم مارس 1728 با خشنودى به - همدان بازگشت .\r\nدر 21 سپتامبر 1728 يك چاپار ترك ديگر آمد و باز او هم در دوم اكتبر 1728 به همدان بازگشت . اسخارور نمىدانست كه قصد اين چاپار چيست و آيا با خود نامه‌اى آورده است يا نه .\r\nهر چند افغانان با تركان معاهده‌اى امضاء كرده بودند ايرانيان آن را قبول نداشتند .\r\nقلندر اسماعيل نامى كه پيش از اين خواسته بود روسيان را از گيلان بيرون براند ، در تابستان سال 1728 سپاهى انبوه مركب از گرجيان ، لزگيان و ايرانيان گرد كرده بود و گفته مىشد كه در تبريز تركان را شكست داده و كشور را تا همدان و ولايت در گزين مورد تاخت و تاز قرار داده است . او همهء مخالفان خود حتى كودكان را كشته تاراج‌هاى بسيار كرد . اين خبرها چندى بعد تأييد و بدينگونه تصحيح شد كه فتوحات قلندر اسماعيل تنها به تبريز و اردبيل محدود بوده و همهء تركانى را كه نتوانسته‌اند بگريزند كشته است . اما تركان به تلافى شهر را دوباره تسخير كرده و گفته مىشود كه به نوبهء خود مردم تبريز را قتل عام كرده‌اند قلندر اسماعيل اسير شده و سپاهيانش شكست خورده‌اند .\r\nدر 25 / 11 / 1728 نماينده‌اى از سوى پاشاى همدان عبد الرحمان پاشا با دو هزار و سيصد تن همراه به اصفهان آمد . در 28 نوامبر 1728 اعتماد الدوله با آب و تاب تمام از او پذيرائى كرد و وى در هشتم دسامبر 1728 به همدان بازگشت . مى - گفتند هدف اين ديدار اين بوده كه مناسبات دوستانه ميان دو رژيم مورد تأييد قرار گيرد و به افغانان آگاهى داده شود كه باب عالى يك ايلچى بسيار مهم را همراه با يك\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nهزار و پانصد تن براى ابلاغ احتراماتش و نيز تأييد دوستى موجود نزد شاه اشرف فرستاده است . گفته مىشد كه اين نماينده هنگام ترك دربار ده تومان از شاه اشرف و پانزده تومان از اعتماد الدوله انعام گرفته است .\r\nشاه اشرف محمدخان بلوچ والى پيشين شيراز را به عنوان ايلچى خود در كشور عثمانى برگماشت . محمدخان دستورى يافت كه با پانصد مرد - به جز نوكرانش - خود را براى اين سفر آماده سازد . او ناچار بود به محض آمدن نمايندهء ترك به اصفهان راهى جايگاه مأموريت خود گردد و قول داده بودند كه به او روزى سيصد تومان بپردازند .\r\nبراى خوشامدگوئى با شكوه به ايلچى ترك تداركات بسيار ديده شده بود .\r\nافغانان از همهء بزازان اصفهان و جلفا شش هزار گز پارچهء قرمز براى جامهء تفنگچيان افغان كه مىبايست در برابر شاه رژه روند گرفته بودند . همچنين شمار زيادى از ظروف طلائى و نقره‌اى را براى استفاده در مجلس شاهى و قوللران ( غلامان ) - ى كه در مجلس شاهى نزديك شاه مىايستند از مردم گرفتند . باروت دانها و كيسه‌هائى مزين به طلا و ياقوت ساخته شد . فراهم كردن همهء اين تجهيزات براى مردم اصفهان رنج فراوانى به بار آورد .\r\nزبردست‌خان نيز از بانيان‌هاى اصفهان به زور براتى به مبلغ هشتصد تومان گرفت چنان كه ولايت اصفهان يكباره از رمق افتاد . پول چنان كمياب شده بود كه ديگر به ندرت كسى چشمش به پول مىافتاد .\r\nاسخارور در پايان ژانويه 1729 گزارش داد كه ديگر سخنى دربارهء آمدن ايلچى ترك در ميان نيست .\r\nهلنديان ديگر در محل نمايندگى خود نبودند چون در 20 فوريه 1727 ابراهيم آغا كه محبوب شاه بود آنها را به زور از آنجا بيرون كرده بود . هلنديان مىبايست از ميان اقامت در يك كاروانسرا يا نزد كنسول فرانسه يكى را برگزينند . چند روزى نزد كنسول فرانسه ماندند آنگاه دستورى يافتند كه خانه‌اى را در جلفا اجاره كنند . چون\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nهلنديان بارها به افغانان گفته بودند كه ديگر آه در بساط ندارند پيش از ترك محل نمايندگى ناچار مبلغ چهار هزار تومان ( برابر با 170000 فلورين هلند ) را از ترس اينكه مبادا به چنگ افغانان بيفتد ، در زير خاك پنهان ساختند . در اين زمان شاه دستور داده بود كه بسيارى از كاروانسراها ، خانه‌ها و دكان‌هاى مركز شهر تخريب شود و به جاى اين‌ها قرار بود شهرى ساخته شود كه هيچكس جز افغانان و بانيان‌ها پس از غروب آفتاب حق ماندن در آن را نداشته باشد . در گرداگرد اين شهر همچنين خندقى پهناور ساخته شد . وضع گذران انگليسيان رو به بهبود نهاد چون جايگاه نمايندگى آن‌ها بلا - فاصله پس از ديوار اين شهر جديد قرار داشت .\r\nاين شهر نو يكى از نشانه‌ها - اگر نه مهمترين نشانه - ى علاقهء اشرف به شكوه و جلال بود . او به تقليد از پادشاهان سلف خود صفويان بيشتر اوقات خود را به شكار و ساختن بناهاى جديد اختصاص داده بود . از جملهء بناهايش ساختمان صدگوشه‌اى است در كاخ پادشاهى .\r\nدرباريانش نيز به پيروى از او بيشتر وقت و توانشان را مصروف باغ‌ها و خانه - هايشان مىكردند و در نتيجه اين بناها مرمت و وضع بهترى يافت . اتلام « 11 » در اين باره نوشت كه اشرف نيز مانند شاه سلطان حسين در اين راه تاج و تخت خود را از دست خواهد داد .\r\nبا اينكه بازرگانى تقريبا به هيچ رسيده بود حكومت افغان توقع داشت كه همان منافع روزگار صفويان را از شركت‌هاى اروپائى به دست آورد . اين اقدام نيز در ميان كمپانى هلند و انگليس رقابت برانگيخت چه هر يك از اين دو مىخواست محبت حكومت افغان را به سوى خود جلب كند . اين كارى سخت بيهوده و عبث بود و فاقد هر گونه اساس اقتصادى يا بازرگانى ؛ اما به سبب رقابت‌هاى سنتى هلند - انگليس پديد آمده بود .\r\nدر 11 نوامبر 1728 اعتماد الدوله در پى اسخارور فرستاد چون اسخارور به نزد\r\n\r\n\r\n","description":"","footnote":"\r\n( 11 ) -  'tlam \r\n","page_name":" 23 ","page_number":41},
  {"content":"\r\n\r\nاعتماد الدوله آمد وى كه ناچار مىبايست به حضور شاه رود به اسخارور گفت : نزد ناظر بيوتات پيشين و مستوفى الممالك فعلى من ميرزا قاسم برو !\r\nدر هنگام بازگشت اسخارور گرفتار يكى از قوللران شد كه از سوى اعتماد الدوله از اسخارور پرسيد چرا هلنديان پيشكش معروف سالانهء خود را نمىدهند . اسخارور پاسخ داد : من از اين پرسش سخت تعجب مىكنم چون در ايران بازرگانى و داد و ستدى وجود ندارد . تعجب اسخارور زمانى شدت يافت كه مىديد دربارهء وامى كه هلنديان به شاه سلطان حسين داده‌اند و پولى كه محمود از شركت هلند ربوده ، ناله و فريادى بلند نيست . پس از قوللر پرسيد آيا همچنان كه به تو دستور ستدن داده‌اند دستورى هم دارى كه چيزى به ما بپردازى ؟ قوللر گفت نه ! آنگاه اسخارور گفت :\r\nپيشكش تنها وقتى داده مىشد كه شاه در گردآورى ابريشم براى شركت هلند امكاناتى فراهم مىكرد . هنگام بدرود قوللر از اسخارور درخواست كه فردا بامدادان با رقم‌هائى كه شاه سلطان حسين به او داده نزد اعتماد الدوله رود . قوللر افزود : انگليسيان به من گفته‌اند كه هلنديان مىخواهند جزيرهء هرمز را تصرف كنند . اسخارور پاسخ داد :\r\nدر اين باره چيزى نمىدانم اما خبر موثق دارم كه انگليسيان چشم طمع به جزيرهء قشم دوخته‌اند . اسخارور ضمنا از قوللر خواست كه در اين باره از بندرعباس كسب اطلاعات كرده نتيجه را به او خبر دهد . قوللر همچنين از اسخارور پرسيد آيا مىدانى كه به شركت انگليس چه امتيازاتى داده شده بوده است ؟ اسخارور پاسخ داد : از انگليسيان رقم‌ها و احكامى را كه شاه سلطان حسين به آنها داده بخواهيد در آن رقم‌ها تنها انگليسيان مجاز بوده‌اند كه تا سه هزار تومان بىپرداخت حقوق گمركى ، بازرگانى و داد و ستد داشته باشند . قوللر گفت : من پيش از اين ، آن رقم‌ها را ديده‌ام و اينك طبق حكم دستور دارند كه تا پنجهزار تومان معاف از پرداخت حقوق گمركى بازرگانى كنند . انگليسيان مدعى شده بودند كه نمايندهء شركت‌شان مىبايست نزد شاه سلطان حسين رود زيرا كه به آن امتيازات خرسند نبوده‌اند . اما محاصرهء اصفهان اين امر را ناممكن ساخته بود . اسخارور مىگويد كه اين اطلاعات همگى برايش تازگى\r\n\r\n","description":"","footnote":"","page_name":" 24 ","page_number":42},
  {"content":"\r\n\r\nدارد . از سال 1722 ، سالها گذشته است و اگر انگليسيان به راستى مىخواستند مىتوانستند ايلچيئى نزد شاه در اين باره بفرستند . آنگاه قوللر به اسخارور گفت : از اتلام بخواهيد كه اگر اطلاعات بيشترى دربارهء امتيازات شركت انگليس و فعاليت‌هاى آن در بندر عباس دارد ، ارسال دارد ، امتيازاتى كه انگليسيان خواسته بودند هنوز به آن‌ها داده نشده بود . تنها امتيازى كه تا كنون به آنها داده شده ، امتياز حمل ابريشم است . اسخارور مىخواست اسنادى را كه توسط دولت ايران امضاء شده بود به قوللر بدهد ، اما تنها واكنش قوللر اين بود كه مبلغ هنگفتى پول به آنها افزوده شود . نيز قوللر در ميان سخن دربارهء شركت انگليس به اسخارور گفت : هر چند اين كمپانى بى چيز و تنگ - دست است دست كم به وظيفهء خود يعنى دادن پيشكش به اعتماد الدوله و انعام به من عمل كرده است . اسخارور گفت انصافا هم بايد همين طور باشد چون كه كمپانى انگليس تنها سه هزار تومان به شاه سلطان حسين داده كه آن را هم با اعمال زور از شاهبندر بندرعباس باز پس گرفته است افزون بر اين پيشكشى به مبلغ هزار تومان براى شاه محمود فراهم كرده اما به او نداده و در همان حال محمود همهء دارائى شركت هلند و حتى جايگاه نمايندگى آن را ضبط كرده است . حكومت ايران نبايد تصور كند كه شركت هلند آنچه را كه از دست داده باز پس نخواهد گرفت چرا كه اگر اتلام از حكومت هلند دستورى يابد كه با زور اموال شركت را پس بگيرد از جايگاه نمايندگى خود كه در ساحل بندرعباس است اين كار را خواهد كرد . عند اللزوم هلنديان پيوسته مىتوانند با غنايم به چنگ آورده به كشتىهاى خود عقب نشينى نمايند و ساحل بندر عباس را محاصره كنند . اسخارور از قوللر درخواست نمود كه عين اين مطالب را لطفا به اعتماد الدوله بگويد ، و افزود : من نمىفهمم كه چرا افغانان هزار و صد تومانى را كه انگليسيان سالانه از درآمدهاى بندرعباس مىگرفته‌اند هنوز مىپردازند . اعتماد - الدوله بايد به انگليسيان بگويد كه اگر هنوز آن هزار و صد تومان را مىخواهند بايد جزيرهء هرمز را براى او تسخير كنند و اگر نمىتوانند اين كار را بكنند كسانى ديگر هستند كه مىتوانند از عهدهء اين كار برآيند . قوللر قول داد كه اين پيغام را برساند . هر\r\n\r\n","description":"","footnote":"","page_name":" 25 ","page_number":43},
  {"content":"\r\n\r\nچند فرداى آن روز احكام پادشاهى كه براى هلنديان صادر شده بود براى اعتماد الدوله فرستاده شد اسخارور چيز بيشترى در اين باره نشنيد .\r\nبا وجود اينكه اوضاع هلنديان و انگليسيان در اصفهان وخيم بود اين دو گروه از خوار كردن يكديگر در چشم افغانان كوتاهى نمىكردند .\r\nانگليسيان در روز عيد فطر به مجلس شاهى دعوت شدند آنها نخست از اعتماد - الدوله خواستند كه در ميان اروپائيان تنها به آنها خلعت داده شود و جايگاه آنها در مجلس شاهى فراتر و بهتر از جايگاه هلنديان باشد و شاه آنها را پيش از هلنديان بار دهد چرا كه اعتماد الدوله نبايد هلنديان را با انگليسيان برابر شمارد چون انگليسيان اتباع پادشاهند به عكس هلنديان كه اتباع جمهورى و ياغىاند .\r\nاز آنجا كه انگليسيان نامهء والى خودشان در بمبئى را به اعتماد الدوله داده و به او و نايبش و ناظر بيوتاتش پيشكش‌هاى هنگفت تقديم كرده بودند و نيز به سبب نامهء زبردست‌خان هلنديان از آن مىترسيدند كه انگليسيان موفق شوند . بنابراين اسخارور از وابستگان خود در دربار يعنى سيد صادق ( از اركان دولت نبود ولى مى - توانست آزادانه نزد شاه رود ) و اخلاص‌خان ايشك آغاسى باشى خواست تا او را در نگهداشت حرمت هلنديان در برابر انگليسيان يارى دهند ، و البته انعامى دريافت دارند . سيد صادق به اسخارور گفت اندوه مخور كه با هلنديان بدتر از انگليسيان رفتار نخواهد شد . هلنديان جايگاه ديرينهء خود را در مجلس شاهى در كنار شاه خواهند داشت و دست آخرش اين است كه همزمان با انگليسيان به حضور شاه بار خواهند يافت .\r\nدر نيمه شب همانروز هلنديان سه خلعت دريافت داشتند . فرداى آن روز خلعت‌ها را پوشيده سوار بر اسب در شهر گردش كردند تا افتخارى را كه نصيبشان شده بود به معرض نمايش عامه بگذارند . همان روز ريكا « 12 » ( پيك ) آمد تا نخست هلنديان را آماده كرده آنگاه آن‌ها را به كاخ شاه برد . آنگاه ريكا نزد انگليسيان رفته آن‌ها را آماده كرد\r\n\r\n\r\n","description":"","footnote":"\r\n( 12 ) -  Rika  نوعى خدمتكار و نوكر ، مقامات دربار رك : تذكرة الملوك .\r\n","page_name":" 26 ","page_number":44},
  {"content":"\r\n\r\nو نزديك هلنديان نشاند . هلنديان و انگليسيان در كنار يكديگر نشستند بى آنكه با هم سخنى بگويند تا اينكه شاه بر جايگاه خود نشست . آنگاه از اروپائيان خواسته شد كه همزمان در برابر شاه حاضر شوند . اما هلنديان را پيشاپيش همهء اروپائيان بردند .\r\nآنها پس از كرنش در برابر شاه به جايگاه ديرين خود بازگشتند . هلندىها در كنار اعتماد الدوله ، انگليسيان در كنار قورچى باشى درست در مقابل يكديگر قرار داشتند .\r\nآن‌گاه اعتماد الدوله كه رويهمرفته خيلى از هلنديان گرفته بود بر پاى خاست و چيزى به شاه گفت كه هلنديان درنيافتند . اما از حركاتش چنين استنباط كردند كه سخنش به نفع انگليسيان بوده است زيرا كه اندكى بعد اعتماد الدوله به ايشك آغاسى دستور داد كه انگليسيان را آماده كند . و باز آنها را به حضور شاه برد . نخست انگليسيان را برد و بعد هلنديان را . شاه اشرف تنها چند كلمه‌اى با اسخارور گفتگو كرد وى گفت : تاكنون دربارهء اروپائيان مقيم كشور اطلاعى نداشتم اما پس از بازگشت زبردست خان دربارهء اروپائيان آگاهىهايى يافته‌ام اينست كه به او دستور داده‌ام به بندرعباس نامه بنويسد كه اروپائيان بايد مانند روزگاران پيشين به بازرگانى بپردازند . اگر هلنديان درخواست معمولى داشته باشند بايد به اعتماد الدوله كه زير نظر من كار مىكند بگويند . شاه عين همين سخنان را به انگليسيان - كه اعتماد الدوله بى آنكه مقدار زيادى آنها را بدوشد نمىگذاشت بروند - گفت . آن‌گاه اعتمادالدوله از شاه خواست كه به انگليسيان يك قليان هديه كند ، كه شاه چنين كرد . انگليسيان كه ديدند اين بار تيرشان به سنگ خورد هنگام عيد بايرام « 13 » از فرصت استفاده كرده مقدار زيادى پيشكش و ارمغان دادند . اما اين بار هم تيرشان به سنگ خورد . اين بار شاه نه با هلندىها و نه با انگليسىها يك كلمه حرف نزد .\r\nهنگامى كه شاه اشرف و درباريانش از 28 اوت تا 10 سپتامبر 1728 به سعادت‌آباد مىرفتند انگليسىها از اعتماد الدوله خواستند كه دربار شاه را تا آنجا همراهى كنند . انگليسىها در اصفهان شايع ساختند كه در مدتى كه در سعادت‌آباد\r\n\r\n\r\n","description":"","footnote":"\r\n( 13 ) -  Bairam \r\n","page_name":" 27 ","page_number":45},
  {"content":"\r\n\r\nمىمانند شاه مخارجشان را مىپردازد اما به زودى دروغ آنها بر همگان آفتابى شد .\r\nسپس انگليسىها هداياى تازه‌اى به نايب اعتماد الدوله دادند تا به هر حال مخارج‌شان را بپردازد . اما با اين كه به آنها قول پرداخت داده شد سرانجام تنها توانستند هزينهء چهارده روز را آن هم نه از شاه بلكه از اعتماد الدوله دريافت دارند .\r\nدر همين زمان انگليسىها به اعتماد الدوله پيشنهاد نمودند كه با ايران يك قرارداد بازرگانى امضاء كنند با اين شرط كه همهء كالاهاى كمپانى انگليس از پرداخت عوارض گمركى معاف باشد . اما اعتماد الدوله گفت : من مىخواهم كه انگليسىها نيز مانند همهء بازرگانان ديگر عوارض گمركى كالاهاى خصوصى خود را به ما بپردازند ، افزون بر اين كمپانى انگليس بايد يك كشتى در لنگرگاه بندرعباس نگاه دارد تا از هر تهاجم دشمن به ايران جلوگيرى كند . انگليسيان نبايد ارمنيان يا كالاهاى خود را به بصره برند بلكه بايد به بندرعباس آورده پس از پرداخت عوارض گمركى به هر جا كه مى - خواهند ببرند . سرانجام انگليسيان بايد از كليهء دعاوى خود در ايران از جمله حق گرفتن يكهزار و صد تومان از عوايد گمركى بندرعباس چشم پوشى كنند در عوض شاه بيست درصد از كل مالياتها و عوارض صادر و وارد را كه به شاهبندر بندرعباس داده مىشود به انگليسيان بدهد . شايع بود كه انگليسيان اين معاهدهء نو را پذيرفته‌اند .\r\nانگليسيان همچنين اعتماد الدوله را واداشتند كه از بازرگانان ارمنى تعهد بگيرد كه نمايندگان مقيم بصرهء خود را كه با هند داد و ستد دارند ظرف شش ماه فرا خوانند و گرنه هزار تومان به خزانهء شاه جريمه دهند . شكايت بازرگانان ارمنى از اين تصميم سودى نبخشيد . بناچار تعهد مزبور را امضاء كردند و بعدا با صرف مبلغى هنگفت پول آن را فسخ نمودند .\r\nروسيان گيلان را زير سلطه داشتند و طهماسب ميرزا از طريق فرستادن وختانگ - ميرزا به مسكو روابط خود را با همسايهء شمالى قطع كرده بود . مىگفتند روس‌ها وختانگ ميرزا را به نمايندگى خود به مشهد فرستاده‌اند . اين شايعه پچپچه‌هاى زيادى را به دنبال آورد از جمله مىگفتند طهماسب ميرزا وختانگ ميرزا را به مقام قوللر\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nآغاسى باشى خود برگماشته است .\r\nلواشوف « 14 » سردار روس نامه‌اى به صيدال خان « 15 » حاكم قزوين نوشته و خبر داده بود كه بازرگانان آنجا مىتوانند مانند روزگاران پيشين با گيلان داد و ستد و مناسبات بازرگانى داشته باشند . اسخارور از اين نامه نتيجه گرفت كه ظاهرا روسيان مايل به ادامهء جنگ با افغانان نيستند .\r\nدر تابستان 1727 طاعونى دهشت انگيز در سراسر گيلان شايع شد و خلقى عظيم را به هلاكت رساند و در ماه اكتبر فروكش كرد . روسيان سپاه امدادى براى ارمنيان به قفقاز فرستاده بودند تا با تركان كه گفته مىشد در ايروان سخت شكست خورده و تبريز را از دست داده‌اند ، بجنگند .\r\nپس از شكست افغانان در برابر روسيان در آنسوى قزوين هيچ واقعه‌اى رخ نداد . اندكى بعد روسيان گروهى را مركب از شش تن به ايلچيگرى نزد صيدال‌خان حاكم قزوين فرستادند اينان هر روز پنجاه محمودى هزينه داشتند . شاه اشرف عمر خان نامى را همراه با ميرزا اسماعيل مستوفى خاصه به قزوين فرستاد تا ببيند مىتوان قراردادى به امضاء رساند يا نه ، گفته مىشد كه روسيان تا قزوين تسليم نشود حاضر به گفتگو نيستند . افغانان يا مىبايست صريحا « آرى » گفته و بىدرنگ قزوين را تسليم و ترك كنند و يا « نه » بگويند و با حملهء روسيان مواجه شوند .\r\nروسيان دوازده هزار تن ديگر قواى امدادى دريافت كرده به مازندران رفته بودند تا اين ولايت را نيز تسخير كنند . همچنين شايع بود كه سردار روس طهماسب ميرزا را براى عقد قراردادى به گيلان دعوت كرده است .\r\nطهماسب ميرزا مايل به انجام دادن اين كار بوده اما مشاورانش او را از آن كار بازداشته‌اند . بعد دوباره شايع شد كه سپاهيان تازه نفس روسى از حاجى ترخان آمده‌اند و هر روزه تقويت مىشوند اما مقصد و هدفشان روشن نيست بنابراين افغانان\r\n\r\n\r\n","description":"","footnote":"\r\n( 14 ) -  Levashov \r\n( 15 ) - ظ سيد على خان ؟  Said Ali Khan \r\n","page_name":" 29 ","page_number":47},
  {"content":"\r\n\r\nنيروهاى كمكى براى تقويت دفاع قزوين به آن صوب فرستادند .\r\nگفته مىشد كه روسيان در تسليم قزوين پافشارى دارند و در اين حال بخشى از قسمت علياى گيلان را از دست تركان گرفته‌اند .\r\nدر ژانويه 1729 آشكار شد كه در گيلان با روسيان پيمان صلح به امضاء رسيده اما هنوز اسناد و مداركى مبادله نشده است . نيز گفته مىشد كه يك ايلچى از سوى طهماسب ميرزا با هدايائى براى سردار روس به گيلان آمده كه مأموريت او دانسته نيست .\r\nشايعات گوناگونى دربارهء فعاليت‌هاى طهماسب ميرزا در ايران رايج بود .\r\nهلنديان نمىتوانستند راست يا دروغ آنها را دريابند . در واقع در گمبرون احساس مىشد كه شاهزاده مرده است يا در منتهاى مراتب مانند مدعيان آواره و دربدرى است كه حرف مىزنند و هيچ كارى نمىكنند . از اين رو هلنديان احساس مىكردند كه در ميان مدعيان پادشاهى بهترين فرد سيد احمدخان است زيرا كه دست كم كارهاى مفيدى انجام داده بود . و گرنه انسان ناچار بود كه شايعات بيشمار مربوط به طهماسب ميرزا را باور كند . يكى از اين شايعات اين بود كه طهماسب ميرزا با از دست دادن نه هزار تن از جنگجويان خود افغان‌هاى ابدالى را شكست داده و هفده هزار تن از ايشان را كشته است . گفته مىشد كه در اثر اين شكست حسن‌خان برادر محمود به بندگى شاهزاده گردن نهاده و با كوتوال پيشين بم به دستور شاهزاده به كرمان رفته است . اما هلنديان به درستى اين شايعه سخت مشكوك بودند ، به خصوص كه اطلاعاتى از لون ديگر از كرمان دريافت كرده بودند . شايعهء امضاى پيمان صلح شاهزاده با روسيان به پادرميانى وختانگ ميرزا اعتبار بيشترى داشت .\r\nاين شايعات با زمزمه‌هاى مربوط به ورود طهماسب ميرزا به استرآباد پايتخت طايفهء قاجار تقويت شد . اما زمزمه‌هاى ديگرى داير بر هجوم پنجاه هزار ازبك به خراسان و به زحمت زياد انداختن طهماسب ميرزا نيز شايع گشت . همچنين گفته مىشد كه طهماسب ميرزا نامه‌هائى به كمپانى هلند فرستاده و خواسته كه آن نامه‌ها را\r\n\r\n","description":"","footnote":"","page_name":" 30 ","page_number":48},
  {"content":"\r\n\r\nبا درخواست كمك به باتاويا بفرستند .\r\nاحتمالا اين نامه‌ها در بين راه از بين برده شد چون هرگز به دست اولياى كمپانى هلند نرسيد . ايلچىاى نيز نزد سلطان محمد ميرزا فرستاده شد كه ناكام بازگشت .\r\nلكن اسخارور باور نداشت كه طهماسب ميرزا چنان نامه‌هائى را نوشته باشد يا افغانان در بين راه آنها را به دست آورده باشند زيرا در اين صورت افغانان اين فرصت را براى اخاذى بيشتر از هلندىها از دست نداده آنها را مورد مؤاخذه قرار مىدادند .\r\nاسخارور دربارهء ارسال چاپار طهماسب ميرزا به نزد مدعى پادشاهى در سندرك « 16 » نيز هيچگونه اطلاعى نداشت . اما خبر موثق داشت كه طهماسب ميرزا هرات را تسخير كرده و در راه اصفهان است . سردارى به نام طهماسب خان « 17 » ( يعنى نادر ) سيستان را براى طهماسب ميرزا تسخير كرده . پسر و برادرزادهء ملك محمودخان از سيستان گريخته و در 22 سپتامبر 1728 با بيست و پنج تن ديگر به اصفهان رسيده‌اند اين رويداد براى اسخارور تقريبا مؤيد شايعات بالا بود . در 23 / 11 / 28 اسخارور گزارش داد كه : اينك يقين دارم كه طهماسب ميرزا افغان‌هاى ابدالى را شكست داده ، هرات را تسخير كرده ، سپاهيان خود را براى حركت به سوى تهران آماده مىسازد همچنين گفته مىشود كه برخى از سپاهيان طهماسب ميرزا به كرمان رفته‌اند . گزارش ديگر حاكى از آن بود كه طهماسب ميرزا قندهار را تسخير كرده و در بهار سال 1729 به سوى اصفهان حركت خواهد كرد .\r\nبه نظر مىرسيد كه خبرهاى مربوط به طهماسب ميرزا واقعيت دارد زيرا كه اسخارور در 27 / 1 / 29 گزارش داد كه در اصفهان بدين منظور مقدماتى فراهم گشته و اشرف دستور داده كه يازده هزار سپاهى جديد استخدام كنند . نيز دستور داده كه شمار افراد واحدهائى كه به سركردگى يك قوللرباشى است به صد و آنهائى كه به سركردگى يك خان است هر يك به پانصد تن افزايش يابد .\r\n\r\n\r\n","description":"","footnote":"\r\n( 16 ) -  Cindirk  يا اندرك ؟\r\n( 17 ) - طهماسب قلىخان . م .\r\n","page_name":" 31 ","page_number":49},
  {"content":"\r\n\r\nخبرهاى بعدى دربارهء لشكركشىهاى طهماسب ميرزا مؤيد آن بود كه او هرات و قندهار را تسخير كرده و آهنگ فراه نموده تا آنجا را نيز منقاد خود كند .\r\nاشرف به محض دريافت اين خبر به صد تن از زبده‌ترين سپاهيانش دستور داده بود تا چاپاروار به آنجا روند و حقيقت را دريابند . هنگام بازگشت اين گروه ، اسخارور نتوانست از نتيجهء سفرشان آگاه شود .\r\nاشرف با همهء سپاهيانش در 13 اوت 1729 آهنگ تهران كرد اسخارور از تهران خبر يافت كه اشرف همهء باروبنهء خود را در تهران باز گذاشته و سبكبار با همهء سپاهيانش به جنگ طهماسب ميرزا شتافته است . گفته مىشد كه طهماسب ميرزا دو سپاه دارد . سپاه نخست شامل سى و پنج تا چهل هزار تن و به سركردگى سه تن از بهترين سرداران اوست . دومين سپاه به سركردگى خود طهماسب ميرزا به دنبال سپاه نخست حركت مىكند . اسخارور اميد داشت كه طهماسب ميرزا پيروز شود زيرا كه در حكومت افغانان امكان بازرگانى وجود نداشت .\r\nدر اين اثنا اشرف به يعقوب خان پيغام داد كه : « هر كس كه مىتواند سلاح برگيرد با هر چه اسب و قاطر كه در اصفهان و حومه است گردآورى كن و بفرست . » يعقوب‌خان تا آنجا كه دستش مىرسيد هر چارپائى را ضبط و مصادره كرد حتى دو اسب از كمپانى انگليس به زور گرفت . نيز دستورى يافت كه همهء مردمان اصفهان را از شهر بيرون رانده و هر تنابنده‌اى كه در شهر يافت شود ، بكشد . اسخارور نوشت اينك شهر سراسر ويرانه گشته و خلقى كثير از ايرانيان قتل عام شده‌اند .\r\nنيز گزارش شد كه تيمورخان كه از شيراز بيرون آمده بود اينك به على مردانخان سركردهء لران فيلى پيوسته آهنگ اصفهان دارند . گفته مىشد كه پاشاى ترك حاكم بغداد به فرمان باب عالى چهار هزار تن سپاهى به يارى اشرف گسيل داشته است . خبر - هاى بيشترى رسيد كه تركمانان سنى نيز به طهماسب ميرزا اظهار انقياد نموده‌اند .\r\nقادرخان قورچى باشى با هفتصد تن براى نابود ساختن لرها كه در غيبت اشرف به تاراج آبادىهاى نزديك شهر پرداخته بودند شتافت . لرها به محض آگهى\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nيافتن از آمدن قادرخان به كوهها گريختند و قادرخان به اصفهان بازگشت .\r\nاشرف در دامغان از طهماسب ميرزا با از دست دادن بار و بنه و شمارى كثير از سپاهيانش و نيز شهرهاى قزوين ، تهران ، قم و كاشان سخت شكست خورد و در 26 اكتبر 1729 به اصفهان بازگشت و چشم به راه آمدن طهماسب ميرزا ماند . در 27 اكتبر اشرف دستور داد كه همهء كاركنان كمپانىهاى هلند و انگليس در شهر جديد در كاروانسراى جده درست در مقابل ميدان نقش جهان سكونت گزينند . انگليسيان همانروز نقل مكان كردند اما هلنديان هشت روز بعد درخواستى دادند به اين اميد كه اشرف به آن‌ها اجازهء بازگشت و اسكان در محل نمايندگى هلند را بدهد ، اما اين درخواست بى نتيجه ماند و سرانجام آنها ناچار مانند انگليسيان به آن كاروانسراى نكبت‌بار رفتند و براى جلو - گيرى از فرارشان حكم شد كه در كاروانسرا برهنه تن زيست كنند و نيز مير مهر على يوزباشى با گروهى از سپاهيانش مأمور شدند كه در كاروانسرا آنها را زير نظر گيرند .\r\nچون اشرف شنيد سردار طهماسب ميرزا موسوم به نادرقلى يا طهماسب قلى خان از كاشان آهنگ اصفهان كرده ، براى نبرد با او با همهء سپاهيانش در 31 اكتبر از اصفهان به مورچه خورت در 14 ميلى اين شهر رفت . بنا به گفتهء خود افغانان با اين كه در اين نبرد اشرف چهل هزار و نادر قلىخان تنها پنج تا شش هزار سپاهى داشت اشرف به سختى شكسته شد و پسين هنگام روز سيزدهم نوامبر در حالى كه هر چه داشت در پس پشت نهاده بود هراسان به اصفهان شتافت و آن شب را تا يكساعت پيش از دميدن آفتاب به خالى كردن گنج خانهء پادشاهى و بسته بندى جواهرات گذرانده آنگاه شتابان به سوى شيراز گريخت . خوشبختانه در آن هنگامه متوجه كارمندان كمپانيهاى هلند و انگليس نگشت زيرا كه در آن صورت يقينا يا دستور كشتارشان را مىداد يا آن‌ها را با خود مىبرد .\r\nفان لايپزيگ « 18 » كه در هنگام دميدن آفتاب متوجه شد كه طبالان نقاره خانه خاموش مانده‌اند و طبق معمول هر روزه نوبت نمىزنند از كاروانسرا بيرون شد و از\r\n\r\n\r\n","description":"","footnote":"\r\n( 18 ) -  Van LeyPsig \r\n","page_name":" 33 ","page_number":51},
  {"content":"\r\n\r\nآنان پرسيد : چرا نوبت نمىزنيد ؟ آنان پاسخ دادند : چون ديگر در شهر حاكمى نيست ما اجازهء نوبت زدن نداريم ! . فان لايپزيگ گفت : من مىگويم نوبت بزنيد و گرنه خود از ديوار بالا مىآيم و نوبت مىزنم ! آنگاه طبالان نقاره‌خانه مشغول نواختن شدند و احتمالا همين كار جان اروپائيان را نجات داد . زيرا كه اشرف در حال گريز از شهر به صد تن از سپاهيانش دستور داده بود كه به شهر بازگشته همهء اروپائيان را قتل عام كنند . اين سواران به پل امام وردىخان رسيده بودند كه صداى طبل‌هاى نقاره‌خانه به هوا برخاست و اينان كه پنداشتند سپاهيان طهماسب قلى به شهر آمده‌اند بىدرنگ عنان برتافته از شهر گريختند . اروپائيان همچنان برهنه تن به محل نمايندگى انگليس كه در همان نزديكىهاى كاروانسراى جده بود رفتند در حالى كه هلندىها همان روز به خانهء خود در جلفا رفتند . اسخارور نوشت : سراسر شهر ويران شده چون افغانان در دل شب بازارها را آتش زدند و هر چه را كه نسوخته بود تاراج كردند .\r\nنزديكىهاى غروب روز پانزدهم نوامبر برخى از مقامات طهماسب ميرزا به - پشت دروازه‌هاى بستهء اصفهان رسيدند . اينان عبارت بودند از ميرزا تقىخان شيرازى منشى الممالك ، نايب ، ناظر بيوتات ، و پسر ميرزا باقر كه در زمان حكومت شاه سلطان حسين مقام وقايع نويس را داشت و يكى از دوستان وفادار كمپانى هلند بود . روز شانزدهم نوامبر هلنديان به ديدن ميرزا تقى شيرازى رفتند و او با خوشروئى آنها را پذيرفت همانروز كاركنان كمپانىهاى هلند و انگليس براى اداى احترام به پيشگاه سردار طهماسب قلىخان كه از گرد راه به اصفهان رسيده و در خانه‌اى كوچك در محلهء عباس‌آباد سكونت جسته بود ، رفتند .\r\n\r\n","description":"","footnote":"","page_name":" 34 ","page_number":52},
  {"content":"\r\n\r\n\r\nقيام و سقوط سيد احمدخان پادشاه كرمان ( 1727 - 1725 ) آغاز جنبش سيد احمد\r\nدر شبانگاه 7 / 8 / 1722 يا 22 شعبان ميرزا سيد احمد مرعشى همراه با طهماسب - ميرزا خط محاصرهء اصفهان را شكافته گريختند . عياشى و هرزگى طهماسب ميرزا و علاقه نداشتنش به امور كشور و بىتوجهيش به اندرزهاى سيد احمد ، موجب شد كه اين مرد از شاهزاده گسسته و خود قيامى را عليه افغان‌ها سازمان دهد . وى به ابرقوه رفته فرمانى را از سوى طهماسب ميرزا خطاب به خودش جعل كرد كه به موجب آن از سوى شاهزاده به مقام سپاه سالارى فارس و لقب « خان » مفتخر شده بود . در اين فرمان برساخته به مردم فارس دستور داده شده بود كه از سيد احمدخان مانند خود شاهزاده و فرمانهايش تبعيت كنند .\r\nاز آن پس مردم به زير بيرق سيد احمدخان گرد آمدند . وى بر آن شد كه از ابرقوه كه در همسايگى اصفهانست جابه‌جا شود زيرا كه از حملات تلافى جويانهء افغان‌ها كه هنوز آمادگى مقابله با آن‌ها را نداشت در بيم بود « 1 » . وى به سوى جنوب\r\n\r\n\r\n","description":"","footnote":"\r\n( 1 ) - او به بوانات و مرودشت واقع در پنجاه كيلومترى شمال شيراز رفت و از زبر - دست‌خان حاكم افغانى شيراز شكست خورد ، و به ابرقوه بازگشت و به سبب گردن ننهادن به رهبرى طهماسب ميرزا زندانى گشت . اما پس از دو ماه به لطائف الحيل از زندان گريخت .\r\n","page_name":" 35 ","page_number":53},
  {"content":"\r\n\r\nشتافت و در اوايل سال 1137 هجرى ( پايان 1724 م . ) به جهرم رسيد . در اين‌جا حاكم محل عبدالغنى بيگ كه سازمان مقاومت عليه افغان‌ها را تشكيل داده بود به سيد احمد پيوست . در آن زمان نواحى نزديك لار به جز قلعه در دست افغان‌ها بود . حاكم افغانى شيراز نهصد تن را براى بيرون راندن سيد احمد خان از جهرم و محاصرهء اين شهر بدان صوب گسيل داشت . محاصره شش ماه به درازا كشيد اما به سبب پايدارى سرسختانهء مدافعان شهر ، ناكام ماند . در آوريل 1725 اشرف‌خان به جاى پسر عمويش محمود بر تخت سلطنت نشست . افغان‌ها به سبب دشوارىهاى داخلى خود از محاصرهء جهرم دست برداشتند . سيد احمدخان در رمضان 1127 ه ( ژوئن 1725 م . ) از جهرم بيرون شد و در آن ناحيه به گردآورى سپاه پرداخت . در شهرهائى مانند داراب نيريز ، اصطهبانات ، فسا ، وخفر ، قريب شش هزار سپاهى به او پيوستند . در آغاز همان سال طهماسب ميرزا از فعاليت‌هاى او كه خائنانه قلمداد شده بود آگاه گشت . بنا بر اين ولى محمدخان شاملو و شاهوردىخان چنگى كرد را به ترتيب مقام بيگلربيگى كرمان و سپهسالارى فارس داد . شاهزاده طى فرمانى سيد احمدخان را شورشى و غاصب قلمداد كرده از او خواست به شاهوردىخان كه به نيريز و داراب رفته بود تسليم شود .\r\nبنا به نامه‌اى كه آوانس « 2 » به رئيس كمپانى هلند در تاريخ اول اوت 1725 نوشته بود : خبرهاى مربوط به مرگ محمود شاه كه به كرمان رسيده نشان مىدهد كه او در آغاز ماه ژوئن درگذشته است . اما بيگلربيگى كرمان پيش از اين در آغاز ماه مه 1725 از كرمان براى نبرد با افغانان بيرون رفته بود . ( گزارش نشده كه خروج محمد ولى - خان شاملو از كرمان با آگاهى از مرگ محمود بوده ولى احتمالا آگاه بوده است ) ولى محمدخان به سيرجان رفت و بر اساس گزارش‌ها تا ماه اوت هنوز در آنجا بوده است . بنا به نامه‌اى كه برادر ولى محمدخان به پيتر اتلام « 3 » مدير شركت هند خاورى هلند در گمبرون نوشته و آن در 30 ژوئن 1725 به دست اتلام رسيده ، وى به بهيميهت « 4 »\r\n\r\n\r\n","description":"","footnote":"\r\n( 2 ) -  Awannees \r\n( 3 ) -  Pieter 'tlam \r\n( 4 ) -  Bhimiht \r\n","page_name":" 36 ","page_number":54},
  {"content":"\r\n\r\nكه در راه كرمان لار قرار گرفته و تا كرمان شش روز راه است رفته بوده است . وى سپس مير مهر على « 5 » كلانتر تزرگ احمدى و سركردهء چهار هزار تن را پيشاپيش براى تسخير شهر لارگسيل داشت مير محمد على بنا به اطلاعاتى كه در نامهء او خطاب به مدير كمپانى هلند در گمبرون موجود است در 9 مه 1725 از تزرگ احمدى به طارم و از آنجا به روستاى سفيدبانى كه در اشغال افغانان بود رفته اين روستا را از چنگ افغانان شورشى بيرون كرده خلقى كثير از ايشان بكشت . و از آنجا به مهساى خون « 6 » رفت كه با مخالفت مردم اين روستا كه از قلعهء آبادى خود دفاع مىكردند روبرو گشت . روستائيان اينجا پس از تحمل تلفات سنگين به مير مهر على تسليم شدند . در 27 مه مير مهر على به جايگاهى رسيد كه تا لار چهار روز راه بود . در اينجا از سپاهيان خود بازديد كرد و ديد كه شمارهء آنها از چهار هزار به پنج يا شش هزار مرد افزايش يافته است .\r\nبه خدادادخان حاكم افغانى لار دربارهء آمدن مير مهر على خبرهايى رسيده بود وى دوبار به سپاهيان در حال پيشروى مير مهر على با حيله‌گرى حمله برد و هر دو بار با شكست روبرو گشت . هر چند حملهء دوم او از نخستين حمله ، سخت‌تر بود . خداداد - خان صبر كرد تا سپاه مير مهر على به فاصلهء يك روزهء راه تالار رسيد آنگاه به آبادى - هاى حومهء لار گريخت . افغانان باقى مانده باز در دهكدهء سنى نشين اهواز « 7 » گرد آمدند .\r\nدر سوم ژوئن 1725 مير مهر على به لار در آمد و آنجا را به نام شاه طهماسب\r\n\r\n\r\n","description":"","footnote":"\r\n( 5 ) - مير مهر على يكى از سركردگان بلوچ و كلانتر تزرگ احمدى كه تا سال 1732 در سياست محلى گرمسيرات نقش مهمى را ايفا كرد .\r\n( 6 ) -  Mhesai Ghoon \r\n( 7 ) - دربارهء نقش اين قصبه و سنيان رك\r\n J . Aubin : Les Sunnites du Larestan et la Chute des Safavides , in : \r\nج 33 ، 1965 ص 155 ف  Revue des Etudes Islamiques \r\n","page_name":" 37 ","page_number":55},
  {"content":"\r\n\r\nتسخير كرد . چون آوازهء تسخير لار به گوش ولى محمدخان رسيد در زمان خلعتى براى ميرمهرعلى فرستاد و او را ترغيب كرد كه دشمن را تعقيب و سپاهى روانهء اهواز كند و هر مخالف بدخواهى را بكشد . ولى محمدخان همچنين خبر اين پيروزى را به كرمان فرستاد و در آغاز ژوئيه به دستور او سه روز شهر كرمان آذين بندى و چراغان گشت .\r\nولى محمدخان برادر خود احمدخان را همراه با ميرزا ابوالقاسم نايب پيشين گمبرون به دنبال مير مهر على فرستاده بود تا او را در آزاد ساختن لار يارى دهند .\r\nهنگامى كه اين دو تن به لار رسيدند مير مهر على لار را آزاد ساخته بود . گرچه هنوز برخى از دشمنان در پيرامون آن بودند . مير مهر على بر آن شد كه برخى از سپاهيان خود را به گمبرون بفرستد . گرچه پيش از اين ولى محمدخان سپاهيانى به آن صوب گسيل داشته بود ، اما او معتقد بود كه آن سپاهيان تا مدتى ديگر به گمبرون نخواهند رسيد . مير مهر على خويشاوند خود مير شيريان را با نيروئى براى دستگيرى حسن گاو بستى « 8 » به گمبرون فرستاد و از اتلام خواست ضمن جلوگيرى از فرار حسن گاوبستى به پاس دوستى شاه طهماسب او را دستگير سازد . احمدخان كه از سوى برادرش ولى محمدخان به مقام نايب لاربر گماشته شده بود به اتلام نوشت : « من پس از پاك كردن لار از وجود دشمنان به تن خود براى تسلى دادن به مردم بيچارهء گمبرون و نابودى بدخواهان به آنجا خواهم آمد . »\r\nدر حوالى 20 ژوئن 1725 چاپارى از كرمان خبر آورد كه شاه طهماسب با سپاهى ، به تهران رسيده و با صدور رقمى ولى محمدخان را مقام بيگلربيگى فارس ، لار ، بنادر و خراسان داده . بدينسان مقام بيگلربيگى ولى محمدخان دوباره تأييد شد .\r\nشاه طهماسب همچنين رقم ديگرى صادر كرده بود كه به دستور نايب كرمان در مسجد شهر در ملاء عام خوانده شد . صرف نظر از خبرهاى مربوط به ورود شاه طهماسب به\r\n\r\n\r\n","description":"","footnote":"\r\n( 8 ) - حسن گاو بستى بندرعباس را در سال 1724 براى افغانان تسخير كرده بود ( رك كتاب محمود افغان فصل 9 از همين مؤلف ) .\r\n","page_name":" 38 ","page_number":56},
  {"content":"\r\n\r\nتهران طهماسب ميرزا ولى محمدخان و سپاهيانش را نيز به تهران فراخواند . نيز به مردم ولايت كرمان فرمان داد كه ولى محمدخان را با آذوقه و مردان جنگى يارى رسانند ، تا بتوان هر چه زودتر به اصفهان حمله كرد . متن رقم شاه طهماسب همراه با خلعت‌هائى براى ولى محمدخان ، حاجى عباس بيگ و ميرزا ابوالقاسم به سيرجان اقامتگاه ولى محمدخان فرستاده شد . بنابراين ولى محمدخان با شتاب تعليقه‌اى به كرمان فرستاد كه مضمونش اين بود : « من به زودى به تن خود آنجا خواهم آمد » حاجى عباس بيگ خلعت طهماسب ميرزا را در كرمان به تن كرده به سپاهيان خود دستور داد كه گوش به زنگ و آمادهء فرمان باشند . خلعت ميرزا ابوالقاسم به بم فرستاده شد .\r\nدر اين اثنا وضع حومهء لار تقريبا آشفته و شلوغ شد . ميرزا محمد نعيم مستوفى و جانشين پيشين گمبرون كه پس از سيطرهء افغان‌ها بر شهر لار توانسته بود قلعهء شهر را در برابر هجوم آنها حفظ كند به اتلام نوشت : « چندى است مىشنوم ولى محمدخان با سپاهى انبوه به سوى لار در حركت است . » هر چند خدادادخان دوبار كوشيد مير مهر على را شكست دهد خود بيشتر سپاهيانش را از دست داد . نيز در لار شايع بود كه شاهبندر پيشين گمبرون ميرزا زاهد على به دستور شاهزاده صفى ميرزا « 9 » در راه است .\r\nخدادادخان كه از نزديك شدن مير مهر على آگاه شد با باقيماندهء افغانان گريخت به ميرزا محمد نعيم نيز نامه‌اى رسيده بود ، بدين مضمون : « رئيس ابوالحسن سر - كردهء سپاهيان سلخار در نبردى با يك افغانى به نام احمد مدنى « 10 » وى را شكست داده و همهء سپاهيانش را كشته است . او نيز به سوى لار در حركت است . »\r\nسومين سردار ايرانى كه به سوى لار حركت مىكرد سيد احمدخان بود كه\r\n\r\n\r\n","description":"","footnote":"\r\n( 9 ) - صفى ميرزا دومين پسر شاه سلطان حسين و يكى از مدعيان اصلى پادشاهى صفويان است .\r\n( 10 ) - دربارهء شخصيت و زندگانى بعدى شيخ احمد مدنى سركردهء سپاهيان سنى - مذهب بنگريد مقالهء نگارنده با عنوان شورش شيخ احمد مدنى ( 34 - 173 ) را در  Studia IraniCa  ج ، . . سال 1983 .\r\n","page_name":" 39 ","page_number":57},
  {"content":"\r\n\r\nچندى در جهرم در محاصرهء شمارى از سپاهيان افغان قرار داشت . سيد احمد به آنها يورش برده برخى را كشت و برخى را دنبال كرد و پس از پيروزى او نيز به سوى لار روان شد و انتظار مىرفت كه تا آخر ژوئن 1725 به اين شهر برسد .\r\nدر يكم ژوئيه ميرزا محمد نعيم از لار نامهء ديگرى به اتلام نوشت كه مضمونش چنين بود : « خدادادخان اصلا براى آن گريخت كه شنيده بود سيد احمدخان با سپاهى در راه است » ميرزا محمد نعيم خود نزد سيد احمدخان كه با سپاهيانش در دارابجرد اقامت داشت ، رفته بود . وى با سيد احمدخان و ده هزار سپاهش به لار بازگشت . در لار سيد احمدخان او را به مقام جانشين گمبرون برگماشت . وى به اتلام نوشت : « من به زودى با چاپار به گمبرون مىآيم و پيش از اين نامه‌اى به محمد صالح بيگ نوشته‌ام كه مقدمات آمدنم را فراهم كند . شما نيازمندىهاى محمد صالح بيگ را تأمين و او را يارى كنيد . »\r\nدر 22 سپتامبر 1725 نامه‌اى از ميرزا زاهد على شاهبندر پيشين به اتلام رسيد با اين مضمون : « با سپاهى انبوه به لار درآمدم و ديدم كه سپاهيان احمدخان شاملو تقريبا از آنچه مير مهر على انجام داده بود يكه خورده بودند . در 15 سپتامبر مين‌باشى رئيس ابو الحسن را با دو هزار سپاهى براى نابودى دشمن فرستادم و مىخواهم در پايان محرم براى ريشه‌كن كردن دشمن از لار حركت كنم اما براى نابود كردن دشمنان دين سرب و باروت مىخواهم كه در لار نيست چون مىپندارم كه كمپانى هلند سرب و باروت فراوان دارد تقاضا دارم به پاس دوستى كمپانى هلند با خاندان پادشاهى صفوى هر قدر مىتوانيد براى من سرب و باروت بفرستيد و پولش را از شاهبندر گمبرون بگيريد و اگر شاهبندر پول نقد نداشت لطفا نسيه بدهيد تا پس از چند روز بهاى آن را تقديم دارم . »\r\nميرزا زاهد على همچنين نامه‌هائى براى ديلماج شركت هلند ، خاجاتور « 11 » ، و دلال آن اتومشانت « 12 » فرستاد . از اتومشانت خواست كه شكر و آهن به لار بفرستد\r\n\r\n\r\n","description":"","footnote":"\r\n( 11 ) -  Gojatoer \r\n( 12 ) -  Ottumsjant \r\n","page_name":" 40 ","page_number":58},
  {"content":"\r\n\r\nچون اين دو كالا در لار نبود . او مىخواست با آهن تفنگ فتيله‌اى بسازد .\r\nدر 29 سپتامبر اتلام نيز از سوى كاركنان كمپانى هلند در پاسخ به ميرزا زاهد على چنين پاسخ نوشت : « شما خوب مىدانيد كه من اجازهء فروش يا نسيه دادن سرب و باروت را ندارم . » بنابراين ميرزا زاهد على نتوانست او را به دادن سرب و باروت مجبور كند . اما اتو مشانت با پولى كه از شاهبندر گرفت مقدارى شكر و آهن براى او خريد .\r\nدليل يكه خوردن احمدخان شاملو كه در گزارش زاهد على خان ياد شده اين بود كه مير مهر على به سيد احمدخان پيوسته بود اين اخير نيز خود را بيگلربيگى مىخواند و ولى محمدخان او را غاصب و خصم دولت خوانده و يكى از غلامانش را براى جاسوسى نزد او فرستاده بود . مردم دو بخش شده بخشى هواخواه ولى - محمدخان و بخش ديگر خواهان سيد احمدخان بودند هر چند به ظاهر قدرت سيد احمدخان بسيار بيش‌تر مىنمود . به جز نقض عهد و برگشت مير مهر على و پيوستنش به سيد احمدخان جانشين ( نايب الحكومه ) هاى متعدد يا فرستادگان ولى - محمدخان را مردم بيرون رانده بودند چون هيچكس حاضر نبود آنها را بپذيرد .\r\nدر پايان ژوئيه به كرمان خبر رسيد كه مردم يزد افغانان را ناگزير به ترك محاصرهء شهر كرده‌اند و آنان از پيرامون يزد پراكنده شده‌اند .\r\nچون فصل خريد پشم در آغاز نوامبر به پايان رسيده بود آوانس به مدير شركت هلند در گمبرون نوشت : « اجازه دهيد كرمان را ترك كرده و به گمبرون بيايم . تا فصل خريد پشم در سال آينده هفت تا 8 ماه مانده است . در اين حال به سبب خبرهائى كه به ويژه دربارهء تغيير حكام و به طور كلى دربارهء افغان و بلوچ بر سر زبانهاست ، بازرگانى پشم آيندهء خوبى ندارد . البته من عند اللزوم دوباره به كرمان باز خواهم گشت . »\r\nپيتر اتلام در پاسخ اين درخواست آوانس در دهم نوامبر 1725 نوشت : « شما مىتوانى به گمبرون بيايى اما چون فصل خريد پشم آغاز شود ناچار بايد به كرمان بازگردى و بهانهء وجود افغانان و بلوچ‌ها و جز آن پذيرفته نيست . بايد در فصل خريد\r\n\r\n","description":"","footnote":"","page_name":" 41 ","page_number":59},
  {"content":"\r\n\r\nپشم به كرمان روى و تأخير نكنى . »\r\nآوانس در 19 دسامبر 1725 گزارش داد كه : به تازگى مردى به نام سيد احمد خان با سپاهيان فراوان به كرمان آمده است . بيگلربيگى پيشين ولى محمدخان از كرمان گريخته به بم نزد ميرزا ابوالحسن رفت . مردم كرمان با كلانترشان محمد حسين از سيد احمدخان با آغوش باز استقبال كردند و او بسيار از اين حسن استقبال خشنود گشت . و به كلانتر خلعتى گرانبها داده بيشتر كارهاى مهم كرمان را در كف كفايت او گذاشت . گفته مىشد كه نايب پيشين حاجى عباس بيگ براى بى طرف ماندن به قلعهء شهر عقب نشسته است . اما سيد احمدخان به زور قلعه را تسخير و حاجى عباس بيگ را زندانى و اموالش را مصادره كرده است .\r\nهنگام ورود سيد احمدخان به كرمان آوانس در كرمان نبود اما چون زمزمهء آمدن سيد احمدخان بر سر زبانها افتاد با شتاب به كرمان بازگشت تا دربارهء دعاوى شركت هلند ( واك ) با او سخن گويد اما زمانى به كرمان رسيد كه سيد احمدخان با كلانتر شهر براى تسخير قلعهء بم به آن صوب رفته بود . در اين لشكركشى بيشتر دارائى حاجى عباس بيگ را با خود برده و در غيبت خود مردى به نام محمد جعفر بيگ را به نيابت خود برگماشته بود .\r\nچون ماندن آوانس در كرمان به سود واك نبود به مدير شركت هلند خبر داد كه :\r\nمن در 12 دسامبر 1725 كرمان را ترك كردم زيرا حتى در اين زمان غالبا راه براى عبور يك تن هم بسته است و ماندن من در كرمان موجب نخواهد شد كه واك بتواند به گردآورى پشم پردازد ، چون حمل و نقل پشم امكان ندارد . آوانس در 27 ژانويه 1726 با نامه‌اى از نايب سيد احمدخان ، محمد جعفر سلطان خطاب به پيتر اتلام به گمبرون آمد . در اين نامه نايب كالاهاى گوناگونى براى مخدوم خود سفارش داده بود .\r\nدر همين ماه ژانويه سيد احمدخان خود را شاه خوانده به نام خود سكه زد و همهء كارهائى را كه براى مقام شاه لازم است انجام داد . وى ولى محمدخان را زندانى\r\n\r\n","description":"","footnote":"","page_name":" 42 ","page_number":60},
  {"content":"\r\n\r\nكرد اما بعد او را به مقام اعتماد الدولهء خود برگماشت . مقامات مهم ديگر دربارش به قرار زير بودند ،\r\nمحمد جعفرخان / قوللر آغاسى باشى + سپهسالار\r\nمحمد حسين‌خان / ايشك آغاسى باشى\r\nعنايت‌خان / تفنگچى باشى\r\nحسنعلىخان / قورچى باشى\r\nمحمد مؤمن‌خان / ناظر بيوتات\r\nافزون بر آن درباريان بسيار ديگرى نيز داشت ، كوتاه سخن اينكه او را دربارى تمام عيار بود بامنشيان و قاپوچيان و ديگر تجملات . شاهبندر پيشين گمبرون ميرزا زاهد على در شغل خود ابقا شد و شيخ راشد باسعيدى « 13 » ، نايب او گرديد . اما شايع بود كه افغانان در قلعهء لار سر از تن ميرزا زاهد على جدا كرده‌اند .\r\nدر دهم ماه فوريه سال 1726 دو روز پيش از اعلان عمومى نامه‌اى « 14 » از سوى مير مرتضى خفاف « 15 » ايلچى پيشين ايرانى همراه با اسنادى كه براى اعتماد الدولهء دربار كرمان فرستاده شده بود به دست اتلام رسيد . در اين نامه پيشنهاد شده بود كه شركت هلند در دربار كرمان براى خود جاى پائى دست و پا كند . شوراى شركت بر آن شد كه اين مرسوله را پنهانى به كرمان فرستد و در همانزمان نامه‌اى براى شاه و وزيرانش فرستاده از آنان بخواهد كه نسبت به شركت هلند توجه كنند .\r\nدر رقم‌هائى كه در 24 فوريه 1726 به اتلام رسيد ذكرى از امتيازات شركت هلند ( واك ) و حقوق انگليس كه نيمى از درآمد گمركات گمبرون را دريافت مىكرد\r\n\r\n\r\n","description":"","footnote":"\r\n( 13 ) - شيخ راشد رئيس باسعيدى تا زمان مرگش كه در اكتبر 1736 اتفاق افتاد در جزيرهء قشم نقش مهمى را در امور محلى ايفا مىكرد .\r\n( 14 ) - در پشت نامه نقش سياهرنگ مهر ولى محمدخان شاملو پديدار بود . با اين متن لا إله الا اللّه . زندهء عدل و داد شاه چاكر ولى محمد ( واك ، 205 - 269 برگ ) .\r\n( 15 ) - مير مرتضى خفاف در سال 1712 ايلچى ايران در هند بود ، رك : رياض الاسلام ، روابط هند - ايران ، تهران ، 1970 ص 137 .\r\n","page_name":" 43 ","page_number":61},
  {"content":"\r\n\r\nنبود . اتلام انديشيد كه اين تجاهل عمدا براى دريافت هدايائى از شركت هلند صورت گرفته تا بعد از دريافت آن هدايا امتيازات كمپانى را تأييد كنند . اما بر آن شد كه اين تجاهل العارف را ناديده انگارد و حتى اگر بازرگانى كمپانى به ركود كامل دچار گردد .\r\nبنا به اطلاعاتى كه اتلام دريافت كرده بود به نظر مىرسيد كه سيد احمدخان به زندگانى تجمل آميز و وسايل آسايش و تفريح يا آنچه مطلوب پولداران طبقهء متوسط جامعهء ايران است توجهى ندارد . و نيز زياد تندخو و زودرنج نيست بلكه نسبة مردى دادگر و جنگاور ، با داورى درست و 27 يا 28 سال سن . اتلام مىنويسد كه اگر نيمى از اين صفات راست باشد سيد احمد مىتواند آرامش را به سرزمين كرمان بازگرداند . گفته مىشد كه بيست هزار مرد جنگى در زير فرمان اوست . نيز شايع بود كه در نوروز قصد لشكركشى دارد . اتلام اميد داشت كه سيد احمدخان به گمبرون نيايد چون آمدنش براى كمپانى هلند مستلزم هزينهء هنگفتى بود .\r\nتا ماه ژوئيه انگليسىها ، با تقديم كردن هدايائى توانسته بودند در دربار كرمان براى خود جاى پايى دست و پا كنند . آن‌ها هنوز با كرمان مكاتبه داشتند . اتلام اين امر را به سود شركت هلند نمىدانست ، اما كارها را به حال خود رها كرد . در اين اثنا شاه - احمد مكاتبه با اصفهان از راه كرمان را قدغن ساخت و اين دستور يكى از خطوط ارتباطى شركت هلند را قطع كرد .\r\nشايع بود كه شاه احمد به حومهء كرمان رفته و برج و باروى شهر را مستحكم ساخته است . و نيز مىخواست حكومت بم را كه سر بر خط فرمانش نداشت به زير ربقهء اطاعت خود درآورد . پيش از اين گزارش شده بود كه شاه احمد سپاهيان خود را فراخوانده و آنها در جيرفت تقريبا چهل ميلى گمبرون هستند . خبرهاى رسيده از كرمان حاكى از آن بود كه بم سر بر خط فرمان شاه احمد نهاده و سه هزار مرد جنگى به يارى سپاه او گسيل داشته است . هر چند كمپانى هلند از آن بيم داشت كه احمدشاه در راه بازرگانى آزاد آن دشوارىهايى پديد آورد ، اشكالى پيش نيامد . اتلام نوشت :\r\n\r\n","description":"","footnote":"","page_name":" 44 ","page_number":62},
  {"content":"\r\n\r\nبا وجود آوازهء صفات پسنديدهء شاه احمد چيزى در خور ذكر از او نشنيده‌ام جز اينكه دوبار بلوچان را شكست داده و در نهان خانواده‌اش را از قمشه به كرمان آورده است . بنا به اطلاعاتى كه انگليسيان در 26 ژوئيه دادند گفته مىشد كه او از كرمان حركت و قلعهء بم را تسخير كرده است آنگاه كليهء تجهيزات موجود را گرد آورده اطلاعات مشروحى دربارهء گمبرون و به ويژه دربارهء شركت‌هاى اروپائى و دارائى شيخ راشد به دست آورده و آماده است به تن خود به گمبرون آيد .\r\nچاپارانى كه نامه‌هاى واك ( شركت هلند ) را به كرمان مىبردند خبر آوردند كه در دربار جديد به افراط ميگسارى رواج دارد . و اين حاكم نيز مانند همتايان خود به تاراج ، كلاشى و پوست كنى خلايق سرگرم است و مىخواهد به گمبرون بيايد .\r\nاتلام مىخواست آوانس را با ارمغانى ارزنده نزد شاه احمد فرستد تا شركت هلند بتواند با كرمان روابط بازرگانى داشته باشد . افزون بر آن انگليسيان نيز هداياى مهمى براى شاه احمد فرستاده بودند و كمپانى هلند هم مىخواست فرمانى از شاه - احمد براى جواز بازرگانى پشم داشته باشد . اما در نهم ماه مه اعضاى ديگر انجمن مشورتى شركت هلند با اتلام مخالفت نمودند .\r\nدر هشتم مه شاه احمد به اتلام افتخار داد و از او خواست پزشكى براى درمان اعتماد الدوله و دو تن از اعضاى بيمار وزارت عدليه‌اش گسيل دارد . اتلام در 13 مه پاسخ داد كه « اجازه ندارم هيچيك از كاركنان شركت هلند را به بيرون گمبرون بفرستم گذشته از اين پزشكى در گمبرون ندارم . » با اينكه هلنديان مقيم گمبرون بر آن بودند كه هنوز افغانان دست بالاتر را در ايران دارند تأكيد مىكردند كه اين شايعه يقينا راست است كه شاه احمد با زبده‌ترين سپاهيانش آهنگ لار و شيراز را كرده است . گفته مىشد كه افغانان براى اينكه آسان‌تر بتوانند از اصفهان دفاع كنند نيروهاى خود را از اين دو شهر عقب نشانده‌اند .\r\nدر آغاز سپتامبر هر روزه به هلنديان خبر مىرسيد كه شاه احمد افغانان را در نزديكى شيراز شكست داده و اين شهر را از چنگ آنان رها ساخته است . اما اين\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nخبرها كه - صفى ميرزا « 16 » برادر طهماسب ميرزا به شاه احمد پيوسته و شاه احمد فقط مصلحت را خود تاجگذارى كرده تا غيبت شاه طهماسب را جبران كند و در آينده به نفع شاه طهماسب از سلطنت كناره خواهد كرد - از نظر هلنديان بى اعتبار و مشكوك قلمداد شد .\r\nدر 8 سپتامبر 1726 چاپارى كه از كرمان به بندرعباس آمد خبر آورد كه سيد احمد در شيراز بر افغانان غلبه كرده به شادى اين پيروزى سه روز در كرمان چراغانى و جشن - ها و مهمانىها برگزار شده است . اما در ماه سپتامبر از باسعيد و خبرهائى متضاد رسيد .\r\nبر اساس اين خبرها سيد احمد نه فقط پيروز نشده بلكه در 9 / 9 / 26 به سختى شكست خورده است « 17 » . روز بعد چاپارى از دربار كرمان نزد محمد صالح بيگ نايب بندر - عباس آمد و خبر شكست را تأييد كرد . وى دستور يافت كه دربارهء جمعيت و چگونگى وضع دفاعى بندرعباس تحقيق كند زيرا سيد احمد مىخواست اين شهر را تسخير كند . در تقويت شهر محمد صالح بيگ مىبايست از مير مهر على كلانتر تزرگ احمدى يارى گيرد . چاپار نيز خود دربارهء چگونگى شكست سخت سيد احمد سخن‌ها گفت .\r\nافغانان حيله‌گرانه سپاهيان دوازده هزار نفرى احمدخان را به درون قلمرو خود كشاندند آنها پيوسته خود را در سر راه طلايهء سپاه نشان داده مىگريختند و گاه با زد و خورد كوتاهى عقب مىنشستند تا سپاه پيشرو هر چه بيشتر جسارت و اعتماد به نفس بيابد .\r\nاين حيله مؤثر واقع شد سپاه سيد احمدخان در جوش و خروش تعقيب افغانان پراكنده و فاقد سازمان گشت . آنگاه افغانان حمله را آغاز كرده ميمنه و ميسره و قلب سپاهش را شكافته آن را متلاشى ساختند . در اين نبرد افغانان پانزده هزار سوار با شتاب از\r\n\r\n\r\n","description":"","footnote":"\r\n( 16 ) - شايع بود كه صفى ميرزا با هفت هزار مرد جنگى در دشتستان است : « او مى - خواهد به شيراز كه افغان‌ها ضعيف‌ترين نيروى دفاعى را در آن دارند حمله كند . » ( واك 2045 برگ . . . )\r\n( 17 ) - اين توصيف از جنگ با گزارشى كه مرعشى در ص 72 داده مطابقت دارد مرعشى شكست را به بىتجربگى خود سيد احمد و خيانت سردارانش مانند محمد ولىخان و طالب خان نسبت مىدهد كه در نهان با مخدوم خود مخالفت مىنمودند . مرعشى ص 72 - 71\r\n","page_name":" 46 ","page_number":64},
  {"content":"\r\n\r\nاصفهان به ميدان آورده بودند و حال آن كه سپاه سيد احمد با خيانت مواجه شد و از پشت خنجر خورد . قريب صد و پنجاه تن افغان از جملهء مؤخرهء سپاهش بودند كه در زد و خوردهاى اوليه كه در آنها سيد احمد پيروز شده بود به اسارت او در آمده و مورد عفو او قرار گرفته بودند . عمق فاجعه در اين بود كه سپاه سيد احمد كه مىپنداشتند شيراز را در چنگال دارند يكبارگى ريشه كن شدند . سيد احمد توانست با تنى چند از جنگجويان خود از معركه بگريزد و به داراب درآيد . اين خبرها را خيلىها تأييد كردند .\r\nهلنديان داستان آمدن سيد احمدخان به بندرعباس را دستاويزى براى سر - پوش نهادن به رسوائى شكست و حفظ آبروى ريختهء او مىدانستند .\r\nيك خبر ديگر شكست سيد احمدخان را نوع ديگرى گزارش مىداد گفته مى - شد كه زبردست‌خان سپاهيانش را در حومهء شيراز برده و در آنجا سرگرم داشته تا چنين وانمود كند كه در هيچ جنگى شركت نخواهد كرد . مردم شيراز داشت باورشان مىشد كه زبردست‌خان با سيد احمدخان بيعت كرده و براى سيد احمدخان هم اين پنداشت پديد آمده بود و از اين رو بى چشمداشت بروز مخالفتى به سوى شيراز رانده بود . اما زبردست‌خان از كمينگاه خود به سپاه پيشتاز سيد احمدخان تاخت و قلب آن را شكافته حاجى عباس بيگ كوتوال كرمان را با دو يا سه تن ديگر از سرداران بزرگ سيد احمدخان اسير كرده آنها را پنهانى در يك كجاوه « 18 » كه سيد احمد نيز خود در حين نبرد از آن‌ها استفاده مىكرد - به شيراز انتقال داد .\r\nدر 30 سپتامبر 1726 يك شاطر انگليسى از داراب خبر آورد كه سيد احمد خان پس از شكست نيروهاى كمكى از كرمان دريافت داشته است پيش از اين نيز در ناحيهء داراب دو تا سه هزار مرد جنگى گرد كرده چنان كه اينك شش تا هفت هزار سپاهى دارد . و با پشت گرمى ايشان باز آهنگ تسخير شيراز دارد .\r\nدر اين زمان شايعات ديگرى بر سر زبانها بود از جمله گفته مىشد صفى ميرزا\r\n\r\n\r\n","description":"","footnote":"\r\n( 18 ) -  Porte - Chaise \r\n","page_name":" 47 ","page_number":65},
  {"content":"\r\n\r\nيكى ديگر از مدعيان پادشاهى خاندان صفوى خود را شاه خوانده و شيراز را تسخير كرده است .\r\nدر صفوف پشتيبانان سيد احمد نيز رخنه‌هائى پديد شده بود . چنين مىنمود كه ولى محمدخان اعتماد الدوله‌اش ، او را ترك كرده و براى گردآورى سپاه به جايگاهى در ميان يزد و كرمان رفته و ادعا نموده است كه از سوى شاه صفى مقام بيگلربيگى يافته است .\r\nبه نظر مىرسيد كه افغانان پس از متلاشى ساختن سپاه سيد احمدخان با زندانيان خود خوشرفتارى مىكنند در 15 اكتبر خبر رسيد كه زبردست‌خان سركردهء افغان به اسيران ايرانى اجازه داده كه به خانه‌هاى خود بازگردند و به هر يك از آنها يك من ( 5 تا 9 كيلوگرم ) غله و يك محمودى هزينهء سفر داده است . نيز به آنها اندرز داده كه نسبت به پادشاه خود خدمتگارى وفادار باشند .\r\nنقشه‌هاى سيد احمدخان براى تسخير شيراز ناكام ماند و در 17 نوامبر خبر رسيد كه او مىخواهد به بندر عباس بيايد و اين مطلب را در سپتامبر طى نامه‌اى به محمد صالح بيگ اطلاع داده بود . ظاهرا وى بار ديگر با شش هزار مرد جنگى خود در نبردى ديگر شكست خورده و توانسته بود تنها با دوازده تن از همراهان خود ، شبانه همچون دزدى خود را به كرمان برساند .\r\nاما با رسيدن اين خبر كه زبردست‌خان با چهار هزار سپاهى براى يارى اشرف - شاه در نبرد با تركان از شيراز به اصفهان رفته است سيد احمدخان جان تازه‌اى يافت و بر آن شد كه بار ديگر آهنگ تسخير شيراز كند .\r\nدر شش مارس 1727 نامه‌اى از رودان به محمد صالح بيگ رسيد حاكى از اينكه سيد احمد و سپاهيانش مايهء آزار همسايگان خود شده‌اند . گفته مىشد كه سيد احمد مىخواهد سلطان محمد ميرزا يكى از مدعيان پادشاهى صفوى را اسير كند و مىخواهد نيمى از سپاه خود را مأمور تحقق اين هدف كند . و نيم ديگر قرار است كه نواحى اطراف را تسخير كنند . معلوم نبود اينها سپاهيان سيد احمدند يا نه همين\r\n\r\n","description":"","footnote":"","page_name":" 48 ","page_number":66},
  {"content":"\r\n\r\nقدر معلوم بود كه روستائيان آن حوالى در سختى و آزار به سر مىبرند زيرا خبرهاى رسيده از شميل نشان مىداد كه همهء مردم آنجا سرگرم بستن اثاث و بار و بنهء خود هستند و به قلعهء شميل يا در زير باروهاى آن پناه مىبرند .\r\nوضع سيد احمدخان از بد هم بدتر شد ، زيرا طهماسب ميرزا او را فراخوانده بود تا گزارش كارهايش را تقديم دارد . كمترين خطايش اين بود كه طى فرمانى برساخته به نام شاه طهماسب خود را حاكم سراسر جنوب ايران خوانده بود . سيد احمدخان كه مىترسيد غصب حكومت پادشاهى بىپادافراه نخواهد ماند فرمان طهماسب ميرزا را ناديده گرفته و در كرمان ماند شاه طهماسب كه پس از منقاد ساختن ملك محمودخان و مشهد وضع خود را سخت استحكام بخشيده بود به حاكم يزد فرمان داد كه جنگ عليه سيد احمد را آغاز كند .\r\nحاكم يزد به سبب نزديك بودن افغانان ترجيح داد كه در يزد بماند اما به پسر خود ميرزا فخرالدين مأموريت داد كه فرمان شاه را اجرا كند . سيد احمدخان كه از نزديك شدن سپاه فخرالدين آگاه شد سپاهى به سركردگى مخلص خان به نبرد او فرستاد در اين جنگ سپاه سيد احمدخان شكستى سخت خورد و گفته مىشد كه نيمى از آنها از دست رفته و باقيماندگان به كرمان گريخته‌اند . ميرزا فخر الدين در سه ميلى كرمان با سپاه ديگرى از سيد احمدخان كه سركرده‌اى ديگر داشت روبرو شد و آن را نيز ناچار به عقب نشينى كرد . پس از اين شكست‌ها سيد احمد بر آن شد كه به تن خود سپاه را رهبرى كرده بر دشمن مهاجم بتازد . در پى نبردى سخت مقاومت او نيز در هم شكست و با اندك ياران خود به شهر بازگشت . او تنها دو روز ديگر در كرمان ماند . در 27 مارس 1727 ميرزا فخر الدين به پيشروى پرداخت سيد احمد و كلانتر كرمان كه او نيز از مؤاخذه شدن در هراس بود به قلعهء شهر پناهنده شدند . پس از محاصرهء كوتاه قلعه ، سيد احمد تسليم و به دربار شاه طهماسب آورده شد . ناظر بيوتاتش شرايط تسليم و انقياد او را ترتيب داده بود .\r\nهلندىها چند ماهى از سرنوشت سيد احمد بى خبر ماندند و پنداشتند كه روزگار او به سر آمده است . مدير كمپانى هلند در بندرعباس در وصف او گفت : سيد احمد يكى از بهترين جنگجويان خانه بدوش بود زيرا كه او ( دست كم ) دو بار كوشيد شكم\r\n\r\n","description":"","footnote":"","page_name":" 49 ","page_number":67},
  {"content":"\r\n\r\nحكومت افغان ، / شيراز / را به درد تا سر آن حكومت / اصفهان / و بخش‌هاى زيرين پيكرش / گرمسيرات / سقوط كند يا دست كم به « گيجى » دچار شود .\r\nدر نزديكيهاى پايان سال 1727 هلنديان خبر يافتند كه شاه طهماسب سيد احمد خان را بخشوده و او سيستان را براى شاه تسخير كرده است . در اين زمان باور بر اين بود كه سيد احمد با سپاهيانش به كرمان بازگشته است .\r\nدر جمعه 24 اكتبر 1727 به زاهد علىخان والى بندرعباس خبر رسيد كه سيد احمدخان با دوازده هزار سپاهى تا ناحيهء تزرگ احمدى پيشروى كرده است . گفته مىشد كه از جانب شاه طهماسب دستور دارد كه بندرعباس را براى شاه تسخير و اداره كند . اما هلنديان اين شايعه را نيز يكى ديگر از دروغهاى بسيارى مىدانستند كه ايرانيان دربارهء فعاليت‌هاى شاه طهماسب بر سر زبانها انداخته‌اند . اما دو روز بعد مترجم كمپانى هلند اين خبرها را تأييد كرد و خبر داد كه سيد احمدخان از روستاى شميل گذشته نزديك آبادى ناى بند (  Naiban  ) است و بنابراين لازم است انجمنى براى استقبال از وى تشكيل شود چون اتلام با چند تن از مشاورانش براى آوردن آب به گنو - (  Ginauw  ) رفته بود . در 21 اكتبر بازرگان پالوس هامل « 19 » جانشين او دستور داد تا اسبها را زين كرده برنشينند و براى ديدار سيد احمد به آبادى نخل ناخدا در يك تا پنج ميلى خاورشهر بروند . وى پيش از حركت دستور داد كه بيست و يك تير توپ به عنوان سلام نظامى شليك شود . سيد احمد در پاسخ احوالپرسىها و تعارفات كاركنان كمپانى هلند فقط گفت « خوب » و به سوى باغ كمپانى هلند « بويتنزرگ « 20 » » اسب راند و در اينجا خانه گرفت . آنگاه هامل از سيد احمد پرسيد كه « آيا با من كارى داريد ؟ » سيد احمد پاسخ داد : نه من امشب اينجا استراحت كرده فردا صبح به بندرعباس مىآيم ! فردا بامدادان پيش از ظهر ، هامل و همراهانش برنشستند تا از سيد احمد در\r\n\r\n\r\n","description":"","footnote":"\r\n( 19 ) -  Paulus Hamel \r\n( 20 ) - بويتنزرگ  Buitenzorg Care free Sans Souci  آرام جاى فارغ البال ، خوشحال\r\n","page_name":" 50 ","page_number":68},
  {"content":"\r\n\r\nنيمه راه بندرعباس ناى بند (  Naiban  ) استقبال كنند . سيد احمد در پاسخ احوالپرسى و تعارفات معمول كاركنان كمپانى هلند فقط گفت : « البته ! البته ! » آنگاه با سواران خود به شهر درآمد . گروه او عبارت بودند از : سيد احمدخان بيگلربيگى و سپهسالار ( به قول خودش ) كه بنا به گفتهء هلنديان راستى را مردى خوش ريخت بود نزديك سى سال عمر داشت سوار بر اسبى زيبا ، زرين زين و لگام و دهنه مىخراميد و در طرف راستش طبلى خرد با قداره‌اى زرنشان قرار داشت جامه‌اى آراسته پوشيده بود و انبوهى عظيم از شاطران گرداگردش را فراگرفته بودند . و پيشاپيش موكبش دختران رقاصه ، طبالان ، شيپورچيان ، بوق و قره نى نوازان روان بودند .\r\nده تا دوازده شتر بازنبورك ( توپ كوچك ) بار شليك‌كنان به دنبال داشت .\r\nهمراهان وى تشكيل مىشدند از بيرق‌هاى كوچك ، مردان نيزه دار ، زره‌پوش با كلاه خودهاى نقرگين و مردان يكپارچه آهن پوش . هم سواران و هم پيادگان سپاهش راستى را خوب مسلح بودند .\r\nچون اين سپاه به جايگاه نمايندگى هلند رسيد بيست و يك تيرتوپ و سه تير تفنگ فتيله‌اى از پادگان شليك شد و كشتى هلندى اسغراولاند « 21 » از لنگرگاه خود نوزده تير به عنوان سلام نظامى خالى كرد .\r\nمردم شهر با گرمى و هلهله كنان از سيد احمدخان استقبال كردند . او براى نشان دادن ناخشنودى خود زاهد علىخان و محمد صالح بيگ را ناگزير ساخت كه فاصلهء درازى را در كنار اسبش پياده راه روند . وى به خصوص از زاهد علىخان ناخشنود بود . تنها جنبهء مثبتى كه هلنديان در ورود سيد احمدخان مشاهده كردند اين بود كه فقط جلوداران هلنديان مجاز بودند كه با جلوداران سيد احمد در يك صف حركت كنند . انگليسيان از اين رفتار چنان برآشفتند كه با سيد احمد تا آخر راه يعنى جايگاه اقامتش بر خلاف مرسوم همراهى نكردند و از ميانهء راه بازگشتند .\r\nفرداى آن روز ( 29 اكتبر ) بندرعباس دريافت كه حاكم تازه‌اى آمده است .\r\n\r\n\r\n","description":"","footnote":"\r\n( 21 ) -  Sgraveland \r\n","page_name":" 51 ","page_number":69},
  {"content":"\r\n\r\nيكى از قوللران كه با او نقض عهد كرده بود از قضا به دست سيد احمدخان گرفتار آمد و او سر از تنش جدا كرده جنازه‌اش را براى عبرت اهالى به ديوار قلعهء شهر آويخت .\r\nدر همين حال زاهد علىخان را به زندان افگنده همهء دارائىاش را مصادره كرد و محمد صالح بيگ هنوز مغضوب بود .\r\nاو همچنين در بازار توسط جارچيان اعلام نمود كه دكانداران چه خرده فروش چه عمده فروش مىتوانند مانند پيش به دكانهاى خود بازگشته به فروش كالاهاى خود پردازند . و چنانچه كار خلافى مشاهده كردند تنها نزد سيد احمد آمده عرضحال دهند ، حتى اگر شكايت راجع به چيزى باشد كه فقط يك دينار بيارزد عدالت اجرا خواهد شد .\r\nانگليسيان در 30 اكتبر به ديدار سيد احمد رفتند و ديدند كه طرز رفتارش با آنها چنانست كه پندارى در شمار رعاياى اويند نه اروپائى و از دوستان او . زيرا كه سيد احمد كه در صف نعال نشسته بود انگليسيان را همانجا نشانيد و فقط قهوه و گلاب و نبات به آنها تعارف كرد و پس از لحظاتى چند آنها را مرخص ساخت . اتلام كه پسين - هنگام روز 30 اكتبر بازگشته بود مترجم خود را نزد سيد احمدخان و مشاور با نفوذ او فرستاد تا از عنايت و دوستى او نسبت به شركت هند خاورى هلند دلگرم و مستظهر گردد . انگليسيان نيز همين كار را كردند و دو تن از نديمان نزديك سيد احمد از سوى او براى بازديد انگليسيان به جايگاه نمايندگى آنها آمدند . انگليسيان در همين وقت با استفاده از اين فرصت توپهاى خود را شليك كردند تا وانمود كنند كه به افتخار زاد - روز مدير شركت هند خاورى انگليس شليك كرده‌اند .\r\nسيد احمدخان در انتظار حملهء افغانان بود چون در يكم نوامبر 1727 همهء صنعتگران به ويژه آهنگران و درودگران را زير فشار گذاشت تا در خدمت او لوازم جنگى ، عراده‌هاى توپ مستقر بر باروها و قلعهء شهر را تعمير كنند . او دستور داد كه به جاى وسايل تعمير ناپذير ابزارهاى تازه‌اى بسازند .\r\n\r\n","description":"","footnote":"","page_name":" 52 ","page_number":70},
  {"content":"\r\n\r\n\r\nآغاز يادداشتهاى روزانه\r\n\r\nنوامبر\r\nشنبه يكم نوامبر ، امروز مدير شركت هند خاورى هلند به سى و هفت سالگى گام مىنهاد . از آنجا كه زاد روز مدير تا حدى در شهر شناخته بود و نيز به سبب اوضاع كنونى شهر تنها جشنى مختصر برپا شده بر فراز كشتى اسغراولاند پرچم‌هائى برافراشتند و بامدادان هنگام دميدن آفتاب و هنگام فرو شدن آفتاب آتش‌هائى برافروختند .\r\nسيد احمدخان هر صنعتگرى را كه در شهر يافته مىشد به ويژه آهنگران و درود - گران را زير فشار گذاشت تا ابزارها و عراده‌هاى توپ مستقر بر باروها و حتى در شهر را هر چه بيشتر تا آنجا كه ممكن است تعمير كنند و به جاى ابزار تعمير ناپذير نمونه‌هاى جديدى بسازند .\r\nبنا به خبرى كه از اصفهان رسيده ( راست يا دروغ آن را هنوز نمىدانيم ) شاه اشرف بار ديگر با سپاهى عظيم عليه تركان لشكركشى كرده و پيش از حركت دستور داده تا سر از تن شاه مخلوع سلطان حسين جدا كنند . بايد در انتظار تأييد بيشتر اين رويداد بود .\r\nسيد احمدخان چندين بار كسى را نزد مدير شركت هلند فرستاد تا پارچهء كامريك « 22 » بگيرد . اما چون جناب مدير نداشت هر بار اظهار تأسف مىنمود .\r\nيكشنبه دوم ، مدير شركت هلند آگاهى يافت كه سيد احمدخان برآنست كه از ما و انگليسيان نخست با ملايمت و اگر نشد با زور مبلغى پول بگيرد . او ( گويا مى - خواست اين پنداشت را در مردم پديد آورد كه مردى عتابگر است ) چند بار توپهاى ( 76 ، 3473 ) قلعه و باروها را شليك كرد . و نيز به سپاهيان خود دستور داد كه در پيرامون جايگاه نمايندگى هلند مسلحانه گشت بزنند . و در برخى از اين موارد چنين مىنمود\r\n\r\n\r\n","description":"","footnote":"\r\n( 22 ) -  Kamerijk  كامريك شهرى است در بلژيك كه توليدات نساجى آن مشهور بوده است .\r\n","page_name":" 53 ","page_number":71},
  {"content":"\r\n\r\nكه گويا قصد اصلىاش عتابگرى و تشر زدن است . افزون بر اين همهء اثاث گرانبهاى ميرزا مرتضى نمايندهء دربار مغول را از گمركخانه تحويل گرفته هر روز از آنها استفاده مىكرد . دربارهء اين نماينده چندين بار در اينجا به ويژه در آخرين روزنامه سخن گفته شده ( رك : دفتر نامه‌هاى وارده از آنجا كه تاريخ 13 فوريه و 10 دسامبر 1726 را دارد ) و حتى در نامهء 10 دسامبر 1727 به سورت و نيز نامه‌هائى كه كاركنان آنجا براى ما فرستاده‌اند و نامه‌هائى كه خود ميرزا مرتضى نوشته است . آدم مىبيند كه آدم‌هاى سيد احمدخان با اثاث البيت ميرزا مرتضى فيس و افاده مىفروشند تو گوئى كه ايشان مالك اصلى اينها هستند .\r\nدوشنبه سوم ، مدير شركت هلند به همراهى آقايان هامل « 23 » و ميخيلس « 24 » ( ديگر اعضاى شوراى شركت هلند به سبب بيمارى در جشن شركت نكردند ) به يك ديدار تشريفاتى و نيز براى خير مقدم گوئى به سيد احمدخان رفتند . به اينان بيش از همسايگان انگليسى ما احترام گذاشتند و ديدند كه جناب رئيس ما را بر نيمكتى در دو گامى خان نشاندند ( با اينكه خان لحظه‌اى پيش بيهوده كوشيد كه جناب رئيس سر برهنه نزد او نشيند ) سپس از اينان مؤدبانه و به شيوهء ايرانيان با قهوه ، گلاب و نبات پذيرائى شد .\r\nهنگام صرف اينها جناب رئيس ما خود به پارسى ( پشت صفحه 3474 ) با سيد احمد خان سخن گفت . خان در ضمن اين گفتگو يادآور شد كه من به عنوان يك دوست شركت هلند به اينجا آمده‌ام و در موقع مقتضى اين دوستى را نشان خواهم داد . اگر جناب رئيس بدگوئى مرا از كسى به زيان خود بشنود نبايد به آن گوش دهد و بايد در همهء كارها به من اعتماد كند و جز آن ، آنگاه با خداحافظى اين ديدار به پايان رسيد .\r\nسه‌شنبه 4 ، برخى از نزديكان مهم خان امروز صبح اتومشانت « 25 » دلال شركت هلند را فراخوانده از او ارمغان‌هاى گرانبها و مقدارى كالاهاى ناياب خواستند و به زور وادارش كردند كه وعدهء تحويل آنها را بدهد . او كه مىديد راهى براى انجام اين\r\n\r\n\r\n","description":"","footnote":"\r\n( 23 ) -  Hamel \r\n( 24 ) -  Michielsz \r\n( 25 ) -  Ottumsjant \r\n","page_name":" 54 ","page_number":72},
  {"content":"\r\n\r\nدرخواست‌ها وجود ندارد در حيرت و سرگردانى كوشيد با بهانه‌هاى گونه‌گون خود را معذور دارد و آنگاه بازداشت شد چون اين خبر به گوش رئيس شركت هلند رسيد در زمان شكايتى به اين آقايان تسليم كرد و خواست كه دلال شركت هلند را آزاد كنند و گرنه جريان اين زورگوئى بى سابقه را به گوش خان رسانده دادخواهى خواهد كرد و جز آن . در نتيجهء اين كار اتومشانت آزاد شد و به جايگاه نمايندگى نزد ما آمد و اجازه يافت كه با برادرش در همين جا بماند تا از چنان رويدادهاى تبه‌كارانه‌اى در امان ماند ، با اين شرط كه خود نيازمنديها و آذوقهء خودشان را فراهم كنند ( پشت برگ 3474 )\r\nچهارشنبه 5 ، سيد احمدخان آگهى يافت كه انگليسيان مبلغى پول از شيخ راشد در باسعيدو ، به زور يا به لطائف الحيل اخاذى كرده‌اند . وى بر آن شد كه اين پول را باز پس گيرد و از آنها خواست كه آن را مسترد دارند . و تهديد كرد كه اگر باز پس ندهيد به زور آن را خواهم گرفت .\r\nافزون بر اين خان مزبور كارش تنها اين بود كه همه روزه مردم را بازداشت كرده از آنها اخاذى كند .\r\nپنجشنبه 6 ، امروز پيش از ظهر خان با سواران و پيادگان و انبوهى از همراهان با شكوه تمام از سراسر شهر بازديد كرد . همانند زمان ورودش به شهر در روز 28 ماه گذشته چون از برابر جايگاه شركت هلند مىگذشت 21 تير توپ شليك شد .\r\nجمعه 7 ، مخلص بيگ نايب كنونى خان با يك قوللر مهم ديگر خان به نام لاچين - بيگ و چند تن از نزديكان دون پايه‌تر او از سوى خان به بازديد مدير شركت هلند آمدند .\r\nاينان اگر مشروبات الكلى را بر آنچه معمولا در مهمانىهاى ايرانيان آورده مىشود ترجيح نمىدادند و تقاضاى مشروبات الكلى نمىكردند يقينا ما براى آنها نمىآورديم .\r\nاما چون تقاضا مىكردند مدير ما براى آنها كنياك آورد . اينان با رغبتى بس افزون‌تر از يك فنجان قهوه يا گلاب كه در مذاق آنها خيلى بيمزه بود كنياك را نوشيدند . پس از صرف مشروب ، اين نادانان به اندازهء يك خوك هم ادب از خودشان نشان ندادند\r\n\r\n","description":"","footnote":"","page_name":" 55 ","page_number":73},
  {"content":"\r\n\r\nچون به محض اينكه چند جام كنياك نوشيدند بىگرفتن اجازهء مرخصى بيرون رفتند .\r\nاما هنوز آنقدر ادب داشتند كه براى بازديد از كشتى ما اجازه بخواهند . مدير شركت هلند نمىتوانست با اين درخواست مخالفت كند بىآنكه موجب رنجش آنها گردد اينست كه مانند دفعات پيش به آنها اجازهء بازديد از كشتى را داد .\r\nشنبه 8 ، دانسته شد كه زاهد علىخان باز مانند پيش ميرزا شده و مىگويند از زندان آزاد گشته ، مىخواهند خلعتى به او دهند و نيز به مقام شاهبندرى اين بندر گماشته خواهد شد .\r\nگفته مىشود كه خان مىخواهد بر گرداگرد شهر بارويى بسازد و همهء خرابى - هاى برج و باروهاى شهر را تعمير كند . نيز در هشتصد تا نهصد گامى شركت هلند دژ ديگرى خواهد ساخت وى نيز همه روزه برخى از بزرگان بانيان‌ها را دستگير و زندانى مىساخت هر يك از اين دستگير شدگان مىبايست مبلغى پول كفاره بدهد تا آزاد شود يكى 6 ديگرى 5 سومى 4 و جز آن تا يك و حتى نيم تومان پول از اينها گرفته مىشد .\r\nآنان كه پول داشتند مىپرداختند اما تهيدستان به سختى شكنجه مىگشتند و به نحو رقت‌آورى با آنها رفتار مىشد . ( پشت برگ 3475 ) مهمانان ديروزى كه مىخواستند به بازديد از كشى اسغراولاند بروند امروز عصر داخل كشتى شده و آنقدر مهربان بوده‌اند كه رويهمرفته تنها هفت و نيم شيشه الكل را نوشيده‌اند . افزون بر اين سركردهء آنان از فرط ميگسارى و مستى ناچار شده شب را در كشتى بماند . اما متصدى اين روزنامه و ديلماج شركت هلند كه به عنوان راهنما با آنها به كشتى رفته بودند امروز پسين - هنگام ديرگاه با برخى ديگر از اين نادانان كرمانى به ساحل آمدند و به مدير شركت گزارش دادند كه مردى كه شب در كشتى مانده بود نخست به ساحل آمد ولى دوباره به كشتى بازگشت .\r\nيكشنبه 9 ، امروز ما حساب كرديم كه هفده تن از بانيان‌هاى زندانى هر يك براى پرداخت مبلغى بازداشت شده‌اند و گاه براى پرداخت آن پول با خشونت با آنها رفتار مىشود . مخلص بيگ نيز كه ديروز در كشتى اسغر اولاند مانده بود امروز\r\n\r\n","description":"","footnote":"","page_name":" 56 ","page_number":74},
  {"content":"\r\n\r\nبه ساحل آمد و در زمان سوار بر اسب به سوى خانهء خود راند .\r\nدوشنبه 10 ، دلال متوفاى انگليسى ناچاجترا « 26 » كه دارائىاش به دست وكيلش ناچازنكر « 27 » افتاده است يكهزار و پانصد تومان به حاكم پيشين يعنى همين ميرزا زاهد على بدهكار بوده ( دليل اين بدهى به درستى معلوم نيست ) است . داستان اين بدهى نيز به عرض سيد احمدخان رسيده و او بدهى مزبور را از وكيل نامبرده مطالبه مىكند و وكيل با رنج و جان كندن تاكنون توانسته انگليسيان يا دست كم مدير شركت انگليس آقاى دريپر « 28 » را وادار به مداخله كند و مدير قول داده كه هر چه زودتر اين وام پرداخت مىشود .\r\nاكنون دانستيم كه ميرزا زاهد على نمىخواهد پيش از آنكه دست كم بخشى از اموال مصادره شده‌اش را به او بازگردانند از بازداشتگاه خود بيرون آيد وى گفته با دست تهى و بىچيزى نمىتواند خود و خانواده‌اش را تكفل كند بهتر است او را آزاد گذارند تا مطابق شئونات خود عمل كند اينست كه ترجيح مىدهد همينجا بماند .\r\nخان به او پيام داد كه مىتوانى در زندان بمانى و او با رغبت پذيرفت .\r\nسه‌شنبه 11 ، گفته شد كه شهريار ميناب فقط با ده تن به شهر آمده تا به سيد احمد خان اظهار انقياد كند .\r\nچهارشنبه 12 ، به نظر مىرسد كه سيد احمدخان در اجراى نقشه‌هاى دفاعى خود جدى است زيرا كه دستور داده دژى كهن را كه تقريبا در ميان شهر و دقيقا همسطح جايگاه نمايندگى هلند قرار گرفته تعمير كنند و مىخواهد توپها و وسايل جنگى ( پشت برگ 3476 ) را در آن مستقر سازد . گذشت زمان نتيجه را معلوم خواهد كرد .\r\nپنجشنبه 13 ، مردى رازدار پنهانى نزد مدير شركت آمد و گفت كه از ناظر سيد احمدخان به نام آقا رضا ( كه پيشترها در خدمت نور اللّه‌خان بدنهاد بوده و در همان\r\n\r\n\r\n","description":"","footnote":"\r\n( 26 ) -  Nacha Tjettera \r\n( 27 ) -  Nacha Zancar \r\n( 28 ) -  Mr DraPPer \r\n","page_name":" 57 ","page_number":75},
  {"content":"\r\n\r\nزمان آگاهىهاى بسيارى از امور شركت هلند به دست آورده است و نيز دوست من است . ) خبرهاى مهمى آورده‌ام . اين خبرها كمابيش به قرار زير بود :\r\nهلنديان مقدارى شركت خود را تقويت كرده‌اند اما اگر براستى قدرت دارند چرا در هنگام نياز آن را نشان نمىدهند . چه اجحافاتى از يعقوب سلطان « 29 » تحمل كردند و چه پاداشى يافتند ؟ چه پول هنگفتى را در اصفهان از دست دادند و در اين باره چه كرده‌اند ؟ اينجا ما در پى پول به سر مىبريم ( و آنها مىتوانند از آن مطمئن باشند ) زيرا در اين فرصت يك‌بار مىتوانند نشان دهند كه چند مرده حلاج‌اند و جز آن . جناب رئيس شركت هلند از اين مرد به خاطر دادن اين آگاهىهاى مهم سپاسگزارى كرده خواست كه باز هم از اين خبرها براى او بياورد .\r\nسيد احمدخان تمام سفاين دريا را زير فشار گذاشت تا براى او سنگ آهك و ساير مصالح ساختمانى حمل كنند بنايان ، درودگران و ديگر صنعتكاران زمان درازى در خدمت او بوده‌اند و حتى اكنون نيز اجازه ندارند كه پيش از اتمام كار سيد احمدخان براى كس ديگرى كار كنند .\r\nجمعه 14 ، كلانتر رودان در نهان به مدير شركت هلند اخطار كرد كه آينده‌نگر و ( 3477 ) مواظب باشد چون ممكن است سيد احمدخان از او نيز بيگارى و جز آن بخواهد . جناب مدير از اخطار مؤدبانهء كلانتر سپاسگزارى نمود و گفت من پيوسته مواظبم نيز مىدانم كه آدم با دوستانش ارتباط دارد نه با دشمنانش .\r\nامروز انگليسيان پيشكش بزرگى به سيد احمدخان دادند و پس از بررسى و تحقيقات و غيره . . . دانستيم كه آن پيشكش شامل ارقام زير بوده است :\r\nسه دستگاه توپ كوچك - چهار قواره پارچه ، ده دستار با ارزش‌ها و كيفيات گونه‌گون ، 9 عدل شكر بنگالى هر عدل برابر بيست من تبريز ، 13 قواره پارچهء بى -\r\n\r\n\r\n","description":"","footnote":"\r\n( 29 ) - يعقوب سلطان يكى از فرماندهان زيردست لطفعلىخان داغستانى بود كه در آوريل 1718 جايگاه نمايندگى هلند را محاصره كرد تا بدينوسيله هلندىها ناگزير به - قرص دادن يك كشتى به او شوند .\r\n","page_name":" 58 ","page_number":76},
  {"content":"\r\n\r\nزر يا سيم ، يك قواره از قطنى ضخيم سورت ، دو قواره پارچهء زرين چينى ، ده قواره چيت ظريف بافت صدر سپاتنم « 30 » يا ساحل كوروماندل « 31 » .\r\nخان به ناظر خود دستور داده بود كه اين ارمغان‌ها را به انبار ببرد گويا آنها را دست كم گرفته چون به ندرت بر آنها نگريسته است .\r\nشنبه 15 ، ميرزا زاهد على كه هنوز زندانى است از زندان براى رئيس ما در نهان درود فرستاده و گفته : « جناب رئيس به چربزبانى و سخنان نرم و وعده‌هاى سيد احمدخان و آدم‌هايش فريفته نشويد زيرا اينها براى خام كردن شماست » او حتى ( پشت برگ 3477 ) با دليل اظهار ترديد كرده بود كه : از خانهء بازرگان باشى كه غالبا نامش برده شده تونلى به سوى حياط برج و باروى ما كنده مىشود تا استحكامات ما و هر چه پيرامون آنست را هرگاه بخواهند ، منفجر سازند . افزون بر اين تداركات ديگرى ديده‌اند كه آشكارا خصمانه است و سخت كوشيده‌اند كه اينها را از چشم من نهان دارند اما چون گهگاه آنها كاملا به اين كارها پرداخته‌اند از آن بو برده‌ام .\r\nرئيس ما صميمانه‌ترين درود خود را براى ميرزا زاهد على فرستاد و از دادن اين اطلاعات كه نشانگر دوستى صميمانهء اوست سپاس گفت و در عين حال اين آگاهىها را براى بررسىهاى بيشتر پذيرفت .\r\nيكشنبه 16 ، سخت شايع بود كه بلوچان در راهند و به اينجا مىآيند اما به نظر مىرسيد كه اين شايعات بى اساس باشد . با وجود اين به دستور رئيس شركت احتياط - هاى لازم اندك اندك انجام شد و نيازمنديهاى زندگانى مانند آب آشاميدنى ، هيزم و جز آن پيوسته به جايگاه نمايندگى هلند آورده مىشد تا چنانچه محاصره ، حمله ، يا رويدادى از اين دست پيش آيد مجهز باشيم . جناب رئيس به مقامات كشتى اسغر اولاند دستور داد كه دو يا چهار دستگاه توپ هشت پوندى را با نيمى از گلوله‌هائى كه از اين كاليبر توپ در كشتى دارند به آهستگى به ساحل بفرستند . او همچنين شايع ساخت كه\r\n\r\n\r\n","description":"","footnote":"\r\n( 30 ) -  SadrasPatnam \r\n( 31 ) -  The Coast \r\n","page_name":" 59 ","page_number":77},
  {"content":"\r\n\r\nسه كشتى از كشتىهاى شركت هلند به لنگرگاه مسقط رسيده و آهنگ بندرعباس دارند .\r\nدوشنبه 17 ، توپهاى هشت پوندى آهنى را كه ديروز از آنها ياد كرديم امشب آدم‌هاى خودمان با لوازم مربوط به جايگاه نمايندگى هلند آوردند . و اين كار را با حداقل سر و صدا و با آهستگى بسيار انجام دادند .\r\nبه درخواست دلال شركت هلند برخى از هواخواهان بيم زدهء اين شركت به دستور مدير اجازه يافتند كه با همان شرايطى كه پيش از اين ياد شده به جايگاه نمايندگى هلند درآيند . اين اجازه تا حدى براى آن داده شد كه آنها در آينده براى شركت هلند بهتر كار كنند و نيز براى آنكه اين آقايان اظهار داشتند كه انگليسيان چند روز پيش همين كار را كرده و اجازه دادند كه بانيان‌هاى خودشان به شركت انگليس وارد شوند .\r\nسه شنبه 18 ، شهريار ميناب با كلانتر رودان و پسر كلانتر شميل به نام قورچى سالم ( كه به ترتيب با چندين مرد به گمبرون آمده بودند ) با يك يوزباشى هرمزى به نام رضا قلى بيگ امروز پيش از ظهر به نمايندگى از سوى سيد احمدخان و نيز از سوى خودشان به ديدار مدير شركت هلند آمدند . به جز سخنانى كه از هر درى رفت گفت و شنيد دربارهء خان بود و اينكه هلندىها نبايد به شايعاتى كه دربارهء مقاصد خان نسبت به آنها بر سر زبانهاست اعتماد كنند چرا كه اين شايعات توسط افراد ناآگاه پخش مىگردد . ( شك نيست كه سبب بروز اين شايعات آشكار شدن اقدامات احتياطى ما بود ، هر چند اين كارها به قدر امكان در نهان و به آهستگى صورت گرفته بود . ) افرادى كه نمىبايست در اين امور مهم دخالت كرده پاى از گليم خود فراتر نهند و جز آن . جناب رئيس پاسخ داد ( پشت برگ 3478 ) كه : من نيز بر همين باورم به ويژه كه مىدانم دليلى براى ظنين بودن ما وجود ندارد و من سخت از خان خاطر جمع مىباشم .\r\nآنان باز به سخن پرداختند كه : جناب رئيس بايد به لطف و دوستى خان دلگرم باشند ميانهء خان با شما خوبست و هيچ انديشهء بدى در سر ندارد . ما همگان به جرأت به شما اطمينان مىدهيم كه خان نيكخواه شماست و جز آن . از محبت و توجه اين آقايان\r\n\r\n","description":"","footnote":"","page_name":" 60 ","page_number":78},
  {"content":"\r\n\r\nنسبت به امور شركت هلند سپاسگزارى شد . اما مدير شركت هلند كه مىخواست اين وعده‌هاى خوش را يك بار هم كه شده آزمايش كند به شهريار ميناب گفت : « ممكن است لطفا هر چه زودتر كارى كنند كه همهء سپاهيان با بار و بنه‌شان خانهء بازرگان باشى را ( كه در 14 تا 15 گامى شمال خاورى شركت هلند است ) تخليه كنند اين درخواست يكى براى اينست كه اين خانه نزديك شركت هلند است . و ديگر اينكه ممكن است برخى از سپاهيان ما گاهى به افراط باده‌گسارى كرده و در هنگام مستى چه بسا با آدم - هاى خان به زد و خورد پردازند و همين ممكن است انگيزهء درگيرى ما با خان گردد .\r\nچنان كه درخواست ما انجام شود به آسانى مىتوان از اين درگيريها پيشگيرى كرد . » شهريار ميناب قول داد كه در حد توان بكوشد و اين درخواست جناب رئيس را انجام دهد و اينان پس از سپاسگزارى رخصت يافته بدرودگويان بيرون رفتند .\r\nبعد از ظهر شهريار ميناب به دنبال مترجم شركت هلند فرستاد ( 3479 ) و باز قول داد كه با تمام توان خواهد كوشيد كه سپاهيان مسلمان خانهء بازرگان باشى را تخليه كنند . و گفت كه ناخداى كشتى هلند بايد از دوستى من خاطر جمع باشد و جز آن .\r\nنتيجهء شايعاتى كه ديروز دربارهء كشتىها بر سر زبانها انداختيم اينست كه همگان باور كرده‌اند كه دو كشتى هلندى با يك كشتى انگليسى در مسقطاند . حتى به خود قبولانده‌اند كه نامه‌هائى از باسعيد و در تأييد اين شايعه آمده است . نيز دانستيم كه اين داستان بر - ساخته بسيار موفق بوده است زيرا كه شايعات بدخواهانه‌اى كه نسبت به ما بر سر زبانها بود و در بالا ياد شد بسيار كاستى گرفت .\r\nسيد احمدخان كه دلش مىخواست قدرت بمب‌ها را آزمايش كند سه نمونه از آنها را از انگليسيان درخواست كرد كه به او دادند و در عين حال دادن هر سلاح ديگرى را هم كه داشتند به خان پيشنهاد كردند . اينست كه امروز پسين‌گاه سيد احمد خان با شكوه و جلال بسيار از شهر بيرون رفت تا اثرات بمب‌ها را تماشا كند . وى پس از آنكه يكى از بمب‌ها را منفجر كرد به اقامتگاه خود بازگشت .\r\nيك كشتى به لنگرگاه طبيعى شهر رسيد كه در آن شمارى از زايران بلند پايهء\r\n\r\n","description":"","footnote":"","page_name":" 61 ","page_number":79},
  {"content":"\r\n\r\nمكه بودند . چون دانستند كه خان در اينجاست خواستند كه با گريز خود را از چنگالهاى چپاولگر او برهانند ( پشت برگ 3479 ) اما كشتى آنها خيلى زود كشف و تحت تعقيب قرار گرفت انگليسىها در دنبال كردن اين كشتى و دستگيرى و تحويل سرنشينانش به خان اندكى يارى دادند . براى اين كار يك كرجى بومى را با يك گروهبان ، يك سر - جوخه و ده سپاهى كه با سه صندوق باروت و تعداد مناسبى تفنگ به خوبى مسلح شده بودند ، تجهيز نمودند . اينان زير فرمان يك يوزباشى هرمزى به نام كلبعلى بيگ قرار گرفتند .\r\nچهارشنبه 19 ، سيد احمدخان جابه‌جا شدن همهء كشتىهاى محلى را كه در اين سواحل رفت و آمد دارند بدون استثناء قدغن كرد از جمله حركت ناوگان ما و انگليسيان را بى آنكه از او يا مأمورانش اجازهء عبور داشته باشيم ممنوع ساخت .\r\nمدير شركت هلند از مترجم شركت خواست كه بىدرنگ شكايتى از سوى كشتىهائى كه پرچم هلند دارند به خان بدهد تا زيانمندى و شومى اين فرمان بردگيهاى پردرد - سر تازه‌اى نيافريند . اين شكايت چنان مؤثر گرديد كه همهء كشتىها از اجراى آن فرمان معاف گشتند . اما پس از بيرون آمدن مترجم از بارگاه خان ، خان باز او را احضار كرد و گفت : « من مىخواهم يك بار از كشتى هلند ديدار كنم اين درخواست بايد از قول من با ناخداى كشتى مطرح شود تو / مترجم / به مدير شركت هلند بگو كه او ناچار بر طبق اين خواست عمل كند . نيز بايد توضيح دهم كه اين ديدار اصلا ( 3488 ) براى اينست كه سوء ظن‌هائى كه بسيارى از مردم نادان دربارهء من و مقاصدم نسبت به شركت هلند برانگيخته‌اند بر طرف شود . » خان از مترجم خواست كه هر چه زودتر پاسخ اين درخواست نامنتظر او داده شود اينست كه مدير شركت هلند از تاجر اصغر و كارل كوناد « 32 » منشى خواست كه اعضاى شوراى شركت هلند بپرسند كه آيا راه مناسبى براى جلوگيرى از ارضاى پرهزينهء كنجكاوى خان بى آنكه مايهء رنجش و . . . او شود به نظرشان مىرسد . آنان پاسخ دادند كه مدير شركت مشكل مىتواند با درخواست\r\n\r\n\r\n","description":"","footnote":"\r\n( 32 ) -  Carel Koanad \r\n","page_name":" 62 ","page_number":80},
  {"content":"\r\n\r\nخان ( شاه ) مخالفت نمايد و اين ديدار يقينا هزينه‌هائى دارد . سپس مدير شركت به خان آگهى داد كه همه چيز - در كشتى - براى ديدار او آماده است . و او از شنيدن اين پاسخ سخت شادمان گشت .\r\nپنجشنبه 20 ، به جناب سيد احمدخان از شيخ راشد باسعيدى نامه‌اى رسيد حاكى از اينكه افغانان براى آمدن به اين سوى از لار حركت كرده‌اند و مىخواهند اينجا آمده گمبرون را تسخير كنند . اما خان با دريافت اين خبر و شنيدن شايعات ديگر دربارهء بلوچ و جز آن به اقدامات احتياطى پرداخته گرانبهاترين چيزهاى خود را به جايگاه نمايندگى انگليس انتقال داد .\r\nدر اين حال تداركات بسيارى ديده مىشد تا خان با شكوه و جلال هر چه بيشتر از كشتى اسغر اولاند ديدار كند .\r\nجمعه 21 ، به دستور مدير شركت هلند كشتى اسغر اولاند به قدر توان تا آنجا كه خطرى تهديدش نكند به ساحل نزديك شد تا بتوان آسان‌تر با قايق به آن رسيد .\r\nامروز كشتى زايران مكه كه در هيجدهم اين ماه از آن ياد كرديم توسط انگليسيان بازگردانده شد . سرنشينان اين كشتى در زمان تخليه و زندانى شدند .\r\nچگونگى زير فشار قرار گرفتن آنها و اخاذى از آنها را ما به خوبى تماشا خواهيم كرد .\r\nشنبه 22 ، خبرهائى كه از باسعيد و دربارهء آمدن افغانان رسيده بود بيشتر تأييد شد . گفته مىشد كه حدود دو هزار افغان به سركردگى نداخان تا بندر خمير ( در باختر اين شهر كه تا اينجا سه روز راه است ) آمده‌اند و سردار يا فرمانده كل آنها هنوز در بندر كنگ است .\r\nيكشنبه 23 ، پس از تداركات بسيار پر هزينه و شكوهمند براى ديدار خان از كشتى دستورهاى زير صادر شد :\r\nبدينوسيله به كاركنان كشتى اسغراولاند اخطار مىشود كه خود را همزمان براى عمليات دفاعى و اداى احترامات نظامى فردا آماده كرده مراقب باشند كه كشتى گرانبهاى شركت هلند ( 3481 ) خسارتى نديده و نيز توهينى متوجه اين شركت نشود .\r\n\r\n","description":"","footnote":"","page_name":" 63 ","page_number":81},
  {"content":"\r\n\r\nبراى روشن شدن اين دستور متذكر مىشود كه شاه كنونى يا غاصب پيشين كرمان كه اينك ( عنوان ) خان خانان و سپهسالار اين كشور را دارد به نام سيد احمدخان در زمان مقرر احتمالا با افرادى بيش از حد معمول - اگر تعداد آنها را محدود مىكردم به او برمىخورد - به كشتى خواهد آمد شما بايد چهار چشمى مراقب همه‌جا بوده تفنگ‌هاى چخماقى درون كشتى و تفنگ‌هاى خدمهء نظامى آن را پر و آماده داشته باشيد نيز هر چه قره مينا « 33 » ، باروت دان و نارنجك در آنجا هست و هر چه را كه در زمان نياز و تحقق هر گونه قصد خيانتگرى بتواند همچون سلاحى به كار رود به فرمان من آماده داريد . اما بايد مراقب بود كه باروت كافى براى شليك توپ به عنوان سلام نظامى دم دست باشد كه هنگام ورود ما به كشتى به دستور من شليك شود . نيز بايد دقت داشت كه آدم‌هاى تند ذهن تيز چشم متوجه نشوند كه اين تداركات هم براى اداى احترامات و هم براى آمادگى براى نبرد است . همه چيز بايد به قدر امكان تميز باشد و خوگ‌ها و مبال‌ها و جز آن از نظرها پنهان باشد هنگام ورود ما 20 تير توپ شليك كنيد و سه تير نيز سپاهيان ما شليك كنند بقيهء دستورهائى را كه اينك نمىتوانم برشمارم ( پشت برگ 3481 ) در همانجا خواهم داد . همهء پرچم‌ها و بيرق‌هاى سه - گوش بايد در اهتزاز باشند و پارچهء پرچم‌ها بايد در جهت باختر باشد پرچم شركت هلند بايد برافراشته باشد مانند يك علامت ، زيرا ممكن است خان نتواند در روز مقرر بيايد . گذشته از اينها بايد اين نكتهء مهم را به خاطر داشته باشيد كه همهء كاركنان كشتى هشيار و آماده و هر چيز را در نهايت درستى آمادهء كار داشته باشند تا كشتى را از دزدى محفوظ دارند . بايد قايق‌ها و كرجىها را در يك جاى امن و مخفى مسلح سازند . اينها هم بايد پرچم‌ها و بيرق‌هايشان را برافرازند . اينها نبايد نخست در آب حركت كنند يا پارو زنند بلكه بايد در سمت چپ نزديك كشتى اسغر اولاند چنان بمانند كه اگر بخواهند حركت كنند يا پارو زنند بتوانند در حال حركت گلوله‌هاى باروت‌دار و نيز سرب‌دار را شليك كنند . افزون بر دستورهاييكه در بالا ياد شد هر كارى را كه فكر\r\n\r\n\r\n","description":"","footnote":"\r\n( 33 ) - نوعى تفنگ قديمى\r\n","page_name":" 64 ","page_number":82},
  {"content":"\r\n\r\nمىكنيد لازم است انجام دهيد و گذشته از اينها در حضور من بكوشيد كه نظم و وقار و شكوه را در برابر خان حفظ كنيد يعنى اندك سخن و پركار باشيد يا دست كم چنان نمائيد كه همهء اين كارها با حداقل سر و صدا و گفتار انجام شده است .\r\nدر جايگاه شركت هلند . 23 نوامبر 1727\r\nامضاء : پيتر اتلام .\r\nبه مقامات كشتى اسغر اولاند خبر رسيد كه خان اكنون نمىتواند از كشتى ديدار كند و اين كار را در زمان ديگرى در آينده بىدرنگ پس از آگاهى دادن به رئيس شركت هلند ، انجام خواهد داد ناظر او نيز با دو پيام از سوى خان نزد رئيس شركت هلند آمد اين پيامها بيانگر بزدلى و هراس خان بود . پيام نخست اين كه : « آيا مدير شركت قول مىدهد كه اگر افغانان حمله كردند به من كمك كند يا كارى به نفع من انجام دهد ؟ » جناب رئيس در پاسخ گفت : « من به جناب خان اطمينان كامل مىدهم كه قصدى جز دفاع از شركت هلند ، دارائى و اموال آن ندارم من تا آنجا كه امكان داشته باشد بى طرف خواهم ماند . » پيام دوم اين كه : « آيا جناب رئيس شركت هلند آمادگى دارد كه اگر من آنقدر ناتوان شوم كه نتوانم در برابر افغانان پايدارى نمايم و ناگزير بخواهم به هرمز يا جاى امن ديگرى عقب نشينى كنم كشتى شركت را به من وام دهد . قول مىدهم كه هزينهء كشتى و مواجب كاركنانش را در آن مدت بپردازم » رئيس شركت در پاسخ اين پيام گفت : « موضوع كوچك هزينهء كشتى و كاركنانش مسأله‌اى نيست ، و پرداخت اين هزينه توسط خان موضوع مهمى نيست ( پشت برگ 3482 ) اما عاريه دادن كشتى شركت هلند موضوع ديگرى است كه من اصلا در انجام دادن آن اختيارى ندارم و نيز آنقدرها تهور ندارم كه حداكثر خشم رئيسان خود را با عاريه دادن آن تحمل كنم . هر كار ديگرى را حاضرم در خدمت خان انجام دهم و جز آن . » ناظر خان پس از بگومگوهاى بىپايان به خود اجازه داد كه متقاعد شود و دوباره بازگشت .\r\nامشب در روستاى سورو « 34 » ( كه در كمتر از يكساعت راه در باختر اين شهر\r\n\r\n\r\n","description":"","footnote":"\r\n( 34 ) -  Zourou \r\n","page_name":" 65 ","page_number":83},
  {"content":"\r\n\r\nاست ) آتش سوزى عظيمى پديد گشت چنان كه هر كسى مىپنداشت كه از اين روستاى سوزان چيزى بر جاى نخواهد ماند . مطلع شديم كه اين كار به دستور خان انجام گرفته تا پناهگاهى براى دشمنان پيشتاز بر جاى نماند يا مىخواهد در هنگام نياز آن را به ميدان جنگ تبديل كند .\r\nدوشنبه 24 ، درخواست ديروز خان امروز هم با پافشارى بسيار زياد تكرار شد .\r\nرئيس شركت دوباره تأكيد كرد كه در انجام دادن آن و جز آن اختيارى ندارد . آنگاه نمايندهء خان شروع كرد به تغيير لحن و با پافشارى بسيار به بحث دربارهء موضوع ديگر پرداخت مىخواست بداند كه آيا رئيس شركت براى مخدومش خدمتى مهم انجام خواهد داد ، يعنى به او اجازه مىدهد كه در كشتىهاى شركت نشسته به سوى مقصد خود رود . رئيس شركت در پاسخ گفت : من از انجام چنين خدمت كوچكى به خان كوتاهى ننموده با شادمانى اين كار را خواهم كرد ( 3483 ) و اگر دست و بال من كمتر بسته بود و محدوديت كمترى در اين باره داشتم مىتوانستم صميميت و دوستى خود را به نحو بارزترى نشان دهم . اما آنقدر گذشت دارم كه از كسى كه زير فرمان من نيست تقاضاى انجام اين كار را بكنم و از اين مهمتر اگر آزاد بودم كه بتوانم به دلخواه از اين كشتىها استفاده كنم آنگاه كشتىها در خدمت خان مىبود . » نمايندهء خان - هر چند ناخشنود - با اين پاسخ به نزد خان بازگشت در ضمن جناب رئيس شركت دستور داد كه همهء كشتىهاى حامل پرچم شركت هلند پس از تخليهء بار براى تهيهء آب و هيزم يا چيز ديگر بازگردند و در ساحل نمانند . اندكى بعد خان سواره در گرداگرد شهر به گردش پرداخت اما اين بار شكوه و جلال كمترى داشت . هنگام عبور از پشت جايگاه شركت هلند بيست و يك تير توپ به احترام او شليك شد . گفته شد كه در پى يافتن ميدان جنگ مناسبى است تا در آنجا با دشمنان خود به نبرد پردازد .\r\nبه نظر مىرسيد كه تنها هدف خان دفاع سرسختانه از شهر است ( پشت برگ 3483 ) بنابراين با اقدامات احتياطى همهء كدخدايان و كوتوالان روستاها و قلعه‌هاى پيرامون شهر را با مردان جنگى آنها به طور گروهى در جانب شمال خاورى شهر\r\n\r\n","description":"","footnote":"","page_name":" 66 ","page_number":84},
  {"content":"\r\n\r\nمستقر ساخت و به آنها هشدار داد كه از جايگاه‌هايشان دليرانه دفاع و نگهدارى كنند و هر كه دستورها را ناديده گرفته يا از خود بزدلى و هراس نشان دهد سرش را از دست خواهد داد اما دفاع از سمت غرب شهر را ( كه انتظار مىرفت دشمن از همينجا حمله كند ) خود به عهده گرفت . پيشاپيش ، سراپردهء خود را در ميان دو روستاى شهر نزديك زيارتگاهى به نام چدر « 35 » برافراشت . زيرا كه جوانب ديگر شهر را استوار و مستحكم مىدانست .\r\nنيز دانستيم كه ديشب خان پنهانى يكى از قوللران خود به نام لاچين بيگ را كه بارها به او اعتماد كرده با نزديك پنجاه سوار به چنالى « 36 » ( كه تقريبا در سه ميلى مغرب شهر قرار دارد ) كه پنداشته مىشد قبلا افغان‌ها در آنجا آمده‌اند ، فرستاده است چون لاچين بيگ امروز باز نگشت خان صد سوار ديگر را به يارى او فرستاد زيرا كه مىترسيد وى در دام افغانان افتاده يا در نبردى با آنان درگير شده باشد .\r\nسه‌شنبه 25 ، خان درست در بيرون دروازهء اصفهان در خانهء بزرگى سكونت جسته تا در هنگام حملهء دشمن نزديك استحكامات شهر باشد . ( 3484 ) همچنين به تن خود در حوالى پسين‌گاه به بازديد گرداگرد شهر پرداخته به جايگاه خود بازگشت . و هر بار كه از نزديك شركت هلند مىگذشت 21 تير توپ به احترام او شليك مىشد .\r\nچهارشنبه 26 ، باز براى سومين بار كسى از سوى سيد احمدخان براى درخواست استفاده از كشتى هلند به شركت آمد و گفت : « اگر دادن كشتى براى استفادهء شخصى خان امكان ندارد آيا دست كم ممكن نيست كه براى ترساندن هر چه بيشتر دشمن آن كشتى را به باختر شهر رانده و در آنجا عليه هر كشتى عبور كننده و هر عربى كه بخواهد به افغانان يارى رساند به نگهبانى بگماريد و امنيت سواحل را در حد برد تيرهاى خود حفظ كنيد . » نمايندهء خان براى دريافت مقدارى باروت نرم خوب براى تفنگ‌هاى چخماقى بسيار خوب نيز پافشارى كرد . اما هر دو درخواست ناكام ماند زيرا\r\n\r\n\r\n","description":"","footnote":"\r\n( 35 ) -  Chidder \r\n( 36 ) -  Chenalie \r\n","page_name":" 67 ","page_number":85},
  {"content":"\r\n\r\nما از انجام دادن آنها پوزش خواستيم با اين دستاويز كه در كشتى آب بسيار داخل مىشود و سواحل خاور و باختر بندر كم عمق است . از اين گذشته ما خود در اين زمان براى مقابله با دشمنان به باروت نياز فراوان داريم .\r\nامروز بعدازظهر خان با دشمنان افغان خود اندكى درگيرى داشت ( پشت برگ 3484 ) اينان به آهستگى از سوى لار تا روستاى سورو كه تا اينجا فقط يكساعت راه است و در سمت باختر قرار دارد پيش تاخته‌اند . گفته شد كه از سپاه خان فقط دو تا سه تن كشته و پنج تا شش تن زخمى شده‌اند . اما افغانان سى تا چهل زخمى و تلفات داشته‌اند . هيچكس دقيقا شمار كشتگان دو طرف را نمىداند . اما يقين است نسبت به بزدلى و جبنى كه ايرانيان گاه از خود نشان مىدهند خان شهامت استشمام بوى باروت را دارد و آتش تفنگ‌ها او را وادار به عقب نشينى نمىكند چون مدعى است كه تا خون در رگ‌هايش جريان دارد تسليم نخواهد شد .\r\nپنجشنبه 27 ، مدير شركت هلند نامه‌اى به زبان فارسى از بيگلربيگى شيراز و نامهء ديگرى از فرمانده افغانى در سورو دريافت داشت كه مضامين آنها در دفتر نامه‌هاى واردهء شركت درج است . از قضا در همين زمان سيد احمدخان به مدير شركت آگاهى داد كه در نبرد ديروز شمار زيادى از دشمنان خود را از پاى درآورده و اميدوارست كه آنها را تار و مار كند . بنابراين جناب رئيس شركت هلند دستور داد تا به سبب دريافت اين خبرها توپها را شليك كنند تا هر دو حريف بپندارند كه اين شليك به نفع آنها شده و نشانهء ابراز شادمانى است . امشب نزديك ساعت 10 چنان صداى تيراندازى با تفنگ چخماقى از سوى شمال شهر به گوش مىرسيد كه پنداشتى حمله يا جنگى آشكار در - گرفته است . اما ( 3485 ) در پى ورود هفت افغان كه خود را به مدافعان شهر نشان داده فرياد زدند كه فردا صبح خدمت مىرسيم و بىانجام دادن هيچ كارى بازگشتند مردم به توهم دچار شده در زمان در سراسر شهر آماده باش اعلام شد . و به محض اينكه گروهى انبوه از زنان و كودكان بىدفاع براى پناهندگى به ساختمان شركت هلند هجوم آوردند بسيارى از سپاهيان گمبرونى پست‌هايشان را ترك كردند .\r\n\r\n","description":"","footnote":"","page_name":" 68 ","page_number":86},
  {"content":"\r\n\r\nجمعه 28 ، نايب كنونى سيد احمدخان كه مخلص بيگ ، نام دارد نيز از سوى خان نزد مدير شركت هلند آمد تا خواسته‌هائى را كه قبلا مطرح كرده بودند دوباره تجديد كند كه باز از انجام خواسته‌هايش در نهايت ادب پوزش خواهى شد .\r\nمخلص بيگ موضوع ديگرى را مطرح نمود : « مخدوم من فقط بيست و پنج سپاهى بسيار مجهز و مسلح اروپائى مىخواهد كه در چند كرجى ايرانى بنشينند و از رفت و آمد ناوگان دشمنان بين ساحل و جزاير نزديك جلوگيرى كرده حداكثر آسيب را به دشمن وارد آورند . »\r\nمدير ما باز از نداشتن اختيار كه در پيش ياد شد سخن گفت و افزود كه برخى از آدم‌هاى ما بيمارند و به مخلص بيگ يادآورى كرد : « من سخت اميدوارم كه خان پيروز شود . دلاورى و بىباكىاش براى من جاى هيچ شكى باقى نگذاشته است كه وى پيروز مىشود . خان دوست ما بوده ( پشت برگ 3485 ) همچنانكه ما دوست او بوده‌ايم و چنان دوستئى را از افغانان نمىتوان چشم داشت . اينست كه هم او و هم ما بايد از خود نگهبانى كرده آمادهء دفاع و چشم به راه دشمن باشيم . و جز آن » مخلص بيگ در پاسخ اين سخنان گفت : « از سوى مخدوم خود مىخواهم بدانم كه آيا شما به ما اين كمك را خواهيد كرد يا نه و مىخواهم صريحا به اين پرسش پاسخ دهيد .\r\nمدير گفت : براى ما انجام دادن اين كمك ممكن نيست ما نمىتوانيم بدون اين افراد باشيم و جز آن . اما به شما پيشنهاد مىكنم كه براى دريافت كمك نزد انگليسيان رويد ، سرانجام مخلص بيگ در پاسخ مدير گفت : « انگليسيان هر چه خواسته‌ايم به ما كمك كرده‌اند اما هر درخواستى كه از هلنديان داشته‌ايم با امتناع روبرو شده است . » مدير باز از اينكه نمىتواند به خان كمكى بكند اظهار تأسف نمود و آنگاه اين مرد نادان بر اسب خود نشسته ناخشنود به اردوى سيد احمدخان بازگشت .\r\nشنبه 29 ، هنوز يك دشوارى حل نشده دشوارى ديگرى پديد مىآيد . اينك سيد احمدخان براى اسبانش تقاضاى عليق و علوفه دارد . كاركنان شركت انگليس ديگر چيزى براى كمك به خان - آنچنانكه در پيش از جيب خود كمك مىكردند -\r\n\r\n","description":"","footnote":"","page_name":" 69 ","page_number":87},
  {"content":"\r\n\r\nندارند زيرا كه هفت روز هزينهء او و ذخيرهء غذاى راهش را داده‌اند . بنابراين مدير شركت هلند پاسخ داد ( 3486 ) كه : ما تنها به اندازهء 8 تا 10 روز خوراك اسبان خودمان علوفه در انبار داريم . ما چهار كشتى فرستاده‌ايم كه جو و جز آن تهيه كنند اما هيچيك از اين كشتىها تاكنون بازنگشته‌اند چنان كه بازگردند با آغوش باز درخواست سيد احمدخان را با دادن فقط ششصد من جو برآورده خواهيم كرد و جز آن . اين پاسخ نيز احتمالا يا حتما نشانه‌اى از بدانديشى شركت هلند تلقى خواهد شد .\r\nدانسته شد كه اين مردم كه بارها از آنها ياد كرديم يعنى انگليسيان هر كمكى را كه سيد احمدخان خواسته در اختيارش گذاشته‌اند مانند : توپ ، باروت ، نارنجك توپچى ، و حتى جراح باشى خود را مأمور درمان زخميان سپاهش كرده‌اند . اينان احتمالا در صورت پيروزى افغان‌ها ناچار بايد جريمهء اين همكارى را ، ده برابر آنچه به سيد احمدخان داده‌اند به افغانان بپردازند .\r\nيكشنبه 30 ، در يك ساعت فرخنده و ميمون خان به سوى دشمن حركت كرد .\r\nاما امروز صبح سپاه او و افغان دور از تيررس يكديگر بودند . امروز پسين‌گاه كمبود جو اسبان سيد احمدخان با آمدن سه كشتى از سمت ميناب و آوردن مقدار مناسبى جو تأمين شد وى همچنين از هرمز مقدارى اسلحه دريافت كرد .\r\n\r\nدسامبر\r\nدوشنبه 1 ، در ميان دو لشكر متخاصم برخوردى جز تيراندازيهاى هر از گاهى كه خسارتى به بار نياورد رخ نداد .\r\nسه‌شنبه 2 . امروز سيد احمدخان ساختن باروئى را در گرداگرد شهر آغاز كرد .\r\nگفته مىشد كه محيط آن به اندازهء محيط ديوار كهنى است كه نزديك باب اصفهان در سمت باختر شهر قرار دارد . ديوار نوساز به همين جا پايان مىگيرد آنگاه در گرداگرد شهر به سوى خاور پيش مىرود ، اما گورستان اروپائيان در بيرون اين بارو خواهد ماند .\r\nبلندى بارو شش و پهنايش نيم گز خواهد بود .\r\n\r\n","description":"","footnote":"","page_name":" 70 ","page_number":88},
  {"content":"\r\n\r\nچهارشنبه 3 . مدير شركت هلند دريافت كه در دوران محاصرهء شهر انبار هيزم ما سخت كاستى گرفته . كشتىهائى كه براى آوردن هيزم فرستاده شده بودند بىآنكه هيزمى بياورند و يا مدير شركت خبرى از آنها داشته باشد نيامده بودند و مدير اين موضوع را بسيار مهم شمرد اينست كه از نايب التجار و منشى شوراى سياسى آقاى كارل‌كوناد « 37 » خواست كه به ديگر اعضاى شورا پيام دهند كه مدير مىخواهد يك كشتى بسيار مجهز و مسلح را به جستجوى آن كشتىها بفرستد تا آنها را به بازگشت سريع ( 3484 ) وادارد . قرار بر اين بود كه كشتىها براى در امان ماندن و مقابله با فعاليت‌هاى دشمنانه مسلح شوند . دو عضو نخستين شورا يعنى هامل « 38 » و مولنغراف « 39 » انديشيدند كه بهتر است سه تا چهار روز اين كار به تعويق افتد و با فرستادن اين كشتى براى اين هدف مخالفت نمودند . اينان بر اين باور بودند كه اگر كشتى را براى ايجاد احترام به حركت درآورند بهتر از آنست كه آن را براى اهداف ديگرى به كار برند . دو عضو ديگر شورا نيز مىانديشيدند كه اين كارى دشوار خواهد بود و ممكن است عواقبى وخيم ببار آورد و جز آن . آنگاه جناب رئيس شركت گفت : ما مىتوانيم بىهيزم و نيز بقيهء چيز - ها زندگى كنيم اما كشتىهاى ديگرى جز آنها كه هم اكنون به زور در خدمت سيد احمدخان درآمده‌اند در دسترس نيست . جناب رئيس معتقد بود كه اگر وضع بسيار بد شود اگر يك قايق را به خطر بيندازد بهتر از آنست كه يك كشتى بزرگ را كه نمى - تواند در اين زمين‌ها زياد دور برود دچار خطر كند .\r\nپنجشنبه 4 . در ساعت دو بعد از ظهر به مدير شركت هلند پيام رسيد كه آدمهاى سيد احمدخان به خراب كردن مقبرهء ايلچىيان يوسوا كيتلار « 40 » و مقبرهء بازرگان و انباردار مرحوم يعقوب ده ماى « 41 » پرداخته‌اند ( پشت برگ 3487 ) باروى جديد\r\n\r\n\r\n","description":"","footnote":"\r\n( 37 ) -  Carel Koenad \r\n( 38 ) -  Hamel \r\n( 39 ) -  Molengraff \r\n( 40 ) -  Jan Josue Ketelaar  ايلچى هلند در دربار شاه سلطانحسين ( 18 - 1717 ) در ماه مه 1718 در بندرعباس درگذشت .\r\n( 41 ) -  Jacob de mey \r\n","page_name":" 71 ","page_number":89},
  {"content":"\r\n\r\nگرداگرد شهر مىبايست بر روى اين گورها ساخته شود و مىخواستند گچ و سنگ اين مقبره‌ها را در ساختمان باروى جديد به كار برند . اين خبرهاى تأسف‌انگيز مدير شركت هلند را ( پس از آنكه برايش مسلم شد ) بر آن داشت كه ملا قنبر منشى ايرانى شركت هلند را نزد سيد احمدخان بفرستد - چون ديلماج شركت بيمار بود - تا از او بخواهد التفاتا استخوانهاى مردگان ما را پراگنده نسازد و اگر مىخواهد گورها را زير و زبر كند ، در كنار گورهاى هلنديان شمارى گور از مردگان ايرانى هست كه در آنها نيز مىتوان گچ و سنگ و جز آن يافت . سيد احمدخان وانمود كرد كه در خوابست هر چند ملاقنبر صداى او را كه بلند بلند سخن مىگفت شنيد خان مىخواست ملا قنبر نتواند با او سخن بگويد . اينست كه اين فرستاده بىآنكه بتواند كارى انجام دهد پسين هنگام بازگشت . در اين اثنا كار نفرت انگيز ويران كردن مقبره‌ها ادامه مىيافت . جناب مدير كه دانست اين به تأخير انداختن ديدار ملاقنبر با خان عمدى است و براى ويران كردن اين دو مقبره شتاب دارند بهتر آن ديد چنانچه بگذارند خود برود و ميزان خساراتى را كه به اين مقبره‌ها وارد آورده‌اند از نزديك ببيند .\r\nبازرگان و حسابدار شركت هلند پاولوس هامل « 42 » و بازرگان و رئيس انبارها هنريك مولنغراف « 43 » با توجه و دقت مشابهى به مدير ملحق شدند . اين دو موضوع را فورى تلقى كرده گفتند : بايد هر چه زودتر رفت و از رئيس پرسيدند : آيا در اين كار هم بايد ترسو باشيم ؟ جناب رئيس پاسخ داد به نظر من اين يك محظور است ( 3488 ) من براى اين محظور دليلى و عليه اين كارهاى بىسابقه پيشنهادى ندارم من فكر مىكنم كه اين مصيبت ، مصيبت‌هاى مهمترى را به دنبال خواهد داشت ايندو مرد محترم پاسخ دادند : ما بايد جلو اين كار را با قدرت و شدت تمام بگيريم . نظر جناب رئيس اين بود كه ما بايد بيدرنگ كسى را آنجا بفرستيم كه به آنها بگويد اگر از اين كار شرم‌آور در زمان دست برنداريد ما مىتوانيم بيشتر آنهائى را كه در خراب كردن مقبره‌ها دست\r\n\r\n\r\n","description":"","footnote":"\r\n( 42 ) -  Paulus Hamel \r\n( 43 ) -  Henric Molengraaf \r\n","page_name":" 72 ","page_number":90},
  {"content":"\r\n\r\nدارند به موقع پيدا كنيم زيرا كه بيشترشان از اهالى همين شهرند . يا اينكه به گورستان آمده آنها را بگيريم . هامل و مولنغراف با اين نظر همداستان شدند و پيام فوق فرستاده شد . خان وانمود كرد كه خراب كردن مقبره‌ها به دستور او نبوده است و نه تنها قول داد كه كارى به كار آنها نداشته باشد بلكه خرابىهاى وارده را نيز تعمير كند .\r\nجمعه 5 . گورستان يا مقبره‌هاى ما در حال حاضر دست نخورده‌اند . كارهاى ساختمانى باروى گرداگرد شهر با شتاب هر چه تمامتر ادامه دارد .\r\nيكشنبه 7 . ديشب افغانان از اردوگاه خود در سورو ناپديد گشته به اردوگاه ديگرى رفتند كه گفته مىشود از نظر آب آشاميدنى بهتر است . چون جاى پيشين آب آشاميدنى كافى براى آنها نداشت . حال در اين تغيير مكان چه نقشه‌ها و مقاصد ديگرى در سر داشته‌اند گذشت زمان معلوم خواهد كرد .\r\nاينك هشت تا ده روز است كه كشتىهاى ما رفته‌اند يا در ساحل مقابل هستند .\r\nمدير شركت هلند با احترام زياد از سيد احمدخان خواهش كرد كه : « آيا ممكن است دو كشتى از كشتىهائى را كه در خدمت شماست به شركت وام دهيد تا به جستجوى كشتىهاى ما بروند و آنها را با آب آشاميدنى و هيزم برايمان به اينجا آورند . پرداخت هزينهء كشتىها را خود مىپردازم نيز مىخواهم كه حمال‌هاى معمولى ( كوليها ) و برخى از بنايان ( ماسون ) ما را به جايگاه شركت هلند باز پس فرستيد چون ما خود سخت به آنها نياز داريم . » خان با گشاده‌روئى تمام با درخواست نخست مدير موافقت نمود ( 3489 ) اما بعدا انجام دادن آن را به فردا و سپس پس فردا موكول كرد .\r\nدوشنبه 8 . مدير شركت هلند امروز باز درخواست ديروزى خود براى دريافت كشتى و جز آن را تكرار كرد و باز با امروز و فردا كردن خان روبرو گشت .\r\nسه‌شنبه 9 . چون در وضع مزاجى مدير بهبود حاصل نشد و ناچار مىبايست بيشتر اوقات را در اتاق خود به سر برد و چون رويدادهاى روزانه و ساعت به ساعت گونه‌گون آنقدرها مهم نبود كه هر بار جلسه‌اى تشكيل شود و نيز چون كارهاى داخلى شركت براى او وقتى باقى نگذاشته بود افزون بر اين به سبب كسالت نايب التجار و\r\n\r\n","description":"","footnote":"","page_name":" 73 ","page_number":91},
  {"content":"\r\n\r\nمنشى كارل كوناد ، او امروز عصر نخستين منشى قسم خوردهء دبيرخانهء شركت و روزنامه‌دار اين روزنامه را با پيامى شفاهى نزد اعضاى شوراى شركت هلند فرستاد تا پاسخ‌هاى آنها را نسبت به پيشنهادى كه داده بود دريافت كند . متن پيشنهاد به قرار زير بود :\r\nرئيس مير مهر على با گروهى انبوه از سپاهيان و سپاهيان كمكى به اتفاق سيد احمدخان دوباره سخت اصرار دارند كه با همهء نيروهاى خود به خانهء بازرگان باشى سابق الذكر بروند ( هر چند اين كار مغاير همهء رسوم پيشين است ) و در آنجا بمانند . جناب رئيس ( پشت برگ 3489 ) مؤدبانه پاسخ داد كه به دلايل در پيش ياد شده ( رك يادداشت روزانهء مورخ 18 نوامبر همين روزنامه ) نمىتوان با انجام اين كار موافقت نمود يا اجازهء آن را داد . رئيس خواست كه از هم‌اكنون به بعد ، از خانهء شركت براى جاى دادن كاركنان و نوكران محلى آن استفاده گردد تا چنانچه افغان‌ها يا هر دشمن ديگرى باز براى حمله و تهديد به شهر آمدند در امنيت باشند . اما اگر مير مهر على جايگاهى را براى اقامت خود از رئيس شركت مىخواهد ، رئيس با طيب خاطر ساختمان شركت قديمى هلند را تنظيف و پاكيزه ساخته به او تحويل مىدهد . اما مير مهر على اصلا اين پيشنهاد را نپذيرفته براى رئيس شركت پيام داد كه : « چه رئيس بخواهد چه نخواهد من به جايگاه نمايندگى هلند مىآيم ، مىخواهم ببينم رئيس چه كار خواهد كرد . »\r\nاحساسات اعضاى شورا دربارهء اين موضوع به قرار زير بود :\r\nبازرگان و حسابدار معاملات بازرگانى پاولوس هامل گفت : اين خانه از آن يك مسلمان است و در نتيجه مالك آن نوكر شركت هلند نيست بلكه يك شخص خصوصى است . ما در برابر اين رفتار هيچ كارى نمىتوانيم كرد و ناچار بايد به آنها اجازه دهيم در اين خانه منزل كنند .\r\nبازرگان و رئيس انبارها هنريك مولنغراف نظر داد كه اگر اين مرد يا يكى از آدمهايش ( 3490 ) به زور در را باز كنند ( كه به دستور مدير بسته شده بود ) يا آن را بشكنند و بخواهند در دشمنى آشكار با ما به اين خانه دست درازى نمايند مجبور خواهيم شد در قبال آنها به زور متوسل شويم . در چنين حالتى ما مىتوانيم با آنها مقابله\r\n\r\n","description":"","footnote":"","page_name":" 74 ","page_number":92},
  {"content":"\r\n\r\nو رودرروئى كنيم . زيرا كه ما نبايد اين تخطىها را در همين نزديك پرچم شركت هلند تحمل كنيم . نايب التجار و خزينه‌دار هندريك آرنوت ميخيلس « 44 » فكر مىكرد كه چون آنها اينك بيرون اين خانه‌اند ما بايد بكوشيم كه در همان بيرون بمانند . اما اين كار بايد با كمترين استفاده از وسايل عدوانى باشد .\r\nنايب التجار و منشى شوراى سياسى كارل كوناد « 45 » بر اين باور بود كه چون اين خانه از آن يك مسلمان است و او نوكر شركت هلند نيست ما نبايد به جنگ دست زنيم بخصوص كه آنها يك بار ديگر هم در اين خانه منزل كرده‌اند .\r\n\r\nپيام دوم\r\nبه مدير در نهان خبر رسيده كه به احتمال قوى سيد احمدخان در دو سه روز آينده با همهء نيروها و بار و بنه و تمام چيزهايش از اينجا به لار ( چنين شايع بود ) مىرود . اما تا هنگام حركتش ( پشت برگ 3490 ) افراد او مجاز خواهند بود تا آنجا كه مىتوانند در زير پرچم شركت هلند به گونه‌اى افسار گسيخته در رهگذر به راهزنى ، اخاذى و دزدى پردازند ( اگر خان بخواهد از جانب خاور شهر بيرون شود بايد از پشت شركت ما بگذرد . و اگر آهنگ لار دارد ناچار بايد از همين جانب برود . در برابر اين كارها و تخطىهاى تبه‌كارانه چه كار بايد كرد و چگونه بايد آماده شد ؟ . ) همهء آقايان يادشده در بالا بر اين باور بودند كه چنانچه هر گونه زورگوئى يا اخاذى نسبت به آدم‌هاى شركت هلند يا خانه‌هاى آنها اعمال شود ، بهترين راه آنست كه ما هم به زور متوسل شويم . اندكى پس از آن مدير به آقايان بالا خبر داد كه به همهء شاطران ، نوكران خانه - هاى كاركنان شركت و جز آنان دستور داده است كه با زنان و كودكانشان به خانهء بازرگان باشى رفته تا دستور بعدى در آنجا بمانند . همهء آقايان نامبرده اين دستور را تأييد كردند . چون اين ملايم‌ترين كارى بود كه مىتوانستى انجام داد .\r\nكشتىهائى كه پريروز از آنها سخن رفت امروز عصر پر از هيزم و همهء آنچه\r\n\r\n\r\n","description":"","footnote":"\r\n( 44 ) -  Henarick Aarnout Michielsz \r\n( 45 ) -  Carel Koenad \r\n","page_name":" 75 ","page_number":93},
  {"content":"\r\n\r\nقرار بود بياورند به اينجا رسيدند . ناخدايان اين كشتىها اظهار داشتند كه : ما مىترسيديم كه در ساحل پهلو بگيريم چون مىديديم كه همهء كشتىها ( 3491 ) ئى كه به ساحل مىرسيدند خواه ناخواه ناچار بودند كه به خدمت سيد احمدخان درآيند .\r\nشايعات متواتر حاكى از آنست كه افغانان دوباره به روستاى بند على نزديك سه ميلى باختر اين شهر بازگشته و در انتظار آنند كه سپاهيان تازه نفس از جانب شيراز به يارى آنها بيايند گفته مىشد كه سپهسالار و بيگلربيگى شيراز فرماندهى اين سپاه را كه تخمينا از سه هزار مرد جنگى تشكيل شده به عهده دارد . گذشت زمان راست يا دروغ اين شايعات را روشن خواهد كرد .\r\nچهارشنبه 10 . نوكران محلى دستور ديروز رئيس شركت را از ترس يا از عدم تمايل انجام نداده‌اند . عجالة از اجراى آن دستور براى اينكه همهء نوكران را از دست ندهيم چشم پوشيده‌ايم . خبر مخفيانه‌اى كه ديروز دربارهء بروز زد و خوردهاى بيشتر پس از عزيمت سيد احمدخان از شهر به مدير شركت هلند داده شده بود امروز تأييد شد و معلوم شد كه ما به همين جهت بايد خودمان را مسلح كنيم . دستور مسلح شدن فراموش نشده همهء سلاح‌ها حاضر و آماده است و نگهبانان با چشمان باز شبانروز مراقب‌اند .\r\nدر شهر شايعه‌اى بر سر زبانها بود ( پشت برگ 3491 ) كه نواب سلطان محمد ميرزا كه بواسطهء نگاهدارى سربازان فرارى ما و اعدام سپاهيان غالبا در روزنامهء سال گذشتهء ما از او ياد شده است با نيروئى شامل دو هزار تن حركت كرده و مىخواهد براى راندن سيد احمدخان به اينجا بيايد .\r\nنامه‌اى از سوى شيخ راشد باسعيدى به اينجا رسيد كه طى آن به رئيس خبر داده كه : « حاكمى به نام محمدخان از سوى زبردست‌خان « 46 » بيگلربيگى شيراز به اينجا آمده است از جناب رئيس استدعا دارم نامه‌اى خوب به اين مرد بنويسند كه\r\n\r\n\r\n","description":"","footnote":"\r\n( 46 ) - اين اشتباه است چون در اين زمان محمد خان بلوچ بيگلربيگى شيراز بوده است . رك نامهء او به اتلام  Ka  ، 1997 ، برگ 69 - 768\r\n","page_name":" 76 ","page_number":94},
  {"content":"\r\n\r\nبسيار مايهء سپاسگزارى خواهد بود و جز آن . »\r\nحال رئيس دوباره به نحو شگفت‌آورى بهبود يافته اما هنوز به علت سرد بودن هوا از خانه بيرون نمىآيد .\r\nپنجشنبه 11 . سيد احمدخان با نيمى از سپاهيانش براى گردش و تفريح به روستاى ايسين به باغ انگليسيان رفت . بقيهء سپاهش با قوللراولاچين بيگ در همين جا ماندند .\r\nبرخى از كشتىهاى محلى ما كه رئيس آنها را براى تهيهء هيزم و چوب فرستاده بود به دستور ساحلبان توقيف شدند جناب رئيس طى شكايتى درخواست كرد كه او را از چگونگى اين رويداد آگاه كنند ( 3492 ) ساحلبان پاسخ داد كه : « اين كار به - دستور سيد احمدخان انجام گرفته اگر جناب رئيس چوب و هيزم مىخواهد بايد آنها را از جزيرهء دوسارى « 47 » كه در نزديك يا بعد از هرمز قرار دارد فراهم كند » اين پيشنهاد براى ما تفاوت زيادى نمىكرد . اينست كه رئيس به كشتىها دستور داد كه به جزيرهء دوسارى روند . اما آقا رضا ناظر بيوتات خان كه مردى كهن سال و با شركت محترم هلند سخت دشمن بود - چون در زمان نور اللّه خان در همين مقام چندان به او رسيدگى و انعام داده نشده بود - از رفتن كشتىها به جزيرهء نامبرده جلوگيرى كرد و اجازه نداد كه كرجىها و كشتىهاى هيچكس از ساحل حركت كند و جز آن . رئيس طى شكايتى از ناظر بيوتات خواست كه : « از رفتن كرجىها براى گردآورى نياز - منديهاى زندگانى هلنديان ، جلوگيرى نكنيد زيرا اين كار به مسخره مىماند نه به دوستى و جز آن . چون ساحلبان بىدرنگ اجازهء اين كار را داده ولى شما جلوگيرى مى - كنيد . » اين مردك ناخشنود پاسخ فرستاد كه : « عجالة من نمىتوانم چنين اجازه‌اى را بدهم اما به مخدوم خود سيد احمدخان نامه نوشته كسب تكليف خواهم كرد . » ما ناچار خود را به اين پاسخ دلخوش ساخته در انتظار نتيجهء كار مانديم . ظاهرا خان مىخواست در هر زمينه‌اى شركت هلند را محدود كند و فقط به دنبال بهانه مىگشت\r\n\r\n\r\n","description":"","footnote":"\r\n( 47 ) -  Duocerday \r\n","page_name":" 77 ","page_number":95},
  {"content":"\r\n\r\nبراى نارضائى و جنگ ، گفته مىشود كه انگليسيان ( پشت برگ 3492 ) نيز در اجراى اين هدف او را سخت برانگيخته‌اند ، اما خدا كند كه كارها روبراه شود . رئيس به خاجاتور ديلماج شركت هلند و ملا قنبر على دستور داد كه براى جلوگيرى از گرفتارى از خانهء شركت هلند بيرون نروند زيرا كه سيد احمدخان همين امروز بعد از ظهر گروهى از سپاهيان و گشتيان خود را به گرداگرد خانهء شركت فرستاده تا اين دو را غافلگيرانه اسير كرده با خود ببرند ، و جز آن .\r\nجمعه 12 . تاكنون كوشش ديروز ما دربارهء كشتىهايمان بىپاسخ مانده به همين سبب رئيس شركت نامه‌اى به روستاى ايسين براى مير مهر على فرستاده از او خواست كه دربارهء آزادى كشتىها و جلوگيرى از تخريب مقبره‌هاى هلنديان اقدام كند .\r\nسيد احمدخان به همهء مردم شهر اخطار كرد كه پس از ساعت نه در خيابانها يا ساحل آمد و رفت نكنند و گرنه سخت مجازات خواهند شد .\r\nمخلص بيگ قوللريا غلام سيد احمدخان كه بارها از او نام برده‌ايم امروز بعد از ظهر زمانى كوتاه در جامه‌اى ناشناخت به پشت خانهء ما آمد تا نقاط ضعف و قدرت ما را ارزيابى و بررسى كند ( 3493 ) .\r\nمدير شركت آگاهىهاى بيشترى دريافت كرد حاكى از اينكه ديلماج و منشى ايرانى شركت ( ملا قنبر على ) براى آن از سوى سيد احمد خان تحت تعقيب قرار گرفته‌اند كه يكى يا هر دو آنان را دستگير كنند . اما پيشاپيش اقداماتى براى جلو - گيرى از اسارت اين دو تن انجام شده بود .\r\nدر ميان مردمان بومى شهر اين شايعه تأييد مىشد كه بين همسايگان انگليسى ما و سيد احمدخان قراردادى بسته شده كه با همكارى يكديگر باسعيدو را ويران و شيخ راشد را دستگير كنند . سيد احمدخان براى اين لشكركشى هر شب در تاريكى و تقريبا ديروقت يك يا دو كشتى با سپاهيان سراپا مسلح به جزيرهء قشم مىفرستد ، او قصد دارد پس از فرستادن سپاهيان كافى خود نيز براى رهبرى نبرد به اين جزيره برود . گفته مىشد كه انگليسيان دو فروند از كشتىهايشان را به اين لشكركشى اختصاص\r\n\r\n","description":"","footnote":"","page_name":" 78 ","page_number":96},
  {"content":"\r\n\r\nداده‌اند .\r\nاين خبرها به نوع ديگرى نيز شايع بود مىگفتند كه كشتى انگليسى به بهانهء تصفيه حساب به باسعيدو رفته ( و با رسيدن آن به باسعيدو ) سيد احمدخان هم همزمان حمله خواهد كرد . حقيقت اين شايعه كه به نظر بسيارى از مردم باور كردنى نيست ، هر چه باشد ، و نيز حقيقت بسيارى از موضوعات مشكوك ديگر را گذشت زمان روشن خواهد كرد . ( پشت برگ 3493 ) .\r\nبه عنوان يك خبر موثق گفته مىشد كه هزار و پانصد مرد تازى از سوى شيخ راشد و ديگر شيوخ به يارى افغانانى كه دربند على اردو زده بودند آمده‌اند . افغانان پنجهزار مرد به يارى خواسته بودند .\r\nشنبه 13 . فرستادهء رازدارى از سوى ميرزا زاهد على پنهانى به نزد رئيس آمد با اين پيام كه : « آيا جناب رئيس شركت هلند مىتواند به اين دوست پناه دهد و مرا پنهانى به خانهء شركت برد . آيا مىتوانم خاطر جمع باشم كه پناهگاه و حفاظى خواهم يافت . چون شما امكانات كافى براى انجام دادن اين كمك داريد و جز آن » . رئيس پاسخ داد كه : « من نه مىتوانم نه مجاز هستم كه چنين كارى را انجام دهم سيد احمد خان پيشترها سخت در انديشهء آن بوده كه بهانه‌اى براى حمله به ما به دست آورد و اگر ما اين كار را بكنيم آن بهانه يا شمشير را به دست او داده‌ايم زيرا او ما را دستيار شما خواهد شمرد . اما اگر ناچار به جنگ با سيد احمدخان شديم با آغوش باز اين درخواست را با پنهان كردنتان در خانه يا كشتى شركت انجام خواهيم داد . » فرستادهء رازدار زاهد على چون اين پاسخ را بشنيد سخت خرسند و شادمانه بازگشت .\r\nتخريب مقبره‌هاى هلنديان توسط آدمهاى سيداحمدخان بسرعت ادامه يافت ، تاكنون برخى از آنها ( 3494 ) از بيخ و بن ويران شده و بهترين و جديدترين آنها را نيز اندك اندك ويران مىكنند . رئيس شركت باز خشماگين چه شفاها چه با فرستادن نامه به روستاى ايسين براى مير مهر على از اين كار شكايت نمود و نيز درخواستى را كه براى دريافت كشتىها داده بود پس گرفت تا دربارهء اين هر دو درخواست تصميمى قطعى گرفته\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nشود . پاسخى كه جناب رئيس دربارهء درخواست نخست دريافت كرد اين بود كه :\r\nشركت محترم هلند يا بايد اجازه دهد كه تخريب گورها ادامه يابد تا بتوان با گچ و سنگ آنها ساختمان ديوار گرداگرد شهر را تكميل كرد يا هزينهء ساختمان ديوار را طبق نقشه در آن قسمت كه توسط گورهاى هلنديان اشغال شده از جيب خود بپردازد تا ديوار نيمه‌كاره تكميل گردد . هر كارى كه صلاح مىدانند بكنند چرا كه ساختمان ديوار بايد ادامه يابد . به درخواست دوم رئيس شركت پاسخى نداده تنها گفتند كه مير مهر على ( كه نامهء پيشين نيز خطاب به او فرستاده شده بود ) هنوز فرصت نيافته كه موضوع را با خان در ميان گذارد .\r\nناظر بيوتات خان از مدير شركت هلند درخواست كرد كه دوازده قطعه شمعدان سيمين به خان وام دهد ، اگر اين تعداد شمعدان از اين جنس را ندارد بقيه را از نوع مسين آن بدهد . براى اينكه يكباره با درخواست او مخالفت ننموده باشيم و نشان دهيم كه به طيب خاطر هر چه از دستمان ساخته است انجام مىدهيم ، اقلام زير را براى او فرستاديم :\r\n3 قطعه شمعدان نقره‌اى متعلق به شركت محترم هلند\r\n2 قطعه شمعدان نقره‌اى متعلق به خود رئيس شركت\r\n3 قطعه شمعدان مسين متعلق به خود رئيس شركت\r\nبنابراين او مجموعا هشت قطعه دريافت كرده بود . نيز اقلام زير را درخواست كرد :\r\n1000 من / جو\r\n1000 من / گندم\r\n2000 من / سوطلى « 48 » ( ريسمان محكم ) و\r\n600 پارچه گونى دراز كه مؤدبانه رد شد زيرا پاسخ داديم : ما فقط به اندازهء نياز خودمان اين اجناس را داريم و نمىتوانيم آنها را به كسى بدهيم . او باز درخواست\r\n\r\n\r\n","description":"","footnote":"\r\n( 48 ) - سوطلى  Soetli  واژهء هندى است - نخ سفت ، ريسمان محكم .\r\n","page_name":" 80 ","page_number":98},
  {"content":"\r\n\r\nيك جفت كفش بزرگ نمود كه پاسخ داديم : به دنبال تهيهء آن هستيم و چنانچه فراهم شود براى شما خواهيم فرستاد . در حالى كه اين نادان بزرگ خود را با همسايگان انگليسى ما در آبادى ايسين سرگرم داشته است ناظر بيوتات او آقا رضا برخى از توپها را از قلعه به كشتىها انتقال داد تا شايد نقشهء باسعيدو را كه ظاهرا براى استتار طرح‌هاى ديگرش افشا شده بود با اهميت‌تر جلوه دهد .\r\nيكشنبه 14 . دو فروند از كشتىهاى ما كه براى آوردن هيزم و چوب و آب آشاميدنى رفته بودند هنوز بازنگشته‌اند و به دستور مدير و صلاحديد اعضاى شوراى شركت كشتى مسلح اسغر اولاند براى جستجوى آنها به اطراف جزاير خواهد رفت .\r\nاگر آن كشتىها يافته شوند آنها را در كشتى اسغر اولاند حمل مىكنند تا در فعاليت‌هاى آينده از آنها استفاده شود . همچنين بار آنها تخليه شده و از همانجا ( 3495 ) بى آنكه در اين شهر پياده شوند به راه خود فرستاده شدند . نيازمنديهاى زندگانى توسط همين كشتى متواليا به اينجا آورده خواهد شد . بنابراين چنان كه در بالا ياد شد اين كشتى دستور دارد به خوبى مراقب و مواظب و پيوسته آماده باشد كه طبق دستورهاى داده شده در داخل شركت هلند به كار پردازد و دقيقا شركت را زير نظر دارد .\r\nحتى اغلب مردمان حقير اين ناحيه همسايگان و همكيشان مسيحى انگليسى ما را سرزنش كرده اينان را علت العلل همهء گرفتاريهائى كه سيد احمدخان براى ما درست كرده است مىدانند . انگليسيان سيد احمدخان را در حرف و عمل و نيز با قبول هر چه خواست وى بود يارى دادند . گفته مىشد حتى پيشنهاد دادن مقدارى نارنجك ، خمپارهء دستى و خمپاره انداز را ، چنان كه پيش از اين در يادداشت 29 نوامبر گذشته ياد شد ، به او داده‌اند . گفته مىشود كه سيد احمدخان فردا از آبادى ايسين باز خواهد گشت .\r\nديروز مدير شركت هلند به همهء نوكران محلى شركت شخصا دستور داد كه از كار كردن در ساختمان ديوار شهر ، پيش از آنكه نوكران محلى انگليسيان نيز به اين كار پردازند ، خوددارى كنند و چنانچه هر يك از آنها از اين دستور سرپيچى كند نه فقط به\r\n\r\n","description":"","footnote":"","page_name":" 81 ","page_number":99},
  {"content":"\r\n\r\nچوب و فلك بسته مىشود بلكه از خدمت شركت هلند هم اخراج مىگردد . ظاهرا نوكران از اين دستور سرپيچى نكردند . اما امروز همهء كاركنان شركت هلند ، مدير و ديگر نوكران محلى سركار نيامدند ( پشت برگ 3495 ) و براى ساختن ديوار و استحكامات شهر رفتند بى آنكه نوكران محلى انگليسيان مجبور به انجام اين كار شوند .\r\nفقط يك شاطر به نام على و نوكر ناظر بيوتات به نام حسين كور و دو تا سه كودك پادو نگهبان فعلا از رفتن معاف شدند تا موقع مناسب ديگر . اين نيز اجبارا بايد تا زمان مناسب ديگرى به تعويق بيفتد . دستور خاصى كه دربارهء مقامات كشتى اسغراولاند به امضاى رئيس و شوراى شركت هلند رسيده بود امروز عصر توسط دفتردار جريت و ان اورليانس « 49 » نزد اولياى كشتى آورده شد . دفتردار بر طبق فرمان مىبايست در داخل كشتى كارهائى انجام دهد متن دستور به قرار زير بود .\r\nبدينوسيله به مقامات كشتى اسغراولاند دستور داده مىشود كه هر چه زودتر يكى از كشتىهاى محلى را آمادهء حركت و عمل نگاهدارند و نيز اين كشتى را تا نيمه با دريانوردانى تحت فرمان يك درجه‌دار هوشيار تجهيز كرده هر يك از نفرات را با دو طپانچه ، يك تفنگ چخماقى ، و يك قداره مسلح سازيد . تفنگ‌ها بايد با گلوله‌هاى كافى ، پنجاه قطعه نارنجك دستى و فتيله‌هاى روشن پر و آماده باشد همه چيز بايد چنان مجهز باشد كه هر نيروئى كه بخواهد كشتى را از گردآورى هيزم و چوب باز دارد يا به آن حمله كند گوشمالى سخت هولناك ببيند . ( 3496 ) اما آن درجه‌دار فرمانده و دريانوردان زير دست او نبايد هيچكسى را - هر كه مىخواهد باشد - جزئىترين آزار يا رنجشى برسانند يا رفتار اهانت آميز با او داشته باشند چنانچه از اين دستور سرپيچى نمايند مجازات بدنى خواهند شد . دستور همچنين براى دريانوردان بومى كشتى و نيز مردم بيچاره‌اى كه معمولا چوب و هيزم ياد شده در بالا را مىبرند و گرد مىآورند معتبر است . ما نه مايليم نه مىخواهيم كه سرنشينان و كاركنان كشتى چيزى به ارزش يك پايسه از اين مردم بگيرند يا بربايند . افراد ما بايد ديگران را ترغيب كنند كه بدون\r\n\r\n\r\n","description":"","footnote":"\r\n( 49 ) -  Gerit Van Ooereliens \r\n","page_name":" 82 ","page_number":100},
  {"content":"\r\n\r\nفوت وقت به محض آنكه كشتى كاملا پر از بار شد دوباره اشياء را به داخل كشتى بياورند براى اينكه همه چيز به قدر امكان مرتب و منظم باشد . خيريت و ان اورليانس دفتردار ، امشب در كشتى نزد شما مىآيد تا از سوى رئيس و شوراى شركت هلند نكات لازم را به ناخدا بياموزد . گمبرون چهاردهم دسامبر 1727 .\r\nامضاء كنندگان : پيتر اتلام ، پالوس هامل ، هيندريك مولنغراف ، ارنوت ميخيلس و كارل كوناد . ( پشت برگ 3496 )\r\nدوشنبه 15 ، مخلص بيگ كه بارها از او نام برده‌ايم به يكى از غلامان مدير شركت هلند سخنانى گفته بود از جمله اينكه : « مخدوم من ( سيد احمدخان ) اين لانهء سگ هلنديان را كه در آن مشتى آدم بىدست و پا به توپها و بمب‌هايشان مىنازند يكسره نابود خواهد كرد . بعد ما مىخواهيم ببينيم اين آقايان هلندى چه كار خواهند كرد . » مير مهر على و ناظر بيوتات سيد احمدخان نيز به همين شيوه سخن گفته بودند :\r\nرئيس شركت هلند بدكارى كرد كه به هزينهء شركت گرداگرد گورستان هلنديان ديوار نكشيد اگر اين كار را كرده بود به گورهاى مردگان هلندى زيانى نمىرسيد . وضع اينها ( يعنى هلنديان ) از اين هم بدتر خواهد شد .\r\nسه‌شنبه 16 . آقا رضا ناظر بيوتات سيد احمدخان به مدير شركت هلند خبر داد كه : « من با زحمت بسيار و با تحمل خطر « چوب و فلك » و جز آن ، كشتىهاى شما را آزاد كردم » مدير چنين پاسخ داد : « حالا ديگر آزاد شدن كشتىها يا آزاد نشدنشان براى من چندان فرقى ندارد چون ديگر نياز چندانى به آنها ندارم . آن وقت كه نياز فراوان به آنها داشتم در توقيف بودند . اينك ناظر بيوتات خان يا خود او مىتوانند از اين كشتىها بدون پرچم هلند استفاده كنند و جز آن » اين بخشندگى مدير تا اندازه‌اى به - سبب آن بود كه نوكران محلى ما از دستورهايش سرپيچى كرده و تنها از ترس براى ساختن ديوار گرداگرد شهر مىرفتند . اينك سرپيچى نوكران ما به گونه‌اى تلقى مىشد كه گوئى به دستور رئيس اين كار را مىكنند اما بنا به آگاهىهائى كه از ايشك آغاسى باشى سيد احمدخان به دست آمد علت حقيقى شيوه‌اى بود كه ما در تهيهء چوب و هيزم\r\n\r\n","description":"","footnote":"","page_name":" 83 ","page_number":101},
  {"content":"\r\n\r\nو نگهدارى آنها در داخل كشتى به كار مىبرديم . خان كه از اين كار ما خبر يافته بود چنين گفت : بسيار خوب بگذار آنها طورى رفتار كنند كه گوئى خداوندان دريا هستند . من نمىتوانم آنها را از دريا بيرون كنم اما در ساحل به آنها ضربه خواهم زد .\r\nچهارشنبه 17 . امروز به عنوان يك خبر موثق گفته شد كه سيد احمدخان آهنگ رفتن دارد . هيچكس حتى نوكران خصوصى او هم نمىدانند كه مقصدش كجاست .\r\nچندين كشتى پر از تفنگ آماده بود . چندين نفر شتر با بار نيز قبلا به سرپرستى قوللرا و لاچين بيگ از سمت خاور شهر بيرون رفتند . خان اعلام كرد : « هر كس مىخواهد به ميل خود دنبال من بيايد ( پشت برگ 3497 ) چه مرد ، چه زن ، چه كودك و جز آنان هر جا كه بخواهند بروند يا مرا همراهى كنند از حمايت و حفاظت من برخوردار خواهند بود . شما همكيشان منيد نه همكيش افغانان و به همين دليل با هر كدام از شما كه در اينجا بمانيد ستمگرانه رفتار خواهد شد » و از اين گونه سخن‌ها .\r\nاين خبرها در شهر بهت و حيرت برانگيخت و به نظر مىرسيد كه بسيارى از مردم به حرف‌هاى سيد احمدخان گوش خواهند داد .\r\nپنجشنبه 18 . چون به سختى چيزى در شهر بىرمق گمبرون باقى مانده بود نحوهء بيرون رفتن سيد احمدخان ويرانگر به گونه‌اى بىمانند رقت انگيز بود . شهر نه تنها از بسيارى از توپهاى قلعه‌ها و جز آن ، گلوله ، باروت و مانند آن بلكه بالاتر از همه از كليهء ساكنانش خالى و عارى شده بود چنان كه شايد فقط بيست درصد يعنى از هر ده نفر دو تن از اهالى در شهر ماندند . بسيارى از مردمان دارا و بازرگانان و نيز هر كسى كه صنار سه شاهى داشت با سيد احمدخان از شهر بيرون شد . اين خروج نه از براى محبت خان بلكه تنها از ترس افغانان بود كه گفته مىشد با شتاب بسيار نزديك مىشوند .\r\nديگر در بازار صنعتگر يا پيشه‌كارى از هيچ نوع باقى نيست و بيشتر خانه‌ها از سكنه خالى است . ساحل از كشتىها تهى شده ، روستائيان رفته‌اند و بيشتر گله و رمه‌ها ( 3498 ) را برده‌اند . كوتاه سخن اينكه مردمان شهر روزگارى دراز ورود و خروج سيد احمدخان را فراموش نخواهند كرد .\r\n\r\n","description":"","footnote":"","page_name":" 84 ","page_number":102},
  {"content":"\r\n\r\nجمعه 19 . گفته مىشد كه مير جهانگير طلايهء سپاه سيد احمدخان را چنان غافلگير ساخته كه 102 شتر و الاغ را با بارهايشان تصرف كرده و به قلمرو خود سندرك برده است . شايع بود كه در ميان غنايم ، بار يكى از شتران سه هزار تومان ارزش داشته و جيقهء كرمان سيد احمد نيز در اين بار بوده است . به مدير شركت هلند خبر رسيد كه قلعه سلمان اينك ويران شده و درهايش گشاده است . در نتيجه مدير بىدرنگ به نايب - التجار ( پشت برگ 3498 ) و منشى كارل كوناد « 50 » و ستوان سوم استيون لوتيوس « 51 » روزنامه‌چى يا روزنامه‌دار اين روزنامه دستور داد كه با حداكثر توان همان شب از اين قلعه بازديد كرده فهرستى از نقاط ضعف و قوت آن فراهم كنيم . يك راهنماى ناقص العضو كه روزگارى دراز در اين قلعه به خدمت سپاهيگرى اشتغال داشته اين گروه را همراهى كرد . بازديد انجام گرفت و گزارش زير به مدير شركت هلند تقديم گشت : گزارشى كه دربارهء امور مهم كشور پادشاهى ايران ، تهيه و تنظيم و به حضور تاجرباشى و مدير شركت هلند تقديم شده است . پيتر اتلام .\r\nبر طبق دستور محترم شما در نوزدهم اين ماه در ساعت 8 بعد از ظهر به بازرسى قلعه كه در باختر شركت هلند قرار دارد رفته با حداكثر توان به بررسى وضع آن پرداختيم كه نتيجهء آن به قرار زير است : در مدخل استحكامات بيرونى قلعه در جانب بيابان با قدمهاى معمولى حدود 28 تا سى قدم به سوى چپ شمال خاورى برجى كه درست در برابر زاويهء شمال باخترى شركت هلند است ( 3499 ) دروازهء پهناورى است كه دريچه‌اى دارد ( هر گاه اين دريچه باز باشد يك مرد مىتواند با خم كردن پيكر خود به درون آن برود .\r\nنيز بر دروازه قفلى نه چندان كوچكتر از قفل شركت هلند - در روبروى دريا - آويخته بود . ) اين دروازه تقريبا دو سوم بخش پيش آمدهء اين قلعه را اشغال كرده و به يك گوشهء ديوار جناح قلعه پايان مىيابد . در بالاى همين دروازه دو دهنهء عمودى نسبة فراخ ساخته شده است . همچنين در كنار آن دهنه‌هاى ديگرى در گرداگرد قلعه هست . براى پائين\r\n\r\n\r\n","description":"","footnote":"\r\n( 50 ) -  Carel Koenad \r\n( 51 ) -  Steven Lutjes \r\n","page_name":" 85 ","page_number":103},
  {"content":"\r\n\r\nآمدن در مدخل و حياط زيرين از بالا تنها راه ورود به قلعه از دروازهء پهلوئى است .\r\nبلندى ديوارهاى قلعه تخمينا از بيست قدم كمتر نيست .\r\nما دريافتيم كه با دنبال كردن استحكامات بيرونى از خندق به سوى ديوار قلعه پهناى ميان برج‌ها در برخى جاها در جناح‌ها نزديك 17 گام يا كمتر بود . علت اين اختلاف ظاهرا ساختن برخى خانه‌هاى كوچك مسكونى و انبار بوده كه به تدريج در اثر فساد و گذشت روزگار در نزديك ته باروها با خاك يكسان شده است . اما هنوز طرح آن در گرداگرد آنجا كاملا ديده مىشود . در چهار گوشهء قلعه جائى كه برج‌ها ( 76 - 3499 ) ى استحكامات زبرين پيش آمده فضاى زيرين تا حدى كمتر است و به نظر ما اندازهء آن فقط ده گام از برج خاورى تا استحكاماتى كه هر يك از برج‌ها را نگه مىدارد مىباشد . زيرا بخش پيش آمده از برج درونى و نيز با برج استحكامات بيرونى در زمين تفاوت مشابهى دارد . در برخى از اين استحكامات ما توپ‌ها و نيز برخى توپ‌هاى سنگين ديديم كه دهانه‌هايشان بسته بود . در آنجا همچنين يك توپ سنگين در يكى از استحكامات در جانب شمال باخترى بود كه يك حلقهء آهنى ضخيم سه چهار دور در ميان آن پيچيده شده بود . بنا به گفتهء راهنماى ما اين توپ مدتها پيش تركيده است با وجود اين ما توپ سنگين ديگرى را كه حدود 12 پوندى بود ديديم كه گلوله داشت و قراول رفته بود . همچنين جابه‌جا توده‌هاى كوچك گلوله‌هاى خوب و كافى از همان كاليبر وجود داشت و در ميان آنها حتى يك گلولهء سنگى براى يك توپ خصوصى و بزرگ بود . افزون بر اين برخى خانه‌هاى كوچك گلى روبروى استحكامات داخلى جانب خاور و باختر قلعه ساخته شده است . بلندى اينها تقريبا از مجموع طول قد سه مرد بيشتر نيست و از خانه‌هاى خصوصى بيرون قلعه قابل رؤيت است . گزارشى كه مردم بومى و بيشتر منشى ايرانى شركت هلند ملا قنبر به عالىترين مقام و نخستين امضاء كنندهء زير ( كارل كوناد ) دربارهء استحكامات داخلى اين قلعه كه بارها از آن ياد شده داده‌اند نيز به دستور مدير توسط خود ملا قنبر با حداكثر توانش ترجمه شده است :\r\n\r\n","description":"","footnote":"","page_name":" 86 ","page_number":104},
  {"content":"\r\n\r\nدرون برج شمال باخترى كه در آن هم مزغل‌هائى به خوبى مزغل‌هاى سه برج ديگر و نيز دروازهء ياد شده در بالا ساخته شده ، پوك و خالى است و يك شاه كوچى بلند دارد كه از همين دروازه به سوى حياط داخلى قلعه ادامه مىيابد ، اما برج جنوب خاورى شركت هلند از پائين تا بالا پر شده است از داخل حياط به اين برج يك پلكان ساخته‌اند . جز اين راهى براى رسيدن به برج‌ها و ديوارها وجود ندارد . برج‌هاى بعدى جنوب باخترى در جانب دريا با برج‌هاى جنوب باخترى شركت انگليس مترادف است ، و ديوار و برج جانب خشكى در شمال باخترى ، نيز همان كيفيت بالا را دارند . ديوارهاى قلعه بسيار مستحكم‌اند و دقيقا هشت گز پهنا دارند و از پائين به بالا پر شده‌اند . هنوز هزينهء نسبة زيادى لازم است تا بتوان مردان جنگى را بر فراز آن مستقر ساخت . و گفته مىشود كه پوشش ضد گلوله هم مىتوانند داشته باشند . در پشت ديوار بيرونى همين قلعه كه آن نيز ساخت خوبى دارد ، يك ديوار درونى بين دو برج جانب دريا ، يعنى جنوب خاورى و جنوب باخترى برج‌ها وجود دارد . در همين جا دو انبار هست و سه انبار ديگر بين آخرين نقطهء ياد شده و برج شمال باخترى ( 76 - 3501 ) به طرف ساحل قرار دارد . بلندى آنها نزديك 7 تا 8 زرع است . گذشته از پنج انبار ، جابه‌جا خانه‌هاى ساده‌اى براى سكونت مردان و جاى دادن آذوقه و جز آن هست . اما انبار اصلى كه ميان سه انبار اخير قرار دارد از داخل خراب و غير قابل استفاده شده است فقط دو چاه آب شور مزه در قلعه هست و بنابراين ناچار بايد همه چيز را در آنجا ذخيره كرد .\r\nبا اين گزارش ما اميدواريم كه دستور آقاى رئيس را اجرا كرده باشيم و بنابر اين ما ( نامبرده شدگان در زير ) جرأت مىكنيم كه نوكران فرمانبردار شما بمانيم .\r\nامضاء كنندگان : كارل كوناد « 52 » ، استيون لوتيوس « 53 » ،\r\n( پائين‌تر ) ملاحظات شخصى ( امضا شده ) جورج گوچى « 54 »\r\n( در حاشيه ) گمبرون ، 28 دسامبر 1727 .\r\n\r\n\r\n","description":"","footnote":"\r\n( 52 ) -  Carel Keonad \r\n( 53 ) -  Steven Lutjes \r\n( 54 ) -  George Gutchi \r\n","page_name":" 87 ","page_number":105},
  {"content":"\r\n\r\nشنبه 20 . گزارش شد كه 4000 افغان به سركردگى زبردست خان و معاونش نداخان به شهر درآمده‌اند . زبردست‌خان بيگلربيگى و خان خانان است و نزد اشرف شاه كنونى ايران سخت معزز است و نداخان نيز خانى محترم و قدرتمند مىباشد .\r\nنداخان پسين هنگام سواره و با شتاب با دو هزار تن آهنگ شميل ( جائى كه شايع است اينك اقامتگاه سيد احمدخان است ) كرد تا سيد احمدخان را در صورت امكان اسير كرده بار و بنهء ( 3501 ) اسبان ، شترانش و جز آنان را كه هنوز در راهند ضبط كرده به اينجا آورد . نيز هر يك از اهالى شهر را كه به دنبال سيد احمد خان رفته‌اند چنان كه به چنگش افتند به اينجا بازگرداند .\r\nمدير شركت هلند با اعضاى محترم شورا به محض ورود ايشان بامداد پگاه براى خوشامدگوئى رفت . افغانان به گونه‌اى با هيأت هلندى برخورد كردند كه گويا مىخواهند اين دوستى ادامه يابد . زيرا اين تظاهر به دوستى در حال حاضر نسبت به - هلنديان همانقدر غير منتظره است كه دشمنى آنها با انگليسيان كه مانند يك خوك در كنيسهء يهوديان با آنها برخورد شد . به عكس افغانان با مدير شركت هلند با لحنى بسيار دوستانه گفتگو كردند . با وجود اين انگليسيان همهء هزينهء امروز اين بيگلربيگى را با هزينهء سپاه و اسب‌هايش پرداختند تا به اين وسيله خود را محبوب اين حكومت تازه - وارد كنند . ممكن است انگليسيان با اين هزينه‌ها كه قطع نظر از اشخاص با گشاده - دستى و توانگرانه مىدهند ، به خوبى به مقصود خود برسند .\r\nپايان روزنامه روز جمعه 26 دسامبر از ناحيهء شميل و ميناب به هلندىها خبر رسيد كه نداخان سيد احمدخان را كه ناچار به ارك شميل پناهنده شده بوده گرفتار ساخته است . گفته مىشد كه نداخان سيد را در قلعهء شميل محصور ساخته و سواره نظام خود را به نگهبانى از راههاى ميناب گماشته تا رسيدن هر نوع كمكى را از آنسو قطع كند فرداى آن روز نداخان با تيمورخان از تعقيب سيد احمدخان بازگشتند . گفته مىشد كه بيش از هفتاد تن از جنگجويان سيد احمدخان را كشته و از سپاه خودشان نيز گروه زيادى كشته\r\n\r\n","description":"","footnote":"","page_name":" 88 ","page_number":106},
  {"content":"\r\n\r\nشده‌اند . با اينكه سيد احمدخان را در حصار گرفته بودند وى از مهلكه گريخته بود و سرزنش اين گريز بر سر تيمورخان فرود آده بود كه تنها با ده تن سپاهى پيش تاخته و از ناگاه به سپاهيان سيد احمدخان كه در حال غذا خوردن بوده‌اند برخورده بود .\r\nتيمورخان با اينكه همراهانش اندك بوده‌اند از سيد مىخواهد كه تسليم شود و سيد چون درمىيابد كه تيمورخان قادر به متوقف ساختنش نيست به كوهها گريخته در آنجا در سنگرهائى استوار مستقر مىشود و نداخان را كه در اين هنگام به تيمورخان پيوسته بوده ناگزير به عقب نشينى مىكند .\r\nهمچنين گزارش شد كه مير جهانگير نيز با شهريار ميناب و يكهزار و پانصد تن براى نبرد با سيد احمدخان به سوى شميل روانند . اينان چون از شكار سيد احمدخان نوميد شده‌اند به تلافى به تاراج آباديهاى ناحيه پرداخته‌اند گذشته از تاراج مواد خوراكى و گله و رمهء اهالى دست كم سيصد تن از آنان را در اسارت خود براى فروش به بندرعباس آورده‌اند . حتى كودكان را از والدينشان گرفته‌اند تا با دريافت هفتاد تا صد محمودى براى هر كودك آنها را باز پس دهند .\r\nبنا به شايعات ، هلنديان در 6 ژانويه 1728 دريافتند كه تصور مىشود سيد احمد خان به تزرگ احمدى رسيده باشد اما در 18 ژانويه گفته شد كه او اين ناحيه را ترك كرده به سوى قلعهء ارسو روان است . نيز شايع بود كه سر از تن نايب خود مخلص - بيگ جدا كرده است . اين خبرها در 21 فوريه 1728 تأئيد شد . سيد از قلعهء ارسو به تاراج كاروانها پرداخته بود و گفته مىشد كه تاكنون اموال و نقدينهء سه كاروان را غارت كرده است . باور بر اينست كه او مىخواهد به محض بيرون شدن زبردست‌خان از بندرعباس به اين شهر بازگردد . در اين اثنا شايع بود كه افغانان يزد و كرمان را تسخير كرده‌اند . زبردست خان به ياد بود اين پيروزى دستور داد كه در بندرعباس طبالى كنند و كوس و كرنا بنوازند . . . بنا به خبرهاى رسيده از اصفهان ، كرمانيان بيگلربيگى شهر فرزند والى يزد را كشته‌اند . اينست كه از اصفهان سپاهى بدان صوب گسيل شده و تداركات بيشترى براى نبردى دراز در آن سامان ديده شده است . شايد انگيزهء\r\n\r\n","description":"","footnote":"","page_name":" 89 ","page_number":107},
  {"content":"\r\n\r\nتداركات ياد شده اين شايعه بوده كه پنجهزار تن از طوايف بلوچ به سركردگى مير - عبد اللّه فرزند مير سمندر مىخواهند به كرمان حمله كنند . اما اين شايعه تأييد نشده و خبر رسيده كه تيمورخان ، تركى كه در خدمت افغانان بود براى بهره‌بردارى از غنايم جنگى با مردانش از كرمان بيرون شده است . اندكى بعد گزارش شد كه او با دسته‌اى مركب از هفتصد تا هشتصد مرد جنگى از شيراز گذشته است . شاه اشرف يك يوزباشى را با هزار سپاهى به دنبال تيمورخان « 55 » فرستاد تا او را ترغيب به ايستادن و بازگشت كرده در صورت سرپيچى ، او و سپاهيانش را نابود كند لكن تيمورخان يوزباشى را سخت شكست داده و با غنايم فراوان در حين حركت به سوى ولايت خود ، به تاراج و اسير كردن بسيارى از مردم آبادىهاى سر راه پرداخته است .\r\nزبردست خان يا براى نشان دادن واكنش در برابر اين شايعه كه سيد احمدخان يزد را تسخير و كاروانها را تاراج كرده يا به احتمال قوىتر در نتيجهء دسيسه‌هاى دربار در روز شنبه 27 سال 1728 بندرعباس را به سوى مقصد نامعلومى ترك كرد . برخى مقصد او را اصفهان و برخى كرمان مىدانستند . بنا به گفتهء زاهد عليخان لارى شاهبندر بندرعباس ، زبردست خان با سپاهيانش براى نابود كردن سيد احمدخان به داراب رفته بود ، ولى معلوم نبود كه واقعا او به داراب رفته باشد ، و احتمال آن هم نمىرفت ، زيرا كه در 22 ژوئن 1728 نامه‌هائى كه براى اهالى ارمنى و مسلمان بندرعباس از اصفهان آمد حكايت از آن داشت كه سيد احمدخان سه چهار بار افغانان را در ميان راه شيراز - اصفهان شكست داده است . اين خبرها باز در 9 ژوئيه 1728 تأييد شد افزون بر اين خبر رسيد كه سيد ، بيگلر بيگى شيراز را گريزان ساخته است . شاه اشرف زبردست‌خان را مقام بيگلر بيگى فارس و كرمان داده مأمور ساخت كه سيد احمدخان را دنبال كرده به فعاليت‌هايش پايان دهد . پيش از اين در 18 و 22 مه گزارش رسيده بود كه زبردست خان به سبب تجاوزات و نيز تاراج‌هايش در بندرعباس در پى شكايت يكى از رؤساى عرب اين ناحيه تنزيل مقام يافته ظاهرا شاه اشرف هنوز در تعقيب\r\n\r\n\r\n","description":"","footnote":"\r\n( 55 ) - براى مطالعه در دليل احتمالى رويگردانى تيمورخان رك مرعشى ص 79 - 78\r\n","page_name":" 90 ","page_number":108},
  {"content":"\r\n\r\nسيد احمدخان است .\r\nگزارشى از هلنديان در دست نيست كه سرانجام چه كسى سيد احمدخان را دستگير ساخته است . و در واقع گزارش‌هاى نمايندگى هلند در اصفهان از اين رويدادها با گزارش‌هايى كه از بندرعباس رسيده متفاوت است . در 9 سپتامبر 1728 هلنديان گزارش دادند كه نامه‌هاى رسيده از اصفهان متضمن خبرهاى زير است : سيد احمدخان با فعاليت‌هائى كه در ولايت خود در قلعهء داراب انجام داده به مثابه خارى در پهلوى افغانان بوده است . افغانان توانسته‌اند او را در آن قلعه نگهداشته و محاصره‌اش را آغاز كنند . سيد گهگاه با حملاتى سخت محاصره را براى تهيهء آذوقه در هم شكسته است . اما نامه‌اى كه براى درخواست كمك به جهرم فرستاده در ميان راه به چنگ افغانان افتاده و اينان در زمان به سوى قلعهء داراب حركت مىكنند . مدافعان قلعه در گرسنگى مىمانند و بنابراين سيد احمدخان با برادرزادهء خود و ناظر بيوتاتش آقا رضا مشورت كرده بر آن مىشوند كه نقبى حفر كنند و از فاضلابى كه سابقا باز شده استفاده كرده خود را به پشت خطوط محاصره كنندگان برسانند . اما آقا رضا خيانت نموده نقشهء كار را به افغانان مىدهد . نخست آقا رضا و پسر عموى سيد احمدخان از نقب بيرون مىآيند و در زمان توسط افغانان دستگير مىشوند . سيد با شنيدن اين خبر بر آن مىشود كه نقب را پر كرده به قلعه بازگردد لكن چون به او قول مىدهند كه مىتواند بر حسب شأن و مقام خود آزادانه نزد شاه اشرف برود به تسليم گردن مىنهد . اما به محض تسليم شدن او را با زنجير بسته همانروز بعد از ظهر به شيراز آورده از آنجا به اصفهان مىبرند و بىآنكه با شاه اشرف روبرو شود سر از تنش جدا مىسازند . برادرزادهء او كه جوانكى بوده بخشوده مىشود و او را به محمد امين خان اعتمادالدوله مىسپارند . آقا رضاى خائن به سزاى خود مىرسد زيرا پس از آنكه در داراب براى افشاى نهانگاه پولها و چيزهاى دزديده شده زير شكنجه قرار مىگيرد او را به قتل مىرسانند .\r\nروايت اصفهان دربارهء سرانجام سيد ، چنين است كه هنگامى كه هنوز در ارسو بوده با نوشتن نامه‌اى از قلعهء خسناباد به شاه اشرف از او خواسته نماينده‌اى براى\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nامضاى قرارداد آشتى به ارسو فرستد زيرا كه قصد تسليم دارد . شاه اشرف درخواستش را پذيرفته اسبى زرين لگام و شمشيرى جواهرنشان براى سيد مىفرستد و به نماينده‌اش كه يكى از قوللران شاهى بوده دستور مىدهد كه براى سيد احمدخان از سوى شاه سوگند ياد كند كه نه او و نه هيچيك از سپاهيانش كشته نخواهند شد ، سيد احمد سوگند را باور كرده خود را تسليم مىكند و بىدرنگ بازداشت شده خود و سپاهش را دستبند مىزنند . در اصفهان گردنش را به زنجير و پاهايش را به كنده‌اى سنگين مىبندند كه چند روزى به اين حال مىماند . آنگاه براى افشاى نهانگاه گنجينه‌هايش سخت او را زده و سپس به باغ سعادت آباد برده‌اند . در اين باغ با نوكران و عموى خود كه تا آن زمان پنهانى در اصفهان مىزيسته و او هم اسير افغانان بوده روبرو مىشود . و در 29 اوت 1728 افغانان سر از تن همگى ايشان جدا مىكنند و بدينسان روزگار سيد - احمدخان به پايان مىرسد .\r\nهر چند سيد احمدخان دور از دسترس افغانان بود مردم ناحيهء كرمان چنين نبودند .\r\nكارهاى افغانان خواه در نتيجهء ارسال سپاه به اين ناحيه و خواه به انگيزهء ناشناختهء ديگر شهر كرمان را به ويرانه‌اى كامل مبدل ساخته « 56 » و هنوز عبد اللّه خان حاكم افغانى شهر كرمانيان را به پادافراه شورش آنها ، مجازات مىكرد .\r\nزبردست‌خان كه به جانشينى عبد اللّه خان در 4 ژوئن 1728 به كرمان آمد تغييرى در اين وضع پديد نياورد . رفتار وى در ميان افغانان اختلاف انگيخت و يك افغانى به نام مير اشرف سر به شورش برداشت گرچه چندى بعد باز خود را تسليم اشرف\r\n\r\n\r\n","description":"","footnote":"\r\n( 56 ) - بنا به همهء خبرهاى رسيده كرمان به گونهء اورشليم ثانى در آن هنگام كه روميان آن را تاراج كرده بودند به نظر مىآمد . هيچكس تأمين جانى ، مالى يا خانوادگى نداشت .\r\nافغان‌ها همه روزه به خاطر اشياء گرانبها به كند و كاو مىپرداختند . هر سپاهى افغان آزادى كامل داشت كه هرچه مىخواست از هر كه بود ناز شست خود بگيرد زبردست‌خان حاكم كرمان است ( واك 2091 مورخ 25 اوت 1728 برگ 4922 ) بنا به يادداشت‌هاى روزانهء گمبرون واك 2088 ( مورخ 9 و 25 سپتامبر 1728 برگ 3512 ، 3517 ) هنوز در آنجا نزديك پنجهزار بلوچ با همين تعداد زن وجود دارند ( همهء مردان را كشته بودند ) .\r\n","page_name":" 92 ","page_number":110},
  {"content":"\r\n\r\nكرد . در پايان نوامبر 1728 خبر رسيد كه شاه اشرف زبردست‌خان را از حكومت كرمان بر كنار ساخته است .\r\nهنوز ناحيهء كرمان كاملا در زير يوغ حكومت افغان قرار نگرفته بود . در اين زمان زبردست‌خان به بم رفته بود تا از طريق بلوچستان به ميناب و بندرعباس درآيد .\r\nاين لشكركشىها شايد به سبب اين بود كه مير عبد اللّه سركردهء بلوچ ، حكومت يزد و كرمان را براى برادرزادهء خود از شاه اشرف درخواست كرده بود . و دست به فعاليت‌هائى زده پيشنهاد كرده بود چنانچه حكومت اين شهرها به برادرزاده‌اش داده شود خود را به شاه اشرف تسليم خواهد كرد و گفته مىشد كه شاه اشرف به عبداللّه خان پيغام داده است كه اگر به اصفهان بيائى حتى شهرهاى بيشترى هم كه بخواهى به تو خواهم داد .\r\nاما آشوب و بلا در ناحيهء كرمان ادامه يافت . در حوالى اوت 1729 گروهى افغان كه در هنگام تاخت و تاز به قلعهء راور ، از آن نواحى رانده شده بودند ، به كرمان بازگشتند . شاه اشرف كه دستور داده بود اين خبرها پنهان بماند دستور داد كه قلعه را رها كرده اهالى اين آبادى را قتل عام كنند . خبر رسيد كه عبداللّه خان كه مسئول آن ناحيه بود اين دستور را انجام داده است .\r\nشورش يزد كه در آغاز سال 1728 درگرفته بود روزگارى دراز همى بود يعقوب‌خان قوللر آغاسى باشى كه به حكومت اين شهر فرستاده شده بود در 13 اوت 1728 لنگان و شلان به اصفهان بازگردانده شد . شاه اشرف برادر يعقوب‌خان را به جاى او به يزد فرستاد . رهبرى شورش يزد را يك مين باشى به عهده داشت كه سر - انجام در حوالى نوامبر 1728 با حيلهء افغانان كه او را از حصار خود ترغيب به بيرون آمدن و حمله كرده بودند شكست خورد . رحيم‌خان همهء سپاهيان مين باشى نامبرده را از دم تيغ گذرانده خودش را در زنجير و بند به اصفهان فرستاد . شاه اشرف كشتار مردمان يزد را قدغن ساخت اما دست لشكريان افغان را در تاراج و چپاول شهر باز گذاشت . مين باشى در بند در نيمهء ماه دسامبر 1728 به اصفهان رسيد . در حضور اشرف\r\n\r\n","description":"","footnote":"","page_name":" 93 ","page_number":111},
  {"content":"\r\n\r\nزبان او را از حلقومش بيرون كشيدند دست راست و هر دو پايش را در ميدان نقش جهان قطع كردند . وى دوازده روز بعد از فرط درد جانسپرد . در همين اوان بيشتر بزرگان شهر يزد از جمله پسر مهتر همين مين باشى را سر از تن جدا ساختند . پسر كهتر مين‌باشى تا پايان دسامبر 1728 هنوز در زندان به سر مىبرد .\r\n\r\n","description":"","footnote":"","page_name":" 94 ","page_number":112},
  {"content":"\r\n\r\n\r\nفصل سوم وضع گمبرون در سالهاى 27 - 1725\r\nشيخ راشد « 1 » شاهبندر گمبرون كه در باسعيدو مىزيست به نايب و نوكر خود شيخ على بهين « 2 » دستور داد تا با حيله‌اى جنگى قلعه و سنگرهاى گمبرون را تسخير كند . شيخ على بهين بىآنكه قطره خونى به زمين بريزد يا با مخالفتى روبرو شود توانست در دهم ژوئن 1725 ، در روز روشن اين جايگاه را تسخير كند . او بى آنكه خود را به روشنى طرفدار هيچيك از گروههاى رقيب اعلام كند پرچم قزلباش « 3 » را بر فراز قلعه به اهتزاز درآورد . نامه‌هائى كه در 13 ژوئن 1725 از لار رسيد حاكى از اين بود كه مير مهرعلى اين شهر را براى شاه طهماسب تسخير كرده است . در 14 ژوئن 1725 برخى از سركردگان و سپاهيان از راه جزيرهء هرمز در گمبرون پياده شدند و يكراست براى گفتگو دربارهء وضع جديد ، راهى جايگاه شركت هلند شدند . اتلام كه نمى - خواست خود را گرفتار كند و بر آن بود كه بىطرف بماند نايب شاهبندر شيخ على\r\n\r\n\r\n","description":"","footnote":"\r\n( 1 ) - شيخ راشد رئيس باسعيدو تا زمان مرگش كه در اكتبر 1736 رخ داد در جزيرهء قشم نقش محلى مهمى را ايفا مىكرد .\r\n( 2 ) -  Ali Behin \r\n( 3 ) - پرچم قزلباش يا پرچم ايرانيان زمينه‌اى سفيد داشت و يك شمشير سرخ فام ايرانى در ميان آن خودنمائى مىكرد .\r\n","page_name":" 95 ","page_number":113},
  {"content":"\r\n\r\nبهين را نيز دعوت كرد . شيخ اخير آمد و با يوزباشى هرمز « 4 » به مشاجره آغازيد . شيخ على يوزباشى هرمز را متهم مىساخت كه : « چرا بدون اعلان قبلى با 150 تا 160 سپاهى به گمبرون آمده‌اى ؟ » يوزباشى شيخ على را سرزنش مىكرد كه : « چرا بىآنكه مرا در جريان بگذارى به نيروى اشغالگر افغان تاخته‌اى . » اين دو پس از پا در ميانى اتلام با هم آشتى كردند . در 20 ژوئن 1725 يوزباشى هرمز با سپاهيانش به جزيرهء خود بازگشت .\r\nدر 23 ژوئن 1725 اتلام نامه‌اى از شيخ راشد باسعيدى دريافت كرد كه مضمونش اين بود : « من از پا درميانى شما در مشاجره ميان شيخ على بهين و نايب من يوزباشى هرمز حاجى محمد صالح بيگ خشنودم و با دستورهاى شما كه اين دو را به همزيستى آشتى آميز فراخوانده‌ايد سخت همداستانم . »\r\nحاجى محمد صالح مىخواست فرمانده قلعهء گمبرون شود من با اين كار مخالفت نمودم ، چون او جسارت و صداقت كافى براى احراز اين مقام را نداشت . زيرا آنگاه كه حسن گاوبستى با سى مرد با آن صندل‌هاى چوبى به آبادى بند على رسيدند وى به محض شنيدن اين شايعه پا به فرار نهاد و حتى آنقدر صبر نكرد كه آنها به گمبرون برسند ، از اينرو من به اين چنين آدمى نيازى ندارم ، و بسيار سپاسگزار خواهم شد اگر شما نظر بدهيد كه چه كسى بايد فرماندهى قلعه و سنگرها را به عهده گيرد . من به شيخ على بهين نيز نوشته‌ام كه بدون مشورت با شما دست به هيچ كارى نزند . به نظر من بد نيست كه يوزباشى محمد آقاى هرمزى به فرماندهى قلعه برگزيده شود . نامه‌اى نيز برايش فرستاده‌ام . »\r\nدر 26 ژوئن 1725 اتلام در پاسخ شيخ راشد نوشت : « آنچه را خواسته‌ايد انجام دهم از بنده ساخته نيست چون شركت هلند نقش بيطرفانه‌اى دارد . نيز بايد ياد - آورى كنم كه سپاهيان هرمزى چنان كه شما اشاره كرده‌ايد به دعوت من به اينجا نيامده‌اند . »\r\n\r\n\r\n","description":"","footnote":"\r\n( 4 ) - حاجى محمد صالح بيگ يوزباشى جزيرهء هرمز بود .\r\n","page_name":" 96 ","page_number":114},
  {"content":"\r\n\r\nبنابراين قلعه تا زمانى كه كلانتر ميناب با چهارصد تا پانصد سپاهى به گمبرون آمد و آن را تسخير كرد ، در دست شيخ راشد باقى ماند . اتلام در يكم ژوئيه 1725 به ديدار كلانتر ميناب رفت و او در سوم همين ماه به بازديد اتلام آمد . شوراى شركت هلند در گمبرون چنين صلاح ديد كه انعامى به مبلغ 8 : 15 : 27 فلورين هلندى براى جلب دوستى به كلانتر ميناب داده شود تا او هلنديان را از هر حملهء قريب الوقوع بلوچان بياگاهاند . در 27 ژوئيه كلانتر از ناگاه گمبرون را ترك كرد كه هلنديان بسيار شاد شدند . پيش از عزيمت وى از ايشان صد تومان يا 4250 فلورين هلند وام خواسته بود كه اتلام از پرداخت آن پوزش خواسته بود . كلانتر در هنگام عزيمت يكى از يوزباشيان هرمزى يعنى مرتضىقلى بيگ را مقام جانشين خود و محمد صالح بيگ سر يوزباشى هرمز ، قشم و لارك را مقام شاهبندرى داد .\r\nهنوز وضع گمبرون بسيار آشفته بود . به نظر اتلام بيست و پنج افغان به آسانى مىتوانستند آن را تسخير كنند چون ايرانيان به محض شنيدن شايعهء نزديك شدن افغانان مىگريختند . جانشين و شاهبندر جديد از بازگشت شاهبندر پيشين در هراس بود . چون در نيمهء سپتامبر شايع بود كه او با سپاهيان خود در لار است و مىخواهد به گمبرون و حومهء آن حمله كند . اتلام اميد داشت كه اين شايعه راست نباشد ، چون هر چند فرصت مىيافت كه آن پنجهزار تومان را مطالبه كند مىدانست كه ميرزا زاهد على پيوسته در تكاپو خواهد بود تا با انواع بهانه و لطايف الحيل مطالبهء شركت هلند را مورد ترديد قرار دهد .\r\nاتلام در 20 سپتامبر 1725 نمىدانست كه آيا لار هنوز در دست ايرانيانست يا نه ، چون آخرين خبر در مورد لار در 15 ژوئيه به دست او رسيده بود ، ولى از شيراز اصلا خبرى نداشت . با اينكه انگليسيان گهگاه از اصفهان يا شيراز خبرهائى به دست مىآوردند غالبا آنها را پنهان نگاه مىداشتند .\r\nكاركنان شركت هلند در بصره در 14 مه و 29 ژوئن 1725 گزارش دادند كه تركان ايروان را تسخير و اهالى آن را قتل عام كرده‌اند ، نيز سپاه ترك ديگرى به سوى\r\n\r\n","description":"","footnote":"","page_name":" 97 ","page_number":115},
  {"content":"\r\n\r\nحويزه يا اصفهان پيش مىرود . اتلام هم گزارش داد كه شاه اشرف سپاهيان خود را از يزد فراخوانده تا آنها را عليه شاه طهماسب به كار گيرد . اما اتلام نمىدانست كه شاه طهماسب زنده يا مرده است بنا به خبرهاى رسيده از كرمان پنداشته مىشد كه شاه طهماسب با سپاهى انبوه در تهرانست . اتلام از آن بيم داشت كه بازپس‌گيرى تخت و تاج صفويان سالها به درازا كشد . زيرا كه ايرانيان پس از تسخير لار و گمبرون كار ديگرى انجام نداده بودند .\r\nحاكم سازمان انگليسى بمبئى نيز به گمبرون آمد و هنگام بازگشت تقريبا همهء انگليسيان مقيم اينجا را با خود برد . او شخصى به نام آقاى براور « 5 » را كه سابقا شش ماه در گمبرون بوده و فقط به زبان انگليسى سخن مىگفت با آقاى كاديكس « 6 » در آنجا واگذاشت . او نقش رئيس را بازى مىكرد هر چند اتلام به مسخره مىگفت كه اينان ناچار بودند كه خيلى با مراعات صرفه جوئى زندگى كنند . اتلام بر اين باور بود كه آنها احتمالا زمان درازى در گمبرون نخواهند ماند چون دو كشتى انگليسى آماده بودند كه احتمالا آنان را به بمبئى يا بصره برند . اتلام معتقد بود كه اينان آماده مىشوند كه يا شركت انگليسى را ببندند يا به عنوان ناظر باقى بمانند . زيرا زمان درازى مىگذشت كه بازرگانى آنها تنها به فروش برنج انحصار يافته بود . و درآمد آن شايد سخت كمتر از آن بود كه بتوان شركت انگليس را در گمبرون بر سر پا نگه داشت .\r\nدر 30 ژوئن 1725 شركت هلند 109 كارمند در ايران داشت كه از اين شمار سه تن در اصفهان و سه تن در بصره بودند . اين تعداد كثير همچون بارى بر دوش شركت هلند سنگينى مىنمود زيرا با اينكه در فصل زمستان بارندگى زياد شده و مواد خوراكى مىبايست فراوان و ارزان باشد اين مواد به جاى فراوان بودن كمياب بود . كشاورزان از آوردن محصولات خود به گمبرون از ترس اينكه نايب الحكومه آنها را به رايگان ضبط كند ، خوددارى مىنمودند . ضبط رايگان محصولات كشاورزى به نظر اتلام تازگى نداشت .\r\n\r\n\r\n","description":"","footnote":"\r\n( 5 ) -  MR Broewer \r\n( 6 ) -  Mr Cadix \r\n","page_name":" 98 ","page_number":116},
  {"content":"\r\n\r\nدر 26 اكتبر 1725 اتلام دوباره نامه‌اى به اسخارور در اصفهان نوشت با اين مضمون :\r\nمشتاق دريافت خبرم ، تعجب مىكنم كه زمان درازى است از شما اطلاعاتى دريافت نداشته‌ام . اين بى اطلاعى براى شركت هلند در گمبرون بسيار زشت است . بنا به شايعات رسيده به گمبرون افغانان دوباره لار را تسخير كرده‌اند . مردى به نام محمد - آقا كه هم جانشين و هم شاهبندر گمبرون و يكى از يوزباشيان هرمز است اصلا دست از پا خطا نكرد و كارى انجام نداد . او گمبرون را مانند سگى مرده انگاشت .\r\nدربارهء دفاع گمبرون بايد بگويم كه سال پيش چهل تن از اهالى آبادى سفيد - بانى ، با مير آخور انگليسيان به افغانان پيوسته بودند و اينك تنها ده تن از آنها نزد افغانانند در ضمن ، سخت شايع است كه از ميناب سپاهيانى براى دفاع از گمبرون گرد - آورى شده و محمد صالح بيگ سريوزباشى هرمز به همين منظور به هرمز رفته است .\r\nاما كلانتر ميناب به تازگى درگذشته و برادرزاده و جانشينش مردى بيهوده است .\r\nمىگويند كاملا ديوانه است و اجازهء گردآورى سپاه را نمىدهد . نيز خبر رسيده كه افغانان بين لار و كرمان مير مهر على را سخت شكست داده‌اند .\r\nسال 1726 با دشواريهائى براى شركت هلند در گمبرون آغاز گشت . در 9 ژانويه شيخ راشد از باسعيدو نامه‌اى به اتلام نوشت با اين مضمون كه : « حاكم افغانى لار موسوم به عوض‌خان حاجى جهان چاپار تيزتك را فرستاده تا هر چه زودتر رقم و تعليقه‌اى به شما و رئيس انگليسيان بدهد . چون شمار زيادى از بلوچان براى دفاع در گمبرون هستند من فكر كردم بهتر آنست كه حاجى جهان از گمبرون بيرون نرود .\r\nحاجى جهان پيشنهاد مرا براى اينكه آن اسناد را در گمبرون تحويل دهد نپذيرفت بنابراين به نظر شما حاجى جهان براى دادن پاسخ به حاكم لار چه بايد بكند » .\r\nاتلام در 10 ژانويه در پاسخ شيخ راشد چنين نوشت : « آن اسناد را بفرستيد . » آن اسناد در 27 ژانويهء 1726 به گمبرون رسيد هلنديان فرض كردند كه از سوى شاه اشرف فرستاده شده ؛ رقمى بود كه در آن شاه از يارى هلنديان سپاسگزارى كرده و به آنان قول تفقد و يارى داده بود . دومين سند تعليقه‌اى بود از اميرخان بيگلربيگى\r\n\r\n","description":"","footnote":"","page_name":" 99 ","page_number":117},
  {"content":"\r\n\r\nشيراز كه همراه رقم پادشاه فرستاده شده بود تا به هلنديان دستور دهد نايب الحكومهء افغانى گمبرون را يارى دهند . سومين سند نامه‌اى بود كه عوض خان حاكم لار در معرفى حاجى جهان نوشته و به هلنديان خبر داده بود كه به سبب اقدامات دشمنان دين و دولت مدتى آمدنش به تأخير افتاده و در لار مانده است .\r\nشيخ راشد نيز اسناد فوق را همراه با نامه‌اى توسط يكى از بانيان‌ها به محل نمايندگى آنان در گمبرون فرستاده بود . در اين نامه شيخ راشد به اتلام نوشته بود كه :\r\n« چون حاجى جهان « 7 » با شمار زيادى از نوكران و اسبان خودش به اينجا آمده و از اينرو متحمل هزينهء گزافى شده است اگر به او انعامى داده شود بسيار سپاسگزار خواهد گشت و به نظر من دادن انعام بر حيثيت و آبروى شركت هلند خواهد افزود » . اتلام و منشى شوراى شركت هلند در گمبرون با دادن انعامى به حاجى جهان موافق بودند اما اعضاى ديگر شورا با پيشنهاد آن دو مخالفت نمودند . از اينرو اتلام سه پاسخنامه در پاكت‌هاى مهر و موم شده براى افغانان توسط همان بانيان كه اسناد و نامه را آورده بود ، فرستاده و به اين بانيان 170 محمودى يا 5 : 72 فلورين هلندى پايمزد داد . اما انگليسيان به او ده تومان يا 425 فلورين هلند اجرت دادند . اتلام در طى پاسخنامه - هايش به شاه اشرف نوشت . « رقم پادشاه را دريافت كرده سرافراز گرديدم » . به امير خان نوشت : « مطمئن باشيد نايب الحكومهء افغانى گمبرون را يارى خواهيم داد . » و از دريافت نامهء عوض‌خان سپاسگزارى كرد و از شيخ راشد خواست كه اين سه نامهء مهر و موم شده را به حاجى جهان بدهد .\r\nدر 22 فوريه 1726 پاسخ شيخ راشد به دست اتلام رسيد بدين مضمون :\r\n« تعجب مىكنم كه چرا انعامى براى حاجى جهان نفرستاده‌ايد او از اين بابت بسيار رنجيده است زيرا كه حتى يك صدم محمودى ( برابر يك دينار ) هم دريافت نداشته و\r\n\r\n\r\n","description":"","footnote":"\r\n( 7 ) - شاه سيد احمدخان ، شيخ راشد را عنوان وكيل ميرزا زاهد على لارى و شخص اخير را عنوان جانشين داده بود . چون حاجى جهان در 4 ژانويه 1726 به باسعيدو رسيد معلوم مىشود كه مىبايست تسخير مجدد لار در دسامبر 1725 صورت پذيرفته باشد .\r\n","page_name":" 100 ","page_number":118},
  {"content":"\r\n\r\nاين امر موجب آبروريزى او گرديده است . »\r\nهلنديان همچنين براى وام دادن پول به ميرزا جهانگير « 8 » و معاون جانشين محمد سلب ( يا محمد صلب ) مورد آزار قرار گرفتند . مير جهانگير مدعى شد كه اين وام را براى پرداخت مواجب هزار و صد تا هزار و دويست بلوچ مىخواهد . شايع بود كه افغانان باز لار را تسخير كرده‌اند و او قصد داشت با اين بلوچان براى آزاد كردن لار برود . چون هلنديان از دادن پول تن زدند اين كلاشان اوباش سخت آزرده شده گرسنه چشمىشان افزايش يافت چنان كه اتلام محمد صالح بيگ را ناچار كرد آنها را متقاعد سازد كه نقشهء خودشان را دبارهء لار اجرا كنند و اگر موجب آزار شوند به ساكنان گمبرون دستور داده شود تا آنها را بزنند . اين كتك‌كاريها سابقا هم چند بار رخ داده بود . بلوچ‌ها پس از دريافت مبلغى به كورستان (  Kuristan  ) كه تا گمبرون سه روز راه است رفته دوباره به بهانهء اينكه به اين ترتيب قادر به امرار معاش نبوده‌اند بازگشتند . در اين اثنا اين بلوچان ، روستائيان و شهر نشينان را تاراج و تنگدست ساخته به دستاويز اينكه دوست شهريان و روستائيانند مانند سال 1721 ايشانرا سخت آزردند . بلوچان در گرفتن دختركان ، پسركان ، زنان و مردان جوان هيچگونه ترديدى از خود نشان ندادند و اگر نمىتوانستند آنها را به فروش رسانند مانند غلام و كنيز از آنها استفاده مىكردند . اين تجاوز ادامه داشت و معلوم نبود اينها كى مىروند يا كى اين وضع به پايان مىرسد ، با اينكه پادشاه ايشان ، سيد احمدخان در همين نزديكى يعنى كرمان اقامت داشت .\r\nبنابراين چون سپاهيان انضباط نداشتند و به دزدى و راهزنى سرگرم بودند وضع گمبرون بسيار آشفته بود . هر شهروندى كه مال و منالى داشت براى گريز از سركيسه شدن مىگريخت و بدينسان بيشتر مردمان دارا از گمبرون گريختند .\r\nبهاى نيازمنديهاى زندگانى بسيار گران بود و قيمت‌ها روز به روز افزايش مى -\r\n\r\n\r\n","description":"","footnote":"\r\n( 8 ) - مير جهانگير رئيس آبادى سندرك بود . اين رويدادها در 27 ژانويه و 8 فوريه 1726 رخ داد . مير جهانگير در نيمهء مارس 1726 از بندرعباس بيرون رفت .\r\n","page_name":" 101 ","page_number":119},
  {"content":"\r\n\r\nيافت . اين گرانى براى شركت هلند نيز بار گرانى بود . تنگدستى و نادارى در شهر چنان اوج گرفت كه مادران و پدران فرزندانشان را مىفروختند باشد كه زنده بمانند .\r\nبا توجه به اين اوضاع اتلام از بيگلربيگى گمبرون خواست كه با دادن پنجاه تا شصت سپاهى و بيست و پنج تا سى توپچى نمايندگى شركت هلند را تقويت كند چون خود 41 سپاهى و پانزده توپچى در اختيار داشت . وى همچنين از بيگلربيگى دارو و مهمات درخواست كرد .\r\nاتلام گزارش داد كه در اين سال نمايندهء انگليس از خانه پاى بيرون ننهاد . اينان بازرگانى زيادى نداشتند چنان كه در خور ذكر نبود . انگليسيان چنان رفتار مىكردند كه گفتى پول بسيار دارند هر چند به سختى موجودى نقدينهء ايشان به صد محمودى مىرسيد . چند وقت پيش دو كشتى از بمبئى براى ايشان برنج ، شكر و پارچه آورد ، و يكى از اعضاى شورا با اين كشتى به گمبرون آمد .\r\nآنها به جز نمايندگى فكسنى و چهل سپاهى دو رگه از اروپائيان و سياهان يعنى كودكانى كه از دو نژاد سفيد و سياه به دنيا آمده بودند يك كشتى آماده هم دم دست داشتند . ظاهرا اينان خود را در آبهاى انگليس مىپنداشتند اما چند روز پيش در جايگاهى نزديك جزيرهء لارك كه براى شستشو و تميز كردن كشتى جايگاهى زيباست ، نادرستى اين پندار ايشان محقق گشت . زيرا انگليسيان در اين جايگاه آمده سرگرم شستشو و نظافت كشتى بريتانيا « 9 » بودند كه بوميان آمدند و پرسيدند ، از كجا آمده‌ايد ؟\r\nو انگليسيان پاسخ دادند : سگان به شما چه ربطى دارد ! عربان كه از اين پاسخ بر آشفته شدند خلقى را گرد كردند تا به اين آقايان انگليسى كه متحمل سه كشته ، سه زخمى وخيم و يك زخمى جزئى شدند نشان دهند كه تنها گاو سگ نيست كه داراى دندان است .\r\nدر ژوئيهء 1726 اتلام گزارش داد كه : مىگويند در حدود سيصد افغان به انگدلون « 10 »\r\n\r\n\r\n","description":"","footnote":"\r\n( 9 ) -  Britannia \r\n( 10 ) -  Angidaloen  نام روستاى ناشناخته‌اى در حوالى بندرعباس .\r\n","page_name":" 102 ","page_number":120},
  {"content":"\r\n\r\nرسيده كاروان انگليسى را تا آبادى بندعلى اسكورت كردند . اما در گمبرون به سختى آثار اين رويدادها را مىتوانستى ديد جز اينكه به يارى دو فرانسوى خندق‌هاى مسخره‌اى مىساختند . افزون بر اين در چندين جاى شهر و بر روى قايق‌هاى بومى در دريا توپهائى مستقر ساخته بودند تا بتوانند به هرمز يا شميل بگريزند . جانشين و بسيارى از خانواده‌هاى شهر مدتها پيش به اين دو جايگاه گريخته بودند . نيز شايع بود كه جانشين كه چشم به راه آمدن نيروى كمكى است براى فرصت يافتن از خداداد خان خواسته است كه يك ماه به او مهلت دهد تا خود را تسليم كند . اهالى گمبرون از كندوكاو وحشيانهء افغان‌ها براى يافتن پول ، سخت در هراسند . در لار خدادادخان نقض قول كرده اهالى را در زير شكنجه قرار داده است . گمبرونيان ترجيح دادند كه به شركت - هاى هلند و انگليس تسليم شوند و در چنگ اين خونخواران نيفتند . با اينكه هر روز مردم انجمن كردند ولى كارى از پيش نبردند .\r\nانگليسىها با ورود كشتى فادرينگهام « 11 » جان تازه‌اى يافتند . اينان به فروش كاغذ شكر ، پارچه ، روناس ، انگوژه و جز آن پرداختند كه اين كار به زيان شركت هلند تمام مىشد .\r\nخدادادخان پس از تسخير لار به اتلام چنين نوشت : « به سبب دوستى شما با شاه اشرف به اطلاع مىرساند كه لار را تسخير كردم و پس از آنكه به مدافعان قلعهء لار اطمينان دادم كه بيگلربيگى شيراز ايشان را در پايان ماه رمضان يا 31 مه 1726 خواهد بخشود ايشان خود را به من تسليم كردند . سركردگان مدافعان قلعه ميرزا زاهد على ، ميرزا ابوطالب پسر ميرزا حسين ، ميرزا عبد الحسين پسر مير محمد ، آقا عنايت اللّه ، تقى حاجى ، و آقا نوروز بودند كه همراه با ساير مدافعان قلعه به طور انفرادى يا جمعى خودشان را در پرتو حمايت من قرار دادند . » اينان پانصد تومان به خداداد خان دادند كه او التفاتا آن را پذيرفت . فرداى آن روز يا يكم ژوئيه 1726 خدادادخان رسما زمام قلعهء لار را به نام شاه اشرف به دست گرفت .\r\n\r\n\r\n","description":"","footnote":"\r\n( 11 ) -  Fadringham \r\n","page_name":" 103 ","page_number":121},
  {"content":"\r\n\r\nدر گمبرون ديگر خبرى دربارهء بلوچان شنيده نمىشد . اما نيازمنديهاى زندگانى بسيار گران شده بود نه همين مواد خوراكى بلكه بهاى جامه‌هاى تابستانه و زمستانه نيز ششصد درصد افزايش يافته بود . اتلام گزارش داد كه : اگر انگليسيان به اندازهء من يا حتى كمتر از من اطلاعات در اختيار داشتند به خوبى مىتوان پنداشت كه به طور مؤثر مىكوشيدند كه ايرانيان را فريب دهند .\r\nافغانان باز در گروههاى كوچك به سركردگى مير آخور پيشين انگليسيان حسن بيگ « 12 » خودشان را در روستاهاى پيرامون گمبرون آفتابى مىكردند .\r\nدر 17 اوت 1726 نمايندهء انگليس پنهانى به آبادى ايسين رفت و در آبادى كشار واقع در پنج ميلى گمبرون و دو ميلى ايسين به حسن بيگ خوشامد گفت و نيز براى او تجهيزاتى فرستاده در همين آبادى با دو تن از آدم‌هاى حسن‌بيگ گفتگو كرد .\r\nاما اين افغانان نبودند كه مىخواستند در رأس خبرهاى سال آينده قرار داشته باشند بلكه سلطان محمد ميرزا يكى از مدعيان تاج و تخت صفوى ، نيز چنين قصدى داشت .\r\n\r\n\r\n","description":"","footnote":"\r\n( 12 ) - نام اصلى مير آخور پيشين انگليس  Sigal  بود كه به حسن بيگ تغيير يافته بود .\r\n","page_name":" 104 ","page_number":122},
  {"content":"\r\n\r\n\r\nسلطان محمد ميرزا يكى از مدعيان تاج و تخت صفوى يا گمبرون در سالهاى 27 - 1726\r\nنخستين بار در 22 اوت 1726 هلنديان اشاره مىكنند كه مردى به نام محمد ميرزا كه خود را فرزند ارشد شاه سلطان حسين مىداند نزديك بندرعباس است .\r\nتنها يك ماه پس از اين تاريخ بود كه هلنديان گردآورى و كسب اطلاعات در پيرامون اين مدعى تاج و تخت صفوى را آغاز كردند زيرا كه تا پايان سپتامبر 1726 سلطان محمد ميرزا سخت فعال شده بود . هلنديان از طريق خبرهاى افواهى و گزارش‌هاى محمد صالح بيگ جانشين بندرعباس ، از مقاصد و فعاليت‌هاى اين مدعى آگاه مى - شدند . اين فعاليت‌ها ، پيتر اتلام مدير شركت هلند را مشوش ساخت تا اينكه در 28 سپتامبر 1726 كارآگاهى را براى آگاهى از اوضاع واقعى امور به ميناب فرستاد . گزارش - هاى اين كارآگاه به قرار زير است :\r\nمدير شركت هلند از منشى فارسى زبان شركت ملا قنبر على مىخواهد كه خبرهائى موثق دربارهء اوضاع تهيه كند منشى مزبور اين مهم را به عهدهء يكى از دوستان صميمى خود كه نخست در ميناب و بعد در شميل مىزيسته مىگذارد و اين اخير طى نامه‌اى - كه در 5 اكتبر 1726 به گمبرون مىرسد و ترجمه‌اش در زير آمده - اوضاع را چنين گزارش مىدهد :\r\n\r\n","description":"","footnote":"","page_name":" 105 ","page_number":123},
  {"content":"\r\n\r\n« نوشته بوديد كه دربارهء شاه جديد كه در اينجاست تحقيق كرده و نتيجهء تحقيقات كنونى و آگاهىهاى بعدى خود را دربارهء اين مدعى هر چه زودتر براى شما بفرستم اينست كه مىگويم من هنوز او را به چشم خود نديده‌ام اما آنچه درباره‌اش شنيده‌ام به قرار زير است : او سلطان محمد صفوى ناميده مىشود و مردم اينجا او را به عنوان پسر ارشد پادشاه پيشين سلطانحسين صفوى به رسميت مىشناسند او نخستين كسى بود كه از حرم پادشاهى بيرون آورده شد و در مجلس شاهى كه توسط او تشكيل شد به ملا باشى و حكيم باشى گفت : « به وجود شما در اين مجلس نيازى نيست هر گاه نياز باشد به دنبال شما خواهم فرستاد . » و اين دو بىدرنگ نزد پادشاه رفته او را از آنچه فرزندش گفته بود آگاهانيده و افزودند كه سلطان محمد ديوانه است . مىگويند شاه در آنوقت فرمان مىدهد كه سلطان محمد را به حرم بازگردانند . پس از آن برخى ديگر از برادرانش را از حرم بيرون برده به پيرامون اصفهان فرستادند تا آن زمان كه شهر توسط افغانان در محاصره قرار گرفت . سلطان محمد ميرزا توانست با جامهء مبدل از شهر بگريزد و مىگويند كه مدت هشت تا نه ماه در حول و حوش اصفهان و در شهر قم به طور ناشناس مىزيسته آنگاه به شيراز رفته و چون در اين سفر در زى ز ايران هندى بوده افغانان او را يارى داده‌اند . پس از آن به جزيره‌هاى تازى نشين خليج فارس رفته و بازگشته است . اما هميشه به گونه‌اى ناشناس و تنها بوده تا به تزرگ احمدى كه در 35 ميلى شمال اينجاست رسيده و با مردى به نام ميرزا ابو القاسم ديدار كرده و پس از اين ديدار به گمبرون آمده روزها در پيرامون شهر مىگشته و شبها در امامزادهء كوچكى به نام خدر « 1 » ( ساختمان كوچكى است و در درون آن مقبره‌اى كه درست در باختر اين شهر قرار گرفته و براى سكونت رهگذريان تنگدست ساخته شده است ) بيتوته مىكرده است مىگويند پس از مدتى اقامت در اينجا به شميل و از آنجا به ميناب و سرانجام به روستاى سندرك نزد مير جهانگير رفته و هنوز نزد او مانده است . گويند مير جهانگير از شاهزادهء جوان خواسته كه خود را پادشاه خوانده به نام خود سكه زند\r\n\r\n\r\n","description":"","footnote":"\r\n( 1 ) -  Chiddr \r\n","page_name":" 106 ","page_number":124},
  {"content":"\r\n\r\nو جز آن .\r\nدر زمان اقامت نگارنده در ميناب چاپارى از سوى اين شاه نزد رئيس يا كلانتر ميناب آمده از او خواست كه با مرتضى قلى بيگ و ديگر بزرگان آبادى سندرك متفقا به همراه شاهزاده به ميناب و از آنجا به گمبرون رفته تا در جايگاه اخير اعلام پادشاهى كرده به نام خود سكه زند و بقيهء قضايا . . .\r\nاما اينان بايد چيزهائى را كه براى انجام دادن اين كارها لازم است بدهند .\r\nمحمد صالح بيگ از اين چيزها نگهدارى خواهد كرد . چون محمد صالح بيگ هنوز در اين جايگاه شهريارى نرسيده ( كلانتر ميناب را شهريار مىخوانده‌اند ) هنوز به تن خود آنجا نرفته است اما براى دادن اطمينان به اينان مرتضى قلىخان مذكور را با دو تا سه تن ديگر آنجا فرستاده و تنها چيزى كه باقى مانده انتظار رسيدن محمد صالح - بيگ است .\r\nدربارهء شاهزاده بايد در اينجا بيفزايم كه گذشته از آدم‌هاى معمولى رئيس جهانگير نيروى كمكى ديگرى دريافت نداشته اما گويند به محض اينكه خود را پادشاه بخواند از بلوچان استفاده خواهد كرد . اگر ماجراهايى در دو سه روز آينده كه در اينجا هستم - و پس از آن به گمبرون مىروم - رخ دهد كه در خور ياد كرد باشد در نوشتن آن براى شما كوتاهى نخواهم نمود .\r\nيكشنبه ششم . رويداد در خور ذكرى رخ نداد .\r\nدوشنبه هفتم . كارآگاهى كه در 28 ماه گذشته و پنجم همين ماه از او ياد شد بازگشت و گفت : در بيشتر روستاهاى تابع ميناب بودم در اين مدت از كوچك و بزرگ چنين شنيدم كه پسر ارشد شاه سلطانحسين به نام سلطان محمد ميرزا در آبادى اندرك ( كه در قلمرو مردى به نام مير جهانگيرست و در سه روز راه بالاى ميناب قرار دارد ) اقامت دارد . از آنجا كه گمان مىرود كه اين مير جهانگير دوبار قصد كشتن شاهزاده را داشته است شاهزاده او را چنانچه مسلح باشد به حضور نمىپذيرد . شاهزاده تنهاست و فقط يك ايشك آغاسى باشى به همراه دارد و مىخواهد كه او را تنها به نام رئيس\r\n\r\n","description":"","footnote":"","page_name":" 107 ","page_number":125},
  {"content":"\r\n\r\nبخوانند و بسيار به ندرت آفتابى مىشود . افزون بر اين بيشتر اوقاتش به انجام فرايض مذهبى يا ماندن در حرم مىگذرد . برخى گويند كه هنگام درآمدن محمود به اصفهان از اين شهر گريخته است ( برخى ديگر برآنند كه در زمان ديوانگى محمود و تاجگذارى اشرف گريخته است ) و از آن پس سرگردان هر روز در جائى در جامهء مبدل يك درويش يا يك فقير به سر برده . مىگويند در حدود دو سال پيش كه ميرزا ابو القاسم مقام جانشينى اينجا را داشته او به طور ناشناس به امامزاده خدر ( بقعهء كوچكى است در باختر اين شهر ) آمده و از آنجا به شميل و سپس ميناب رفته در آبادىهاى اين جايگاهها روزگارى مانند پيش پنهان گشته و سرانجام دريافته كه بايد خود را به مردم بشناساند و جز آن . . .\r\nدر پاسخ اين پرسش كه آيا به چشم خود شاهزاده را ديده‌اى يا نه ؟ اين دوست گزارشگر مىگويد : نه ! اما دست كم با 25 تن از كدخدايان و ديگر مردمان اين آبادىها كه نخستين بار در روزهاى آفتابى شدن شاهزاده ، او را ديده‌اند ، سخن گفته‌ام وى افزود سپاهيان زيادى در ناحيهء ميناب عليا گرد نيامده‌اند و تنها سپاهيان جهانگير و پسرش شاهوردى خان اينك در ميناب هستند . شنيده‌ام كه اين شاهزادهء جوان گفته است من هيچكس را وادار به پيروى از خود نخواهم كرد مگر آنان كه تصور مىكنم ناگزير به تبعيت‌اند . او جانشين محمد صالح بيگ را با كوتوال شميل فراخوانده تا از آنان بپرسد چه اندازه سپاهى مىتوانند گرد كنند و جز آن .\r\nاين گزارش از فعاليت‌هاى مدعى تاج و تخت ، از گزارش محمد صالح بيگ كمتر اضطراب انگيز بود . محمد صالح بيگ گزارش داده بود كه مدعى مزبور هفت تا هشت هزار بلوچ را به يارى مير جهانگير در زير بيرق خود گرد كرده است . شهريار ميناب ابوالصفى  ) Abdul Saffie (  نيز قرار بود با آدم‌ها و بزرگان تابع خود به او بپيوندد . اين مدعى قرار بود با اين سپاهيان به بندرعباس و بوشهر برود و از آنجا با كوشش افغانان را از شيراز بيرون راند . گفته مىشد كه اين مبارزه با همراهى مدعى ديگر تاج و تخت صفى ميرزا انجام خواهد شد . نيز شايع بود كه چون اين مدعى به بندرعباس بيايد از شركت‌هاى هلند و انگليس به ترتيب خراج‌هائى به مبلغ هشت\r\n\r\n","description":"","footnote":"","page_name":" 108 ","page_number":126},
  {"content":"\r\n\r\nهزار و چهار هزار تومان مطالبه خواهد كرد .\r\nمحمد صالح بيگ نيز به آبادى سندرك فراخوانده شده بود تا دربارهء استراتژى جنگ با مدعى و سران يارى دهندهء او مشورت كند . خطاطان و خط شناسان فارسى با مشاهدهء نامه‌اى كه شاهزاده سلطان محمد ميرزا نوشته بود اعتراف كردند كه در نواحى ساحلى خليج فارس هيچكس قادر نيست خطى به اين زيبائى بنويسد . اينان خوشنويسى شاهزاده را دليل ديگرى بر درستى دعوى شاهزاده بودنش دانستند . در زير نامه امضاى « سلطان محمد ميرزا صفوى » ديده مىشد . اتلام از محمد صالح بيگ خواست كه پيش از آنكه به قصد ميناب حركت كند به گونه‌اى ناشناس از او ديدار كند اتلام از او پرسيد : دربارهء كل قضيه و مقاصد اين مدعى پادشاهى چگونه مىانديشى ؟ محمد صالح بيگ گفت : « من نمىتوانم از اين مقاصد سر در بياورم اما به شما اطمينان مى - دهم كه او به راستى پسر ارشد شاه سلطانحسين صفوى است . و همينقدر مىدانم كه قصد دارد با برادر كوچكتر خود صفى ميرزا به شيراز حمله كند . من از آن بيم دارم كه هنگام عبور شاهزاده از بندرعباس از اروپائيان باج بگيرد و بى شك شهر نيز تاراج خواهد شد . من خواستم كه شاهزاده را از آمدن به بندرعباس بازدارم و اگر اين كار ناممكن باشد به هرمز يا قشم برود . » علت هراس محمد صالح بيگ اين بود كه مير جهانگير دشمن خونى او بود و چنان عمل مىكرد كه گفتى مقام اعتماد الدولهء شاهزاده را دارد مير جهانگير پيش از اين دو نامه براى محمد صالح فرستاده بود كه مؤيد دشمنى او بود . در همانروز عصر 27 سپتامبر محمد صالح به ميناب رفت . در يكم اكتبر 1726 به هلنديان خبر رسيد كه نقشه‌هائى در كارست تا به محض رسيدن محمد صالح بيگ به اردوى شاهزاده او را به قتل رسانند . جانشين از اين نقشه در شميل آگاه شده به بندر عباس بازگشت . براى اينكه خود را از اتهامات عدم وفادارى نسبت به شاهزاده مبرى دارد و بتواند در شهر بماند شايع ساخت كه افغان‌ها در حال پيشروىاند . او همچنين نامه‌اى به اتلام نوشت مضمونش : چون به شميل رسيدم دريافتم كه ، شاهزاده ده تا دوازده هزار سپاهى گرد كرده و منتظر رسيدن من است تا اجراى نقشه‌هاى خود را\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nآغاز كند نقشه‌ها عبارت بود از اجراى اهداف زير : الف : حركت به بندرعباس و گردآورى پول از مردمان و بازرگانان ، چنان كه حتى هر كس كه فقط پنجاه محمودى داشته باشد از پرداخت معاف نشود . ب : وصول ماليات از شركت‌هاى اروپائى .\r\nنخست بايد با كاركنان شركت‌هاى اروپائى خوشرفتارى شود و كمكى براى نگهدارى سپاهيان از آنها درخواست شود . اگر از اينها كمكى دريافت شد كه هيچ و گرنه بايد شركت‌هاى اروپائى را تحت فشار گذاشت و از كاربرد زور نيز چشم پوشى نكرد . من اين نقشه‌ها را نپسنديدم زيرا كه اينها تنها به مصيبت مىانجامد . با اينهمه چون از تلافى در هراس بودم وانمود كردم كه پشتيبان شاهزاده‌ام . نيز تسليم نشده بر آن شدم كه تصميم شاهزاده را عوض كنم و براى اجراى اين منظور نايب خود حسين على و قورچى سالم كلانتر شميل را پيشاپيش فرستادم تا مزهء دهانش را بفهمند . در اين اثنا محمد صالح بيگ به گردآورى سپاه براى خود و نگهبانى شهر پرداخت و اميد داشت كه به يارى هلنديان تحقق مقاصد شاهزاده را به تعويق اندازد تا از آن پس به خودى خود از ميان برود . در هشتم اكتبر محمد صالح بيگ با شمارى اندك از سپاهيان به بندر عباس آمد و هلنديان در بيرون شهر از او استقبال كردند . و چون از برابر جايگاه نمايندگى هلند مىگذشت با شليك چند توپ به او سلام نظامى دادند .\r\nدر 27 اكتبر 1726 هلنديان خبر يافتند كه شاهزاده سرانجام حركت كرده است ، اين خبر در سى اكتبر تأييد شد . او محمد صالح بيگ را به مقام جانشين تائيد كرده و مقام ايشك آغاسى باشى خود را نيز به او داده بود . ضمنا شاهزاده به محمد - صالح بيگ دستور داده بود كه ظرف هشت روز هشت خلعت ، سى كمربند و به همين تعداد دستار براى او بفرستد . نيز سى قطعه توپ با تجهيزات و عرادهء آنها از اروپائيان خريدارى و مسجدى را در اينجا تعمير كند ، و سرانجام دستور داده بود كه دختران و مردان رقصنده ، قماربازان ، ميخواران وجز آنانان ؟ ؟ ؟ را بكشد « براى آنكه عقوبت الهى بيش از اين بر كشورش نازل نشود ! »\r\nدر 31 اكتبر 1726 توپهاى مستقر در قلعه و برج‌هاى بندرعباس را به افتخار انتصاب\r\n\r\n","description":"","footnote":"","page_name":" 110 ","page_number":128},
  {"content":"\r\n\r\nجانشين شليك كردند جانشين نايب خود را نزد شاهزاده فرستاد تا ببيند چه عكس - العملى نشان داده مىشود .\r\nجانشين به مترجم شركت هلند كه براى گفتن تبريك نزد او آمده بود اجازه داد كه نامهء شاهزاده را بخواند . شاهزاده در اين نامه خود را تنها والى و نواب خوانده بود و نوشته بود : « من به هيچوجه تا زمانى كه پدرم در قيد حيات است خود را پادشاه نخواهم خواند . »\r\nبا اينكه نهانى به اتلام خبر رسيده بود كه درباريان شاهزاده مىكوشند او را به اقامت در جايگاه نمايندگى هلند يا زيباترين و خوش طرح‌ترين ساختمان بندرعباس ترغيب كنند . او در نخستين روزهاى نوامبر 1726 هر روزه سفرهاى كوچكى به آبادى سورو براى هواخورى انجام داد . همچنين از لحاظ سياسى ، مصلحت چنان ديد كه از مرتضى قلى بيگ ، كوتوال و يوزباشى هرمز كه نه دوست انگليسيان نه دوست محمد صالح بيگ است كه در هنگام مقتضى از منافع هلند دفاع كند ، زيرا كه راهى ميناب شده است .\r\nدر 10 اكتبر 1726 خسرو بيگ از زندانش در قلعهء هرمز آزاد شد و پسين هنگام به بندرعباس رسيد . شايع بود كه محمد صالح بيگ با ديگر يوزباشيان مىخواهند حكومت بندرعباس را به خسرو بيگ بدهند زيرا كه شاهزاده از محمد صالح بيگ انعام‌ها و كمك‌هائى مىخواهد كه بيش از حد استطاعت اوست .\r\nبه اغلب احتمال ، علت اين تغيير عقيدهء محمد صالح بيگ ، شايعه‌اى بود حاكى از آنكه شاهزاده هنوز در آبادى سندرك است و مىخواهد پانصد سپاهى به سركردگى كلانتر ميناب براى گرفتن حكومت بندرعباس و جانشين آن بفرستد . اين خبرها پيش از اين در 20 دسامبر 1726 با آمدن شهريار با دويست مرد به آبادى ناى بند تأييد شده بود . پسر كوتوال‌شميل او را همراهى مىكرد اينان فرداى آن روز با هم به شهر درآمدند .\r\nحضور اين سپاهيان چيزى را در سازمان ادارى شهر تغيير نداد و محمد صالح\r\n\r\n","description":"","footnote":"","page_name":" 111 ","page_number":129},
  {"content":"\r\n\r\nبيگ همچنان در مقام خود باقى ماند .\r\nتنها در ماه فوريه 1727 بود كه اروپائيان وجود شاهزاده را احساس كردند چون در يكم اين ماه هفت تا هشت سپاهى سياه پوست شركت انگليس به آبادى سندرك رفتند . و گفته شد كه در آنجا هر روز دو محمودى مواجب و يك محمودى كمك هزينه به آنان پرداخته‌اند .\r\nدر سوم فوريه 1727 شاهزاده به خسروبيگ سال فرسود فرمان داد كه همهء سپاهيان را در بندرعباس گرد كرده و فهرستى جامع از تجهيزات جنگى فراهم كند و همين كار را دربارهء هرمز انجام دهد و بعدا به شاهزاده گزارش نمايد . به دنبال آن شاهزاده فرمان ديگرى صادر كرد حاكى از آنكه همهء بزرگان و بلند پايگان شهر مىبايست شمار زيادى سپاهى براى او بفرستند . در 17 فوريه 1727 اين فرمان اجرا شد .\r\nنزديك دويست مرد كه توانسته بودند آنها را به مزد گيرند با مقدارى تجهيزات نظامى خواسته شده كه در ميان آنها چهار دستگاه توپ آهنى يك پوندى بود براى شاهزاده فرستادند . همچنين بلند پايگان شهر در امور ديگر كوشيدند تا آنجا كه مىتوانند خواسته‌هاى شاهزاده را برآورند . خود شاهزاده به ندرت از اين چيزها سود برد چون هر يك از آنها را به يكى از سران بلوچ انعام داد . و تنها نيازمنديهاى روزانه را براى خود برداشت . شاهزاده دربار باشكوهى براى خود ترتيب نداده بود چون در بيشتر اوقات ، خود جامه‌اى سرمه‌اى ( كه رنگ عزادارى است ) بر تن داشت و با همين جامه تقريبا سه بخش از روز را به عبادت مىگذراند . يك هفته بعد مقامات شهر نفسى به راحت كشيدند چون شايع بود كه شاهزاده قصد آمدن به بندرعباس را دارد .\r\nاينان باور داشتند كه چون او به بندرعباس آيد خواسته‌هاى بيشمار و دمادمش پايان خواهد گرفت .\r\nاما بلند پايگان شهر اين اميدها را از دست دادند چون در 4 ژوئن 1727 محمد صالح بيگ ضمن ديدار از اتلام شكايت كرد كه : « شاهزاده هر روز ، خواستار پول نقد ، زين‌هاى زرين ، لگام‌هاى زرين ، قليان‌هاى زرين ، ظروف بلورين گرانبها ، تپانچه‌ها ،\r\n\r\n","description":"","footnote":"","page_name":" 112 ","page_number":130},
  {"content":"\r\n\r\nموزه‌ها و جز آنهاست و تهديد مىكند كه چنانچه اين چيزها را ندهم مرا سخت مجازات خواهد كرد . » از اينرو از اتلام پرسيد : « من چه بايد بكنم چون ديگر نمىدانم چه بايد كرد ؟ » محمد صالح بيگ افزود : « آقاى اتلام من اطمينان دارم كه سلطان محمد ميرزا به راستى پسر شاه سلطانحسين است اما در وراى همهء اين درخواست‌ها مير جهانگير قرار دارد كه قصدش خراب كردن شاهزاده است . من مىخواهم از اين يوغ خود را برهانم اما فقط در صورتى كه شما مرا يارى دهيد . » اتلام پاسخ داد :\r\n« هميشه سياست شركت هلند اين بوده كه در امور داخلى ايران مداخله نكند » . آنچه اتلام مىخواست بداند اين بود كه آيا شاهزاده به راستى فرزند شاه سلطانحسين است يا يك مدعى دروغين ، زيرا اگر او شاهزادهء راستين بودى مىبايست ديگر مدعيان حقوق خود را از دست داده از ايران بگريزند . اتلام به محمد صالح بيگ گفت : « من در اين باره هيچ كمكى به شما نمىتوانم كرد . »\r\nدر اين اثنا روابط ميان شركت هلند و شاهزاده تيرگى يافته بود . زيرا در 11 مه 1727 شش سپاهى شركت هلند را ترك و به خدمت شاهزاده پيوسته بودند .\r\nنامه‌هائى كه اتلام با پشتيبانى محمد صالح بيگ نوشته پاسخى دريافت نكرد اتلام با اين انديشه كه بايد حتى براى بازگرداندن سپاهيان گريخته از شركت به جنگ هم تن در دهد دستور داده تا توپهاى شركت را با شرپنل يا گلوله نارنجكى پر كرده برخى از فتيله‌هاى قديمى را در پشت جايگاه نمايندگى هلند منفجر سازند تا دقت و كارآئى آنها را براى هنگام نياز آزمايش كرده باشند . در 8 ژوئن اتلام كارآگاهى به آبادى سندرك فرستاد تا دربارهء وضع آنجا و قدرت اين دربار سه پولى تحقيق كند .\r\nو سرانجام بداند كه آيا سپاهيان گريخته از شركت و نيز ايشك آغاسى باشى اتلام كه در 15 مه نامه‌اى از سوى او براى شاهزاده برده و در آنجا بازداشت شده بود باز خواهند گشت يا نه . اتلام در 12 ژوئن نيز با فرستادن نامه‌اى از مير جهانگير خواسته بود كه على اكبر ايشك آغاسى باشىاش را باز پس فرستد .\r\nدر 15 ژوئن 1727 كارآگاه از سندرك بازگشت و گزارش داد كه نه شاهزاده\r\n\r\n","description":"","footnote":"","page_name":" 113 ","page_number":131},
  {"content":"\r\n\r\nو نه مير جهانگير هيچيك مايل نيستند كه سپاهيان گريخته از شركت را بازگردانند . به ايشك آغاسى هم اجازهء بازگشت داده نشده ، سخت زير نظر است و با او بد رفتارى مىشود . كارآگاه با علىاكبر سخن گفت و از او شنيده بود كه به هر يك از سپاهيان گريخته از شركت دو تومان براى هزينه و جامه‌هاى نودوخت هلندى داده‌اند و شاهزاده قول داده كه هرگز آنها را به شركت هلند بازنگرداند . يكى از اين گريختگان كه يك كم زبان تركى مىدانسته همه روزه با شاهزاده به رايزنى مىپرداخته اما على اكبر نمىدانسته كه گفتگوى اين دو دربارهء چيست . كارآگاه در پايان افزود كه هفتاد و شش سپاهى در راه به سوى بندرعباس مىآمده‌اند و فردا به اينجا خواهند رسيد . درستى خبر اخير با ورود اين گروه در 16 ژوئن به بندرعباس تأييد شد ، سركردگى ايشانرا محمد زينل خان خال مير جهانگير به عهده داشت . عصر همين روز پسر كلانتر شميل نيز با صد و پنجاه مرد به بندرعباس درآمد . معلوم نبود كه آنها به يارى محمد صالح بيگ آمده‌اند يا نه ، محمد صالح بيگ خود نيز از قصد ايشان آگاه نبود . چون براى گرد كردن سپاه و حفظ خود كسانى را به هرمز ، قشم و لارك فرستاده بود . افزون بر اين ، خانوادهء خود را هم براى حفظ امنيتشان به اين جزاير گسى كرده بود . همچنين خبر رسيده بود كه اخيرا فرمان‌ها و خواسته‌هاى جديد ديگرى از سوى شاهزاده به محمد صالح بيگ رسيده است و او آنها را دور انداخته و با لعن و نفرين چاپار شاهزاده را از نزد خود رانده است و همانروز بطور آشكار حمايت خود را از شاهزاده پس گرفته است .\r\nفرداى آن روز يا 17 ژوئن هلندىها محمد زينل‌خان دائى مير جهانگير را بازداشت كردند . اين كار به گونهء واكنشى در قبال عدم همكارى شاهزاده در بازگرداندن سربازان فرارى شركت هلند بود . شوراى شركت هلند در 25 مه انجام اين طرح را به تصويب رسانده بود . اتلام به تن خود محمد زينال‌خان را بازداشت كرد و اين اقدام آن هنگامى كه خان مزيور از نزديك جايگاه شركت مىگذشت بى سر و صدا انجام گرفت . خان اسير را در زيرزمين اتاق مدير شركت جاى دادند و با او به خوبى رفتار شد .\r\n\r\n","description":"","footnote":"","page_name":" 114 ","page_number":132},
  {"content":"\r\n\r\nدر 18 ژوئن هلندىها دريافتند كه آدم‌هاى محمد زينل‌خان شبانه در گروههاى كوچك گريخته و خبر بازداشت خان را به آبادى سندرك رسانده‌اند . اتلام به خان اسير اجازه داد كه نامه‌اى براى خواهرزاده‌اش مير جهانگير بنويسد . در 22 ژوئن محمد صالح بيگ نامه‌اى از مير جهانگير دريافت داشت با اين مضمون : « دائى مرا از زندان هلنديان آزاد سازيد من پيشنهاد مىكنم كه تا زمانى كه سپاهيان گريخته از شركت هلند بازگردانده نشده‌اند دائى من نزد شما بازداشت باشد » . اما اتلام اين پيشنهاد را نپذيرفت . فرداى آن روز محمد صالح بيگ با ريشخند از اتلام خواست كه پيشنهاد مير جهانگير را بپذيرد به خصوص كه همگنان محمد صالح بيگ از هرمز او را تهديد كرده بودند كه اگر اين كار را انجام ندهد او را مقصر خواهند دانست زيرا به نظر ايشان اين منازعه در كار برداشت محصول خرما كه ناچار مىبايست در پيرامون ميناب و بخش‌هاى ديگر آغاز شود اختلال پديد مىآورد . اما اتلام حتى از توجه به درخواست - هاى محمد صالح بيگ تن زد .\r\nچون هلندىها انتظار داشتند كه اين ماجرا براى آنها دردسر پديد آورد دستور دادند كه ديوارهاى جايگاه نمايندگى هلند را افراشته‌تر سازند . و هر نگهبانى واحدى داشته باشد . او همچنين يك جدول نوبت خدمت براى نگهبانان شركت فراهم كرد تا از حملات غافلگيرانه در امان ماند و در اين احوال همه روز آب آشاميدنى ، چوب و سوخت ديگر نيازمنديهاى زندگانى را به درون شركت آورده و ذخيره مىكردند .\r\nدر 26 ژوئن محمد صالح بيگ نامه‌اى از مير جهانگير ، حسن على بيگ و كلانتر ميناب دريافت كرد با اين مضمون : « ما از شما مىخواهيم كه دوباره به شاهزاده بپيونديد ، نيز از شما دعوت مىكنيم كه به سندرك بيائيد تا به اتفاق دربارهء يك استراتژى مشترك گفتگو كنيم . براى اينكه هر نوع سوء ظن بى اساس از ذهن شما دور شود فرزند مير جهانگير را نزد شما مىفرستيم . » محمد صالح بيگ پاسخ داد : « شما همگى چنانچه دوستانه به بندرعباس بياييد مقدمتان را گرامى خواهم داشت . »\r\nاثر بازداشت محمد زينل‌خان به زودى بالا گرفت . در 29 ژوئن 1727 اتلام\r\n\r\n","description":"","footnote":"","page_name":" 115 ","page_number":133},
  {"content":"\r\n\r\nاز ايشك آغاسى خود كه اينك آزادى بيشترى يافته بود نامه‌اى دريافت كرد . على اكبر نوشته بود كه : « من انتظار دارم كه به زودى با شش سپاهى گريخته به شركت بازگردم . » نيز در چندين آبادى مانند رودان روستائيان ترديد خود را از پيوستن به شاهزاده و بيعت با او نشان داده بودند و اين خبرها را پسر كلانتر شميل در طى نامه‌اى به آگاهى اتلام رسانده بود وى نوشته بود : « پدرم را در سندرك زندانى كرده‌اند چون با شاهزاده مخالفت نموده و در قلعه را بر روى او بسته بود . چندين مأمور مالياتى شاهزاده را مردم كتك زده به سندرك بازگردانده‌اند . اينان هر چه بخواهند مىتوانند به سر پدر من بياورند . آگاه باشيد كه پس از بازگردانده شدن سپاهيان گريخته مير جهانگير به شركت هلند حمله خواهد كرد . »\r\nچاپار فرستادهء اتلام به سندرك در يكم ژوئيه 1727 بى آنكه پاسخ‌نامهء او را آورده باشد بازگشت . در همين روز هلنديان خبر يافتند كه شاهزاده از انگليسيان خواسته كه خطوط تهيهء آذوقهء هلنديان را در دريا قطع كرده و يكى از مقامات مهم هلندى را به نام شاهزاده زندانى كنند .\r\nدر 7 ژوئيه شايع شد كه شاهزاده با سران بلوچ سپاه خود كه ديگر از او اطاعت نمىكرده‌اند به جدال پرداخته است .\r\nدر 14 ژوئيه خسرو بيگ از بندرعباس براى پيوستن به شاهزاده به قصد سندرك بيرون رفت و اتلام از او خواست كه بين او و شاهزاده پا در ميانى كرده اختلافشان را به آشتى مبدل سازد .\r\nدر 16 ژوئيه على اكبر ايشك آغاسى اتلام به گونه‌اى نامنتظر به شركت هلند بازگشت و گفت : مرتضى قلىبيگ هرمزى در آزادى من كوشيد و اگر كلانتر ميناب براى من خوراك فراهم نمىكردى من از گرسنگى مرده بودمى . وى افزود : شاهزاده حتى قصد داشت كه طى نامه‌اى ، از اتلام فرستادن سپاهيان اروپائى بيشترى را درخواست كند .\r\n\r\n","description":"","footnote":"","page_name":" 116 ","page_number":134},
  {"content":"\r\n\r\n\r\nآغاز يادداشت روزانه\r\nبنا به روايت يك گزارشگر : اين شاهزاده پيش از آنكه پيشوا و رهبر متابعان خود باشد تابع و رعيت آنهاست ، زيرا كه هر چه را اينان بخواهند انجام مىدهد . در ميان اينان مير جهانگير از همه با نفوذتر است و پس از او ميرزا حسنعلى كلانتر ميناب ، برخى از يوزباشيان هرمز و بزرگان ديگرى قرار دارند . اما قورچى سالم كلانتر شميل فقط نفوذى ( پشت برگ 4343 ) اندك دارد .\r\nگويند چون خبر زندانى شدن خالوى جهانگير ، محمد زينل خان به شاهزاده مىرسد اين نواب به پيرامونيان خود فرمان مىدهد كه ساختمان شركت هلند را با شتاب تسخير كنند . اما آنان كه از وضع هلنديان بيشتر آگاه بوده‌اند به نواب گفته‌اند :\r\n« اين كارى بس بزرگ است ، چون براى انجام دادن آن بايد بيش از آنچه اينك داريم نيرو در اختيار داشته باشيم » . افزون بر اين ، اين پيرامونيان با نفوذ به شاهزادهء جعلى خود توصيه كرده‌اند كه از سندرك بيرون شده و در ميناب ساكن شود زيرا در ميناب بىشك اروپائيان به واسطهء قرب مسافت او را از پيشكش‌ها و تعارفىها سرشار خواهند كرد . نيز چون بيشتر فعاليت‌هاى شاهزاده خواندن نماز و گرفتن روزه بود تنها آدم‌هاى معدودى فرصت مىيافتند كه با او سخن بگويند . گزارشگر همچنين گفت كه آن مرد فرانسوى كه بارها از آن سخن رفته و در آنجا به سردار شهرت دارد و فرمانده يك گروه انگليسى ، پرتقالى و گريختگان ماست كه جمعا نزديك 20 تن هستند پيشنهادها\r\n\r\n","description":"","footnote":"","page_name":" 117 ","page_number":135},
  {"content":"\r\n\r\nو طرح‌هاى حيرت انگيزى از قلعه‌ها و ارك‌ها و جز آن ارائه داده است . او همچنين با بازگشت گريختگان ما سخت مخالفت نموده است . زيرا نيروى او چنانچه اينان باز گردند سخت تضعيف خواهد شد . گفته مىشود كه به مرتضى قلىبيگ دستور داده شده كه جانشين را ترغيب به تلاش براى آزاد ساختن زندانى نموده او را وادار كند كه براى بازگشت گريختگان كله پوك ما ضمانت كند . همچنين دوباره جان و مال خود را نثار شاهزاده كند . نيز گزارشگر افزود كه در زمان اقامتش در آنجا هراس نسبة زيادى پديد آمده بود زيرا شايع بود كه مدير شركت هلند سه هزار تومان پول نقد به رئيس نيرومند و ثروتمند تازى شيخ رحمة جلفارى كه در نزديك مسقط است داده تا در برابر اين پول هر تعداد مرد تازى كه براى بازگرداندن نگهبانان گريخته از شركت هلند لازم است در اختيار مدير بگذارد تا او به زور آنها را از آبادى سندرك بازگرداند و جز آن .\r\nپايان يادداشت در 21 ژوئيه مرتضى قلىبيگ به شركت هلند آمد و از اتلام خواست كه محمد زينل‌خان را آزاد كند . اتلام گفت : « من نمىتوانم با اين درخواست موافقت كنم .\r\nمن ، محمد زينل‌خان را يك ماه پس از گريختن نگهبانان شركت هلند به سندرك ، بازداشت كرده‌ام . شاهزاده حتى پاسخ نامه‌هاى مرا هم نداده و با چاپار من رفتار بسيار خصمانه‌اى داشته است . فرستادهء مرا زندانى ساخته و به او حتى نانى داده كه براى خوراك سگش هم مناسب نبوده است اما من محمد زينل‌خان را در خانهء خود نگهداشته و سكونتگاه و خوراك خوب به او داده‌ام » اتلام حتى مايل نبود توهينى را كه نسبت به شركت هلند و شخص او از سوى شاهزاده اعمال شده بود مطرح كند اما محمد زينل‌خان را تنها هنگامى مىخواست آزاد كند كه نگهبانان گريخته از شركت هلند از آبادى سندرك بازگردانده شوند .\r\nدر 26 ژوئيه گفته مىشد كه شاهزاده از آبادى سندرك بيرون آمده و به حوالى آبادى بودان رسيده . محمد صالح بيگ كه شايد اين حركت را حاكى از آن مى -\r\n\r\n","description":"","footnote":"","page_name":" 118 ","page_number":136},
  {"content":"\r\n\r\nدانست كه شاهزاده مشاوران خود مانند مير جهانگير را كنار گذاشته است . او به قولى مدعى شده بود كه هيچگاه از مشاوران شاهزاده دست برنداشته است . در واقع او اعتراضاتى نسبت به نزديك‌ترين مشاوران شاهزاده داشت . اينان كه امرا خوانده مىشدند چند روز پيش نامه‌اى براى محمد صالح بيگ فرستاده بودند و او در پاسخ نوشته بود كه : « من مىخواهم بدانم در طى سال گذشته شما براى شاهزادهء جوان چه كرده‌ايد پولهائى كه من و ديگران داديم صرف چه كارى شد . و با آن پولها چند تن سپاهى استخدام كرديد ؟ اگر براى اين پرسش‌ها پاسخى نداريد از شما مىخواهم كه به من بگوئيد براى آينده چه نقشه‌هائى داريد و به من خبر دهيد هر يك از شما چقدر مىتوانيد كمك كنيد تا من هم همانقدر كمك كنم . »\r\nدر يكم اوت محمد صالح بيگ توسط يكى از منشيان خود كه او را به آبادى بودان فرستاده بود دانست كه شاهزاده در آبادى بنك « 2 » اردو زده است . شاهزاده جرأت نكرده است كه به آبادى بودان رود چون مير جهانگير و ميرزا حسنعلى او را متقاعد ساخته‌اند كه كدخداى آبادى بودان سيد عبد الرضا كه از شاهزاده روى برتافته است او را خواهد كشت . نيز گفته مىشد كه گروهى از مردمان ميناب و شمارى سپاهى كه رويهمرفته صد و پنجاه تن بوده‌اند براى خوشامد گوئى به سكونتگاه تازهء شاهزاده آمده‌اند .\r\nبنا به گزارش‌هائى كه از ميناب رسيده مير جهانگير بر آنست كه از شاهزاده بگسلد چون نمىخواهد هدايائى را كه دريافت داشته باز پس دهد . اتلام براى اينكه از ميان اين خبرهاى ضد و نقيض از حقيقت اوضاع آگاه شود كسى را به آن صوب گسيل داشت .\r\nفرستادهء اتلام در دهم اوت خبر آورد كه شاهزاده تنها با 14 تن دربارى از آبادى سندرك به روستاى مرتفعى در كوهستانهاى قلمرو شاهدادخان رفته است . مى - گويند كه مشاوران اصلى خود از جمله مير جهانگير و پسرش ميرزا حسنعلى را در آبادى\r\n\r\n\r\n","description":"","footnote":"\r\n( 2 ) -  Bonek \r\n","page_name":" 119 ","page_number":137},
  {"content":"\r\n\r\nسندرك واگذاشته و به آنها گفته است كه حدود يك ماه ديگر باز خواهد گشت . ( آرشيو مستعمرات هلند . / ف . 3452 )\r\nفرداى آن روز پسين هنگام چهار تن از نگهبانان گريخته به شركت هلند بازگشتند و هلنديان نيز محمد زينل‌خان را آزاد ساختند . به زينل‌خان در يك جشن عمومى كه در 12 اوت برگزار مىشود خلعتى داده خواهد شد . محمد زينل‌خان عصر همين روز در اثر ترس آهسته و بى صدا از بندرعباس بيرون رفت . گفته مىشد كه انگليسيان او را دستگير خواهند كرد ، چون نگهبانانى كه از شركت انگليس گريخته بودند هنوز باز - گردانده نشده بودند . هلنديان به قول خود وفا كرده آن خلعت را به مرتضى قلىبيگ يوزباشى هرمز دادند تا آن را به محمد زينل‌خان دهد و او در 13 اوت 1727 به سندرك رفت . در اين اثنا شايعهء آمدن زاهد علىخان با سپاهى سترگ افزايش يافت . محمد صالح‌بيگ بيشتر قصد داشت كه او را براند و حكومت او را نپذيرد . زيرا كه همگنانش نيز تاكنون حركتى كه حاكى از پذيرش زاهد علىخان باشد انجام نداده بودند . به عكس همگى اعلام كرده بودند كه او را همچون دشمن مىنگرند .\r\nدر 26 اوت 2727 نيروهاى كمكى درخواستى محمد صالح بيگ به سر - كردگى قورچى سالم كلانتر شميل به بندرعباس درآمدند .\r\nدر روز جمعه 29 شايع شد كه حاكم لار دستور دارد كه از تسخير بندرعباس توسط زاهد علىخان كه اينك با سيصد مرد نزديك اين شهر است جلوگيرى كند .\r\nفرداى اين روز آشكار شد كه اين خبر اندكى تحريف شده است . به جاى حاكم لار نداخان از اصفهان به بندرعباس گسيل شده و او با گروهى از سپاهيان افغان به كورستان رسيده بود . انگيزهء وى از اين آمدن دستگيرى سلطان محمد ميرزا يا بازداشت زاهد علىخان بود . برخى ديگر مىگفتند كه زاهد علىخان به او خواهد پيوست و فردا از كنگ حركت خواهد كرد . در 2 سپتامبر معلوم شد كه نداخان به جاى اينكه يكراست به بندرعباس بيايد راه خود را كج كرده و به فين رفته است . فرداى اين روز مسلم شد كه نداخان از فين براى دستگيرى نواب به ميناب خواهد رفت . در همين روز پنجاه\r\n\r\n","description":"","footnote":"","page_name":" 120 ","page_number":138},
  {"content":"\r\n\r\nسپاهى به سركردگى يك يوزباشى كه پيشاپيش توسط زاهد علىخان گسيل شده بود به شهر رسيد . اندكى بعد پنجاه سپاهى ديگر به شهر درآمدند باور بر اين بود كه اينها مىخواهند از گريز بزرگان شهر جلوگيرى كنند . زاهد علىخان ذره‌اى عوض نشده بود و پيش از اين از دلالان شركت هلند چيزهاى ويژه‌اى را خواستار شده بود . ( برگ 3460 پشت برگ ، و 61 پشت برگ )\r\nدر 9 سپتامبر 1727 محمد صالح بيگ در جشنى عام كه در آن نمايندگان شركت‌هاى هلند و انگليس نيز حضور داشتند خلعتى را كه زاهد علىخان برايش فرستاده بود بر تن كرد . اين جلسه در اثر نزاعى سياسى كه ميان سران شركت هلند و انگليس بر سر بالانشينى درگرفت به هم خورد چون هر يك از اين دو گروه مىخواست كه دستهء سواره او بر ديگرى تقدم داشته باشد . آقاى دراپير « 3 » در اين نزاع شكست خورد و گفته شد كه سخت خشمناك است فرداى آن روز هلنديان آگاهى يافتند كه او باغ انگليسيان را در آبادى ايسين آماده كرده و براى اينكه خودش را چند روزى سر - گرم كند زاهد علىخان را به باغ دعوت كرده است . اتلام نيز خبر يافت كه قلعهء هرمز تقويت شده و بخش‌هاى شكسته شدهء آن مرمت و تعمير گرديده است . گفته مىشد كه سران شميل ، ميناب ، رودان و جايگاههاى ديگر صندوق مشتركى براى پرداخت هزينهء اين تعميرات تشكيل داده‌اند . اين صندوق براى پرداخت هزينهء تعمير ساير قلاعى كه هنوز در دست ايرانيان بود نيز به كار مىرفت . ميزان پرداخت كمك با ميزان ثروت و قدرت كمك كننده تناسب داشت .\r\nشهريار ميناب سرگرم گرد كردن سپاه بود تا به نبرد با زاهد علىخان پردازد چون نه او نه هيچيك از كوتوالان آن حوالى مايل نبودند كه زاهد علىخان را به رسميت بشناسند . در 12 سپتامبر بخشى از باروبنهء زاهد علىخان به بندرعباس رسيده بود . ( ف . 4463 پشت برگ )\r\nدر روز يكشنبه 21 سپتامبر 1727 زاهد علىخان با شكوه فراوان به بندرعباس\r\n\r\n\r\n","description":"","footnote":"\r\n( 3 ) -  Mr DraPer \r\n","page_name":" 121 ","page_number":139},
  {"content":"\r\n\r\nدرآمد . هلنديان طبق معمول در بيرون شهر به او خوشامد گفتند . روز بعد انگليسيان براى خوشامد گوئى به خانه‌اش رفتند . از روز 26 سپتامبر زاهد علىخان درخواست دريافت پيشكش را آغاز كرد و در يكم اكتبر 1727 او كار قديمى خود كلاشى و اخاذى پول را از سر گرفت . ( ف . 3464 و 3465 پشت برگ )\r\nدر 14 اكتبر به زاهد علىخان خبر رسيد كه حاكم شيراز محمدخان بلوچ پس از رفتن به اصفهان در نزديك دشتستان با جمعى از سپاهيان صفى ميرزا به جنگ پرداخته و تقريبا همگى آنها را نابود ساخته است . به شادى اين پيروزى سه روز نقاره‌خانهء شيراز در نواختن بوده و زاهد على نيز همين كار را در بندرعباس كرد .\r\nدر اثر اخاذىهاى زاهد على بازرگانى به ركود انجاميد . در 2 اكتبر زاهد على يك كشتى را كه محموله‌اش بادام زمينى بود مصادره كرد چون براى استفادهء شخصى به آن نيازمند بود . با توجه به شيوهء در خانه بازى و خوان گسترى او هلنديان اين شايعه را باور كردند . آنان گزارش دادند كه يك بار او در يك مهمانى نود من بادام زمينى ، چهل من نان با انواع و اقسام خورش‌هاى ديگر در سفره داشته است . همهء اين موارد را غالبا نانوايان و فروشندگان كره و برنج ناچار بودند كه به رايگان به او دهند . بنابر - اين اينان در دكانهايشان را بستند و ناپديد شدند تا در آينده اين افتخار نصيبشان نشود .\r\n( ف . 3466 پشت برگ )\r\nسرانجام به اهالى بندرعباس گفته شد كه ناچار بايد مبالغى را به گونهء ماليات اضافى بپردازند يعنى :\r\nايرانيان و بانيان‌ها / 550 تومان\r\nكاركنان گمركخانه / 126 تومان\r\nمردم آبادى ايسين / 45 تومان\r\nشيخ على شاهبندر پيشين / 100 تومان\r\nجمع كل / 8211 تومان\r\nاينان مىبايست سه روزه اين پول را بپردازند . ( ف 3466 پشت برگ )\r\n\r\n","description":"","footnote":"","page_name":" 122 ","page_number":140},
  {"content":"\r\n\r\nاو همچنين كوشيد از كاركنان شركت هلند 20 تومان باج بگيرد كه اتلام عجالة از پرداخت آن جلوگيرى كرد . كاركنان شركت انگليس فقط مىبايست 6 تومان بپردازند . شايد به اين سبب كه انگليسيان به زاهد على قول دادن يك كشتى را داده بودند تا توسط آن طرح از ميان بردن باسعيدو را اجرا كند . وى همچنين با اخاذى پول از اهالى به پر كردن جيب‌هايش ادامه داد . ( ف 3467 )\r\nوضع بندرعباس از ناگاه با آمدن سيد احمدخان در 22 اكتبر 1727 يكبارگى تغيير كرد . او زاهد علىخان را بازداشت و همه دارائيش را مصادره كرد . چون شايعهء نزديك شدن افغانان همى بود سيد احمدخان دستور داد تا باروهاى شهر را استوار سازند . افزون بر اين بر مردم بندرعباس مالياتى وضع كرد و به زحمت از منازعه با شركت هلند چشم پوشيد . افغانان در 26 نوامبر به سركردگى نداخان به روستاى بند على رسيدند . و پس از زد و خوردهاى كوتاهى كه ميان دو گروه رخ داد در آغاز دسامبر 1727 عقب نشستند . نداخان چشم به راه آمدن سپاهيان اصلى به سركردگى زبردست‌خان ماند . سيد احمدخان عقب نشينى را بر جنگ ترجيح داده در 20 دسامبر 1727 از بندرعباس بيرون رفت . دو روز بعد زبردست‌خان بندرعباس را تسخير و سيد احمدخان را كه به آبادى ارسو عقب نشسته بود دنبال كرد . زبردست‌خان دستور داشت كه اگر نتواند سيد احمدخان را نابود كند او را براند و نيز مأمور بود كه محمد ميرزا شاهزادهء صفوى يا چنان كه غالبا به او اشاره شده « نواب » را نابود كند .\r\nاز اوت 1727 از جنبش‌هاى نواب خبرى نبوده است . در 6 ژانويه 1728 نشانه‌اى از تجديد حيات او پديد گشت و گفته شد كه در ميناب است و براى جنگ كمر تنگ بسته است . اين خبرها به گوش زبردست‌خان كه در جستجو و انديشهء دستگير كردن وى بود رسيد . اما چون سرب و باروت چندانى نداشت پيش از هر كار از شركت‌هاى هلند و انگليس سرب و باروت درخواست كرد . انگليسيان هشتاد من به او دادند اما اتلام به اين دليل كه اين معامله با اصول تجارى شركت هلند مغاير است از دادن آنها تن زد . اين درخواست بارها تكرار شد و زاهد علىخان كه باز خود را\r\n\r\n","description":"","footnote":"","page_name":" 123 ","page_number":141},
  {"content":"\r\n\r\nمحبوب افغانان كرده بود با ريشخند كوشيد كه اتلام را راضى كند اما اتلام سر سوزنى رضايت نداد . چون خبر اين امتناع‌ها به گوش زبردست‌خان رسيد گفت : « بسيار خوب نخست بايد ببينم بىسرب و باروت هلنديان در ميناب چه مىتوانم كرد » اما از همين لحظه ، اختلاف ميان زبردست‌خان و شركت هلند آغاز گشت .\r\nسرانجام در 12 ژانويه 1728 زبردست‌خان مبارزهء خود را عليه نواب آغاز كرد ، او با تيمورخان و قريب هشتصد مرد كه بيشتر سواره بودند براى نابود كردن سلطان محمد ميرزا حركت كرد و صفى قلىبيگ را مقام جانشين حكومت بندرعباس داد .\r\nهلنديان در 15 ژانويه خبرهائى دربارهء نتيجهء مبارزهء زبردست‌خان دريافت داشتند . او از شميل به جستجوى نواب و سپاهيان بلوچش بيرون رفته اما اثرى از آنان به دست نياورده بود . بنابراين براى نگهداشت روحيهء سپاهيان خود به شتاب به پيش تاخت تا به آبادى بهمنى نزديك ميناب رسيد . تيمورخان كه او نيز بدون آگاهى زبر - دست‌خان با دويست مرد پيشاپيش رانده بود به اردوى نواب رسيد . امكان دستگيرى نواب سخت اندك بود چون تخمينا هشت هزار سپاهى با خود داشت . بنابراين تيمور خان به اين منظور كه سپاه نواب را از جايگاه امن و مستحكم كوهستانىشان بيرون آورد به جنگ و گريز پرداخت حيلهء او مؤثر افتاد و سپاهيان نواب به ميان دشت هموار سرازير شدند . در اين زمان زبردست‌خان با ششصد مرد ديگر به ميدان نبرد رسيد و چنان سخت به مردان نواب تاخت كه پس از سه ساعت نبرد همگان گريختند و او حاكم بر صحنهء نبرد گشت . نواب گريزان كه زبردست‌خان را به دنبال داشت به ميناب و از آنجا به كوهستانها شتافت تا شب فرا رسيد و ديگر افغانان نتوانستند او را دنبال كنند . كشتگان سپاه نواب چندان زياد بود كه زبردست‌خان مىخواست كوهى از سرهاى بريدهء ايشان در بندرعباس برافرازد .\r\nزبردست‌خان پس از اين نبرد به پيرامون قلعهء ميناب رفته در آنجا خرگاه افراشت . مدافعان قلعه به سركردگى احمدبيگ پسر مير جهانگير قوللر آغاسى باشى\r\n\r\n","description":"","footnote":"","page_name":" 124 ","page_number":142},
  {"content":"\r\n\r\nپيشين شاهزاده و علىخان سركردهء بزرگ بلوچ ، خود را تسليم كرده و زندانى شدند .\r\nشركت‌هاى اروپائى به شادمانى اين پيروزى چند تير توپ شليك كردند اما صفى قلىبيگ سراسر آن روز را از سر و صداى آلات موسيقى و بوق و كرنا انباشت .\r\nدر اين اثنا زبردست‌خان در پيرامون ميناب پيشرفت چندانى نكرده بود ، در شهر در اثر دزدىها و دشمنىهاى افغانان اشغالگر مخالفت با ايشان سخت اوج گرفته هر روزه افزايش مىيافت . پيام رسيده بود كه نواب مىخواسته خود را تسليم كند اما پيرامونيانش اين كار را مردود دانسته بودند . پايدارى چنان بود كه مردم باور داشتند كه سيد احمدخان شاهزاده را يارى مىدهد و احتمالا زبردست‌خان نمىتواند پيروز بازگردد . حتى پيام رسيده بود كه خود زبردست‌خان زخمى شده و چند تن از سركردگان سپاهش كشته شده و گروهى از سپاهيانش گريخته‌اند . شايد همين شايعات زبردست‌خان را واداشت كه در 25 ژانويه 1728 نامه‌اى به اتلام بنويسد با اين مضمون : « فرمانهاى شاهانه‌اى را كه در نزد خود داريد به جانشين من در بندرعباس نشان دهيد تا روشن شود كه آيا هلنديان در هنگامى كه پادشاه ايران يا نمايندگانش به كمك و تجهيزات نياز دارند بايد به آنها يارى دهند يا نه ؟ »\r\nدر 6 فوريه 1728 زبردست‌خان پيروزمندانه با شكوه و آب و تاب فراوان به بندرعباس بازگشت و همهء شايعاتى را كه دربارهء گرفتاريهاى او در نزديك ميناب بر سر زبانها بود خنثى ساخت . در حدود دو هزار شتر ، خر ، اسب و قاطر ، بره و قوچ و تعداد ديگرى از اين چارپايان غنيمتى را ، پيش از ورود او به شهر آوردند . هلنديان و ديگران نزديك آبادى نخل ناخدا به پيشباز او رفته و تا شهر او را همراهى كردند .\r\nبازگشت ناگهانى زبردست‌خان شايد به اين معنى بود كه با نواب به گونه‌اى تفاهم و سازش رسيده است . گفته مىشد كه پس از پيروزى بر نواب از او خواسته كه به ريش و سبيل خود و قرآن سوگند ياد كند كه اگر اجازه يابد با بقية السيف سپاهش هر\r\n\r\n","description":"","footnote":"","page_name":" 125 ","page_number":143},
  {"content":"\r\n\r\nجا كه خواهد برود و ديگر هرگز به بندرعباس حمله نكند شاهزاده اين پيشنهاد را پذيرفته و سپس در ميان آن دو آتش بس اجرا شده است . اما برخى ديگر مىگفتند كه زبر - دست‌خان در اثر پايداريهاى سخت شاهزاده و زيانهائى كه متحمل شده بوده پيروزى كامل را محال دانسته از اينرو خود را با اين پيمان و سازش دلخوش داشته است .\r\nبدينسان نقش شاهزاده سلطان محمد ميرزا به پايان خود مىرسد زيرا كه ديگر پس از اين تاريخ در رويدادهاى گونه‌گون نواحى ساحلى خليج فارس از اين شاهزاده خبرى شنيده نمىشود . واپسين شايعه در ژوئيه 1728 دربارهء او انتشار يافت كه : « سلطان محمد ميرزا نيروى تازه‌اى گرد كرده آهنگ آمدن به بندرعباس دارد . » « 4 »\r\n\r\n\r\n","description":"","footnote":"\r\n( 4 ) - اين بخش بر اساس اسناد و مدارك زير گردآورى شده است :\r\nشمارهء پروندهء بايگانى 1926 گزارش اتلام به بيگلربيگى بندرعباس در تاريخ 20 سپتامبر 1725 ، برگهاى 56 - 51 و 66 - 65 .\r\nشمارهء پروندهء بايگانى 1926 گزارش شيخ راشد شاهبندر به اتلام در تاريخ 30 ژوئن 1725 برگهاى 87 - 284 ،\r\nشمارهء پروندهء بايگانى 1926 گزارش اتلام به شيخ راشد در تاريخ 23 ژوئن 1725 برگهاى 73 - 271 .\r\n","page_name":" 126 ","page_number":144},
  {"content":"\r\n\r\n\r\nوضع بندرعباس بخش دوم ( 1728 ) دوران حكومت زبردست‌خان و زاهد علىخان\r\nدر 6 نوامبر 1728 به زبردست‌خان دستور رسيد كه عازم گرمسيرات شود .\r\nوى در اصفهان به هلنديان گفت كه : « دستور دارم كه بندرعباس و بخش‌هاى ديگر را در زير فرمان افغان درآورم و راهها را براى بازرگانان امن و خالى از خطر سازم » وى به اسخارور گفت : « به اتلام بنويس چون شاه بر آن است كه جزيرهء هرمز و ديگر جزيره‌ها را تسخير كند هلنديان بايد ميزان كمكهاى خود را افزايش دهند . افزون بر اين هلنديان بايد توجه داشته باشند كه از آن پس ميزان بازرگانى آنها به پايهء روزگاران پيشين خواهد رسيد » . اسخارور پاسخ داد : من نيك مىدانم كه شاه مىخواهد سلطهء خود را تا بنادر گسترش دهد اما دربارهء جزيرهء هرمز و ديگر جزيره‌ها هلنديان نه مىتوانند كمكى بكنند و نه قول مساعدى بدهند . زيرا كه اينان در ايران تنها نقش مهمان را دارند و در اينجا براى بازرگانى آمده‌اند . اما آماده‌اند كه به شاه اندرزهايى بدهند .\r\nاسخارور افزود : با اينكه هلنديان در آزادى خسروبيگ نايب بيگلربيگى بندرعباس كه برگماشتهء افغانان بود نقش مؤثرى داشتند در ازاى اين زحمت نه همان تفقدى اضافى از سوى شاه نديدند بلكه از خانهء سكونتگاه خود كه بارزترين نشانهء امتيازات\r\n\r\n","description":"","footnote":"","page_name":" 127 ","page_number":145},
  {"content":"\r\n\r\nآنها بود بيرون رانده شدند . دربارهء بازرگانى بايد بگويم كه پيش از اين اتلام نامه‌هائى به شاه نوشته است . اگر قول مىدهيد كه اين خواست‌هاى ما را انجام دهيد مىتوانيد شمارى از بازرگانان را با خود به بندرعباس ببريد و آنها خواهند توانست كالاهاى هلندى را در آنجا خريدارى كنند . زبردست‌خان پاسخ داد : انشاء اللّه ! و افزود « من در 13 نوامبر 1727 دربارهء اين نكات با شاه گفتگو خواهم كرد » . اما نخستين بار اين موضوع را با محمد امين بيگ قوللر آغاسى در ميان گذاشت و او به زبردست خان اندرز داد كه اين نكات را با شاه در ميان نگذارد و افزود : اگر هلنديان ده خانهء كوچك هم خارج از شهرك نمايندگى مىخواستند مىتوانستند داشته باشند .\r\nدر 28 دسامبر 1727 اعتماد الدولهء « 5 » جديد محمد امين بيگ قوللر آغاسى پيشين از هلنديان خواست كه در حين اقامت زبردست‌خان در بندرعباس او را يارى دهند . در اين هنگام زبردست‌خان در بندرعباس نبود اعتماد الدوله همچنين از هلنديان قدردانى كرده قول داد كه شاه فرمانى داير بر خشنودىاش از خدماتى كه هلنديان نسبت به او انجام داده‌اند صادر خواهد كرد . اما به درخواست هلنديان كه باز پس دادن خانهء نمايندگى هلند بود توجهى ننمود .\r\nتا پايان نوامبر 1727 پيشتازان سپاه زبردست‌خان به سركردگى نداخان به آبادى بند على رسيدند . پس از چند زد و خورد افغانان باز در آغاز دسامبر ( رك فصل مربوط به سيد احمدخان ) عقب نشستند . نداخان چشم به راه آمدن نيروى اصلى با زبردست\r\n\r\n\r\n","description":"","footnote":"\r\n( 5 ) - در 27 اكتبر 1728 چاپارى از سوى اعتماد الدوله به گونه‌اى كاملا محرمانه نزد مدير شركت هلند خبر آورد كه اگر « مدير شركت فقط يكهزار يا يكهزار و پانصد تومان به اعتماد الدوله دهد او يقينا قلعه و جزيرهء هرمز را در اختيار او خواهد گذاشت ، » گفته مىشود كه اعتماد الدوله خسيس‌ترين و جوكىترين مرد در ايران است و اگر قدرت داشته باشد دلش مىخواهد سراسر ايران را بفروشد . واك 20 برگ 3542 همانجا برگ دست چپ 3549 ( 5 نوامبر 1728 ) گزارش مىدهد كه : زبردست‌خان حتى يك بار از زبانش جسته است كه « اين سنگ‌ها ( اين جزيره‌ها ) در خور آن نيست كه زحمتى براى تسخير آنها كشيده شود . » لكن رك يادداشتهاى ص 109 كه مفهومى مخالف اين عقيده دارد .\r\n","page_name":" 128 ","page_number":146},
  {"content":"\r\n\r\nخان ماند چون زبردست‌خان فرا رسيد ، سيد احمدخان كه شهر را در دست داشت بىآنكه بجنگد به سوى آبادى ارسو گريخت . سپس بىدرنگ در 20 دسامبر 1727 زبردست‌خان به بندرعباس اندر آمد .\r\nدر 21 دسامبر 1727 زبردست‌خان به گونه‌اى نامنتظر به ديدار هلنديان آمد ، و پرسيد كه آيا مىتواند از باروها و استحكامات شركت بازديد كند ؟ آيا همهء توپهاى شركت را مىتوان به گونه‌اى نمايشى شليك كرد ؟ آيا شركت چگونه ساخته شده ؟ و بسيارى پرسش‌هاى ديگر . هر چند زبردست‌خان نسبت به هلنديان سخت اظهار تفقد كرده بود اتلام به او گفت كه احتمالا نمىتواند درخواست‌هايش را برآورده كند .\r\nزبردست‌خان در اين باب پافشارى ننمود ، و در عوض چيزهاى گونه‌گونى را كه در بندرعباس يافت نمىشد ، درخواست نمود . هلنديان براى اينكه زياد منفى قلمداد نشوند برخى از چيزهائى را كه مىخواست به او دادند .\r\nفرداى آن روز انگليسيان زبردست‌خان را به گونه‌اى پذيرفتند كه هلنديان خاطرنشان ساختند كه دشمنى زبردست‌خان نسبت به انگليسيان پايان يافته و او هوادار انگليسيان خواهد شد . به خصوص چون انگليسيان يك كشتى به دوسارى و هرمز فرستادند تا چند كشتى توپ‌دار را كه در آن حول و حوش پراكنده بود بياورد . اين كار به درخواست زبردست‌خان انجام گرفت كه به او پنج توپ به غنيمت گرفته را هديه دادند ( 12 - 23 ) .\r\nنداخان در 27 دسامبر پس از نبرد پيروزمندانه‌اش با سيد احمدخان بازگشت سيد احمدخان زاهد علىخان را به گونهء اسير با خود در يكى از كشتىهائى كه بخشى از بار و بنهء همراهانش را نقل مىكرد برد . اين روباه حيله‌گر توانست كشتى خود را عقب انداخته و با كشتىهاى ديگر پر از تجهيزات خود را به ساحل هرمز رسانده و در 28 دسامبر به بندرعباس بازگردد .\r\nزبردست‌خان گذشته از سپاهيانى كه به شميل و ميناب فرستاد ، نداخان را نيز در 31 دسامبر با لشكريانى به سوى لار گسيل داشت .\r\n\r\n","description":"","footnote":"","page_name":" 129 ","page_number":147},
  {"content":"\r\n\r\nافغانان گذشته از اينكه هر روز چند بار كاركنان شركت‌هاى خارجى را با درخواست انواع هدايا آزار مىدادند با اهالى شهر نيز به شيوه‌اى وحشيانه رفتار كرده ، آنها را مورد آزار قرار مىدادند . از آنها پول مىگرفتند و به چشم برده و غلام به آنها مىنگريستند .\r\nمردم را با كتك وادار به حمل و نقل چيزهاى دزديده شده و آوردن چوب و هيزم و آنچه به ايشان مربوط نبود ، وادار مىساختند ؛ هر كه را در حوزهء بندرعباس ، ميناب ، شميل و رودان مىزيست به بردگى گرفته با احشام و مواشى دزديده شده از روستائيان در بندرعباس مىفروختند . اگر افغان‌ها به آتش نياز داشتند كلبه‌هاى مردم را آتش مى زدند .\r\nنسبت به شركت هلند نيز بى حرمتى نشان دادند چون با كاركنان بومى آن نيز مانند ديگر ساكنان شهر رفتار مىكردند . در هنگام جستجوى غنايم زاهد علىخان دستيار افغانان بود . او همانند موشى كه در كليسا باشد بينوا بود ، و با نشان دادن راهها و وسايل اخاذى پول بيشتر به زبردست‌خان ، كوشيد كه خود را طرف توجه او كند . نقشهء دريافت يك خراج كامل از مردم شهر و تقسيم شهر در ميان گروههاى گونه‌گون را وى طرح كرد . قرار بود 2500 تومان پرداخته شود . حتى شيخ راشد باسعيدى كه در 2 / 1 / 28 پس از اطمينان يافتن از خوشرفتارى افغانان به بندرعباس آمده بود از پرداخت پول معاف نشد . و در 4 ژانويه او مزهء گرسنه چشمى و پول پرستى افغانان را چشيد . اينان از او فقط پنجاه هزار تومان پول خواستند كه توانست آن را به نصف كاهش دهد . شيخ راشد براى اينكه اين سگان گرسنه را از گزيدن باز دارد دو هزار تومان به آنها داد و قول داد كه از وضع ادارهء گمركات خود گزارشى عرضه كند . زبردست‌خان نسبت به اين پيشنهاد واكنشى نشان نداد اما در 6 ژانويه يك ترانكى « 6 » به باسعيدو فرستاد تا همهء مردمان دارا را بياورد .\r\nزبردست‌خان همچنين با درخواست مصرانهء يك كشتى ، هلنديان را به ستوه آورد . او مىخواست يك كشتى به هرمز بفرستد تا چندين كشتى گونه‌گون را با تجهيزات\r\n\r\n\r\n","description":"","footnote":"\r\n( 6 ) -  Tranki  ترانكى ، يك نوع كشتى پاروئى كه در آن زمان در خليج فارس بسيار متداول بود .\r\n","page_name":" 130 ","page_number":148},
  {"content":"\r\n\r\nآزاد كند . انگليسيان به اين كار راضى شدند . و مقامات هرمز به زبردست‌خان نوشته بودند كه : ما فقط در صورتى كشتىها را باز مىگردانيم كه مدير شركت هلند اين كار را تأييد كند . نظر به روابط آنها اتلام نتوانست مخالفت كند ؛ چرا كه بيفايده بود چون كشتىها در 6 ژانويه دست خالى بازگشتند . همچنين افغانان از هلنديان توپ‌هائى مىخواستند . انگليسيان چهار دستگاه توپ فلزى براى افغانان فراهم كرده بودند ، اما اتلام به آنها گفت : من نمىتوانم با درخواست شما موافقت كنم . با درخواست مشابهى براى سرب و باروت كه بارها از سوى افغانان تكرار شده بود نيز مخالفت شد زيرا دادن سرب و باروت از سوى مديران شركت هلند اكيدا قدغن شده بود . بنابر اين هلنديان هرگز و هيچگاه حتى يك پوند باروت يا يك گلوله به هيچكس يا مقامى نداده يا نفروخته بودند . زاهد علىخان نيز براى حفظ مقام خود كوشيد كه اتلام را به دادن اين مواد ترغيب كند ولى همان پاسخ را شنيد .\r\nموضع بيطرفانه و خنثاى هلند سرانجام بر روابط آنها با افغانان اثر گذاشت زيرا كه در 10 ژانويه افغانان از هر يك از كاركنان بومى شركت هلند خراجى به مبلغ 35 تا 50 محمودى خواستند . اتلام ديلماج شركت را نزد صفى قلىبيگ ناظر بيوتات زبردست‌خان و خواهرزادهء او فرستاد تا فرمان شاه را كه كاركنان شركت هلند را از چنان خراج‌هائى معاف ساخته بود به او نشان دهد . صفى قلىبيگ آن فرمان را مسخره‌كنان گفت : « چه چيزى مرا از كوفتن آنها بر سرت بازمىدارد به كاپيتان بگو كه من اين فرمان را گردن نمىنهم او آزاد است كه از اين كار در دربار شكايت كند و من هم شكايت مىكنم . » اتلام با شنيدن اين ماجرا در نامه‌اى به زبردست‌خان نوشت كه :\r\n« براى خاطر من از گرفتن خراج از كاركنان شركت هلند دست برداريد چون هنوز مستوفى ماليات بر درگاه خانهء شركت هلند نشسته است » . ديلماج نزد زبردست‌خان بازگشت و خان ناسزاگويان او را عتاب كرد كه : « از اينجا گم شو سگ ! و به اربابت بگو كه من با توپ و مهماتش به او نشان خواهم داد كه من زبردست‌خان‌ام بگذار بداند كه او كاپيتان است » . او همچنين هلنديان را متهم كرد كه دشمنان او مانند سلطان\r\n\r\n","description":"","footnote":"","page_name":" 131 ","page_number":149},
  {"content":"\r\n\r\nمحمد ميرزا را يارى داده‌اند . اتلام كه مايل به جنگ نبود تسليم شد . او در عين حال از زاهد علىخان پرسيد علت اين تغيير ناگهانى رفتار افغانان با هلنديان چيست ؟ آيا تو دستورهاى پنهانى دربارهء ما دارى ؟ من همچنانكه قبلا توضيح داده‌ام تنها بر طبق دستورهاى مقامات شركت هلند رفتار كرده‌ام . زاهد علىخان پاسخ داد : من به تو اخطار كرده بودم كه اگر فقط پانصد تومان پيشكش دهى و توجه كنى كه مقدارى سرب و باروت هم به اين پيشكش‌ها بيفزائى همه چيز روبراه خواهد شد . تو مىتوانى در دفترهاى شركت دربارهء مصرف سرب و باروت دست ببرى چون باتاويا (  Batavia  ) نيازى به تحقيق در اين باره ندارد .\r\nدر 12 ژانويه 1728 زبردست‌خان با نزديك هشتصد مرد براى دستگيرى سلطان محمد ميرزا مدعى تاج و تخت صفوى به ميناب رفت . در غياب او صفى قلى بيگ مسئول ادارهء شهر بود . در 16 ژانويه زبردست‌خان دربارهء پيروزى خود بر شاهزاده خبرهائى فرستاد .\r\nخراج كاركنان بومى هلند به افغانان تا 22 ژانويه پايان يافته بود . منشى هلنديان به عنوان سر - كاركنان ، مسئول پرداخت خراج كاركنان به افغانان گرديده بود . او را بارها آزردند ، دشنام دادند و حتى كتك زدند . در 19 ژانويه حتى چهار افغان سر زده به خانه‌اش كه تحت حفاظت شركت هلند بود درآمدند و از قنبر على منشى هلند خواستند كه يا دو تومان باقيمانده را بپردازد و يا آمادهء خوردن چوب و فلك باشد . قنبر على اعتراض كرد و از آنها خواست اجازه دهند با اتلام گفتگو كند و افغانان اجازه دادند .\r\nدر اين اثنا پسركى كه در خدمت افغانان بود جسارت ورزيده دو شتر متعلق به اتلام را از خانهء كمپانى دزديد و در حين دزدى دربان خانه را زخمى ساخت . اتلام به اين تجاوز و آزار پيوستهء ديلماج و منشى باشى شركت هلند اعتراض كرد و گفت : مرتكبان اين اعمال بايد مجازات شوند و گرنه من خود ناگزير به مجازات آنها خواهم شد . در طى پانزده سالى كه در ايران اقامت داشته‌ام هرگز رويدادهائى از اين قبيل رخ نداده است افزون بر اين شاه اشرف امتيازات شركت را تأييد كرده و به مقامات افغانى دستور\r\n\r\n","description":"","footnote":"","page_name":" 132 ","page_number":150},
  {"content":"\r\n\r\nداده كه ضمن يارى كردن هلنديان رفتار دوستانه با ايشان داشته باشند . صفى قلىبيگ براى حفظ ظاهر آن پسرك را با يك اخطار مجازات كرد . در عين حال ديلماج هلند را در حضور دلالان شركت كه براى شهادت دادن آمده بودند تهديد نمود كه شكمش را پاره مىكند يا سرش را مىبرد . همچنين به هلندىها طعنه زد كه هلندىهاى اصفهان پول زيادى داده‌اند . اما هلنديان اينجا خيلى كم پرداخته‌اند و من با طيب خاطر اين پول را پس مىدهم . مدتهاست كه هلنديان چنان رفتار مىكنند كه گوئى حاكمان شهرند . چرا در دورهء انقلاب قلعه و استحكامات شهر را تسخير كردند ؟ ديلماج شركت پاسخ داد : « هلنديان تنها خواسته‌اند كه مطابق امتيازاتشان با آنها رفتار شود . » صفى قلىبيگ سرانجام فقط وعده داد كه توجه خواهد نمود كه از چنان كارهاى خود - سرانه جلوگيرى شود . با وجود اين فرداى آن روز يا 23 ژانويه باقى پول در همان كلبه به زور از منشى باشى گرفته شد . اتلام براى اينكه منشى باشى را از تجاوز بيشتر مصون دارد دو تومان باقيمانده را از جيب خودش پرداخت .\r\nدر 27 ژانويه افغانان از كاركنان شركت هلند ده درصد ديگر از خراج پيشين را خواستار شدند . صفى قلىبيگ به ديلماج شركت گفت : من كارى ندارم كه بندر - عباس پيشرفت كرده يا نه ، يا هلنديان از اينجا مىروند يا نه . شاه مىتواند بىوجود هلنديان سلطنت كند . اما بى آنكه سهم خود را بگيرد و خزانهء خود را پر كند نمىتواند شاه باشد . فرداى آن روز افغانان قنبر على را براى گرفتن ده درصد اضافى كتك زدند اتلام براى اينكه از اين مخمصه هم نجات يابد اين بار نيز 355 محمودى از جيب خودش پرداخت كرد .\r\nدر 29 ژانويه صفى قلىبيگ دلالان شركت هلند را تهديد كرد كه : « اگر اتلام را وادار نكنيد كه به ما سرب و باروت دهد شما را به چوب و فلك خواهم بست . » با ورود كشتىهاى دوسماريتان « 7 » و دوكرنيليا « 8 » در 2 و 30 ژانويه افغانان درخواست -\r\n\r\n\r\n","description":"","footnote":"\r\n( 7 ) -  de Samaritaan \r\n( 8 ) -  de Cornelia \r\n","page_name":" 133 ","page_number":151},
  {"content":"\r\n\r\nهاى تازه‌اى را مطرح كردند . در 4 فوريه صفى قلىبيگ پارچهء چيت و پارچه‌هاى گرانبهاى ديگر خواست و وعده داد كه در مقابل آنها طلا خواهد داد . اتلام پاسخ داد :\r\nهنوز تصميم نگرفته‌ايم كه آيا بايد كشتىها را باز پس فرستيم و آيا همهء كاركنان شركت هلند بايد بندرعباس را ترك كنند يا نه . زيرا اگر آزارها و سد و بندهاى دمادم سپاهيان افغان متوقف نشود ديگر تجارتى بر جاى نخواهد ماند و در آن صورت بهتر آنست كه هلنديان بروند . زبردست‌خان در 6 فوريه با غنايم فراوان از جنگ با شاهزادهء صفوى بازگشت . و ديرى نپائيد كه او هم درخواست گرفتن چيت و ديگر پارچه‌هاى گرانبها را تكرار كرد . و در پى آن به گونه‌اى نامنتظر به جايگاه شركت هلند آمد و از خود خوشروئى و مهربانى نشان داد . او آمده بود كه پارچه‌ها را بگيرد و مىگفت كه بهاى آنها را نقدا مىپردازد . اتلام پاسخ داد : من آنها را فقط در صورتى مىتوانم تحويل دهم كه بار كشتى به هم ريخته نشود چون هنوز بارهاى آن تخليه نشده است .\r\nدر 12 فوريه 1728 زبردست‌خان پرسيد : « آيا مىتوانم به ديدن كشتى هلند بيايم » هلنديان براى اينكه از كج خلقى بيشتر او جلوگيرى كرده باشند با اين درخواست موافقت كردند . فرداى آن روز زبردست‌خان مىخواست در قايق پاروئى انگليسيان نشسته به بازديد يك كشتى انگليسى برود . در اين اثنا اتلام كه در ساحل راه مىرفت به وى گفت : آيا مىخواهى همين اكنون از كشتى هلندى ديدار كنى ؟ زبردست‌خان موافقت نمود و مدير انگليسى را همچنان در كشتى انگليس به انتظار خود باقى گذاشت .\r\nاز لباس دريانوردان و تداركات داخل كشتى چنين استنباط مىشد كه اين ديدار به گونهء اتفاقى و سر زده انجام گرفته است . فقط يك روز بعد زبردست‌خان از كشتى انگليسى بازديد كرد و در آنجا به اتفاق همراهانش هدايائى فراوان و گرانبها دريافت داشتند .\r\nتقريبا دير هنگام زبردست‌خان جشنى ترتيب داد تا خلعت خود و دو تن از مديران شركت‌هاى اروپائى و بيست و چهار خلعت ديگر را به تشخيص خود توزيع كند . در فرمان شاه براى اتلام نيز گذشته از اظهار تفقد شاه نسبت به اتلام از او شمارى توپچى و متخصص بمب نيز درخواست شده بود .\r\n\r\n","description":"","footnote":"","page_name":" 134 ","page_number":152},
  {"content":"\r\n\r\nهمهء اين خلعت‌ها زمان درازى نزد زبردست‌خان بوده است . زبردست‌خان كه از ششم فوريه همه روزه هر روز چندين بار به دنبال پارچه‌ها مىفرستاد از اينكه هنوز به او تحويل نشده بود خشمگين گشت . سرانجام اتلام درمانده بود كه چگونه اين خوددارى از تحويل را ادامه دهد و براى چاره‌انديشى از اعضاى ديگر شورا استمداد جست . اينان به اتفاق آراء نظر دادند كه اتلام بايد مؤدبانه به خوددارى از تحويل پارچه‌ها ادامه دهد و بگويد كه هلندىها نمىتوانند براى چند قواره پارچه تمام بارهاى كشتى را زير و رو كنند . افزون بر اين قيمتى كه زبردست‌خان مىخواست براى پارچه‌ها بپردازد خيلى كم بود . در 17 فوريه اعتبار گفته‌هاى زبردست‌خان دستخوش ترديد گشت ، چرا كه مىخواست به جاى طلا به دلالان شركت محمودى بد بدهد و آنها را تهديد مىكرد كه اگر اين سكه‌ها را نپذيرند بىاحترامى خواهند ديد .\r\nزبردست‌خان باز در 18 فوريه به ديدار اتلام آمد زيرا كه دختر كوچولويش در گذشته بود . در اين ديدار از اتلام تقاضا نمود كه آيا مىتواند از انبارهاى شركت ديدار كند ، كه با آن موافقت شد . پس از اين ديدار او خواست كه مقاديرى ، باروت ، سرب ، چندين توپچى ، مقاديرى خمپاره و بمب و يك متخصص ماهر بمب به وى داده شود . اتلام به او گفت : من قادر به انجام اين خواسته‌ها نيستم . اما زبردست‌خان در خواسته‌هايش پافشارى نمود و گفت با حضور سه كشتى هلندى در اينجا يقينا مىتوانيد چند كارشناس و بخشى از اقلامى را كه من خواسته‌ام تأمين كنيد . اما اتلام گفت : توپچى - ها به خصوص در كشتىها مورد نياز هستند اگر به آنها نيازى نبود باتاويا در اين باره به ما نامه مىنوشت زبردست‌خان به اتلام گفت آيا مىتوانى دربارهء اين درخواست من به باتاويا نامه بنويسى و از فرماندار كل آنجا اجازه بخواهى ؟ اتلام بىدرنگ با اين خواسته موافقت نمود و از زبردست‌خان خواست كه يك نسخه از فرمان شاه اشرف را به او دهد . او مطمئن بود كه زبردست‌خان نسخه را نخواهد داد چون به عقيدهء زبردست خان در آن فرمان از هلنديان قدرى بيش از استحقاق ايشان ستايش شده بود .\r\nزاهد علىخان سرانجام در كوشش‌هايش براى بازيافتن قدرت پيشين خود\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nكامياب گشت ، زيرا كه زبردست‌خان با گرفتن سندى از او كه متضمن قول پرداخت مبلغى پول بود . او را به مقام شاهبندر بندرعباس برگماشت . همچنين به رايگان او را مقام جانشين يا نايب بيگلربيگى داد .\r\nبنا به شايعات زبردست‌خان از سوى دربار فراخوانده شده بود كه شايد نيز دربارهء مقاماتى كه به زاهد علىخان داده توضيح دهد . ظاهرا زبردست‌خان پيش از حركت مىخواست از هلنديان چيزهاى بيشترى دريافت دارد . چون زاهد علىخان در نهان به اتلام آگاهى داد كه : « خان قصد دارد عين هدايائى را كه به او داده‌ايد و يا بهاى آنها را به شما بازگرداند زيرا اين هدايا را خيلى ناچيز مىشمارد . من به شما اندرز مىدهم كه مقدارى هداياى گرانبها براى خان بفرستيد . » اتلام پاسخ داد : « خان هر كار كه دلش مىخواهد انجام دهد چون من با گشاده‌دستى هدايائى همراه با ادب و نزاكت به او داده‌ام و ظاهرا نه هدايا و نه ادب و احترام ما هيچيك اثرى نداشته است .\r\nآيا افغانان مبلغى هنگفت از هلنديان در اصفهان نگرفته‌اند ، كى مىخواهند آن پول هنگفت را باز پس دهند ؟ » زاهد علىخان اشاره كرد كه : « زبردست‌خان مردى نيست كه با اروپائيان وارد معامله شود و يقينا هلنديان از برانگيختن دشمنى او سودى نخواهند برد . » اتلام پاسخ داد : « من پيوسته كوشيده‌ام و خواهم كوشيد تا آنجا كه ممكن است از پديد آمدن دشمنى جلوگيرى كنم ، اما اگر توهين‌ها و نيشخندهاى خان با تجاوز و بى حرمتى آشكار و حتى تخلفات تحمل ناپذير بيشترى همراه شود من به هر شيوه و وسيلهء شرافتمندانه‌اى كه در اختيار دارم با او مقابله خواهم كرد » .\r\nفرداى آن روز زاهد علىخان باقورچى سالم كلانتر شميل نزد اتلام آمده و يك بار ديگر كوشيدند تا او را وادار كنند هداياى بيشترى به زبردست خان و برادرزاده‌اش بدهد . در اين ديدار ماجرائى ميان برخى از افغان‌ها و هامل « 9 » نايب اتلام رخ داد . هامل كه اندكى حالت مستى داشته پياده به در خانه‌اش كه در تصرف افغانان بود رفته بود تا ببيند كه آيا آن را خالى كرده‌اند يا نه . و چون طرفين زبان يكديگر را خوب نمى -\r\n\r\n\r\n","description":"","footnote":"\r\n( 9 ) -  Hamel \r\n","page_name":" 136 ","page_number":154},
  {"content":"\r\n\r\nفهميدند در ميان آنها نزاع درمىگيرد و يكى از افغانان به دست هامل زخمى مىشود .\r\nزاهد علىخان كه تازه از خانهء اتلام بيرون رفته بود به زودى بازگشت تا از سوى زبر - دست‌خان تاوان بخواهد و هامل را با خود ببرد زيرا كه در غير اين صورت زبر - دست‌خان تهديد كرده بود كه شدت عمل نشان خواهد داد . اتلام پاسخ داد : تا آنجا كه من دريافته‌ام افغانان در آن ماجرا در خور سرزنش‌اند . و به دو تن از اعضاى شورا دستور داد تا به همراه زاهد علىخان نزد زبردست‌خان بروند و نخست از او بپرسند كه خواسته‌هايش چيست و اگر خواسته‌اى دارد بنويسد . دوم اينكه از او بخواهند كه دربارهء همه تخلفاتى كه نسبت به كاركنان شركت هلند اعمال شده به داد رفتار كند و گرنه هلنديان ناگزير خواهند شد كه خود عدالت را اجرا كنند . سوم اينكه از همهء ستم‌هائى كه تاكنون به هلنديان شده شكايت كرده بپرسند : آيا خان براى آن به اينجا آمده است كه آدمهايش ما را بيازارند ؟ چهارم و نكتهء آخر اينكه آيا از شاه فرمانى دارد كه در آن از هلنديان خواسته شده باشد كه اينجا را ترك كنند يا اينكه بايد همچون زمانهاى پيشين با ايشان رفتار شود ؟ فرستادگان اتلام چون نزد زبردست‌خان آمدند او را خشمناك يافتند . گرداگردش چهارصد تا پانصد تفنگچى با تفنگ‌هاى چخماقى فتيله گذاشته آمادهء كار بودند .\r\n\r\nآغاز يادداشتهاى روزانهء فرستادگان اتلام\r\nما تقريبا در 5 گامى زبردست‌خان ايستاديم زاهد علىخان تعظيم غرايى نمود و ما نيز همچنان كرديم . زبردست‌خان بر ديوار كوتاهى نزديك درگاه خانه نشسته نعره مىزد و ناسزا مىگفت ( و به سختى نگاهى به ما انداخت ) : وزير كجاست ؟ اين آدم‌ها كيانند ؟ ديلماج گفت : اين داروغه و آن يكى منشى شركت هلند است . زاهد علىخان با لحنى لابه آميز به ميان سخن دويد كه : نواب خان ! كاپيتان « 10 » مىخواست وزيرش را خدمت شما بفرستد اما او در اثر ميخوارگى بيمار شده و در خانه‌اش بسترى است ! من اين را هنگامى كه در شركت بودم خودم ديدم چون وقتى به طبقهء بالا آمده بود\r\n\r\n\r\n","description":"","footnote":"\r\n( 10 ) - منظور اتلام است . م .\r\n","page_name":" 137 ","page_number":155},
  {"content":"\r\n\r\nكاپيتان از رفتار او اظهار ناخشنودى نموده او را به خانه باز پس فرستاد . با شنيدن اين سخنان زبردست‌خان سخت خشمگنانه گفت : « من وزير او را مىخواهم ، يك تن بميرد بهتر از آنست كه دويست سيصد تن كشته شوند . من او را به هر نحوى كه ممكن باشد به چنگ مىآورم . » او همچنان خشمگنانه افزود : « آيا اين پاداش آن همه دوستى و محبتى است كه من نسبت به هلنديان انجام داده‌ام ؟ با محبت بسيار سفارش آنها را به شاه خود كردم كه نتايج آن عايدشان شد . ( 3531 ) حال بايد با چند مرد به يكى از بهترين صاحب منصبان من حمله كنند و او كه برهنه نشسته بوده به دست وزير زخمى شود . » سپس از ناگاه رو به جانب ما برگرداند و گفت : « تو منشى باشى دوست خوب منى با من در كشتى بودى و فارسى ياد گرفتى بگو علت اين كار چيست ؟ و نظر خود را در اين باب بيان كن . » منشى كه زبانهء خشم را در چهرهء خان ديد گفت : « من فارسى كم مى - دانم و مىترسم حرف بزنم از خان استدعا دارم اجازه دهند به واسطهء يك ديلماج پاسخ بگويم ! » خان مرحمة درخواستش را پذيرفت . آنگاه ديلماج محترمانه از سوى مدير شركت به خان سلام رساند و چون خواست نيت ما را از اين مأموريت به او بفهماند خان ميان حرفش دويد و گفت : ببين منشى تو بهتر مىتوانى به پرسش‌هائى كه از تو كرده‌ام پاسخ دهى ! در اين هنگام منشى خيلى به خان نزديك شد و گفت : « به نظر من كل اين ماجرا در اثر ندانستن زبان پديد آمده و هر يك از دو طرف دعوا را مىتوان به آدم ناشنوائى همانند كرد كه مىبيند طرف ديگر حرف‌هائى مىزند و مىپندارد كه دارد به او ناسزا مىگويد . » زبردست‌خان كه با شنيدن اين توضيح اندكى آرام شده بود با زاهد علىخان به سخن پرداخت . اندكى بعد آشكار شد كه زاهد علىخان با احترام زياد از خان خواسته كه باور كند آن نزاع نوعى نعرهء مستانه بوده و از فارسى ندانستن وزير كاپيتان هلندى ناشى شده است . زبردست‌خان بىدرنگ گفت : « نه ! نه ! ( پشت برگ 3531 ) زاهد علىخان من مىخواهم اين وزير را به چنگ آورم و گرنه در خانهء آنها سنگى روى سنگ نخواهد ماند من زمان درازى است كه از قندهار دورم اما از آن زمان تاكنون هيچكس دل آن را نداشته كه به مردان من آزار رساند . افزون بر اين چرا\r\n\r\n","description":"","footnote":"","page_name":" 138 ","page_number":156},
  {"content":"\r\n\r\nكاپيتان پا در ميانى نكرده كه اين ماجراها رخ ندهد ؟ آدم‌هاى من از ترس من حتى از خودشان دفاع نكرده‌اند و گرنه خودشانرا نشان مىدادند . » آنگاه خان از ناگاه روى به سوى ديلماج برگرداند و شنيد كه مىگويد : « خان خواهش مىكنم اين موضوع را زياد جدى نگيريد اين يك امر گذشته است » هنگامى كه ديلماج آغاز سخن كرد زاهد علىخان خواست او را ساكت كرده به جاى خود بنشاند اما زبردست‌خان حرفهاى ديلماج را شنيده بود و كوشش زاهد علىخان نتيجه‌اى نبخشيد . زبردست‌خان خشماگين به هر سو مىجست و خشم زمام اختيار از كف‌اش ربوده بود همچنانكه فارسى مىگفت زبان خود را به لهجهء افغانى ( به سخن بهتر به سخنان جنون آميز ) تغيير داد و با اين كلمات سخنان خود را به پايان برد : من مىخواهم او را به چنگ بياورم و به چنگ مىآورمش . بگذاريد اين دوستان بازگردند اينان بىگناهند . در همين حال به منشى روى كرد و گفت : « آيا اين رفتار نمونهء خوبى نيست . چون شما بهتر مىدانيد ! » منشى كه مىديد خان در انتظار پاسخ است گفت : جناب خان شما يقينا مىدانيد كه هر قارى خوب ممكن است اشتباهى بكند با وجود اين كاپيتان خود را به دوستى شما پشتگرم داشته و هر چه شما براى نگهداشت او لازم داشته باشيد يقينا خواهد كوشيد كه در حدود مسئوليت خويش انجام دهد . خان پاسخ داد : بله ! بله ! بيش از پنجاه بار گفته‌ام كه وزير را مىخواهم ، به سر شاه قسم از اين خواسته دست برنمىدارم . من فقط از خدا مىترسم و نه از كس ديگر ، نه از پادشاه كاپيتان مىترسم نه از هيچ كس ديگر ، هر كس كه مىخواهد باشد . پس از گفتن اين سخنان خان به آخرين امضا كنندهء اين گزارش نگاه كرد و او مؤدبانه گفت : جناب خان كاپيتان باورى سخت ديگر گونه نسبت به شما دارد . در اين اثنا وزير انگليس ، پزشك و ديلماج آنان نزد خان آمدند و پس از سلام و تعارف ، ما چنين پنداشتيم كه پذيرائى خان از آنان دوستانه بود . اطلاع پيدا كرديم كه انگليسيان از اينكه كاپيتان آنها به سبب بيمارى و جز آن نتوانسته به تن خود بيايد پوزش خواسته‌اند . آنگاه خان با لحنى شكوه آميز از وزير هلند با انگليسيان سخن گفت و خطاب به پيرامونيان افزود : ( با اشاره به انگليسيان ) اينها پيشترها هرچه مىخواستند\r\n\r\n","description":"","footnote":"","page_name":" 139 ","page_number":157},
  {"content":"\r\n\r\nمىكردند . برده‌وار خدمت مىكردند و هر چه در يد قدرت داشته‌اند به من داده‌اند . و به شيوهء بسيار رضايت بخشى مرا يارى كرده‌اند ( نگران در ما ) سپس افزود : هلنديان تاكنون چه كرده‌اند ؟ آنگاه ديلماج انگليسيان به دستور آنان پاسخ‌هائى داد كه ما خوب درنيافتيم تنها اين بخش از سخنش را دريافتيم كه مىگفت : جناب خان خواهش مى - كنيم از اين موضوع درگذريد آن فقط نعرهء مستانه‌اى بوده است . ( 76 - 3532 ) .\r\nپايان يادداشت پس از آن هلنديان با انگليسيان بازگشتند . فرداى آن روز مدير شركت انگليس به اتلام گفت : « اگر به گونه‌اى خان را راضى نكنيد او در خواستن هامل پافشارى خواهد نمود » . اتلام پاسخ داد . من مىتوانم هامل را بياورم و اگر زبردست‌خان چه بخواهد و چه نخواهد بر سر اين ماجرا جنگى پديد آورد به عهدهء خود اوست .\r\nبا اينكه افغانان يك چاپار هلندى را كتك زده بودند در 28 فوريه كه اتلام به - ديدن زبردست‌خان رفت پس از برخوردى سرد ، از وى با خوشروئى بسيار پذيرائى شد . فرداى آن روز زبردست‌خان گستاخانه از هلندىها خواست كه پارچه‌هاى درخواستى - اش را تحويل دهند .\r\nهلنديان براى اينكه رابطهء بهترى پديد آورند سرانجام در 4 مارس هدايائى به ارزش 7148 محمودى براى زبردست‌خان ، و نيز هديه‌اى براى آن افغان زخمى فرستادند . صفى قلىبيگ به دائى خود گفت : از دلالان انگليسى بخواهيد كه اين هدايا را ارزش‌يابى كنند چون به نظر من ناچيز مىنمايد . چون صفى قلىبيگ مىخواست پول اين هديه‌ها را به دلالان شركت هلند بدهد اتلام گفت : اگر زبردست‌خان اينها را دوست ندارد مىتواند عين آنها را پس دهد . در 5 مارس كه باز صفى قلىبيگ كوشيد دلالان شركت هلند را به پذيرش آن پول مجبور كند اتلام همان گفتهء پيشين خود را تكرار كرد .\r\nپسين‌گاه همان روز زاهد علىخان به اتلام اخطارى فرستاد كه : اگر هر يك از اروپائيان از خانهء شركت بيرون بيايد افغانان به دستاويزى ، مرافعه‌اى پديد خواهند\r\n\r\n","description":"","footnote":"","page_name":" 140 ","page_number":158},
  {"content":"\r\n\r\nكرد . زبردست‌خان به زودى به بندر كنگ مىرود او از شاه اشرف اجازهء جنگ با هلنديان و تاراج شركت ايشان را خواسته است و در غياب خود به سيصد افغان دستور داده كه هلنديان را آزار دهند . ادامهء تيرگى روابط هلنديان و افغانان نيز از آنجا آشكار مىشد كه زبردست‌خان گفته بود هلنديان بايد افزون بر آن هدايا ده درصد ديگر هم بدهند كه در پاسخ اين درخواست اتلام گفت : من آمادگى اين پرداخت را ندارم .\r\nزاهد علىخان گفته بود كه اگر هلنديان به صفى قلىبيگ هديه‌هائى ندهند او زبردست - خان را وادار خواهد ساخت كه به شركت هلند حمله كند . در اين گير و دار زبردست‌خان دلالان شركت هلند را فراخواند و عموم هلنديان ، فرماندار كل و به ويژه اتلام را به باد ناسزا گرفت و گفت من به شما نشان خواهم داد كه نوكر افغانها هستيد او همچنين به ديلماج از اين بابت كه همهء سخنانش را به خوبى به اتلام نفهمانيده است ناسزا گفت . اتلام به دلالان شركت هلند گفت : اگر زبردست‌خان بار ديگر شما را فراخواند به او بگوئيد كه شركت هلند تاكنون از جانب صفى قلىبيگ ، تعدىهاى زيادى را تحمل كرده است دادن هدايا در ازاى اين تخلفات خفت‌آور است من حداكثر توان خود را به كار بردم كه با زبردست‌خان رابطهء خوبى داشته باشم هدايائى را هم كه داده‌ام نه به قصد فروش بلكه براى خاطر دوستى بوده است .\r\nدر 9 مارس زاهد علىخان به ديدن اتلام آمد تا دربارهء وضع موجود و چگونگى حل بحران كه به نظر او فقط با تقديم هداياى بيشتر به افغانان حل شدنى بود به گفت و شنود پردازد . فرداى آن روز زاهد علىخان به اتلام پيام داد كه اگر صد قواره چيت گلدار براى زبردست‌خان بفرستى كارى مىكنم كه يك اسب نر جوان به ارزش 25 تومان برايت بفرستند . اتلام پاسخ داد كه : به مخدوم خود بگو كه من نيازى به اسب ندارم . در 12 مارس زاهد علىخان باز به اتلام پيشنهاد كرد كه براى جلب دوستى زبردست‌خان هديه‌اى به او بدهد ، اما اتلام پاسخ داد : دوست ندارم دوستى كسى را با پول بخرم . فرداى آن روز باز زاهد علىخان به اتلام پيام داد كه : دست كم\r\n\r\n","description":"","footnote":"","page_name":" 141 ","page_number":159},
  {"content":"\r\n\r\n60 تومان هديه بده و گرنه وضع گذران هلندىها وخيم خواهد شد . اتلام پاسخ داد من ديگر در شركت هديه‌اى ندارم و اگر هم مىداشتم به كسى نمىدادم .\r\nدر 14 مارس سپاهيان افغان دو دريانورد هلندى را كتك زدند و در همان احوال يك هلندى تحت الحمايه را نيز كتك زدند . اتلام از اين كارها به زبردست‌خان شكايت برد اما او زحمت پاسخ دادن هم به خود نداد . فرداى آن روز اتلام به زاهد علىخان پيام داد ، از اين افغانانى كه به ما سنگ مىپرانند ، دشنام مىدهند و كاركنان شركت هلند را كتك مىزنند جلوگيرى كنيد . اگر اين تجاوزات و بىحرمتىها متوقف نشود من به كاركنان شركت دستور مىدهم كه از خودشان دفاع كنند ، زاهد علىخان پاسخ داد كه زبردست‌خان به سپاهيان خود دستور داده كه از اين كارها دست برداشته رفتار - هاى خود را اصلاح كنند . ظاهرا اتلام چندان به اين گفته اعتماد نكرد زيرا وقتى هلنديان مىخواستند نعش يكى از افرادشان را به خاك بسپارند اتلام چهارده سپاهى همراه جنازه فرستاد . در سيصد گامى گورستان افغانان با قداره‌هاى آخته و باران سنگ از اينان استقبال كردند . هلنديان با تنى چند كه زخمى شده بودند ناچار عقب نشستند .\r\nاتلام به سبب اين حمله از زبردست‌خان غرامت خواست و به او پيام داد كه هم‌اكنون به مردان خودش دستور داده كه هر كس را كه مزاحم ايشان شود بكشند . اتلام براى اينكه خيال مردمى را كه مىانديشيدند هلنديان تلافى خواهند كرد راحت كند پسين - هنگام با مشاور خود سواره در شهر به گردش پرداخت . پس از بازگشت به كاركنان شركت دستور داد كه فقط در گروههاى شش نفره مجازند در پيرامون خانهء شركت آمد و رفت كنند . افزون بر اين مجاز نيستند كه به كسى ستم يا از كسى تحمل ستم كنند .\r\nاگر كسى آنها را بزند آنها هم بايد او را بزنند اما اگر جنگى رخ دهد بايد به خانهء شركت عقب بنشينند . اين دستورها در انظار عموم ايراد شد و اتلام مىخواست ببيند كه افغانان چه واكنشى از خود نشان مىدهند . از اين گذشته مردان ساكن خانهء شركت مدت يك ماه بود كه بيرون نرفته بودند و به تغيير و تحولى نياز داشتند .\r\nدر 20 مارس چند نامه و يك دست خلعت از سوى شاه اشرف براى زبردست\r\n\r\n","description":"","footnote":"","page_name":" 142 ","page_number":160},
  {"content":"\r\n\r\nخان رسيد . فرداى آن روز زبردست‌خان براى پوشيدن خلعت شاه به بقعهء خدر رفت .\r\nاتلام و مشاورانش نيز براى گفتن تبريك به او به آن آبادى رفتند .\r\nدر 28 مارس زبردست‌خان همراه چهارصد سپاهى ، و غنايمى كه دزديده بود و خواهرزاده‌اش به بندر كنگ رفت و ادارهء بندرعباس را به عهدهء زاهد علىخان واگذاشت . او بسيارى از كودكان شهر و نيز شمارى كثير از شتران ، گاوان ، گوسفندان ، بزها و خران را با خود برده بود .\r\nزبردست‌خان پس از لشكركشى در گرمسيرات و مشاجراتى كه با شركت هلند انجام داده بود در 28 آوريل 1728 به اصفهان بازگشت . با اينكه هلندىها به استقبال او رفتند اما چون مانند انگليسيان هدايائى به او ندادند او با بىاعتنائى تمام سلام آنها را جواب نداد . اما در 7 مه با اينكه بيمار بود به ديدار هلنديان رغبت يافت . او از خست و تنگ چشمى هلنديان شكوه كرد زيرا كه انگليسيان ارمغانهاى بسيار به او داده بودند .\r\nاسخارور انگشت روى اين حقيقت گذاشت كه شاه محمود همهء دارائى شركت هلند را گرفته و اينكه انگليسيان اينچنين با گشاده‌دستى هدايائى به او مىدهند به سبب اينست كه در سالهاى حكومت محمود از چنان تاراجى بر كنار مانده‌اند .\r\nدر خصوص منازعه‌اش در بندرعباس به نظر مىرسيد كه زبردست‌خان از اقداماتى كه اتلام عليه هامل بازرگان انجام داده راضى است . او گفت : اتلام نظم را خوب حفظ كرد اما سخت خسيس و تنگ چشم بود به عكس انگليسيان هر چه را خواستم دادند سرانجام افزود كه : من دوست انگليسيان و دشمن هلندىها هستم .\r\nاسخارور به رغم اين شكايت‌ها خواهان دوستى وى با هلنديان گرديد كه او نيز قول دوستى داد ، اما روشن بود كه هلنديان نبايد بر روى دوستى او زياد حساب كنند . در 24 ژوئن 1728 زبردست‌خان كه به دستور شاه به جاى عبد اللّه‌خان مقام بيگلربيگى كرمان يافته بود به آن صوب عزيمت كرد .\r\nدر 2 آوريل روشن شد كه زاهد علىخان باز به قدرت رسيده است زيرا كه از انگليسيان خواست تا عوارض گمركى كالاهائى را كه كشتى خصوصى آنها به نام\r\n\r\n","description":"","footnote":"","page_name":" 143 ","page_number":161},
  {"content":"\r\n\r\nچارلز « 11 » روز پيش تخليه كرده بود بپردازند انگليسيان به او پاسخ دادند كه : اگر بار ديگر ما را با اين قبيل ادعاها و تهديد به زورگوئى بيازارى ما به باسعيدو نقل مكان خواهيم كرد . اين موضوع در 6 آوريل با پرداخت مبلغ معينى به زاهد علىخان حل و فصل شد .\r\nدر 22 آوريل برخى از سقايان شركت هلند باز توسط سپاهيان افغان مورد آزار قرار گرفتند . زاهد علىخان در پاسخ اعتراض اتلام گفت افراد كوتوال قلعه ، سقايان را آزار داده‌اند . كوتوال محمد صفى سلطان نام داشت . در 3 آوريل از لار براى ادارهء قلعه آمده بود . زاهد علىخان از كوتوال خواسته بود كه آدم‌هايش را از آزار بازداشته آنها را گوشمال دهد . كوتوال پاسخى طعنه آميز به او داد . همان افراد به يك دريانورد هلندى در 24 آوريل حمله كردند . رويداد مشابهى در 13 مه رخ داد در اين روز يكى از كاركنان بومى شركت هلند را در آبادى عيسين كتك زدند ، اتلام خشمناك گشت و به كاركنان بومى شركت گفت : اگر به اين افغانان اجازه دهيد كه شما را كتك زده و آزارتان دهند و شما آنها را پس نزنيد و بيائيد به من شكايت كنيد من شخص شاكى را آنقدر شلاق مىزنم تا جان دهد ! اما هر كدام از شما كه از خودتان دفاع كنيد در زير حمايت شركت هلند خواهيد بود و هر هزينه و تاوانى را كه دفاع شما دربايست داشته باشد شركت مىپردازد .\r\nخوشبختانه كوتوال قلعه كه پيش ازين از بانيان‌ها بوده و سپس مسلمان شده بود شب هنگام 31 مه از بندرعباس رفت تا از جو ناراحت آنجا نجات يابد . وى پيش از رفتن كودكان هشت تا دهساله را از خيابان‌هاى شهر ربود .\r\nزاهد علىخان كه بيمار بود درخواست كرد كه با سيصد تن از آدم‌هايش به باغ شخصى اتلام واقع در آبادى عيسين برود . اتلام پاسخ داد كه : « باغ من در خور شأن كسى مانند زاهد علىخان نيست » . با وجود اين او به باغ رفت اما اتلام هزينهء او را به عهده نگرفت . انگليسيان كه باغ زيبائى درست در برابر باغ اتلام داشتند از زاهد -\r\n\r\n\r\n","description":"","footnote":"\r\n( 11 ) -  Charles \r\n","page_name":" 144 ","page_number":162},
  {"content":"\r\n\r\nعلىخان خواستند كه به خرج آنها ، به آن باغ نقل مكان كند اما او نپذيرفت . اتلام با شتاب همهء نيازمنديها را فراهم كرد تا به گونه‌اى شايسته از زاهد علىخان در باغ خود پذيرائى كند چون اگر او دعوت انگليسيان را مىپذيرفت و از باغ اتلام بيرون مىرفت اهانت جبران ناپذيرى براى اتلام به شمار مىرفت .\r\nدر 10 ژوئن شايع شد كه هفت كشتى پرتقالى به بندرعباس مىرسند . گفته مىشد كه آنها از مسقط حركت كرده و دو فروند از آنها به پشت جزيرهء قشم رسيده است اين شايعه در قشم و هرمز حيرت برانگيخت . با رسيدن چهار كشتى پرتقالى به بندر - كنگ در 26 ژوئن آن شايعه درست از آب درآمد . اين رويداد حيرت و بهتى عظيم در بندرعباس ، باسعيدو ، هرمز ، قشم و لارك پديد كرد . افزون بر اين ، شيخ بلال نيز كه زبردست‌خان در 23 مارس او را مقام جانشين داد و در راه بود به آبادى كوهستك « 12 » رسيده و بر وخامت اوضاع افزوده بود .\r\nدر 28 ژوئن شيخ بلال در نامه‌اى به اتلام نوشته بود كه : « من بامير جهانگير و چند تن ديگر از سران بلوچ متحد شده‌ام . » نيز شايع بود كه سه فروند از كشتىهايش در هرمز هستند . هلنديان اين شايعه را باور نداشتند چون جزيره نشينان حكام انتصابى افغانان را به رسميت نمىشناختند . زاهد علىخان به اتلام اصرار داشت كه مانند او و انگليسىها نامه‌اى به شيخ بلال بنويسد و او را از آمدن منع كند . زيرا آمدن او همان و ويران شدن شهر همان . در اين اثنا زاهد علىخان سرگرم گرد كردن پول از مردم شهر - ظاهرا براى پرداخت به شيخ بلال - بود . خراج مردم به قرار زير بود :\r\nمردمانى كه در خدمت اروپائيان نبودند / 832 تومان\r\nكاركنان ايرانى شركت هلند / 12 تومان\r\nكاركنان ايرانى شركت انگليس / 6 تومان\r\nدلالان شركت / 150 تومان\r\n1000\r\n\r\n\r\n","description":"","footnote":"\r\n( 12 ) -  Coestak \r\n","page_name":" 145 ","page_number":163},
  {"content":"\r\n\r\nبنابراين اتلام به دلالان شركت هلند دستور داد كه در درون خانهء شركت كه دروازه‌هايش را بسته بودند ، بمانند . زاهد علىخان براى دفع اين فريب در 3 ژوئيه با سى مرد براى يافتن كسانى كه جانشين دلالان شوند به جستجو پرداخت و به زودى در خانه‌هائى كه زير حمايت هلنديان بود آنان را بازيافت . اتلام به اين رفتار سخت اعتراض نمود . زاهد علىخان پاسخ داد : اين اعتراض چنانچه اين افراد دلالان شركت هلند بودند بجا مىبود اما بانيان‌هائى كه گرفتار شده بودند تبعهء شركت هلند نبودند .\r\nفرداى آن روز بار ديگر اتلام به زاهد علىخان اعتراض كرد و گفت : به ياد داشته باش كه پيوسته بين شركت هلند و تو و نياكان و خاندانت روابط دوستانه‌اى وجود داشته است . رفتار اخيرت مغاير با همهء اصول دوستى است ، شركت هلند چنين تخلفاتى را برنخواهد تافت و تو بايد اسيران را آزاد كنى . زاهد علىخان در 5 ژوئيه به اتلام پاسخ داد .\r\n\r\nآغاز يادداشت\r\nدوشنبه 5 . مدير شركت ديروز اعتراضى براى زاهد علىخان فرستاده كه پاسخ خان در زير آمده است يعنى : ( 3483 ) ترجمهء پاسخ نامهء فارسى مورخ 5 ژوئيه 1728 زاهد علىخان به اعتراض ديروز تاجرباشى و مدير شركت هلند پيتر اتلام . بنا به تصميمى كه در 3 ژوئيه گرفته شد در زير درج مىشود . « 13 »\r\nپس از تعارفات و احوالپرسىهاى مقدماتى و جز آن . نامهء دوستانهء شريفتان را دريافت كردم و آنچه را كه دربارهء دوستىئى كه پيوسته ميان نياكان من « 14 » و من و شركت محترم هلند از روزگاران گذشته وجود داشته ، نوشته‌ايد و حقيقت محض است به خوبى دريافتم .\r\n\r\n\r\n","description":"","footnote":"\r\n( 13 ) - نايب رئيس شركت هلند بندرعباس براى روشن كردن مديران محترم شركت در باتاويا پانويس‌هائى به اين نامه مىافزايد .\r\n( 14 ) - پدر و نياى او نيز در گذشته مقام شاهبندر بندرعباس را داشته‌اند .\r\n","page_name":" 146 ","page_number":164},
  {"content":"\r\n\r\nدر چندين سال پيش كه من اينجا آمدم و زبردست‌خان به دنبال من آمد چنان كه بر جنابعالى و همگان روشن است نسبت به شما و افرادتان همه‌گونه محبت « 15 » ابراز داشته‌ام . در دوران زبردست‌خان مذكور ( پشت برگ 3483 ) كه كاركنان شركت هلند مرتكب انواع كارهاى خلاف « 16 » مىشدند پيوسته تا آنجا كه در توان داشتم كوشيدم كه زبردست‌خان را آرام كنم و از واكنش بازدارم و نگذارم نسبت به اين رويدادها رفتار سخت داشته باشد .\r\nپس از رفتن مخدوم من زبردست‌خان نامبرده در بالا من حتى بيش از پيش نسبت به آدمهاى شما ابراز محبت كردم . نيز يكى دو بار « 17 » كه مشاجراتى در ميان كاركنان جنابعالى و آدم‌هاى اللّه بخش كوتوال كه غلام زبردست‌خان بود درگرفت من آنها را تصفيه كردم و كارى كردم كه طرف ستمديده داد خود را بگيرد . يك بار ديگر يكى از نگهبانان قلعه نسبت به يكى از آدمهاى جنابعالى مرتكب خلاف شد و من او را در حضور ديلماج « 18 » شما به عنوان سرمشقى كه من به دنبالش هستم مجازات كردم و اين كارها را پيوسته به خاطر دوستى صميمانهء خود انجام داده‌ام . آدم‌هاى من نيز همين رفتار را داشته و هنوز همين رفتار را دارند « 19 » ( 3484 ) اما به نظر من مىرسد كه\r\n\r\n\r\n","description":"","footnote":"\r\n( 15 ) - محبت او اساسا در روز ورودش نسبت به مدير شركت انگليسى آن روز ابراز شد .\r\n( 16 ) - در اينجا به نظر مىرسد به ماجراى بازرگان و حسابدار پيشين پاولوس هامل  Paulus Hamel  اشاره دارد اما از تخلفاتى كه مخدوم او زبردست‌خان بارها نسبت به ما انجام داده است سخنى نمىگويد .\r\n( 17 ) - به جاى دو بار نزديك بيست بار اين مشاجرات درگرفت بىآنكه عدالتى اجرا شود فقط مىگفت كه اينها آدم‌هاى من نيستند . و من نسبت به اللّه بخش و آدمهايش نمىتوانم كارى كنم و جز آن . . . آدمهاى ما كتك خوردند ، مضروب شدند آرى حتى توسط اين اوباشان زخمى گشتند رك همين روزنامه مورخ 24 آوريل و 13 مه گذشته .\r\n( 18 ) - او دستور داد كه نگهبان قلعه در حضور ديلماج ما مجازات شود اما اين كار را نكرد . اين خان چه گستاخانه و بىشرمانه سخن مىگويد .\r\n( 19 ) - مهربانى و دوستى آدم‌هايش در زمانى كه او نايب بيگلربيگى بود به روشنى در بالا ( 3484 ) نشان داده شده است .\r\n","page_name":" 147 ","page_number":165},
  {"content":"\r\n\r\nجنابعالى « 20 » نه در پى دوستى شاه و رؤساى شركت هستيد و نه دوستى خود با من و مردان خدا ( مسلمانان و مردم شهر ) ، گويا جنابعالى نمىخواهيد اين دوستى را حفظ كنيد زيرا كه مهربانى و دوستى راستين دو سره است . هر دوست به دوست ديگرى نيكى مىكند و دوستى نمىتواند فقط يك طرفه باشد .\r\nهمچنين گويا جنابعالى فقط در انديشهء سود هستيد و آيا من كه خود انگيزه و دليلى براى شكايات دارم « 21 » هنوز ناچار بايد به شكايت‌هاى شما گوش فرا دهم ؟ « 22 »\r\nدر اين اوان چنان كه براى جنابعالى و انگليسيان نوشته‌ام شيخ بلال چشم طمع به اين شهر دوخته بود . او از من درخواست غرامت براى هزينه‌ها و مخارجش داشت « 23 » و يكهزار تومان مىخواست . اگر در پى عدم پرداخت اين پول از جانب من وى به گمبرون كه اينك همه چيز در آن سخت كمياب و گران است مىآمد . آنوقت يقينا هيچ چيز در شهر نمىماند ( پشت برگ 3484 ) و حتى اگر او تنها سه روز در اينجا مىماند هيچ شكى نيست كه يكهزار تومان ديگر هم براى هزينهء آدم‌هايش مىخواست\r\n\r\n\r\n","description":"","footnote":"\r\n( 20 ) - اين شايد در اثر اين روزگار پرآشوب است كه كسى مىكوشد كاركنان بومى شركت هلند را طبق مواد امتيازنامهء شركت هلند از پرداخت خراج به حاكم شهر معاف دارد به ويژه ديلماج و دلالان را و دستور مىدهد كه به اين كاركنان بايد احترام گذاشته شود و نبايد مورد آزار قرار گيرند در صورت لزوم بايد از مخدومان خود همه‌گونه كمك‌هاى ممكن را دريافت دارند .\r\n( 21 ) - در اينجا او انگيزهء شكايت را دارد .\r\n( 22 ) - اين راست است .\r\n( 23 ) - اين ( ظاهرا ) دستاويز بهانه‌ايست براى اينكه هفتصد تا هشتصد تومان به جيب خود بريزد زيرا با توجه به اينكه شيخ بلال در زمان بودن مخدومش در اين شهر فقط حكومت ميناب را براى خود مىخواست و پاسخ شنيد كه اگر حكومت ميناب را مىخواهى نخست بايد نشان دهى كه نوكرى خوب و ساعى براى شاه هستى و بايد با همهء آدم‌هاى خود به اينجا بيائى و جز آن و اينك گفته مىشد كه حتى با رقمى از شاه و اعتماد الدوله تأييد شده است ( اگر اين راست باشد با اينكه خود خان نيز اين را تأييد كرده با گرفتن اين پول بر خلاف دستور مخدوم خود عمل كرده است ) كه اگر هدايائى براى او مىفرستاده بيش‌ترين هديه‌اش دويست تا سيصد تومان ارزش داشته است .\r\n","page_name":" 148 ","page_number":166},
  {"content":"\r\n\r\nاين پول « 24 » را نه من مىتوانستم بپردازم نه از درآمدهاى شاه پرداختنى بود در حالى كه چنان كه جنابعالى به خوبى آگاهيد من چيزى نداشتم افزون بر اين هرگز معمول نبوده است كه چنين پولهائى از محل درآمد يا خزانهء بيگلربيگيان پرداخته شود و بنابراين ناگزير تبعهء آنها بايد بپردازند . همچنين در روزگاران پيشين هرگز مرسوم نبوده است كه مردم عادى هزينهء ايلچيان شركت‌ها را « 25 » متحمل شوند .\r\nگذشته از اين اگر چه معمول اين بوده است ، « 26 » مردمان شهر پيشترها بارها در چنين مواقعى ديده‌اند كه چگونه با آنها رفتار شده است . بنابراين در صورت آمدن شيخ بلال آنها نمىتوانستند حتى با دادن يكهزار تومان ديگر او را بازگردانند . هر چند آنها در زير شلاق كشته مىشدند ( 3485 ) چون در صورت آمدن او همه چيز در اين شهر و پيرامون آن خراب مىشد آنگاه كداميك از اهالى دلش مىخواست كه در گمبرون باقى بماند ؟ « 27 » بنابراين فكر كردم بهترين راه آنست كه همين مردم را به پرداختن پول ياد شده در بالا ترغيب كنم و آن را به شيخ بلال بدهم تا به اينجا نيايد و در پيرامون\r\n\r\n\r\n","description":"","footnote":"\r\n( 24 ) - اگر اين مقامات شهرى پيوسته 450 مرد در خدمت نگه مىدارند كه مطابق دستورهاى شاه مجبورند اين كار را بكنند و هر ساله براى اين كار پول مىگيرند پس مىتوان دريافت كه اين پول از درآمد خود حاكم پرداخت نمىشود با وجود اين يك حساب ، حساب ديگر را ترميم مىكند زيرا هر دو انحصارا درآمدهاى پادشاه محسوب مىشوند و شاه است كه بايد بپردازد هر چند درآمدها كاستى گرفته باشد .\r\n( 25 ) - اين گفته ظاهرا روشن مىكند كه اگر او نبايد چيزى بدهد و شانه خالى مىكند شركت محترم در يك مورد مشابه ناچار بايد آنقدر گشاده‌دست باشد كه نخواهد تبعهء حاكم شهر هزينه‌اى را متحمل شود .\r\n( 26 ) - اين گفته‌ها نشان مىدهد كه چرا مردم شهر پيوسته دستخوش انواع تجاوزات و تاراج‌ها مىشوند با اينكه براى هزينهء نگهدارى تعدادى كافى از مردان دلاور در پادگان شهر كمك كافى به حاكم مىكنند . ( 3485 )\r\n( 27 ) - اگر اين دو شركت در اين شهر نبودند يا اگر امكان گريختن اهالى وجود داشت و مىتوانستند با خانواده‌هايشان پناهگاه خوبى پيدا كنند اين شهر مدتها قبل به يكباره خالى از جمعيت شده بود .\r\n","page_name":" 149 ","page_number":167},
  {"content":"\r\n\r\nاين شهر هم نگردد « 28 » و اين شهر را در آبادانى و رشد نگهدارد . آنگاه من به تن خود او را وادار به اين كار كردم .\r\nدربارهء اين امر با همهء بزرگان شهر « 29 » مشورت كردم و آنها راضى شدند كه هر يك به سهم خود كمك كنند . بنابراين من خود بر اين هديه كه توسط برخى از بزرگان شهر برده مىشود يك خلعت ، قدرى مهمات و آذوقه خواهم افزود تا بلال از آمدن چشم پوشد . ايسورداس « 30 » دلال شركت به عنوان رئيس « 31 » بنگ سالىها « 32 » نه همان با اين تصميم موافقت نمود ( پشت برگ 3485 ) بلكه راضى شد كه آن سهميه را از گروه خودش گرد كند و قول دهد كه بعد از ظهر پس بدهد اما به جاى انجام دادن اين كار به خانه‌اش رفت و همانجا ماند . « 33 » ايسورداس همچنين ، بانيانى را كه در پشت اين نامه از آنها ياد شده ، به نافرمانى و شورش ترغيب كرده و نزديك صد تن از آنها\r\n\r\n\r\n","description":"","footnote":"\r\n( 28 ) - اين عبارتى كه دربارهء آبادان نگهداشتن اين شهر مىگويد تناقض دارد . اين شهر از دست جور او فريادش به آسمان بلند است .\r\n( 29 ) - درست است اما از روى ترس اين كار را كرد تا از جهات ديگر وسايل نيرومند - ترى پيدا كند لكن اينان در آغاز اعتراض نمودند و گفتند ما قبلا دوشيده شده‌ايم . و اگر او همچنانكه به وى توصيه گرديد از سوى خودش و مديران دو شركت هلند و انگليس نامه‌اى به بلال نوشته بود كه كسى خواستار آمدنش نيست شايد نتيجه‌اى بسيار خوب مىگرفت . اما اين كار با منافع خصوصى او سازگار نبود .\r\n( 30 ) -  Issouradas \r\n( 31 ) - ايسورداس اين ماجرا را كاملا انكار كرده مىگويد : من به او گفته بودم كه نخست بايد دربارهء اين كار با كاپيتان ( اتلام ) حرف بزنم .\r\n( 32 ) -  Bangesalies  بنگ ساليس به نام يك كاست هندى اشاره دارد كه بانيان‌ها  Banyans  متعلق به آنند آن كاست غالبا به كمباتى  Cambatie  معروف است ( رك در زير ص 132 + 131 )\r\n( 33 ) - او با برادرش اتومشانت  Ottumsjant  در اين شركت نگهدارى شده است . آن به اصطلاح شورش و نافرمانى را فقط مىتوان به عنوان تأييديه‌اى براى اتهام خودش پنداشت آنچه پس از آن نوشته دروغى بزرگ است زيرا اين دو تن فقط دو روز و دو شب در شركت نگهدارى شده‌اند تا مقام خاص خود را حفظ كنند .\r\n","page_name":" 150 ","page_number":168},
  {"content":"\r\n\r\nرا كه زن و كودك هستند به ساختمان شركت هلند برده است . و به اين ترتيب عدم تمايل خود را نشان داده است . بنابراين از جنابعالى خواهش دارم بفرمائيد آيا كسانى كه هرگز نه خود و نه خانواده‌هايشان از سوى من تحت فشار و توقيف قرار نگرفته‌اند « 34 » آيا بايد اينچنين رفتارى داشته باشند ؟ چون ساير اهالى همه آماده‌اند كه سهم خودشان را بپردازند افزون بر اين آيا ممكن است ايسورداس « 35 » با يك يا دو تن از بنگ ساليهاى « 36 » ثروتمند كه آنان نيز تابع پادشاهند اينچنين شورش كنند ؟ من باز از جنابعالى خواهش مىكنم « 37 » چرا شما او را براى اين كار مجازات نمىكنيد و چرا به او دستور نمىدهيد كه با گرد كردن سهميهء خراج گروهش ( 3486 ) به تحقق اين خدمات مفيد يارى دهد . اوضاع از اين قرار است و من خيلى تعجب مىكنم كه جنابعالى هنوز به امورى كه اينقدر خوب و معقول انجام شده است اعتراض مىكنيد .\r\nبا وجود اين ايسورداس با يكى دو تن ديگر از افراد گروهش - كه هرگز از سوى من مورد آزار قرار نگرفته‌اند - تا اين حد لجاجت و كله شقى از خود نشان مىدهند .\r\nدرخواست اجراى رقم شاه ( كه نزد من است ) بر خلاف همهء سنت‌هاى معهود است « 38 » اما اينكه آيا قبول آن معمول هست يا نه من به عنوان يك بيگلربيگى مىدانم\r\n\r\n\r\n","description":"","footnote":"\r\n( 34 ) - اينكه آنان يا خانواده‌هايشان از سوى او زير فشار قرار نگرفته‌اند نيز ادعائى از همان نوع بالاست هر چند براى جلوگيرى از اعمال چنين فشارى هر كارى انجام شد . در خصوص بى ميلى مردان شهر در حاشيهء 28 صفحهء پيش ( 150 ) سخن گفته‌ايم .\r\n( 35 ) -  Issourdas \r\n( 36 ) -  Bangesalies \r\n( 37 ) - پرسش گستاخانه‌ايست . شركت بايد كسانى را كه مىكوشند حقوق و اموال خود را حفظ كنند مجازات كند . اين خان جسارت يافته كه اين كارها را خدمات مفيد و خوب و معقول بشمارد .\r\n( 38 ) - اين نيز بر خلاف حسن تفاهم است و داورى درست است چون غير معمول نيست كه مقامات به ويژه هنگامى كه رابطهء آنها با شركت خوب باشد - مانند همين شخص - تا كنون هرگاه دستورهائى از مدير شركت يا نماينده‌اش دريافت مىكرده‌اند رقم شاه را نشان مىداده‌اند .\r\n","page_name":" 151 ","page_number":169},
  {"content":"\r\n\r\nچه كار بايد بكنم و چه كار نبايد بكنم جنابعالى حق مداخله در امور مردم شهر را نداريد « 39 » زيرا كه شما فقط بايد نگران كارهاى شركت باشيد ، دربارهء رقم‌هائى كه نزد من است آنها مقرر مىدارند كه من ناگزيرم كه در جهت پيشبرد رفاه شهر كار كنم « 40 » و براى گرد كردن ماليات‌هاى اضافى يا معمولى به دستورهاى تازه نيازى ندارم .\r\nدر سابق كه جهانگير مارسى « 41 » بلوچ با آدم‌هايش اينجا بود نايب آن زمان محمد صالح بيگ ( پشت برگ 3486 ) را واداشت كه به زور از مردم خراج بگيرد .\r\nهيچكس عليه او اعتراضى ننمود « 42 » جنابعالى مىتوانيد با رقم‌هاى شاه ثابت كنيد كه كاركنانى كه در زير پرچم شركت هلند زندگى مىكنند تنها به همان شركت وابسته‌اند « 43 » و تبعهء پادشاه ايران نيستند . اگر چنين است من گردن مىنهم . بنابراين من مىخواهم بدانم بنگ ساليها « 44 » چه رابطه‌اى با آن شركت دارند . « 45 » . چون هر چند دو تن از اعضاى برجستهء اين فرقه دلالان شركت هلند مىباشند و بسيارى ديگر از بنگ ساليها به شركت اميد بسته‌اند اينان هنوز مانند ديگران تبعهء اين كشورند همچنانكه هميشه بوده‌اند حالا هم هستند .\r\n\r\n\r\n","description":"","footnote":"\r\n( 39 ) - ولى ما در امور دلالان خود مداخله مىكنيم چون بنا به رقم‌هاى شاه دلالان ما از اينكه خدمتگاران شركت هلندند از پرداخت خراج به حكومت معافند بنابراين هنگامى كه مدير شركت از حقوق خود سخن مىگويد او تنها به امور شركت توجه دارد .\r\n( 40 ) - بهتر بود نفع خصوصىاش را مطرح مىكرد .\r\n( 41 ) - جهانگير مارسيه مير جهانگير كلانتر سندرك رك ص 87 كه اين مطلب به آنجا اشاره دارد و ص 91 به بعد در فصلى كه مربوط به سلطان محمد ميرزاست .\r\n( 42 ) - اين يك دروغ بىشرمانهء بزرگ است چون ما در آن زمان هر روز اعتراض و شكايت مىكرديم و جهانگير از كاركنان شركت چيزى عايدش نشد يا حداقل خراج اندكى به دست آورد .\r\n( 43 ) - نه اما ديلماجان و دلالان شركت از همهء ماليات‌ها و خراج‌ها معافند چنان كه در حاشيهء 39 صفحهء پيش آمده است .\r\n( 44 ) -  Bangesalies \r\n( 45 ) - اين قبلا در آخرين يادداشت نشان داده شده است .\r\n","page_name":" 152 ","page_number":170},
  {"content":"\r\n\r\nپس از صميميتى كه من در گذشته به جنابعالى ابراز داشته‌ام « 46 » و هنوز دلم مى - خواهد آن را حفظ كنم انتظار داشتم كه جنابعالى دوستى مرا متقابلا با دادن كمكى پاسخ گوئيد ، ( 3487 ) اما نه اينكه در جلو من سد و بند پديد آوريد . اين كه جنابعالى به من كمك نمىكنيد و هر بار اين بنگ ساليها را به درون شركت مىبريد شباهتى به دوستى ندارد . پس چرا جنابعالى از من شكايت مىكنيد و حال آنكه رفتار من همسان شما نيست .\r\nديروز بعد از ظهر با درخواست جنابعالى دربارهء آزاد ساختن زندانيان « 47 » پس از آنكه ايشان راضى شدند كه سهم خراج خودشان را بپردازند موافقت كردم .\r\nديلماج ، دلالان و ديگر كاركنان جنابعالى هميشه از رفتار بسيار مؤدبانهء من برخوردار بوده‌اند « 48 » و من هنوز آماده‌ام كه با آنها همان رفتار را داشته باشم . به واسطهء دوستى طولانى كه بين من غلام پادشاه ( او در سراسر اين نامه از خود با عنوان غلام پادشاه نام مىبرد ) و شركت محترم هلند وجود داشته به خدا سوگند مىخورم « 49 » كه دربارهء آن دلالان يا هيچيك از نوكران جنابعالى نيت بدى در سر نپرورانده‌ام ( پشت برگ 3487 ) بلكه قصدم اين بوده كه در حد توان در تمام زمينه‌ها نسبت به آنها با محبت و احترام تمام رفتار نمايم . به همين جهت بهتر است كه جنابعالى نيز در پرورش اين دوستى و در گرد كردن خراجهاى لازم مرا يارى دهيد زيرا كه من به خوبى آگاهم\r\n\r\n\r\n","description":"","footnote":"\r\n( 46 ) - چون با انگليسيان در افتاده بود پيوسته به ما بيش از انگليسيان ابراز دوستى مىنمود اما از اين كار سودى عايدش نشد و ما هرگز با او مخالفت نكرده‌ايم جز اينكه از امتيازات خود دفاع كرده‌ايم .\r\n( 47 ) - دربارهء ادعاى شرفى كه ما در اعتراض خود داشته‌ايم سكوت مىكند . او فقط براى اين آزادشان ساخت تا احتمالا آنها بيش از آنچه نخستين بار خواسته بود ، به او بدهند .\r\n( 48 ) - به همان دليل كه در حاشيهء 39 ص 152 ذكر شد .\r\n( 49 ) - اينكه سوگند ايرانى تا چه حد مراعات خواهد شد ، گذشت زمان - كه او را بسيار بدنام ساخته است - آن را روشن خواهد ساخت آن هنگام كه شوق پول بيشتر دامنگيرش شد استادانه آن را زير پا خواهد گذاشت ( پشت برگ 3487 ) .\r\n","page_name":" 153 ","page_number":171},
  {"content":"\r\n\r\nكه شرف و نبالت آن جناب اجازه نخواهد داد كه من در حالى كه مأمور اجراى شاه هستم به زحمت و دردسر دچار شوم بنابراين جنابعالى بايد مواظب باشيد كه بهانه‌اى به دست دشمنان ما « 50 » نيفتد كه ما را مفتضح كنند و به بدنامى بكشانند و جز آن .\r\nدر اين احوال زاهد علىخان به گرد كردن ماليات‌هايش ادامه داد ، اما دلالان شركت هلند را از پرداخت ماليات معاف كرده بود . هر چند هلنديان همچنان از او احتياط مىكردند . در 9 ژوئيه زاهد علىخان مبلغى پول براى شيخ بلال فرستاد و از او خواست كه بازگردد . زيرا كه در اين سرزمين باير ميوه‌اى نيست كه براى او چيده شود . وى همچنين به اتلام اطمينان داد كه در دوستى با او همچنان پابرجاست . هلنديان انتظار داشتند كه زاهد على حيله‌اى در آستين خود داشته باشد و به راستى در 11 ژوئيه دلالان شركت خبر آوردند كه او به ميراثى كه حق و مال آنهاست چشم طمع دوخته است . اتلام حق دلالان را به زاهد على گوشزد كرد و خواست كه از آن چشم بپوشد و او پذيرفت .\r\nدر 16 ژوئيه هلنديان آگهى يافتند كه پرتقاليان به باسعيدو فرود آمده مىخواهند در آنجا خانه‌اى ساخته ماندگار شوند ، گفته مىشد كه شيخ راشد از باسعيدو گريخته است .\r\nدر 22 ژوئيه 1728 گزارش شد كه زاهد علىخان براى پرتقاليان كه در باسعيدو هستند اسبان زيبا گرد مىكند و اين اسبان را مىخواهد به تن خود به آنها هديه كند .\r\nگزارش شد كه پرتقاليان در 31 ژوئيه 1728 از بندر كنگ به باسعيدو رفته‌اند تا آن شهرك را تسخير كنند . آنها گمركخانه را تسخير كرده و بار ديگر به مقاومت در برابر انگليسيان كه مىخواسته‌اند پرچمشان را در باسعيدو به اهتزاز درآورند ، پرداخته‌اند .\r\nگزارش شد كه پرتقاليان ادعاى مالكيت خود را بر اساس ادعاى پيشين خود بنياد نهاده‌اند .\r\n\r\n\r\n","description":"","footnote":"\r\n( 50 ) - اين پيشنهاد مسخره ، حتى لازم نبود اگر او تنها كاركنان شركت را در صلح و آرامش رها مىكرد .\r\n","page_name":" 154 ","page_number":172},
  {"content":"\r\n\r\nدر اين اثنا بار ديگر زاهد علىخان به گرد كردن پول پرداخت و باز از مردم شهر هزار تومان خراج خواست . او همچنين كالاهائى را به سه برابر قيمت اصلى به زور به بازرگانان فروخت با اين بهانه كه ناچار است پرتقاليان را بخرد . او گفت كه پيش از اين پانصد تومان به پرتقاليان داده است . در 2 اوت 1728 زاهد علىخان همهء كشتىها را به زور به خدمت گرفت و گفت من سفرى فورى به كنگ در پيش دارم . او همچنين سرگرم گرد كردن ذخاير گونه‌گونى ( گوسفند ، بز ، تمبر ) بود كه به شهر آورده شوند .\r\nاينها را بىدرنگ كوتوال توقيف كرد و روستائيانى كه اعتراض كردند كتك خوردند اين رفتار گرسنه چشمانه ناشى از كمبودى بود كه در اين زمان در مواد خوراكى بندرعباس پديد آمده بود . تا اواسط ژوئيه هيچ كشتى محلى به سبب بادهاى سخت و خيزاب‌هاى سهمگين قادر نبود كه براى تهيهء آذوقه حركت كند . راههائى كه به ييلاق مىرفت از راهزنان پر شده بود بنابراين به ندرت امكان داشت كه از آنجا ذخايرى به شهر آورده شود . كار به جائى كشيد كه تنگدستان به سختى مىتوانستند تمبرى به دست آورند و چيزداران فقط با پرداخت پول نقد مىتوانستند برنج ، گندم و بادام زمينى به دست آورند .\r\nدر 8 اوت پنجاه افغان به بندرعباس اندر آمدند . اينان دستور داشتند كه بپرسند گوگردهائى كه از معدنى در پل خمير استخراج شده بود كجا رفته است . حاكم لار به شاه اعتراض كرده بود كه اين معدن از روزگاران پيشين باز در تملك حكومت لار بوده و بايد در دست همين حكومت بماند . با اينكه هلنديان ندانستند كه زاهد على - خان به افغانان چه پاسخى داد ، مىدانستند كه او مقدار زيادى گوگرد به پرتقاليان داده است . آمدن اين افغانان و شايد رويدادهاى ديگر موجب شد كه زاهد علىخان زودتر تصميم به رفتن گيرد . در 17 اوت گفته شد كه شيخ راشد به يارى دو هزار عرب موسوم به چارك‌ها به پرتقاليان حمله كرده و با اين جماعت به كميرو ( خمير ؟ ) كه در دو سه ميلى ساحل است آمده ، ظاهرا به شيخ اجازه داده شده بود كه آنجا بماند چون حملهء او در پى يك مشاجرهء تجارى بر سر برخى از كالاها درگرفته بود . پرتقاليان\r\n\r\n","description":"","footnote":"","page_name":" 155 ","page_number":173},
  {"content":"\r\n\r\nسپس به او پيام دادند كه مىتواند دوباره به سرزمين خود بيايد . در عين حال آنها صد مرد در ساحل داشتند و همهء اهالى شهر را در يك كاروانسرا گرد كرده بودند . اين مردم و نيز گمركخانه را ظاهرا براى خاطر حفظ جان خودشان زير نظر گرفته بودند .\r\nاما هلنديان دربارهء موثق بودن اين خبرها ترديد داشتند . سرانجام زاهد على خان با اين ادعا كه به كنگ مىرود بندرعباس را در 27 اوت ترك كرد . او عموى خود ميرزا عبدالحى را به جاى خويش گذاشت .\r\nدر اين اثنا در 11 سپتامبر 1728 كوتوال بندرعباس گزارش داد كه پانصد بلوچ به دو روستا در نزديكى ميناب تاخته و آنها را تاراج كرده و به اردوگاه اصلى خود بازگشته‌اند .\r\nفرداى آن روز كوتوال نامبرده از اتلام براى پرداخت مواجب 25 تن از نگهبانان تحت فرمان خود با شتاب درخواست پول كرد و به او پيام داد كه بلوچان مىخواهند به بندرعباس حمله كنند .\r\nدر روزهاى 13 - 14 سپتامبر كليهء خانوارها بنه كنده با گله و رمه و چارپايان خود از آبادىهاى نزديك بندرعباس و ميناب به شهر درآمدند . گريختگان از دزدى و غضب و تاراج و كشتار و ويرانى بلوچان سخن‌ها گفتند و اين امر موجب شد كه بسيارى از اهالى با دارائىشان به آنسوى خليج هجرت كردند . انگليسيان نيز مردم را تشويق به مهاجرت نموده و دعوت مىكردند كه در قشم تحت الحمايهء انگليسيان شوند .\r\nكوتوال بندرعباس چنان نشان مىداد كه گويا مىخواهد با حمايت مالى هلند و انگليس از شهر دفاع كند . هلنديان فقط براى اينكه انگليسيان 15 تومان به او داده بودند ده تومان به او دادند . روايات مربوط به آمدن بلوچان توسط گزارشگران ديگر تأييد شد شمارهء بلوچان را بيست تا هشتاد هزار تخمين زدند . هلنديان بر آن بودند كه اين تخمين اغراق آميز است و احتمالا دو صفر بر سمت راست شمارهء آنها افزوده‌اند . اتلام براى آگاهى از اوضاع يك كشتى به ميناب فرستاد . در همين حال كوشش مىشد كه جايگاه نمايندگى شركت هلند وضع دفاعى خود را استوار سازد همچنين ايرانيانى\r\n\r\n","description":"","footnote":"","page_name":" 156 ","page_number":174},
  {"content":"\r\n\r\nكه در خانه‌هاى هلنديان پناه جسته بودند مورد حفاظت قرار گرفتند .\r\nچاپارى كه در 17 سپتامبر از ميناب بازگشت خبر آورد كه به چشم خود جنازه‌هائى را ديده كه در ساحل ميناب افتاده بوده‌اند ، او از ماهيگيرانى كه با قايق‌هايشان گريخته بودند شنيده بود كه در آنجا دو هزار بلوچ‌اند و اينان همهء نفوس ذكور حتى پسركان را در گهواره‌هايشان قتل عام كرده‌اند . و پس از گرد كردن همهء غنايم از جمله همهء زنان به اردوگاه خود نزديك قيروان  Kiriwoen  رفته‌اند . چند روز بعد خبر رسيد كه بلوچان به زاد و بوم خود بازگشته‌اند .\r\nسرانجام از سوى چاپارى كه اتلام به كنگ براى كسب خبر فرستاده بود خبر رسيد كه زاهد علىخان با پرتقاليان به هند خواهد رفت . چاپار خبر داد كه زاهد على خان چندين بار با رهبر پرتقاليان كه در حدود پانصد تن هستند دربارهء تمايل آنها كه داشتن پايگاهى در بندر كنگ يا باسعيدو و بيرون راندن انگليسيان از قشم است گفت و شنيد داشته است . پرتقاليان شايع ساخته‌اند كه پس از 6 ماه با نيروى بيشترى براى اجراى اين نقشه‌ها باز خواهند گشت .\r\nدر 2 اكتبر 1728 زاهد علىخان به اتلام پيام داد كه : من با پرتقاليان به بندر سورت مىروم ، اما دليلى براى اين سفر خود ذكر نكرد . شايد براى آن بود كه انگليسيان مىكوشيدند محمد صالح بيگ را به مقام نايب بيگلربيگى بندرعباس برگمارند . نخستين بار كه اطلاعاتى در اين باره به اتلام رسيد در 26 ژوئن بود كه دريافت كه اين دو گروه به مبادلهء نامه و گفتگو پرداخته‌اند . وى همچنين دريافت كه انگليسيان در اين باره عرضحالى به زبردست‌خان داده‌اند . بنابراين اتلام براى جلو - گيرى از افزايش نفوذ انگليسيان به محمد صالح بيگ گفت : مىخواهى منهم براى زبردست‌خان دربارهء تو نامه بنويسم اما كوتوال پاسخ داد كه : من ميلى به اين مقام ندارم . در 10 ژوئيه گفته شد كه انگليسيان جزيرهء قشم را از كوتوال آن گرفته پرچم انگليس را در آنجا به اهتزاز در آورده و آن را به يك گروهبان و پانزده سپاهى سپرده‌اند .\r\nپس از عزيمت زاهد علىخان انگليسيان محمد صالح بيگ را اغوا كرده از او\r\n\r\n","description":"","footnote":"","page_name":" 157 ","page_number":175},
  {"content":"\r\n\r\nخواستند كه گمركخانه را در اختيار گرفته و عليه حاكم گريخته مداركى فراهم كند .\r\nاينكه آيا انگليسيان اطلاعات وسيع و شم سياسى پيشرفته‌اى داشته‌اند روشن نيست اما در 10 اكتبر 1728 محمد صالح به مقام جانشين بندرعباس گماشته شد . وى پيش از اين تاريخ به شميل رفته و به هلنديان دربارهء افتخارى كه نصيبش گرديده بود خبرى نداده بود . اما انگليسيان نخستين كسانى بودند كه به بزرگداشت اين انتصاب سه تير توپ شليك كردند .\r\n\r\n","description":"","footnote":"","page_name":" 158 ","page_number":176},
  {"content":"\r\n\r\n\r\nاوضاع هرمز در سالهاى 1729 - 1728\r\nدوران پس از گريز زاهد علىخان تا پايان سلطهء افغانان در بندرعباس را اوضاع هرمز تحت الشعاع خود قرار داد . اين وضع ناشى از آزار روز افزونى بود كه پس از سال 1722 شركت‌هاى اروپائى آماج آن بودند . هر دو شركت هلند و انگليس بر آن بودند كه از ساكنان عرب نواحى ساحلى تقليد كنند و به هنگام بالا گرفتن ستم خداوندگاران ايرانى از زير بار ستم شانه خالى كرده به ساحل جنوبى خليج فارس بروند . در بندرعباس مىبينيم كه انگليسيان به قشم و لار و هلنديان به هرمز چشم طمع دوخته‌اند ، بديهى است كه اين دو شركت با يكديگر همكارى نكرده بلكه مىكوشيدند تا آنجا كه ممكن است ديگرى را از رسيدن به اهدافش بازدارند . هلنديان در 1727 دربارهء نقل مكان خودشان به هرمز به تفكر پرداختند . اتلام در 16 ژوئن 1727 مستقيما نامه‌اى به مدير شركت هلند در آمستردام نوشت و پيشنهاد نقل مكان را مطرح كرد . او به باتاويا در اين باره خبرى نداد زيرا باتاويا اين نقل مكان را نپسنديده او را سرزنش كرده بود اما چون مديران آمستردام اين پيشنهاد را دريافت كرده بودند باتاويا منتظر ماند تا ببيند تصميم مديران چه خواهد بود كه آشكارا به همان شيوه‌اى بود كه اتلام طرح كرده بود . اساس طرح اتلام پول هنگفتى بود كه شركت هند خاورى هلند به شاه سلطان حسين وام داده بود و پولى كه محمود شاه اخاذى كرده بود . اتلام استدلال\r\n\r\n","description":"","footnote":"","page_name":" 159 ","page_number":177},
  {"content":"\r\n\r\nكرده بود كه بىكاربرد زور شركت هرگز نمىتواند طلب خود را بگيرد . آنچه شركت هلند نياز داشت اهرمى بود كه با آن حكومت ايران را زير فشار قرار دهد . اين اهرم تملك جزيرهء هرمز و قلعهء آن بود « 1 » . اگر شركت هلند يك نمايندگى در جزيرهء هرمز مىداشت به دو طريق براى آن سودمند بود يكم : حكومت ايران به پرداخت بدهى خود و دادن امتيازاتى جديد ناگزير مىشد . دوم : جزيرهء هرمز در زير تسلط هلنديان پرجمعيت‌تر مىشد و در نتيجه بازرگانى رونق مىيافت زيرا كه ديگر در اين جزيره ستم حكمفرما نبود . شركت هند خاورى هلند از اين رونق دو بهره مىبرد يعنى ، از كارهاى بازرگانى طبيعى و گردآورى ده در صد عوارض گمركى ، نيمى از آن سهم شركت هلند مىشد همچنانكه در روزگاران پيشين نيمى از آن را شركت هند خاورى انگليس مىگرفت . افزون بر اين ديگر شركت هلند لازم نبود كه براى شن ريزى ته هر كشتى 12000 فلورين هلند بپردازد .\r\nاگر شركت هلند جزيرهء هرمز را تسخير مىكرد البته مىبايست نمايندگى بندرعباس ترك شود . سپس اتلام مىبايست سعى كند تا كارمندان شركت هلند در اصفهان آزاد شوند . اتلام اميد چندانى نداشت كه افغانان طلب‌هاى شركت هلند را بپردازند زيرا كه دربار افغان دربارى وحشى و بىقانون بود كه به جزيرهء هرمز هيچ هميتى نمىداد اما ايرانيان اهميت مىدادند و اتلام آشكارا انتظار داشت كه بار ديگر آنان قدرت را قبضه كنند .\r\n\r\n\r\n","description":"","footnote":"\r\n( 1 ) - در 27 اكتبر 1728 از سوى اعتماد الدوله چاپارى به گونه‌اى سخت محرمانه نزد مدير شركت هلند خبر آورد كه : « اگر مدير شركت فقط يكهزار تا يكهزار و پانصد تومان به اعتماد الدوله بدهد او يقينا قلعه و جزيرهء هرمز را در اختيار مدير خواهد گذاشت . » گفته مىشد كه اعتماد الدوله خسيس‌ترين و جوكىترين مرد ايران است و اگر قدرت داشته باشد دلش مىخواهد سراسر ايران را بفروشد . واك 20 . برگ 3542 همانجا برگ دست چپ 3549 ( 5 نوامبر 1728 ) گزارش مىدهد كه : زبردست‌خان حتى يك بار از زبانش جسته است كه : « اين سنگ‌ها ( جزيره‌ها ) در خور آن نيست كه زحمتى براى تسخير آنها كشيده شود » . لكن رك يادداشت‌هاى ص 109 كه مفهومى مخالف اين عقيده را دارد .\r\n","page_name":" 160 ","page_number":178},
  {"content":"\r\n\r\nبراى اجراى طرح تسخير جزيرهء هرمز اتلام به سه تا چهار كشتى سراپا مسلح نياز داشت كه يكى از آنها مىبايست يك قايق كوچك تندرو از نوع (  Frigate yauct  يا  galliat  ) باشد كه آب زياد به آن نفوذ نمىكند . اين كشتى با بمب‌هاى خوب و خمپاره - اندازها مىبايست از ناگاه در ضمن ژرف پيمائى راه خود به پشت جزيرهء هرمز برود .\r\nكشتىهاى ديگر مىبايست گروههائى را در آن بخش از جزيرهء هرمز كه به جانب قشم است پياده كنند . عمليات تسخير هرمز قرار بود در فصل برداشت محصول خرما ( ژوئيه - سپتامبر ) كه سه بخش از اهالى جزيره براى برداشت محصول خود در قطعهء اصلى هستند صورت گيرد .\r\nاتلام انتظار نداشت كه افغانان با كشتن كاركنان شركت در اصفهان تسخير جزيرهء هرمز را تلافى كنند . كاركنان شركت بخش اصفهان پيوسته مىتوانستند بگويند كه همگنانشان براى دور نگهداشتن هرمز از دستهاى بيگانگان به اين جزيره رفته‌اند .\r\nاگر اتلام اسلحهء كافى داشت از ايرانيان هيچ پروائى نداشت . نايب بيگلربيگى و يكى از يوزباشيان مهم هرمز محمد صالح بيگ اتلام را تشويق كرده بود كه : « اينجا چه كار مىكنى نزد من به جزيرهء هرمز بيا آنجا مىتوانى شاه شوى ! » اتلام نمىدانست كه اين حيله‌ايست يا نه اما مطمئن بود كه واك ( شركت هند خاورى هلند ) بايد رؤساى هرمز را در خدمت خود گيرد و مواجب معمولى آنها را كه گفته مىشد سالى 12 تا 20 تومان ( 580 - 510 فلورين هلند ) است بپردازد . اتلام براى اينكه از مداخلهء انگليسيان جلوگيرى كند مىخواست به رؤساى هرمز 1500 تا 2000 تومان هديه و پرداخت پى در پى مواجب آنها و تحت الحمايگى هلند را پيشنهاد دهد . او انتظار داشت كه طى دو سال هزينهء اين لشكركشى را از درآمد آنجا جبران كند 4 .\r\nباتاويا مايل نبود كه جنگى را در خليج فارس آغاز كند و از اينرو اتلام را براى خاطر دادن پيشنهاد تسخير جزيرهء هرمز سرزنش كرد 5 . اتلام در ضمن براى تأييد عقيدهء خود دلايلى داشت : زيرا كه هلنديان دشمنىهاى سيد احمدخان را تحمل كرده بودند و حالا تازه رفتارهاى دشمنانهء زبردست‌خان آغاز گشته بود . آز و گرسنه چشمى\r\n\r\n","description":"","footnote":"","page_name":" 161 ","page_number":179},
  {"content":"\r\n\r\nافغانان و حاكمان ايرانى محل به درجه‌اى رسيده بود كه اهالى بندرعباس ديگر در خانه‌هاى خودشان هم در امان نبودند . افزون بر اين ستمگران نظرى داشتند به شركت هلند و مىخواستند با آن تماس يابند همچنانكه با نمايندگى اصفهان كرده بودند .\r\nافغانان در انديشهء ايجاد مزاحمت و به چنگ آوردن بهانه‌اى بودند تا كار خود را شروع كنند . اعتراضات سودى نمىبخشيد و مورد توجه قرار نمىگرفت و اعتماد الدولهء جديد يكى از دوستان نزديك زبردست‌خان بود .\r\nبنابراين اتلام در پيشنهاد خود پافشارى نمود تا طرح خود را اجرا كند اما براى اينكه بتواند نقشه‌اش را عملى كند نياز به كشتىهايى داشت تا با آنها كارمندان ، نقدينه و كالاهاى واك را انتقال دهد . مردم هرمز اينك حتى بيش از پيش آمادهء پذيرش حكومت هلنديان بودند چرا كه افغانان راه ورود به ميناب يا انبار آذوقهء آنها را به رويشان بسته بودند . براى اينكه سران هرمز قلعهء جزيره را تسليم كنند مىتوانستى با دو هزار تومان آنان را بخرى . اتلام عقيده داشت كه پيشنهاد دادن دو هزار تومان با پشتيبانى نيروى دريائى يقينا به نتيجه خواهد رسيد . اتلام عقيده داشت كه اگر باتاويا با پيشنهاد او موافقت نكند هلنديان ديگر در نمايندگى بندرعباس در امان نخواهند بود و با تملك جزيرهء هرمز منافع هلنديان تأمين خواهد شد . به ويژه اگر جزيرهء قشم كه از هرمز بسيار ضعيف‌تر است نيز تسخير شود . زيرا توسط آن هلنديان مىتوانند منابع آب آشاميدنى و نيز خطوط كشتيرانى بندرعباس را زير نظر داشته باشند .\r\nانگليسيان نيز همين نظر را داشتند و رابطهء خودشان را با محمد صالح بيگ كوتوال پيشين قشم گسترش داده از نامزدى او براى مقام نايب بيگلربيگى بندرعباس پشتيبانى نمودند . در 11 اكتبر 1728 انگليسيان با يارى محمد صالح بيگ قلعهء قشم را تصرف كردند . بنا به گفتهء هلنديان ، انگليسيان به سركردگان و قلعه‌بانان جزيره وعده داده بودند كه مواجب عقب افتادهء سه سال آنها را ( گفته مىشد كه نزديك 5000 تومان است ) با مواجب ماهيانه‌شان بپردازند و زمين‌هاى آنها را در ميناب حفظ كرده دشمنانشان را برانند 7 .\r\n\r\n","description":"","footnote":"","page_name":" 162 ","page_number":180},
  {"content":"\r\n\r\nهمچنين هلندىها خبر يافتند كه پادگان لارك هم از انگليسيان پول دريافت كرده است . انگليسيان همچنين به پادگان هرمز پيشنهاد و وعده داده بودند كه دو برابر هلنديان به آنها پول خواهند داد چنانچه 1200 گز زمين به آنها بدهند و هلنديان و هر ملت ديگر را از سرزمينشان بيرون كنند . هر چند هنوز مقامات شركت پيشنهاد اتلام را تصويب نكرده بودند او احساس مىكرد كه اگر انگليس هرمز و نيز قشم و لارك را بگيرد وضع واك بسيار دشوار خواهد شد . زيرا چنان كه با افغانان نبردى درگيرد هلنديان تا حد زيادى به انگليسيان وابسته خواهند بود . و حال آنكه اگر مستقيما با انگليسيان به جنگ بپردازند چون اين جنگ ميان اروپائيان است هلنديان وضعى سخت وخيم خواهند يافت . بنابراين او با توافق شوراى سياسى شركت هلند پيشنهاد خود را به سران هرمز تسليم كرد . آنها پاسخ دادند كه : ما ترجيح مىدهيم با هلنديان معامله كنيم هر چند انگليسيان پيشنهاد پرداخت پول بيشترى را داده‌اند . اما آنها براى تسليم كردن جزيره به دست هلنديان آماده نبودند و مىخواستند يك قطعه زمين به هلنديان بدهند تا در آن نمايندگى و خانه‌هائى براى خود بسازند ، با گورستانى براى دفن مرده‌هايشان ، و نيز در انجام مراسم مذهبىشان آزاد باشند . افزون بر اين هلنديان و همهء كاركنان ايرانى آنها از پرداخت ماليات و حقوق گمركى معاف باشند و هلنديان بر كاركنان خود حق قضاوت داشته باشند . سرانجام همهء ملل ديگر مىبايست از هرمز بيرون رانده شوند . در عوض هلنديان مكلفند مواجب عقب افتادهء سه سال از مأموران جزيره را با مواجب ماهيانهء ايشان نقدا بپردازند . اين قرارداد همچنين براى آن گروه از افراد پادگان جزيره كه در ظرف يك ماه به محل كار خود بازگردند معتبر خواهد بود . همهء ماليات‌ها و عوارض ورودى بايد توسط سران هرمز گردآورى شود . سر - انجام هلنديان مىبايست اهالى جزيرهء هرمز و زمين‌هايشان را در جزيرهء ميناب حفظ كنند و چنانچه زيانى در آنجا ببينند آن را جبران كنند اما اتلام با اين شرايط مخالفت نموده به سران هرمز اطلاع داد كه : من مىخواهم مالك مطلق العنان جزيرهء هرمز و قلعه و همهء ملحقات آن باشم بىآنكه مجبور باشم جزيره يا املاك جزيره نشينان را\r\n\r\n","description":"","footnote":"","page_name":" 163 ","page_number":181},
  {"content":"\r\n\r\nدر ميناب حفظ كنم . من نمىخواهم مالياتها را گرد كرده يا ماليات‌هاى جديدى وضع كنم . مواجب شما را يا جنسى يا نقدا مىدهم و شما تحت الحمايهء هلند خواهيد بود .\r\nسران هرمز با پيشنهاد اتلام از آنجهت كه پيشنهاد انگليسيان مناسب‌تر بود مخالفت نمودند . منشى ايرانى هلند كه تاكنون گفتگوها را انجام داده بود پيشنهاد كرد كه اگر اتلام مىخواهد از رفتن انگليسيان به هرمز - جائى كه خود دچار شكست شده بود - جلوگيرى كند بايد يكى از هلنديان به هرمز برود . افزون بر اين انگليسيان شايع ساخته بودند كه هلنديان مىخواهند هرمز را به افغانان بدهند و وجود يك تن هلندى در هرمز ممكن است وضع موجود را به هم زند . اتلام منشى ايرانىاش را به هرمز فرستاد با اين پيام كه : « نايب من در 16 اكتبر به هرمز مىآيد اما او در مسألهء تملك جزيره و قلعه پافشارى خواهد نمود . » اتلام براى اينكه روشن سازد كه گماشتگانش از سوى او سخن مىگويند مهر شركت هلند را به هنريك مولنغراف « 2 » و جرج گوچى « 3 » داد تا نشان دهد كه اينان مجازند با سران هرمز يك قرارداد موقت به امضاء رسانند .\r\nدر 17 اكتبر هلنديان دريافتند كه جز انگليسيان شخص ثالثى هم مىكوشد كه هرمز را تصرف كند يعنى شيخ رحمه رئيس جلفار 8 « 4 » . هر دو دسته سخت عليه يكديگر دست به كار شده بودند . شيخ رحمه خود را موفق مىدانست و به همكيشى خود با اهل جزيره دلخوش بود . و گروه ديگر به سبب هداياى بزرگى كه مىداد خود را موفق مىشمرد .\r\nاندكى پس از آمدن هلنديان انگليسيان پيشنهاد هديهء بيشترى دادند چنان كه اهالى هرمز گيج شده 9 نمىدانستند كدامشان را انتخاب كنند . فرستادگان شركت هلند از قاضى هرمز و 16 تن از يوزباشيان جزيره در چادر خود پذيرائى كردند . اينان پيش - نويس قراردادى را به فرستادگان هلند دادند . هلنديان ناچار بودند كه اين قرارداد را امضاء كنند ، زيرا آورندگان آن مىگفتند اگر شما امضاء نكنيد آن را نزد انگليسيان\r\n\r\n\r\n","description":"","footnote":"\r\n( 2 ) -  Henric Molengraaff \r\n( 3 ) -  George Gutchy \r\n( 4 ) - شيخ رحمه جلفارى رهبر عربان قواسم و يكى از مهمترين بازرگانان خليج فارس بود .\r\n","page_name":" 164 ","page_number":182},
  {"content":"\r\n\r\nخواهيم برد . انگليسيان شرايط بسيار خوبى به اينها وعده داده بودند و اينها با هيچ تأخيرى ( شرط چند وقتى ) موفق نبودند . نخست عقيدهء اتلام را دربارهء اين قرارداد جويا شدند . سرانجام مولنغراف آنان را متقاعد ساخت كه يك بار ديگر دربارهء اين قرارداد بين خودشان بحث كنند و چون دير وقت است 10 فردا بار ديگر از نو گفتگو را آغاز كنند .\r\nاتلام همچنين از دست دو يوزباشى هرمزى كه در خدمت افغانان بودند يعنى مرتضى قلى بيگ و كلب على بيگ « 5 » در زحمت بود . اينان ديگر يوزباشيان هرمز را برانگيخته بودند تا دو فرستادهء شركت هلند را بازداشت كنند . اتلام فرستادگان را اندرز داد كه توجه داشته باشيد كه اگر نتوانستيد سران هرمز را به امضاى قرارداد با شركت هلند وادار كنيد دست كم كارى كنيد كه انگليسيان جائى را تصرف نكنند . در اين اثنا انگليسيان پس از توافق پنهانى با محمد صالح بيگ پادگان خود را از قشم فراخواندند . چون افغانان محمد صالح بيگ را ناگزير كرده بودند كه انجام اين كار را از انگليسيان بخواهد . هلنديان اعتقاد داشتند كه عقب نشينى انگليسيان تنها براى خاطر حفظ ظاهر بوده است . 11\r\nدر 18 اكتبر سران هرمز بامدادان پگاه به ديدار مولنغراف آمده نظر خود را تكرار كردند يعنى هلنديان ناگزير بايد پيش نويس قراردادى را كه آنها فراهم كرده بودند مهر كنند و گرنه آن را نزد انگليسيان خواهند برد . چون در قرارداد تملك جزيره و قلعهء آن را به شركت هلند واگذار كرده بودند با اينكه يك مادهء آن حفظ زمين‌هاى ميناب را هم به عهدهء هلنديان وامىگذاشت اينان آن را امضاء كردند . در واقع مولنغراف به اين قرارداد اعتقاد داشت چون به اتلام نوشت : « باور كردنى نيست كه ما قلعهء هرمز را با دادن پنجاه هزار تومان مالك مىشويم و حال آنكه ارزش واقعى آن حداقل ده هزار تومان بيشتر است ، هر چند ويرانه باشد . من بر اين باورم كه در مدت چهار\r\n\r\n\r\n","description":"","footnote":"\r\n( 5 ) - كلب علىخان ايشك آغاسى محمد صالح بيگ نايب بيگلربيگى بندرعباس بود .\r\n","page_name":" 165 ","page_number":183},
  {"content":"\r\n\r\nسال همهء پولهائى را كه براى اين قرارداد پرداخته‌ايم به دست خواهيم آورد 12 .\r\nشرايط پيمان‌نامه به قرار زير بود 13 :\r\nيكم ، دلايل خجستهء اين پيمان‌نامه اينهاست كه ايران زمان درازى است كه در آشوب به سر مىبرد و امنيت از عرصهء زندگانى همگان رخت بربسته است . از اينرو كسانى كه هنوز به خاندان صفوى ( وارثان پادشاهان پيشين ايران ) دلبستگى دارند بايد تا آنجا كه مىتوانند ( پشت برگ 3531 ) كارى كنند كه قلعه‌ها و شهرهايشان در برابر حملهء دشمن حفظ شود تا اينكه يكى از وارثان به حق آن خاندان ايرانى قدرت كافى براى غلبه بر دشمن به دست آورده قلمرو خود را از دست دشمن باز پس گيرد . آنگاه همهء كسانى كه دلبستگى خود را به آن خاندان به اثبات رسانيده باشند يقينا از احترام و افتخار برخوردار خواهند شد . به همين جهت ما صاحب منصبان و جزيره‌بانان قلعه و جزيرهء مبارك هرمز صميمانه و با سوگند قراردادى با جناب مستطاب كاپيتان شركت ارجمند و قدرتمند هلند در ماه ربيع الاول سنهء هزار و صد و چهل و يك به امضاء رسانديم كه متن آن به قرار زير است :\r\nاين قلعه و جزيرهء مبارك هرمز با كليهء توابع و ملحقات و متملكات آن را بى آنكه كسى كوچكترين ادعائى داشته باشد به شركت قدرتمند هلند ياد شده در بالا انتقال ( 3532 ) و در اختيار آن گذاشتيم با اين شرط كه يوزباشيان ( يوزباشى فرمانده هزار مرد ) و مستحفظان ( مستحفظ به طور كلى بر نگهبان اطلاق مىشود اما به هر كسى كه چيزى را نگهدارد نيز گفته مىشود ) كنونى ، از جانب شركت ياد شده كما فى السابق به وظيفهء نگهبانى خود از جزيره و قلعهء مزبور ادامه دهند . افزون بر اين كاپيتان شركت هلند همهء كالاهاى بازرگانى يا چيزهاى ديگر شركت را كه در جايگاه نمايندگى شركت در بندرعباس وجود دارد به اين قلعه و جزيره انتقال داده ، براى انجام داد و ستدهاى بازرگانى پرچم هلند را بر فراز قلعه و جزيره برافراشته خواهد داشت .\r\nنيز هيچكس ديگر بجز شركت هلند و همهء كاركنان آن و ما صاحب منصبان و مستحفظان هرگز حق سكونت يا داشتن زمين در اينجا را نخواهد يافت مگر اينكه\r\n\r\n","description":"","footnote":"","page_name":" 166 ","page_number":184},
  {"content":"\r\n\r\nبا رضايت طرفين قرارداد و شرايط خاص باشد ( پشت برگ 3532 )\r\nدوم اينكه ، مواجب ماهانهء اين صاحب منصبان و مستحفظان توسط شركت محترم هلند نقدا به ميزان هميشگى به تعدادى كه اينجا هستند و كسانى كه نامشان در ليست زير آمده پرداخت شود . اين اصل در مورد كسانى هم كه در ظرف يك ماه به اين جزيره باز - گردند معتبر است . اما اگر تا يك ماه ديگر هنوز به اينجا نرسيده باشند حق ادعاى يك دينار ( يك صدم محمودى ) هم ندارند و مواجبى شامل حال آنها نخواهد شد .\r\nسوم ، اگر دشمنى ( خداى ناكرده ) براى يكى از طرفين پيمان نامه پديد آيد طرف ديگر ملزم است كه او را با هر چه در قوه دارد عليه دشمن - هر كس كه مىخواهد باشد خواه مسلمان ، اروپائى يا عرب و جز آن - يارى دهد .\r\nچهارم ، زمين‌هاى ما صاحب منصبان و مستحفظان جزيرهء هرمز در ميناب سالانه درآمدى دارد كه صرف گذران زندگى ما مىشود و از آن‌ها سود مىبريم ( 3533 ) بنابراين كاپيتان - كه بارها از آن ياد شده - و ما بايد مراقب باشيم كه با هميارى دو جانبه امور به گونه‌اى باشد كه حق استفاده از اين منابع مالى بدون تضييع عين آن برايمان محفوظ بماند و بهره‌اش عايد ما گردد . اما اگر اين كار ممكن نباشد كاپيتان ناگزير خواهد بود چنان كه شوراى محترم او تشخيص مىدهد پس از برآورد دقيق ميزان خسارت ، زيانهاى ما را جبران كند .\r\nپنجم ، همهء درآمدهاى خراج‌ها كه بر صادرات و واردات وضع مىشود و يا مالياتهايى كه فقط ما صاحب منصبان و مستحفظان و شركت محترم هلند از آن معاف هستيم بدون استثناء مىبايست پس از كسر همهء هزينه‌ها و مواجب ماهيانه‌اى كه الزاما به صاحب منصبان و مستحفظان داده مىشود ، به دو بخش شود نيمى از آن ما و نيمى از آن شركت خواهد بود .\r\nششم ، اگر ( خداى ناكرده ) يكى از كاركنان اروپائى ، مسلمان يا بانيان‌هاى شركت محترم مرتكب خطايى شد ( پشت برگ 3533 ) اين امر به مدير شركت هلند گزارش خواهد شد تا او را طبق سنت خود پس از تحقيق همه جانبه در موضوع\r\n\r\n","description":"","footnote":"","page_name":" 167 ","page_number":185},
  {"content":"\r\n\r\nتخلف ، مجازات كند . افزون بر اين هر يك از هلنديان كه احتمالا بميرد بنا به آداب و آيين خودشان بى كمترين مانعى بايد به خاك سپرده شود . اما اگر يك يا چند تن از مستحفظان يا هر مسلمان ديگرى مرتكب خطائى شد بايد جريان امر به يوزباشيان اطلاع داده شود تا ايشان هرطور لازم بدانند آنها را تنبيه كنند .\r\nسرانجام ما صاحب منصبان و مستحفظان قلعه و جزيرهء مبارك هرمز به انگليسى ، پرتقالى ، فرانسوى يا هر اروپائى ديگر ، يا تازيان يا افغانان يا هر كه مىخواهد باشد بجز هلنديان به هيچ كس ديگر در سراسر اين جزيره ، تحت هيچ شرايطى جاى يا پناه نخواهيم داد . ما تاكنون اين كار را نكرده و از اين پس نيز نخواهيم كرد . اين مطلب در زير نوشته شده ( 3534 ) تا اين توافق را اعلام دارد . بالاى آن ممهور است به مهر قاضى شرع با نقش و شرح آن : مير محمد جعفر پسر مير سيد على سيد الثانى و در زير آن افزوده شده است كه : « همهء صاحب منصبان و مستحفظان نزد من آمده رضايت كامل خودشانرا از اين قرارداد اعلام داشتند » . سپس 16 يوزباشى ( سه يوزباشى غايب بودند ) و 45 مستحفظ معمولى كه نمايندهء همهء مستحفظان بودند آن را امضاء و مهر كردند .\r\nالبته اتلام نيز از اين پيمان نامه بسيار خشنود بود . دو يوزباشى كه در زمان عقد پيمان نامه در ميناب بودند انتظار مىرفت فردا آن را امضاء كنند . هرمز در سور و جشن و مولنغراف شادمان بود : كه اينك ما را در اينجا « اختيار باشد » . او از اتلام خواسته بود كه گروهى زن رقاصه « 6 » به هرمز بفرستد تا بر سرور و شادى همگانى بيفزايند 14 . اتلام رقاصگان را فرستاد اما به مولنغراف دستور داد كه پس از دو روز آنها را باز پس فرستد چرا كه : « غيبت دراز آنها از بندرعباس ممكن است عامهء مردم را خشمگين سازد چون مردم سخت اين بانمكان شيرين حركات را دوست دارند » . او همچنين به مولنغراف دستور داد كه فهرستى كامل از شمارهء توپها ، عراده‌ها ، باروت ، سرب ، و همهء تجهيزات\r\n\r\n\r\n","description":"","footnote":"\r\n( 6 ) - رقاصگان فقط در 30 اكتبر بازگشتند چون از ترس اينكه افغانان آنها را بربايند جرأت بازگشت نداشتند بنابراين مولنغراف آنها را وادار به بازگشت كرد .\r\n","page_name":" 168 ","page_number":186},
  {"content":"\r\n\r\nنظامى ديگر موجود در قلعه را فراهم نمايد و اگر لازم باشد پيشنهاد دادن تجهيزات اضافى به صاحب منصبان هرمز بدهد . وى همچنين اشاره كرد كه : در ترجمهء متن پيمان - نامه سخنى از اينكه بخش اندرونى قلعه به هلنديان تعلق مىگيرد به ميان نيامده و حال آنكه در متن فارسى اين نكته ذكر شده است و اين مطلب بايد به ترجمهء نسخهء هلندى آن نيز افزوده گردد . 15\r\nزمان شادى ديرى نپائيد . در بندرعباس يوزباشى كلب على در حال تعمير جايگاه استقرار توپخانه بود . اين جايگاه را سيد احمدخان به گونه‌اى ساخته بود كه « مى - توانست مرا با شليك توپ از خانه براند . » « 7 » محمد صالح بيگ نايب بيگلربيگى بيست سوار به ميناب فرستاد تا همهء كشتىهاى متعلق به اهالى هرمز را آتش بزنند . اين سواران همچنين مىبايست زمين‌هاى هرمزيان را در ميناب به نفع شاه مصادره كنند .\r\nاين رويدادها بيش از پيش به اتلام ثابت كرد كه هلنديان بايد بندرعباس را ترك كرده به هرمز بروند 16 .\r\nاما وضع هرمز براى هلنديان بسيار بد به نظر مىآمد . صاحب منصبان هرمزى از برافراشته شدن پرچم هلنديان بر فراز قلعهء جزيره يا وارد شدن آنان در اين قلعه اكراه داشتند . هلنديان عامل ايجاد اكراه را انگليسيان مىدانستند كه منشى ايرانى خود را نزد قاضى و يوزباشيان هرمز فرستاده به آنان گفته بودند كه هلنديان به قول خود و پيمان نامه وفادار نمانده و همهء آنان را خواهند كشت 17 اما عامهء مردم نمىخواستند اين امر را باور كنند . نام سركار ولاندس « 8 » ( شركت هلند ) هنوز بر سر زبان همگان و اين عبارت نقل مجالس بود كه : به سلامتى سركار ولاندس ( - شركت هلند ) و شاه طهماسب .\r\n\r\n\r\n","description":"","footnote":"\r\n( 7 ) - سيد احمدخان مقر توپخانه را طورى ساخته بود كه لوله‌هاى توپش به سوى تجارتخانهء هلند نشانه رفته بود بنابراين همچنانكه مدير شركت در آن زمان گفته او مىتوانست « مدير شركت هلند را با گلولهء توپ از خانه‌اش براند . »\r\n( 8 ) -  Sarkari Valandis \r\n","page_name":" 169 ","page_number":187},
  {"content":"\r\n\r\nيوزباشيان هرمز انجمن كردند تا دربارهء دشواريها به بحث پردازند مهمترين اين مشكلات اين بود كه آيا بايد به آن دو هلندى كه براى برافراشتن پرچم هلند بر - فراز قلعه آمده‌اند اجازهء انجام اين كار را بدهند ؟ و آيا بايد به هلنديان اجازهء استفاده از انبارهاى قلعه داده شود ؟ مولنغراف كه مىديد بىآنكه سندى از اعتبار و موثقيت هلنديان ارائه دهد نمىتواند يوزباشيان را با خود همراه سازد از اتلام خواست كه پول وعده داده شده را بفرستد . اما به هيچوجه همراه پول از افراد سپاهى كسى را نفرستد زيرا اين كار موجب هراس هرمزيان كه پيشاپيش اعتماد خود را به هلنديان از دست داده‌اند خواهد گشت 18 .\r\nاما اتلام مايل نبود پيش از آنكه دو منشى هلندى « 9 » به قلعهء هرمز وارد شوند آن پول را بپردازد . او مولنغراف را تشويق كرد كه شتاب كند زيرا وقت اندك است .\r\nمحمد صالح بيگ و انگليسيان خبر رويدادهاى هرمز را در كرمان به زبردست‌خان داده بودند احتمال داده مىشد كه خان به تن خود بيايد . پيش از اين ، آزار و اذيت كاركنان ايرانى شركت هلند توسط مقامات محلى جزيرهء هرمز ، مشاهده شده بود .\r\nاتلام در فرستادن 14 سپاهى با آن پول پافشارى داشت ولى قول داد كه آنها از كشتى در جزيرهء هرمز پياده نخواهند شد . اما پول پيش از ورود آن دو منشى هلندى به قلعه نبايد پرداخت شود اتلام مىگفت : تا ما از جزيره مطمئن نگرديم ديگر « سلامتى » وجود ندارد . زيرا كه ايرانيان دوستانشان را مىفروشند يا مىكشند . همهء آن مهربانىها مقدمه‌ايست براى فريب . اگر تا ساعت 21 همان روز ( 20 اكتبر ) از ورود هلنديان به قلعهء هرمز جلوگيرى شود من خود براى بررسى امكانات ورود به قلعه آنجا خواهم آمد . « 10 » 19 با اينكه انگليسيان به ايجاد دردسر براى هلنديان ادامه و به يوزباشيان وعدهء\r\n\r\n\r\n","description":"","footnote":"\r\n( 9 ) - نام اين دو منشى يعقوب اسخارور  Jacob Scharer  ( اين مرد نبايد با نيكلاس اسخارور رئيس شركت هند خاورى هلند در اصفهان اشتباه شود ) و جريت‌وان ارليانس  Gerrit Van Ooreliense  بود و هر دو مقام دستيار داشتند .\r\n( 10 ) - اتلام به سبب بيمارى نتوانست برود .\r\n","page_name":" 170 ","page_number":188},
  {"content":"\r\n\r\nهمه چيز دادند « 11 » ، 20 مجلس يا انجمن يوزباشيان سرانجام به مولنغراف خبر داد كه شركت هند خاورى هلند مىتواند جايگاهى براى نمايندگى خود در هر جاى هرمز و به هر اندازه‌اى كه مىخواهد بسازد . اما نمىتواند با حضور هلنديان در قلعه موافقت كند « زيرا كه اين كار اگر لازم باشد وقتى انجام خواهد گرفت كه كاپيتان با همهء آدم‌ها و كاركنانش براى اقامت به جزيرهء هرمز بيايند » . آنها پولهائى را كه به آنان وعده داده شده بود طلب مىكردند و مىخواستند با هلنديان نان و نمكى بخورند . چون حق استفادهء هلنديان را از انبارها و توپ قلعه نيز انكار كرده بودند . هر چند مولنغراف باور داشت كه اگر رفتار ملايمى داشته باشد مىتواند يوزباشيان را به استفادهء هلنديان از اين تسهيلات راضى سازد . يوزباشيان سه ماه پيش پرداخت مواجب را درخواست كردند و پس از سه ماه باز سه ماه پيش پرداخت يا مساعده خواستند چرا كه مستحفظان اصلا پول نداشتند . بنابراين مولنغراف اتلام را تشويق كرد كه با پرداخت اين مساعده موافقت كند به خصوص كه يوزباشيان به او گفته بودند كه قاضى هرمز به منشى ايرانى انگليسيان دستور داده كه از هرمز بيرون برود . اتلام مىترسيد كه اگر مساعده داده نشود ممكن است نقشه‌اش به شكست كامل دچار گردد . 22\r\nاتلام سرانجام موافقت كرد كه سه ماه مساعده پرداخت شود بدين عنوان كه :\r\n« آنها از خودمانند ! » ضمنا به مولنغراف اندرز داد كه فريب نخورد . زيرا كه ايرانيان به هيچوجه در خور اعتماد نيستند . 23\r\nمولنغراف پاسخ داد كه من درخواست‌هاى جزيره نشينان هرمز را نامعقول نمىدانم زيرا كه به هلنديان آزادى كامل در تملك جزيره و شهر هرمز و حتى حقى هم از قلعه داده‌اند تنها چيزهائى كه از دادن آن به هلنديان امتناع كرده‌اند اجازهء حق ورود به قلعه و تملك آنست . در آنجا چند ساختمان وجود داشت مانند انبارها كه پس از انجام كارهائى آماده مىشد اما خانه به ندرت يافته مىشد قلعه هم احتياج به تعميراتى داشت .\r\n\r\n\r\n","description":"","footnote":"\r\n( 11 ) - بنا به گفتهء هلنديان انگليسىها پيش از اين افزون بر هزار تومان يا 42500 فلورين هلند به اين فرومايگان خيانتكار پرداخته بوده‌اند .\r\n","page_name":" 171 ","page_number":189},
  {"content":"\r\n\r\nتنها در زمان جنگ به زنان و كودكان اجازه داده مىشد كه وارد آنجا شوند . يوزباشيان و مستحفظان زيردست آنها در شهر مىزيستند ، زيرا فقط كسانى كه در حال انجام وظيفه بودند در قلعه مىماندند . مردم جزيرهء هرمز پيشنهاد كردند كه چنانچه افغانان حمله كنند صد مرد براى حفاظت نمايندگى هلند خواهند داد . اينان مىخواستند نشان دهند كه خدمتگزاران خوبى براى شركت هلندند . انگليسيان هنوز يوزباشيان را براى آنكه قراردادى با آنها امضاء كنند اغوا مىكردند . از اينرو مولنغراف خواست كه بى - درنگ پول موعود پرداخته شود و گرنه از آن بيم داشت كه جزيرهء هرمز از دست آنها بيرون برود و به چنگ انگليسيان بيفتد . 24 اتلام مىپنداشت كه يوزباشيان مىخواهند شركت هلند را بدوشند چه قلعه را به آن بدهند چه ندهند . انگليسيان به يوزباشيان وعده داده بودند كه در ازاى تحويل ندادن قلعه به هلنديان و اعطاى يك قطعه زمين به انگليسيان دو هزار تومان به آنان خواهند داد . اين وعده اتلام را آشفته خاطر ساخت .\r\nبه خصوص كه قاضى شرع هرمز پيش از اين بندهء انگليسيان بوده و هنوز سيصد تومان هم به آنها بدهكار بود . بنابراين اتلام به مولنغراف دستور داد كه براى بحث دربارهء اين موضوع به بندرعباس بيايد . شوراى شركت سرانجام موافقت كرد كه براى نشان دادن حسن نيت پانصد تومان به يوزباشيان پرداخته شود اما بقيهء پول زمانى پرداخته شود كه هلنديان مالك قلعه شده باشند . 25\r\nمولنغراف پس از بازگشت به جزيرهء هرمز فرداى آن روز يا 23 اكتبر 1728 آن پول را توزيع كرد . نزديكيهاى ظهر پرچم هلند توسط يكى از بزرگترين يوزباشيان بر فراز قلعه به اهتزاز درآمد « 12 » و يازده تير توپ از قلعه شليك شد . با اين كار اهالى هرمز و وابستگانشان آشكارا خود را تبعهء شركت هند خاورى هلند ( واك ) اعلام كردند . با\r\n\r\n\r\n","description":"","footnote":"\r\n( 12 ) - كسان زير در مراسم برافراشتن پرچم هلند حضور داشتند : آخوند اللّه‌داد ، ايسور - داس  Issurdas  دلال شركت هلند ، حسن گور و ديگر هواخواهان هلند . نمايندهء شيخ رحمه به مولنغراف و گوچى  Gutchi  تبريك گفته اظهار اميدوارى كرد كه حضور هلند در جزيرهء هرمز موجب رونق بازرگانى گردد . شيخ از رقابت چشم پوشيده بود . توپهاى جايگاه نمايندگى و كشتىهاى هلند رويهمرفته هفده تير توپ شليك كردند .\r\n","page_name":" 172 ","page_number":190},
  {"content":"\r\n\r\nاينحال هنوز به يك هلندى هم اجازهء ورود به قلعه داده نشده بود . 26 انگليسيان از موفقيت هلنديان برآشفته شده و حتى آقاى واتر « 13 » نمايندهء آنها مىخواست به تن خود به هرمز برود و پيمان نامهء هلند را باطل كند . وى همچنين به اتفاق محمد صالح بيگ نامه‌اى به كرمان و دربار شاه فرستاده كسب دستور كردند . آقاى واتر بسيار ابلهانه كار مىكرد هلنديان دربارهء تهديدهاى گونه‌گون آشكارش گفتند : « او خيلى عصبانى است » . 27\r\nدر حالى كه وضع هرمز نامتغير باقى بود اتلام مىكوشيد كه از مشاجره‌اى كه ميان محمد صالح بيگ و مير آخور زبردست‌خان درگرفته بود استفاده كند . اتلام براى خنثى ساختن گزارش‌هاى انگليسيان و محمد صالح بيگ ، بيان نامه‌اى « 14 » دربارهء اوضاع هرمز نزد مير آخور فرستاد و او قول داد كه آن را به زبردست‌خان بدهد . 28\r\nدر 25 اكتبر 1728 مولنغراف گزارش داد كه اگر او پانصد تومان ديگر به هرمزيان بدهد احتمالا به دو منشى هلندى اجازهء ورود به قلعه داده خواهد شد . 29 اتلام پاسخ داد كه : من مايل به فرستادن اين پول هستم به شرطى كه به دو منشى هلندى و در صورت امكان به جوخه‌اى مركب از 14 سپاهى اجازه داده شود كه در آمد و رفت به قلعه آزاد باشند . 30 اما در آن هنگام كه برخى از اهالى هرمز در نزديكى نخل ناخدا ( كه در يكساعت راه خاور بندرعباس قرار دارد ) بازداشت شده بودند يوزباشيان نمىخواستند به دو منشى هلند اجازهء ورود به قلعه را بدهند مگر آنكه سندى حاكى از حمايت هلنديان از اتباع جديد خود ارائه دهند . افزون بر اين انگليسيان باز يوزباشيان و سران هرمز را ترسانده و گفته بودند كه اگر هلنديان قلعه را تصرف كنند آنها را تحويل افغانان خواهند داد . 31\r\nاتلام براى آزاد ساختن اهالى بازداشت شدهء هرمز نفوذ خود را به كار برد .\r\n\r\n\r\n","description":"","footnote":"\r\n( 13 ) -  Mr . Water \r\n( 14 ) - اتلام همچنين با پرداخت چهل تومان دو اظهارنامه يكى از كوتوال بندرعباس محمد صفى و ديگرى از مشاور او حيات بيگ دريافت داشته بود اينان در اين اظهارنامه‌ها نوشته بودند كه كارهاى هلنديان در هرمز ناشى از دسيسه‌هاى انگليسيان و تمايل شاهبندر بوده و همچنين افزوده بودند كه فعاليت‌هاى هلنديان در هرمز سخت به نفع ايران است .\r\n","page_name":" 173 ","page_number":191},
  {"content":"\r\n\r\nكوتوال بندرعباس خبر داد كه انگليسيان وعده داده‌اند كه چنانچه بازداشت شدگان را آزاد نسازد 150 تومان به او خواهند داد . اما او خود شخصا مايل است كه با گرفتن 50 تومان آنها را به اتلام تحويل دهد . و در 25 اكتبر همين كار را كرد . كوتوال همچنين قول داد كه كسانى را كه در ميناب بازداشت شده بودند آزاد كند . اتلام به هر يك از آزاد شدگان هرمزى 25 محمودى داد و آنها را به هرمز فرستاد . و از يوزباشيان خواست كشتىهائى به بندر ابراهيم ، ساحل ميناب براى بردن هم‌ميهنان آزاد شدهء خود بفرستند . وى انتظار داشت كه نتيجهء اين نمايش حمايت مؤثر از هرمزيان منجر به دستيابى هلنديان به قلعهء هرمز گردد به خصوص كه يوزباشيان نيز وعدهء آن را داده بودند . 32 اما آنها به قول خود پايدار نبودند چون از انگليسيان پول گرفته بودند . عذر بيهودهء آنان اين بود كه اتلام در نامه‌اش اجازهء ورود دو منشى و شمارى سپاهى را به قلعه خواسته است ، كه اين اصلا راست نبود . در 30 اكتبر 1728 يوزباشيان مجلسى براى مشورت در اين موضوع تشكيل دادند . بيشترشان با راه دادن دو منشى اتلام به قلعهء هرمز موافق بودند . بنابراين اينان به مولنغراف توصيه كردند براى اينكه نشان دهد كه هلنديان جدا قصد دارند كه بندرعباس را ترك كنند مقدارى كالا به هرمز بياورد .\r\nزيرا آنان مايل نيستند كه اختلافى ميان آنها و هلنديان پيش آيد . مولنغراف تا حدى نوميد شده بود و مىگفت : « در اينجا جامعهء بزرگى از گدايان هست كه به هلنديان به چشم بشر دوستان خوب مىنگرند . » 33\r\nدر اين ضمن دانست كه چه اطلاعاتى محمد صالح بيگ و انگليسيان از طريق يكى از منشيان خريدارى شدهء انگليسيان به اصفهان و كرمان فرستاده‌اند يعنى اينكه :\r\n« هلنديان عليه شاه شوريده هرمز را براى خودشان مسخر گردانيده و نگذاشته‌اند كه انگليسيان آن جزيره و قلعه را به شاه تقديم كنند . هلنديان جايگاه نمايندگى خود در بندرعباس را براى رفتن به جزيرهء هرمز تخليه كرده‌اند تا عليه شاه كه فاقد كشتى است بجنگند ، درآمدهاى گمبرون را غصب كنند و جز آن . اين دو در پايان از دربار كسب تكليف كرده‌اند . » 34 اتلام بىدرنگ نامه‌اى از جانب خود همراه با نامه‌اى از كوتوال\r\n\r\n","description":"","footnote":"","page_name":" 174 ","page_number":192},
  {"content":"\r\n\r\nبندرعباس براى زبردست‌خان فرستاد . در اين نامه آمده بود كه : انگليسيان با محمد صالح بيگ همدست بوده‌اند و اين اخير مىخواسته كه جزاير قشم ، لارك و هرمز را در يد تصرف آنها قرار دهد كه هلنديان از اين كار او جلوگيرى كرده‌اند . 35\r\nاتلام همچنين به مولنغراف و گوچى دستور داد كه در يكم نوامبر 1728 باز - گردند و يكى از آن دو منشى ، يعقوب اسخارور در همانجا بماند و افزود كه اگر هرمزيان هنوز مىخواهند كه هلنديان را تا ژوئيه از دسترسى به قلعه بازدارند ممكن است سال آينده براى برداشت محصول خرمايشان دچار اشكال شوند . مولنغراف پاسخ داد كه بيشتر يوزباشيان با ورود دو منشى هلند به قلعه موافق بودند اما جمعى از مستحفظان شايد از آنجهت كه مواجب موعود خودشان را دريافت نكرده‌اند با آنان مخالفت نمودند بنابراين من به گرد كردن فهرستى از اسامى مستحفظان و افراد پادگان پرداختم كه به كندى پيش رفت و در 2 نوامبر 1728 آماده گشت . 36 اتلام بر آن شد كه يك كشتى با 60 عدل شكر به هرمز بفرستد تا ببيند آيا فرستادن اين محموله موجب خواهد شد كه يوزباشيان به دو منشى هلند اجازهء ورود به قلعه و حق زندگانى و داشتن انبار در آن را بدهند يا نه . و خواست كه در صورت مخالفت يوزباشيان در زمان اين محموله بازگشت داده شود . 37 پيش از ارسال اين محموله كوتوال بندرعباس نزد اتلام آمد و پرسيد :\r\nمعنى ارسال اين محموله چيست ؟ اتلام پاسخ داد كه واك در داد و ستد و بازرگانى آزاد است و اين كار به كسى مربوط نيست . كوتوال نيز به اتلام گفت : محمد صالح بيگ به آدم‌هايش دستور داده كه شركت هلند را تاراج كنند و سپاهيانى را براى اين كار استخدام كرده است . اتلام فقط به تهديدات او پوزخند زد و گفت اين لقمه از دهان آنها بزرگتر است . خوددارى اتلام از متوقف ساختن ارسال محموله به هرمز موجب شد كه جبهه‌اى ضد هلنديان تشكيل شود و همهء كسانى كه هواخواه هلنديان يا دست - كم بد خواه محمد صالح بيگ بودند به اين اخير پيوستند و همه با هم پيامى به زبر - دست خان فرستادند حاكى از اينكه هلنديان رفتن به جزيرهء هرمز را آغاز كرده‌اند . و براى جلوگيرى از اين نقل مكان نگهبانانى در ساحل نزديك جايگاه نمايندگى شركت\r\n\r\n","description":"","footnote":"","page_name":" 175 ","page_number":193},
  {"content":"\r\n\r\nهلند به نگهبانى برگماشتند . اتلام اميد داشت كه كشتىهائى شتابناك از باتاويا بيايند ، زيرا كه پادگان او از لحاظ نفرات در مضيقه و ذخاير خوراكى آن اندك بود . در اين زمان در بندرعباس چيزى يافت نمىشد . 37\r\nدر 2 نوامبر 1728 مولنغراف پرداخت سه ماه مواجب يوزباشيان و مستحفظان هرمز را به گونهء مساعده آغاز كرد . « براى اينكه به اين طريق آنها را حقوق بگير شركت هند خاورى هلند سازد » هر يك از اينان در برابر گرفتن مساعده رسيدى را امضا مىكردند . 38\r\nمحمد صالح بيگ كه به شاهبندر ( رئيس گمركات ) ارتقاء مقام يافته بود نيز در 27 اكتبر 1728 به دستور اعتماد الدوله تعمير و مرمت قلعهء بندرعباس را آغاز كرده بود . مردم شهر ناگزير شده بودند كه سنگ و آهك حمل كنند ، گفته مىشد كه اين كارها به منظور ناراحت ساختن هلنديان انجام مىگيرد . در اين اثنا كوتوال به ديدار اتلام رفت و از او مواد خوراكى ، باروت و سرب خواست . اتلام به او گفت : من حتى ناچار بودم كه اين كالاها را به مخدوم تو زبردست‌خان هم ندهم زيرا چنان كه مىدانى يافتن اين مواد دشوار است . پس از آنكه اشاره شد كه هلنديان بايد سرب و باروت از هرمز بياورند معلوم شد كه كوتوال تنها دويست تومان پول مىخواهد . 39\r\nدر 6 نوامبر 1728 مولنغراف و گوچى در حالى كه پاسدارى از منافع هلند را به دست دو منشى هلندى سپرده بودند از هرمز بازگشتند . فرداى آن روز انگليسيان همهء آدم‌هاى خود را بجز يك گروهبان از قشم فرا خواندند . هلنديان بر اين باور بودند كه اين كار براى آن انجام گرفته كه سنگ اختلاف محمد صالح بيگ و مير آخور زبر - دست خان از ميانه برداشته شود . 40\r\nدر 10 نوامبر 1728 ايشك آغاسى زبردست‌خان از كرمان به بندرعباس آمد .\r\nاو از اتلام ديدن كرد و هدايائى از سوى خان به او داد . وى دستور داشت كه اختلافات ميان اتلام و محمد صالح بيگ را حل و فصل كند و از اتلام خواست كه به بازديد همكارش مير آخور كه در بخش خلوت شهر مىزيست برود . اتلام به سبب ادامهء\r\n\r\n","description":"","footnote":"","page_name":" 176 ","page_number":194},
  {"content":"\r\n\r\nبيمارى از انجام اين كار تن زد . اتلام مىپنداشت كه همهء اين گفتگوهاى خوش براى آنست كه او را براى بازگشت هلنديان از هرمز گروگان بگيرند . بخصوص كه شايع بود زبردست‌خان چهارصد گرجى براى اسير كردن اتلام به بندرعباس فرستاده است .\r\nدر 11 نوامبر 1728 ايشك آغاسى زبردست‌خان درخواست خودش را با پافشارى بسيار تكرار كرد اما اتلام باز مدعى شد كه رنجور است و هنوز بايد شاهبندر به بازديد او بيايد . در 12 نوامبر 1728 ايشك آغاسى پيشنهاد كرد كه اتلام از شاهبندر در كلبهء خودش بيرون جايگاه نمايندگى هلند پذيرائى كند . اما اتلام پاسخ داد كه من هميشه از ديدار كنندگان خود در درون ساختمان نمايندگى شركت پذيرائى مىكنم . زيرا كه كلبه يك خانهء خصوصى است نه رسمى . اما آنان از آمدن به نمايندگى خوددارى كردند . در اواخر همين روز شايع شد كه زبردست‌خان دستور داده كه بايد بين شاهبندر و مدير شركت هلند روابط دوستانه برقرار شود و ديدارى بين اين دو دست دهد . كسى به هلنديان خبر آورد كه مير آخور در نهان دستور دارد كه در آن ديدار اتلام را به دام افكنده به تهديد تفنگهاى چخماقى آمادهء شليك به زور او را وادار كند كه جزيرهء هرمز را به افغانان تحويل دهد . 41\r\nاوضاع هلنديان در هرمز تغيير چندانى نيافته بود از كلب على بيگ خواسته شده بود كه به يارى هلنديان بازگردد و او براى اين كار نزد اتلام آمده گفت سعى مىكنم به دو منشى هلندى اجازهء ورود به قلعه داده شود . كلب علىبيگ در 11 نوامبر به هرمز رفت و در آنجا قول خود را به طاق نسيان نهاد . يعقوب اسخارور قول او را نوعى گزافه‌گوئى و لافزنى شمرد چون كلبعلى بيگ در جزيرهء هرمز هيچ گونه نفوذى نداشت . 42 تا 19 نوامبر 1728 هنوز چهار تن از يوزباشيان و قاضى هرمز با آمدن هلنديان به قلعهء جزيره مخالفت مىنمودند . اتلام كوشيد با اين چهار تن سخن بگويد چون يعقوب اسخارور گزارش داده بود كه بايد براى راضى ساختنشان با زبان خوش با آنان سخن گفت . اينان با اينكه قول دادند كه به بندرعباس بيايند پيوسته با بهانه - تراشى از اين سفر خوددارى كردند . 43\r\n\r\n","description":"","footnote":"","page_name":" 177 ","page_number":195},
  {"content":"\r\n\r\nدر اين اثنا هلنديان آگهى يافتند كه انگليسيان شيخ جباره را به حمله و تاراج جزيره‌هاى قشم و لارك ترغيب كرده‌اند تا آنان براى نگهداشتن و تملك قلعه‌هاى اين دو جزيره دستاويز و بهانه‌اى داشته باشند . در 24 نوامبر انگليسيان بيست اروپائى را با شمارى افغان به اين دو جزيره فرستادند تا بر حسب ظاهر تازيان چپاولگر را از آنجاها برانند . 44 شيخ جباره كه ديد خلقى كثير از افغانان با انگليسيان در حال آمدنند به كشتىهاى خود دستور داد كه آنها را زير آتش بگيرند اما اندكى بعد به آنها دستور عقب نشينى داد . انگليسيان و محمد صالح بيگ دستور دادند كه تيرهائى به نشانهء پيروزى شليك شود . گفته مىشد كه انگليسيان در اين نبرد سه كشته و پنج زخمى داشته‌اند . زخميان را به نمايندگى خود در بندرعباس آوردند اما بقيهء افراد خود را در قشم باقى گذاشتند ظاهرا براى اينكه از بازگشت تازيان به جزيره جلوگيرى كنند .\r\nاتلام نام چهار يوزباشى مخالف « 14 » را در دفتر يادداشت سياه خود ثبت كرد و به يعقوب اسخارور گفت : اگر من در ايران بمانم كه اميدوارم نمانم از رفتارى كه با من كرده‌اند پشيمان خواهند شد . 45 در جزيرهء هرمز نيز ديدار از پى ديدار دربارهء ترجمهء مادهء اول پيمان نامه ادامه يافت . قاضى شرع جزيره كه انگليسيان با طلا او را خريده بودند اظهار داشت كه : در هيچ جاى معاهده ذكر نشده كه بايد به دو منشى هلندى اجازهء ورود به قلعهء هرمز داده شود . او به طور مؤثر از توافق يوزباشيان با هلنديان اندوه زده جلوگيرى كرد . پس از گفتگوهاى بسيار زياد سرانجام يوزباشيان راضى شدند با گرفتن هفتصد تومان ديگر به هلنديان اجازهء ورود به قلعهء هرمز را بدهند كه اتلام با آن موافقت نمود . 47\r\nدر 27 نوامبر 1728 اتلام نامه‌اى از زبردست‌خان دريافت كرد كه طى آن خان پيروزى اتلام در جزيرهء هرمز را تمجيد كرده بود . در عين حال خواسته بود كه اتلام جزيرهء هرمز را به كوتوال و محمد صالح بيگ تحويل دهد . 48\r\n\r\n\r\n","description":"","footnote":"\r\n( 14 ) - چهار يوزباشى مخالف عبارت بودند از شيخ على رضا ، ملك آقا ، محمد امين آقا ، و ملا شاه حسين ( واك 2114 برگ 3692 )\r\n","page_name":" 178 ","page_number":196},
  {"content":"\r\n\r\nاما فرداى آن روز باز يوزباشيان ورود هلنديان را به قلعهء هرمز انكار كردند چون قاضى ، برادر زنش محمد علىخان ، و شيخ على رضا هنوز مخالف بودند . برخى حتى مىخواسته‌اند پرچم هلند را بر فراز قلعه برافرازند اما برخى ديگر با شمشيرهاى آخته از اين كار جلوگيرى كرده‌اند . قاضى به نامهء زبردست‌خان خطاب به محمد صالح بيگ اشاره كرده بود كه در آن خان از محمد صالح بيگ خواسته بود جزيرهء هرمز را از هلنديان تحويل گيرد تا به شاه اشرف تعلق داشته باشد . اتلام به يعقوب اسخارور نوشت : « به ملا شاه حسين - كه يكى از هرمزيان هواخواه هلند بود - قول بده كه اگر سه يوزباشى مخالف را به نمايندگى هلند تحويل دهد او و خانواده‌اش در پرتو حمايت شركت هلند خواهند بود و هرگاه نياز به يوزباشى باشد اين مقام به او داده خواهد شد . » اما اين وعده مؤثر واقع نگشت . بنابراين اتلام به يعقوب اسخارور و اورليانس « 15 » دستور داد كه به بندرعباس بازگردند ولى نگهبانان هلندى را در جزيرهء هرمز باقى گذارند . 49\r\nدر 2 دسامبر 1728 مدير جديد شركت هند خاورى انگليس آقاى گيكى « 16 » اعلام كرد كه هفت كشتى سراپا مسلح انگليسى به زودى به بندرعباس خواهند رسيد ، و اگر تا پيش از رسيدن اين كشتىها اهالى هرمز از هلنديان بگسلند و پرچم آنها را سر - نگون سازند او دو برابر بيشتر از هلنديان به آنها پول و منافع ديگر خواهد رساند و گرنه چون كشتىهاى انگليس برسند به زور آنها را ناگزير به انجام دادن اين كار خواهد ساخت . اين اعلاميه در ميان هرمزيان بگومگوهاى تازه‌اى برانگيخت . و آنها باز با عذرهاى بدتر از گناه از هلنديان خواستند كه پيمان نامه فسخ گردد . در همانروز اتلام دستيار و معاون خود يعقوب پولانت « 17 » را به هرمز فرستاد تا در آنجا به امروز و فردا كردن بگذراند . 50 در اين گير و دار موقع هلنديان با ورود دو كشتى هلندى اودناردن « 18 »\r\n\r\n\r\n","description":"","footnote":"\r\n( 15 ) -  Ooereliens \r\n( 16 ) -  Mr Geeky \r\n( 17 ) -  Jacob Pollant \r\n( 18 ) -  Oudenaarden \r\n","page_name":" 179 ","page_number":197},
  {"content":"\r\n\r\nو بينون وايسنت « 19 » تقويت گشت . « 20 » انگليسيان و نايب بيگلربيگى بندرعباس تلاش داشتند بفهمند اين دو كشتى چند سپاهى با خود آورده‌اند . اما اتلام براى جلوگيرى از كسب اطلاع آنها شبانه سپاهيان را در گروههاى هشت - 12 تا 20 نفره از كشتى پياده كرد . در بندرعباس شايع شد كه هلنديان هشتصد سپاهى ديگر دريافت داشته‌اند و به زودى شمارى ديگر دريافت خواهند كرد . 51 اين شايعه همچنين بر اهالى هرمز كه نمىدانستند اين سپاهيان براى نبرد با آنها يا با افغانان آمده‌اند اثراتى بر جاى نهاد .\r\nپولانت گزارش داد كه بيشتر مستحفظان جزيرهء هرمز كور ، كر ، شل ، و باريك تن‌اند و سخت به نوشيدن عرق و قمار بازى معتاد . قمار بازى كار هر روزهء آنهاست و بيشتر پولهائى را كه از شركت هلند گرفته بودند باخته‌اند . به همين جهت دوباره مانند پيش تهيدست شده‌اند . بنا به گفتهء دلال واك كه هلنديان به گونهء خبرچينى از او استفاده مىكردند در اين زمان در قلعهء هرمز ذخيرهء سه ماه از تمر ، آب و مقدار زيادى ماهى دودى موجود بود . اما هيزم و چوب نداشتند چون نمىتوانستند از قشم به دست آورند و در دهكدهء نزديك ميناب به نام دوسر « 21 » و  Ziseri  فقط چوب سوختنى نامرغوب به دست مىآمد . 52\r\nدر 11 نوامبر هلنديان دوباره اميدوار شدند كه كاركنان شركت اجازهء ورود به قلعهء هرمز را خواهند يافت . 53 اما در 14 نوامبر انگليسيان 1500 تومان به قاضى شرع\r\n\r\n\r\n","description":"","footnote":"\r\n( 19 ) -  Binnenwijsent \r\n( 20 ) - با اين كشتى نيز اجازهء بازگشت اتلام به باتاويا كه زمان درازى انتظار آن مىرفت آورده شد . قرار بود كه ليندرت دو كلين  Leendert de Cleen  رئيس نمايندگى بصره به جاى اتلام برگماشته شود . هلنديان به راستى از آمدن كشتىهايشان شادمان شده بودند . و در 14 نوامبر در دفتر يادداشت روزانهء خود نوشتند : ورود سريع كشتىهاى ما با ذخاير و نيروهاى امدادى كمك بزرگى براى پايان دادن به همهء عتاب‌ها و تهديداتى است كه ممكن بود جدىتر شود . زيرا كه اين افغانان به خوبى مىدانستند كه ما از لحاظ نفرات بسيار ضعيف شده‌ايم .\r\n( 21 ) -  Doucer  شايد دوسارى باشد رك : سديد السلطنة ص 40 .\r\n","page_name":" 180 ","page_number":198},
  {"content":"\r\n\r\nهرمز و برادر زنش پرداختند به اين شرط كه اين دو تنور اختلاف را گرم نگهدارند تا هلنديان نتوانند به قلعه دست يابند . انگليسيان نيز وعده و وعيدهاى خود را نسبت به اهالى هرمز تجديد كردند . 54 چون در شبانگاه 15 نوامبر 1728 يك كشتى كوچك انگليسى به آهستگى بندرعباس را ترك كرد اتلام نگران شد كه اين كشتى براى اجراى نقشه‌هائى عازم هرمز شده است . بنابراين به كشتى شراعى كرنيليا « 22 » دستور داد به هرمز رفته ببيند آيا آن كشتى انگليسى راه دريا را در پيش گرفته يا به هرمز رفته است .\r\nكشتىهاى بزرگ شركت هلند دستور آماده باش يافتند تا در صورت لزوم دست به كار شوند . 55\r\nدر 17 نوامبر 1728 پولانت از هرمز گزارش داد كه سرانجام هرمزيان بجز 20 تا 30 مستحفظ و 4 يوزباشى پيمان نامه‌اى را مهر و امضاء كرده‌اند كه به موجب آن هلنديان را به قلعه راه دهند و مخالفان معدود را به زور به موافقت با اين امر وادار كنند . 56 در همين روز باروخان شاهبندر جديد طى نامه‌اى به اتلام خبر داد كه فردا به بندرعباس مىرسد .\r\nبامدادان پگاه روز 18 نوامبر 1728 اتلام به اتفاق مولنغراف « 23 » و ميخيلس « 24 » بر اسبان خود برنشستند تا مطابق يك سنت كهن به او خوشامد بگويند و اين كار را به تشويق نيكلاس اسخارور انجام دادند . او از اصفهان طى نامه‌اى خواسته بود كه بارو - خان را در حرف و عمل يارى دهند . گروه هلندى در نزديك آبادى سورو (  Zuru  ) به بارو - خان رسيدند انگليسيان و محمد صالح بيگ و ديگر بزرگان و اعيان محل و شمارى سوار با خان بودند هلنديان همچنانكه در نزديك باروخان اسب مىراندند از ناگاه او شمشير از نيام بركشيد و به سوارانش دستور داد : هلنديان را دستگير كنيد ! هلنديان سخت در معرض آزار و بدرفتارى قرار گرفتند و به آنها دستور داده شده كه بر زمين\r\n\r\n\r\n","description":"","footnote":"\r\n( 22 ) -  Cornelia \r\n( 23 ) -  Molengraaff \r\n( 24 ) -  Michielsz \r\n","page_name":" 181 ","page_number":199},
  {"content":"\r\n\r\nبنشينند در حالى كه دستهايشان در پس پشت بسته شده بود . سپس باروخان با انگليسيان كه به اين كار آنها كه عليه رقيبانشان انجام گرفت اعتراضى نكردند سخن گفت . اتلام از باروخان پرسيد : چرا با ما اينقدر بدرفتارى مىكنى ؟ او پاسخ داد : بايد شما را به - اصفهان نزد شاه اشرف ببريم . اتلام از انگليسيان خواسته بود كه به باروخان بگويند كه دست كم آنها را با دست بسته نبرند . اما آقاى گيكى حاضر نبود چنين كارى را انجام دهد . در واقع در پاسخ باروخان كه از او پرسيده بود دربارهء اين موضوع چگونه فكر مىكنى ؟ آقاى گيكى گفته بود به من ربطى ندارد . خان هر كار بخواهد مىتواند بكند . 57 هلنديان ساكن نمايندگى شركت در بندرعباس خبر دستگيرى رهبران خويش را شنيدند و هر كس كه توان بر پاى ماندن را داشت مسلح شد . بقيهء اعضاى دستگير نشدهء شورا جلسه‌اى تشكيل داده دستور دادند كه جايگاه نمايندگى و كشتىهاى هلند براى عمليات دفاعى آماده شوند . شورا همچنين به اتفاق ستوان سلينگرلانت « 25 » و نايب - التجار گوچى با 36 سرباز هنگ پياده و پنجاه تن از مردمان بالى با شتاب هر چه بيشتر به آبادىهاى خدر و سورو رفتند تا براى آزاد سازى هلنديان اسير اقدام كنند . به كشتىها دستور داده شد كه لنگرها را برگيرند و نزديك قلعهء بندرعباس و تا آنجا كه ممكن است نزديك ساحل موضع گرفته براى نبرد آماده باشند . به آنها دستور داده شد كه گلوله‌هاى خود را با كوبيدن قلعه ضايع نسازند بلكه براى حداكثر تأثير مستقيما شهر را زير آتش بگيرند . و با دادن هر قدر تلفات كه لازم باشد كسانى را براى تقويت پادگان شركت به ساحل گسيل دارند .\r\nاما خبرها دربارهء نيروهاى هلند و حركات كشتىها به گوش باروخان رسيد .\r\nاو با تهديد فراوان به اتلام دستور داد نامه‌اى بنويسد و به نيروهاى تعقيب كننده گوشزد كند كه بىدرنگ بازگردند . باروخان پس از آنكه اتلام آن نامه را نوشت با شتاب خيمه و خرگاه را برچيده به سوى لار روان گشت . نامهء اتلام ، بر گوچى تأثير مطلوب باروخان را بر جاى گذاشت و او يكساعت پس از بيرون رفتن از جايگاه نمايندگى\r\n\r\n\r\n","description":"","footnote":"\r\n( 25 ) -  Slingerland \r\n","page_name":" 182 ","page_number":200},
  {"content":"\r\n\r\nچاپاروار با نامهء اتلام بازگشت . در نامه چنين آمده بود : « به آقايان عضو شوراى ما ، ما اسيريم براى خدا دست به هيچ اقدامى نزنيد و گرنه ما كشته خواهيم شد . من مىكوشم كه اين ماجرا را با پرداخت پول خاتمه دهم ياران ديگر من دست و پاى در زنجير نشسته‌اند . » امضاء پيتر اتلام ، مولنغراف ، ميخيلس .\r\nگوچى گفت اين يادداشت را در آبادى خدر كه مقر نيروى تعقيب كنندهء بارو خان بود يكى از بزرگان آبادى به من داد . شورا پس از مشورت به نيروى تعقيب كننده دستور بازگشت داد . 58\r\nپسين هنگام باروخان با هشتاد سپاهى سوار به بندرعباس درآمد چون هلنديان شنيدند كه اتلام و يارانش شب هنگام احتمالا در آبادى بند على ( در سه ميلى باختر بندرعباس در ساحل ) هستند . همقطار مقدم مارتن گوابند « 26 » با 90 مرد سراپا مسلح در دو كشتى براى غافلگير كردن افغانان اسير گر هنگام برآمدن آفتاب بدان صوب رفت و عصر فرداى آن روز بىآنكه نشانى از هلنديان اسير به دست آورده باشد بازگشت . 59\r\nدرست پيش از ظهر ديلماج انگليس از سوى باروخان به شركت هلند رفت . باروخان وعده داده بود كه اگر هلنديان به او انعام دهند نامه‌اى به نفع هلنديان اسير به شاه خواهد نوشت . در 19 نوامبر همهء هلنديان از هرمز بازگشتند چون يوزباشيان هنوز به آنان اجازه نداده بودند كه به قلعه درآيند . 60\r\nدر 20 نوامبر باروخان به هلنديان آگهى داد كه اتلام و دو هلندى اسير ديگر را به اصفهان خواهند برد . بهتر است براى آنان مقدارى جامه به لار 61 بفرستيد كه هنگام ورود به دربار شاه سر و وضع آراسته‌اى داشته باشند . « 27 » هلنديان باروخان را به سبب\r\n\r\n\r\n","description":"","footnote":"\r\n( 26 ) -  Marten Gouwaband \r\n( 27 ) - يادداشتى كه اتلام نوشته : « از بامداد 18 دسامبر تا بعد از ظهر روز نوزدهم هم دستها و هم پاهاى ما بسته بود . به هر يك از ما جز تكه نانى و جرعه آبى ندادند كه بر پشت اسب بخوريم . پسين گاه در ساعت 11 پاهايمان را گشودند و باز برنشستيم و تا ساعت 5 بامداد روز بيستم تا آبادى خرمت را نديم . تا ساعت 4 بامداد روز بيست و يكم گروهى ديگر از افغانان با ما رفتار بهترى داشتند پسين‌گاه تقريبا ساعت دو در آبادى دستگرد يك تكه نان و يك تكه -\r\n","page_name":" 183 ","page_number":201},
  {"content":"\r\n\r\nاين التفات سپاس گفته چاپارى را براى اين كار آماده داشتند . آخرهاى همانروز بارو - خان همچنين به هلنديان اطلاع داد كه شاه نمىخواهد با آنان قطع رابطه كند فقط مىخواهد اتلام گزارش كارهائى را كه در هرمز انجام داده است بدهد . 62\r\nدر 21 نوامبر 1728 كاركنان واك كه در هرمز بودند به نمايندگى هلند در بندر - عباس آمدند . پولارت « 28 » گزارش داد كه باروخان از اهالى هرمز خواسته كه جزيره را تحويل او دهند و آنان پاسخ داده‌اند كه به محض آزاد شدن كاپيتان هلندى و وزير و قپاندار او قلعهء جزيره را به باروخان تحويل خواهند داد . هرمزيان همچنين گفته بودند كه اگر هلنديان به پرداخت مواجب ماهانهء آنها ادامه ندهند آنها پرچم هلند را برداشته بجاى آن پرچم انگليس را خواهند گذاشت . فرداى آن روز نامهء مشتركى از يوزباشيان بزرگ و مستحفظان معمولى به دست هلنديان رسيد كه در آن قول داده بودند بيعت خودشان را با شركت ادامه دهند . 63 باروخان از دادن اجازهء عبور به چاپار واك كه مىخواست جامه‌ها را براى 3 اسير هلندى ببرد خوددارى نمود . همچنان كه از واكنش‌هاى او آشكار بود نخست مىخواست مبلغى پول بگيرد و بعد اجازه دهد .\r\nهلنديان گفتند به محض اينكه از بنديان هلندى نامه‌اى دريافت كنند حاكى از اينكه اين جامه‌ها به دستشان رسيده و در راه اصفهان با آنان خوشرفتارى شده آن پول را\r\n\r\n\r\n","description":"","footnote":"\r\nگوشت و پس از آن مقدارى دوغ و كرهء تازه به ما دادند و دست و پايمان را گشودند . روز 22 از دستگرد به لار . رفتار باروخان خوب است مىگويد اين كارها را به دستور اعتماد الدوله مىكنم . روزهاى 23 و 24 استراحت كرديم . پسين‌گاه به سوى آبادى دستگرد راه افتاديم در شش ميل راه سخت بارندگى بود . شب هنگام سراپا خيس بر روى يك گاو مسروقه خفتيم .\r\nبيست و پنجم به آبادى خرمت رسيديم . نامه‌اى دريافت كرديم ، از پاسخ فرستادن منع شديم .\r\nبه زور چهل تومن انعام به قاصد داديم . رفتارشان قابل تحمل بود . در يك مطبخ خوابيديم .\r\n26 و 27 ، كليد يكى از يخدانها را كه جامه‌هاى هلندى ما در آن بود از ما گرفتند . نيز به ما گفتند كه دوباره بايد دست‌ها و پاهايمان بسته شود . مستحفظان جديد ما سيزده تن‌اند . روز 28 در دالان (  Daloen  ) هستيم . يك سلطان ما را محكم بست و صد تومن به زور گرفت . 29 ، از آنجا روان شده نامه‌اى نوشتيم ، ديروز نامه‌اى دريافت داشتيم » برگ 89 - 3588 -\r\n( 28 ) -  Pollart \r\n","page_name":" 184 ","page_number":202},
  {"content":"\r\n\r\nخواهند داد . در ضمن از باروخان خواستند كه از آزار كاركنان ايرانى واك جلوگيرى كند . 64\r\nدر 26 نوامبر 1728 انگليسيان به هلنديان آگهى دادند كه عبد اللّه خان برادر اعتماد الدوله « 29 » به بندرعباس مىآيد و سه اسير هلندى را با خود مىآورد . وى به اتهام آنها رسيدگى كرده و با احترام كامل آنها را آزاد خواهد ساخت . اما هلنديان براى اين مطلب زياد اعتبار قائل نشدند . محمد صالح بيگ نيز كه مىخواست از موقعيت استفاده كند مبلغى پول از هلنديان خواست تا با آن براى سپاه نزديك شوندهء افغان سورسات و انواع خوراكىها فراهم كنند اما هلنديان از دادن پول خوددارى كردند و فريب محمد صالح‌خان را كه مىگفت پرداخت اين پول موجب خوشنامى هلنديان نزد عبد اللّه خان خواهد شد نخوردند . 65\r\nدر 31 دسامبر 1728 عبد اللّه خان با سه هلندى اسير به آبادى عيسين « 30 » آمد . و در 1 ژانويه 1729 با دو هزار سواره نظام سراپا مسلح خود به بندرعباس رسيد .\r\nاسيران هلندى چنان كه اشاره شده بود با احترام كامل به شركت هلند بازگردانده نشدند . آنان را در خانه‌اى كه در تيررس توپهاى قلعهء بندرعباس بود سخت زير مراقبت داشتند . ديلماج هلند به ديدار آنان رفت و چون بازگشت گفت كه ديگر آنها در بند بسته نيستند . وى از شوراى شركت خواست كه چهار صد تومن براى دادن به عبد اللّه - خان آماده كنند تا بدينوسيله او به آزاد سازى اسيران هلندى راغب شود . بنا به گفتهء اتلام افغانان نه فقط براى جزيرهء هرمز بلكه براى شركت هلند نيز نقشه‌هائى در سر مىپروراندند . 66\r\nدر 2 ژانويه 1729 عبد اللّه خان كه در خانهء باروخان سكونت گزيده بود اتلام و دو يار زندانى و مترجم هلند را فرا خواند و به اتلام گفت : « اگر مىخواهى دوست ما باشى و آزاد گردى بايد طبق دستور شاه جزيرهء هرمز را تحويل ما دهى ! » اتلام\r\n\r\n\r\n","description":"","footnote":"\r\n( 29 ) - محمد امين بيگ مقام اعتماد الدوله داشت .\r\n( 30 ) نام اين آبادى به دو گونه « عيسين » و « ايسين » در مآخذ فارسى آمده است . م\r\n","page_name":" 185 ","page_number":203},
  {"content":"\r\n\r\nپاسخ داد : آقاى دوكلين « 30 » به جاى من رياست يافته اينست كه من ديگر نمىتوانم دستورى صادر كنم . اگر اجازه دهيد كه به شركت رفته و در آنجا با همكاران شوراى شركت به رايزنى پردازم شايد بتوانم در اين باره تصميم رضايت بخشى بگيرم .\r\nعبد اللّه خان گفت : به اعضاى شورا بنويس كه براى مشورت با تو به خانهء من بيايند .\r\nالبته پاسخ اتلام منفى بود و موجب شد كه عبد اللّه خان بگويد تا وقتى كه هرمز را به من تحويل ندهند اين سه هلندى را آزاد نخواهم ساخت . و اگر به زودى جزيرهء هرمز تحويل نشود اين سه تن را به اصفهان خواهم فرستاد . 67\r\nپيش از اين در اصفهان چه رخ داده و واكنش حكومت نسبت به رويدادهاى بندرعباس چه بوده است ؟\r\nدر 18 نوامبر 1728 در ساعت 19 يك ريكا ( چاپار ) آمد تا نيكلاس اسخارور را نزد اعتماد الدوله برد . اسخارور در نزد اعتماد الدوله ، ناظر بيوتات او ، ميرزا فتح - اللّه ، منشى خصوصى او ميرزا رضا و ميرزا ابراهيم و برادرش عبد اللّه خان سردار گرمسيرات را ديد اين اخير براى منقاد ساختن شيخ جباره كه سال پيش در گرمسيرات شورش برانگيخته بود مأمور شده بود . عبد اللّه خان مىبايست پس از منقاد ساختن شيخ جباره به مطيع ساختن بلوچان پردازد . به هلنديان گفته شد كه عبد اللّه خان را در اين لشكركشىها با عاريه دادن يك يا دو كشتى يارى دهند تا با اين كشتىها ذخاير و تجهيزات جنگى خود را نزديك كيج مكران پياده كند .\r\nوى همچنين از شركت هلند خواست كه براى برادرش سرب و باروت فراهم كند . اسخارور پاسخ داد كه به احتمال قوى در آنجا كشتى وجود ندارد و اگر كشتىئى هم بيايد فقط براى آنست كه ببيند كاركنان واك هنوز زنده‌اند يا نه . گذشته از اين حقيقت كه اتلام سرب و باروت بسيار اندكى در اختيار دارد ، و مجاز نيست كه به كسى سرب و باروت بفروشد . سرانجام عنوان نمود كه هلنديان مقيم اصفهان هر چه داشته‌اند ربوده شده و تخلفاتى كه زبردست‌خان كرده هنوز ادامه دارد . اما اعتماد الدوله گفت :\r\n\r\n\r\n","description":"","footnote":"\r\n( 30 ) -  Mr . de Cleen \r\n","page_name":" 186 ","page_number":204},
  {"content":"\r\n\r\nمن ضامن هلندىها هستم و برادرم با نهايت محبت با شما رفتار خواهد كرد شاه هم قرار است اسبى زرين لگام و زرين زين با يك قداره و يك دست خلعت براى اتلام و نيز براى انگليسيان بفرستد . و به محض اينكه عبد اللّه خان از بندرعباس خبر دهد كه هلنديان او را يارى داده‌اند محل نمايندگى واك در اصفهان به هلنديان باز پس داده خواهد شد ، همچنين هلنديان اصفهان از امتيازات ديگر از جمله باز پس دادن پولهائى كه شاه محمود از آنها به زور اخذ كرده برخوردار خواهند شد .\r\nفرداى آن روز نيكلاس اسخارور بنا به خواست اعتماد الدوله سواره از اصفهان بيرون شد تا سفارشنامه‌اى را كه دربارهء عبد اللّه خان به اتلام نوشته بود به عبد اللّه خان بدهد اما اين اخير هنوز نيامده بود بنابراين اعتماد الدوله از اسخارور خواست كه سفارشنامه را به او بدهد و اسخارور روز 20 نوامبر آن را به اعتماد الدوله داد . نيكلاس اسخارور هنگامى كه از بيرون شهر به درون اصفهان مىآمد با محمدخان بلوچ والى پيشين شيراز همراه بود . او در طول راه به اسخارور گفت : « مقام عبد اللّه خان را به من پيشنهاد كردند كه من نپذيرفتم زيرا شايع بود كه زبردست‌خان 12000 تومان از مردم گرمسيرات باج گرفته از اينرو ديگر چيزى از آن ناحيه به دست نمىآمد . به همين جهت اين مقام را به عبد اللّه خان دادند چون او مردى زياده‌خواه است و از آنجا كه برادر اعتماد الدوله است از هيچكس نمىترسد . » بنابراين نيكلاس اسخارور طى نامه‌اى به اتلام توصيه كرد كه دربارهء كشتىهاى هلند و شخص خودش احتياطات لازم را معمول دارد . اما اين نامهء اخطار آميز نوشداروى پس از مرگ سهراب بود ، چون پيش از رسيدن آن به بندرعباس اتلام و دو يار ديگرش به دست باروخان اسير شده بودند .\r\nدر پسين‌گاه نوامبر 23 نامهء اتلام دربارهء فعاليت‌هاى انگليس در قشم به اصفهان رسيد . و فرداى آن روز نيكلاس اسخارور آن را به اعتماد الدوله داد . نخست ميرزا رضا نايب اعتماد الدوله نامه را خواند و به اعتماد الدوله گفت : لازم نبود كه اسخارور اطلاعات اضافى به ما بدهد من بعدا در خلوت با شما سخن خواهم گفت . همان روز\r\n\r\n","description":"","footnote":"","page_name":" 187 ","page_number":205},
  {"content":"\r\n\r\nعصر اعتماد الدوله اسخارور را به دوستى خود پشتگرم ساخته گفت پاسخى خواهم فرستاد . فرداى آن روز نيكلاس اسخارور دليل رفتار ميرزا رضا را دريافت يعنى ميرزا قاسم مستوفى الممالك كه از هواخواهان انگليس بوده در جلسه حضور داشته و اين شخص نمىخواسته عليه انگليسيان چيزى بشنود . و درست هنگامى كه اسخارور از نزد اعتماد الدوله مرخص شده بود وى كوشيده بود تا دربارهء انگليسيان با اعتماد الدوله سخن بگويد .\r\nاسخارور در طى چند روز پس از اين جريان كوشيد كه ضمن صحبت در بارهء ساير امور از اعتماد الدوله دربارهء پاسخ نامهء اتلام توضيح بخواهد . اسخارور همچنين با ديگر وزيران با نفوذ حكومت مانند ملا زعفران ، خان سيد محمد ، و اخلاص‌خان دربارهء مقاصد انگليس در قشم و هرمز و اينكه اقدام هلند در جزيرهء اخير به نفع شاه بوده است سخن گفت .\r\nدر 8 دسامبر 1728 انگليسيان نامه‌هائى از بندر عباس و نامه‌اى از اعتماد الدوله دريافت داشتند اما اسخارور نتوانست از مضمون آنها آگاه شود .\r\nدر 21 ژانويه 1729 اعتماد الدوله اسخارور را فراخواند و از او پرسيد : از بندر عباس چه خبر دارى ؟ اسخارور به راستى پاسخ داد كه : خبرى ندارم ! من فقط مىدانم كه باروخان به دستور شما اتلام و يارانش را دستگير ساخته و از اين رفتار - اگر راست باشد - با توجه به قول‌هائى كه هنگام عزيمت برادرتان به گرمسيرات هم شما و هم ايشان به من داده‌ايد در شگفتم . اعتماد الدوله به اسخارور گفت : در واقع اتلام با دو هلندى ديگر دستگير شده‌اند اما عبد اللّه خان با آنها خوشرفتارى نموده آزادشان خواهد ساخت . من باروخان را توبيخ كرده چنانچه بىجهت آنها را دستگير كرده باشد به پوزشخواهى واخواهم داشت . اسخارور پرسيد : چرا اتلام را اسير كرده‌اند ؟\r\nاعتماد الدوله پاسخ داد : به اين سبب كه اتلام هرمز را تسخير كرده بوده و اگر جزيرهء هرمز را به عبد اللّه خان تحويل دهد آزاد خواهد شد و من همهء مطالبات هلنديان را خواهم پرداخت . هلنديان براى تحويل دادن هرمز چه مبلغى مىخواهند و شرايط\r\n\r\n","description":"","footnote":"","page_name":" 188 ","page_number":206},
  {"content":"\r\n\r\nآنها چيست ؟ اسخارور گفت : اتلام همچنانكه در نامهء مورخ 30 اكتبر 1728 به شما خبر داده اين جزيره را براى شاه تسخير كرده و من فكر مىكنم كه باتاويا اين كار را حقير نخواهد شمرد و از آن مىترسم كه كار به جاى باريك بكشد و حتى اثرات سوئى بر بازرگانى ايران داشته باشد . من اين گفته‌ها را با صميميت مىگويم براى اينكه بعد شما مرا متهم نكنيد كه چرا از نتايج سوء اين امر شما را آگاه نكرده‌ام . اعتماد الدوله پاسخ داد : من به دليل اينكه نمىخواهم فرماندار كل واك را برنجانم از شما پرسيدم كه اتلام در ازاى تحويل جزيرهء هرمز به ما چه مبلغى مىخواهد و چرا شما او را ترغيب به تحويل جزيره نكرده‌ايد ؟ اسخارور گفت : من در اين باره دستورى نداشته‌ام و بهتر است كه شما خود نامه‌اى به عبد اللّه خان بنويسيد تا او مستقيما با اتلام وارد مذاكره شود . اعتماد الدوله براى اين كار به نايب التجار يلمورلان « 31 » دستور داد كه به بندر عباس برود و قول داد براى برادرش نامه‌اى بنويسد به اين مضمون كه اگر اتلام جزيرهء هرمز را تحويل دهد او همهء امتيازات واك را دوباره برقرار كرده ، جايگاه واك در اصفهان را باز پس داده با اتلام دربارهء شرايط بازپرداخت مطالبات وام به مذاكره خواهد پرداخت . افزون بر اين قول مىدهد كه 1100 تومانى را كه انگليسيان همه ساله از عوايد گمركى بندر عباس دريافت مىكنند به هلنديان بدهد و نيز همهء هزينه‌هائى را كه اتلام براى تسخير جزيره متحمل شده توسط عبد اللّه خان بپردازد . به خود اتلام نيز خلعتى گرانبها و اسبى آراسته با زين و لگام فاخر بدهد . با اينكه اسخارور به فرستادن لان اعتراض نمود و گفت او بى اجازهء اتلام نمىتواند اصفهان را ترك كند اعتماد الدوله در تصميم خود پافشارى نمود و به يلمورلان گفت : با پيمان نامه‌اى دربارهء هرمز با امضاى اتلام بازگردد . لان در 25 ژانويه 1729 با عوض بيگ ناظر بيوتات عبد اللّه خان و چندين نوكر از اصفهان بيرون رفت . به اعضاى باقيماندهء واك در اصفهان گفتند : شما تا بازگشت لان گروگان هستيد و از اسخارور خواستند كه گروگان نامه‌اى را در اين زمينه امضاء كند كه او از اين كار تن زد .\r\n\r\n\r\n","description":"","footnote":"\r\n( 31 ) -  Jelmer Laan \r\n","page_name":" 189 ","page_number":207},
  {"content":"\r\n\r\nدر اين اثنا ، در 4 ژانويه 1729 افغانان در بندر عباس به حركتى تازه دست زده اتلام را وادار كردند تا به هافرمن « 32 » نايب موقتى خود نامه‌اى بنويسد حاكى از اينكه باروخان اطمينان داده است كه اگر دلالان هلند به عنوان گروگان نزد باروخان بيايند او اتلام و دو هلندى اسير ديگر را آزاد خواهد كرد . هافرمن پاسخ داد كه من نمىتوانم به گفتهء افغانان اعتماد كنم . اما اتلام به او نوشت كه اگر افغانان نقض عهد كنند او بعدا در اين باره چاره‌اى خواهد انديشيد . شوراى شركت بر آن شد كه يكى از دلالان يعنى اتومشانت را بفرستد كه او در پسين‌گاه بازگشت و گفت باروخان مى - خواهد فردا بامداد پگاه فهرست هدايا را ببيند و اگر هدايا مطابق دلخواهش باشد بعد از ظهر فردا سه هلندى اسير را آزاد ساخته به جايگاه نمايندگى هلند خواهد فرستاد .\r\nاما فرداى آن روز افغانان تغيير عقيده داده هيچ دليلى را نپذيرفتند . مترجم واك به ديدار ناظر بيوتات عبد اللّه خان رفت تا ببيند منظور واقعى آنها چيست . ناظر بيوتات گفت افغانان نيازى به گرفتن هرمز ندارند . آنچه مىخواهند هديه‌اى عظيم براى شاه ، اعتماد الدوله ، و عبد اللّه خان است . اما حاضر نشد كه مقدار هديه را ذكر كند . اما در 6 ژانويه افغانان به مترجم خبر دادند كه اگر هلنديان مىخواهند دو اسير باقيماندهء آنها 70 - چون كه ميخياس در شب 6 ژانويه درگذشته بود و نعش او در 6 ژانويه به جايگاه نمايندگى آورده شده روز هفتم به خاك سپرده شد - آزاد شوند بايد ده هزار تومان ( 425000 فلورين هلند ) هديه بدهند . جسد ميخيلس نشان مىداد كه در حين نقل و انتقال آنها بازوها و دست‌هايش در اثر محكم بسته بودن با زنجير پاره شده است . بنا - بر اين پزشك هلنديان روزى دوبار براى بستن زخمهاى اتلام و مولنغراف مىرفت .\r\nميخيلس در اثر شكنجه ، سرما و ناملايماتى كه بر او رفته درگذشته بود آن دو تن باقيمانده نيز سخت ضعيف شده و سخت آزار ديده بودند . هر شب زنجيرى گران را گرداگرد\r\n\r\n\r\n","description":"","footnote":"\r\n( 32 ) -  Haverman  يكى از بازرگانان بسيار مهم شركت هند خاورى هلند بود بنا بر اين در مقام رئيس شورا و كفيل رياست كار مىكرد . پس از آن به عنوان مدير موقت شورا برگزيده شد .\r\n","page_name":" 190 ","page_number":208},
  {"content":"\r\n\r\nگردن و ساق‌هايشان پيچيده به كنده‌اى مىبستند و در همين حال در آتش تب مىسوختند . 71\r\nدر 7 ژانويه عبد اللّه خان سه يوزباشى را با خلعت‌هائى به هرمز فرستاد چون روز پيش اهالى هرمز كليدهاى « 33 » قلعه را براى او فرستاده بودند . از سه يوزباشى افغان در هرمز با شليك توپها استقبال شد و در همين حال پرچم هلند بر فراز قلعه در اهتزاز بود .\r\nاز جايگاه شركت نيز به درخواست اتلام 19 تير توپ شليك شد تا نشان داده شود كه هلنديان كار هرمزيان را تأييد كرده‌اند . در اين اثنا هرمزيان دو تن را به جايگاه نمايندگى هلند فرستاده خواستار ديدار با يكى از بلند پايگان شركت شدند .\r\nپسين‌گاه 7 ژانويه كوناد « 34 » دبير شوراى سياسى در درون كشتى كرنيليا « 35 » با دو فرستادهء هرمزى ديدار كرد . فرستادگان از كوناد پرسيدند چرا تاكنون به سه نامهء هرمزيان پاسخ نداده‌ايد ؟ كوناد پاسخ داد كه كاركنان واك سخت به افغانان مشغول بوده‌اند و از ترس افشا شدن امكان نداشت كه موضوع با يك منشى معمولى ايرانى در ميان گذارده شود . دليل ديگر نامه ننوشتن اين بود كه اگر پيشنهاد خود را مىنوشتيم بىدرنگ بستگان محمد صالح بيگ او را از مضمون آن باخبر مىكردند . فرستادگان گفتند ما اكنون دريافته‌ايم كه هلنديان دروغ نمىگفته‌اند و نمىبايست با ورود آنها به قلعه مخالفت نمائيم . خلعت‌هاى عبد اللّه خان را فقط براى فرصت يافتن پذيرفته‌ايم ما در عوض خلعت‌ها كليد زنگ زده‌اى به يوزباشيان افغان داده‌ايم كه به هيچيك از درهاى قلعه نمىخورد . كوناد گفت هلنديان بيش از يك بار درخواست تملك كامل قلعه را داشته‌اند اما اين درخواست تاكنون مكتوب نبوده است بنابر اين خواست كه هرمزيان يك سند مكتوب خالى از ابهام دربارهء تسليم قلعه به امضاى همهء يوزباشيان هرمزى بياورند تا هلنديان به جزيره رفته در قلعه مستقر شوند . بامداد روز بعد كوناد با صد سپاهى مسلح از كشتى به جايگاه واك بازگشت . 72\r\n\r\n\r\n","description":"","footnote":"\r\n( 33 ) - اين كليدهاى زنگ زده هرگز به كار نرفته بود و به درد نمىخورد زيرا كه از درهاى بسيار قلعه هفت‌تاى آنها قفل داشتند .\r\n( 34 ) -  Koenad \r\n( 35 ) -  Cornelia \r\n","page_name":" 191 ","page_number":209},
  {"content":"\r\n\r\nسرانجام مترجم هلنديان به گونهء مشخص‌ترى از خواسته‌هاى افغانان آگاه گشت در 7 ژانويه عبد اللّه خان گفته بود ارمغانى بالغ بر 161001 فلورين هلند مىپذيرد با اين شرط كه هلنديان به شاه و اعتماد الدوله دست كم 50000 تومن يا 2125000 فلورين هلند بپردازند . و تهديد كرده بود كه اگر تا فردا اين مبلغ پرداخته نشود اتلام و مولنغراف را در سياه چالى افكنده با زنجيرهاى گران‌تر به كنده خواهد بست . اتلام از شوراى واك خواست كه براى رهائى او و همزنجيرش متوسل به زور گردد زيرا هر دو ديگر تاب تحمل شكنجهء بيشتر را ندارند . شوراى واك براى انجام دادن اين خواسته جلسه‌اى تشكيل داده بر آن شد كه با اعمال زور اتلام و مولنغراف « 36 » را نجات دهد . 73\r\nدر پسين‌گاه 8 ژانويه در ساعت 16 ستوان فان اسلينگلانت با صد و پنجاه و هفت مرد از دروازهء پسين جايگاه واك بيرون شد و بى آنكه با مخالفتى روبرو شود يك - راست به خانهء باروخان رفت . با اينكه در خانه توى صورتش خورد و بسته شد با كمك يك ميلهء چرخ چاه بسرعت باز شد . هلنديان به صحن حياط هجوم بردند و اتلام و مولنغراف با نعره‌هاى سپاهيان هلندى نمايان شدند ، مولنغراف كه دو تپانچهء جيبى شليك شده را در دست داشت فرياد زد : دوستان خوش آمديد ما زخمى شده‌ايم ! نگهبانان افغانى هنگام گريز با تپانچه‌اى آن دو را آماج تير قرار داده بودند عبد اللّه خان با سركردگان خدمتگزار خودروى بالكن نشسته قليان مىكشيد كه با هجوم هلنديان از فراز ديوار گريخت . افغانانى كه نتوانسته بودند به موقع بگريزند توسط هلنديان با قره‌ميناها يا تفنگ‌هاى قديمى نابود شده بودند . اتلام را بيهوش به جايگاه واك بردند مولنغراف كه توسط دو نارنجك انداز\r\n\r\n\r\n","description":"","footnote":"\r\n( 36 ) - يك روز پيش خبر اين حمله توسط غلام وفادارى براى اتلام و مولنغراف ارسال شده ، و اين غلام دو تپانچهء دست پر نيز قاچاقى به اسارتگاه آن دو برده بود و فان - اسلينگلانت  Van slingeland  نيز دستور داده بود كه بايد عبد اللّه خان و باروخان دستگير شوند ، اما موفق نشد چون سپاهيان بالى همراه او (  Balians  مردم جزيرهء بالى را گويند كه در اندونزى قرار دارد ) به جاى محاصرهء خانه به درون حياط ريختند و بدينسان آنان فرصت فرار يافتند واك 2003 برگ 1308 صفحهء دست چپ .\r\n","page_name":" 192 ","page_number":210},
  {"content":"\r\n\r\nحمايت مىشد هنگام خروج از خانه چندين تير خورد . فان اسلينگلانت مىترسيد كه افغانان كه دستور عقب نشينى يافته بودند . در حين نبرد خط افرادش را قطع كنند ناچار جسد مولنغراف را جا گذاشت . اتلام در هنگامى كه پزشك سرگرم معالجه‌اش بود جانسپرد او چهار زخم برداشته بود . چهار تن از سپاهيان هلند مرده و پنج تن زخمى شده بودند اما افغانان كشته و زخمى بسيارى داشتند .\r\nشب 8 ژانويه و تمام روز نهم ژانويه را هلنديان به جلوگيرى از پيشروى افغانان كه مىخواستند خودشان را به زير توپهاى هلنديان رسانده ، خانه‌اى را نزديك جايگاه واك تسخير كنند ، سرگرم بودند . آتش ملايمى از دو سوى رد و بدل مىشد اما در روز دهم ژانويه شليك توپهاى ده پوندى از قلعه و جايگاه نمايندگى پيشين پرتغاليان خطر كشته شدن و زيان ديدن را افزايش داد هلنديان با شليك كردن توپها و بمب - اندازى با خمپاره اندازهاى دستى به آتش آنها پاسخ دادند . مخصوصا سكوى آتشى كه سيد احمدخان در 1727 در جايگاه پيشين پرتقاليان ساخته و در پانصد گامى شمال باخترى جايگاه واك بود سخت خطرناك مىنمود . چون اگر گلوله‌ها از فراز اين استحكامات شليك مىشد پائين‌ترين سطح مسكونى جايگاه واك را هدف قرار مىداد . چون هلنديان مىدانستند كه افغانان از فن نقب زدن آگاهند در انبارهاى جايگاه واك چاهها حفر كردند و به دقت هر گونه فعاليت نقب‌زنى را زير نظر گرفتند . با اينكه بمباران در پسين‌گاه آن روز متوقف شد تيراندازى با سلاح‌هاى سبك همچنان ادامه داشت . افزون بر اين افغانان خانه‌هاى بانيان‌ها را تاراج و ويران كرده آتش زدند اما چون باد به سوى جنوب مىوزيد آتش به جايگاه واك سرايت نكرد . 75\r\nدر 12 ژانويه شيخ جباره « 37 » به هلندىها پاسخ داد كه بنا به درخواست شما آماده‌ام كه در اين منازعه پا در ميانى كنم . آورندهء نامه كه يكى از باربران پيشين واك بود گفت : « انگليسيان جسد مولنغراف و سه سپاهى هلندى را به خاك سپردند . مولنغراف لخت مادرزاد ، سر از تنش جدا و پيكرش پاره پاره بود ، از افغانان بيش از 60 تن\r\n\r\n\r\n","description":"","footnote":"\r\n( 37 ) - شيخ جباره چاركى رئيس قبيلهء تازى هوله بود .\r\n","page_name":" 193 ","page_number":211},
  {"content":"\r\n\r\nكشته شده بودند و در ميان كشتگان بسيارى از فرماندهان و حتى دو خان ديده مىشد . » 76\r\nكشتىهائى كه نيازمنديهاى واك را تأمين مىكردند ناچار بودند ميان بارانى از گلوله حركت كنند با وجود اين به آمد و رفت ادامه دادند . به كشتىهاى واك كه در لنگرگاه بودند دستور داده شد كه همهء كشتىهاى ايرانى را براى حمل و نقل آذوقه و عليق به بندرعباس زير حكم گرفته و هر چه بيشتر كشتىهائى را كه مىتوانند ، براى آوردن آب و چوب و هيزم مصرفى هلنديان ، تحت فشار قرار دهند . 77\r\nدر 12 ژانويه دو تن از اهالى هرمز به جايگاه واك خبر آوردند كه براى افغانان باروت و سرب فراهم نكرده‌اند . هلنديان كه قصد داشتند در صورت شكست خوردن به عنوان آخرين پناهگاه به جزيرهء هرمز عقب نشينند به آن دو گفتند كه ما مجوز مكتوبى كه آمدنمانرا به قلعهء هرمز بلامانع اعلام كرده باشد هنوز از هرمزيان دريافت نداشته‌ايم ما فقط در صورت داشتن اجازه‌نامهء مكتوب مىتوانيم به هرمز آمده طبق درخواستنامه‌اى كه آورده‌ايد شما را حراست كنيم . دو فرستاده سرانجام پرسيدند كه آيا واك مواجب آنها را همچنان خواهد داد ؟ و پاسخ شنيدند كه هلنديان هرگز قول خود را نقض نخواهند كرد و مادام كه هرمزيان نسبت به واك وفادار بمانند هلنديان آنها را تنها نخواهند گذاشت . 78\r\nفقط در بامدادان روز بعد مبادلهء آتش بيشتر با سلاح‌هاى سبك ادامه يافت . در پسين‌گاه نايب رئيس شركت انگليس آقاى ماى « 38 » براى ابراز حسن نيت خود به واك آمده گفت : عبد اللّه خان چنان كه نخست هلنديان نامه‌اى به او بنويسند آمادهء آشتى است . هلنديان به او گفتند : اگر عبد اللّه خان نخست نامه بنويسد ما نيز به آشتى بىميل نيستيم . آقاى ماى پس از اين گفت و شنيد از جايگاه واك بيرون رفت . 79\r\nدر 14 ژانويه شيخ على و ناظر بيوتات شيخ جباره به جايگاه واك آمده پرسيدند آيا شيخ جباره مىتواند در آرامش براى مذاكره در باب صلح به اينجا بيايد كه\r\n\r\n\r\n","description":"","footnote":"\r\n( 38 ) -  Mr . Meiy \r\n","page_name":" 194 ","page_number":212},
  {"content":"\r\n\r\nهلنديان موافقت نمودند . فرداى آن روز افغانان آتش بس اعلام كردند و شيخ جباره ظهرگاه به جايگاه واك اندر آمد . در حين ديدار شيخ جباره تاراج خانه‌ها ادامه يافت و افغانان حتى مقدارى از خرماهائى را كه نمىتوانستند ببرند به هلنديان دادند تا اينكه به فرمان سركردگانشان سر پست‌هاى خود رفتند . شيخ جباره به هلنديان گفت : من و ديگر بازرگانان مىكوشيم وساطت و پا در ميانى كنيم به شرط اينكه هلنديان به جنگ و جدال ادامه ندهند ، با اينكه سوختن و تاراج شهر همى بود آتش بس مراعات شد .\r\nشيخ جباره در 15 ژانويه بار ديگر براى ادامهء مذاكرات صلح به جايگاه واك آمد . در اين اثنا افغانان به تقويت خود پرداخته و بر خلاف قولى كه توسط نايب رئيس شركت انگليس ابلاغ كرده بودند نبردى را عليه يك كشتى هلندى كه به ساحل مىآمد آغاز كردند . با اينكه در جاهاى ديگر آتش بس محترم شمرده شده بود افغانان باز در روز 16 ژانويه با گشودن آتش سخت بر يك كشتى هلندى نقض عهد كردند . در هيمن روز در ساعت 17 افغانان همچنين تيراندازى به جايگاه واك را آغاز كردند و هلنديان به همان ترتيب به پاسخ پرداختند . 80\r\nتا 17 ژانويه 1729 وضع هلنديان در جايگاه واك به وخامت گرائيد . جايگاه واك آنچنان تحت مراقبت بود كه هيچكس نمىتوانست پاى در آن نهد يا از آن بيرون بيايد مگر آنكه از ميان آتش دويست تفنگ چخماقى بگذرد . افزون بر اين پادگان واك در اثر نگهبانى پى در پى و شيوع بيمارى در ميان محاصره شدگان سخت ضعيف شده بود چون تا اين زمان چهل مرد در پادگان از كار افتاده بودند . در برابر هلنديان دست كم هزار مرد خود را براى حمله آماده كرده بودند و گفته مىشد دويست نردبان براى اين كار فراهم كرده‌اند . هر شب هر برج پادگان را كاركنان ادارى و دريايى و شش مرد نارنجك انداز و شش تن از اهالى بالى مراقبت مىكردند . 81 در همين اثنا نامه‌هائى ميان هلنديان و شيخ جباره رد و بدل مىشد . در 19 ژانويه وكيل او ، شيخ على با بزرگان بانيان‌ها و بازرگانان با نامه‌اى از شيخ جباره به جايگاه واك درآمدند . شيخ جباره اين نامه را به دستور عبد اللّه خان نوشته و از قول او تهديد كرده بود كه اگر هلنديان\r\n\r\n","description":"","footnote":"","page_name":" 195 ","page_number":213},
  {"content":"\r\n\r\nاز آشتى تن زنند به زودى او بندرعباس را به تلى از خاك تبديل خواهد كرد . نمايندگان عبد اللّه خان خطاب به هلنديان گفتند اگر مىخواهيد از اين پس مانند روزگاران پيش با شاه در آرامش و آشتى به سر بريد بايد اعترافنامه‌اى نوشته به مهر شركت ممهور سازيد زيرا كه عبد اللّه خان همين را شرط آشتى دانسته است . چون اين كار مغاير با اصول هلنديان نبود همداستانى نمودند به خصوص كه عبد اللّه خان مىخواست امتيازات پيشين هلند را تأييد و تجديد كند . در نتيجهء اين آشتى افغانان آتش‌بس كامل را رعايت كرده و حتى ديگر به كشتىهاى هلندى كه به ساحل مىآمدند آتش نگشودند . 82\r\nدر 20 ژانويه كه شيخ جباره به تن خود به جايگاه واك آمد هلنديان پيش نويس پيمان نامهء آشتى را مطرح كردند كه در آن حقوق و وظايفى كه در قرارداد ميان شاه سلطان حسين و هلنديان آمده بود براى روابط ميان هلنديان و افغانان اساس قرار گرفته بود . شيخ جباره به هلنديان گفت كه اگر انگليسيان به افغانان سرب و باروت نداده بودند و توصيه نمىكردند كه جنگ را ادامه دهند تا هلنديان وضع بدترى يابند و افغانان با شرايط بهترى بتوانند صلح كنند ، سه روز پيش از اين جنگ پايان يافته بودى .\r\nاين اتهام را انگليسيان رد كرده گفتند ، هر چه در توان داشتيم به كار برديم تا آشتى تحقق يابد . شيخ على با پيش نويس قرارداد بازگشت و گفت كه عبد اللّه خان با آن موافق است به شرطى كه در آن ذكر كنند كه آقاى اتلام مىخواسته قلعه و جزيرهء هرمز را بدون خبر دادن به شاه و مرئوسان خود تسخير كند و بدينسان مىكوشيده كه روابط دوستى ميان شاه و واك را خدشه‌دار كند . هلنديان دربارهء افزودن اين شرط به قرار - داد نظرى ندادند و از شيخ جباره و شيخ على خواستند كه عبد اللّه خان را به پذيرش پيش‌نويس قرار داد همچنان كه هست وادار كنند چون اين حداكثر توافقى است كه هلنديان مىتوانند داشته باشند . شيخ جباره گفت : « من اين كار را مىكنم به شرطى كه شما نامه‌اى آشتى جويانه به عبد اللّه خان بنويسيد . » و هلنديان نامه را نوشتند .\r\nفرداى آن روز پاسخنامهء عبد اللّه خان رسيد كه طى آن كوشيده بود همهء گناه جنگ را به گردن اتلام بيندازد . هلنديان در متن اين قرارداد تغييراتى دادند چنان كه\r\n\r\n","description":"","footnote":"","page_name":" 196 ","page_number":214},
  {"content":"\r\n\r\nاين افزوده‌ها بيطرفانه باشد ، و آن را باز پس فرستادند . پس از ساعتى شيخ على باز - گشت و گفت عبد اللّه خان با اين قرارداد موافق است شما لطفا آن را مهر و امضاء كنيد .\r\nهلنديان دو نسخهء خوب به زبانهاى پارسى و هلندى از پيمان نامه فراهم و آنها را مهر و امضا كردند و نزد عبد اللّه خان فرستادند و در اين حال تيرهائى به شادمانى اين توافق شليك شد . همانروز پسين‌گاه شيخ على به هلنديان خبر داد كه عبد اللّه خان از امضاى پيمان نامه سخت خرسند است و نسخه‌اى از آن را فردا نزد هلنديان خواهد فرستاد تا هر نوع تغييرى كه بخواهند در متن آن بدهند . 83\r\nفرداى آن روز 22 ژانويه افغانان متن پيمان نامه را فرستادند . هلنديان تنها اين درخواست را به آن افزودند كه عبد اللّه خان نفوذ خود را به كار برد تا جايگاه واك در اصفهان به هلنديان تحويل شود . اندكى پيش از ظهر باروخان اجازه خواست كه براى گفتگو با كاپيتان هلندى به زير سنگرهاى واك بيايد زيرا كه عبد اللّه خان خواسته بود كاپيتان هلند براى دريافت خلعت نزد او برده شود . هلنديان پاسخ دادند كه كاپيتان برگزيده شده هنوز در بصره است و از انجام اين كار پوزش خواستند . زيرا پس از اتفاقى كه براى اتلام رخ داده هلنديان بر آن شده‌اند كه ديگر به ديدار هيچكس نروند . 84 سرانجام پس از به پايان رسيدن شبى كه طى آن سخت مراقب اوضاع بوديم شيخ جباره با پيمان‌نامهء مهر و امضاء شده به جايگاه واك آمد . هلنديان دستور دادند به شادمانى اين توافق تيرهائى شليك شود . اما هنوز از پذيرش خلعت تن مىزدند . در پسين‌گاه ناظر بيوتات عبد اللّه خان با ده تن همراه براى ديدار از هافرمن مدير موقتى شركت به جايگاه واك آمد تا خلعت‌ها را به او بدهد . هلنديان نمىتوانستند با آمدن او مخالفت كنند از اينرو پس از آنكه دم دروازهء واك آنها را خلع سلاح كردند به درون راهشان دادند .\r\nناظر برخى از آدمهاى شرير ( كه سخت آشكار منظورش انگليسيان بودند ) را متهم كرد كه اين جنگ را برپا كرده‌اند و از نفوذ عبد اللّه خان در ايجاد دوستى پايدار ميان شاه و هلنديان ستايش نمود و گفت از دست عبد اللّه خان براى پيشبرد منافع\r\n\r\n","description":"","footnote":"","page_name":" 197 ","page_number":215},
  {"content":"\r\n\r\nهلنديان هر كارى ساخته است . هلنديان پاسخ دادند : « ما نيز كاملا بر اين باوريم كه آدم‌هاى شرير در آنچه رخ داده دست داشته‌اند . ما دوستان وفادار شاه چشم به راهيم كه از اثرات محبت و وعده‌هاى عبد اللّه خان برخوردار شويم . » ناظر بيوتات عبد اللّه خان افزود : خان تاكنون خبر زد و خوردها را به اصفهان نفرستاده است . و وعده داد كه فردا با خلعت‌هاى ديگرى براى ساير اعضاى شورا باز خواهد گشت . هلنديان سخت متقاعد شده بودند كه افغانان در مقاصد آشتى جويانهء خود راستى پيشه كرده‌اند آنها از زد و خوردها دست برداشته همهء خانه‌هائى را كه پرچم هلند داشت تخليه كردند . بيشتر اين خانه‌ها در آتش سوخته و مصالح چوبى آن مانند درها و پنجره‌ها و نيز اسباب و اثاثهء آنها به تاراج رفته بود . افغان‌ها نيز همهء توپهايشان را از قلعهء پيشين پرتقاليان انتقال داده ، همهء سنگرهاى آن را ويران ساخته و هر نوع سلاح و توپهايشان را از فراز ساختمانهاى ديگر برچيده بودند . چهار دست خلعت ديگر در 24 ژانويه آورده شد و در همين روز آقاى هورن « 39 » مدير شركت انگليس به ما تبريك گفت . 85\r\nدر اين اثنا هلنديان آن پنجاه سپاهى را كه هرمزيان در 21 ژانويه به يارى آنها فرستاده بودند باز پس فرستادند . يوزباشيان هرمز به هافرمن خبر دادند كه : « مىتوانى بيست سپاهى اروپائى به درون قلعهء هرمز گسيل دارى . » چون مذاكرات صلح در جريان بود بر آن شديم كه به اين درخواست عجالة پاسخى داده نشود . در 22 ژانويه پاسخ مشابهى به هرمزيان داده شده بود .\r\nدر 24 ژانويه در ساعت 22 چهار هرمزى كه در لنگرگاه طبيعى در انتظار دريافت پاسخ قطعى بودند در جايگاه واك آمده افزون بر دادن سندى مكتوب به گونه‌اى شفاهى بيان داشتند كه خواستار آمدن برخى از اعضاى شوراى واك به جزيره‌اند تا دربارهء آنچه بايد كرد با آنان مشورت كنند . مترجم انگليسى به جزيرهء هرمز رفته بود تا هرمزيان را وادار كند كه پرچم هلند را برداشته و به جاى آن پرچم انگليس را برافرازند . افزون بر اين انگليسيان دو گروگان نزد هرمزيان مىفرستند تا آنها دو تن از يوزباشيان هرمزى\r\n\r\n\r\n","description":"","footnote":"\r\n( 39 ) -  Mr Horn \r\n","page_name":" 198 ","page_number":216},
  {"content":"\r\n\r\nرا براى دريافت خلعت نزد عبد اللّه خان بفرستند . سپس عبد اللّه خان حاكمى از سوى شاه اشرف به جزيرهء هرمز خواهد فرستاد . هلنديان گفتند : « چون ما در جريان بستن پيمان آشتى با عبد اللّه خانيم بنابراين ناچار بايد تا رسيدن دستور از باتاويا دست از پا خطا نكنيم . اين يوزباشيان هرمزى بودند كه با زير پا گذاشتن قول خود در تحويل دادن قلعه به هلنديان اين عواقب وخيم را براى خودشان و هلنديان به بار آوردند . » يوزباشيان پذيرفتند كه به سبب بىاعتمادى خود ، موجب آن رويدادهاى تلخ شده‌اند اما علت اصلى انگليسيان بوده‌اند كه به دروغ به آنها مىگفته‌اند كه اگر قلعه را به هلنديان بدهيد آنها شما را به افغانان تحويل خواهند داد . اما اينك دريافته‌اند كه قضيه بر خلاف آن بوده و خدمتگزاران واك شده‌اند . همچنين اينك ناگزيرند كه با افغانان معامله‌اى انجام دهند و از هلنديان خواستند كسى را براى برداشتن پرچم هلند از جزيره به آنجا فرستند . هلنديان پاسخ دادند . ما بايد براى دريافت دستور منتظر بمانيم اين كار را به اختيار خودتان وا - مىگذاريم هر چه مىخواهيد بكنيد . پس از اين گفت و شنيد هرمزيان بازگشتند . 86\r\nدر 25 ژانويه شيخ جباره به جايگاه واك آمده پيشنهاد كرد كه هلنديان دست كم 1500 تومان به عبد اللّه خان بدهند اما ايشان گفتند كه ما بيش از 1000 تومان نمىدهيم وى همچنين گفت : من در اين باره بررسى خواهم كرد كه اگر هلنديان مىتوانند امنيت جزيرهء هرمز را براى شاه تأمين كنند 1100 تومان سهم درآمد سالانهء گمركات را از اين پس به جاى انگليسيان ايشان دريافت دارند . هلنديان پاسخ دادند ما چنين كارى نمىتوانيم بكنيم چون پيمانى به مهر و امضاى شركت با هرمزيان داريم بنابراين بايد چشم به راه دستورهاى باتاويا بمانيم . افزون بر اين اگر باتاويا بخواهد آن پيمان معتبر بماند ما مىتوانيم از ادعاى واك نسبت به جزيرهء هرمز چشم بپوشيم . 87 در اين اثنا نشانه‌هاى ديگرى از دوستى از سوى افغانان ابراز شد مانند ديدار پسر باروخان از واك كه از هلنديان خواست تا گذشته را فراموش سازند . اين ديدار به دستور شاه انجام گرفته بود و مىبايست از اين پس دوستى ميان هلنديان و شاه حكمفرما گردد . 88\r\nدر 29 ژانويه 1729 شيخ جباره به هلنديان خبر داد كه محمد صالح بيگ ،\r\n\r\n","description":"","footnote":"","page_name":" 199 ","page_number":217},
  {"content":"\r\n\r\nنايب انگليسى و مترجم آنان براى واداشتن هرمزيان به برداشتن پرچم هلند و تحويل قلعه به افغانان به جزيرهء هرمز رفته‌اند . هرمزيان به اين كار بىميل نبودند به شرطى كه افغانان و انگليسيان به آنها قول دهند كه در برابر خشم هلنديان از آنها حمايت خواهند نمود . هلنديان به شيخ جباره گفتند : تا زمانيكه دستورهاى تازه‌اى از باتاويا دريافت نكرده‌ايم در هرمز دخالتى نخواهيم كرد . اما چنان كه جزيره نشينان با انگليسيان پيمانى ببندند كه با پيمان نامهء پيشين آنها با هلنديان مغاير باشد شما نسخه‌اى از آن را نزد ما بياوريد تا به باتاويا بفرستيم . 89\r\nهمچنين موضوع گفتگو ميان عبد اللّه خان و مترجم هلندى جزيرهء هرمز بود آن هنگام كه مترجم هديهء هلنديان را نزد خان آورده بود خان گفته بود : هر رويداد تلخى كه در ميان من و هلنديان رخ داد از جزيرهء هرمز ناشى شده بود . من نمىتوانم بفهمم كه هلنديان پس از صرف آنهمه پول براى تصرف آن جزيره چگونه توانسته‌اند رفتار خائنانهء هرمزيان را تحمل كنند . 90\r\nبامداد همان روز سه تن از هرمزيان به واك آمدند تا يك پرچم نو هلند بگيرند و خواستند كه طى نامه‌اى از يوزباشيان هرمز خواسته شود كه تسليم افغانان يا انگليسيان نشوند و پرچم هلند را برندارند ، نيز يك تن را به قلعه فرستند تا نشان دهند كه هلنديان از هرمز دست بازنداشته‌اند . هلنديان اين پيشنهادها را به عنوان وسائلى كه توسط آنها مىتوانند ميان هلنديان و افغانان آشوب‌هاى تازه‌اى برانگيزند ، تلقى كردند و از اينرو در انجام آنها بىميلى نشان دادند . اگر هرمزيان قصد داشتند كه به پيمان خود با هلنديان وفادار بمانند مىتوانستند به آسانى پرچم كهنهء هلند را تعمير كنند . هرمزيان از قول انگليسيان نقل مىكردند كه هلنديان چون با افغانان توافق كرده‌اند از هم پيمانى با شما دست باز داشته‌اند هلنديان به آنها پاسخ دادند : اگر انگليسيان سندى با امضاى ما به شما نشان دادند كه چنين نكاتى در آن ذكر شده بود بپذيريد و گرنه اجازه ندهيد كه آنها شما را فريب دهند . 91\r\nدر روزهاى بعد ، زندگانى تقريبا دوباره روال عادى خود را بازيافت چنان كه\r\n\r\n","description":"","footnote":"","page_name":" 200 ","page_number":218},
  {"content":"\r\n\r\nاز دريانوردانى كه نزد انگليسيان گريخته بودند معلوم شد ، البته انگليسيان وجود اين دريانوردان را در نزد خود انكار مىكردند . در 3 فوريه شيخ على به هافرمن كه در 1 فوريه رسما مدير موقت واك شده بود خبر داد كه هرمزيان به افغانان تسليم شده‌اند .\r\nو پرچم هلند را برداشته و به جاى آن بيرق انگليس را برافراشته‌اند . اما به هيچ افغان يا انگليسى اجازهء ورود به قلعه را نداده‌اند . 92\r\nدر 15 فوريه 1729 يلمورلان نايب التجار و نايب ادارهء اصفهان با نگهبان و اسكورت وارد بندرعباس شد . او گزارش داد كه اگر هلنديان جزيرهء هرمز را به افغانان دهند اعتماد الدوله بدهىهاى شاه سلطان حسين و پولهائى كه محمود گرفته و جايگاه واك در اصفهان را به ايشان باز پس خواهد داد و نيز امتيازات هلند را تجديد كرده ، 1100 تومانى را كه تاكنون انگليس سالانه از درآمد گمركات دريافت مىداشته به هلنديان مىدهد . همچنين پولى را كه هلنديان صرف تسخير جزيرهء هرمز كرده‌اند نقدا به آنها باز پس مىدهد . 93\r\nهافرمن پس از درخواست‌هاى مكرر همراه بالان و گوچى از عبد اللّه خان ديدار كرد . عبد اللّه خان براى نشان دادن حسن نيت خود چهار گروگان از جمله يكى از خويشاوندان شاه و ناظر بيوتات خود را به جايگاه واك فرستاده بود . در اين ديدار از هر دو سو ادب بسيار به كار بسته شد و بر پيشرفت روابط آنها تأكيد گرديد . 94\r\nدر اين اثنا عبد اللّه خان خود را براى بازگشت به اصفهان آماده مىساخت . در 3 مارس 1729 سپاهيان او كودكان ( پسر و دختر ) را از ميان كوچه‌ها و خيابانها مىگرفتند تا با خود ببرند . 95 در 4 مارس ناظر بيوتات عبد اللّه خان نزد هافرمن آمد تا از او در تسخير هرمز يارى خواهد و انجام دادن وعده‌هائى را كه اعتماد الدوله به لان داده بود تأييد كرد . هافرمن پاسخ داد : پيش از آنكه دست به هر كارى بزنم انجام سه چيز را از شما مىخواهم :\r\n1 - عبد اللّه خان دستور مكتوب اعتماد الدوله را به من نشان داده يك رونوشت معتبر از آن به من بدهد تا بتوانم به مقامات بالاتر خود گزارش دهم كه اين يارى بنا به\r\n\r\n","description":"","footnote":"","page_name":" 201 ","page_number":219},
  {"content":"\r\n\r\nدرخواست شاه انجام مىگيرد .\r\n2 - پرچم انگليس كه به دستور عبد اللّه خان بر فراز جزيرهء هرمز به اهتزاز درآمده از آنجا برداشته شود .\r\n3 - هر آنچه كه افغانان به سركردگى باروخان از گروه اتلام ربوده‌اند باز پس داده شود . سرانجام ضمانت نامه‌اى به هرمزيانى كه قلعهء خودشان را به اندرز هلنديان تسليم كرده‌اند داده شود مبنى بر اينكه از لحاظ مال و جان در امان مىباشند .\r\nهافرمن تنها با پذيرش اين شرايط حاضر بود كه از قلعهء هرمز بدلخواه يا به زور به نفع افغانان دست بردارد . ناظر بيوتات با اين شرايط راضى شد و قول داد كه همانروز عصر با پاسخ عبد اللّه خان به واك بازگردد . 96\r\nپاسخ خان دريافت نشد و عبد اللّه خان فرداى آن روز خلف وعده كرده به جاى بازديد از هلنديان به بازديد انگليسيان رفت . در 6 مارس در ساعت 8 توپهاى قلعهء بندر عباس تيرهائى به شادمانى شليك كردند . هلنديان دريافتند كه اين تيراندازى به نشانهء خروج ناگهانى عبد اللّه خان و سپاهيانش از بندرعباس بوده است . 97\r\nپس از بازگشت عبد اللّه خان به اصفهان در مه 1729 ، اعتماد الدوله بسيار به سردى و عبد اللّه خان بسيار بىادبانه با هلنديان رفتار مىنمودند . اما به زودى مسألهء اختلاف با هلنديان فراموش شد و ديگر از آن سخنى به ميان نيامد با وجود اين در 22 ژوئيه كه هلنديان عرضحالى به شاه دادند اعتماد الدوله همچنان نسبت به هلنديان با سردى رفتار كرد . فقط از هلنديان پرسيد : « لان كجاست و كى باز خواهد گشت . اگر تا يك ماه ديگر بازنگردد نيكلاس اسخارور بايد 1000 تومان به من بدهد . » آنگاه به يكى از منشيان خود گفت تاريخ امروز را يادداشت كن ! اسخارور پاسخ داد لان شايد در راه باشد اما اين جريمه عادلانه نبود چون خود اعتماد الدوله لان را فرستاده‌اند . اسخارور براى گفتگو دربارهء اين مسأله نزد ملا زعفران رفت و ملا قول داد دربارهء اين كه آيا براستى شيوهء رفتار و گفتار اعتماد الدوله به دستور شاه بوده است يا نه تحقيق كند .\r\nعرضحالى نيز براى استرداد جايگاه واك به هلنديان و صدور حكمى داير بر قدردانى از\r\n\r\n","description":"","footnote":"","page_name":" 202 ","page_number":220},
  {"content":"\r\n\r\nپادرميانى هلنديان دربارهء مشاجرهء جزيرهء قشم به شاه تقديم شده است .\r\nدر 21 مارس 1729 هرمزيان باز با واك تماس گرفتند چون كه مىخواستند نامه‌اى به باتاويا بفرستند . هافرمن پاسخ داد كه اگر هرمزيان اعتراف كنند كه تبعهء شركت هند خاورى هلندند ابدا مشكلى در بيان آشكار علايقشان به فرماندار وجود ندارد . در عين حال از آنها پرسيد : چرا هنوز پرچم انگليس در جزيرهء هرمز برافراشته است اين امر خشم فرماندار كل باتاويا را برخواهد انگيخت . هرمزيان پاسخ دادند :\r\nما از ترس آن پرچم را برافراشتيم و آماده‌ايم به دستور هافرمن آن را به زير آورده دوباره بيرق هلند را برافرازيم . هافرمن گفت : شما پرچم هلند را بى دستور من برداشتيد حالا هم مىتوانيد بىدستور من آن را دوباره برافرازيد و نيز دربارهء هر كارى كه بايد بكنيد خودتان تصميم بگيريد . هرمزيان قول دادند در طى سه روزنامه را بياورند اما نامه‌اى آورده نشد . بنابراين هافرمن از آنها پرسيد آيا مىخواهند نامه را بفرستند يا نه . وى در 29 مارس به كشتىها دستور داد تا براى گمراه ساختن هرمزيان به خارك روند زيرا كه كشتى ده كرنيليا مىبايست از ناگاه براى گرفتن نامهء آنها نمايان شود . در 30 مارس 1729 هرمزيان ناگهان نامهء خودشان را فرستادند . هافرمن گفت : « در اين نامه آنقدر دروغ نوشته شده بود كه من ناچار شدم در حواشى آن توضيحاتى بيفزايم .\r\nهرمزيان همچنين نسخه‌اى از توافقنامهء خودشان را با واك ضميمهء نامه ساخته بودند كه ضمن مقابلهء آن با نسخهء اصلى معلوم شد كه دو اشتباه در آن هست يكى از اين خطاهاى فاحش اين بود كه در جائى به جاى « هلنديان » ، « انگليسيان » نوشته شده بود .\r\nهافرمن در 31 مارس 1730 به باتاويا گزارش داد كه بهاى آشتى با عبد اللّه خان ممكن است به نظر باتاويا خيلى گران تمام شده باشد ، اما آشتى مهم بود . هلنديان دست كم 150 افغانى را كشته بودند و نفوذ عبد اللّه خان در دربار مؤثر واقع شده چنان كه در حكم تازهء شاه اشرف كه به هلنديان بيش از هميشه امتياز داده است ديده مىشود . افغانان در بندرعباس براى خاطر همهء اينها احترام زياد روا داشتند .\r\nرابطهء افغانان با هلنديان چنان خوب شده بود كه در مه 1729 افغانان از ايشان\r\n\r\n","description":"","footnote":"","page_name":" 203 ","page_number":221},
  {"content":"\r\n\r\nخواستند در اختلاف بين افغانان و پادگان قشم پادرميانى كنند .\r\nنايب التجار يلمورلان در 8 مه به قشم گسيل شد تا محرمانه آنجا را مطابق شرايطى كه روى كاغذ آمده و توسط باروخان و هافرمن مهر و امضاء شده بود ، تسليم كند . اگر پادگان با اين شرايط موافقت مىنمود مىتوانست در ايمنى زندگى كند چون واك حمايت از پرچم و نگهبانان پادگان را به عهده گرفته بود و احتمالا باروخان با اين مسأله مخالفتى نشان نمىداد .\r\nدر 6 سپتامبر 1729 كه مدير جديد واك ليندرت ده كلين « 40 » سرانجام از بصره آمد و زمام امور واك را در ايران به دست گرفت . هرمزيان كه از حملهء هلنديان هراسناك شده بودند نامه‌هائى به او نوشته اظهار دوستى و بيعت نمودند و نيز دربارهء رويدادهائى كه از آغاز سال در هرمز رخ داده بود توضيح دادند . اما ده كلين نمىخواست دست به كارى بزند و طبق تصميم شورا منتظر دستورهاى آمستردام و باتاويا بود و مايل نبود كه ماجراى تازه‌اى بيافريند . او به هرمزيان پاسخ‌هاى دوستانه و خنثائى داد بى آنكه دربارهء هيچيك از نكات نامه‌هايشان تعهدى پذيرفته باشد و بدينسان دست واك را آزاد گذاشت . در اين زمان بوى تغيير حتى در بندرعباس نيز به مشام مىرسيد و رويدادهايى كه از اين پس رخ مىدهد به فصل ديگرى از تاريخ ايران تعلق دارد .\r\nپايان\r\n\r\n\r\n","description":"","footnote":"\r\n( 40 ) -  Leendert decleen \r\n","page_name":" 204 ","page_number":222},
  {"content":"\r\n\r\n\r\nضميمهء الف منبع واك 2105 برگ 190 - 175\r\nشرح اجمالى جزيره و قلعهء هرمز تا آنجا كه توانسته‌ام از مردمان موثق دربارهء وضع پيشين و كنونى آنها آگاهىهائى به دست آوردم چنين است . اين گزارش كوتاه را به دو سبب شرح اجمالى خواندم يكى اينكه نمىتوانم آن را به شيوهء تاريخ بنگارم ديگر اينكه راويان من نمىتوانستند اطلاعات دقيق‌ترى را دربارهء موضوعات خاصى كه خواسته بودم به من بدهند . انگيزه‌هائى كه مرا وادار به نگارش اين يادداشت كوتاه مىكند اينست كه نمىدانم آيا هيچيك از شما عالى جنابان رؤساى واك در اينجا هرگز يادداشتى دربارهء اين جزيره و جز آن تهيه كرده‌ايد يا نه ؟ با آنكه اين جزيره نزديك گمبرون است . افزون بر اين ممكن است اين شرح اجمالى به موقع ، به عنوان اساسى براى تأمل بيشتر به كار آيد . اما براى اينكه خاطر رئيسان عالىجناب خود را در باتاويا - كه از كمترين چاكران ايشانم و اجازه يافته‌ام كه اين گزارش را با احترام تمام به - ايشان تقديم كنم - با مقدمه‌اى دراز دامن نيازرده باشم از جنابان ايشان فروتنانه استدعا دارم با ابراز لطف فراوان اين وجيزه را پذيرفته ، خطاهاى آن را به چشم خطا پوش بنگرند و حسن نيت مرا ( كه اين افتخار بى استحقاق نصيبم شده ) بپذيرند ، و من پذيرش اين را بزرگترين پاداش براى خود مىدانم .\r\nجزيرهء هرمز در 27 درجه و 6 دقيقه پهنا و 79 درجه و 50 دقيقه درازاى\r\n\r\n","description":"","footnote":"","page_name":" 205 ","page_number":223},
  {"content":"\r\n\r\nجغرافيائى قرار گرفته است . « 1 » پهناى آن تقريبا ميل و درازاى آن و شيب آن چنان كه از اينجا ديده مىشود در جنوب شرقى به طرف دريا و از ساحل به طرف شمال غربى است كه در آن نقطه ، قلعه در حدود سه ميلى جايگاه واك قرار گرفته است . اين جزيره فاقد آب آشاميدنى گواراست و آب آشاميدنى را بايد از سه ميلى بدينجا حمل نمود . اين جزيره در روزگاران پيشين از لحاظ دريانوردى بسيار پر رونق و بلند آوازه بوده است .\r\nو جزيره‌هاى قشم ، لارك و ساحل گمبرون قديم ، ميناب ، شميل ، رودان ، ممجان ، سندرك و جز آنان در قلمرو حكومت آن بوده است . بنابراين آقاى كرنيليس ده برون « 2 » بايد در سفرنامهء ايرانى خود دربارهء اين جزيره تا آنجا كه بنده توانسته‌ام در طى 15 سال اقامت در گمبرون دريابم مرتكب اشتباه شده باشد ، همانطور كه جزيره را كه : شهر بازرگانى معتبرى در آسيا مىدانسته و در قلمروئى به همين نام در دهانهء خليج فارس مىانگاشته نسبة دقيق بوده است .\r\nچون آگاهان ايرانى توانسته‌اند فهرستى فراهم كنند كه نام بيش از 14 پادشاه - بجز يك تن كه گفته شده بى آنكه نام پادشاه بر خود نهاده باشد حكومت مىكرده - در آنست . گفته مىشود كه همهء اين پادشاهان در همين جزيرهء هرمز داراى دربار بوده‌اند .\r\nآنچه حتى اعتبارى بيشتر به اين بيانات مىدهد اينست كه اين مردم چنان دانشى از تاريخ اين پادشاهان دارند كه حتى نامهاى آنها را به ترتيب توالى مىدانند ، يعنى :\r\n1 - درماكو\r\n2 - سليمان شاه پسر او\r\n3 - عيسى پسر سليمان شاه\r\n4 - محمود شاه پسر عيسى شاه\r\n5 - گردانشاه پسر محمود شاه\r\n6 - سلغر شاه پسر گردانشاه\r\n\r\n\r\n","description":"","footnote":"\r\n( 1 ) - هرمز در 27 درجه و 5 دقيقه شمال ، 56 درجه و 30 دقيقه خاور قرار گرفته است .\r\n( 2 ) -  Cornelis de Brayn  « سفرهائى به مسكو و بخشى از هندوستان خاورى » 2 ج لندن 1782 ، اصل كتاب به زبان هندى در 1714 در آمستردام به چاپ رسيده است .\r\n","page_name":" 206 ","page_number":224},
  {"content":"\r\n\r\n7 - گردانشاه پسر سلغر شاه\r\n8 - محمود شاه خواهر زادهء گردانشاه\r\n9 - محمد پسر محمود شاه ، گفته‌اند كه او نام شاه بر خود ننهاده بلكه با عنوان ديگرى حكومت مىكرده است .\r\n10 - توران شاه پسر محمد شاه\r\n11 - شانگهو شاه پسر توران شاه\r\n12 - فيروز شاه\r\n13 - احمد شاه هر سه برادر بوده‌اند و پسران شانگهو شاه\r\n14 - محمد شاه\r\nو گفته‌اند كه محمد شاه نامى واپسين شاه از اين سلسله بوده است « 3 » ، اما هرگز نتوانستم دريابم كه اين پادشاهان از چه طايفه يا از كجا نشأت يافته ، چه مدت حكومت كرده و چه نوع حكومتى داشته‌اند . با اين وصف دريافتم كه محمد شاه واپسين پادشاه اين سلسله به همان شيوه كه اهل كرتاگو « 4 » از ملكه ديدو « 5 » فريب خوردند ، فريب پرتغاليان را خورد . بدينسان كه به اندازهء چرم گاوى از او زمين خريدند و آن چرم را به گونهء ريسمانى درآورده گرداگرد زمين كشيدند و در محيط آن نخست در يك خانهء عمومى و بعد با اجازهء شاه در ساختمانى كه خود ساخته بودند در وضعى پر - جمعيت زيستند . آنان بعدها اين ساختمان را به مستحكم‌ترين قلعه تبديل كرده در ميان باروهايش ساختمانى ديگر نيز ساختند كه در اين روزها به چرمخانه شهرت دارد .\r\nمىگويند پرتغاليان اين بنا را در بيرون به گونه‌اى ساخته‌اند كه اصلا به نظر استوار نمىآيد اما از درون اندك اندك اندك آن را چنان استوار كرده بودند كه شاه فقط هنگامى از\r\n\r\n\r\n","description":"","footnote":"\r\n( 3 ) - دربارهء اين پادشاهان هرمز رك ، دكتر جهانگير قائم مقامى : اسناد فارسى و عربى و تركى در آرشيو ملى پرتغال دربارهء هرمز و خليج فارس » تهران 1354 و مآخذ ياد شده توسط او .\r\n( 4 ) -  Carthaginians \r\n( 5 ) -  Queen Dida \r\n","page_name":" 207 ","page_number":225},
  {"content":"\r\n\r\nآن فريب آگاه گشت كه بخشى از ديوار بيرونى فرو ريخت و آنها توپشان را پنهانى به درون مىبردند .\r\nشاه سرانجام ناچار شد كه در اين باره تحقيق كند و دريافت كه قدرت خود را آنقدر از دست داده كه بيش از يك فرد معمولى پرتغالى احترامى ندارد و تنها عنوان شاه بر او مانده است . و از آن پس ، اين ملت مغرور از ارتكاب هر گونه تخلف و تجاوزى در برابر ديدگان شاه خوددارى نكرد . آنها حتى دختر خاتون نايب شاه يا بىبى خاتون را كه هنوز دوشيزه بود ربوده براى اعمال منافى عفت به قلعه بردند .\r\nاين كار در ميان تبعهء شاه خشم بسيار برانگيخت . در ضمن داستانهاى دلاوريهاى شاه عباس كبير پادشاه ايران و حكومت عادلانهء او آوازه يافت . شيخى « 6 » به نام سيسى « 7 » كه در آن زمان كلانتر ميناب بود با بزرگان ناحيهء هرمز و جز آن به رايزنى پرداخت كه چگونه مىتوانند به بهترين وجه از زير اين يوغ نجات يابند . اينان بر آن شدند كه به اصفهان رفته از شاه عباس بخواهند كه التفاتا يكى از سرداران جنگ آزمودهء خود را با سپاهى انبوه به آن سرزمين بفرستد و آنان نيازمنديهاى آن سپاه را فراهم مىكنند اينان معتقد بودند كه بدينسان مىتوانند قلمرو هرمز را به شاه عباس تحويل دهند .\r\nشاه عباس كه مىخواست با آنها همداستانى كند يكى از سپاهسالاران « 8 » بسيار بلند آوازهء خود را بنام امام قلى خان مأمور فتح هرمز ساخت و او با سپاهى اندك حركت كرد . وى در زمانى كوتاه توانست سپاه خود را به 12000 تن افزايش داده از گمبرون قديم راه افتد ( گمبرون كنونى در حدود سه ميلى به سوى باختر قرار دارد و در قلمرو حكومت سلطنت آن زمان لار است همچنان كه اينك به آن شهر پيوسته است ) در اين هنگام كه آب به پائين‌ترين سطح خود رسيده و آسمان روشن بود چنان كه نه فقط آدم‌هائى كه در هرمز راه مىرفتند ديده مىشدند بلكه صداى زوزهء سگان بزرگ\r\n\r\n\r\n","description":"","footnote":"\r\n( 6 ) - شيخ در اينجا به معنى امير است .\r\n( 7 ) -  Ciessie \r\n( 8 ) - به معنى سردار سپاه پادشاهى است .\r\n","page_name":" 208 ","page_number":226},
  {"content":"\r\n\r\nنيز شنيده مىشد وى از كشتىها پل ساخت بدينسان كه كشتىها را زنجيروار با تير حمال و كيسه‌هاى شن كه در ميان آنها بود به هم پيوست و معتقد بود كه مىتواند از روى اين كشتىها خود را به قلعه برساند اما چون اين كار را ناممكن يافت از انگليسيان پرسيد كه آيا مايلند او و سپاهش را با كشتىهايشان به آن سوى آب انتقال دهند . امام قلىخان به انگليسيان وعده داد كه چنانچه پيروز شود نيمى از درآمد گمركات هرمز ، قشم ، لارك و نيز گمبرون را به آنها خواهد داد و آنها موافقت نمودند . امام قلىخان نخست 4000 نفر را در ساحل جزيرهء قشم كه اين يكى نيز در تصرف پرتقاليان بود و قلعه‌اى استوار داشت ، پياده كرد . او كه مدت بيست روز چنان سخت و پيوسته قلعه را با سلاح‌هاى خود مىكوفت ، سرانجام با از دست دادن قريب سه هزار مرد آن را تسخير كرد و همهء مدافعان قلعه كه سلاح در كف داشتند بجز تنى چند كه گريختند به فرمان او كشته شدند . امام قلىخان پادگانى مركب از هزار تن سپاهى در آنجا گذاشت و خود با هشت هزار سپاهى باقى مانده آهنگ هرمز كرد . او در جانب جنوب خاورى ، در مايلى قلعهء هرمز فرود آمد و در آنجا در حدود سه هزار تن از ساكنان عليل هرمز به او پيوستند . او به ياد بود نخستين اردوگاه خود دستور داد يك بركهء آب باران بسازند كه هنوز به بركهء هشتاد گزى معروف است . وى در اينجا تقريبا شش ماه ماند بىآنكه دست به هيچ كارى بزند ، تا اينكه به توصيهء شيخ سيسى نامبرده نقب زدن به سوى قلعه را آغاز كرد . او آنگاه قلعه را با حمله‌اى شديد و ناگهانى كه با دود و فتيله يارىمند بود گرفت ، اما هفت روز از رسيدن به ساختمان اندرونى قلعه كه در آن پرتقاليان پناه گرفته بودند بازماند . ولى چون پرتقاليان اميد دريافت كمك را از دست دادند ناچار شدند كه مانند اسيران جنگى خود را تسليم كنند . برجسته‌ترين اسير آنها با شاه و شاه بانو زنى بود به نام بىبىگل كه در آغاز محاصره اسير شده و نزد شاه عباس به اصفهان فرستاده شده بود . گفته‌اند كه در اصفهان با او به بهترين وجه رفتار شده است . اين ماجراها در ميان سالهاى 1621 و 1622 م . رخ داده است . از آن زمان باز ديگر بازرگانى از اينجا يكبارگى به گمبرون قديم و سپس به همين گمبرون جديد انتقال يافته\r\n\r\n","description":"","footnote":"","page_name":" 209 ","page_number":227},
  {"content":"\r\n\r\nاست . بنابراين جزيرهء هرمز ديگر درآمدى جز از راه ماهيگيرى اندك و گرفتن عوارض از كشتىهاى بيگانه كه براى بردن نمك يا خاك سرخ مىآيند ندارد ، از هر كشتى 2 محمودى يا 17 دايم « 9 » باژ گرفته مىشود . شركت محترم هلند از اين بابت چيزى نمىپردازد . افزون بر اين اگر از مسقط ، جلفار « 10 » ، سند و جز آن كالائى به اينجا آورده شود كه بسيار به ندرت اتفاق مىافتد باژى معادل صد در صد يا به اندازهء بهاى كالا بايد بپردازند . من فكر مىكنم براى اينكه اين گزارش را غير مترقبه و ناگهانى خاتمه نداده باشم لازم است از نظام حكومت هرمز و استحكام قلعهء آن شرحى بنويسم .\r\nنوزده يوزباشى يا كسى كه سركردهء صد سپاهى است و 301 توپچى نگهبان قلعه و جزيره شمارهء ثابتى بود كه امام قلىخان پس از تسخير هرمز در اينجا گذاشت اينان مىبايست در جزيره بمانند و اين وظايف را به گونه‌اى موروثى انجام دهند .\r\nاينان از ميان روستا نشينان طايفه‌هاى لربارانخورى « 11 » و كهگيلويه كه در طى محاصره خودشان را به عنوان دلاورترين سپاهيان نشان داده بودند استخدام شدند . از ميان اينان سه تن از سركردگان سالانه 25 تومان يا 10 : 1062 فلورين هلند ، سه تن ديگر سالانه 20 تومان يا 850 فلورين هلند و بقيه ( ده سركرده ) تا 12 تومن سالانه مواجب مىگرفتند . يك توپچى براى همين مدت ( يكسال ) هفت تومان و بقيه هر يك سالانه سه تا 6 تومن مواجب مىگرفتند قرار بود دو هزار تومن از ساير جاها گردآورى شود يعنى : از درآمد گمركات گمبرون هشتصد تومن نقد ، از قشم دويست تومن جزيه ، و حال آنكه هزار تومن بقيه را از بقيهء ناحيه كه پيوسته به قلمرو هرمز وابسته بوده و در بالا از آنها ياد شده گرد مىكردند . رئيسان اين نواحى همگى ناگزير بودند كه هر گاه هرمزيان مىخواستند اين مبلغ پول را به تسعير زير بپردازند :\r\nيك من شش پوندى خرما در برابر هر پوند محمودى يا 2 : 2 فلورين هلند\r\n\r\n\r\n","description":"","footnote":"\r\n( 9 ) -  dime  سكهء پنج سنتى .\r\n( 10 ) -  Jul Phaar  نام فارسى رأس الخيمه است .\r\n( 11 ) -  Bhorronyhorie \r\n","page_name":" 210 ","page_number":228},
  {"content":"\r\n\r\nيك من شش پوندى جو نير در برابر هر پوند محمودى يا 2 : 2 فلورين هلند يك من شش پوندى پنبه دانه در برابر هر پوند محمودى يا 10 : 10 فلورين هلند\r\nاما به سبب آزمندى و گرسنه چشمى مقامات ساحلى و يوزباشيان پيشين اين فرمان ديگر به سختى شناخته شده است زيرا به جاى آنكه مواجب سپاهيان معمولى به همان شيوه داده شود گاه مجبور مىشدند كه پول مواجب خود را با نرخى بيش از بهاى معمول در بازار دريافت دارند . اين سپاهيان گاه حتى مجبورند مواجب مقرر سالانهء خود را به كمتر از يك سوم به سركردگان خود بفروشند . اين سركردگان تا آنجا جسارت داشتند كه از مقامات ساحلى كل مواجب آنها را درخواست كنند . به همين سبب است كه اين سپاهيان به اندازهء زنى كه از شوهرش خشمگين است براى سر - كردگان خود احترام قائلند . اينان بيشتر در گمبرون و جاهاى ديگر يافته مىشوند تا جزيرهء هرمز . چندين سال است كه تعداد در خور توجهى از شمارهء اينان كاسته شده چون در حال حاضر فقط 17 يوزباشى و حداكثر 280 سپاهى معمولى هستند .\r\nاينك كه ( به نظر من ) دربارهء جزيرهء هرمز به قدر كافى سخن گفتم مىخواهم در - بارهء وضع قلعهء هرمز سخن بگويم .\r\nاين قلعه از سنگهاى تراش ضخيم خوب ساخته شده چنان كه گويند گلوله‌هاى تازيان « 12 » در سال 1718 هنگام اصابت بر آنها به گونهء توپ دستى بازمىگشته است .\r\nبلندى آنها در زمين و جانب دريا در حدود سى پاست . اندازهء محيط دايرهء آن 1100 تا 1200 گام است . دوازده برج دارد كه با 102 توپ بزرگ تقويت شده است و چون مزغل‌هاى اين برج‌ها با سنگ‌هاى تيزى كه به سرعت مىتوان آنها را بيرون ريخت پوشانده شده اين توپها هرگز از بيرون ديده نمىشوند . مىگويند كه اين توپ‌ها با باروت و سرب و ديگر سلاح‌هاى فراوان پرتقاليان مجهز شده‌اند . حتى مىگويند هنوز مقدارى عظيم و باور نكردنى از كلاه ، جوراب ، پاى افزار و جز آن در آنجا موجود است كه اگر به آنها دست زده شود در اثر پوسيدگى پودر مىشوند .\r\n\r\n\r\n","description":"","footnote":"\r\n( 12 ) - دربارهء اين  Slege  توسط تازيان مسقط رك : فصل 1 ص 22 - 21 .\r\n","page_name":" 211 ","page_number":229},
  {"content":"\r\n\r\nامامقلىخان در جلو ديوار رو به خشكى قلعه خندقى هلال‌وار به شكلى زيبا حفر كرده با ژرفائى تقريبا دو برابر بالاى يك مرد ، 50 گز پهنا و صد زرع درازا . آن سمت با سه برج پوشانده شده در حالى كه در سمت دريا فقط يك برج هست . اما در سمت خشكى سه دروازه دارد ، دو دروازهء نخستين از تختهء كلفت ساخته شده و قفل‌هاى بزرگ سخت دارد . اما در سومين يا در اندرونى از فلز ناب ساخته شده و ضخامت آن در حدود يك پاست . در بخش زبرين در ، ميخ‌هاى آهنين درازى كوفته شده و بخش زيرين آن با قرقره‌ها و زنجيرها نگهداشته شده‌اند . اگر قرقره‌ها پائين‌تر آورده شوند در - كه از سوى داخل با كمربندهاى سنگين آهنى به ديوار بسته شده - عميقا بر زمين سقوط مىكند با وجود اين امامقلىخان از همين سو به زور به داخل قلعه حمله كرد هر - چند بعدا همچنانكه در بالا گفته شد اين سمت را سخت تعمير و مستحكم كرد . در سمت درياى قلعه انسان مىتواند با كشتى كم عمق تا آنجا پيش رود كه با دست ديوارهاى قلعه را لمس كند . اما براى اينكه با قيد احتياط اين بحث انجام گيرد انسان بايد براى آنچه به چشم خود ديده رجحان و حق تقدم قائل شود . اما ايرانيان از اين كار خوششان نمىآيد چون به محض اينكه بيگانه‌اى به جزيرهء هرمز يا نزديك آن بيايد او را شبانه - روز با سوء ظن زير نظر مىگيرند تا دوباره از آنجا برود . هر چند مشاهدهء شخصى به نظر من به شيوهء خاص عملى است ولى آسان نيست و من دربارهء آن در اينجا سخنى نمىگويم چون در اين باب در يادداشت كوتاه ديگر سخن گفته‌ام . بنابراين به آنچه در بالا گفتم اين نكته را مىافزايم كه قلعهء هرمز از لحاظ درونى بسيار خراب و فكسنى است زيرا كه بر طبق سنت ايرانى يا سنت قابل افتخار هرگز تعمير نشده است .\r\nاز جايگاه نمايندگى واك ، گمبرون 26 ژانويه 1728 . پيتر اتلام\r\n\r\n","description":"","footnote":"","page_name":" 212 ","page_number":230},
  {"content":"\r\n\r\n\r\nمنبع واك 2114 گزارش پلارت « 12 » به اتلام 14 - 12 - 1728 برگ 3793 ، پشت برگ 95\r\nكلب على بيگ اين خبر را تأئيد كرد كه در جانب خشكى يا جنوب خاورى قلعه چهار دروازه است كه دو تاى نخستين آنها از چوب ساخته شده و سومين ، دريچه - ايست از آهن مشبك با نوك‌هاى تيز ، كه ديگر در خور استفاده نيست و پيوسته باز نگهداشته مىشود . زيرا كه چرخ‌ها و ديگر دستگاههاى وابسته به آن كاملا زنگ زده و خراب شده‌اند . چهارمين در از آهن است . هر كس پيش از بالا رفتن از پلكانها ، بايد از اين در بگذرد . در روزها چهار تا پنج پسرك ، از دروازهء نخست نگهبانى مىكنند كه تا بعد از ظهر هنوز خوابند . افزون بر اين كس ديگرى در قلعه نيست ، چون قاضى و ديگر يوزباشيان در شبانروز در خانه‌هاى خودشانند . دروازهء آبى در سمت شمال باخترى فقط دو دروازهء بسيار قديمى و ضعيف بدون مستحفظ دارد . بنا به گفتهء ايسورداس « 13 » براى حمله به اين سمت قلعه فقط دو خرك كافى است تا اين دروازه‌ها همچون شيشه در هم شكنند . باروت آنها نيز كه نمونه‌اى از زرادخانهء آنهاست از همين طريق ارسال مىشده و در صورت لزوم با يك چكش چوبى به قطعات نسبة بزرگ كوبيده مىشود و همهء چيزها در كف زمين ، توى بشقاب‌هاى مسين پخش است . اندازهء تكه‌هاى آنها\r\n\r\n\r\n","description":"","footnote":"\r\n( 12 )  Pollaert \r\n( 13 ) -  Issourdas \r\n","page_name":" 213 ","page_number":231},
  {"content":"\r\n\r\nدو برابر اندازهء سر آدمى است ، و پيش از استفاده ، خرد مىشوند . اين باروت ايجاد شعله نكرده فقط جز و جز مىكند . ( همان منبع 16 - 12 - 1728 برگ 97 - 3796 ) بلندترين باروى قلعه در قسمت جنوب خاورى است . كوتاه‌ترين بارو در جنوب باخترى قرار دارد كه بسيارى از سنگهاى آن فرو افتاده است . برج‌هاى قلعه نه به گونهء مربع ساخته شده و نه هم شكل است و نيز نه مستطيل است و نه آن‌چنان گرد كه در بندرعباس ديده مىشود ، ديوارهاى پهلوئى هم آنقدر مورب نيستند كه شيب آنها به سوى بالا باشد بلكه عمودى هستند و در قسمت خشكى ديوار مقابلى است كه برجى را به برج ديگر متصل مىكند ، برج‌ها مزغل‌هائى براى توپ و نيز شكافهاى هلالى شكل دارد اما فاقد توپ است . يك طرف خندق پشت قلعه را فضولات و قاذورات انباشته و نزديك پل را ، شن‌هائى كه دريا از راه ترعه‌اى كوچك در سمت شمال مى - آورد تا نيمه پر كرده‌اند . در سمت شمال باخترى سوراخى است كه من از ميان آن به درون خزيده به درى نه چندان محكم رسيدم كه از ميان آن در ديگرى ديده مىشد كه مزغل‌هاى نتراشيده ، نخراشيده‌اى داشت و روى هم رفته بر 70 تا 72 تا بالغ مىشد . برخى از توپها بسته ، و برخى ديگر بىپايه‌اند و بعضى بدون عراده ، دهانهء شمارى از آنها تركيده و در اطراف دهنه تعداد زيادى از توپها را حلقه‌هاى آهنين بسته‌اند ، همه گونه كاليبرى دارند اما آنقدرها كه بندرعباسىها مىگويند بزرگ نيستند ، مصالح ساختمانى نامرغوب ولى خوش ظاهرى در آن به كار رفته است كه بيشترشان سنگ ساروج است و بعضى از آنها سنگ تراش خورده و چند قلوه سنگ صاف .\r\n\r\n","description":"","footnote":"","page_name":" 214 ","page_number":232},
  {"content":"\r\n\r\n\r\nضميمهء ب يادداشتى دربارهء حكومت افغانان در ايران\r\nمنطقهء نفوذ افغانان تقريبا به نواحى و شهرهاى زير محدود مىشد ، البته مركز حكومت افغان ، اصفهان بود در عين حال اساس آن محورهاى اصفهان - شيراز - بندرعباس و اصفهان - گلپايگان - همدان بود . در بيرون اين نواحى افغانان به ندرت قدرتى داشتند . فقط در 1728 كرمان و نزديك پايان همين سال يزد تسخير شد . اما در آغاز 1729 هنوز مردم راور كه شهركى است ميان كرمان و يزد در برابر افغانان پايدارى مىنمودند . كاشان ، تهران ، قم و ساوه نيز كه تا اواخر 1729 پايدارى مى - كردند به تسخير آنان درآمد . در اواخر سال 1728 امان اللّه خان سركردهء افغانى در حين قتل عام طايفهء معروف خلارتس « 1 » نزديك ساوه و قم ، درگذشت ، اين امر نشان مىدهد كه در آن حدود هيچكس در امنيت نبوده است . همچنين بود وضع ناحيهء همدان كه طايفهء در گزين اين ناحيه از حاميان ثابت قدم افغان بودند . گذشته از ايلغارهاى تركان ، كردان و لران با تجاوز تدريجى افغانان به قلمرو خودشان به مخالفت ادامه دادند .\r\nدر 1727 طايفه‌اى به نام همسالو عليه افغانان شوريدند . يعقوب خان قوللر آغاسى باشى نتوانست شورشيان را مهار كند و شاه اشرف به عبد اللّه خان والى قم دستور داد تا قورچى باشى را در اين نبرد يارى دهد .\r\n\r\n\r\n","description":"","footnote":"\r\n( 1 ) -  Challarts \r\n","page_name":" 215 ","page_number":233},
  {"content":"\r\n\r\nتقريبا در همين اوان ( تابستان 1727 ) يك مين باشى افغان توانست ابرقوه را تسخير كند و جهرم در جنوب نيز مسخر گشت ، اما ديرى نپائيد كه باز افغانان را بيرون راندند و سپاهيان آنان را در فسا در هم شكسته زيان‌هاى فاحشى رساندند . آذربايجان ، خوزستان ، كوهگيلويه ، دشتستان ، بلوچستان ، خراسان ، استرآباد ، گيلان و مازندران هرگز به دست افغانان نيفتاد .\r\nپايان\r\n\r\n","description":"","footnote":"","page_name":" 216 ","page_number":234},
  {"content":"\r\n\r\n\r\n[ فهرست ها 
  ]\r\n\r\nفهرست كسان\r\n« آ » آخوند اللّه : ح 172 .\r\nآغا صالح : 2 .\r\nآقا ابراهيم : 16 .\r\nآقا رضا ( : ناظر سيد احمدخان ) : 57 ، 77 81 ، 83 ، 91 .\r\nآقا عنايت اللّه : 103 .\r\nآقا محمد وكيل باشى : 15 ، 16 .\r\nآقا نوروز : 103 .\r\nآوانس : 36 ، 41 ، 42 ، 45 .\r\n« ا » ابراهيم آقا : 22 .\r\nابراهيم بيگ ( : گلاب ) : 4 - 11 . گلاب\r\nابوالصفى : 108 .\r\nاتلام : 10 ، 23 ، 25 ، 36 ، 38 ، 39 ، 40 ، 41 ، 42 ، 43 ، 44 ، 45 ، 52 ، 65 ، 83 ، 85 ، 95 ، 96 ، 97 ، 98 ، 99 ، 100 ، 101 ، 102 ، 104 105 ، 109 ، 111 ، 112 ، 113 ، 114 ، 115 ، 116 ، 118 ، 119 ، 121 ، 123 ، 124 ، 125 ، 127 ، 128 ، 129 ، 131 ، 132 ، 133 ، 134 ، 135 ، 136 ، 137 ، 140 ، 141 ، 142 ، 143 ، 144 ، 145 ، 146 ، 150 ، 154 ، 156 ، 157 ، 159 ، 160 ، 161 ، 162 ، 163 ، 164 ، 165 ، 168 ، 169 ، 170 ، 171 ، 172 ، 173 ، 174 ، 175 ، 176 ، 177 ، 178 ، 179 ، 180 ، 181 ، 182 ، 183 ، 184 ، 185 ، 186 ، 187 ، 188 ، 189 ، 190 ، 191 ، 192 ، 193 ، 212 ، 213 .\r\nاتومشانت : 40 ، 41 ، 54 ، 55 ، ح 150 ، 190 .\r\nاحمد بيگ ( : پسر مير جهانگير ) : 124 .\r\nاحمد پاشا : 15 ، 18 ، 19 .\r\nاحمدخان شاملو : 38 ، 40 .\r\nاحمد شاه : 44 . سيد احمدخان\r\nاحمد مدنى : 39 .\r\nاخلاص‌خان : 9 ، 26 ، 188 .\r\nاسخارور ، نيكلاس : 1 ، 2 ، 6 ، 8 ، 10 ، 11 ، 12 ، 13 ، 14 ، 15 ، 16 ، 19 ، 20 ، 21 ، 23 ، 24 ، 25 ، 26 ، 27 ، 29 ، 31 ، 32 ، 34 ، 99 ، 127 .\r\n143 ، 181 ، 186 ، 187 ، 188 ، 189 .\r\nاسخارور . يعقوب : 170 ، 175 ، 177 ، 178 .\r\n\r\n","description":"","footnote":"","page_name":" 217 ","page_number":235},
  {"content":"\r\n\r\n179 .\r\nاسلينگلانت ، فان : 192 ، 193 .\r\nاسماعيل بيگ : 4 .\r\nاسمعيل سلطان : 3 .\r\nاشرف شاه : 1 ، 2 ، 3 ، 4 ، 5 ، 6 ، 8 ، 9 ، 12 ، 13 ، 16 ، 17 ، 18 ، 19 ، 20 ، 22 ، 23 ، 27 ، 29 ، 31 ، 32 ، 33 ، 34 ، 36 ، 48 ، 88 ، 90 ، 91 ، 92 ، 93 ، 98 ، 99 ، 100 ، 103 ، 108 ، 132 ، 135 ، 141 ، 142 ، 179 ، 182 ، 215 .\r\nاشمانلى : 10 .\r\nالماس‌خان : 1 ، 2 ، 7 ، 11 ، 14 .\r\nاللّه بخش : 147 .\r\nاللّه وردى بيگ : 4 .\r\nامام قلىخان : 208 ، 209 ، 210 ، 212 .\r\nامان اللّه خان : 1 ، 2 ، 215 .\r\nامانوئل : 15 .\r\nاميرخان : 99 ، 100 .\r\nاورليانس ، جريت وان ( ارليانس ، جريت وان ) : 82 ، 83 ، 170 ، 179 .\r\nايسورداس ، 150 ، 151 ، 172 ، 213 .\r\n« ب » باب عالى : 15 ، 21 ، 32 .\r\nباروخان : 181 ، 182 ، 183 ، 184 ، 185 ، 187 ، 188 ، 190 ، 192 .\r\nبراور ( آقاى . . . ) : 98 .\r\nبىبى خاتون : 208 .\r\nبىبىگل : 209 .\r\n« پ » پولارت ( پلارت ) : 184 ، 213 .\r\nپولانت ، يعقوب : 179 ، 180 ، 181 .\r\n« ت » تقى حاجى : 103 .\r\nتيمورخان : 32 ، 88 ، 89 ، 90 ، 124 ،\r\n« ج » جهانگير . 108 . ميرجهانگير\r\nجهانگير مارسى ( جهانگير مارسيه مير جهانگير ) : 152 . مير جهانگير .\r\n« ح » حاجى حاجيان ( : عبد العزيز ) : 15 .\r\nحاجى جهان : 99 ، 100 .\r\nحاجى عباس بيگ : 39 ، 42 .\r\nحاجى محمد صالح : 96 .\r\nحسن بيگ ( ر . ك : حاشيهء ص 104 ) : 104 .\r\nحسن‌خان ( : برادر محمود ) : 30 .\r\nحسن على بيگ : 115 .\r\nحسنعلىخان : 43 .\r\nحسن گاو بستى : 38 ، 96 .\r\nحسن گور : 172 ح .\r\nحسين على : 110 .\r\nحسين كورو : 82 .\r\nحيات بيگ : ح 173 .\r\n« خ » خاجاتور : 40 ، 78 .\r\n\r\n","description":"","footnote":"","page_name":" 218 ","page_number":236},
  {"content":"\r\n\r\nخان سيد محمد : 188 .\r\nخدادادخان : 37 ، 39 ، 40 ، 103 .\r\nخسرو بيگ : 9 ، 111 ، 112 ، 116 ، 127 .\r\n« د » دراپير ( درپير ) : 57 ، 121 .\r\nدوكلين ، ليندرت : - ح 180 ، 186 .\r\n« ر » رحيم‌خان : 93 .\r\nرضاقلىبيگ : 60 .\r\nرئيس ابوالحسن : 39 ، 40 .\r\nرئيس جهانگير : 107 . - مير جهانگير\r\n« ز » زاهد علىخان : 50 ، 51 ، 52 ، 56 ، 90 ، 120 ، 121 ، 122 ، 123 ، 129 ، 130 ، 131 ، 132 ، 135 ، 136 ، 137 ، 138 ، 139 ، 140 ، 141 ، 142 ، 143 ، 144 ، 145 ، 146 ، 154 ، 155 ، 156 ، 157 ، 159 .\r\nزبردست‌خان : 6 ، 12 ، 15 ، 16 ، 22 ، 26 ، 27 ، ح 35 ، 48 ، 76 ، 88 ، 89 ، 90 ، 92 ، 93 ، 123 124 ، 125 ، 126 ، 127 ، 128 ، 129 ، 130 ، 131 ، 132 ، 134 ، 135 ، 136 ، 137 ، 138 ، 139 ، 140 ، 141 ، 142 ، 143 ، 145 ، 147 ، 157 ، ح 160 ، 161 ، 162 ، 170 ، 173 ، 175 ، 176 ، 177 ، 178 ، 179 ، 186 ، 187 .\r\nزله‌خان : 3 .\r\nزلىخان : 2 .\r\n« س » سلطان محمد صفوى : 31 ، 48 ، 104 ، 106 ، 107 ، 109 ، 113 ، 120 ، 124 ، 126 ، ح 152 .\r\nسلينگرلانت : 182 .\r\nسيد احمدخان : 16 ، 30 ، 35 ، 36 ، 39 ، 40 ، 41 ، 42 ، 44 ، 46 ، 48 ، 49 ، 50 ، 51 ، 52 ، 53 ، 54 ، 55 ، 57 ، 58 ، 59 ، 60 ، 61 ، 62 ، 63 ، 64 ، 67 ، 68 ، 69 ، 70 ، 71 ، 72 ، 73 ، 74 ، 75 ، 76 ، 77 ، 78 ، 79 ، 81 ، 83 ، 84 ، 85 ، 88 ، 89 ، 90 ، 91 ، 92 ، 100 ، 101 ، 123 ، 125 ، 128 ، 129 ، 161 ، 169 ، 193 .\r\nسيد صادق : 18 ، 26 .\r\nسيد عبد الرضا : 119 .\r\nسيد عبد اللّه خان : 4 .\r\n« ش » شاه احمد : 44 ، 45 ، 46 .\r\n- سيد احمدخان\r\nشاهدادخان : 119 .\r\nشاه سلطان حسين : 17 ، 18 ، 19 ، 20 ، 23 ، 24 25 ، 34 ، ح 39 ، 53 ، 71 ، 105 ، 106 ، 107 ، 109 ، 113 ، 159 .\r\nشاه صفى : 48 . صفى ميرزا\r\nشاه طهماسب : 17 ، 37 ، 38 ، 46 ، 50 ، 95 ، 98 ، 169 .\r\n\r\n","description":"","footnote":"","page_name":" 219 ","page_number":237},
  {"content":"\r\n\r\nطهماسب ميرزا\r\nشاه عباس : 15 ، 208 ، 209 .\r\nشاه محمود : 12 ، 14 ، 25 ، 143 ، 187 . - محمود افغان .\r\nشاهوردىخان : 108 .\r\nشاهوردىخان چنگى كرد : 36 .\r\nشملانيت ( : رئيس بلوچ‌ها ) : 8 .\r\nشيخ بلال : 145 ، 148 ، 149 ، 150 ، 154 .\r\nشيخ جباره : 178 ، 186 ، 193 ، 200 .\r\nشيخ راشد باسعيدى : 43 ، 55 ، 63 ، 76 ، 78 ، 79 ، 96 ، 97 ، 99 ، 100 ، ح 126 ، 130 ، 154 ، 155 .\r\nشيخ رحمه جلفارى : 118 ، 164 ، ح 172 .\r\nشيخ سيسى : 208 ، 209\r\nشيخ على : 122 .\r\nشيخ على : 96 ، 201 . - شيخ على بهين\r\nشيخ على بهين : 95 ، 96 .\r\nشيخ عليخان : 4 .\r\nشيخ علىرضا : ح 178 ، 179 .\r\n« ص » صالح بيگ : 118 .\r\nصفى قلى بيگ : 124 ، 125 ، 131 ، 132 ، 133 ، 134 ، 140 ، 141 .\r\nصفى ميرزا ( شاهزاده . . . ) : 39 ، 46 ، 108 ، 109 ، 122 .\r\nصيدال‌خان : 6 ، 29 .\r\n« ط » طالب‌خان : ح 46 .\r\nطهماسب‌خان ( : طهماسبقلىخان نادر ) :\r\n31 ، 34 .\r\nطهماسب‌خان مير آخورباشى : 4 .\r\nطهماسب ميرزا : 5 ، 10 ، 28 ، 29 ، 30 ، 31 ، 32 ، 33 ، 34 ، 35 ، 36 ، 39 ، 46 ، 49 .\r\n« ع » عبدالباقىخان : 18 .\r\nعبدالرحمان پاشا : 21 .\r\nعبد الغنى بيگ : 36 .\r\nعبد اللّه خان : 92 ، 93 ، 143 ، 185 ، 186 ، 187 ، 188 ، 189 ، 190 ، 191 ، 192 ، 200 ، 215 .\r\nعلى اكبر ( ايشك آغاسىباشى - اتلام ) : 113 ، 114 ، 116 .\r\nعلىخان ( : سركردهء بلوچ ) : 125 .\r\nعلى مردان خان : 10 ، 32 .\r\nعمرخان : 29 .\r\nعنايت‌خان : 43 .\r\nعوض بيگ : 189 .\r\nعوض‌خان : 99 ، 100 .\r\n« ف » فرج اللّه خان : 4 .\r\n« ق » قادرخان قورچى باشى : 3 ، 32 ، 33 .\r\nقاسم‌خان ( : حاكم لرهاى بختيارى ) : 3 .\r\nقلندر اسماعيل : 21 .\r\nقلندرخان : 21 .\r\n\r\n","description":"","footnote":"","page_name":" 220 ","page_number":238},
  {"content":"\r\n\r\nقنبر على : 132 ، 133 .\r\nقورچى سالم : 60 ، 110 ، 114 ، 116 ، 117 ، 120 ، 136 .\r\n« ك » كاديكس ( آقاى . . . ) : 98 .\r\nكريم مصطفى پاشا : 15 .\r\nكلانتر شميل قورچى سالم .\r\nكلبعلى بيگ : 62 ، 165 ، 169 ، 177 .\r\nكوناد ، كارل : 62 ، 71 ، 74 ، 75 ، 83 ، 85 ، 86 87 ، 191 .\r\n« گ » گلاب : 4 . - ابراهيم بيگ\r\nگوچى ، جرج : 87 ، 164 ، ح 172 ، 175 ، 176 183 .\r\nگيكى : 79 ، 179 .\r\n« ل » لاچين بيگ : 55 ، 67 ، 77 ، 84 .\r\nلايپزيگ ، فان : 33 ، 34 .\r\nلطفعلىخان داغستانى : ح 58 .\r\nلكهارت : ح 15 .\r\nلواشوف : 29 .\r\nلوتيوس ، استيون : 85 ، 87 .\r\n« م » محمد آقاى هرمزى : 96 ، 99 .\r\nمحمد امين آقا : ح 178 .\r\nمحمد امين‌بيگ : 3 ، 4 ، 7 ، 128 ، 185 .\r\nمحمد امين‌خان اعتماد الدوله : 91 .\r\nمحمد جعفربيگ : 42 .\r\nمحمد جعفرخان : 43 .\r\nمحمد جعفر سلطان : 42 .\r\nمحمد حسين ( : كلانتر كرمان ) : 42 .\r\nمحمد حسين‌خان : 43 .\r\nمحمد خان بلوچ : 22 ، 76 ، 122 ، 187 .\r\nمحمد زينل ( زينل ) خان . 114 ، 115 ، 117 118 ، 120 .\r\nمحمد سلب ( صلب ) : 101 .\r\nمحمد صالح‌بيگ : 40 ، 46 ، 51 ، 52 ، 96 ، 97 99 ، 101 : 105 ، 107 ، 108 ، 109 ، 110 111 ، 112 ، 113 ، 114 ، 115 ، 119 ، 120 ، 131 ، 152 ، 157 ، 158 ، 161 ، 162 ، 165 ، 169 ، 170 ، 173 ، 174 ، 175 ، 176 ، 178 ، 179 ، 181 ، 185 ، 191 .\r\nمحمد صفى سلطان : 144 ، ح 173 .\r\nمحمد على خان : ح 5 ، 179 .\r\nمحمد قلىخان : 3 ، 4 .\r\nمحمد مومن خان : 43 .\r\nمحمد ميرزا ( سلطان . . . ) : 105 ، 123 ، 132 .\r\nمحمد نشان خان : 3 . اخلاص‌خان\r\nمحمد ولىخان : ح 46 .\r\nمحمود : 6 ، 16 ، 24 ، 36 ، 38 ، 108 ، 159 .\r\nمخلص‌خان ( - مخلص بيگ ) : 49 ، 55 ، 56 69 ، 78 ، 83 ، 89 .\r\nمرتضى قلىبيگ : 97 ، 107 ، 116 ، 118 ، 120 165 .\r\nمرتضى قلىخان : 107 .\r\n\r\n","description":"","footnote":"","page_name":" 221 ","page_number":239},
  {"content":"\r\n\r\nمرعشى ، سيد احمدخان ( ميرزا . . . ) : 35 .\r\nمصطفى قلىخان : 4 .\r\nملا باشى ( - ميانجى ) : 2 ، 3 ، 9 ، 106 .\r\nملا زاهد : 16 .\r\nملا زعفران : 3 ، 6 ، 7 ، 9 ، 14 ، 17 ، 18 ، 188 .\r\nملا شاه حسين : ح 178 ، 179 .\r\nملا قنبر : 72 ، 86 .\r\nملا قنبر على : 78 ، 105\r\nملا موسى ( خواجه سفيد . . . ) : 7 ، 8 ، 9 .\r\nملا نصرت : 20 .\r\nملك آقا : ح 178 .\r\nملك محمودخان : 31 ، 49 .\r\nمولنغراف : 71 ، 72 ، 73 ، 74 ، 83 ، 164 ، 165 ، 168 ، 170 ، 171 ، 172 ، 173 ، 174 ، 175 ، 176 ، 181 ، 183 ، 190 ، 193 .\r\nمياصديق ( ظ : ميرزا صديق ؟ ) : 3 ، 4 .\r\nميخيلس ، هندريك آرنوت : 54 ، 75 ، 83 ، 181 ، 183 ، 190 .\r\nمير اشرف : 92 .\r\nمير جهانگير : 85 ، 89 ، 107 ، 108 ، 109 ، 113 ، 114 ، 115 ، 116 ، 117 ، 119 ، 124 ، 145 .\r\nميرزا ابراهيم : 3 ، 186 .\r\nميرزا ابو الحسن : 42 .\r\nميرزا ابو القاسم : 38 ، 39 ، 106 ، 108 .\r\nميرزا ابو طالب : 103 .\r\nميرزا احمد : 3 .\r\nميرزا اسماعيل : 3 ، 29 .\r\nميرزا باقر : 34 .\r\nميرزا تقى : 3 .\r\nميرزا تقىخان شيرازى : 34 .\r\nميرزا جهانگير ( - مير جهانگير ) : 101 .\r\n- مير جهانگير .\r\nميرزا حسنعلى : 117 ، 119 .\r\nميرزا حسين : 103 .\r\nميرزا رحيم حكيمباشى : 4 .\r\nميرزا رضا : 186 ، 187 ، 188 .\r\nميرزا رفيعا : 3 .\r\nميرزا زاهد على لارى : 39 ، 40 ، 41 ، 43 ، 59 79 ، 97 ، ح 100 ، 103 .\r\nميرزا عبد الحسين : 103 .\r\nميرزا عبد الحى : 156 .\r\nميرزا عبد الكريم : 5 ، 6 .\r\nميرزا على : 3 .\r\nميرزا فتح اللّه : 186 .\r\nميرزا فخر الدين : 49 .\r\nميرزا قاسم : 24 ، 188 .\r\nميرزا محمد على : 3 .\r\nميرزا محمد نعيم : 39 ، 40 .\r\nميرزا مرتضى ( : نمايندهء دربار مغول ) : 54 .\r\nميرزا مومن : 3 .\r\nمير سمندر : 90 .\r\nمير سيد على : 168 .\r\nمير شيريان : 38 .\r\nمير عبد اللّه ( : سركردهء بلوچ ) : 80 ، 93 .\r\nمير مرتضى خفاف : 43 .\r\nمير محمد : 103 .\r\nمير محمد جعفر : 168 .\r\nمير مهر على : 33 ، 37 ، 38 ، 39 ، 40 ، 46 ، 74 ، 78 ، 79 ، 80 ، 83 ، 95 ، 99 .\r\n\r\n","description":"","footnote":"","page_name":" 222 ","page_number":240},
  {"content":"\r\n\r\nناچاجترا : 57 .\r\nناچازنكر : 57 .\r\nنادر قلى ( - طهماسب قلىخان ) : 33 . - طهماسب‌خان .\r\nناصرخان : 3 .\r\nنداخان : 63 ، 88 ، 89 ، 120 ، 123 ، 128 ، 129 .\r\nنواب سلطان محمد ميرزا : 3 ، 76 ، 123 ، 124 ، 125 . محمد ميرزا .\r\nنور اللّه خان : 57 ، 77 .\r\n« و » واتر ( آقاى . . . ) : 173 .\r\nوختانگ ميرزا : 28 ، 30 .\r\nولى محمد خان شاملو : 16 ، 36 ، 38 ، 39 ، 41 ، 42 ، ح 43 ، 48 .\r\n« ه » هافرمن : 190 ، 201 .\r\nهامل ، پالوس ( پاولوس ) : 50 ، 54 ، 71 ، 72 ، 73 ، 74 ، 83 ، 136 ، 137 ، 140 ، 143 ، ح 147 .\r\n« ى » يان‌يوسواكيتلار : 71 .\r\nياورخان : 6 .\r\nيعقوب‌خان : 32 ، 93 ، 215 .\r\nيعقوب سلطان : 58 .\r\nيلمورلان : 189 .\r\n\r\n","description":"","footnote":"","page_name":" 223 ","page_number":241},
  {"content":"\r\n\r\n\r\nفهرست جايها ، جايگاهها و . . . . .\r\n« آ » آذربايجان : 216 .\r\nآمستردام : 159 .\r\n« ا » ابرقوه : 35 ، 216 .\r\nاردبيل : 21 .\r\nارسو ( آبادى . . . ) : 89 ، 91 ، 92 ، 123 ، 129 .\r\nاستانبول : 15 ، 17 ، 18 ، 19 .\r\nاسترآباد : 10 ، 30 ، 216 .\r\nاصطهبانات : 36 .\r\nاصفهان : 3 ، 5 ، 6 ، 10 ، 11 ، 14 ، 17 ، 18 ، 19 ، 21 ، 22 ، 26 ، 27 ، 31 ، 32 ، 33 ، 34 ، 35 ، 39 ، 44 ، 45 ، 48 ، 50 ، 53 ، 58 ، 67 ، 70 ، 89 ، 90 ، 91 ، 92 ، 93 ، 97 ، 98 ، 99 ، 106 108 ، 120 ، 122 ، 127 ، 133 ، 136 ، 143 ، 160 ، 161 ، 162 ، 170 ، 174 ، 181 ، 182 ، 183 ، 184 ، 186 ، 187 ، 189 ، 208 ، 209 ، 215 .\r\nافغانستان : 3 .\r\nاندرك ( آبادى . . . ) : 107 . سندرك\r\nاندونزى : ح 192 .\r\nانگدلون ( ر . ك : حاشيهء ص 102 ) : 102 .\r\nانگليس : 16 ، 17 ، 23 ، 24 ، 25 ، 28 ، 32 ، 33 34 ، 43 ، 57 ، 63 ، 102 ، 104 ، 108 ، 112 ، 121 ، 139 ، 156 ، 157 ، 159 ، 184 ، 187 ، 188 .\r\nاورشليم : ح 92 .\r\nاهواز ( دهكدهء . . . ) : 37 ، 38 .\r\nايران : 4 ، 10 ، 18 ، 19 ، 24 ، 25 ، 28 ، 30 ، 43 44 ، 45 ، 49 ، 85 ، 88 ، 98 ، 113 ، 125 ، 127 ، 128 ، 132 ، 152 ، 160 ، 166 ، ح 173 ، 178 ، 189 ، 208 ، 215 .\r\nايروان : 29 ، 97 .\r\nايسين ( آبادى . . . ) : 77 ، 78 ، 79 ، 81 ، 104 .\r\n121 ، 122 . - عيسين\r\n\r\n","description":"","footnote":"","page_name":" 224 ","page_number":242},
  {"content":"\r\n\r\n« ب » باتاويا : 31 ، 132 ، 135 ، 146 ، 159 ، 162 ، 176 ، ح 180 ، 189 ، 200 .\r\nباسعيدو : 46 ، 55 ، 61 ، 63 ، 78 ، 79 ، 81 ، 95 ، 99 ، ح 100 ، 123 ، 130 ، 144 ، 145 ، 154 ، 157 .\r\nباغ سعادت آباد : 92 .\r\nبالى ( جزيرهء . . . ) : ح 192 .\r\nبركهء هشتاد گزى : 209 .\r\nبصره : 17 ، 28 ، 97 ، 98 ، ح 180 .\r\nبلوچستان : 93 ، 216 .\r\nبم : 30 ، 39 ، 42 ، 44 ، 45 ، 93 .\r\nبمبئى : 26 ، 98 ، 102 .\r\nبندر ابراهيم : 174 .\r\nبندر خمير : 63 .\r\nبندرعباس : 24 ، 25 ، 27 ، 28 ، ح 38 ، 46 ، 48 ، 50 ، 51 ، 60 ، ح 71 ، 89 ، 90 ، 91 ، 93 ، ح 101 ، 105 ، 108 ، 109 ، 110 ، 111 :\r\n112 ، 114 ، 115 ، 116 ، 120 ، 121 ، 122 ، 123 ، 124 ، 125 ، 126 ، 127 ، 128 ، 129 ، 130 ، 133 ، 134 ، 136 ، 143 ، 144 ، 145 ، ح 146 ، 155 ، 156 ، 157 ، 158 ، 159 ، 160 ، 162 ، 166 ، 168 ، 169 ، 172 ، 173 ، 174 ، 175 ، 176 ، 177 ، 178 ، 179 ، 180 ، 181 ، 182 ، 183 ، 184 ، 185 ، 186 ، 187 ، 188 ، 189 ، 190 214 ، 215 .\r\nبندعلى ( آبادى . . . ) : 76 ، 89 ، 96 ، 103 ، 123 ، 128 ، 183 .\r\nبنك ( آبادى . . . ) : 119 .\r\nبوانات : ح 35 .\r\nبودان ( آبادى . . . ) : 118 ، 119 .\r\nبوشهر : 108 .\r\nبويتنزرگ ( : باغ كمپانى هلند ) : 50 .\r\nبهمنى ( آبادى . . . ) : 124 .\r\nبهيميهت : 36 .\r\n« پ » پل امام وردىخان : 34 .\r\nپل خمير : 155 .\r\n« ت » تبريز : 10 ، 17 ، 21 ، 29 .\r\nتركيه : 19 .\r\nتزرگ احمدى : 37 ، 46 ، 50 ، 89 ، 106 .\r\nتهران : 6 ، 16 ، 31 ، 32 ، 33 ، 38 ، 39 ، 98 ، 215 .\r\n« ج » جلفا : 7 ، 9 ، 13 ، 17 ، 22 ، 34 .\r\nجلفار : 164 ، 210 .\r\nجهرم : 16 ، 36 ، 40 ، 91 ، 216 .\r\nجيرفت : 44 .\r\n« چ » چدر ( : زيارتگاه ) : 67 .\r\nچنالى : 67 .\r\n« ح » حاجى ترخان : 29 .\r\n\r\n","description":"","footnote":"","page_name":" 225 ","page_number":243},
  {"content":"\r\n\r\nحويزه : 19 ، 98 .\r\n« خ » خدر ( امامزاده . . . ) : 106 ، 108 ، 143 .\r\nخدر ( آبادى . . . ) : 182 ، 183 .\r\nخراسان : 38 ، 216 .\r\nخرم‌آباد : 10 : 15 ، 16 .\r\nخرمت ( آبادى . . . ) : ح 184 .\r\nخسناباد ( قلعهء . . . ) : 91 .\r\nخفر : 36 .\r\nخليج فارس : 106 ، 109 ، 126 ، 159 ، 161 ، ح : 164 .\r\nخوزستان : 216 .\r\n« د » داراب : 16 ، 36 ، 90 ، 91 .\r\nدارابجرد : 40 .\r\nدالان (  Daloen  ) : ح 184 .\r\nدامغان : 33 .\r\nدرگزين : 21 .\r\nدستگرد : ح 184 .\r\nدشتستان : ح 46 ، 122 ، 216 .\r\nدوسارى ( جزيرهء . . . ) : 77 ، 129 ، ح 180 .\r\nدوسر ( : دوسارى ؟ ) [ دهكدهء . . . 
  ] : 180 .\r\n« ر » راور : 93 ، 215 .\r\nرودان : 48 ، 58 ، 60 ، 116 ، 121 ، 130 .\r\n« ز » زمينداور ( ايالت . . . ) : 3 .\r\n« س » ساوه : 6 ، 215 .\r\nسعادت‌آباد : 37 .\r\nسفيدبانى ( آبادى . . . ) : 37 ، 99 .\r\nسند : 210 .\r\nسندرك ( آبادى . . . ) : 31 ، 85 ، ح 101 ، 106 ، 197 ، 109 ، 111 ، 112 ، 113 ، 115 ، 116 ، 117 ، 119 ، 120 .\r\nسورت ( بندر . . . ) : 54 ، 59 ، 157 .\r\nسورو ( آبادى . . . ) : 65 ، 68 ، 73 ، 111 ، 181 ، 182 .\r\nسيرجان : 36 ، 39 .\r\nسيستان : 31 ، 50 .\r\n« ش » شميل ( روستاى . . . ) : 49 ، 50 ، 60 ، 88 ، 89 ، 103 ، 105 ، 106 ، 108 ، 109 ، 110 ، 111 ، 120 ، 121 ، 124 ، 129 ، 130 ، 136 ، 158 .\r\nشيراز : 6 ، 12 ، 15 ، 16 ، 22 ، 32 ، 33 ، 35 ، 36 ، 45 ، 46 ، 48 ، 50 ، 68 ، 76 ، 90 ، 91 ، 97 ، 100 ، 103 ، 106 ، 108 ، 109 ، 122 187 ، 215 .\r\n« ط » طارم : 37 .\r\n« ع » عباس‌آباد ( محلهء . . . ) : 34 .\r\nعيسين ( آبادى . . . ) : 144 ، 185 - ايسين\r\n\r\n","description":"","footnote":"","page_name":" 226 ","page_number":244},
  {"content":"\r\n\r\n« ف » فارس : 35 ، 36 ، 38 ، 90 .\r\nفرانسه : 17 ، 22 .\r\nفراه : 32 .\r\nفرح‌آباد : 4 .\r\nفسا : 36 ، 216 .\r\nفين : 21 .\r\n« ق » قزوين : 29 ، 30 ، 33 .\r\nقشم ( جزيرهء . . . ) : 24 ، 78 ، ح 95 ، 97 ، 109 ، 114 ، 145 ، 157 ، 159 ، 161 ، 162 ، 163 ، 165 ، 175 ، 176 ، 178 ، 180 ، 187 ، 188 ، 209 ، 210 .\r\nقفقاز : 29 .\r\nقلعه سلمان : 85 .\r\nقم : 5 ، 6 ، 33 ، 106 ، 215 .\r\nقمشه : 45 .\r\nقندهار : 16 ، 31 ، 32 ، 138 .\r\nقيروان : 157 .\r\n« ك » كاروانسراى جده : 33 ، 34 .\r\nكاشان : 5 ، 33 ، 215 .\r\nكامريك : 53 .\r\nكرمان : 30 ، 35 ، 36 ، 37 ، 38 ، 39 ، 41 ، 42 ، 43 ، 44 ، 45 ، 46 ، 48 ، 49 ، 50 ، 64 ، 85 ، 89 ، 90 ، 92 ، 93 ، 98 ، 99 ، 101 ، 143 ، 170 ، 173 ، 174 ، 176 ، 215 .\r\nكرمانشاه : 18 ، 19 .\r\nكشار ( آبادى . . . ) : 104 .\r\nكميرو ( : خمير ؟ ) : 155 .\r\nكنگ : 120 ، 141 ، 143 ، 145 ، 155 ، 156 157 .\r\nكورستان : 101 ، 120 .\r\nكوهستك ( آبادى . . . ) : 145 .\r\nكهگيلويه ( : كوهگيلويه ) : 210 ، 216 .\r\nكيج مكران : 186 .\r\n« گ » گرمسيرات : 12 ، 15 ، ح 37 ، 50 ، 127 ، 143 ، 186 ، 187 ، 188 .\r\nگلپايگان : 215 .\r\nگمبرون : 9 ، 10 ، 11 ، 16 ، 17 ، 30 ، 36 ، 37 ، 38 ، 39 ، 40 ، 41 ، 42 ، 43 ، 44 ، 45 ، 60 ، 63 ، 83 ، 84 ، 87 ، 92 ، 95 ، 96 ، 97 ، 98 ، 99 ، 100 ، 101 ، 102 ، 103 ، 104 ، 105 ، 106 ، 107 ، 148 ، 149 ، 174 ، 208 ، 209 ، 210 ، 211 ، 212 .\r\nگنو (  Ginauw  ) : 50 .\r\nگوابند ، مارتن : 183 .\r\nگيلان : 21 ، 28 ، 29 ، 30 ، 216 .\r\n« ل » لار : 36 ، 37 ، 38 ، 39 ، 40 ، 41 ، 43 ، 45 ، 68 ، 95 ، 97 ، 98 ، 99 ، 100 ، 101 ، 103 ، 120 ، 129 ، 144 ، 155 ، 159 ، 182 ، 183 ، ح 184 ، 208 .\r\nلارك ( جزيرهء . . . ) 97 ، 102 ، 114 ، 145 ، 163 ، 175 ، 178 ، 209 .\r\n\r\n","description":"","footnote":"","page_name":" 227 ","page_number":245},
  {"content":"\r\n\r\n« م » مازندران : 5 ، 29 .\r\nمرودشت : ح 35 .\r\nمسقط : 60 ، 61 ، 118 ، 145 ، 210 .\r\nمسكو : 28 .\r\nمشهد : 28 ، 49 .\r\nمكه : 63 .\r\nمورچه خورت : 33 .\r\nمهساى خون ( روستاى . . . ) : 37 .\r\nميناب ( جزيرهء . . . ) : 57 ، 60 ، 61 ، 70 ، 88 ، 89 ، 93 ، 97 ، 99 ، 105 ، 106 ، 107 ، 108 ، 109 ، 115 ، 117 ، 119 ، 120 ، 121 ، 123 ، 124 ، 125 ، 129 ، 130 ، 132 ، ح 148 ، 156 ، 157 ، 162 ، 163 ، 164 ، 167 ، 168 ، 169 ، 174 ، 180 ، 208 .\r\nميناب عليا : 107 .\r\n« ن » ناىبند ( آبادى . . . ) : 50 ، 51 ، 111 .\r\nنخل ناخدا ( آبادى . . ) : 50 ، 125 ، 173 .\r\nنقش جهان ( ميدان . . . ) : 33 .\r\nنيريز : 36 .\r\n« ه » هرات : 31 ، 32 .\r\nهرمز ( جزيرهء . . . ) : 24 ، 25 ، 65 ، 70 ، 77 ، 95 96 ، 97 ، 99 ، 103 ، 109 ، 111 ، 112 ، 114 ، 115 ، 117 ، 120 ، 121 ، 127 ، ح 128 ، 129 ، 130 ، 131 ، 145 ، 159 ، 160 ، 161 ، 162 ، 163 ، 164 ، 165 ، 166 ، 167 ، 168 ، 169 ، 170 ، 171 ، 172 ، 173 ، 174 ، 175 ، 176 ، 177 ، 178 ، 179 ، 180 ، 181 ، 183 ، 184 ، 185 ، 186 ، 188 ، 189 ، 191 ، 200 ، 208 ، 209 ، 210 ، 211 ، 212 .\r\nهلند : 1 ، 9 ، 16 ، 17 ، 23 ، 25 ، 30 ، 31 ، 33 ، 34 ، 36 ، 37 ، 40 ، 41 ، 42 ، 43 ، 44 ، 45 ، 49 ، 50 ، 51 ، 54 ، 56 ، 57 ، 58 ، 59 ، 60 62 ، ح 71 ، 74 ، 91 ، 97 ، 99 ، 102 ، 108 111 ، 115 ، 121 ، 132 ، 133 ، 139 ، 156 ، 159 ، 161 ، 164 ، 166 ، 170 ، 172 ، 173 ، 176 ، 177 ، 179 ، 182 ، 184 ، 185 ، 190 ، 191 ، 200 .\r\nهمدان : 10 ، 15 ، 16 ، 17 ، 19 ، 21 ، 215 .\r\nهند : 28 ، ح 43 ، 157 .\r\n« ى » يزد : 41 ، 48 ، 49 ، 89 ، 90 ، 93 ، 94 ، 98 ، 215 .\r\n\r\n","description":"","footnote":"","page_name":" 228 ","page_number":246},
  {"content":"\r\n\r\n\r\nفهرست منصب‌ها ، لقب‌ها . . .\r\n« ا » اعتماد الدوله : 1 ، 3 ، 4 ، 7 ، 8 ، 9 ، 10 ، 13 ، 14 19 ، 21 ، 22 ، 23 ، 24 ، 25 ، 26 ، 27 ، 28 ، 43 ، 45 ، 48 ، 91 ، 109 ، 128 ، ح 148 ، ح 160 ، 162 ، 176 ، 184 ، 185 ، 186 ، 187 ، 188 ، 189 ، 192 .\r\nايشك آغاسى : 26 ، 27 ، 114 ، 116 ، 176 ، 177 .\r\nايشك آغاسىباشى : 3 ، 4 ، 8 ، 9 ، 12 ، 43 ، 83 ، 107 ، 110 ، 113 .\r\nايلچى : 21 ، 22 ، 30 ، 31 ، 43 ، 71 .\r\n« ب » بازرگان باشى : 59 ، 61 ، 74 ، 75 .\r\nبيگلربيگى : 10 ، 11 ، 18 ، 36 ، 38 ، 41 ، 42 ، 48 ، 68 ، 76 ، 88 ، 89 ، 90 ، 99 ، 102 ، 103 ، 127 ، 136 ، 143 ، 151 .\r\n« پ » پاشا : 17 ، 21 ، 32 .\r\n« ت » تاجر باشى : 146 .\r\nتفنگچى آغاسىباشى : 3 .\r\nتفنگچى باشى : 43 .\r\n« ج » جانشين : 97 ، 99 ، ح 100 ، 101 ، 103 ، 105 ، 108 ، 109 ، 110 ، 111 ، 118 ، 124 ، 125 ، 136 ، 145 ، 158 .\r\nجراح باشى : 70 .\r\n« ح » حكيم باشى : 106 .\r\n\r\n","description":"","footnote":"","page_name":" 229 ","page_number":247},
  {"content":"\r\n\r\n« خ » خان : 31 ، 35 .\r\nخان خانان : 64 .\r\nخواجهء سفيد : 7 .\r\nخواجهء سياه : 2 .\r\n« د » داروغه : 7 ، 9 ، 137 .\r\nديوان بيگى : 3 .\r\n« ر » ريكا ( : پيك ، چاپار ) : 26 ، 186 .\r\n« س » سپهسالار : 36 ، 43 ، 64 ، 76 .\r\nسريوزباشى : 97 ، 99 .\r\nسقايان : 144 .\r\n« ش » شاطر : 51 ، 75 ، 82 .\r\nشاه بندر : 25 ، 28 ، 39 ، 40 ، 41 ، 43 ، 56 ، 90 ، 95 ، 97 ، 99 ، 122 ، 136 ، ح 146 ، ح 173 ، 176 ، 177 ، 181 .\r\nشهريار ( : كلانتر ميناب ) : 60 ، 61 ، 89 ، 107 ، 111 ، 121 .\r\n« ص » صاحب رقم : 3 .\r\n« ق » قاپوچى : 43 .\r\nقاضى القضات : 3 .\r\nقاضى شرع : 172 ، 178 ، 180 .\r\nقپاندار : 184 .\r\nقورچىباشى : 1 ، 3 ، 4 ، 27 ، 43 ، 215 .\r\nقوللر : 22 ، 24 ، 25 ، 28 ، 52 ، 55 ، 67 ، 77 ، 78 ، 84 ، 92 .\r\nقوللر آغاسى : 6 ، 7 ، 10 ، 128 .\r\nقوللر آغاسى باشى : 3 ، 4 ، 19 ، 28 ، 29 ، 43 ، 93 ، 124 .\r\nقوللر باشى : 31 .\r\n« ك » كدخدا : 20 ، 66 ، 108 .\r\nكلانتر : 3 ، 20 ، 46 ، 49 ، 60 ، 97 ، 99 ، 107 ، 110 ، 111 ، 115 ، 117 ، 136 ، 208 .\r\nكوتوال : 30 ، 66 ، 108 ، 111 ، 121 ، 144 ، 147 ، 155 ، 157 ، 162 ، ح 173 ، 174 ، 175 ، 176 ، 178 .\r\n« م » مستحفظ : 166 ، 167 ، 168 ، 171 ، 172 ، 175 ، 176 ، 180 ، 181 ، 184 .\r\nمستوفى : 3 ، 9 ، 39 . . .\r\nمستوفى الممالك : 3 ، 24 ، 188 . . .\r\nمستوفى خاصه : 3 ، 5 ، 29 . . .\r\nمنشى الممالك : 3 .\r\nمنشى اول ( - صاحب رقم ) : 10 . -\r\n\r\n","description":"","footnote":"","page_name":" 230 ","page_number":248},
  {"content":"\r\n\r\nصاحب رقم\r\nمنشى باشى : 132 ، 133 ، 138 .\r\nمهردار : 10\r\nميرآخور : 99 ، 104 ، 173 ، 176 ، 177 .\r\nمير آخورباشى : 3 .\r\nمين‌باشى : 40 ؛ 93 ، 94 ، 216 .\r\n« ن » ناظر بيوتات : 4 ، 24 ، 26 ، 34 ، 43 ، 49 ، 77 ، 80 ، 81 ، 82 ، 83 ، 91 ، 131 ، 186 ، 189 190 .\r\nنايب : 26 ، 34 ، 40 ، 42 ، 46 ، 55 ، 69 ، 152 - : جانشين\r\nنايب التجار : 189 .\r\nنايب الحكومه : 41 ، 98 ، ح 100 .\r\nنايب بيگلربيگى : ح 147 ، 157 ، 161 ، 162 ح 165 ، 169 ، 180 ، . . . .\r\n« و » وزير : 138 ، 139 ، 184 .\r\nوقايع نويس : 3 .\r\nوكيل : ح 100 .\r\nوكيل باشى : 15 .\r\n« ى » يوزباشى : 4 ، 7 ، 9 ، 33 ، 60 ، 62 ، 90 ، 96 ، 97 99 ، 111 ، 117 ، 120 ، 121 ، 161 ، 165 166 ، 168 ، 172 ، 175 ، 176 ، 177 ، 178 ، 179 ، 181 ، 184 ، 191 ، 210 ، 211 .\r\n\r\n","description":"","footnote":"","page_name":" 231 ","page_number":249},
  {"content":"\r\n\r\n\r\nفهرست نژادها ، سلسله‌ها ، طايفه‌ها . . .\r\n« ا » ازبك : 30 .\r\nافغان : 10 ، 18 ، 20 ، 22 ، 40 ، 41 و . . .\r\nافغان ابدالى : 30 ، 31 .\r\n« ب » بانيان : 22 ، 23 ، 56 ، 60 ، 100 ، 144 ، 146 ، 150 ، 167 ، 193 .\r\nبلوچ : 8 ، ح 37 ، 41 ، 63 ، 90 ، 97 ، 101 ، 104 107 ، 108 ، 112 ، 116 ، 125 ، 145 ، 152 ، 156 .\r\nبنگ ساليها : 150 ، 151 ، 152 ، 153\r\n« ت » تازيان مسقط : 211 .\r\nترك : 18 ، 19 ، 20 ، 21 ، 22 ، 97 ؛ تركان :\r\n215 .\r\nتركمان : 32 .\r\n« چ » چارك : 155 .\r\n« خ » خلارتس ( طايفهء . . . ) : 215 .\r\n« د » درگزين ( طايفهء . . . ) : 215 .\r\n« ر » روس : 28 ، 29 ، 30 ؛ روسيان : 21 .\r\n\r\nفهرست اصطلاح‌ها\r\nاظهارنامه : ح 173 .\r\nپرچم قزلباش : 95 .\r\nتعليقه : 16 ، 39 ، 99 . - رقم .\r\nجزيه : 14 .\r\nرقم : 43 ، 99 ، 100 ، 151 ، 152 . تعليقه\r\nمجلس شاهى : 4 ، 8 ، 12 ، 13 ، 20 ، 22 ، 26 ، 106 .\r\nنقاره‌خانه : 33 ، 34 ، 122 .\r\n\r\n\r\n","description":"","footnote":"","page_name":" 232 ","page_number":250}
  ]