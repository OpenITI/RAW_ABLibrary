[
  {"content":"\r\n\r\n\r\nفهرست مطالب كتاب\r\nصدر التواريخ يا تاريخ صدور قاجار شرح حال يازده نفر از صدر اعظم‌هاى پادشاهان قاجار تأليف محمد حسن خان اعتماد السلطنه تصحيح و تحشيه و توضيح و فهرستها از محمد مشيرى چاپ دوم روزبهان تهران ، 1357\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nصدر التواريخ\r\nمحمدحسن خان اعتماد السلطنه\r\nبه كوشش محمد مشيرى\r\nچاپ اول : 1349\r\nچاپ دوم : 1357\r\nچاپ : شركت چاپ افست گلشن\r\nكليهء حقوق محفوظ است .\r\nتهران ، خيابان شاهرضا ، مقابل دانشگاه تهران شماره 1342 - تلفن : 648667\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمحمدحسن خان اعتماد السلطنه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nعنوان صفحه\r\nچند كلمه دربارهء كتاب و مؤلف آن 5\r\nديباچهء مؤلف 9\r\nشرح حال حاج ابراهيم شيرازى 12\r\nميرزا شفيع مازندرانى 44\r\nحاج محمد حسين صدر اصفهانى 69\r\nميرزا ابو القاسم قائم مقام 117\r\nحاج ميرزا آقاسى 152\r\nميرزا تقى خان امير كبير 196\r\nميرزا آقا خان نورى 233\r\nميرزا محمد خان سپهسالار اعظم 249\r\nميرزا حسين خان مشير الدوله 260\r\nميرزا يوسف مستوفى الممالك 282\r\nميرزا على اصغر خان امين السلطان 297\r\nفهرست نام كسان 303\r\nفهرست نام‌ها و اصطلاحات مربوط به فرق و اديان و قبايل و نسبت‌ها و غيره 325\r\nفهرست نام جاىها 327\r\nفهرست نام كتاب‌ها 332\r\nتصاوير 335\r\nفهرست نام تأليفات اعتماد السلطنه 351\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nچند كلمه دربارهء كتاب و مؤلف آن\r\nكتابى كه اينك توفيق انتشار چاپ دوم آن به صورت بهترى بدست آمده سرگذشت يازده نفر از صدر اعظم‌هاى دودمان قاجار است كه شادروان محمد حسن خان اعتماد السلطنه براى « ميرزا على اصغر خان امين السلطان » تدوين و تأليف نموده است .\r\nبطوريكه در زيرنويس صفحهء 11 مشاهده مىشود برخى تأليف آن را به ديگران از جمله مرحوم « ميرزا محمد حسين فروغى اصفهانى » ( ذكاء الملك اول ) يا ميرزا غلامحسين اديب نسبت داده‌اند . ولى اين بنده به دلايلى كه در جاهاى ديگر متذكر شده‌ام انتساب آن را به خود اعتماد السلطنه صحيح‌تر ميدانم . در يكى از نسخه‌هاى خطى موجود عبارات زير با خط اعتماد - السلطنه چنين نوشته شده است :\r\n« هو - ديباچه و خاتمهء هر دو از منشآت ميرزا محمد حسين فروغى است و به خط او نوشته شده به اين جهت با ساير اوراق ديگر خطا فرقى پيدا كرده . 20 شعبان لوىئيل 1309 هجرى . »\r\nدربارهء اعتماد السلطنه و تأليفات ديگر وى نيز سخن بسيار رفته است و تقريبا غالب\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدانشمندان و مؤلفينى كه در اين خصوص اظهارنظر كرده‌اند ، برخى در پرده و بعضى در نهايت شدت و بيرحمى كليهء تأليفات وى را از ديگران دانسته‌اند و حتى كسانى او را مردى شياد ، جاهل و بيسواد معرفى كرده‌اند .\r\nدر مقابل عدهء زيادى از مؤلفين و دانشمندان كه شايد هم نظرات منفى آنان دربارهء اعتماد السلطنه از بخل و ضنت سرچشمه گرفته باشد ، قليلى هم مانند مرحوم « خان ملك ساسانى » كه نسبت سببى با وى داشته در مقام تجليل برآمده‌اند .\r\nبه عقيدهء ما شناختن اخلاق و روحيات و شخصيت واقعى مرحوم محمد حسن خان اعتماد - السلطنه از تفرس در متون تأليفات وى و مقايسهء مندرجات آنها با هم به آسانى ميسر است . با مراجعهء مختصر به يادداشتهاى روزانهء وى ، او را مردى متملق و بسيار بىشخصيت و حقير مىشناسيم كه چاپلوسىها و مجيزهاى فرومايهء خود را نه تنها دربارهء شخصيت‌هاى مهم بلكه حتى نسبت به اشخاص بسيار پست و اراذل ناس بىپرده و در برخى موارد توأم با نوعى تفاخر در آن يادداشتها ثبت كرده است .\r\nدر يادداشتهاى روزانهء او بطور مكرر مواردى ديده مىشود كه از « ميرزا على اصغر خان امين السلطان به وضع بسيار زننده و موهن بد مىگويد و او را دشمن خويش مىشمارد و در عين حال در اين كتاب مىبينيم كه به بوى سودجوئى مختصر كتاب حاضر را به نام او مدون كرده و در ديباچه او را « عميد اكرم راد » ناميده و خود را « نيازمند حضرت معظم » خوانده و « . . . اين نگارش ناچيز را تقديم نموده و آرزو مىكند كه اين بيّنه ارادت خالص العقيده به محضر حضرت مستطاب عالى اگر بخت يار آمد ، از حضرت اشرف تشريف قبول يابد . . . »\r\nبا وصف مراتب بالا به عقيدهء بنده مرحوم محمد حسن خان اعتماد السلطنه يكى از برجسته‌ترين و دانشمندترين رجال عهد ناصرى بوده كه به علت دانش وسيع و احاطهء كامل به آثار فرهنگى كشورهاى مختلف اروپايى و تمدن غرب در نشر و اشاعهء علوم زمان خود خدمات زياد و مؤثرى به دانش و فرهنگ ايران انجام داده است و ما نام تأليفات و ترجمه‌هاى او را در آخر كتاب آورده‌ايم . روانش شاد باد .\r\nبهرحال قضاوت در اين موارد بستگى كامل به كندوكاو و پژوهش در مندرجات تأليفات وى دارد كه از حوصلهء اين مقدمه خارج است و ما خوانندگان عزيز را به منابع زير راهنمايى مىكنيم :\r\n- مقالات مرحوم كسروى ، گردآورى يحيى ذكاء .\r\n- كتاب انقلاب ايران و ساير تأليفات براون .\r\n- يادداشتهاى قزوينى جلدهاى 1 و 5 و 6 .\r\n- روزنامهء خاطرات اعتماد السلطنه .\r\n- يادداشتهاى ميرزا على خان امين الدوله و ساير مراجع ديگر .\r\n\r\nنسخه‌هاى مورد استفادهء ما\r\nنسخه‌هاى متعددى از اين كتاب در دست است ، چند تا از آنها كه مورد استفادهء ما بوده\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبه شرح زير معرفى مىشود :\r\n1 - نسخهء خطى نسبتا بىغلط به خط مرحوم معظم السلطنهء دولت متعلق به نگارندهء اين سطور كه مدتى نيز نزد مرحوم بهار بوده و چند جا بوسيلهء آن مرحوم در حواشى توضيحاتى نگاشته شده است . اين نسخه در 180 برگ به خط نستعليق متوسط نوشته شده ، متأسفانه فاقد تاريخ تحرير است .\r\n2 - نسخهء بسيار زيبا موجود در كتابخانهء دانشكدهء حقوق به شمارهء 65 - ب كه به خط نستعليق با عنوانهاى شنگرف در نيمهء صفحات از درازا نوشته شده است .\r\n3 - نسخهء موجود در كتابخانهء دانشكدهء ادبيات تهران به خط ماشينى و خط نستعليق مورخ 1319 شمسى از روى مسودهء اصل ( تاريخ صدور قاجار ) كه نسخهء آن در كتابخانهء مرحوم ميرزا محمد على خان فروغى ( ذكاء الملك ) بوده است . اين نسخه گويا توسط مرحوم دكتر غنى نويسانده شده و جزو كتابهاى خريدارى شده از بازماندگان شادروان عباس اقبال آشتيانى به كتابخانهء دانشكدهء ادبيات منتقل شده و به شمارهء 245 - ح ثبت شده است .\r\nناگفته نماند كه اين نسخه داراى غلطهاى فراوان املايى است و در پاره‌اى از جاها افتادگىهايى نيز دارد .\r\nعلاوه بر نسخه‌هايى كه معرفى شد نسخ ديگرى نيز در دست اشخاص وجود دارد كه متأسفانه ما نتوانستيم از آنها استفاده كنيم .\r\nجاى خوشوقتى است كه توفيق انتشار كتاب به صورت بهتر از چاپ پيشين بدست آمد و اميدواريم كه براى محققان و پژوهشندگان مورد استفاده قرار گيرد .\r\nنويسنده صميمانه اعتراف دارم كه حتما و قطعا در كار من نقايص بيشمارى وجود دارد كه فقط از عنايت و بزرگوارى دوستداران دانش اميد چشم‌پوشى كريمانه دارم .\r\nمحمد مشيرى تهران ، فروردين‌ماه 1357\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nديباچه\r\nبعد الحمد و الصلاة به حضور كرامت ظهور ، مكرمت دستور ، عميد اكرم راد و صاحب اجل كافى جناب مستطاب اشرف معظم وزير اعظم « 1 » ، زين اللّه تعالى ، دمت الوزارة باقداميه السعيد التعالى و اقدام حضرته المتعالى معروض مىدارد .\r\nبه اين قصد و نيت كه خلوص خدمت خود را به محضر وزارت عظمى اجلها اللّه تعالى باز نمايد و صدق ارادت و پاكى عقيدت خويش را به ملازمان آن حوزهء سنيه مبرهن سازد ، كتابى تأليف كرده و به طراز القاب زاهرهء خواجهء امجد مطرز ساخته است .\r\nاين كتاب كه صدر التواريخش ناميده‌ام و نسخهء از آن به حضور مبارك عالى تقديم نموده ، اينك در حكم مسودة مىباشد ، اگر بخت يار آمد و از حضرت اشرف تشريف قبول يافت ، اين بىرنگ نقشى بديع خواهد شد و از نگارخانهء مانى گرو خواهد برد .\r\nبعبارة اخرى اوراقى كه به مطالعهء نقاد نبيل آن ، يعنى دستور اعظم فايز مىشود ، به منزلهء نقشهء است كه مهندس و معمار قصرى رفيع قبل از بنا مىكشد و به نظر خداوند عمارت مىرساند ، چون از آن مقام بلند اشارت به ساختن رود ، اين طرح به ميامن اقبال خواجهء فرشته خصال ، آن خواهد شد كه مبانى استحكامش از هرمان مصريا برج ايفل پاريس كم نيايد بلكه پهلو به هر ساخته زند و دعوى پايدارى كند و حكيم خدا آفرين ( فردوسى طوسى عليه الرحمه ) در چنين موردى فرموده است :\r\n بنائى كه هرگز نگردد خراب * ز باران و از تابش آفتاب \r\nصدر التواريخ ، ترجمهء حال و تاريخ صدور و وزراى اعظم دولت ابد مدت سلسلهء عليهء قاجاريه است و اسناد آن ، اوراق متشتته و حكاياتيست كه از الواح خواطر معمرين و دانايان معاصرين نقل شده و براى آگاهى ضمير منير خواجهء دانا ، بطور حقيقت\r\n\r\n\r\n","description":"","footnote":"\r\n( 1 ) - منظور ميرزا على اصغر خان امين السلطان اتابيك ، صدر اعظم است .\r\n","page_name":" 9 ","page_number":9},
  {"content":"\r\n\r\nو كمال در آن هيچ ظاهرسازى نيست ، در اين صورت اگر تمام مسطورات اين صحيفه منتشر شود ، يمكن كه اخلاف صدور و وزراى عظام اسلاف ، از نگارنده ملول و مكدر شوند ، غافل كه نوع بشر با هر قسم كمال در قيد و بند طبيعت است و مبتلا به انواع منقصت و در زندگانى شخصى بزرگان قرون اخيرهء فرنگ از قبيل ناپلئون بناپارت و فردريك پروس نديده‌اند ، تا بدانند انسان ملك و معصوم نيست و امور طبيعى ماوراى ماهيت جلالت ذاتى و بزرگيست ، پس اين بنده از خازن كتابخانهء عالى مستدعى است كه مطالعهء اين مسوده را خاص بندگان حضرت داند و بر آن باشند كه اين نوشته را هركس نخواند و گمان نبرد كه نگارنده از ادب دور است و از ملاحظات ظاهر مهجور و حال آنكه اين راه به سر مىپيمايم و پيوسته به قول افصح المتكلمين عليه الرحمه استشهاد مىنمايم و مىگويم :\r\n سعدى ادب آنست كه در حضرت خورشيد . * گوئيم كه ما ، خود شب تاريك نديديم \r\nچون وزراى عظام ، اسباب نظام ملك و ملت و مايهء انتظام هر دولت و سلطنتند ترجمهء حالشان به منزلهء چشم تاريخ است و دانشمندان عالم را به تاريخ وزرا نظر و اعتناى ديگر باشد ، اين است كه اين نگارش را به پايندگى و اهميت ستوده‌ام و در جمع و تدوين آن سعى و اهتمامى بليغ نموده و اگر همت و اقدام اين ضعيف نبود شايد پاى ديگر اينراه نمىپيمود يا هيچ دست اين عقده نمىگشود .\r\nيازده نفر از صدور و وزراى اعظم را در اين كتاب نام برده و شرح حالشان را نگاشته و در فواصل رياست آن اشخاص ، بعضى نيز بوده كه اين كار را در زمانى پرداخته و نموده‌اند ، اما چون به اسم صدارت يا وزارت عظمى ناميده نشده از ترجمهء احوال ايشان صرف‌نظر كرده‌ام .\r\nچون نوشدن سال ما و عيد نوروز عجم در آنوقت است كه آفتاب به نقطهء اعتدال مىرسد و باز به گفتهء شيخ شيراز :\r\n« عالم را اهتزازى دست مىدهد ، آثار صولت برد آرميده و اوان دولت ورد رسيده » نيازمند حضرت معظم نيز در اين خجسته موقع و فرخنده وقت ، گياه خود را به گلهاى بهارى پيوند كرده ، براى شكفتگى خاطر مبارك فالى به خير و خوشى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمىزند و اين نگارش ناچيز را تقديم نموده مىگويد :\r\n از گياه بنده گويد تا رياحين بهار * خواجه خرم باد و خرم از وجودش روزگار \r\nو حاصل آنكه چون هر وجودى را برهانى بايد تا عقل قبول نمايد ، صدر التواريخ بينهء ارادت اين خالص العقيده به محضر حضرت مستطاب عالى است و جواهر زواهر كلماتش ازينرو متلالى .\r\n من اين صدر التواريخ گزيده * براى حضرتت كردم مدون\r\nتو اى فر وزيران نكوراى * كرم فرما ببين در خدمت من \r\nفى بيستم شهر شعبان المعظم سنهء 1309\r\nالعبد محمد حسن المدعو به اعتماد السلطنه « 1 »\r\n\r\n\r\n","description":"","footnote":"\r\n( 1 ) - اعتماد السلطنه ( محمد حسن ) ، محمد حسن خان صنيع الدوله فرزند حاجى على خان حاجب الدوله و نوهء حسين خان مقدم مراغهء است ( حاجب الدوله در جوانى ضياء الملك لقب داشت و از درباريان مورد اعتماد ناصر الدينشاه و فراشباشى بود و كشتن ميرزا تقى خان امير كبير را در حمام فين كاشان وى عهده‌دار گرديد . )\r\nمحمد حسن خان روز 21 شعبان سال 1255 ه . قمرى در شهر طهران متولد شد و تا سال 1267 در مدرسهء دارالفنون به تحصيل اشتغال داشت و در سال 1280 با سمت نمايندهء نظامى ( در زمان سفارت امير نظام گروسى ) به پاريس رفت و در آنجا توانست به تكميل زبان فرانسه و اخذ معلومات جديد بپردازد .\r\nو در سال 1284 به ايران مراجعت كرده و به سمت مترجم مخصوص شاه تعيين شد . و بعدها جزو اعضاى شوراى دولتى گرديد و در 1287 رياست دار الترجمه و ادارهء امور روزنامه به او واگذار شد و لقب صنيع الدوله يافت در سال 1304 به لقب اعتماد السلطنه مفتخر گرديد . و به وزارت انطباعات ارتقاء يافته و همه عمر با همين سمت به تأليف و ترجمه كتاب و طبع و نشر روزنامه و سالنامه پرداخته است .\r\nاز آثار متعدد او تاريخ ايران ، مرآت البلدان ، منتظم ناصرى ، مطلع الشمس و در التيجان ، التدوين فى جبال الشروين ، و المآثر و الاثار ، همراه با سالنامه‌هاى كشور ايران طبع شده است ، وقايع يوميه پانزده سال آخر عمر او حاوى اطلاعات مهم است ، كتاب ديگر او خيرات حسان ، در تاريخ زنان مشهور اسلام است ، عقيده بعضى محققان آن است كه كتابهاى منسوب به او همه از تأليفات ديگران است و او فقط آنها را تدوين و طبع نموده است ، ولى اين قول ظاهرا مأخذى ندارد و كتاب خوابنامه و يادداشتهاى او كه قطعا به قلم خود او نوشته شده است ، موجب ترديد در صحت اين ادعا تواند بود .\r\nدر هر صورت وى مردى پركار و علاقه‌مند به تحقيقات تاريخى و ادبى بود و جمع كثيرى از دانشمندان را گرد آورده و آنان را به تأليف و ترجمهء كتابهاى زياد واداشت ، در سال 1306 قمرى به عضويت انجمن جغرافيائى آسيائى ، پاريس و لندن انتخاب شد و در 18 شوال 1313 به بيمارى سكته در طهران درگذشت .\r\n","page_name":" 11 ","page_number":11},
  {"content":"\r\n\r\n\r\nشرح حال اعتماد الدّوله حاجى ابراهيم خان شيرازى\r\nحاجى محمد ابراهيم خان شيرازى ملقب به اعتماد الدوله كه به رتبهء صدارت ايران نائل شد ، مردى با تدبير و دورانديش بود كه مآل كار فردا را امروز خوانده به اقتضاى وقت چاره‌جوئى مىنمود ، جان خود را در آخر كار زنديه « 1 » و ظهور سلطنت قاجاريه « 2 » به سلامت دربرد و به اصابت تدبير و اجابت تقدير ، خود را به رتبهء رفيع امارت\r\n\r\n\r\n","description":"","footnote":"\r\n( 1 ) - زنديه ، سلسلهء از پادشاهان ايران كه از 1163 تا 1208 هجرى قمرى سلطنت كرده‌اند .\r\nمؤسس اين سلسله كريم خان زند از طايفهء الوار فيلى كه در حدود قلعه پرى لرستان تا ملاير سكونت داشته‌اند ، مىباشد . اين طايفه مقارن فتنه افغان در محل سكونت خود قدرتى يافتند . و در اوايل عهد قدرت نادرشاه بابا خان چاپشلو به تدبير بر رؤساى اين طايفه دست يافته ، جمعى از آنها را كشت و بقيه را به افغان كوچ داد و در حدود ابيورد و دره‌گز سكونت داد .\r\nبعد از قتل نادر ( 1160 ) طايفهء زند تحت سرپرستى كريم خان به مساكن خود بازگشتند و كريم خان از هرج و مرج ايام پس از قتل نادر استفاده كرده به دعوى سلطنت برخاست ، و عاقبت رقبا و مخالفين خود را از ميان برده ، دولت زنديه را تشكيل داد ، اما بعد از او بين فرزندان و برادرانش اختلاف افتاد و آقا محمد خان قاجار سر برآورد و صادق خان زند و پسر او جعفر قلى خان زند و حتى نوادهء دليرش لطفعلى خان زند ، هيچ يك نتوانستند در مقابل قدرت و جلادت خان قاجار مقاومت كنند . عاقبت دولت زنديه برافتاد ، مركز سلطنت زنديه شيراز بود و در واقع آن سلسله بعد از وفات كريم خان فقط حكمرانان كمابيش مستقل فارس و كرمان و عراق بشمار مىآمدند .\r\n( 2 ) - قاجاريه ، ايل قاجار در دوران پادشاهى سلسلهء صفويه از حوالى رود ارس به درهء رود گرگان و استراباد منتقل شده و مأمور حراست مرزهاى آن سامان شدند . مداخله ايل قاجار در امور كشورى از زمان شاه طهماسب دوم صفوى با انتصاب فتحعلى خان قاجار رئيس دسته اشاقه‌باش قاجار به فرماندهى سپاه آن پادشاه آغاز شد ولى در زمان قدرت سلطنت نادر شاه افشار هرگونه فعاليت از آنان سلب گرديد و بعد از كشته‌شدن نادر و از هم گسيختن رشته امور ، محمد حسن خان قاجار فرزند فتحعلى خان براى كسب قدرت به تلاش برخاست و سرانجام به دست كريم خان زند منكوب و به دست كسان -\r\n","page_name":" 12 ","page_number":12},
  {"content":"\r\n\r\nو پايهء منيع وزارت رسانيد ، به دو سلطان بزرگ خدمت كرد . در زمان سلطنت آقا محمد خان « 3 » شاه شهيد و خاقان مغفور فتحعلى شاه « 4 » طاب ثراه تا چهارده سال رشتهء امور ايران\r\n\r\n\r\n","description":"","footnote":"\r\nخود كشته شد ( 1172 ه . قمرى ) و فرزندان خردسالش بعد از چهار سال دربدرى و سرگردانى به پناه كريم خان رفتند . وى حسينقلى خان و محمد خان پسران خان مقتول را نزد خود نگاهداشت و خواهر آنان را به همسرى خود برگزيد و حسينقلى خان را به حكومت دامغان گماشت ، او تحت عنوان جهانسوز شاه علم استقلال برافراشت ، ولى سركوب شده و مورد بخشش قرار گرفت و مجددا به حكومت منصوب گرديد و بار دوم سر به خودسرى برداشت و به دست كسان خود به قتل رسيد و آقا محمد خان تا پايان عمر و سلطنت كريم خان در شيراز ماند و فرداى روز مرگ كريم خان ( 1193 با كمك خواهر خود زوجه وكيل از شيراز گريخت و در طهران و سارى براى كسب قدرت و بدست آوردن تاج و تخت ايران فعاليت شديدى را آغاز نموده و سلطنت قاجاريه را تأسيس و امور آشفتهء ايران را سروصورتى داده و ملوك الطوايفى و هرج‌ومرج را برانداخت .\r\n( 3 ) - آقا محمد خان قاجار ، آقا محمد خان متولد 27 محرم 1155 قمرى و مرگ وى در ذىحجه سال 1211 ه . ق . است .\r\nوى مؤسس و اولين پادشاه سلسلهء قاجاريه و پسر ارشد محمد حسن خان قاجار است كه در استراباد به دنيا آمد ، در شش سالگى به امر عادلشاه افشار ، خصى گشت . قسمتى از دوران جوانى او در شيراز تحت نظر كريم خان زند گذشت .\r\nدر طى 16 سال اقامت او در شيراز ، كريم خان در حق او لطف و مهربانى كرد و چون او خود را نهانى براى جهاندارى آماده مىكرد و غالب اوقات خود را به مطالعه كتاب مىگذرانيد ، كريم خان مكرر در بعضى امور خويش با او مشورت مىكرد و او را پيران ويسه مىخواند .\r\nدر اوان بيمارى كريم خان غالبا به بهانهء شكار در خارج شيراز بسر مىبرد و بوسيلهء عمه يا خاله خود كه در حبالهء كريم خان بود از وفات او آگاه شد .\r\nبعد از وفات كريم خان ( 1193 ) وى به دعوى سلطنت برخاست . به استراباد رفت و منازعات طولانى و مستمرى را جهت تحصيل تاج‌وتخت شروع كرد ، و يك چند نيز مانند نادر و كريمخان ، يكى از احفاد شاه طهماسب دوم صفوى را به نام سلطان محمد ثانى در طهران به سلطنت برداشت ( 1200 ) . پس از فتح و تصرف اكثر بلاد شمالى و مركزى ايران ، خود را از معارضهء برادران خود مرتضى قلى خان قاجار و سپس جعفر قلى خان قاجار آسوده كرده ( 1204 ) آنگاه ، فارس و كرمان را گرفت و لطفعلى خان زند را مغلوب و اسير كرد و با اهانت و عذاب سخت كشت ( 1208 ) . پس از آن با 000 ، 60 سپاهى به قصد تسخير گرجستان رفت و هراكليوس والى عيسوى آن ولايت را به باد قتل و غارت داد ( 1209 ) . در بازگشت به طهران تاجگذارى كرد ( رمضان 1210 ) و سپس به خراسان رفته شاهرخ افشار را ، كه پيرى نابينا بود ، بگرفت ، و براى آنكه نهانگاه ذخاير و نفايس او را كشف كند ، بر او شكنجه‌هاى سخت وارد آورد و آن پيرمرد از آن شكنجه‌ها وفات يافت ( 1210 ) ، گويند چون جواهرات را از شاهرخ بستد ، آنهمه را در رواقى بر نطع‌ها بگسترد و در آن رواق خلوت كرده ، چندبار بر آن جواهرات بغلطيد . بعد از فتح خراسان ، به بهانهء دفع روس‌ها كه در اواخر حيات كاترين دو لشكر به تفليس و گرجستان برده بودند ، عازم آن ولايت شد و هرچند روسها ؛ به مناسبت وفات كاترين دوم و جلوس پسرش پاول اول ، از خيال تصرف گرجستان بطور موقت منصرف شدند . ليكن آقا محمد خان از رود ارس گذشته ، در قره‌باغ ، قلعه شوشى را كه بىمستحفظ مانده و در سفر جنگى سابق به تصرف وى درنيامده بود گرفت ، اما سه روز بعد از اين فتح ، در همين قلعه به دست چند تن از ملازمان خود . كه به سبب اندك تقصيرى حكم به قتل آنها داده و سپس اجراى حكم را به روز ديگر موكول كرده بود ، شبانه كشته شد ( ذى حجه 1211 ) جنازه‌اش را به نجف بردند و آنجا دفن كردند .\r\nآقا محمد خان سردارى لايق و حاكمى جدى و خشن بود ، اما خست و بيرحمى كه در او به درجهء افراط مىرسيد ، نام او را آلوده كرد ، كينه‌خواه و بيرحم و قدرت‌جوى و چاره‌گر بود ، و كله منارهائى كه در كرمان ساخت و چشم‌هائى كه در آنجا كند ، شدت كينه‌جوئى او را نشان مىدهد . با اين همه مدبر و حيله‌گر بود و تا كار به تدبير برمىآمد ، دست بشمشير نمىبرد . وزيرش حاجى ابراهيم خان شيرازى در اين باب به سرجان ملكم درست گفته بود كه با همهء شجاعتى كه داشت « سرش هرگز براى دستش كارى باقى نمىگذاشت . » چون فرزند نداشت بعد از او سلطنت به برادرزاده‌اش بابا خان رسيد كه به نام فتحعلى شاه به تخت نشست . ص 182 . دايرة المعارف فارسى .\r\n( 4 ) - فتحعلى شاه قاجار ، وى پسر حسينقلى خان و برادرزادهء آقا محمد خان قاجار و دومين پادشاه سلسلهء قاجاريه است : پيش از جلوس بابا خان نام داشت در 1211 كه آقا محمد خان كشته شد ، بابا خان از فارس كه در آنجا حكمرانى داشت به طهران حركت كرده و مخالفان را برانداخت ، عموى خود على قلى خان قاجار و نيز محمد خان زند پسر زكى خان را نابينا ساخت و صادق خان شقاقى و سليمان خان نظام - الدوله را كه دعوى سلطنت داشتند شكست داد و برادر خود حسينقلى خان را كه ياغى شده بود دستگير نموده و كور ساخت . فتحعلى شاه فرزند خود عباس ميرزا را نايب السلطنه و وليعهد كرده و روانهء آذربايجان نمود و نادر ميرزا پسر شاهرخ افشار را كه به مساعدت افغانان به خراسان مستولى شده بود در سال 1218 دستگير كرده و در طهران كشت . به شرحى كه در متن آمده حاج ابراهيم صدر اعظم خود را كه نفوذ و قدرت بسيار حاصل كرده بود با بسيارى از خويشاوندان و اتباعش به قتل رسانيد و در اواخر سال 1218 تمام فتنه‌هاى داخلى فرو نشست و بنيان سلطنت وى استوار گرديد .\r\nمهمترين وقايع سلطنت فتحعلى شاه رقابت انگلستان و فرانسه و تجاوزات دولت روسيه تزارى به اراضى ايران و تيرگى روابط ايران و عثمانى است . ناپلئون در نظر داشت كه از راه ايران به هندوستان حمله برده و آن كشور را از دست انگليسيان مستخلص سازد و براى اين منظور با فتحعلى شاه داخل مذاكره گرديد و ژوبر و سپس گاردان را از طرف خود ( در 1222 ) مأمور دربار ايران كرد و تعهد نمود كه روس‌ها را وادار كند شهرهاى ايران را كه به تصرف آورده‌اند تخليه نموده و تسليم ايران نمايند و قشون ايران را با اسلحه و تجهيزات و هم‌چنين افسران و معلمين تقويت نمايد و در مقابل ، دولت ايران به دولت فرانسه اجازهء عبور قشون فرانسه را بدهد تا به هندوستان حمله كنند . فتحعلى شاه ژنرال گاردان و فرستاده‌هاى بناپارت را محترم داشت و پيشنهاد امپراطور فرانسه را قبول كرد . انگليسيان براى از بين بردن ناپلئون با روس‌ها متحد شدند و بين روسيه ، پروس اتريش ، انگلستان ، سوئد و دول ديگر اروپائى اتحادى به عمل آمد و از هر طرف با ناپلئون بناى مخالفت گذاشته تا وى شكست خورده و مجبور به استعفا گرديد و مسلم است كليهء تعهدات وى در مقابل ايران بدون اثر ماند و از طرف ديگر دولت انگلستان درصدد جلب خاطر پادشاه ايران برآمد و سرجان ملكم از طرف فرمانفرماى هند و هارفورد جونز از جانب دولت انگليس به سفارت ايران مأمور شدند و وعدهء مساعدت دادند تا دولت ايران از دوستى با فرانسه دست بردارد و با ورود سفير انگليس ، گاردان و هيئت فرانسوى از ايران خارج شدند . با جديت انگليس‌ها عهدنامهء گلستان بين ايران و روس منعقد گرديد و وعده‌هاى دولت انگلستان كاملا بدون اثر ماند و هيچ گونه مساعدت مادى و معنوى از طرف آنها به عمل نيامد و مجددا روسها به خاك ايران حمله آورده و طبق عهدنامهء تركمان‌چاى اراضى ديگرى نيز از ايران منتزع و به آنها واگذار گرديد .\r\nجنگهاى روس و ايران به دو دوره تقسيم مىشوند ، دورهء اول از اواسط سال 1218 تا اواخر سال 1228 ه . قمرى طول كشيد و دولت ايران مغلوب گرديد . دورهء دوم از اواسط سال 1241 با حملهء غيرمترقبه قشون روسيه به مرزهاى جديد ايران آغاز شد و در اواسط 1243 پايان يافت و در نتيجه بقيهء قفقازيه تا رود ارس و قسمت عمدهء دشت مغان و بندر لنكران به دولت روسيه واگذار شد عواقب و نتايج اين جنگها براى ايران بسيار ناگوار و ننگين بود و خوشبختانه كليه عهدنامه‌ها پس از انقلاب دولت روسيه و از بين رفتن نيكلا تزار روسيه و تشكيل حكومت جديد منسوخ و باطل اعلام گرديد .\r\nمساعى عباس ميرزا نايب السلطنه در اين جنگها گرچه به نتيجه نرسيد ولى قابل تقدير است . در سال 1235 روابط ايران و عثمانى تيره گرديد و در 1236 در ارزنة الروم فرستادهء ايران را محبوس ساخته و صادق پاشا را كه در تحت حمايت دولت ايران بود به قتل رسانيدند و در نتيجه تيرگى روابط ، بين نيروهاى دولت ايران و عثمانى جنگ درگرفت و عباس ميرزا وليعهد تا با يزيد جلو رفت و لشكريان عثمانى پياپى شكست خوردند و در جبههء كرمانشاه ، شاهزاده محمد على ميرزا به مقابلهء عثمانيان پرداخته و تا نزديكى بغداد ، آنان را عقب راند ولى اجل مهلتش نداد و در سال 1238 در نتيجهء شكست عظيم قشون عثمانى بين دولتين ، مصالحه برقرار شد و ايران شهرهائى را كه گرفته بود به عثمانيان مسترد كرد و دولت عثمانى متعهد شد با زوار ايرانى خوش رفتارى كند .\r\nفتحعلى شاه پادشاه عياشى بود . در زمان او روحانيان اقتدار بسيار يافتند . بدبختى بزرگ اين پادشاه اختلافات خانوادگى بود و هركدام از فرزندان وى كه حكومت و فرمانروائى قسمتى از كشور را داشتند براى خود حكومت مستقلى داشته و در موارد لزوم علاوه بر آنكه هيچگونه كمكى به پدر تاجدار خود و برادرشان عباس ميرزا نايب السلطنه نمىنمودند حتى از كارشكنى و موش‌كشى هم مضايقه نداشتند . شواهد بسيار زيادى مخصوصا در موقع جنگهاى روس و ايران بر اين گفته در تاريخها مىتوان يافت .\r\nفتحعليشاه در 19 جمادى الاخر سال 1250 در اثر بيمارى ذات الجنب در شهر اصفهان فوت كرد و جسدش را به مقبرهء كه در شهر قم ، قبلا براى خود در جوار حضرت معصومه آماده كرده بود نقل كرده و مدفون ساختند .\r\n","page_name":" 13 ","page_number":13},
  {"content":"\r\n\r\nبه كف كفايت و قبضهء درايت او بود . در دوره آقا محمد خان شاه شهيد ، بعد از بيگلربيگى و حكومت فارس به وزارت خاصهء شاه شهيد سرافراز آمد ، لقب اعتماد الدوله يافت .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nچون نوبت سلطنت را به نام نامى خاقان مغفور فتحعلى شاه طاب ثراه زدند ، اقتدار حاجى ابراهيم خان بيشتر از پيشتر شد و خاقان مغفور بر مراتب مناصب او بيفزود و او را\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبه صدارت عظمى مخصوص كرد . در مجلس حضرت شهريارى غالبا اذن جلوس داشتى و در رتق‌وفتق امور و عزل‌ونصب اعيان دولت و اركان مملكت اقتدار كلى با او بود باعث ترقى حاجى ، مرحوم جعفر خان زندى « 5 » شد كه در اصفهان رايت استقلال برافراشته بود و كلانتر سابق شيراز را معزول كرده و حاجى ابراهيم خان را كلانتر شيراز نمود ، تا آنكه كارش بالا كشيد و بمراتب ساميه رسيد . در حسب و نسب و ابتداى كار اين صدر مختصرا در صفحات تواريخ نگاشته شده . ما مسطورات ديگران را با اقوال اهل زمان و اطلاعات خودمان موافق كرده از شرح و بسط اقوال مورخين اعراض كرده خلاصه و نقاوهء مطلب را مىنگاريم .\r\nحاجى ابراهيم خان اعتماد الدوله ، صدر اعظم پسر حاجى هاشم شيرازى « 6 » است كه\r\n\r\n\r\n","description":"","footnote":"\r\n( 5 ) - جعفر خان زند ، جعفر خان پسر صادق خان و از پادشاهان سلسلهء زنديه است پس از فوت على مراد خان در ربيع الاول 1199 در اصفهان جلوس نمود و در جمادى الثانى همان سال به شيراز رفت و آنجا را پايتخت خويش ساخت آقا محمد خان قاجار براى شكست وى دو بار به اصفهان لشكر كشيد و تا نزديك شيراز هم رفت اما نتوانست آنجا را مسخر سازد در ( 1200 ) جعفر خان به اصفهان آمد و آنجا را از دست قواى آقا محمد خان مسترد داشت و به شيراز برگشت عاقبت پس از مدت 4 سال فرمانروائى در 25 جمادى الاولى سال 1203 بدست عدهء از اقوام خود و خوانين زند كه در زندان وى بودند به قتل رسيد و قاتلان وى سرش را از دروازه ارك شيراز به زير انداختند .\r\nجعفر خان زند ، به زور بازو و قوت سرپنجه ممتاز بود ولى تدبير و كفايت را براى فرمانروائى فاقد بود .\r\n( 6 ) - در ذيلى كه ميرزا عبد الكريم بر ( كتاب تاريخ گيتىگشا ) تأليف ميرزا صادق موسوى اصفهانى متخلص به نامى نوشته و توسط مرحوم سعيد نفيسى تصحيح و تحشيه شده و باهتمام آن شادروان سال 1317 شمسى در طهران به چاپ رسيده چنين آمده :\r\n( . . . حاجى ابراهيم شيرازى ولد حاجى هاشم يهودى الاصل جديد الاسلام كه در عهد خاقان گيتىستان وكيل ، در ميان امثال و اقران ذليل و مشغول پاكارى محلهء از محلات حيدرى خانهء شيراز و در ايام تسلط نواب غفران‌مآب بيگلربيگى نظر به صدور بعضى خدمات جزوى كدخدائى كل حيدرى خانه به او تعلق يافته و به آن جهت بر ساير امثال و اقران تفوق بهم رسانيد .\r\nبعد از آنكه على مراد خان زند به نحوى كه مورخ تاريخ ، چگونگى آن را مدون و به ذكر آن پرداخت قلعهء شيراز را مسخر و دست شوكتش بنيادكن معمورهء آن بوم‌وبر گرديد ، بعضى اشرار آن كشور و فسادپيشگان از صلاح بىخبر را كه وجود نابودشان مضر ملك و ديار و دولت موجودشان شورانگيز روزگار بود به خروج از قلعهء شيراز فرمان داد ، از آن‌جمله حاجى يهودىطينت ، نمرود طبيعت را نظر به شرارت ذاتى و خيانت جبلى كه در آب‌وگلش مجهز بود ، هم سلك ساير مخرجين و با كوچ و خانه و برادران ديوانه‌اش مأمور به دار السلطنهء اصفهان نموده : در مدت حيات على مراد خان چون سال خوردهء پرده‌نشين جلسات خفا و خلوت گزين پردهء اختفا مىبود ، ) « . . . مراجعه شود به صفحات 339 تا 344 همان كتاب . »\r\n","page_name":" 16 ","page_number":16},
  {"content":"\r\n\r\nاز كدخدايان و عمال معروف شيراز بود و رفته‌رفته به جهت كاردانى و عقل و تدبير رتبهء عالى حاصل كرد تا به كلانترى و شهريارى شيراز رسيد و گفته‌اند آباى ايشان در اصل از شهر قزوين بوده‌اند ، و وقتى به شيراز آمده‌اند ، با سلسلهء حاجى قوام شيرازى « 7 » كه معاصر و ممدوح خواجه حافظ « 8 » است وصلتى كرده‌اند و در آن ولايت زيسته‌اند تا در زمان نادر شاه افشار ، حاجى محمد هاشم كدخداى محلات حيدرى « 9 » خانه به حكم نادر شاه مكفوف البصر و واحد العين گرديد . چون بعد از سلطنت كريم خان زند « 10 » على مراد خان « 11 » بر مسند حكومت برنشست اعيان فارس را كه از آن جمله ميرزا محمد كلانتر سابق بوده است به اصفهان نقل و تحويل كرد و ميرزا محمد كلانتر در زمان جعفر خان زند به طهران آمده ، مورد الطاف خاقان شهيد آقا محمد شاه قاجار شد و جعفر خان ، كلانترى شيراز را\r\n\r\n\r\n","description":"","footnote":"\r\n( 7 ) - حاجى قوام شيرازى ، قوام الدين حسن معروف به حاجى قوام ، از وزراى شاه شيخ ابو اسحاق بود .\r\nممدوح خواجه حافظ بود و دربارهء وى اشعارى دارد . وى از اكابر رئوس فارس بود و مثل او به كرم و خيرات و مبرات و خصايل پسنديده در فارس كسى نشان نداده است .\r\n( تاريخ گزيده چاپ ليدن ص 456 و 457 ) ، وفات وى در روز جمعه ششم ربيع الاول سال 745 قمرى اتفاق افتاد .\r\n( 8 ) - حافظ شيرازى ، خواجه شمس الدين محمد ( ولادت در شيراز اوايل قرن 8 هجرى ، فوت در شيراز سال 792 ه . قمرى ) در نزد دانشمندان عصر خود از جمله قوام الدين عبد اللّه به تحصيل علوم پرداخت و در تفسير و حكمت و ادبيات عرب دست يافت و قرآن را با چهارده روايت از برداشت و به همين مناسبت حافظ تخلص كرد . استادى خواجه در غزل عارفانه است و در اين باب تاكنون كسى به پايه او نرسيده است مدفن خواجه در حافظيهء شيراز زيارتگه رندان جهان است . ديوان او شامل غزليات ، چند قصيده ، چند مثنوى ، قطعات و رباعيات است و به كرات و مرات در ايران و خارج به طبع رسيده است و به غالب زبانهاى بيگانه ترجمه و تشريح شده است وى در اواخر عمر با امير تيمور معاصر بود و دورهء زندگانى او با شاه شيخ ابو اسحاق و سلاطين آل مظفر ( امير مبارز الدين محمد ، شاه شجاع و سايرين ) كه در فارس حكومت داشته و ملوك ايلخانى مانند سلطان اويس و سلطان احمد كه در بغداد حكومت مىكردند معاصر بوده است .\r\n( 9 ) - حيدرى و نعمتى ، حيدرى طايفهء از دراويش را مىگفته‌اند كه به سلطان حيدر جد شاه اسماعيل صفوى ارادت مىورزيده‌اند . لباس اين سلسله كلاه سرخ رنگ پنج تركى از پوست گوسفند دباغى شده و كتف‌اندازى بر كتف داشته و عصاى ضمختى كه به اصطلاح درويشان منتشا گويند ، در دست داشته و بوقى از شاخ كه شاخ نفير گويند در دست چپ . و اما نعمتىها دراويشى هستند كه به شاه نعمت إله ولى ارادت مىورزيدند . در ميان اين دو سلسله به حدى عداوت وجود داشت كه محال بود به يكديگر برسند و بهم صدمه نزنند . مراجعه شود به ص 55 جلد اول مرآت البلدان تأليف مرحوم اعتماد السلطنه .\r\n( 10 ) - كريم خان زند ، محمد كريم و برادرش صادق از طايفهء لك منسوب به زند ، از طوايف لر ساكن شهرستان ملاير . ميان طايفه خود به مهارت در سوارى و تيراندازى و رشادت مشهور و در بزرگترين نبردهاى نادر شاه از جمله فتح هندوستان در جزو ارتش ايران بودند و بعد از قتل نادر شاه به ملاير برگشتند و با استفاده از ارادتى كه مردم اصفهان به خاندان صفويه داشتند ، در آن شهر ابو تراب پسر 8 سالهء از نوادهء دخترى شاه سلطان حسين صفوى را به عنوان شاه اسماعيل سوم به سلطنت برگزيده و او خود را وكيل الدوله يعنى وكيل دولت شاه اسماعيل خواند ( 1165 ه ، ق . ) . كريم خان براى از بين بردن ياغيان و گردنكشان محلى ايران و سرداران افغانى كه درصدد به دست آوردن تاج و تخت و سلطنت ايران بودند بسيار كوشيد و زحمات زيادى را تحمل نمود و بالاخره بر همهء آنها تسلط يافت و شيراز را پاىتخت خود قرار داد و تا پايان عمر به عنوان وكيل الرعايا سلطنت كرد .\r\nكريم خان مردى ساده‌دل و رئوف و دلير و مهربان و رعيت‌نواز و در زندگى خصوصى بىتكلف بود و هرچند سواد نداشت ولى به دانشمندان و اهل علم احترام مىگذاشت . وفات وى در ماه صفر 1193 ه . ق . در شيراز اتفاق افتاد . از وى آثار بسيارى از آن‌جمله بازار و مسجد وكيل در شيراز باقى مانده است .\r\n( 11 ) - على مراد خان زند ، چهارمين پادشاه از خاندان زنديان ، وى شيراز را از صادق خان گرفت و به تخت نشست وى مردى شراب‌خوار و تندخو بود و رقيبى نيرومند چون آقا محمد خان قاجار در برابر خود داشت . در سال 1200 ه . ق . وفات يافت .\r\n","page_name":" 17 ","page_number":17},
  {"content":"\r\n\r\nعلىالرغم به حاجى ابراهيم خان تفويض كرده ، استقلال و جلال يافت .\r\nدر نسب حاجى ابراهيم خان بن هاشم ، « 12 » معمرين اهل شيراز كه مقارن همان زمان بوده‌اند ، سخنانى مىگويند و متفقا در ميان آنها چنين معروف است كه اينها جديدان اسلام قزوين بوده از آنجا مهاجرت كرده به شيراز آمده‌اند « 13 » و در اين اواخر با باقىماندگان سلسلهء حاجى قوام شيرازى معروف وصلتى كرده و از اموال آنها طرفى بسته و بهرهء بردند و حاجى هاشم به كدخدائى شيراز رسيد و پسرش به كلانترى نائل آمد .\r\nدر سنهء يكهزار و دويست و پنج هجرى لطفعلى خان « 14 » پسر جعفر خان زند تجهيز\r\n\r\n\r\n","description":"","footnote":"\r\n( 12 ) - مراجعه شود به كتاب ( فارسنامه ) تاليف حاج ميرزا حسن فسائى\r\n( 13 ) - مراجعه شود به فارسنامه و تاريخ ايران تاليف سرجان ملكم\r\n( 14 ) - لطفعلى خان زند ، ( 1203 - 1209 ه . ق . ) ششمين و آخرين پادشاه زند كه در 22 سالگى به سلطنت رسيد . يكى از شجاع‌ترين و جسورترين پادشاهان ايران و از بسيارى جهات اخلاقى شبيه به شاه اسمعيل اول صفوى ولى بر خلاف او تمام دوران عمر را با دوروئى و خيانت و كارشكنى اطرافيان خويش مواجه بوده است . پدرش جعفر خان و پنجمين پادشاه زنديه نيز قربانى اختلاف سرداران خود و مدعيان سلطنت گرديد . تلاش و كوشش خارق العادهء اين شاهزادهء دلير كه توأم با دلاورىها و رشادت‌هاى حيرت‌انگيز بوده سرانجام وى به ناكامى و گرفتارى به دست خان كينه جوى قاجار ( آقا محمد خان ) منتهى گرديد و عاقبت حاج ابراهيم خان شيرازى ، كلانتر فارس كه روزى خودش مقدمات سلطنت لطفعلى خان را فراهم ساخته و اينك محرمانه با آقا محمد خان ساخته بود شيراز را به تصرف خان قاجار داد ( 1206 ه . ق . ) سرانجام لطفعلى خان در بم كرمان به وسيلهء حاكم آنجا دستگير و به كرمان نزد آقا محمد خان فرستاده شد وى با دست خود آن شاهزاده را كور كرد و به طهران فرستاد و پس از يك ماه او را مقتول ساختند ( در امامزاده زيد مدفون است . )\r\n","page_name":" 18 ","page_number":18},
  {"content":"\r\n\r\nلشكر كرده ، با بيست هزار سواره و پياده از شيراز تسخير اصفهان را تصميم عزم داده خيمه بيرون زد . حاجى ابراهيم خان را به كلانترى شهر شيراز گذاشته ، برادر او عبد الرحيم خان و ديگر بزرگان و سركردگان فارس را ملازم ركاب ساخت و همه‌جا قطع مسافت كرده ، در سميرم عليا فرود شد . از اين سوى شاهزاده فتحعلى خان ( خاقان مغفور فتحعلى شاه طاب ثراه ) كه وليعهد دولت و نايب سلطنت بود ، در چمن گندمان اصغاى اين حديث كرد و بىدرنگ ساختهء جنگ شد و با لشكرى نامور تا ارض قمشه كوچ داد ، آنگاه هر دو سپاه از كم‌وبيش يكديگر آگاه شده رزمگاه را تنگ درآوردند و در تير پرتاب هم فرود شدند . لطفعلى خان از دورانديشى در سنگر جاى كرد ، تا روز ديگر كار يكسره كند ، چون پاسى از شب گذشت ، عبد الرحيم خان برحسب وصيت برادرش حاجى ابراهيم خان سركردگان فارس و بزرگان قبيلهء زند را انجمن كرده با ايشان در هدم بنيان كار و تخريب بناى امر لطفعلى خان همداستان شد ، و هم در آن نيمه شب در ميان لشكرگاه تفنگى چند پرتاب گشاد دادند و ساز مخالفت پيش نهادند . لطفعلى خان چنان دانست كه لشكريان شاهزاده بيرون تاخته و شبيخون انداخته‌اند ، سخت هراسناك شد ، بنه و آغروق خود را بجاى گذاشته ، با دويست تن از خاصان خويش به سوى شيراز شتاب گرفت ، تا با زن و فرزند و خزاين و دفاين خود كه در شيراز داشت پيوسته و مجددا اعدادكارى كند ، چون به دروازهء شهر فراز آمد ، حاجى ابراهيم خان چنان تهيه كرده بود كه دروازهء حصار را استوار كرده او را بار ندادند ، لاجرم ناچار شده به بنادر فارس رفت و آنچه در لشكرگاه داشت بهرهء غازيان لشكر شاهزاده گشت . لطفعلى خان كسى را نزد حاجى ابراهيم خان فرستاده و سبب وقوع اين خيانت را جويا شد ، حاجى ابراهيم خان پيغام داد كه من بر ارادهء تو آگاه شده و دانستم كه در عهد اقتدار تو به جائى نخواهم رسيد و روزگارم را تباه خواهى ساخت ، لهذا محض حفظ سلامتى تو ، خودترا از ملك آواره كردم ديگر از شيراز قطع اميد و ترك نويد كن ، درين اثنا باز جماعتى در بيرون شيراز به دور لطفعلى خان جمع شدند و لطفعلى خان بر پيغام حاجى ابراهيم خان خنديد و گفت اين خائن هرچه باشد ، شهرى است و همراهان او جمعى از رجاله و اهل بازارند كه تاب مقاومت با سپاهيان و ايلات ندارند ، اين بگفت و شيراز را معاصره نمود ، حاجى ابراهيم خان چون چنين ديد بر خود بترسيد ، فى الفور تدبيرى كرد و در لشكريان لطفعلى خان اعلام نمود كه هركس طايفه و اولاد خود را كه در شيراز هستند دوست دارد ، بايد\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاز لطفعلى خان دست بكشد و الا اقارب ايشان در معرض هلاكت و اموالشان قرين خسارت خواهد آمد ، چون لشكريان لطفعلى خان اين شنيدند از دور او متفرق گرديدند و او با چند نفرى به طرف ابو شهر رفت .\r\nمع القصه حاجى ابراهيم خان به حضرت شهريار آقا محمد خان عريضه نگاشته و معروض داشت كه شهريار از بهر ضبط خزاين لطفعلى خان و صيانت مردم فارس سردارى و سپاهى مقرر دارد ، آقا محمد خان ميرزا رضا قلى نوائى منشى الممالك متخلص به سلطانى را بفرمود تا در اصفهان به حضرت وليعهد آمد و شاهزاده مصطفى خان - را با سه هزار كس با او يار كرده به اتفاق به شيراز آمدند ، بعد از ورود به شهر ميرزا رضا قلى خان اموال و اثقال لطفعلى خان را حمل داد و جواهر سواره و پياده او را مأخوذ داشته با هزار سر ماديان مراجعت نمود ، بعد از آنكه لطفعلى خان به بنادر فارس رفت باز استعدادى پيدا كرده با جماعتى قليل به تسخير شيراز آمد و به منزل گويم ( جويم ) فرود آمد .\r\nاز بيانات تاريخ زنديه « 1 » چنان معلوم مىشود كه چون موكب شاه شهيد آقا محمد خان از آذربايجان به طرف عراق مىآمد ، در قزوين عريضهء حاجى ابراهيم خان رسيد كه از واقعهء لطفعلى خان و تصرف اهل اردوى او در سميرم و انصراف او به شيراز و منع كردن او از دخول به شهر و رفتن به قلعهء زرقان پنج فرسنگى شيراز بشارت داده و استعداد خواسته و استمداد كرده بود . ابراهيم خان شيرازى چون خبر آمدن او را شنيد بر خود ترسيد از مصطفى خان قاجار استمداد نمود ، بعد از چند بار زدوخورد ، مصطفى خان شكست خورده وارد شهر شيراز شد ، باز حاجى ابراهيم خان صورت حال را بدست مسرعى بادپيما معروض خدمت شاه شهيد آقا محمد خان نمود ، برحسب فرمان همايونى ايندفعه جان محمد خان با پنجهزار كس مأمور شيراز شدند و چندين بار لطفعلى خان با جان محمد خان و مصطفى خان مصاف درداده شبيخون وارد آورد و در همين سنه آقا محمد شاه از تبريز به طهران مراجعت فرمود .\r\n\r\n\r\n","description":"","footnote":"\r\n( 1 ) - تاريخ زنديه ، يا تاريخ گيتىگشا ، كتابى تاريخى به فارسى از ميرزا محمد صادق موسوى اصفهانى متخلص به نامى ، كه در سال 1204 ه . ق . وفات يافته ، مشتمل است بر تاريخ سلسلهء زنديه از آغاز تا سال 1200 ه . ق . و در موضوع خود معتبر مىباشد ولى از جهت نثر فارسى قدرى مغلق و پر استعاره و كنايه است . بر تاريخ گيتىگشا دو ذيل نيز نوشته شده است .\r\n","page_name":" 20 ","page_number":20},
  {"content":"\r\n\r\nدر سنهء هزار و دويست و شش ، شاه شهيد آقا محمد خان از طهران به اصفهان كوچ داده و از آنجا به چمن گندمان شتافته ، راه شيراز پيش گرفت و در هيجدهم شهر شوال هزار و دويست و شش ، كوكبهء شهريارى يك فرسنگى شيراز رسيده حاجى ابراهيم خان كلانتر فارس و بزرگان و اعيان و مشايخ شيراز تا مسجد بردى به استقبال آمدند ، بعد از ورود موكب مسعود به شهر شيراز حاجى ابراهيم خان را بيگلربيكى فارس فرمود .\r\nدر سنهء يك هزار و دويست و هفت هجرى ، شاه شهيد آقا محمد خان از راه اصفهان به چمن آسپاس آمد حاجى ابراهيم خان شيرازى را با بزرگان فارس طلب داشته در چمن آسپاس حاضر شدند ، در سنهء يكهزار و دويست و هشت آقا محمد خان عزيمت كرمان نمود كه دفع لطفعلى خان زند نمايد ، از آنجا به شيراز آمد ، در سنهء يكهزار و - دويست و نه هجرى به تصريح ناسخ التواريخ و روضة الصفا آقا محمد خان فرمانگذارى مملكت فارس را به نواب فتحعلى خان ( خاقان مغفور فتحعلى شاه ) مفوض نمود . و او را ملقب به جهانبانى فرمود و حاجى ابراهيم شيرازى پسر حاجى هاشم به وزارت و وكالت خاصهء سلطانى اختصاص يافت و بر رسم سلاطين صفويه ملقب به اعتماد الدوله گرديد ، و او با موكب همايونى به طرف طهران آمد .\r\nوقايع اين سال در ناسخ التواريخ نگاشته شده است .\r\nچون آقا محمد خان قصد يورش آذربايجان كرد ، مناصب شايسته به خدمتگذاران با استعداد داد ، از جمله حاجى ابراهيم خان پسر حاجى هاشم شيرازى بود كه او را در ركاب مستطاب از شيراز به طهران آورده بود به منصب اعلاى وزارت خاصه خود منصوب و ملقب به اعتماد الدوله فرموده است . در همين سال يكهزار و - دويست و نه هجرى از كنار قلعهء پناه‌آباد آقا محمد خان ، عنان اسب به عزم گرفتن تفليس بگردانيد و در منزل قراچاى بنه و آغروق را گذاشته حاجى ابراهيم خان اعتماد الدوله را امر به توقف فرمود .\r\nدر سنهء يكهزار و دويست و ده كه آقا محمد خان بر تخت سلطنت جلوس كرد ، از بهر نظم ممالك مصمم شدند روز هفتم ذيقعدهء اين سال با لشكرى افزون با وزراى كارآگاه مثل حاجى ابراهيم خان اعتماد الدوله و ميرزا شفيع كه بعد به صدارت رسيد و شرح حالش ذكر مىشود و ميرزا اسد اللّه خان پدر ميرزآقا خان صدر اعظم آتيه از\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nطهران ، طريق سارى و استرآباد سپرد و از آنجا به طرف دشت قبچاق كوچ دادند ، آنگاه از طريق كالپوش خيمه به جاجرم زده از آنجا رهسپار خراسان گشتند ، بعد از نظم خراسان روانهء طهران شدند و در اين اسفار حاجى ابراهيم خان ملتزم ركاب همايونى بود و هزار و دويست و يازده هجرى در طهران بودند .\r\nدر سنهء هزار و دويست و دوازده هجرى باز چون خبر شورش مردم بادكوبه و تفليس و ساليان و طالش و محاصره شدن در بند و فتنه‌انگيزى كاترين دوم ( خورشيد كلاه ) شنيده شد ، شاه شهيد آقا محمد خان در ذيقعده اين سال به قصد انتظام آنجا نهضت فرمودند . ميرزا شفيع صدر اعظم آتيه و ميرزا محمد خان قاجار دولو را به محارست دارالملك طهران گذاشتند و حاجى ابراهيم خان شيرازى را از راه آذربايجان به همراه بردند و از راه اردبيل به كنار رود ارس آمده لشكرگاه كرد و بر سر قلعهء پناه‌آباد تاختن آوردند و آنجا را فتح كرده ، همانجا شاه شهيد آقا محمد خان در شب‌شنبه بيست و يكم ذيحجهء هزار و دويست و دوازده شبانه به دست سه نفر از خدام نابكار خود مقتول شدند و اردو بىسالار ماند .\r\nسنهء هزار و دويست و سيزده شاهزاده حسينقلى خان و ساير شاهزادگان و امرا و خوانين به طرف طهران روانه شدند . حاجى ابراهيم خان شيرازى هم با فوجى از امرا و تفنگچيان مازندرانى از راه اردبيل و زنجان طريق طهران گرفتند و در ظاهر رى با امرا فرود آمدند لكن ميرزا محمد خان بيگلربيگى طهران و ميرزا شفيع مازندرانى صدر اعظم آتيه برحسب وصيت شاه شهيد هيچكس را به طهران راه ندادند ، تا آنكه نواب جهانبانى ( فتحعلى شاه ) از شيراز برسد و فورا اين دو نفر عريضه خدمت نواب جهانبانى ( فتحعلى شاه ) كه وليعهد سلطنت بود نوشتند و ايشان را به تخت موروثى دعوت نمودند .\r\nچون خبر قتل و شهادت آقا محمد خان به شيراز رسيد ، وليعهد دولت فتحعلى شاه يازده روزه از شيراز به طرف طهران رسيده ، روز دوازدهم در منزل كناره‌گرد كه شش فرسنگى طهران است ، برادر كهترشان نواب حسينقلى خان ثانى و اعتماد الدوله حاج ابراهيم خان شيرازى كه هنوز در خارج شهر طهران بوده و راه به درون نيافته بودند ، به حضور سعادت ظهور فتحعلى خان وليعهد دولت ( فتحعلى شاه ) شرفياب شده و اظهار عبوديت كردند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nجناب حاجى « 1 » تا پنج سال هم در سلطنت فتحعلى شاه طاب ثراه وزارت بالاستقلال نمود و بعد از آن به واسطهء خيانات قولى و فعلى به مقام عتاب و مكافات برآمد چندى در ابتداى جلوس سلطنت فتحعلى شاه با ميرزا محمد شفيع صدر اعظم كه شرح حالش ذكر خواهد شد ، بالاشتراك وزارت مىنمودند و هر دو در امور مداخله ، و اعتبار و اقتدار ميرزا شفيع ، از عهد شاه سعيد آقا محمد خان شهيد برقرار بود ، لكن حاجى ابراهيم به تدبيرات نكرى و دسايسى كه از اول در كمون داشت كارى كرد كه\r\n\r\n\r\n","description":"","footnote":"\r\n( 1 ) - شادروان محمود محمود ، نسبت به حاج ميرزا ابراهيم خان اعتماد الدولهء شيرازى نظريهء مساعد زير را داشته است :\r\n« حاج ميرزا ابراهيم خان اعتماد الدولهء شيرازى فرزند حاجى هاشم قزوينى است و اولين صدر اعظم سلسلهء قاجاريه است كه به آقا محمد خان و فتحعلى شاه قاجار هر دو خدمت كرده است و در عهد اين دو پادشاه قاجار مقام صدارت داشته مردى مآل‌انديش و با تدبير بوده ، فتوحات آقا محمد خان و موفقيت‌هاى او مرهون رأى و تدبير و سياست ماهرانهء اين مرد است .\r\nتا حال قدر و منزلت اين مرد خدمتگذار ايران مجهول مانده و حال آنكه اشخاص محقق و بىغرض بايد بيشتر در حوال اين مرد سياستمدار و با تدبير تحقيق كنند و حق خدمات او را به ايران ادا نمايند .\r\nحاجى ابراهيم خان اعتماد الدوله اولين شخصى است كه گرفتار چنگال بىرحم سياست خارجى گرديد .\r\nگناه غير قابل عفو اين مرد نامى آن بود كه مانع گرديده فتحعلى شاه ، پيشنهادهاى مهديعلى خان بهادر جنگ فرستادهء فرمانفرماى هندوستان را عملى كند ، يعنى مانع شد شاه ايران به افغانستان لشكر كشيده آن قسمت از قلمرو ايران را خراب و ويران نمايد و امير آن روز كابل را از امارت خلع كند .\r\nاين گله را سال بعد سرجان ملكم از صدر اعظم ايران نمود و ايراد كرد كه چرا مانع شد شهريار ايران انتقام شيعه‌هاى ايرانى را از افغانيهاى سنى بكشد : صدر اعظم جواب مىدهد :\r\n« سياست از مذهب جداست ، صلاح نبود شاه براى يك چنين كار كوچكى يك قسمت از مملكت را ويران كند و سكنهء آن را قتل‌عام نمايد . »\r\nاز اين جواب سرجان ملكم صدر اعظم ايران را شناخت به افكار او آشنا شد .\r\nعهدنامهء كه در اين ايام بين ايران و انگلستان به نمايندگى حاجى ابراهيم خان اعتماد الدوله بسته شده اولين و آخرين عهدنامه است كه دستخوش ايهام نشده و عبارات كشدار چند پهلو در آن ديده نمىشود و حقى از ايران سلب نشده بلكه حقوق طرفين كاملا مساوى است .\r\nاگر تعهدى شده تعهد دو جانبه است و نمايندهء ايران تعهدى نكرده كه آنا مسئول انجام دادن آن باشد و در مقابل در آينده در صورت امكان كمك و مساعدت تحويل بگيرد .\r\n« حاجى ميرزا ابراهيم خان براى همين عقل و تدبير و مآل‌انديشى منفور گرديد و در دربار ايران غير لازم شناخته شد . »\r\nمراجعه شود به : كتاب تاريخ روابط ايران و انگليس جلد اول ، چاپ اول ذيل ص 88 . -\r\n","page_name":" 23 ","page_number":23},
  {"content":"\r\n\r\nميرزا محمد شفيع ديگر به امور دولتى مداخله نكرده به خانه نشست و منتظر شد كه اين حريف بدقمار و اين شريك بدكار را خيانت آشكار شود و روزگارش در رسد ، آنوقت به اين امر خطير پردازد و واقعا همانطور شد كه ميرزا شفيع مقصود داشت ، تواتر حكايات و شيوع روايات ، پرده از روى اين شاهد برداشته است و سردفتر اهل فضل و دانش مهين شاهزاده خردمند ، مرحوم اعتضاد السلطنه در تأليف خودشان مسمى به اكسير التواريخ كه خوبترين تاريخها است همينطور ذكر مىفرمايند . در آن تاريخ در شرح حال وزراى قاجاريه كه اول ايشان حاجى ابراهيم خان است ، مطالبى مىنگارد كه ما بعضى از آن عبارات را در اينجا عينا درج مىكنيم .\r\n\r\nنقل از اكسير التواريخ :\r\n« از مسموعات اهل زمان و تحريرات مورخين چنين مستفاد مىشود كه حاجى ابراهيم خان واقعا در نهايت عقل و كياست و حذق و فراست بوده است ، هرچند كه روزگار اقبال كند و هرچند كه دورهء هرج و مرج باشد ، ليكن تا يك دانائى و بينش در كسى نباشد چگونه مىتواند كه از كدخدائى شيراز به وزارت ايران برسد ، اين صدر والاقدر فطرتا شخصى متين و انسانى رزين بوده كه حزم و متانت وافرى داشته است و شرايط و لوازم هرگونه كارى را نيكو مىدانسته است » و برطبق اين مدعا قضيه‌ايست كه نواب سلطان احمد ميرزاى عضد الدوله كه از اولاد خاقان مغفور فتحعلى شاه\r\n\r\n\r\n","description":"","footnote":"\r\nو نيز در مقدمهء كه براى كتاب اميركبير و ايران تأليف فريدون آدميت در صفحات ( ز ) و ( ج ) چنين مىنويسد .\r\n« . . . شايد كمتر كسى بداند ، چه عواملى دركار بود ، كه منجر به قتل حاجى ميرزا ابراهيم خان اعتماد الدوله شيرازى شده كه در يك روز تمام اعوان و انصار او را با خودش گرفتار نموده با بدترين وضعى به قتل رسانيدند . . .\r\n. . . در اين يكصد و پنجاه سال اخير سوانح بسيار ناگوارى بر ما گذشت كه كسى بطور صحيح از جريان آن اطلاعى به دست نياورده ، در حقيقت تمام اين سوانح تلخ زيان‌آور نتيجه مستقيم يا غير مستقيم دخالت‌هاى عمال سياسى اجانب در ايران بوده .\r\nدر اوايل امر فتحعلى شاه با رأى و با تدبير حاجى ميرزا ابراهيم خان اعتماد الدوله توانست ماجراجويان داخلى را قلع‌وقمع نمايد . زمانى كه سرجان ملكم وارد ايران شد 1215 ه . ق . - 1800 م . ) فتحعلى شاه در كمال اقتدار بود ، تمام گردنكشان ايران نيز به اطاعت او درآمده بودند ، با ورود ملكم به دربار ايران ، انعقاد معاهدهء تعرضى و تدافعى بين دولت ايران با دولت انگليس در مقابل اتحاد روس و فرانسه كه در تهيهء حمله به هندوستان بودند انجام گرديد . البته اولين وهله بود كه ايران به دامن سياست خطرناك اروپا كشيده شد و پس از رفتن ملكم يگانه مرد مآل‌انديش و مقتدر ايران ، حاجى ابراهيم خان اعتماد الدوله به دسايس خودى و بيگانه كشته شد و صدارت ايران به دست ميرزا شفيع خان مازندرانى بله و كودن و گول افتاد . »\r\n","page_name":" 24 ","page_number":24},
  {"content":"\r\n\r\nاست و اكنون در حيات بوده و از معمرين اين زمان هستند « 1 » ، در كتاب خودشان مسمى به تاريخ عضدى « 2 » مىنگارند . اين شاهزاده اغلب اوقات را در اندرونها بسر برده از كلى و جزئى امور اندرونى و نهانى خاندان سلطنتى اطلاعى كامل دارند و اغلب حكايات و روايات را به رأى العين ديده بطور وثوق از سرارى و جوارى حرم جلالت شنيده‌اند ، در خصوص حاجى ابراهيم خان در آن كتاب شرحى مىنگارند و آن از اينقرار است كه در اينجا نوشته مىشود :\r\n« شبى در طهران آقا محمد خان ، حاجى ابراهيم خان را كه صدارت داشته احضار به اندرون فرمودند و او را اذن جلوس دادند و يك ساغر شراب به او احسان كردند كه بنوشد و در اطاعت امر سلطانى بكوشد ، بيچاره با آنكه در مدت عمر شراب نخورده بود فورا اطاعت كرده ، جام را گرفت و بياشاميد و پس از ساعتى از جا برخاست و قلمدان را از جيب درآورده نزد آقا محمد خان گذاشت و برفت آقا محمد - خان از او سبب اين كار را استفسار كرد ، جواب داد كه شرب كردن با صدارت منافات دارد چون اعليحضرت خاقانى به من شراب داد بايد در امر صدارت مداخله نكنم و خويش را مخلوع و معزول دانم . اين سخن در آقا محمد خان نهايت اثر كرد و بر او تحسين نمود و او را همى بزرگ مىداشت به همين واقعه مىتوان استنباط حالات آن صدر متين را كه پشت ايران زمين است نمود و ساير اقوال و افعال\r\n\r\n\r\n","description":"","footnote":"\r\n( 1 ) - عضد الدوله ، نامش احمد ميرزاست و فرزند فتحعلى شاه بود . ( اين شاهزاده پدر عين الدوله صدر اعظم مظفر الدين شاه است . ) در سال 1234 قمرى متولد شد و در سال 1244 . ق لقب عضد الدوله يافت و در عهد پدرش حكومت كاشان ، با پيشكارى عليمحمد خان نظام الدوله به وى مفوض شد . از سال 1270 قمرى به بعد مصدر خدمات زير گرديد :\r\nحكومت اردبيل و مشكين ، حكومت بروجرد و بختيارى ، حكومت ملاير و تويسركان ، حكومت قراجه داغ ، وزير دارالشورا ، حكومت سبزوار ، حكومت ملاير ، توليت آستان قدس .\r\nوى در سال 1319 قمرى وفات يافت .\r\n( 2 ) تاريخ عضدى كتابى تاريخى به فارسى از عضد الدوله ( احمد ميرزا پسر فتحعلى شاه قاجار ، پدر عين الدوله ) مشتمل است بر شرح احوال زنها ، دخترها ، پسرها ، نوه‌ها و نتيجه‌هاى فتحعلى شاه و دورهء سلطنت 38 سالهء پادشاه مزبور و نكاتى دربارهء آقا محمد خان قاجار .\r\nاين كتاب در سال 1304 ه . ق . تأليف شده و در سال 1306 ق . در بمبئى به چاپ رسيده در 1328 شمسى در طهران باهتمام حسين كوهى كرمانى به وضع بسيار بدى تجديد چاپ شده است .\r\n","page_name":" 25 ","page_number":25},
  {"content":"\r\n\r\nاو را به همين كار مىتوان قياس كرد . »\r\nدر كتاب سرجان ملكم سفير انگليس كه تاريخى نيكو راجع به ايران نگاشته است ، در ذيل حالات لطفعلى خان و شاه شهيد آقا محمد خان در چند موضع ذكرى از حاجى ابراهيم خان شيرازى مىكند مطالب آن تقريبا موافق با همين مطالبى است كه ما نگاشته‌ايم و ذكر آن مسطورات باعث تطويل خواهد شد ، ليكن يك دو فقره از مطالب مسطوره تاريخ سرجان ملكم را عينا نقل مىكنيم كه مزيد معرفت خوانندگان گردد .\r\nسرجان ملكم « 1 » در ذكر سلطنت آقا محمد خان در باب بيست و يكم از كتاب خود مىگويد :\r\n\r\n\r\n","description":"","footnote":"\r\n( 1 ) - سرجان ملكم ، جان ملكم پسر جرج ملكم يكى از برزگران اسكاتلندى ، در دوم ماه مى 1769 ميلادى در قريهء برنفوت تولد يافته است . پس از اتمام تحصيلات ابتدائى در پائيز سال 1782 ميلادى در 12 سالگى با رتبهء آسپيرانى داخل خدمت قشون هندوستان شده و رهسپار هند شد . در سال 1791 در ايالت حيدرآباد به خدمتگذارى كمپانى هند شرقى مشغول شده و با كمال شوق و ذوق به تحصيل زبان فارسى شروع كرده ، در اندك زمانى به خوبى به زبان فارسى گفتگو كرده و نوشته‌ها را به انگليسى ترجمه مىنمود و پس از چندى توقف بواسطهء عارضه كسالت به انگلستان برگشت و در سال 1796 مجددا به هندوستان معاودت كرده و به سمت منشى اول فرمانده كل نيرو - هاى انگلستان برقرار شد و در سال 1800 ميلادى از طرف مدير كل هند شرقى لردولزلى به سمت نمايندهء مخصوص سياسى براى عقد اتحاد سياسى و تجارتى با دولت ايران و خنثى كردن عمليات هيئت‌هاى فرانسوى كه از طرف ناپلئون به ايران آمده بودند مأمور ايران گرديد و در دسامبر همان سال وارد طهران شد . و پس از چند روز استراحت به دربار فتحعلى شاه بار يافت و موفق گرديد با حاج ابراهيم خان صدر اعظم دو معاهده ، يكى تجارتى و ديگرى سياسى منعقد نمايد .\r\nملكم از اين مأموريت موفق برگشت و پس از آن چند دفعهء ديگر به ايران بازگشت و مدت ده سال در شهرهاى ايران مسافرت كرده و با اعيان و رجال و سرداران و دانشمندان ايرانى و علما و فضلا و شعراى ايران معاشرت كرده و يك كلكسيون كامل از نسخه‌هاى خطى از قبيل تاريخ طبرى ، تاريخ الفى ، تاريخ وصاف ، روضة الصفا ، حبيب السير ، مسالك الممالك ، ظفرنامه ، احسن التواريخ ، زبدة التواريخ ، تاريخ عالم‌آراى عباسى ، تاريخ رشيدى ، تاريخ نادرى و چند نسخه كهن از شاهنامه فردوسى جمع‌آورى كرده و همراه برد كه تمام آنها در كتابخانهء موزهء بريتانيا موجود است .\r\nملكم در سال 1811 به انگلستان سفر نمود و به لقب شواليه مفتخر شد و در اين موقع فرصتى بدست آورده و تاريخ ايران را دو جلد تدوين كرده و در سال 1815 در لندن به طبع رسانيد و در سال 1815 مجددا به هندوستان مراجعت كرده و به سمت نمايندهء سياسى ايالت دكن منصوب گرديد .\r\nو در سال 1830 هندوستان را براى هميشه ترك كرده و به انگلستان برگشت و به عضويت پارلمانى انگليس انتخاب شد و در سىام ماه مى سال 1832 ميلادى در لندن درگذشت . آثار علمى و خدمات سياسى او بر صفحات ايام باقى مانده است . علاوه بر مجلدات تاريخ ايران در سال 1814 منظومهء تحت عنوان ايران بدون ذكر نام مصنف منتشر نموده و نيز كتاب ( نظريات دربارهء ايران ) از تأليفات اوست . كتب ديگرى نيز در موضوعات مختلف تأليف نموده است .\r\n","page_name":" 26 ","page_number":26},
  {"content":"\r\n\r\n« وقتى كه آقا محمد خان در دور كرمان بود و حاجى ابراهيم وزير عازم خدمت وى بود ، يكى از غلامان شاهى در عرض راه نسبت به حاجى خيلى بطور بى ادبى حركت كرد ، حاجى ابراهيم حكم كرد تا او را تأديب كردند . كسانى كه با وى بودند هرچه خواستند مانع شوند و گفتند كه اينعمل مورث خرابى وى خواهد شد قبول نكرد و گفت اگر آقا محمد خان من را به جهت چنين شخص موآخذه كند هرچه زودتر خراب شوم بهتر است . چون به اردو رسيد به حضور رفت آقا محمد خان تا او را ديد ، گفت حاجى يكى از نوكرهاى مرا ادب كردى ، خوب كردى ، من ممنون شدم تو كسى هستى كه اين حرامزاده‌ها را به قاعده بدارد .\r\nباز سرجان ملكم در باب بيست و يكم در ذيل شرح سياست و عقوبت شاه شهيد آقا محمد خان مىنگارد كه آقا محمد خان وزرا را جريمه كردى ، بدين نحو كه هركس را مطمح نظر مىساخت به ديگرى مىفروخت و خريدار را به جهة تحصيل مبلغى كه از وى خواسته بودند حكم بر جميع ما يملك آن شخص مىداشت ، منقول است كه قبل از ترقى حاجى ابراهيم به منصب وزارت ، در ايامى كه اينعهده به ميرزا شفيع بود . شاه خواست مبلغى از ميرزا شفيع وصول كند و بدينجهة او را به حاجى ابراهيم فروخت بعضى نوشته‌اند كه اول خواست حاجى ابراهيم را به ميرزا شفيع بفروشد ليكن ميرزا شفيع به بعض ملاحظات قبول اينمعنى نكرده خود به فروش رسيد ، بنابراين نوكر حاجى ابراهيم رفته در مجلس عام شال از كمر ميرزا شفيع باز كرده به گردنش انداخت و به همين صورت او را به خانهء حاجى ابراهيم كشيد حاجى ابراهيم در خانهء خود او را به لطف و مهمانى ملاقات كرد و به او فهمانيد كه اين عمل محض خشنودى آقا محمد خان بود و اگر او اين گونه سلوك نمىكرد احتمال داشت كه ميرزا شفيع در دادن مبلغ تأمل مىكرد و كار به جائى بدتر از اين منجر مىشد و چون ميرزا شفيع هر قدر سعى كرد نتوانست مبلغ مزبور را تمام و كمال ادا كند بقيه را حاجى - ابراهيم از خود داد و ميرزا شفيع استخلاص يافته دوباره بر سر كار رفت .\r\nاز اقوال مورخين و اطلاعاتى كه ما شخصا داريم ، حاجى ابراهيم خان همواره ملاحظهء پيشرفت كارهاى شخصى خود را نموده چندان پاس عالم حقوق و حفظ مراتب\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nوفادارى و ثبات عهد و درستى پيمان نمىنمود به مصداق يوم القتال على قلل الجبال بود .\r\nبه هوش خود از هرطرف كه رايحهء فتح و ظفر استشمام مىنمود خود را ملحق به سرور آن لشكر مىنمود . در آنروزگار هرج‌ومرج هم اقبال با او مساعدت كرد و تقدير با تدبير او معاضدت نموده يك چندى به شغل خطير وزارت پرداخت و هيچيك از سروران مجال نداشتند و موقعى درست نمىديدند كه او را به سياست آرند و او خالى از خيانت نبوده و بهترين دلايل مأمور خيانت او همان گفتگوى آقا محمد - خان شاه شهيد است كه با او نموده و خلاصهء استنطاق آن شاه بزرگ را در اينجا مىنگاريم .\r\nپس از آنكه شاه شهيد آقا محمد خان به جهت دفع لطفعلى خان زند به شيراز حركت كردند ، تا مدت سه ماه به جهت انتظام آنصفحات توقف فرمودند خود حاجى ابراهيم خان به بيگلربيگى شيراز حكايت كرده بود كه شبى بعد از رخصت از حضور - آقا محمد خان بىهنگام مرا احضار فرمود به اين جهة مضطرب شدم ناچار حسب - الامر بيرون آمدم متحيرانه به طرف ارك روانه شده و جمعيتى با من بودند ، چون به نزديك ارك رسيدم جز يكنفر از چاكران خود ديگر كسى را همراه خود نديدم ، هر يك گمان و بال در من برده از دورم پراكنده شده بودند ، چون به حضور رفتم و آرام گرفته آقا محمد خان فرمود ، ترا به جهت تحقيق امرى احضار كرده‌ام كه هرچه استفسار كنم سخن به راستىگوئى تا در امان باشى گفتم هرچه سئوال فرمايند از واقع جواب دهم كه در سخن راست در حضرت پادشاهان بيشتر اميد اثر و نجات است ، گفت چون با لطفعلى خان زند مخالفت كردى و حقوق نوكرى او را كنار گذاشتى و برادرت را به تفريق و آشوب اردوى او اشاره نمودى و دروازه شيراز را به روى او بستى لطفعلى خان ناچار به سواحل و بندرات شيراز رفته كه جمع‌آورى لشكرى كند و تسخير شيراز نمايد و ترا به هلاكت رساند . تو از او هراس كردى و درصدد چاره‌جوئى برآمدى به نوشتن عريضه به من و اظهار خدمت كردن ، ما و او را به هم درانداختى تا دو صاحب داعيه به يكديگر پردازند و تو در ميانه آسوده مانده طرف اعتناى يكى از آنان بشوى و محتاج اليه و اهل مدد واقع گردى و شهر شيراز\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nرا كه در حصانت با چرخ برابر است به تصرف خودگيرى و كسى را به درون شهر راه نداده و خود مردى مختار باشى و اگر ناچار شوى تابع و فرمان‌بردار باشى ، آيا خيالت همين‌طورها بود يا نه ؟ حاجى ابراهيم خان گويد كه در جواب عرض كردم بلى خيال من چنين بوده است ، آنگاه فرمودند ما تدبير ترا دانستيم كه اگر لطفعلى خان زند در وهلهء اولى مغلوب و منكوب گردد ديگر تو سرداران و عساكر ما را به شهر شيراز راه نخواهى داد و شهر را نگاه خواهى داشت ، آنگاه ما بايد چندى با تو منازعت كنيم تا حصار شيراز را متصرف شويم ، لهذا محض سهولت كار هر سردار را كه به دفع لطفعلى خان فرستاديم به او سپرديم كه در مصاف لطفعلى خان تدليس كند و غالبا خود را مغلوب سازد . مصطفى خان قاجار چنين كرد و خود را مغلوب ساخته وارد شيراز شد . ديگرباره تو از ترس خيانتى كه به لطفعلى خان نموده بودى از ما استمداد نمودى ، جان محمد خان را به همين دستورالعمل فرستاديم تا سپاه مادر حدود فارس افزوده شد ، آنگاه رضا قليخان را با سپاهى فراوان به دنبال او روانه داشتيم او نيز كارى نكرده بلكه گرفتار لطفعلى خان شد ، به اينجهت هر ساعت اضطراب تو افزون شده بيشتر به ما ملتجى شدى و استعانت جستى و سرداران ما را به شهر راه دادى و براى حفظ خود ايشانرا جمع‌آورى نمودى ، چون زياده از ده هزار نفر از عساكر ما در شيراز جمع شدند ، ما نيز آمديم و لطفعلى خان را هزيمتى نموديم و وارد شيراز شديم و متصرف آن نواحى شديم تو ناچار به ما تمكين كردى و به سهولت شهر را به تصرف ما دادى . در اين صورت تدبير ما از تدبير تو بهتر بود ، چنان كه باز هم خواهى ديد كنون به منزل خود مراجعت كن و خاطر جمع دارو ترك تدبير كن و راست‌رو باش ، من دعا و ثنا بجا آورده زمين خدمت بوسيده به سراى خويش عودت كردم .\r\nسرجان ملكم انگليسى هم در تاريخ ايران درباره حاجى ابراهيم خان مطالبى مىنگارد كه آخر آن منجر بخيانت او مىشود . ما از تكرار مطلب اعراض كرده نيم سطرى از تاريخ او را در اينجا عينا مىنگاريم ، چنين مىنگارد كه « حاجى ابراهيم خان بالاخره بر مقصود فايز آمد اما به غدر و كفران نعمت منسوب گشت »\r\nدر هنگامى كه آقا محمد خان شاه شهيد در شوشى به شهادت رسيد اردوى شاهى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبه جانب طهران روان شد ، حاجى ابراهيم خان هم كه از شوشى به طهران مىآمد چنان پنداشت كه ايران بىصاحب است و كار به هرج‌ومرج خواهد گذشت كه فلان اجنبى علم سرورى بلند كند ، لهذا على اكبر خان پسر ميرزا تقى حكمران يزد را كه بطور رهانت و گروگان در ركاب شاه شهيد بود از عرض راه روانهء يزد كرد ، چون او به يزد رسيد ، باز تقى خان پدر او بعد از جلوس حضرت خاقان گيتىستان فتحعلى شاه از خدمت تقاعد نموده و برعكس تمام حكام كه به حضور آمدند او نيامد و تقصير نمود و به چنان طغيان باقى بود . بعضى در اين مورد به عرض خاقان مغفور فتحعلى شاه رسانيدند كه باعث اين كار حاجى ابراهيم خان است كه على اكبر خان را از عرض راه رها كرد و كنون پدر او طغيان نموده است . چون حاجى ابراهيم خان ديد كه باز جهان را صاحبى و ايران را مالكى است و نزديك است كه خيانت او ظاهر شود ، لهذا در دولت حاجى ، اصلاح يزد و دفع شر تقى خان را بر عهدهء خود گرفت ، برادر خود محمد حسن را به سردارى آنجا فرستاد كه بعضى لطايف الحيل به كار برد كه تقى - خان از مخالفت دست كشد و ابو الهادى خان فرزند خود را با پيشكش نمايان روانهء آستان ملوك پاسبان نمود و حاجى خيانت خود را لباس امانت پوشانيد و تقى خان همان است كه در اوان قتل نادر شاه به يزد آمده و حاكم نادر شاه را بيرون كرده خود چهل سال حكومت يزد مىكرد و دولت زنديه از او تقويت مىكردند در عهد خاقان شهيد هم ناچار به خدمتگذارى شد و على اكبر خان پسرش را به رسم گروگان به حضور فرستاد .\r\nحاصل آنكه حاجى ابراهيم خان تا پنج سال در عهد فتحعلى شاه طاب ثراه متعهد امر وزارت بود ، غرور و كفران نعمت بر او افزود . در مجالس غياب و حضور و نزديك و دور به سخنان درشت آغاز نهاد و تقبيح شخص سلطنت نمود و مكاتيبى چند به مخالفان و طاغيان دولت نگاشت كه آنها را به شرارت و افساد تحريص مىكرد اين گونه مراسلات به چنگ آمد ، از كثرت غرور به اعيان و اشراف بدسلوكى كرد و هتاكى نمود و كسان او در بلدان چيره شده از روى اطمينان به رعايا ظلم و تعدى نمودند و چنين گمان مىكردند كه براى رعايا دادرسى نخواهد بود .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر اين اوان شاهزاده حسينعلى ميرزا « 1 » در فارس به فرمانروائى رفته اسم ايالت با او و رسم ايالت با ميرزا محمد خان بيگلربيگى شيراز پسر بزرگ حاجى ابراهيم خان صدر اعظم بود ، لهذا از عارف و عامى و دانى و سامى و بومى و غريب از بعيد و قريب اظهار شكايت شد ، در پرده و آشكار زمزمه كردند و درددل گفتند و بىنظمى بلاد و شورش عباد را بر سر پا كردند و جمعى از هواخواهان و دبيران مازندرانى بواسطهء ارادت با جناب ميرزا محمد شفيع بندپئى كه صدرى برازنده و بدرى تابنده بود ، از اطراف و اكناف در كار حاجى ابراهيم خان اعتماد الدوله سعايت كردند و در حضور خاقان مغفور از سخنان درشت او روايت نمودند ، پادشاه گردون جاه محض اميدوارى چاكران درگاه چندى تأمل ورزيده تحمل نمود ، تا چند نوشتهء به حضور حضرت خاقان مغفور آوردند و توضيح كردند كه حاجى ابراهيم خان با جماعتى بزرگ معاهده كرده ، عزم خيانت و قصد جنايت نموده است ، تا آنكه خاقان مغفور ديدند اگر بيش از اين در حمايت و رعايت اين وزير استبداد رأى به خرج دهند ، هر آينه جان جهان پناهى و ملك پادشاهى\r\n\r\n\r\n","description":"","footnote":"\r\n( 1 ) - حسينعلى ميرزا فرمانفرما ،\r\nوى پسر پنجم فتحعلى شاه و در سال 1202 ه . ق . در قريهء نوا متولد شد و از سال 1214 ق . به سن 11 سالگى به فرمانفرمائى و حكومت فارس منصوب گرديد و در مدت 36 سال متوالى با نهايت اقتدار و راحت در فارس و قلمرو آن فرمانروائى مىنمود ، داراى 26 تن فرزند كه 19 تن از آنها پسر و 7 تن ديگر دختر بودند .\r\nوى حتى به پدر خود باج نمىداد و شخص فتحعلى شاه براى وصول ششصد هزار تومان باقى ماليات فارس عازم شيراز شده و در اصفهان او را احضار كرد و حسينعلى ميرزا به حضور او بار يافت اما به جاى ششصد هزار تومان بدهى خود فقط سيزده هزار تومان تحويل داد . شاه به قدرى از اين عمل وى متغير گرديد كه به حبس او دستور داد و امر كرد تا وصول دينار آخر بقاياى فارس او را در زندان نگاه دارند ولى او متعهد شد كه با مأمورين ديوان به شيراز برود و در تهيهء بقيهء مال ديوان با آنان كمك نمايد و بقاياى چهار ساله را گردآورده پيش فتحعلى شاه بفرستد . شاه او را با عبد اللّه خان امين الدوله و ميرزا ابو الحسن خان شيرازى وزير دول خارجه و قريب دو هزار نفر سوار و پياده مأمور شيراز نمود ؛ ليكن قبل از آنكه اين هيئت از اصفهان خارج شوند شاه بر اثر تبى مختصر و بروز مرض ذات الجنب در 19 جمادى الاخر 1250 در همان شهر مرد و حسينعلى ميرزا به شيراز رفت و به داعيهء سلطنت پرداخت و به امر محمد شاه قاجار كه وليعهد بود و به مساعى ميرزا ابو القاسم قائم مقام به سلطنت ايران رسيد و مدعيان ديگر را منكوب ساخت ، حسينعلى ميرزا و برادرش حسنعلى ميرزا شجاع السلطنه ، والى كرمان دستگير و روانهء طهران شدند . در بين راه شجاع السلطنه را به دست باقر خان بيگلربيگى از حليهء بصر عارى ساخته و كور كرده و به ورود به طهران او را در برج نوش زندانى نمودند و سه ماه بعد فرمانفرما نيز به بيمارى و با كه در طهران شيوع داشت درگذشت . مراجعه شود به كتاب آجودانباشى تأليف محمد مشيرى ص 93 .\r\n","page_name":" 31 ","page_number":31},
  {"content":"\r\n\r\nدر سر اين كار زوال خواهد پذيرفت . غضب خديوانه سارى و عزم ملوكانه بر آن جارى شد كه اين يك نفس را براندازد و تا ديگر نفوس را به سلامت و آسايش نگاهدارد .\r\nچون حاجى ابراهيم خان بستگان و اقرباى زياد داشت و هريك از فدويان و هم - عهدان خود را در يك ديار گماشته بود ، لهذا احتمال داشت كه خلع و دفع او باعث شوريدگى ساير بلدان گردد وزراى كارآگاه و امناى دربار گردون‌جاه ، چنان صلاح ديدند كه به حكم ظل‌اللهى جمعى در طهران و ساير بلدان مأمور شدند كه در روز معينى تمام آن حكام كه وابستگان حاجى ابراهيم خان بوده گرفته به كيفر و عقوبت آرند .\r\nمحمد على خان قاجار قوانلو در بروجرد به جهت دفع اسد اللّه خان حاكم آنجا پسر حاجى ابراهيم خان رفت .\r\nعلى خان قاجار در كوه‌كيلويه مأمور شد كه محمد حسين خان برادر او را مأخوذ دارد و ميرزا محمد خان بيگلربيگى فارس كه پسر حاجى بود و آقا محمد زمان برادر حاجى كه كلانتر آنجا بود و حسن خان ولد عبد الرحيم خان برادرزادهء او را در شيراز حسب‌الامر كارگذاران شاهزاده حسينعلى ميرزا والى فارس گرفتند و هريك را مكفوف البصر و معدوم الاثر نمودند . در طهران هم خود حاجى ابراهيم خان و برادر او عبد الرحيم خان را گرفتند .\r\nحاجى ابراهيم خان را در سدهء سنيه سلطنت بازداشتند و از گفتار و سوءرفتار او با زيردستان مؤاخذه فرمودند و نوشتجات خيانت‌آميز او را بر وى بنمودند ، حاجى ابراهيم خان چندانكه تحاشى نمود مسموع نيفتاد ، از آب حلم و تحمل چندين مدت پادشاه ذيجاه كه اغماض داشت ، بخارى برخاست و توليد آتش غضب نمود .\r\nحاجى ابراهيم خان هرچند در آن آتش يا نار كونى بردا و سلاما خواند اثر نكرد و صفت نمرودى خود او باعث سوختن قهر او گرديد و سوختهء افروخته‌هاى خويش آمد ، هر دو چشم او را در طهران بركندند و زبان پر زيانش را بريدند و او را زبون ساختند و مغلولا با زن و فرزندش در قزوين فرستادند و از آنجا به جهان ديگرش فرستادند .\r\nفرزندان و خويشاوندان او مأخوذ گشتند و اين واقعه در غرهء ذيحجهء سنهء هزار و دويست\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو پانزده هجرى واقعشد .\r\nبه مأمورين ولايات كه به دفع و قمع كسان حاجى ابراهيم خان رفته بودند ، از جانب اعليحضرت پادشاهى چنان اشاره شده بود كه تا در غرهء شهر ذيحجة الحرام اساس زندگانى حاجى ابراهيم خان را برهم خواهيم زد . شما هريك در كاشان و اصفهان و بروجرد و شيراز و ساير بلاد بايد در روز اول ذيحجه هريك از بستگان حاجى ابراهيم خان را كه مرجع مشاغل ديوانى هستند ، از پاى درآوريد و اگر زودتر از اين تاريخ به مقر مأموريت خودتان رسيديد ، به ملايمت و سلامت نفس حركت كنيد .\r\nتا غرهء ذيحجه بيايد و موقع انجام مأموريت شما در رسد . به هريك از اين مأمورين فرمانى به جهة قتل و قمع بستگان حاجى ابراهيم خان داده شد ولى در ظاهر به جهة اخفاى اين امر و آگاه نشدن مردمان از براى وسيلهء ورود و نفوذ به آن بلاد به هريك فرمانى داده شد ، كه به فلان عمل ولايتى يا فلان مشغلهء دولتى رسيدگى نمايند و آن امر را به پايان آرند در غرهء ذيحجهء هزار و دويست و پانزده اين كار به اتمام رسيد و طومار جلالت حاجى ابراهيم خان طى گرديد و دوباره صدارت مستقله بالاستحقاق به ميرزا شفيع صدر مازندرانى رسيد .\r\nحاجى مشار اليه در تدبيرات داخله و پلتيكات منافع شخصى خود بىنظير بوده است ، اما در سئوال و جواب با خارجه چندان كامل و بصير و سياسى و خبير نبوده ، اگرچه در عهد آقا محمد خان چندان سفراى دول به ايران توقف و اقامت نداشتند و اگر اتفاقا يك سفيرى هم به ايران مىآمد موقتى بود ، فقط در مأموريت خود سئوال و جوابى كرده مراجعت مىكرد ، با اين حالت البته وزرا از مذاكرات پلتيكى خارجه بىبهره بودند ، ولى حاجى مرحوم درست از عهدهء سئوال و جواب همان سفير گاهگاهى برنمىآمد و نمىتوانسته است كه اتحاد ايران را با دول خارجه محكم سازد و قادر نبوده كه هريك از دول را با ديگرى رقيب قرار دهد و خود را در ميان آسوده و سالم نگاهدارد ، چنانچه وقتى كه سلطان شهيد آقا محمد خان قاجار تنها تفليس را مسخر و قتل و غارت كرد ، پادشاه فرانسه ناپلئون مطلع گرديده بواسطهء عداوت و رقابت با دولت روسيه ، اظهار دوستى و مخالصت با خاقان شهيد خواست\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو عهدنامه‌هاى سلاطين صفويه را كه با دولت فرانسه بسته بود با سفير خود به ايران فرستاد ، اين سفير وقتى رسيد كه آن شهريار در سنهء هزار و دويست و نه در قلعهء شوشى به دست سبزعلى خادم خود به شهادت رسيده بود و فتحعلى شاه هنوز جلوس نفرموده و اطراف بلاد پرآشوب و فساد بود ، حاجى ابراهيم خان صدر اعظم جواب سرسرى و عاميانه به سفير فرانسه داده و او را بازگردانيد .\r\nصدارت هر دولت هرچه بنگارد مثل نوشتهء دولت سند است ، ممكن بود كه آن صدر دوستى ناپلئون و حمايت دولت فرانسه را از براى زمانهاى آتيهء ايران مغتنم بشمارد و طورى جواب بنگارد كه از روس براى ايران خطرى حاصل نشود و دولت فرانسه هم بر مراتب گرمى بازار الفت خود افزوده ، هر روز بيش از پيش آداب دوستى بجا آورد و در آن هنگام دل‌سرد نشود .\r\n\r\nبرادران او\r\nاما برادران و فرزندان و كسان مشهور حاجى ابراهيم خان كه در ايام صدارت او و بعد از حيات او تا اين زمان به خدمتگذارى دولت مىپرداختند از اين قرار است كه نگارش مىرود :\r\nيكى عبد الرحيم خان است كه بيگلربيگى فارس بود در سال يكهزار و دويست و نه هجرى كه آقا محمد خان به جهة دفع ابراهيم خليل خان به اردبيل تشريف برده بودند ، عبد الرحيم خان برادر حاجى ابراهيم خان را با چراغ خان بختيارى با فوجى به حراست پل خداآفرين كه در سه فرسنگى قلعهء پناه‌آباد است مأمور فرمودند كه در آن‌جا سنگرى هم بسازند تا بعد از آن ، لشكر به دفع ابراهيم خليل خان پردازد و نيز در همان سفر عبد الرحيم خان را از منزل تخت طاوس با چراغ خان بختيارى به جهة حفظ پل ملا نصر الدين كه در سه فرسنگى شوشى است مأمور كردند و آنها در كنار پل سنگرها و برجها ساختند .\r\nدر عهد فتحعلى شاه حاجى عبد الرحيم خان به جهة دفع على شجاعى كه در كرمان تصرفى داشت ، به حكومت كرمان رفت و برادر او محمد حسين خان ، سردار كرمان شد ، آخر الامر مرتضى خان بافقى حاكم كرمان شده آنگاه محمد حسين خان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبه حكومت كوه‌كيلويه و بهبهان رفت و حاجى عبد الرحيم خان به دار الخلافه آمده بيگلربيگى شد .\r\nدر عهد فتحعلى شاه طاب ثراه حاجى عبد الرحيم خان بيگلربيگى عراق شده در طهران بود كه در غرهء ذيحجهء هزار و دويست و پانزده او را با برادرش حاجى ابراهيم خان صدر مأخوذ داشته نابينا كردند و به قزوين و طالقان فرستادند .\r\nديگر از برادران حاجى ابراهيم خان اعتماد الدوله محمد حسنخان و محمد - حسين خان است كه در سنهء يكهزار و دويست و نه هجرى شاه شهيد آقا محمد خان كه به جهة دفع ابراهيم خان به اردبيل تشريف برده بودند ، مصطفى خان قاجار را به تسخير طالش مأمور ساختند و سليمان خان را با پنج هزار تفنگچى و محمد حسين - خان برادر حاجى را با سه هزار مرد از دنبال مصطفى خان فرستادند و خاتمهء اين مأموريت در ضمن وقايع اين سال در ناسخ التواريخ نگاشته شده .\r\nدر عهد فتحعلى شاه طاب ثراه محمد حسين خان به سردارى يزد رفت كه تقى خان بافقى حاكم آنجا را تأديب كند و او را به سر اطاعت آورد كه پسرش ابو الهادى خان را با پيشكش گران‌بها به دربار شاهى فرستاد ، بعد از اين واقعه محمد حسين خان را به جهة دفع على شجاعى كه در حكومت كرمان تصرفى داشت به سردارى كرمان فرستادند ، حاجى عبد الرحيم خان برادر بزرگتر او را به حكومت كرمان روانه نمودند ، چندى بودند و آخر الامر حكومت كرمان را از طرف دولت به عهدهء تقى خان بافقى حاكم يزد مفوض داشتند و محمد حسين خان را به حكومت كوه‌كيلويه و بهبهان فرستادند كه در همان‌جا در غرهء ذيحجهء هزار و دويست و پانزده ، در گرفتارى برادر خود حاجى ابراهيم خان صدر او هم برحسب امر دولت گرفتار گماشتگان نواب حسينعلى ميرزا والى فارس شد و او را معدوم نمودند . يكى ديگر از برادران حاجى ابراهيم خان صدر آقا محمد - زمان كلانتر است كه نواب حسينقلى خان ثانى برادر فتحعلى شاه طاب ثراه او را به - جهتى از جهات كور كرده ، در زمان كلانترى شيراز هم در غرهء ذيحجهء هزار و دويست و - پانزده ، كه حاجى ابراهيم خان شيرازى صدر را در طهران گرفتند برحسب امر دولت گماشتگان شاهزاده حسينعلى ميرزا او را هم گرفته با برادرزاده‌اش حسن خان پسر حاجى عبد الرحيم خان در شيراز نابود كردند .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nفرزندان حاجى ابراهيم خان صدر\r\nيكى ميرزا محمد خان بيگلربيگى فارس است كه در گرفتارى پدر خود در طهران او را هم در شيراز برحسب اشارت دولت گماشتگان شاهزاده حسينعلى ميرزا گرفتند و راحتش كردند .\r\nيكى ديگر از فرزندان حاجى ابراهيم خان ، اسد اللّه خان است كه در عهد فتحعلى شاه چندى حكمران كاشان بود و برحسب امر دولت از شاهزادگان هرات محمود ميرزا و فيروز ميرزا و كامران ميرزا كه به ايران پناه آورده بودند و مقضى - المرام به هرات مراجعت مىكردند ، پذيرائى و مهماندارى كرد و در اواخر عهد فتحعلى شاه حاكم بروجرد و خوزستان بود كه در روزگار گرفتارى پدر خود در طهران مأمورى هم به بروجرد رفت ، او را هم در همان روز از زحمت زندگانى راحت نمودند . باقى اولاد حاجى ابراهيم خان صدر كه در عهد پدر مصدر خدمتگذارى دولت نبودند حاجى ميرزا عليرضا معتمد حرم‌سراى دولت و آقا ميرزا على اكبر قوام الملك است كه در شيراز از طرف دولت بيگلربيگى مقتدر فارس بوده است . اين دو نفر چون طفل بوده - اند در زمان مغضوب شدن پدرشان مورد عنايت سلطانى شده‌اند شرح حال اين دو از قرارى است كه نگاشته مىشود :\r\nاز بستگان حاجى ابراهيم خان صدر حاجى ميرزا ابو الحسن خان شيرازى « 1 » همشيره‌زاده و داماد او است كه بعد از قتل صدر در سنهء هزار و دويست و بيست و چهار به توسط حاجى محمد حسين خان امين الدوله اصفهانى كه بعد از ميرزا شفيع صدر اعظم ايران شد در حضرت خاقانى فتحعلى شاه طاب ثراه لقب خانى\r\n\r\n\r\n","description":"","footnote":"\r\n( 1 ) - ميرزا ابو الحسن خان شيرازى ، ايلچى كبير ،\r\nاز رجال معروف اوايل عهد قاجار و خواهرزادهء حاجى ابراهيم خان اعتماد الدوله شيرازى و پسر ميرزا محمد على اصفهانى سررشته‌دار بود . فتحعلى شاه كه در اثر سعايت مخالفان از حاج ابراهيم خان اعتماد الدوله بدگمان گشته و از تسلط او بر امور انديشناك شده بود او را گرفته و كور كرد و زبانش را بريده و با زن و فرزند به قزوين فرستاد و در آنجا هلاك كردند ( ذى حجهء سال 1216 قمرى . ) و عدهء از غلامان خود را به ولاياتى كه فرزندان و خويشان حاجى در آن ولايات بودند ، فرستاده و آنها را فرمان داد تا در روز معين بستگان او را هلاك كنند ، در آن هنگام ميرزا ابو الحسن از جانب ميرزا اسد اللّه خان پسر حاجى ابراهيم كه ايالت لرستان و بروجرد و -\r\n","page_name":" 36 ","page_number":36},
  {"content":"\r\n\r\nيافته و بجهة مطالبهء يكصد و بيست هزار تومان از فرمانفرماى هندوستان به سفارت انگلستان به لندن رفت و حاجى ميرزا ابو الحسن خان از طرف دولت به سفارت انگليس و اسلامبول و فرانسه و نمسا رفته و شرح سفارتهاى او در تواريخ چاپى و قلمى ايران ضبط است و اتفاقا وقتى هم دريا طوفانى شده باد كشتى او و سفير انگليس سرگور اوزلى « 1 » عازم ايران را كه با هم بوده‌اند به طرف\r\n\r\n\r\n","description":"","footnote":"\r\nشوشتر و دزفول در عهدهء او بود ، نيابت حكومت شوشتر را داشت ، بعد از قلع‌وقمع خاندان حاجى ابراهيم به هند گريخت و در حيدرآباد دكن به خدمت نظام دكن درآمد . در سال 1224 ه . ق .\r\nكه شاه با بقاياى خاندان حاجى ابراهيم بر سر مهرومحبت آمد او نيز از هندوستان به فارس آمد و در سال 1226 قمرى به سفارت ايران در لندن مأمور گشت و چندى بعد از آنجا به همراه سر گوراوزلى به سبب انقلاب دريا بدون مقصد در آمريكا ( ريودوژانيرو ) رفت و سياحت‌نامهء هم به نام ( حيرت‌نامهء سفرا ) دارد ، در بازگشت از آمريكا به لندن رفت و از آنجا با سرگوراوزلى و جيمز موريه به ايران آمد و چندى بعد براى تهيهء مقدمات عهدنامهء گلستان با سرگوراوزلى به روسيه رفت و پس از مراجعت ديگر بار به كشورهاى اتريش و فرانسه و انگلستان به سفارت رفت .\r\nدر سال 1249 ه . ق . وزير دول خارجه شد و عهدنامهء تركمن‌چاى را وى از جانب دولت ايران امضاء كرد و هنگام وفات فتحعلى شاه به سبب وحشتى كه از قائم مقام داشت به تقويت و حمايت از عليشاه ظل السلطان ، جهت بدست آوردن مقام سلطنت ايران برخاست ، اما وقتى كه امر سلطنت بر محمد شاه قرار گرفت ، از ترس به آستانهء حضرت عبد العظيم پناه برده و بست نشست ؛ بعدها در عهد صدارت حاج ميرزا آقاسى باز به دربار پيوست و مورد توجه شده و در سال 1258 ه . ق . عهدنامهء تجارتى بين ايران و انگليس را منعقد كرد . وفات وى در طهران اتفاق افتاد .\r\nميرزا ابو الحسن خان شيرازى يكى از كسانى است كه رسما از دولت انگليس مقررى داشت و تا روز مرگ دريافت نمود . براى شرح حال وى مراجعه شود به كتاب ( حقوق‌بگيران انگليس در ايران ) تأليف اسماعيل رائين از ص 17 تا 43\r\n( 1 ) - سرگوراوزلى\r\nسرويليام گوراوزلى يكى از مستشرقين و سياستمداران انگليسى مىباشد . وى به سال 1809 كه ميرزا ابو الحسن خان شيرازى به عنوان سفارت وارد لندن شد ، به مهماندارى او برگزيده شد و در مدت هفت ماهى كه سفير شاه ايران براى تنظيم عهدنامهء مودت مقيم لندن بود ، اين دو نفر تقريبا هر روز با هم بودند و در ماه مارس 1810 وزارت خارجهء انگليس پس از اعلام موافقت با مواد آن و امضاء پيمان ، خود مهماندار را به عنوان اولين وزير مختار بريتانيا در دربار ايران تعيين كرده و در ماه نوامبر 1811 به طهران رسيدند . اين شخص در عقد قرارداد گلستان ميان روس و ايران ميانجى بود . وى زبان‌هاى فارسى و عربى و سانسكريت را مىدانست . اوزلى مدت پنجسال مقيم ايران بود و در اين مدت اكثر نقاط ايران را گردش كرد و با متنفذين و اشخاص معروف آشنا شد و غالبا طرف شور و مشورت پادشاه ايران واقع مىگرديد و كاملا به روحيات شاه و نايب السلطنه و بزرگان ايران و درباريان آشنائى كامل داشت . مراجعه شود به ص 163 كتاب آجودانباشى تأليف محمد مشيرى .\r\n","page_name":" 37 ","page_number":37},
  {"content":"\r\n\r\nامريكا برده و امپراطور برزيل نهايت احترام از ايشان نموده است .\r\nوى بعد از بلوغ به سفارت‌ها ، به وزارت خارجه هم نايل شده است .\r\nاما شرح حال حاجى ميرزا عليرضا شيرازى پسر حاجى ابراهيم خان صدر اعظم ملقب به اعتماد الدوله مختصرا نگاشته مىشود :\r\nحاجى ميرزا عليرضا چون در زمان اعدام و افناى پدرش طفل بود و تقصيرى نداشت او را محبوب كرده و معفو داشتند و پس از رشد مورد التفات واقع شده .\r\nاقامت او در طهران بود و معتمد حرم‌سراى جلالت عظمى بود ، زن سرگور - اوزلى سفير انگليس به اتفاق حاجى ميرزا عليرضا به حرمخانهء همايونى به مهمانى رفت و بانوى عظمى حرم دختر امير ابراهيم خليل خان جوانشير بود ، كه در اندرون خاقان مغفور فتحعلى شاه سمت برترى داشت و به آغاى مطلق معروفه بود ، از زن سفير بزرگ انگليس پذيرائى كرد و اين خانم انگليسى عنبرچهء الماسى را كه بيست و چهار هزار باج اوغلى قيمت داشت به اين ملكهء حرم‌سراى همايونى هديه و پيشكش كرد .\r\nدر سنهء هزار و دويست و سى و شش جمعى از خادمان حرم محترم پادشاه ايران با ده هزار كس از حاج كه حاجى ميرزا عليرضا پسر حاجى ابراهيم خان ، بزرك و سرقافلهء ايشان بود از راه ارزنة الروم قصد مكهء معظمه كردند در خارج ارزنة الروم شبانه منزل گزيدند ، از تجار ايران كه در آن حدود بودند به ميرزا عليرضا مذكور وزير زاده ايران و ايچ آقاسى حضرت خاقان كه در آن سفر امير حاج بود پيغام كردند كه سرعسكر روميان گفته است كه اموال كثيرى از تجار ايران با شما است و به جهت گريزاندن از گمركخانه و رهائى از دادن گمرك مال التجارهء تجار را در جزو اموال اهالى حرم مستور كرده‌اند ، لهذا جمعى را به كاوش مأمور كرده‌اند كه به سراپردهء اهالى حرم محترم ريخته آنچه از مال التجاره تجار است بيرون آورند و عشر ديوانى از آن اموال بگيرند ، حاجى ميرزا عليرضا از استماع اين خبر متغير شده ديد كه عثمانيان بهانه‌جوئى مىكنند و دوستى دولتين را منظور نمىنمايند و اگر اين كار واقع شود منافى حمايت و حميت ايرانى است كه بگذارند كسى از براى تفتيش مطلبى در ميان نسوان و حرم‌سراى ايران جستجو نمايد . ده هزار نفر از ايرانيان را جمع كرده چهار هزار تفنگچى را به اطراف حرمسرا گماشت و مابقى سواران را به ترتيب نظام\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبرپا داشت و خود اسلحه پوشيد مستعد جنگ و دافع ننگ شد ، ساز رزم كرد و عزم را جزم نمود كه اين ده هزار را حتما به كشتن دهد و صد هزار از روميانرا از پا در - آورد يا آنكه مراتب حفظ و وقايهء ناموس كند . آنگاه دو هزار نفر از ينكچريان و عسكريان و گمركچيان به خيال خام رو به طرف خيام روان شدند ، چون استقامت ايرانيانرا ديدند به يك سو كشيدند و اقدام به اينعمل را خلاف شمردند . رئيس گمرك جمعيت خود را در خارج گذاشته خود با چند نفر از حاجيان به خيمهء حاجى ميرزا عليرضا درآمدند و نهايت ادب و احترام و انسانيت را مرعى داشتند بعد از صرف قهوه و قليان تلخى را بر كنار گذاشته به اظهار مودت و مصافات خود را شيرين‌كام كردند و مراجعت نمودند .\r\nو نيز وقتى كه حاجى ميرزا عليرضا از مكه مراجعت مىكردند از حلب به بغداد مىآمدند طوايف اكراد بناى لجاج و عناد را گذاشته خواستند كه خودسرى كنند و به مال و زخارف اينان دست‌اندازى نمايند ، باز اهتمامات و سياست حاجى ميرزا عليرضا را طورى ديدند كه دست از پا خطا نكرده به راه صلح و مسالمت آمدند حاجى ميرزا عليرضا از مردمان نيك‌فطرت و خوش‌طينت بوده در طهران مىزيسته است و در حظيرهء حرم شاهانه معتمد شده و ايچ آقاسى دولت صاحبقرانى بوده . هيچكس را نديده و نشنيده‌ايم كه آن مرحوم را به بدى ياد كند ، جميع مردم او را مىستايند و طلب مغفرت براى او مىنمايند . يكى از آثار خير او در طهران اجراء قناتى است كه مشهور به قنات حاجى عليرضا است كه دهنهء فرهنگ آن در خيابان دهنهء بازارچهء سرچشمه است ، نصفى از محلات عودلاجان و محلهء چاله‌ميدان را كه قريب پنجاه هزار خانوار است ، سيراب و مشروب مىكند و اين قنات آب بسيار دارد و هميشه منبع خير است ، آب گواراى صافى دارد و وقف بر اين محلات است . اين حاجى عليرضا عم جناب جلالتمآت آقا ميرزا فتحعلى خان صاحبديوان است كه از وزراى بزرگ ايران بوده و حالا والى مملكت خراسان و سيستان است .\r\nپسر ديگر حاجى ابراهيم خان شيرازى كه در زمان فناى پدر طفل بوده و مورد عنايت واقعشده ، ميرزا على اكبر است كه او تجديد اين سلسله نموده خود را\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبه درجهء بيگلربيگى فارس رسانيد ، به خدمتگذارى واليان فارس قيام داشته و حكومت بعضى از بلوكات و ايلات را به او مىداده‌اند ، وقتى بواسطهء خدمتى به لقب قوام الملكى نائل شد و چندى به خيانت متهم گشته آخر الامر نجات يافت ، پسر او ميرزا حسينعلى خان كه كنون نصر الملك لقب دارد و در شيراز به امر حواله و اطلاق و خدمات ايالتى مىپردازد و در بوشهر حكومت داشت كه انگليسيان آنجا را تصرف نمودند و آخر الامر كار بمصالحه كشيده ، دولت ايران هرات را به انگلستان رد كرد ، آنها هم بوشهر را تخليه نمودند ، مرحوم ميرزا آقا خان صدر اعظم در حضور اعليحضرت شهريارى روحنا فداه اين خيانت را به ميرزا على اكبر قوام الملك بيگلربيگى فارس نسبت داده بود و شرح آن داستان اگر مقتضى شد در ذيل حالات مرحوم ميرزا آقا خان صدر اعظم نگاشته خواهد شد . ميرزا على اكبر قوام الملك مردى باكفايت بود لكن مرحوم آقا ميرزا محمد على مشير الملك شيراز كه از سلسلهء سادات عالىنسب است و در فارس وزير بالاستقلال بود و از طرف دولت جميع كارها و نظم فارس به او رجوع ميشد نميگذاشت كه قوام الملك و بستگان او ترقى كنند ، هر روز آنها را به ذلتى مبتلا مىساخت و طايفه مشيرى مطاعيت و آقائى و احترام داشتند كه اهل شيراز به آنها تمكين كرده و مىكنند ليكن به اينطايفه چندان اعتنائى ندارند و بعض مضامين در حق ايشان مىگويند .\r\n\r\nبستگان حاجى ابراهيم خان ، اعتماد الدولهء شيرازى\r\nيكى حاجى ميرزا ابو الحسن خان شيرازى سفير كه همشيره‌زادهء او است الى آخره ، ديگر حاجى حيدر عليخان برادرزادهء حاجى ابراهيم شيرازى است كه در دستگاه نايب السلطنه نيابت وزارت داشت . چون اعراب طايفهء وهابى در اراضى نجد و طائف قوت گرفتند به مشاهد مقدسه زيان وارد آوردند ، لهذا اعليحضرت خاقان مغفور او را در هزار و دويست و سى و پنج به سفارت مصر فرستادند كه با خديو مصر گفتگو كرده قرار بگذارند كه خديو مصر دفع آن اعراب نمايد و از محمد على پاشا خواهش كند كه در تنبيه طايفهء وهابيه اقدام نمايد و الا از راه بر و بحر فارس لشكرى از ايران به آن حدود برود كه آن طايفه را قلع و قمع نمايد . محمد على پاشا ابراهيم پاشا را به\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nحدود نجد فرستاد و شهر ورعيه را خراب كرد و عبد اللّه بن سعود رئيس وهابيه را مغلول نموده به اسلامبول فرستادند و او را در آنجا مقتول ساختند و حاجى حيدر عليخان بعد از انجام سفارت به مكه رفته از راه شام به تبريز آمد و مورد الطاف نايب السلطنه شد .\r\nاولاد ميرزا على اكبر قوام الملك ابن حاجى ابراهيم خان اعتماد الدوله ، ميرزا فتحعلى خان صاحب ديوان و ميرزا حسنعلى خان نصير الملك و مرحوم ميرزا على محمد خان قوام الملك ثانى است ، كه سى و شش نفر سيد را كه تهمت ياغىگرى به اهل قريه زده و به اين بهانه در يك شب در زمان وزارت برادر خود جناب ميرزا فتحعلى خان صاحبديوان سى و شش نفر سادات آن قريه را كشت و خود بعد از سه روز مرد . كليهء اشخاص كه هنگام تحرير اين كتاب از اعقاب و نباير حاجى ابراهيم خان اعتماد الدولهء شيرازى در حيات هستند و معروف بالقاب دولتى ميباشند . از اينقرارند :\r\nمعروف‌ترين آنها جناب ميرزا فتحعلى خان صاحبديوان است كه در سنهء هزار و دويست و سى و شش كه تقريبا دو سال و نيم قبل از وفات حاجى محمد حسينخان صدر اصفهانى در شيراز تولد شده است و اكنون در ايالت خراسان است و در عداد وزراى بزرگ بشمار مىآيد ، در هزار و دويست و پنجاه و پنج به طهران آمده . پدرش ميرزا على اكبر قوام الملك ماهى پنجاه تومان در به دو حال به او داده وى را روانهء طهران ساخت ، تا در عهد محمد شاه غازى در پايتخت مواظب امور بوده ، سمت پيشكارى پدر را داشته باشد ، چندى از روى نيرنگ و تدبير خود را در به دو امر نوكر ميرزا تقى خان امير نظام اتابيك اعظم نموده تقربى يافت و بعضى تحريرات حضور او را نموده قبل از عزل ميرزا تقى خان به فراست بعضى مطالب درك كرده ، چنانچه از خاندان خود وراثت داشت ، بناى بىحقوقى را گذاشت و محرمانه بطور خفيه با ميرزا آقا خان نورى كه بعد صدر اعظم شد ، راهى پيدا كرد چون او معزول و اين منصوب آمد ، بيشتر ترقى كرد .\r\nآخر الامر با ميرزا آقا خان صدر اعظم هم صريحا با همه عجزى كه داشت بناى مخالفت را گذاشت و محض برائت ذمت از خيانت پدر خود ميرزا على اكبر قوام الملك ، خارج شدن ابو شهر را به آقا ميرزا آقا خان صدر اعظم نسبت داده و برملا گفت كه گرفته شدن بوشهر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبدست انگليس تحريك صدر بوده است ، خلاصه اگر مناسبت وقت اقتضا كرد شرح اين داستان را هم در ذيل حالات ميرزا آقا خان صدر خواهيم نگاشت . واقعا بناى اين كتاب به جهت شرح حال صدور قاجاريه است ، ذكر اولاد و احفاد آنها بايد خيلى مختصر باشد و الا در شرح حال جناب صاحبديوان خصوصا و ساير اولاد و احفاد آنها عموما مطالب افزون و اطلاعات خوب مىنگاشتيم ، همينقدر معلوم باشد كه جناب صاحبديوان در زمان طايفهء حاجى ابراهيم خانى ، رئيس و بزرگ است و درك زمان نه نفر صدر اعظم را نموده است و تمام اوقات مصدر خدمات دولتى بوده و آخر الامر با اكثر از صدور در نهانى بناى عصيان را گذاشته به حكومت يزد و پيشكارى آذربايجان در دفعهء اولى و حكومت عربستان و پيشكارى اصفهان و چندى حكومت آنسامان و باز به پيشكارى آذربايجان و بعد از جانب حضرت ظل السلطان به پيشكارى فارس و وزارت مستقلهء فارس رفته است و بهترين ارتقاء او به رتبهء اعلى ، همين ايالت خراسان است و از اين سروسامان او را خداوند قهار ميداند . اينمرد با تدبير از ارباب مكنت ايران شمرده مىشود ، سالى صد و بيست هزار تومان فقط از املاك شيراز خود غير از جنس عايدى دارد و املاك او در آذربايجان و يزد و عربستان و اصفهان و ساير بلدان او هم به آلاف و الوف ميرسد .\r\n\r\nميرزا حسنعلى خان نصير الملك\r\nپسر ميرزا على اكبر قوام الملك و برادر جناب صاحبديوان است ، اكنون در شيراز در ايالت شاهزاده معتمد الدوله پيشكار ماليات و مشغول حواله و اطلاق است شخصا محترم است و در حضور والى هم محترم است .\r\n\r\nمحمد رضا خان قوام الملك ثالث\r\nاين قوام پسر مرحوم ميرزا على محمد خان قوام ثانى پسر ميرزا على اكبر قوام الملك اول است كه برادرزادهء صاحبديوان و نصير الملك محسوب مىشود و كنون در فارس حاكم ايلات شيراز و بلوكات و مباشر امور شهر است ، جنبهء امرائيت دارد و در مجلس سلام والى بايد بايستد . شرافت و احترام نصير الملك در شيراز بيشتر است ولى نفوذ و اقتدار و ابوابجمعى و دارائى قوام الملك بيشتر از عم است به پردلى و تهور و زرنگى معروف است ، در چند سال قبل هشتاد نفر را كشت و به اين واسطه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمغضوب و مقصر دولت شده حضرت و الا شاهزاده مسعود ميرزا كه در حكومت اصفهان و شيراز هم در تحت ايالات ايشان بود قوام را به اين تقصير گرفته و صد هزار تومان او را جريمه ساختند . ولى از او باز هم چيزى كاسته نشده در نزد ايالت فارس مشغول خدمات است و با عم خود جناب صاحبديوان نهايت مغايرت و ضديت را دارد .\r\n\r\nميرزا احمد خان مؤيد الملك\r\nپسر مرحوم ميرزا محمد خان بيگلربيگى است كه كنون در طهران بوده علاوه بر خويشى نسبى به مصاهرت جناب صاحبديوان نايل شده‌اند .\r\n\r\nميرزا حسينخان مؤتمن الملك\r\nپسر جناب صاحبديوان است كه اكنون در خدمت پدر والى خراسان به حكومت سبزوار و جوين و يام و صفرآباد مشغول است .\r\nاما اشخاصى كه از احفاد مرحوم حاجى ابراهيم خان اعتماد الدوله در حيات هستند و به لقب نائل نشده‌اند از اين قرارند :\r\nيكى ميرزا محمد خان پيشخدمت خاصهء حضور همايونى و يكى على اكبر خان كه اين هر دو پسران ميرزا حسينخان مؤتمن الملك است ، كه در خدمت جد خود صاحبديوان در خراسان است از زبان خارجه اطلاعى دارد .\r\nخانبابا خان و حبيب اللّه خان معروف به امين ديوانخانه‌اند كه در شيراز هستند از پسرزاده‌هاى اسد اللّه خان پسر حاجى ابراهيم خان شيرازى هستند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nشرح حال ميرزا محمد شفيع صدر اعظم بندپئى مازندرانى\r\nميرزا محمد شفيع صدر اعظم بندپئى مازندرانى و اصفهانى الاصل ، صدرى رفيع القدر بود كه در اوان سلطنت شاه شهيد آقا محمد خان قاجار ، گاهى به وزارت پرداخته و گاهى در صحراى استعفا رحل اقامت انداخته است .\r\nدر سنهء هزار و دويست و پانزده در عصر خاقان مغفور فتحعلى شاه طاب ثراه بالاستقلال بدون اختلال احدى به كار صدارت پرداخته و به طرز نيكو از عهده برآمده است ، چنان كه دوست و دشمن در نيكى فطرت و پاكى طينت و حسن سجيت و صدق طويت او اتفاق دارند ، همانا واقعا بدون ملاحظه خودپرستى از صميم قلب دولتخواه و جان‌نثار دولت قاجاريه بوده است و بهيچوجه در تدابيرات داخله و مذاكرات با خارجه خبط و خطائى ننموده است ، به سلامت نفس و ملايمت طبع و خداشناسى و دولتخواهى و مردم‌دارى شهرهء آفاق بوده است ، هيچكس او را منكر ننموده است ، همانا نكرى و جربزهء اصفهانيت خود را با سلامت و صداقت مازندرانى خود مخلوط و مركب نموده ، خود را به حد اعتدال درآورده است ، حالت توسط در كار را كه خير الامور است ، از دست نداده و استبداد و لجاجت را بر كنار نهاده ، در دو جهان سالم و غانم زيسته است ، چنانچه شاهزادهء آزاده مرحوم اعتضاد السلطنه على قلى ميرزا « 1 » در كتاب خود مسمى به اكسير التواريخ در حق او گفته است :\r\n\r\n\r\n","description":"","footnote":"\r\n( 1 ) - اعتضاد السلطنه ، على قلى ميرزا پسر فتحعلى شاه قاجار ( متولد 1234 ه . ق و متوفى به تاريخ دهم محرم سال 1298 ق . ) از فضلاى مشهور سلسلهء قاجاريه بود . وى در كسب كمال اهتمام -\r\n","page_name":" 44 ","page_number":44},
  {"content":"\r\n\r\n« الحق در امور وزارت نظير بوذرجمهر و ارسطاطاليس بوده »\r\nاين صدر والاقدر پسر حاجى ميرزا احمد است كه او از چاكران نادر شاه افشار بوده است و آباء و اجداد ميرزا احمد از اهل اصفهان بوده‌اند ، در عصر يكى از سلاطين صفويه طغيان نموده و عصيان ورزيده‌اند ، سلطان صفوى آنها را كوچ داده به بندپى محال مازندران مسكن داده است .\r\nاين صدر بىنظير مانند روزگار به آوردن چون خودى عقيم بوده است ، هيچ اولاد ذكور و احفادى از او باقى نمانده است به اين واسطه مآثر و خصوصيات و شخصيات آن مرحوم از ميان رفته هيچكس نيست كه از او حكايتى گويد و روايتى نمايد ، از آثار خيريه فقط همان مدرسه صدر است كه در بارفروش « 1 » مازندران او بنا نموده است ، فوقانى و تحتانى آن را او ساخته است و آن مدرسه كنون هم داير بوده وقفيات بسيار دارد و آن مدرسه به امتياز معروف است . دو نفر از نواده‌هاى برادران صدر كنون درين عهد بوده به طبابت و حكاكى مشغولند ، از ايشان استفسار حالت ميرزا شفيع شده چندان اطلاعى نداشتند ، همينقدر بيان مىكردند كه ميرزا شفيع در به دو امر از طلاب مازندران بوده ، وقتى كه شاه شهيد آقا محمد خان به آنصفحات تشريف داشتند با وى آشنائى پيدا كرده ، ميرزا شفيع بعضى راه‌نمائىها نموده و عهد و پيمان گرفت كه در وقت استقلال او را مرجع خدمات قرار دهد . در سالى كه شاه شهيد آقا محمد خان قاجار از بندپى به طرف مازندران و استرآباد حركت مىكردند حاجى جانخان حاكم بندپى بود ، ميرزا محمد شفيع صدر كه از بستگان او بود به جهت نوشتن رقيمه به حضور خاقانى درآمد و مورد التفات شد و در ركاب نصرت‌مآب همراه گرديد و بعد از فتح و ظفر در آن سفر رتبهء وزارت يافت و در ابتداى سلطنت خاقان مغفور فتحعلى شاه كه ميرزا شفيع در طهران خدمتى بسزا نموده و\r\n\r\n\r\n","description":"","footnote":"\r\nورزيد .\r\nدر زمان سلطنت محمد شاه يكچند كارگزار امور مادر شاه بود . ناصر الدين شاه حكومت خلخال را به او سپرد . و در 1272 ه . ق . لقب اعتضاد السلطنه به دو داد . در 1272 ق . رياست مدرسهء دارالفنون و در 1275 ق . به وزارت علوم منصوب شد . اعتضاد السلطنه در طهران وفات يافت وى تأليفات متعدد دارد كه از آن جمله فلك السعاده ( چاپ طهران 1278 ق . ) ، تاريخ وقايع و سوانح افغانستان ( طهران 1273 ق ) اكسير التواريخ و تاريخ متنبئين است . قسمتى از كتاب اخير ، بنام ( فتنهء باب ) در طهران طبع شده است . ( 1333 شمسى )\r\n( 1 ) - بارفروش ، امروز بابل ناميده مىشود .\r\n","page_name":" 45 ","page_number":45},
  {"content":"\r\n\r\nمدعيان سلطنت را به شهر راه نداده بود ، چندى در بيوت وزارت داخل و در كار صدارت عامل بود ، حاجى ابراهيم خان صدر شيرازى كه از قدما و مرد با استخوانى بود طاقت نياورده به لطايف الحيل باز ميرزا شفيع را از شاهراه وزارت معزول ساخت و او را بكنج انزوا انداخت . خيانت حاجى ابراهيم خان در دولت معلوم شد و او را به شرحى كه گذشت بسزا رسانيدند .\r\nدر سنهء هزار و دويست و پانزده باز خاقان مغفور فتحعلى شاه صدر را بر صدر اعلى نشانيده سند وزارت و مصطبهء صدارت به او زينت گرفت و كار داخله ايران منظم و سپاهيان و سوقيان آسوده شدند و دول خارجه در صدارت او با دولت ايران عهد نامه‌هاى خوب بستند كه هيچ منقصت و خسران در آن معاهدات متصور نميشد . همينقدر معلوم شده است كه ميرزا شفيع صدر اعظم يك چندى هم وزارت آقا محمد خان را داشته بود و به واسطهء تدبيرات و هم‌چشمى حاجى ابراهيم خان صدر از اين كار خلع شده است و قبل از خلع از كار وزارت عظماى آقا محمد خان بود بساير امور دولتى ميپرداخت ، چنان كه در سنهء يكهزار دويست و ده كه سال جلوس بود ، آقا محمد خان با لشكرى زياد از طهران طريق سارى گرفت ، از جمله وزراى كارآگاه كه در خدمت او بودند حاجى ابراهيم خان سابق الذكر و آقا ميرزا شفيع بود كه از سارى در ركاب همايونى به استرآباد و از آنجا به دشت قبچاق و از آنجا بگالپوش و جاجرم رفته و از آنجا ره‌سپار خراسان شدند و از آنجا به دار الخلافه طهران روان گشتند ، درين اسفار آقا ميرزا شفيع التزام ركاب را داشته تدبيرات صائبه به كار مىبرد .\r\nدر سنهء هزار و دويست و يازده در بيست و پنجم ذيقعده كه آقا محمد خان از طهران به جانب قلعهء شوشى و صفحات آذربايجان روان شدند ، گويا به دل ايشان در اصابت خطر اثر كرده بود كه اين سفر ، سفر آخر است ، لهذا بعضى از شاهزادگان هنگامه طلب و داعيه جورا همراه بردند و حاجى ابراهيم خان را هم در سلك ملتزمين ركاب ملحوظ داشته دارالخلافهء طهرانرا كه كرسى بلاد ايران است به دست امينان خاص خود ، ميرزا شفيع صدر و ميرزا محمد خان قاجار دولو بيگلربيگى طهران كه پدر\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاللهيار خان آصف الدوله « 1 » است بسپرد و به ميرزا شفيع سپرد كه اگر حادثهء رخ داد هيچ كس از شاهزادگان و وزرا و امرا را به شهر راه ندهد تا آنكه وليعهد دولت نواب جهانبانى فتحعلى خان ( فتحعلى شاه طاب ثراه ) كه والى فارس بودند ، به طهران بيايند ، بعد از اين وصيت آقا محمد خان به طرف شوشى رفت و در آنجا به شهادت رسيدند .\r\nميرزا محمد خان قاجار بيگلربيگى طهران بوده و حكومت داشته و ميرزا شفيع به جميع امور مداخله داشت و آمر و ناهى بود و حكام بلاد با او جواب و سئوال داشتند و به نظم طهران مراقبت مىنمود ، چون آقا محمد خان در شوشى به شهادت رسيد ، شاهزاده حسينقلى خان برادر نواب جهانبانى و حاجى ابراهيم خان صدر و ساير امرا به طرف طهران روان شدند ، ميرزا شفيع هيچ كدام را به شهر راه نداد . حسينقلى خان هرچه پيغام داد و تهديد كرد . اثر ننمود ميرزا شفيع و ميرزا محمد خان قاجار فورا از طهران به شيراز عريضه‌نگار شده ، وارث حقيقى نواب جهانبانى را به سلطنت دعوت كردند و حقى بزرگ به اين سلطنت پيدا نمودند و هر شب برباره و برج شهر برآمده به تفنگچيان مازندرانى وعده داده آنها را بر محافظت ترغيب مىكردند .\r\nچون نواب جهانبانى از شيراز به طرف رى آمدند او را وارد دارالخلافه كرده اين وزير بىنظير خدمتها كرده و مورد الطاف واقع شد ، چنانچه حاجى ابراهيم خان صدر شيرازى سبب سلطنت آقا محمد شاه بزرگ بود ، ميرزا شفيع صدر هم سبب اعظم سلطنت خاقان مغفور بود و اگر ميرزا شفيع صدر ، حسينقلى خان ثانى يا ساير اعيان سلطنت را به طهران راه داده بود كار به صعوبت مىگذشت ، ذلك فضل اللّه يوتيه من يشاء .\r\nدر سنهء هزار و دويست و دوازده خاقان مغفور فتحعلى شاه طاب ثراه نوزدهم محرم از شيراز حركت كردند و وارد طهران شدند و به سلطنت رسما جلوس فرمودند ، آقا ميرزا شفيع به واسطهء نگاهدارى پايتخت و خدمات لايقه با حاجى ابراهيم شيرازى بالاشتراك در كار صدارت قيام مينمود و اين كار بر حاجى شاق آمده او را از مداخله\r\n\r\n\r\n","description":"","footnote":"\r\n( 1 ) - براى دانستن حالات آصف الدوله‌ها به سلسله مقالات دانشمند محترم حسين سعادت نورى در مجلهء يغما مراجعه شود .\r\n","page_name":" 47 ","page_number":47},
  {"content":"\r\n\r\nبه امور صدارتى خارج ساخت و او به كارهاى ديگر دولتى پرداخت و از تقرب و عظم او چيزى كاسته نمىشد .\r\n« مادهء تاريخ اين سنه كه سال جلوس بوده لفظ « بابا » است كه چون او را به حرف مقطعه به اين شكل ب ا ب ا نويسند و عدد ابجدى حروف بابا را ( 102 ، 1020 ) در زير آن بنگارند و به ترتيب بخوانند هزار و دويست و دوازده مىشود .\r\nچون آقا محمد شاه بزرگ به خاقان مغفور ( بابا خان ) مىفرمودند لهذا مرحوم شاهزاده معتمد الدوله فرهاد ميرزا « 1 » در مادهء تاريخ ايشان اين تصرف را كرده‌اند و لفظ بابا را موضوع تاريخ قرار داده‌اند .\r\n\r\n\r\n","description":"","footnote":"\r\n( 1 ) - فرهاد ميرزا معتمد الدوله ، فرهاد ميرزا پسر پانزدهم عباس ميرزا نايب السلطنه وليعهد فتحعليشاه قاجار است كه در جمادى الاول سال 1233 هجرى قمرى متولد شده و از شاهزادگان فاضل و دانشمند قاجاريه بوده است . از اوايل دولت محمد شاه همواره به خدمات بزرگ ممتاز بود و در جنگ هرات از طرف شاه در پاىتخت نايب السلطنه گرديد ( بسال 1254 قمرى مطابق 1838 ميلادى ) و چون پس از مراجعت از خراسان كه در محاصره و فتح هرات بعللى كه در كتاب‌هاى تاريخ نوشته شده توفيق نيافت خطابهء تنظيم نمود كه بسيار مهم بود و اشكالات سياسى زمان را روشن مىساخت كه متن آن در كتاب‌ها درج است و آن خطابه را در مسجد شاه بنام شاهزاده فرهاد ميرزا خواند كه به اين مضمون شروع مىشد ( نور چشم مكرم نامدار فرهاد ميرزا ) بايد دانست كه قبلا فرهاد ميرزا در سال 1250 به حكمرانى خوزستان منصوب شده و با نهايت قدرت و لياقت در آنجا حكومت مىنمود و پس از مراجعت محمد شاه از سفر هرات به سمت حكمرانى فارس انتخاب گرديد و توانست آرامش را در آن منطقه برقرار سازد و قلاع طوس و نوذر را در محال ممسنى فتح كرده و ويران ساخت و پس از برقرارى امنيت به شيراز برگشت . لياقت و كاردانى فرهاد ميرزا همواره طرف حسادت شاهزادگان و نزديكان شاه و مخصوصا حاج ميرزا آقاسى صدر اعظم قرار گرفت و پس از فوت محمد شاه طورى عرصه را بر وى تنگ گرفتند كه از سال 1264 تا 1276 براى حفظ جان خود دوبار به سفارت انگليس پناهنده شد .\r\nپس از اينكه از طرف صدر اعظم وقت ميرزا آقا خان نورى دربارهء اينكه نسبت به جان فرهاد ميرزا سوءقصدى نخواهد شد تأمين لازم به سفارت انگليس داده شد ، به طالقان رفته و در آنجا سكنى گزيد و به موجب اسنادى كه در وزارت امور خارجه ايران موجود مىباشد به عللى كه ظاهرا يكى از آنها وضع سختى معيشت وى و زندگى در طالقان بود ، از حضور ناصر الدين شاه استدعا كرد -\r\n","page_name":" 48 ","page_number":48},
  {"content":"\r\n\r\nدر سنهء هزار دويست و سيزده ، در اواسط شهر ذيحجة الحرام خاقان مغفور فتحعلى شاه طاب ثراه از طهران به عزم زيارت مشهد مقدس و نظم بلاد خراسان حركت كرده در قريهء دولاب طهران نقل مكان فرمودند و از چمن فيروزكوه ، على بولاغ و چشمهء بادخانى دامغان ، به خراسان شتافتند . در اين سفر ميمنت اثر ميرزا شفيع صدر شرف التزام ركاب را داشت .\r\nدر سنهء هزار و دويست و چهارده كه خاقان مغفور فتحعلى شاه از محاصرهء مشهد و نظم آنجا آسوده شدند نادر ميرزا پسر شاهرخ شاه بن رضا قلى ميرزا پسر نادر شاه افشار را كه ياغى بود خلعت ايالت دادند و نادر ميرزا محض اظهار اطاعت و خلوص دختر خود را به اتفاق ميرزا محمد شفيع وزير به درگاه خاقان مغفور فتحعلى شاه طاب ثراه\r\n\r\n\r\n","description":"","footnote":"\r\nبه او اجازه داده شود به طهران بيايد و در طهران اقامت كند و سفير انگليس را نيز واسطهء اين كار ساخت ، ولى ناصر الدين شاه خواهش فرهاد ميرزا و وساطت سفير ، را نپذيرفت و فرهاد ميرزا ناچار از بيم جان ، بىخبر از طالقان به طهران آمد به سفارت انگليس پناهنده شد و ظاهرا علت عداوت ناصر الدين شاه با عموى خود حمايت وى از عباس ميرزا ملك‌آرا برادر ناصر الدين شاه بود كه وى ناصر الدين شاه و مهدعليا مادر شاه را از كور كردن آن شاهزاده ممانعت و جلوگيرى كرد .\r\nدر هر حال معتمد الدوله فرهاد ميرزا از شاهزادگان لايق و دانشمند قاجار بود و در تمام ماموريتها براى امنيت و اجراى نظم و ترتيب منتهاى سعى و كوشش را به عمل آورده و از تعدى و ظلم و طغيان ياغيان جلوگيرى نموده است . خدمات وى در اجراى امنيت ناحيهء كردستان و فارس و پشت كوه و كوه‌كيلويه با نداشتن وسيله و لوازم كافى مورد تحسين و اعجاب است .\r\nاز اين شاهزادهء فاضل تأليفات زيادى باقى مانده كه بسيارى از آنها چاپ و منتشر نشده است و آنچه از تاليفات او به چاپ رسيده عبارت از كتب زير است :\r\nجام‌جم ، قمقام ، نصاب انگليسى به فارسى ، سفرنامهء مكه معظمه ، خلاصة الحساب ، منشآت فرهاد ميرزا ، زنبيل . شاهزاده فرهاد ميرزا بسال 1295 هجرى قمرى در طهران وفات يافت و در تسليت وى ناصر الدين شاه تلگراف تسليتى به احتشام الدوله مخابره نمود كه جالب است و در مجلهء يغما شماره چهارم ، سال دوم به چاپ رسيده است .\r\nبراى اطلاع بيشتر به احوال اين شاهزاده به كتاب ( حقوق‌بگيران انگليس ) تأليف اسماعيل رائين مراجعه شود .\r\n","page_name":" 49 ","page_number":49},
  {"content":"\r\n\r\nفرستاده و به حكم حضرت خاقانى بعد از آن سفر آن مخدره را به حبالهء نكاح برادر خود حسينقلى خان ثانى درآوردند و خاقان مغفور بعد از انجام كار خراسان به طرف طهران مراجعت مىفرمودند ، به قصبهء چناران نزول اجلال نمودند ، امير گونه خان كرد زعفران‌لو حاكم ( خبوشان ) ( كوشان ) ( قوچان ) برخصت و اجازهء حضرت خاقانى به مقر حكومت خود معاودت نمودند ، آقا ميرزا شفيع هم از آنجا به اتفاق امير به خبوشان رفت كه دختر او را كه نامزد و مخطوبهء شاهزاده حسينعلى ميرزا بود همراه بياورد . او اين خدمت را به انجام رسانيده در نزديكىهاى منزل پل ابريشم به اردوى همايونى ملحق شد و آن محجوبهء عظمى و مخطوبهء كبرى در سلك مخدرات حرم جلالت عظمى درآمد ، چون موكب همايونى به دامغان رسيد ، اعليحضرت خاقان مغفور به نشاط شكار چمن على بولاغى راغب شدند كه چند روزى در آنجاها به تفنن و تفرج حركت فرمايند ، لهذا اهالى حرم محترم را بدست امينان خود ميرزا شفيع وزير مازندرانى و مهدى قلى خان قاجار سپرده ، مقرر داشتند كه منزل به منزل روانه دارالخلافه شوند و خود اعليحضرت خاقانى در پنجشنبه پانزدهم شهر ربيع الثانى در طهران نزول اجلال فرمودند و ميرزا شفيع بقيهء اين سال را تا سال هزار و دويست پانزده در طهران به بعضى خدمات حضرت خاقانى قيام مىنمود ، ولى حاجى ابراهيم خان صدارت بالاستقلال داشت .\r\nدر سنهء هزار و دويست و پانزده بنا به شرحى كه گذشت در غرهء ذيحجة الحرام حاجى ابراهيم خان از صدارت معزول شده به كيفر رسيد ، در همين سنه مجددا صدارت بدون شراكت و مداخلهء احدى بالاستقلال به آقا ميرزا شفيع تعلق يافت و او را به لقب صدر اعظم خواندند و او اول كسى است كه لفظا و معنا به صدر اعظم ملقب شده است ، اگرچه حاجى ابراهيم خان قبل از او شغل صدارت داشته ليكن او را به لقب اعتماد الدوله مىخواندند . اين لفظ مركب و اين لقب صدر اعظم بدوا مخصوص ميرزا شفيع بوده است . اگرچه بعضى سلاطين بواسطهء ميل و محبت يا فرط كفايت ، كار صدارت را به يكى از چاكران رجوع مىكنند ، ليكن به بعضى ملاحظات و پلتيكات به او لفظ صدر اعظم يا اتابك اعظم يا وزير اعظم اطلاق نمىشود ، چنان كه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nدر شرح صدور بعد اشاره به اين مطلب خواهد شد ، لكن اطلاق لفظ صدر اعظم بر ميرزا شفيع دليل كافى است كه او قبول عامه داشته و هيچ كس در بزرگترى و كفايت و دولت‌خواهى او انكارى نداشته است كه اين لفظ به او اطلاق نشود .\r\nدر سنهء هزار و دويست و شانزده چون خبر طغيان و عصيان حسينقلى خان ثانى كه حاكم كاشان و اصفهان بود ( برادر كهتر اعليحضرت خاقانى فتحعلى شاه طاب ثراه ) به سمع مبارك خاقانى رسيد ، از طهران در اوايل ربيع الاول به عزم تأديب او و انتظام عراق به طرف اصفهان حركت فرمودند و دار الخلافهء طهران را به اكبر اولاد خود شاهزاده عباس ميرزا نايب السلطنه « 1 » و ميرزا محمد شفيع صدر اعظم سپردند كه به انتظام\r\n\r\n\r\n","description":"","footnote":"\r\n( 1 ) - عباس ميرزا نايب السلطنه ( وليعهد ) ، عباس ميرزا فرزند فتحعلى شاه قاجار بود كه در روز چهارشنبه 4 ذى حجهء سال 1203 هجرى قمرى در قريهء نوا از شهرستان لاريجان متولد شد . از او 48 تن فرزند بجا ماند كه بزرگترين آنها محمد ميرزا بود كه پس از فوت فتحعليشاه و يكسال پس از مرگ وى رخ داد به مقام سلطنت رسيد . اين شاهزاده در سال 1213 هجرى كه سال دوم سلطنت فتحعلى شاه بود چون از بطن دختر فتحعليخان قاجار دولو بود برحسب وصيت آقا محمد خان سر سلسلهء قاجار به وليعهدى برگزيده شد و برطبق فصل هفتم عهدنامهء تركمن‌چاى كه در پنجم ماه شعبان 1343 هجرى در شانزده فصل بين ايران و روس منعقد شد وليعهدى عباس ميرزا از جانب دولت روسيه مورد تصديق و حمايت قرار گرفت ( اين عهدنامه پس از انقلاب سوسياليستى روسيه و تشكيل دولت اتحاد جماهير شوروى بموجب مراسله مورخ 16 ربيع الثانى سال 1236 قمرى كه از طرف تروتسكى به سفارت ايران در پطررزبورغ ( لنين‌گراد امروزى ) بسفارت ايران تسليم شد باطل و ملغى و بىاثر اعلام گرديد . ص 4 شماره 28 مجلهء كاوه )\r\nعباس ميرزا يكى از شاهزادگان لايق و شايان توجه و با شخصيت خانواده قاجار بود . وى همواره مىخواست با افكار تجددخواهانهء كه داشت كشور ايران را به طرف تجدد و تمدن سوق داده و تا حدود امكان با همكارى وزير با تدبير و بلندنظر خود ميرزا عيسى ملقب به ميرزا بزرگ قايم مقام براى اصلاح احوال قشون ايران و اقتباس اصول نظام لشكرى معمول اروپا ، خدماتى انجام دهد . به علت بروز جنگ بين روسيه و ايران اين مقدمات تا حدى متوقف ماند ولى شكست‌هاى پىدر پى اين دوره كه متوجه قشون ايران گرديد ، اين شاهزاده قابل را بيش از پيش بيدار كرد و دريافت كه يكى از علل عدم پيشرفت سپاه ايران و پيش نرفتن كار ايشان بدى وضع آرايش لشكر و نبودن انضباط در ميان افراد و عدم توانائى توپخانه و نبودن اسلحهء كافى و نبودن تعداد كافى صاحب منصبان تعليم يافته و نقص نقشهء كار و اين قبيل لوازمى است كه بىمدد آنها هيچ جنگى ممكن نيست به نتيجهء صحيح منتهى گردد . -\r\n","page_name":" 51 ","page_number":51},
  {"content":"\r\n\r\nامور و سئوال و جواب حكام ساير بلدان مشغول شوند و خودشان در اوايل شهر ربيع الاول از طهران خيمه بيرون زده به اصفهان نزول اجلال فرمودند و بطوريكه در تواريخ ضبط است كار عراق را قرين انتظام درآورده و حسينقلى خان هم فرارا به قم آمده متوسل به ذيل عفو شاهانه شده اين سفر هم مورد اغماض شدند .\r\nدر سنهء هزار و دويست و هفده ، خاقان مغفور دختر ميرزا محمد خان قاجار بيگلربيگى طهران را كه به ركن الدوله ملقب شده بود به ازدواج نواب نايب السلطنه\r\n\r\n\r\n","description":"","footnote":"\r\nكلنل فريقان مأمور دربار سن‌پطرزبورغ كه براى مذاكرات صلح در 20 جمادى الاول 1227 قمرى مطابق 1812 مسيحى به تبريز آمده بود دربارهء عباس ميرزا چنين مىنويسد :\r\n« اين شاهزاده قيافهء نجيب و مردانه داشت ، توانا و با اراده و آتشين و متين و فرزانه و با حزم و احتياط كه در كمتر شخصى يافت مىشود ، از مزاياى اخلاقى بود كه در وجود عباس ميرزا جمع بود ، داراى احساسات نجيب و افكار بلند ، حريص ياد گرفتن تمام عواملى بود كه باعث مسير سريع ترقيات در اروپا شده بود ، نهايت سادگى را در رفتار و حركات خود رعايت مىكرد . بىپاك و با تقوى بود . عباس ميرزا نجيب‌ترين شخصيت خانوادهء قاجار بود . » ( نقل از ص 257 تاريخ سياسى و ديپلوماسى ج ا . دكتر على اكبر بينا چاپ دوم ) .\r\nكلنل گاسپار دورويل فرانسوى در جلد دوم كتاب خود كه در سال 1819 در سن پطرز - بورغ بچاپ رسانيده در ص 128 شرحى مىنويسد كه ترجمهء آن بشرح زير است :\r\n« افسران انگليسى كه بايران آمدند با سفير بندوبست كردند تا حتى المقدور شاهزاده را ( منظور عباس ميرزا است ) راضى كند كه فرماندهى سپاه ايران را بايشان واگذار كند ، اما شاهزاده كه به قدر كافى بينا و بصير بود ، نپذيرفت و ميل داشت ، فوجهائى كه مخصوص ولايات مختلفند ، هركدام تحت فرماندهى رؤساى خود باشند . اين بود كه انگليسيها بشاه متوسل شدند تا او قدرت خود را اعمال كند ، شايد آنچه را كه مىخواهند در قبال قدرت شاه بدست آورند ، اما شاهزاده بر عقيدهء خود سخت پايدارى كرد و ترجيح داد عده تازهء استخدام كرده براى تعليم و تربيت به آنها بسپارد تا آنكه قواى سابق خود را در كف اختيار آنها بگذارد بالاخره هم همينطور شد . سه طايفه شقاقى با كنگرلو و شاهسون را بانگليس‌ها سپردند و از آنها سه فوج تشكيل گرديد . » عباس ميرزا عاقبت در مأموريت خراسان كه براى محاصرهء هرات و سركوبى افغان‌ها رفته بود ، در شب دهم جمادى الثانى سال 1249 هجرى قمرى مطابق 1833 ميلادى پس از سى سال خدمت به ايران در سن 48 سالگى به بيمارى سل در شهر مشهد فوت كرد و در همان‌جا مدفون شد . هنگام مرگ از وى 26 پسر و بيست و دو دختر بجا ماند كه بزرگترين پسرانش محمد ميرزا بود كه در آن وقت 27 سال داشت . بزرگترين خدمات عباس ميرزا اعزام محصلينى بود كه براى اخذ علم و دانش به كشورهاى اروپا اعزام داشت و نيز آوردن اولين چاپخانه و ايجاد بعضى صنايع ديگر در زمان او بود .\r\n","page_name":" 52 ","page_number":52},
  {"content":"\r\n\r\nعباس ميرزا درآوردند و هفت شبانه روز عروسى و جشن بزرگى گرفتند جميع امرا و اركان در هرگونه عيش آزاد و مختار بودند ، خاقان مغفور درين جشن بزرگ يك پيالهء شراب دادند فرمودند يا بخور و با اين اشخاص سرخوش باش يا جريمهء بزرگى از تو خواهم گرفت ، صدر اعظم دادن جريمه را بر خوردن ساغر ترجيح داد و حسب الامر پنجهزار تومان ترجمان داد ، خود را از خوردن آنچه نخورده بود ، معاف داشت و چون مىخواست تقدس خود را بر علماى آن عصر معلوم نمايد ، تفصيل اين فرمايش شاه و عرض خود و اداى جريمه را به قدوة المجتهدين مرحوم ميرزا ابو القاسم قمى صاحب قوانين نوشت . مرحوم ميرزا در جواب نوشته بود « بسيار غلط كردى كه يك پياله شراب حلال كه به حكم سلطان بود نخوردى ، مىخواستى آن پياله را صرف كنى و پنجهزار تومان را براى فقرا و ضعفا مبذول دارى . »\r\nدر وقوع اين قضيه شكى نيست ولى در اظهار ميرزا شفيع صدر اعظم و جواب جناب ميرزا اعلى اللّه مقامه به اينطور خيلى محل تعجب و ترديد است . اولا صدر اعظم چطور مىشود كه شرب شاه را صريحا نزد علما افشا كند و خود را مقدس قرار دهد . اين كار دليل بر نامحرمى او شده البته مسئول و مؤآخذ دولت خواهد شد . ثانيا مجتهد هرگز مطلبى نمىنگارد كه باعث تجرى و جسارت ديگران شود ما را در عالم تاريخ حد آن نيست كه به امتحانات عقلى شقوق مسائل را بيان كنيم ، اما اگر واقعا حكم مسئله هم اين‌طور باشد ، ليكن عادت علما بر كتمان اين گونه مطالب است و طورى در اين مسائل عنوان نمىكنند كه ديگران خودسرى كنند و به بذل مال شرب خمر نمايند ، به‌هرحال راوى اين قضيه سلطان احمد ميرزا عضد الدوله فرزند خاقان مغفور فتحعلى شاه طاب ثراه است كه كنون هم در حيات هستند و اين افسانه را وى در كتاب تاريخ چاپى خود مسمى به عضدى نگاشته است كه در شرح حال زنان خاقان مغفور نوشته است ، اصل اين قضيه واقع شده است ليكن طور ديگر بيان نموده‌اند كه شرح آن باعث تطويل مىشود .\r\nدر سنهء هزار و دويست و هجده سسيان‌لو معروف به ايشپخدر كه از وزرا و سرداران الكسندر پاوليچ امپراطور روسيه است به تفليس و گنجه آمده و در شهرهاى ايران بناى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاغتشاش را گذاشته بود ، حكام قراباغ و ايروان با او همراه شده بودند . چون اين اخبار موحشه گوشزد پادشاه گردون‌جاه شد ، حكم داد تا ميرزا شفيع صدر اعظم با ايشپخدر « 1 » نامهء كرد كه اين گونه فتنه در ميان دولتين روس و ايران مورث تباهى طرفين است بهتر آن است كه از اراضى ايران بيرون شده و سفيرى نزد وليعهد دولت عباس ميرزا روانه سازى كه در كار تفليس و گرگين خان پسر اركلى خان والى تفليس قرارى داده شود و الا جنگ را آماده باش . از طرف ايشپخدر جواب مساعدى نيامد ، لهذا فرمان شد كه نخستين نواب نايب السلطنه عباس ميرزا ، روز دوشنبه بيست و هفتم ذيحجه از طهران به طرف آذربايجان كوچ دادند و ميرزا شفيع صدر اعظم را با جمعى از امرا همراه او فرمودند و در خارج شهر دار الخلافه اعليحضرت خاقان فرزند دلبند خود را وداع كرده به طهران معاودت فرمودند .\r\nدر سنهء يكهزار و دويست و نوزده چهاردهم شهر صفر ، نايب السلطنه عباس ميرزا از تبريز به ايروان شتافتند كه كار ايشپخدر را يكسره كنند . در روز دوشنبه بيستم ربيع الاول ، در حوالى اوچ كليسا عباس ميرزا نايب السلطنه عساكر را شاكى السلاح ساخته به دفع روسيان از جاى جنبش كردند و ميرزا شفيع صدر اعظم و احمد خان مقدم حاكم مراغه و تبريز را به حفظ بنه و آغروق و حفظ سنگر بازداشتند كه از طرف محمد خان قاجار حاكم و بيگلربيگى ايروان كه هم‌عهد روسيان شده بود آسيبى به اهل اردو و سنگر نرسد چون اشپخدر به لغزش درافتاد و قدرى پس نشست ، محمد خان كه به اعانت روسيان اميدوار بود بترسيد و ميرزا شفيع صدر اعظم را به قلعه دعوت كرد و از او اطمينان خواست كه وساطت كند تا در امان باشد ميرزا شفيع او را مطمئن و دلگرم و اميدوار ساخت . بعد از مراجعت صدر اعظم به اردو ، محمد خان پسر خود را با پيشكشى قابل به حضرت نايب السلطنه فرستاد و پيمان فرمان‌بردارى نهاد .\r\nسنهء هزار و دويست و بيست و يك ، محض آسايش عباد و آرايش بلاد و دست رسى مردم و استحكام امور دولت و انتظام مشاغل ولايتى عزم ملوكانه خاقان مغفور بر آن تعلق گرفت كه وزراى اربعه قرار دهد و هركس را در امرى مستقل سازد لهذا\r\n\r\n\r\n","description":"","footnote":"\r\n( 1 ) - ايشپخدر ، مصحف انسپكتور  inspecteur  ( بازرس كل ارتش روسيهء تزارى ) است .\r\n","page_name":" 54 ","page_number":54},
  {"content":"\r\n\r\nحاجى حسينخان بيگلربيگى حاكم اصفهان را كه بعد به رتبهء صدارت رسيد به طهران احضار فرمود و او را وزارت استيفاى كل ممالك محروسه دادند و لقب امين الدوله يافت كه قرار معاملات ولايات و جمع و خرج ماليات و محاسبات كشورى مخصوص او بود . ميرزا رضا قلى نوائى متخلص به سلطانى ملقب به منشى الممالك وزارت رسائل و مدير دار الانشاء دولتى آمد كه صدور احكام و ارقام و فرامين ملفوفه‌هاى مرموزه و تحرير نامه‌ها به دول خارجه به عهدهء او بود كه جميع منشآت را او صادر كرده به مهر مهر آثار و شرف صحهء همايونى برساند .\r\nو ميرزا هدايت اللّه تفرشى كه سيدى بىنظير و دبيرى خبير بود به وزارت لشكر سرافراز آمد كه محاسبات دفتر لشكر و رسانيدن مخارج قشونى به تسديد و امضاى او بود .\r\nميرزا محمد شفيع صدر اعظم در ميان اينها وزير اول بوده و صدارت و اوليت و اولويت داشت كه در كليات امور آن سه وزير ، بايد به امضاء و ابلاغ اين وزير رفتار نمايند . رشتهء قرار و مدار عزل و نصب واليان و حكام ، بيگلربيگى ولايات و مشاورهء خلوت خاص و اسرار مكنون لشكرى و كشورى و اغاثهء متظلمين بلاد با ميرزا شفيع صدر اعظم بود و تعيين اين وزراى بزرگ به هيچوجه منافاتى با صدارت او نداشت ديگران به امور جزئيه مستقلا مداخله داشته ليكن در كليهء كارها از او كسب افاضه مىكردند .\r\n\r\nانتقاد تاريخى\r\nعجب در اين است كه دانشمند آگاه ميرزا محمد تقى سپهر لسان الملك در ناسخ التواريخ در ذيل تعيين وزراى اربعه به جاى ميرزا هدايت اللّه وزير لشكر ميرزا اسد اللّه نورى پدر ميرزا آقا خان صدر اعظم را كه شرح حالش ذكر مىشود مىنگارد و جهت اين كار اين است كه مرحوم ميرزا محمد تقى لسان الملك در عهد صدارت ميرزا آقا خان صدر اعظم نورى نوشته و بالنسبة به او نهايت تملق را داشته است به اين جهت در هرجا كه از ميرزا اسد اللّه نورى يادآور مىشود عمدا اسم او را به تجليل ذكر مىكند و او را وزير لشكر قرار مىدهد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآقا ميرزا اسد اللّه نوكر شاه شهيد آقا محمد خان بود و از خواص محسوب مىشد و مخصوصا شبها در اسفار حضورا شاهنامه مىخواند و در عهد خاقان مغفور هم مشغول خدمت و سمت لشكرنويس باشىگرى داشت ، ليكن جزو امرا و وزرا و كاركنانى محسوب نبوده است كه در هر صفحه شخص ، اسم او را نقل مجلس كند و گريزگاه ناله قرار دهد ، از عهد اين اشخاص چندان زمانى نگذشته است كه كار و بار آنها فراموش شده باشد ، اغلب اين مردمان را ديده يا آنكه حكايات آنها را بطور تواتر و شياع شنيده‌ايم ، از روى شك و سهو و تملق چيزى نمىنگاريم كه بتوان در او خدشه كرد ، بعلاوه مؤيد قول ما كتاب منتظم ناصرى « 1 » و روضة الصفاى ناصرى « 2 » است كه مرحوم رضا قلى خان امير الشعر الله باشى « 3 » از ابناى آنزمان خاقان\r\n\r\n\r\n","description":"","footnote":"\r\n( 1 ) - منتظم ناصرى ، در تاريخ وقايع عالم به ترتيب وقايع سنين از به دو هجرت تا سال 1300 ه . قمرى از محمد حسن خان اعتماد السلطنه مقدم مراغهء . در سه جلد چاپ طهران سالهاى 1298 و 1299 و 1300 قمرى .\r\nجلد اول ، در خلاصهء تاريخ اسلام از سال هجرت تا سنهء 656 ق . وقايع خلفا ، به ضميمهء وقايع مهمهء ايران و اروپا پيوست سالنامه و تقويم ، سنگى ، رحلى 258 + 42 ص .\r\nجلد دوم ، خلاصه وقايع و نخبهء حوادث عالم از انقراض خلافت بنى عباس ، 656 ق .\r\nتا ابتداى سلطنت قاجاريه 1193 ق . رحلى ، 1331 + 48 ص\r\nجلد سوم ، در تاريخ قاجاريه از 1194 ق . رحلى ، 331 + 59 ص .\r\n( 2 ) - روضة الصفا ، تاريخ عمومى جامع فارسى ، تأليف ميرخواند ، كه حوادث تاريخ عالم را از آغاز خلقت تا ظهور اسلام و پس از آن ، تاريخ اسلام را تا عهد سلطان حسين بايقرا ذكر مىكند . روضة الصفا شامل 7 « قسم » است كه مؤلف قسمتى را از تاريخ‌هاى عربى ترجمه و اقتباس و قسمتى را از تاريخ‌هاى فارسى نقل كرده است و قسمت آخر آن را دخترزاده‌اش ، غياث الدين خواندمير پس از مرگ مؤلف تكميل كرده است . در دورهء قاجار ، رضا قلى خان هدايت سه مجلد مربوط به تاريخ صفويه و افشاريه و زنديه و قاجاريه را نيز بدان الحاق كرد و آن را روضة الصفاى ناصرى و تتمهء روضة الصفا ناميد . روضة الصفاى ميرخواند جداگانه و هم‌چنين با روضة الصفاى ناصرى مكرر طبع شده است ، روضة الصفا به تركى نيز ترجمه شده است ( چاپ استانبول 1258 ه . ق . )\r\n( 3 ) - رضا قلى خان هدايت ، رضا قلى خان معروف به لله‌باشى متخلص به هدايت در شب 15 محرم 1215 ق . در طهران متولد شده ، پدرش مازندرانى و در قريهء چهارده كلاته ، توابع هزار جريب بود و در ملازمت جعفر قلى خان پسر محمد حسن خان قاجار بسر مىبرد ، بطورى كه خود در جلد دوم مجمع الفصحاء مىنويسد :\r\nبعد از سپرى شدن دوره خردسالى بملازمت فرمان‌فرما و پسرانش بسر مىبردم ( منظور حسينعلى ميرزا فرمانفرما است ) و در به دو شباب چاكر تخلص نمودم ، بعد از وفات فتحعلى خان صبا -\r\n","page_name":" 56 ","page_number":56},
  {"content":"\r\n\r\nمغفور بوده و بطور وثوق در انتخاب وزراى اربعه ميرزا هدايت اللّه تفرشى را نگاشته كه وزارت لشكر داشته است و صاحب ناسخ التواريخ « 1 » از ميرزا آقا خان صدر اعظم ملاحظه كرده ، ميرزا اسد اللّه را نگاشته است . چنانچه محض خشنودى ميرزا آقا خان صدر اعظم از ميرزا تقى خان اتابك اعظم كه قبل از او صدارت داشته است ، بدنگاشته است و به تخفيف اسم او را ياد مىكند و تدبيرات صائبه او را نمىنگارد ، انشاء اللّه مجملى از حالات ميرزا تقى خان را در ذكر صدارت او خواهيم نگاشت . محاسن و مساوى او را براى بينش آيندگان به يادگار خواهيم گذاشت .\r\nايضا در سنهء هزار و دويست و بيست و يك عساكر ايرانى كه على پاشا والى بغداد و حاكم شهر زوررا مغلوب ساختند ، سليمان پاشاى كهيا سردار آنجا را مغلولا به طهران آوردند ، خاقان مغفور او را به ميرزا شفيع صدر اعظم سپردند كه او نگاهدار او باشد ، تا آنكه مرحوم شيخ جعفر نجفى اعلى اللّه مقامه ، صاحب كشف الغطا پسر شيخ جعفر مجتهد عراق عرب ، به طهران تشريف آوردند و در حضرت خاقانى\r\n\r\n\r\n","description":"","footnote":"\r\nبه منصب ملك الشعرائى رسيدم . . . بعد از دو سال به معاونت فريدون ميرزا در فارس منصوب گشتم در سنهء 1254 ه . ق به طهران رهسپار شدم و تربيت عباس ميرزاى وليعهد به عهده‌ام واگذار گرديد و جزو ملتزمين ركاب دربارى بسر مىبردم . در سنهء 1264 ق . بعد از فوت پادشاه ( فتحعلى شاه ) از خدمت خود استعفا نمودم . در سنهء 1267 ق . به سفارت خوارزم مأمور گرديدم و در مراجعت به رياست و نظامت دارالفنون منصوب شدم . »\r\nهدايت در سن هفتاد و چهار سالگى به ناخوشى استسقا ( سوم ربيع الثانى 1288 ق . ) در طهران درگذشت و مقبره‌اش اكنون در خيابان اسلامبول موجود و معروف است . از آثار هدايت بعضى از قبيل تكملهء مجلدات روضة الصفا ( به نام روضة الصفاى ناصرى در 3 جلد ) و مجمع الفصحا و رياض المحبين ، اجمل التواريخ ، سفارتنامهء خوارزم و فرهنگ انجمن‌آرا ، فهرست التواريخ ، مدارج البلاغه در بديع و مظاهر الانوار در مناقب ائمهء اطهار به چاپ رسيده است .\r\n( 1 ) - لسان الملك سپهر ، ميرزا محمد تقى لسان الملك متخلص به سپهر فرزند ميرزا محمد على مستوفى از بزرگ‌زادگان كاشان بوده است . در سال 1216 ه . قمرى در كاشان متولد شده است در جوانى از كاشان به طهران آمد و پس از تحصيل مقدمات علوم قديمه به شعر و عروض و قافيه پرداخت و در 1238 به كاشان برگشت و به معاونت محمود ميرزا پسر فتحعلى شاه حكمران كاشان برگزيده شد . در عهد محمد شاه مداح خاص شاه و مستوفى و منشى ديوان شد و به نوشتن ناسخ - التواريخ مأموريت يافت . سپهر را ناصر الدين شاه لقب لسان الملك داد . وفات سپهر در 17 ربيع الثانى سال 1297 قمرى در طهران اتفاق افتاد و نعش او را به نجف اشرف منتقل ساختند .\r\n","page_name":" 57 ","page_number":57},
  {"content":"\r\n\r\nاز سليمان پاشا شفاعت كردند . به وساطت و نيك‌نفسى ميرزا شفيع صدر اعظم كه رعايت سلسلهء علما را شرط دولتخواهى مىدانست ، سليمان پاشا مورد عفو و اغماض ملوكانه شده مرحوم شيخ جعفر او را با خود به بغداد بردند .\r\nدر سنهء هزار و دويست و بيست و دو ، دولت روسيه را در حدود قارص و آخسقه با دولت عثمانى بعضى اختلافات در ميان داشت ، لهذا دولت روسيه محض قوت خود به دولت ايران مستظهر شده ، با ايران ابواب مسالمت و مكالمت بگشاد و شيروان و شكى و قراباغ را از تعرض به حدود ايران ممانعت نمود ، الكسندر پاوليچ امپراطور روسيه به ميرزا شفيع صدر اعظم نامهء نگاشت و اظهار مصالحه كرد و استپانوف نامى را نزد او روانه نمود ، ميرزا شفيع صدر اعظم اظهار اين دوستى را ديد لحب على نيست بلكه لبغض معاويه مىباشد ، لهذا آن صدر اعظم چنان مصلحت ديد كه امر مصالحه را مشروط بر رد بلاد قديمه ايران كرد كه روسيه آنها را در تصرف گرفته بود و سفير را خشنود برگردانيدند ، ولى به اين اظهار دوستى اهميتى نداده به صلاح وقت دولت خود پرداختند .\r\nدر آن عصر سفير دائمى به ايران نمىآمد گاهى موقتا به ايران مىآمدند ، اكثر اوقات حق دخول به دار الخلافه طهران نداشتند ، به آنها دم نرم و روى گشاده نمى - دادند كه چيره و خيره شوند ، اين گونه سفرا را غالبا به تبريز توقف داده با نايب السلطنه عباس ميرزا سئوال و جوابى كرده مىرفتند و اگر گاهى به طهران مىآمدند آنها را منزل جداگانه نمىدادند بلكه در خانهء صدر اعظم چندى ساكن بوده بعد از سئوال و جواب با صدارت به دولت متبوعه خود مىرفتند .\r\nو نيز در اوايل اين سنه هزار و دويست و بيست و دو ، جنرال غاردان « 1 » از طرف\r\n\r\n\r\n","description":"","footnote":"\r\n( 1 ) - ژنرال گاردان ، در زمان فتحعلى شاه با يك هيئت نظامى از طرف ناپلئون براى خدمت در ارتش ايران مأمور شد . ژنرال گاردان با همراهان در اواسط دسامبر 1807 . م . ( شوال 1222 قمرى ) به طهران رسيدند و از طرف شاه ايران پذيرائى شايان از آنها به عمل آمد . چون قبل از رسيدن آنها به طهران نقشهء ناپلئون عوض شده بود ، آنها در ايران بىتكليف بوده و نمى - دانستند چه بكنند ، حتى در جنگهاى قفقاز نيز دخالت نكرده و براى اخراج روسها از گرجستان و قفقاز كه مأموريت اصلى آنها بود اقدامى به عمل نياوردند . ژنرال گاردان و همراهان او در فوريه 1809 م . حتى بدون اجازهء خود ناپلئون نيز ايران را ترك گفتند .\r\n","page_name":" 58 ","page_number":58},
  {"content":"\r\n\r\nناپلئون پادشاه بزرگ فرانسه به سفارت ايران آمد و هفتاد نفر از اهل حرفت و صنعت و معلمين نظام و مهندسين با خود داشت و عهدنامهء ممهور و هداياى نفيسه همراه داشت ، در اواسط شوال وارد طهران شده ، در سراى ميرزا محمد شفيع صدر اعظم او را منزل دادند .\r\nيكى از مقالات عهدنامهء ناپلئون اين بود كه هر وقت مقتضى باشد به طريق جنگ يا صلح اظهار كنيد ، كه روسيه را از قراباغ و تفليس رفع و دفع كنم ، همه ساله معلمين نظام و آلات حرب خواهم فرستاد و هر وقت ضرورت باشد ، به اذن سلطان ايران هر قدر سپاه بخواهند خواهم فرستاد ، مشروط بر اينكه پادشاه ايران با انگليس ترك موافقت كند و بعد از رفع و اخراج روسيه از سرحدات آذربايجان قشون و سپاه فرانسه را راه دهند كه از خراسان بر سر هندوستان بروند .\r\nچون در اين ايام اولياى دولت انگليس در امداد و معاونت ايران موافقت نداشتند از تقويت مضايقه مىكردند ، لهذا پادشاه جمجاه ، خاقان مغفور فتحعلى شاه اين شرايط مواحدت را قبول فرمودند و عهدنامه را به مهر امين الدولهء اصفهانى مرقوم و مختوم نمودند « 1 » .\r\nدر سنهء هزار و دويست و بيست و چهار كه آقا ميرزا محمد شفيع صدارت عظمى داشت ميرزا بزرگ فراهانى « 2 » يعنى ابو الحسن ميرزا ، عيسى بن الحسن الحسينى كه پدر\r\n\r\n\r\n","description":"","footnote":"\r\n( 1 ) - به كتاب ( شرح مأموريت آجودانباشى ) مراجعه شود .\r\n( 2 ) - ميرزا بزرگ ، قائم مقام اول ، رضا قلى خان هدايت در روضة الصفا « ج . دهم ص 116 چاپ خيام » مىنويسد ؛ « اكفى الكفات ميرزا عيسى المشهور به ميرزا بزرگ فراهانى رحمه اللّه از انجاب سادات حسينى و فرزند ميرزا حسن ، برادر ميرزا حسين متخلص به وفاى فراهانى ، وزير دولت زنديه است كه سالها در خدمت عم اكرم نايب الوزاره بودى . پس از انقراض آن دولت به دربار خان شهيد ( منظور آقا محمد خان قاجار است ) رسيد و به خدمتگذارى اشتغال ورزيد در روزگار دولت خاقان ( منظور فتحعلى شاه است ) كه نواب شاهزاده معظم نايب السلطنه ، عباس ميرزا ، وليعهد خلافت كبرى گرديد او نيز قائم مقام صدارت عظمى شد و به آذربايجان رفت و در آن ولايت نظمى نهاد كه ما فوق آن متصورنه و نظامى قرار داد كه منظم‌تر از آن در ايران سپاهى آراسته نگرديده . مانند بعضى وزرا رشوه‌گير و عشوه‌پذير نبودى و انجام كار خلايق را به جهت صلاح دوست و رضاى خالق مىنمودى ، هر شبى صفى در خدمتش بار داشته و كار مىگذرانيدند و احدى بيموقع به محفلش نرفتى و سخنى بيوقت در حضرتش نگفتى ، اگر فرضا امرى واقع شدى كه بعرض آن تعجيل بودى فورا بدان پرداختى و عارض را روانه ساختى . در تمام ايام هفته امراى دربار -\r\n","page_name":" 59 ","page_number":59},
  {"content":"\r\n\r\nميرزا ابو القاسم قائم مقام صدر اعظم آتى الذكر است لياقت خدمات بزرگ دولتى پيدا كرد و او را به نيابت ميرزا شفيع لايق ديدند و به قائم مقام صدر اعظم ملقب گرديد .\r\nدرين سنهء هزار و دويست و بيست و چهار ، پولكونيك بارونويردى از نزد\r\n\r\n\r\n","description":"","footnote":"\r\nنايب السلطنه بيكار و آسوده بودندى ولى در كار وى تعطيل روى ندادى ، تا چنان كاخ دين و دولت را مشيد و محكم ساختى ، احدى از عموم رعايا و براياى آذربايجان را از وى گله در خاطر و شكوه نيامدى و ابدا جلالت و تكبر و مناعت بر خود نبستى و مانند صدور فخور بصدر برننشستى ( ميرزا - ابو القاسم قائم مقام ثانى متخلص به ثنائى فرزند وى بود ، ) . ميرزا بزرگ در سال 1213 قمرى به وزارت عباس ميرزا از طهران به تبريز رفت و در سال 1224 قمرى ( 1709 مسيحى ) عنوان قائم مقام يافت . ميرزا بزرگ قائم مقام در تربيت عموم مردم ، خاصه متعلقان و حواشى خود بىنهايت ساعى بودند و جد بليغ مىنمودند . مرحوم ميرزا بزرگ قائم مقام در اواخر عمر به علت ضعف چشم نابينا شده بود و بهيچوجه از عهدهء خواندن و نوشتن برنمىآمد و هيچ ميل نداشت كه همه كس از اين علت كه بر او عارض شده بود اطلاع يابد . محمد تقى ( اميركبير بعدى ) را كه خانه‌زاد و محرم اندرون و بيرون خاندان قائم مقامى بود غالبا به خدمت مىخواست ، تا در خواندن و نوشتن كمك كار او باشد . امير هم به پا ايستاده انجام خدمت مىكرد . البته اين طفل در اين خدمت ( اگر روزى به طول مىانجاميد ) از سرپا ايستادن خسته مىشد و چون دريافته بود كه قائم مقام به عجز بصر گرفتار است : گاهى چنان كه او درنيابد مىنشست ، موضوع معلوم قائم مقام شد و از اين گستاخى رنجيد و محمد خان امير نظام زنگنه را خواست و امير را به او سپرد تا او را به خدمت سخت عسكرى وادارد و آئين اطاعت و نظم را چنان كه براى تربيت هر جوان گستاخ سركشى لازم است به او بياموزد . با تمام اين احوال ارتباط امير با خاندان قائم مقام قطع نشدنى بود چه هم پدرش در اين خانه سمت خدمت داشت و مورد اعتماد و محبت بود و هم خود او سابقهء نعمت و حق تربيت قائم مقام را فراموش نمىكرد بخصوص كه مرحوم قائم مقام واقعا وى را دوست مىداشت .\r\nموريه معروف در سفرنامهء اول خود مىنويسد : « ميرزا بزرگ وزير عباس ميرزا به نظر من بزرگترين مردى است كه من در ايران ديده‌ام . اگرچه ميرزا بزرگ در تبريز اسما قائم - مقام ميرزا شفيع صدر اعظم بود ولى به علت آنكه تبريز در اين ايام مركز حقيقى سياست ايران به شمار مىرفت ، زحمت بسيارى از مسائل سياسى و نظامى اين ايام ايران به گردن او بود و آن مرد جليل در طى جنگهاى اول روس و ايران دچار مشكلات بسيار شد . ( ص 211 . امير كبير عباس اقبال ) . سرگوراوزلى در گزارش مورخه ( 10 ژويه 1813 ) به ويكونت كاسلرد وزير خارجهء انگليس مىنويسد : ميرزا بزرگ وزير عباس ميرزا مشغول عملياتى بر ضد دولت انگلستان است . . . ) وى تمام مساعى خود را براى بر كنار ساختن ميرزا بزرگ به كار برد ولى به نتيجه موفق نگرديده است . اصلاحاتى كه در زمان عباس ميرزا نايب السلطنه و وليعهد فتحعلى شاه در ارتش ايران و ساير شئون ادارى به عمل آمد در اثر تدبير و توصيه و سفارش اين وزير بلندنظر بود مساعى اين شخص بود كه بنيان ارتش منظمى براى ايران تهيه شد . در حقيقت بايد گفت شالودهء -\r\n","page_name":" 60 ","page_number":60},
  {"content":"\r\n\r\nطور مصوف « 1 » در تبريز به درگاه نايب السلطنه آمد و مكتوب طور مصوف را پيش داشت به اين مضمون كه امپراطور مرا مأمور داشته تا با ايران كار به مصالحه كنيم و از منازعه درگذريم ، اينك مرا با ميرزا شفيع صدر اعظم و اگرنه با ميرزا بزرگ نايب الوزاره ديدار واجب افتاده كه در سرحد يكديگر را ملاقات كرده و بين دولتين قرار دوستى گذاريم ، نايب السلطنه از تبريز صورت حال را معروض سدهء سلطنت داشت ، از طهران حسب الامر جواب مكتوب اينطور رفت كه ميرزا شفيع صدر اعظم از ملازمت ركاب دور نتواند افتاد ، ليكن ميرزا بزرگ قائم مقام بعد از نوروز براى مصالحه امر دولتين و نظم قراجه داغ بدان حدود سفر خواهد كرد و يكديگر را ديدار خواهند كرد .\r\nدر سنهء هزار و دويست و بيست و پنج ملاقات قائم مقام با طور مصوف در سرحدين واقع شده و شرح آن در ناسخ التواريخ ضبط است .\r\nسنهء هزار و دويست و بيست و شش ، چون بجهة فتنه‌انگيزى عبد الرحمن پاشا و پاشايان و وزراى بغداد كدورتى فيما بين دولت عليهء ايران و عثمانى پيدا شده لهذا محض تشييد بناى اتحاد از جانب سلطان محمود خان ولد سلطان عبد الحميد خان پادشاه دولت عثمانى ، عبد الوهاب افندى و شاكر افندى و حيرت افندى به رسالت و\r\n\r\n\r\n","description":"","footnote":"\r\nارتش منظم و برطبق اصول نظام جديد اروپا بر اثر مجاهدتهاى او گذارده شد . براى اصلاح احوال قشون آذربايجان و اقتباس اصول نظام لشكرى ، معمول بين اقوام اروپائى از كارشناسان خارجى استفاداتى كرد ، با اين تفصيل قوائى در آذربايجان و بعدا در عراق و مازندران تشكيل شد .\r\nنظامى آذربايجان را ( سرباز ) و نظام عراق و مازندران را ( جانباز ) ناميدند . هم‌چنين اعزام اولين دسته محصلين به خارج از ايران به توصيه و انتخاب و دستور ميرزا بزرگ بود كه بار اول پنج نفر از جوانان تحصيل كرده به لندن اعزام داشته كه شرح آن را ميرزا صالح شيرازى ( يكى از آنها ) در سفرنامهء خود به تفصيل نوشته كه به اهتمام اسماعيل رائين زير چاپ است و به زودى منتشر مى - گردد . اين جوانان پس از مراجعت از انگلستان هركدام مصدر خدمات برجستهء شدند كه معروف است . مرحوم ميرزا بزرگ داراى تأليفات متعددى است كه بعضى از آنها به چاپ رسيده از وى به جز ميرزا ابو القاسم قائم مقام شهيد فرزند ديگرى هم باقى ماند بنام حاج ميرزا موسى كه متولىباشى مشهد مقدس بود و موقوفات بسيارى داشته ، از جمله در تبريز حمامى است در بازار كه كنون نيز داير است و به نام وى معروف مىباشد . ميرزا بزرگ قائم مقام در 25 ذىقعده سال 1237 هجرى قمرى به بيمارى و با در شهر تبريز درگذشت .\r\n( 1 ) - منظور ژنرال تورماسف  Tormassof  نام ژنرال معروف روسى است كه در جنگ اول ايران و روسيه فرمانده قسمتى از سپاه روسيه بوده است .\r\n","page_name":" 61 ","page_number":61},
  {"content":"\r\n\r\nسفارت ايران آمدند و در شهر ربيع الثانى در طهران ، در خانهء ميرزا شفيع صدر اعظم منزل كردند و فرمان و ارمغانى هم از دولت عثمانى براى صدر اعظم آورده رسانيدند و بناى وفاق را گذاشتند .\r\nميرزا محمد شفيع قرار اتحاد و بقاى عهد مودت را بر آن گذاشت كه بايد بعد از اين تعيين پاشايان شهر زور ، به رخصت و صوابديد امناى دولت ايران باشد و وزير بغداد نيز مردى بىغرض و سليم النفس باشد تا مسافرين و مجاورين عتبات عاليات در هر حال مرفه و آسوده باشند .\r\nدرين سنه كه اردوى شاهنشاهى از سلطانيه به دار الخلافهء طهران رو كردند ، چند روزى در چمن كمال آباد متعلق به كرج مهمان ميرزا محمد شفيع صدر اعظم شدند و آن صدر ، در خور چاكرى خود ضيافتى بسزا نمود كه ضرب المثل آنزمان بود جمعه هفتم شهر شوال وارد دار الخلافه شدند .\r\nسنهء هزار و دويست و بيست و هشت ، بعد از عيد نوروز موكب اعليحضرت خاقان كشورستان فتحعلى شاه طاب ثراه مصمم سفر آذربايجان شدند و درين سفر ميرزا شفيع صدر اعظم ، به شرف التزام ركاب افتخار داشت ، موكب همايون با بسيارى از قشون در روز بيستم رجب وارد چمن اوجان شدند و نواب مستطاب نايب السلطنه عباس ميرزا با افواج آذربايجانى تا آنجا موكب اعلى را استقبال كرده بودند .\r\nردشچوف سردار روسيه از يك طرف جنگ ناپلئون پادشاه فرانسه را با روسيه شنيد و از يك طرف احتشام خاقانى را در چمن اوجان ديد كه به دفع روسيه حركت كرده‌اند ، دانست كه دولت روسيه در ميان دولت فرانسه و ايران كه بناى اتحاد را گذاشته‌اند مضمحل خواهد شد و نمىتواند در يك زمان با دو دولت بزرگ مقاومت كند ، لهذا سردار روسيه به بارون ( سرگوراوزلى ) سفير انگليس كه به ايران آمده بود ، متوسل شد و به او الحاح نمود كه بين دولت ايران و روسيه واسطهء صلح و رابطهء اتحاد شود و عهدنامهء بسته گردد .\r\nسفير انگليس كه از دولت فرانسه كمال جبن را داشت ، ديد اگر دولت فرانسه با ايران اتفاق كلى داشته باشد ، اول روس را نابود كرده بعد دولت انگليس را مقهور\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nخواهند ساخت و به اين وسيله ناپلئون از ايران به طرف هندوستان لشكر خواهد فرستاد و دست انگليس را از آنجا كوتاه ساخت ، صلاح وقت خود را در آن ديد كه فيما بين روسيه و ايران صلحى بيندازد و خود را از قدرت نفوذ ناپلئون آسوده سازد ، لهذا سرگوراوزلى سفير انگليس مجلس‌ها ساخت و ميرزا شفيع صدر اعظم را با خود هم‌قول و توأم كرده قرار دادند كه با روسيه اتحاد نموده و معاهدهء در ميان آرند ، در اين معاهده نواب نايب السلطنه عباس ميرزا ، رضامندى نداشت و مىخواست كه كار ايران و روس به منازعه كشد و درين موقع به يك بار با روسيه منازعه كند و تلافى تجريات سال گذشتهء او را بنمايد ، آخر ميرزا محمد شفيع صدر اعظم ، مصالحه را بر منازعه ترجيح داده و مرجحات آن را توضيح نمود .\r\nآخر الامر قرار بر مصالحه دادند و ميرزا ابو الحسن خان شيرازى وزير خارجه ايران را به گلستان قراباغ فرستادند ، و در آنجا به اتفاق سفير انگليس با ردشچوف سردار روسيه عهدنامهء فيما بين دولت ايران و روسيه بستند و آن عهدنامه به گلستان موسوم شد ، انعقاد اين عهدنامه و وقوع آن دليل بر اقتدار ميرزا شفيع صدر اعظم و دانائى اوست كه مثل نايب السلطنه كسى كه ميل بر منازعه داشته راضى به اين امر شده و دلايل صدر را در پشت نينداخته است و بستن آن عهدنامه صلاح حال مابوده است و بعد از اين عهدنامه ، عهدنامهء ديگرى به تركمان‌چاى بسته شده است .\r\nسنهء هزار و دويست و بيست و نه ، عهدنامهء را كه در هزار و دويست و بيست و شش سفير انگلستان ، سرگوراوزلى با دولت ايران بسته بود و به لندن برده بود كه به امضا برساند ، در اين سنه آن عهدنامه را هنرى الس « 1 » به ايران آورد ، فصلى از آن عهد -\r\n\r\n\r\n","description":"","footnote":"\r\n( 1 ) - هانرى اليس ، مستر هانرى اليس يكى از سياسيون انگليسى بود كه در 14 اوت 1814 بعنوان وزير مختار جديد انگلستان از راه روسيه وارد سرحد ايران شد . در ابتداى ورود چون آب و هواى ايران به مزاج او سازگار نبود بيمار گرديد و مجبور شد چندى در سرحد متوقف شود تا بهبودى حاصل كند همين كه حال وى خوب شد به طرف تبريز حركت كردند ولى عدهء بيماران در ميان همراهان وزير مختار رو به ازدياد گذاشت و از سى نفر سوار هندى اسكورت وى دو نفر فقط سلامت وارد تبريز شد و باقى همه ناخوش شده بودند و در تبريز يكى از همراهان وى -\r\n","page_name":" 63 ","page_number":63},
  {"content":"\r\n\r\nنامه را برداشته يازده فصل ديگر را كه امضا شده بود ، به نظر اولياى دولت رسانيد .\r\nبتوسط ميرزا شفيع صدر اعظم و نايب الوزاره ميرزا بزرگ قائم مقام و معتمد الدوله ميرزا عبد الوهاب منشى الممالك اين عهدنامه ممضى شد و در خاتمه نوشتند ما كه وكلاى حضرتين عليتين مىباشيم ، اين عهدنامه را به فصول يازده‌گانه تحرير كرده دستخط و مهر گذاشتيم ، بتاريخ بيست و پنجم ماه نوامبر سنهء يكهزار و هشتصد و چهارده عيسوى ، مطابق دوازدهم ذيحجة الحرام سنهء يكهزار و دويست و بيست و نه هجريه تحريرا فى دار الخلافه طهران ، صورت اين عهدنامه در روضة الصفاى ناصرى و منتظم ناصرى نگاشته شده « 1 » .\r\nدرين سال حسينقلى خان كه يك چند وزيرى خراسان داشت ، ( پسر اسحق خان قرائى ) در طهران آمد ، به خانهء ميرزا شفيع صدر منزل كرد تا رفع گناه از پدر كند و كارى صورت داد و شادكام رفت هركس خواهد به آن كتابها رجوع كند .\r\n\r\n\r\n","description":"","footnote":"\r\nدرگذشت ، به محض ورود به تبريز با نايب السلطنه عباس ميرزا ديدن نمود و نايب السلطنه او را باحترام تمام پذيرفته سپس عازم طهران گرديد و پس از ورود به طهران ميرزا شفيع صدر اعظم را ملاقات و تغيير بعضى مواد عهدنامه را كه توسط سرگوراوزلى بين ايران و انگليس منعقد شده بود تقاضا كرد .\r\nمستر اليس در اوايل سلطنت محمد شاه مجددا مأمور ايران گرديد تا هم به محمد شاه تبريك بگويد و هم براى انعقاد يك معاهدهء تجارتى بين ايران و انگليس داخل مذاكره شود و روابط حسنه را از نو برقرار كند . وقتى به ايران رسيد هنوز ميرزا ابو القاسم قائم مقام حيات داشت و اين مرد باهوش كه پيشنهاد انگليس‌ها را مبنى بر عقد قراردادى بين ايران و انگليس كه برمبناى مواد عهدنامهء تركمن‌چاى خواستار بودند ، رد كرد و صريحا به نمايندهء مختار انگليس اظهار داشت بهتر است كه انگليس‌ها در اين مورد اصرار نداشته باشند ،\r\nمأموريت ديگر اليس اجراى نقشهء تضعيف ايران ، در ضمن جلوگيرى از تهاجم روس به هندوستان بود كه بايران و افغانستان مسافرت كرده و فتنه‌هاى خوابيده را بيدار مىكرد تا اسباب گرفتارى دولت ايران فراهم شود .\r\nبطوريكه در متن ( سفرنامهء آجودانباشى ) ملاحظه مىشود مستر اليس در لندن با آجودانباشى نيز ملاقات‌هاى مكرر نموده است .\r\nبايد دانست اين آقاى اليس از افسرانى بود كه سرجان ملكم در موقعى كه به سفارت سوم خود به ايران آمد همراه خويش از هند آورده بود كه پس از مدتى اقامت در ايران مراجعت كرده و بعدا بعنوان وزير مختار انگليس در سال 1814 به ايران آمد .\r\n( 1 ) - مراجعه شود به كتاب ( شرح مأموريت آجودانباشى ) تأليف محمد مشيرى .\r\n","page_name":" 64 ","page_number":64},
  {"content":"\r\n\r\nدر سنهء هزار و دويست و سى ، رشيد خان درانى از جانب حاجى فيروز والى هرات وارد طهران شد و استدعاى حاجى فيروز را به عرض همايونى رسانيد كه از طرف شهريار ، لشكرى به اعانت حاجى فيروز براى دفع شاه محمود قندهارى روانهء هرات شود ، اعليحضرت فرمودند كه يك چندى رشيد خان در سراى صدر اعظم منزل كند تا به او جواب داده شود .\r\nدر سنهء هزار و دويست و سى و دو كه بين دولت روسيه و عثمانى اختلافى پيدا شد از جانب الكسندر پاوليچ پادشاه دولت روسيه يرملوف سردار قفقاز و حاجى ترخان و گرجستان ، مأمور به سفارت ايران شد و اين سفير به قدرى متشخص و با - شهامت و فخامت و مناعت و متكبر و صاحب بطش و طيش بود كه نهايت نداشت و با هيئتى باشكوه و جمعيتى انبوه وارد ايران شد و موكب همايونى در سلطانيه بود و اين سفير بىنظير به سراپردهء ميرزا شفيع صدر اعظم وارد شد ، روز ديگر به - شرفيابى حضور خسروانه عزم كردند ، نايب ميرآخور اصطبل خاصه كه از براى او اسب برد ، آن سفير با آنهمه جبروت فوق العاده ركاب اسب را محض احترام شاهانه بوسيد و سوار شد و پس از چندين بار تعظيم و كلاه برداشتن به حضور آمد او را اذن جلوس دادند ، محض اطاعت امر نشست و فورا ادب كرده برخاست ، مكتوب سلطان روس را درآورد ، ميرزا شفيع صدر اعظم نامه را از دست او گرفته تقديم حضور سلطانى نمود و هداياى امپراطور روسيه را به حضور خاقانى جلوه داد ، شرح آن هدايا در تواريخ ثبت است ، از جمله هدايا نيز افسرى زرين ، مكلل به جواهر آبدار كه نشان صدارت بود ، از جانب امپراطور به ميرزا شفيع صدر اعظم داد و اين كار از براى شوكت ايران و افتخار صدارت در آن زمان كه اين گونه كارها متداول نبود نهايت امتياز را داشت ، بعد سفير مذكور مقاصد دولت متبوعهء خود را اظهار داشت .\r\nيكى از آن مطالب آن بود كه ما را با دولت عثمانى بناى مخالفت است و چون با دولت ايران مواحدت داريم ما را امداد كنيد و اگر به ما معاونت نكنيد ، از آنطرف هم ، معاونت ننمائيد . غير از اين مقصد چند فقره ديگر سفير روس تبليغ كرد ، جواب مطالب او به توسط ميرزا شفيع صدر اعظم به طورى داده شده است كه بيان در شرح خوبى آن قاصر و عاجز است ، نهايت پلتيك به كار رفته است ، در صورتى كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nدولت روس نرنجيده بناى دوستى و اتحاد اسلاميت ايران و عثمانى هم بهم نخورده است ، واقعا آن جوابها كلام الملوك و صدر الكلام است . شرح اين مطالب در روضة الصفا و ناسخ التواريخ مجملا مسطور است هركس خواهد رجوع به آنجا كند تا از پلتيك و اقتدار ايران در آن زمان با ساير دول مستحضر شود ، بهرحال سفير را بطور خشنودى مراجعت دادند .\r\nدر سنهء هزار و دويست و سى و سه ، كه موكب همايونى به انتظام خراسان رفته بودند در حوالى خبوشان اعلام نصرت افراشتند ، رضا قلى خان زعفرانلو كه حاكم خبوشان بود و طغيانى داشت ، وحشت كرد از آقا ميرزا محمد شفيع صدر اعظم استدعا كرد كه نزد او تشريف برده قرار اطاعت و انقياد گذارد ، ميرزا شفيع به جانب قلعهء شيروان رفت كه رضا قلى خان را در آنجا ملاقات نمايد و مقالات صحيحه به - ميان آرد ، رضا قلى خان با پانصد نفر جزايرچى به استقبال آمده بوسه بر ركاب جناب صدارت‌مآب زد و اذن سوارى گرفت و به قلعهء شيروان درآمدند ، هشت روز ايام توقف و گفتگوى آن صدر در آن قلعه طول كشيد ، صدر به رضا قلى خان گفت كه تو با من به اردوى شاهنشاهى بيا و مطمئن باش تا شفاعت كنم كه از سر تقصير تو درگذرند رضا قلى خان چون خيالات خام در سر داشت و مىخواست كه به بعضى لطايف الحيل و اظهارات جزئيه خود را به مقصد اصلى برساند ، لهذا به آمدن اردو تمكين ننمود ، جناب صدارت عظمى از قلعهء شيروان به طرف اردو روان گشت ، وقتى كه از حوالى خبوشان عبور مىكردند ، اهالى خبوشان كه رعايا و خانه‌زاد رضا قلى خان بودند تفنگى به جانب ميرزا شفيع صدر اعظم رها كردند ولى به او كارگر نشد و به اين واسطه درياى غضب سلطانى به تلاطم آمده ، كار را به رضا قلى خان و اهل خبوشان سخت گرفت و آخر الامر ناچار تمكين به اطاعت نمود .\r\nدر سنهء هزار و دويست و سى و چهار ، موكب همايون اعليحضرت خاقان مغفور روز پنجشنبه بيست و هفتم شعبان ، از طهران به چمن سلطانيه حركت و ييلاق فرمودند و در نوزدهم ذيقعده ، از سلطانيه به طرف طهران رجعت فرمودند ، در آغاز اين سفر ميرزا شفيع صدر اعظم در بين راه در منزل سليمانيه مريض شد و به قزوين او را توقف دادند ، ميرزا احمد حكيم‌باشى و حاجى آقا بزرگ حكيم‌باشى گيلانى و امير - محمود خان قور يساول‌باشى به مصاحبت و مداوات آن صدر والاقدر مأمور شدند\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو در نوزدهم رمضان ، آن وزير بىنظير رحلت يافت و شاهزادهء آزاده على نقى ميرزا ركن الدوله حاكم قزوين نعش او را با تجملى شايسته روانهء سلطانيه كرد ، چند روزى در بقعهء ملا حسن كاشفى در سلطانيه او را به امانت گذاشتند و بعد به حكم شاهانه جسد او را حمل به عتبهء عاليهء حسينيه نمودند و جعفر خان مكرى نايب ايشيك آقاسى و جمعى از جانب دولت به حمل نعش او به طرف عتبات عاليات مأمور بودند و اين فقره دليل بر سعادت او بود كه در ملت و دولت آنقدر نيك‌فطرت بود كه تا آخر زندگانى صدارت كرده و به سياست نرسيد و بعد از حيات جسد او را دولت عليه به اين احترام حمل به امكنهء مقدسه فرمود . شاهزادهء آزاده محمود ميرزا در مادهء تاريخ وفات او گفته « صدر بر صدر جهان كرده مكان » .\r\nاز نسل اين صدر والاقدر فرزند ذكور باقى نماند ولى دخترى داشت كه در حبالهء نكاح شاهزاده همايون ميرزا درآوردند و مخلفات او به آن دختر تعلق يافت و بعد از حيات خود برادرى داشت كه از اولاد برادر او در اين زمان دو نفرى باقى هستند .\r\nو بعد از اين صدر اعظم ، حاجى محمد حسين خان صدر اصفهانى بصدارت عظمى نائل گرديد ، اگرچه در تعداد صدور قاجاريه اين مرحوم را صدر اعظم ثانى قرار داده‌ايم لكن به يك حساب مىتوان او را صدر اول و صدر اعلى قرار داد چنانچه در متون تواريخ مشهود مىشود كه در به دو سلطنت شاه شهيد آقا محمد خان سررشته امور وزارت به دست ميرزا شفيع بود و حاجى ابراهيم خان شيرازى هم به تصريح مورخين با او در امور وزارت بالاشتراك مداخله مىنمود ، ليكن به حكم آنكه به نزديك اهل خرد روشن است كه هم چشم هم چشم را دشمن است ، حاجى شيرازى به غمازى دست ميرزا شفيع را از دامن وزارت كوتاه ساخت و با نير نجات حاجى ابراهيم خان صدر شيرازى از حليهء صدارت عارى شده به ساير امور مىپرداخت تا آنكه در سنهء هزار و دويست و پانزده ، عهد سلطان مبرور فتحعلى - شاه مغفور استقلالا به صدارت نائل گرديد ، مدت حياتش هفتاد و پنج سال بوده و هيجده سال امور وزارت را كافل و كافى بود و در سنهء هزار و دويست و سى و چهار از دار فنا به دار بقا رفت . نعش او را به فرمان سلطان واجب الاذعان خاقان مغفور فتحعلى -\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nشاه طاب ثراه به كربلاى معلى بردند شاهزاده محمود ميرزا در ماده تاريخ وفات او گفته : « صدر بر صدر جهان كرده مكان » .\r\nمادهء تاريخ وفات آن صدر و نصب حاجى محمد حسين خان وزير اعظم :\r\n« مصائب قوم عنه قوم فوائد » است .\r\nميرزا شفيع صدر هميشه در خدمت حضرت خاقان مقبول القول و مسموع - الكلام بود در ايام ناخوشى او حضرت خاقان از صدر اعظم عيادت كردند و سر او را به زانو گذاشتند و در وداع او گريه كردند .\r\nاز قرار مسطورات تاريخ عضدى اين صدر حالتش اين بود كه خاطر خاقان مغفور را هيچوقت آسوده نمىگذاشت و همواره مىخواست كه از يك طرف صداى انقلابى برپا شود كه سلطنت محتاج به تدابير او باشد . از صفات مذمومهء صدر اين است كه در تمامى خانوادهء حاجى ابراهيم خان صدر شيرازى نهايت اهتمام را نمود كه آنها را نابود كند ، با اين حالت از احفاد حاجى ابراهيم خان شيرازى ، اكنون چندين نفر اعيان صاحب لقب هستند و از نسل صدر كسى باقى نمانده است .\r\nنقش مهر چهارگوش صدر كه در پشت فرامين ديده شد ، اين است :\r\n« لا إله الا اللّه الملك الحق المبين محمد شفيع » و مهر بادامى كوچك او كه در پشت برات ديده شد « عبده محمد شفيع » .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nشرح حال مرحوم امين الدّوله حاجى محمد حسين خان ملقّب به نظام الدّوله معروف به صدر اصفهانى\r\nامين الدوله حاجى محمد حسين خان ملقب به نظام الدوله پسر حاجى محمد - على و او پسر حاجى محمد رحيم است . اصلش از نيمه جهان اصفهان و وجودش مصداق تمام جهان بود . يكى از صدور بزرگ ايران است كه در عهد خاقان مغفور فتحعلى - شاه طاب ثراه بواسطهء كفايت شخصى و سخاوت فطرى و صداقت واقعى و نيك‌نفسى در حق جميع مردم به رتبهء صدارت رسيد . با آنكه او را تا آخر فضل و كمال و از اول جاه و جلالى نبود كه به اين واسطه مردم شيفته و فريفتهء او باشند ، ليكن همان نفس عصامى و بذل ساميش باعث بلندنامى او شد و همه كس از وضيع و شريف و قوى و ضعيف از روى رغبت و اختيار به اطاعت و تسليم به او افتخار داشتند و ذات نيك و نيت خوب او را وسيلهء نجات شمردند و در حيات و ممات او جز تمجيد چيزى دربارهء او شنيده نشده است . پدر او حاجى محمد على و جدش حاجى محمد رحيم مباشر شهر بوده‌اند ، جنس ديوانى اصفهان را آنها از محل گرفته به ارباب حواله مىداده‌اند .\r\nحكامى كه از جانب زنديه به اصفهان مىآمده‌اند ، حاجى محمد على و حاجى محمد - رحيم در عهد آنها مباشر بوده‌اند و قرآن خط آقا محسن را حاجى محمد رحيم وقف كرده است كه الان در خانوادهء مرحوم صدر است و هزار تومان قيمت دارد و خود حاجى محمد حسين خان هم در بدايت امر مباشر اصفهان بوده است ، وقتى باقىدار ديوان شده هرچه داشت حاكم اصفهان از او بگرفت و باز قدرى ديگر باقى داشت كه حاكم از او به سختى مطالبه كرده بود وى مهلت سه روزه گرفته كه آن باقى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nرا كارسازى نمايد ولى چيزى ديگر نداشت به خانهء خود آمده ، باقى ماندهء اثاث البيت را فروخته مركوبى گرفت و از شهر خواست فرار كند كه گرفتار مؤاخذهء حاكم نشود ، ساعتى كه از شب گذشت از خانه بيرون آمد كه خود را به طرفى كشد ، از همسايگان نالهء شنيد كه زنى زائيده و در خرابه منزل داشته است و از خوردنى و پوشيدنى چيزى براى آنها فراهم نبوده است . آن زمان به شوهر خود مىگويد كه من كنون با اين طفل چه - كنم كه پوشش ندارم و خود در اين حالت كه روغن و غذاهاى مقوى لازم است ، چه بخورم كه سد رمقى شود ، شوهر بيچاره‌اش چون اين سخن مىشنود سر به زير افكنده به زن مىگويد ، من چه تقصير دارم روزگار ما به اين ذلت مقدر شده و بايد توكل به خدا كرد .\r\nحاجى محمد حسين خان كه در آن وقت آقا محمد حسين معروف بود ، اين را شنيده ديگر نمىتواند كه قدم از قدم بردارد و به خيال مىافتد كه اگر تهيهء سفر خود را به اينها بدهم ديگر قوهء حركت ندارم و فردا حاكم ناچار مرا احضار كرده حبس مىكند و به ضرب چوب مطالبهء باقى مىنمايد و اگر بخواهم از اين مهلكه نجات يابم و فرار كنم ، حال اين ضعيفه مرضعه به چه سان خواهد گذشت كه هيچ گذران ندارد و من معاقب خداوند خواهم شد ، بين وسوسهء شيطانى و هدايت رحمانى گرفتار شده آخر الامر فتوت ذاتى او باعث مىشود كه خواهى نخواهى تن به عقوبت فرا داده به خيال آسودگى اين زن و مرد فقير مىافتد . شبانه از تهيهء سفر خود ، روغن و ساير مأكولات خريده و مركوب خود را به كسى داده و تنخواهى گرفته به شوهر آن زن مرضعه مىرساند كه آنها به آسودگى گذران نمايند و طفل آنها تلف نشود آنها نشناخته او را دعا مىكنند و حاجى محمد حسين خان در نهايت هم‌وغم و خوف و رعب به منزل خود رفت و متحير بود كه آيا كار فردا بچه‌سان خواهد گذشت .\r\nچون صبح شد حاكم او را خواست و به او گفت من قدر ترا دانستم كه به خوبى از عهدهء باقى خود برآمدى و هر قدر هم كه باقى مانده است در پيش خود نگاهدار و به تدريج بپرداز اگر حالا تمام باقى گرفته شود ، بىپا خواهى شد و از عهدهء مباشرى بيرون نخواهى آمد ، چون مرد باكفايت هستى بايد مباشرتهاى بزرگ به تو داده شود . حاجى محمد حسين خان اظهار تشكر كرد ، حاكم اصفهان او را مباشرى داده\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو تحويلدارى جنسى را به او رجوع نمود و منافع بسيار برد و عمدهء ثروت حاجى محمد حسين خان و پدر او در همان تحويلدارى جنسى بوده است كه در زمان زنديه داشته است .\r\nدر آن زمان كه شاه شهيد آقا محمد خان در طهران بوده است بقيهء سلسلهء زنديه به اصفهان علم سرورى مىافراشتند و گاهى مغلوب مىشده‌اند و خطهء اصفهان محل اجتماع و ازدحام لشكر فريقين مىشده به اين جهة جنس اصفهان قيمت پيدا كرد و زمان احتكار غله بود ، حاجى محمد حسين خان در تسعير جنس مال زيادى به دست آورد و همين فقره باعث زيادتى احتشام و نفوذ او شد و چون كرم و بذلى هم داشت ، توجه نفوس به طرف او شد رفته‌رفته بيگلربيگى اصفهان شد .\r\nچندى از اواخر عهد آقا محمد شاه و اوايل سلطنت خاقان مغفور فتحعلى شاه طاب ثراه در اين كار باقى بود و در عهد خاقان مغفور فتحعلى شاه طاب ثراه به طوريكه شرح آن مرقوم خواهد شد به حكومت اصفهان نائل آمد .\r\nدر سنهء هزار و دويست و دو ، مجددا جعفر خان زند تهيهء سپاه كرده از شيراز به - طرف اصفهان آمد كه آنجا را تسخير كند و ايندفعهء سيم او بود كه به اصفهان آمده بود ، چون در اين سنه روان شد ، قبل از ورود خود محمد خان زند را به تسخير قمشه فرستاد ، اهالى قمشه به مدافعه پرداختند و منهزم شدند . على قلى خان از جانب برادر والاگهر خود آقا محمد شاه شهيد با دو سه هزار كس به محافظت اصفهان مأموريت و توقف داشتند و ساخلو مىشدند ، چون آمدن جعفر خان را شنيدند و به مبارزت مأمور نبودند ، لهذا از اصفهان به دار المؤمنين كاشان آمدند كه حقايق حال را به عرض سرير ، گردون مسير ، اعليحضرت شاه شهيد برسانند ، جعفر خان زند هم چون خبر رفتن على قلى خان را شنيد بعد از دو روز بدون تشويش خاطر وارد شهر اصفهان شد و باز سرورى خود را اعلام كرد ، چون اين خبر بعرض شاه شهيد رسيد فورا بدون درنگ با سپاهى جرار از طهران عزيمت اصفهان فرمودند ، در عرض راه باز سپاهيان اطراف به اردوى همايونى ملحق شدند . چون خبر حركت شاه شهيد از طهران به سمع جعفر خان زند رسيد و دو دفعه تجربه كرده بود كه تاب مقاومت نخواهد داشت ، لهذا خاصان خويش را خواسته ، آنها چنان صلاح ديدند كه جعفر -\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخان در اصفهان نماند و به طرف شيراز حركت كند ، او نيز هنوز اردوى همايونى و قشون سلطانى به اصفهان نرسيده بود كه راه شيراز گرفت و برفت و مآل كار او در منتظم ناصرى در ضمن وقايع همين سال هزار و دويست و دو ضبط است ، هركس خواهد رجوع به آن كند تا بقيهء قضيه را مستحضر شود . توقف اين سفر جعفر خان زند به - اصفهان بيشتر از بيست روز كشيد كه رو بشيراز رفت و مقصود از نگارش اين قضيه اين بود كه درين سفر چون به اصفهان درآمد ، بنا گذاشت كه هواخواهان و مباشرين حكام دولت قاجاريه را اذيت نمايد ، در اين چند سال به واسطهء تاخت‌وتاز جنود عراق و فارس به يكديگر و تغيير و تبديل حكام طرفين به اصفهان ، جنس ترقى داشت و حاجى محمد حسين خان درين سنين مباشر شهر و تحويلدار جنسى بوده است و به اين جهة او را صاحب مايه و مال مىدانستند و او را هم محتكر بر « 1 » و هم محتكر بر « 2 » مىپنداشتند از او نزد جعفر خان سعايت كردند ، او را محبوس داشت و خواست اذيت و آزارش نمايد وى قرار داد كه به دادن جريمه خلاصى جويد . از او پنجاه هزار تومان جريمه طلب كردند او ناچار قبول كرد ، با آنكه چندان در خود قوه اين كار نمىديد قرار گذاشت كه در عرض مدت پنجاه روز اين تنخواه را بدهد و روزى هزار تومان بپردازد و دل به اميد الهى بسته و منتظر فرج شد . تا پنج شش روز روزى هزار تومان مىداد و هر روز براى مأمور اين كار صد تومان خدمتانه منظور مىكرد ، درين اثنا خبر حركت شاه - شهيد و آمدن قشون به سمع جعفر خان زند رسيد ، خود بناى فرار را گذاشت و به طرف شيراز روان شد و محمد حسين خان را بدست سوارى دادند كه او را به طرف شيراز ببرد كه يا او را بواسطهء ناخدمتى سابق بقصاص رسانند يا از او تنخواه قراردادى را وصول نمايند ، جعفر خان برفت و محمد حسين خان را مباشر و تحويلدار جنسى به ترك اسب خود نشانيده و كمر او را با كمر خود بشالى بسته به طرف شيراز روان شدند . بيچاره محمد حسين خان با چشم گريان و دل بريان و درد فراغ از عيال و اطفال به ترك سوار بوده مىرفت و مآل كار را نمىدانست . چون به نزديك پل خواجو رسيد ، محمد حسين خان بدل گذرانيد كه اگر از اين بليه نجات يافتم ، خرابىهاى اين پل را\r\n\r\n\r\n","description":"","footnote":"\r\n( 1 ) - بر ، به كسر با به معنى احسان و نيكوئى .\r\n( 2 ) - بر ، به ضم با به معنى گندم ( حرف ر تشديد دارد )\r\n","page_name":" 72 ","page_number":72},
  {"content":"\r\n\r\nمرمت كرده پل را آباد و محكم بكنم ، پس از اين خيال جرئتى كرده چاقو را از جيب درآورد ، آهسته شال كمر را بريد و خود را از اسب به زير انداخت و فرار كرد و خود را به زير چشمه‌هاى پل پنهان ساخت ، سوار ديد نمىتواند كه اسب را رها كند و در سوراخ و گودال اطراف جستجو نمايد و از اين طرف هول و اضطراب آمدن قشون شاه شهيد را شنيده و آقاى خود جعفر خان زندى را گريزان ديده درآن تاريكى شب ، بردن جان خود را اولى شمرده بدون تفحص مركوب خود را سبك بارتر پنداشته بيشتر بتاخت و تاز مشغول شد ، و به طرف شيراز رفت و حاجى محمد حسين در آن تاريكى در سوراخ و چشمه‌هاى پل پنهان بود ، ديگر از تنهائى و صداى آب و و ايذاء جانور و مجسمه‌هاى خيالى كه در نظر مىآيد هراسى نداشت .\r\nاما از اين طرف ، در آن زمان پهلوان آقا نامى در اصفهان بوده كه بر همه زورخانه‌كاران تفوق داشته و لوطيان او را رئيس خود مىپنداشتند و هنوز هم در چراغ اللّه و حالت ورزش جوانان در زورخانه‌هاى اصفهان مرشدان زورخانه اسم پهلوان آقا را ذكر مىكنند و از براى او طلب مغفرت مىنمايند ، خلاصه اين پهلوان آقا با جمعى از جوانان اصفهان كه از حاجى محمد حسين گويا احسانى ديده بودند داوطلب شده با چند نفر از خويشان حاجى محمد حسين از اصفهان به طرف شيراز مىآيند كه در هرجا به سواران و غلام مأمور زندى برسند ، او را بكشند و حاجى محمد حسين را مستخلص كرده به اصفهان بياورند ، اين اشخاص تا پل خواجو آمده و بين راه با يكديگر صحبت مىكردند ، پهلوان آقا به همراهان خود مىگويد من هرجا به زنديه و سوارانشان برسم يا خود را به كشتن مىدهم يا آنكه حاجى محمد حسين را نجات خواهم داد ، حاجى محمد حسين اين سخن را شنيده صدا مىكند و مىگويد پهلوان آقا بيا كه من در اينجا هستم ، پهلوان آقا با سايرين به زير پل رفته او را به طرف اصفهان مىآورند و پهلوان آقا از كثرت وجد و خوشحالى و از شدت غرور و رشادت حاجى محمد حسين را بدوش خود سوار كرده از پل خواجو تا اصفهان مىآورد و از اين كار عاجز نمىشود و اهل و عيال او خوشحال مىشوند و حاجى محمد حسين به واسطهء جريمهء كه جعفر خان زند از او گرفته بود طرف التفات\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nشاه شهيد واقع مىشود و او را به كارهاى بزرگ مداخله مىدهند و صاحب ثروت مى - شود و پل خواجو را در نهايت خوبى مرمت مىكند .\r\nسنهء هزار و دويست و دوازده ، زمانى كه خاقان مغفور فتحعلى شاه طاب ثراه در شيراز والى بوده و ولايت عهد داشتند چون خبر شهادت شاه شهيد آقا محمد خان را شنيدند ، از شيراز به طرف دار الخلافه طهران كه كرسى بلاد ايران بود حركت فرمودند ، و حاجى محمد حسين خان در آن هنگام بيگلربيگى اصفهان بود در ورود خاقان مغفور به اصفهان در دروازه را گشوده و سيورسات و آذوقه به جهة ورود همايونى تهيه كرده اظهار خدمتگذارى نمود . و در آن زمانها بيگلربيگيان و كلانتران بلاد با بودن حاكم جداگانه در ولايات باز اختيار كلى با آنها بوده كه اختيار كليد درب دروازه و شورش رجاله و الواط و اوباش هر شهرى به اختيار بيگلربيگيان بوده است ، در اين موارد همين كه بيگلربيگى اشرار را ساكت كند و خود سر اطاعت پيش آرد و اظهار خدمتگذارى به وليعهد نمايد ، كار سلطنت زودتر پيشرفت مىكند و حاجى محمد حسين خان اصفهانى در ورود خاقان مغفور كه وليعهد بودند ، اظهار خدمتى نمايان كرد و مورد تفقدات ملوكانه گرديد .\r\nچون خاقان مغفور فتحعلى شاه از اصفهان به طرف طهران كه پايتخت بود حركت فرمودند به جهة اصلاح پارهء امور ، حاجى محمد حسين خان و پارهء از اعيان اصفهان را همراه آوردند كه دستور نامهء جديدى به آنها داده شود و رمضانعلى خان برادر حاجى محمد حسين خان به نيابت برادر خود در اصفهان بيگلربيگى و بزرگترى داشت ، درين اثنا محمد خان پسر زكى خان زندى از بصره به طرف شيراز آمده و از آنجا به تسخير اصفهان روانه گشت ، حاجى محمد حسين خان اصفهانى بيگلربيگى اصفهان در اين اوان به درگاه خسرو ايران بود ، برادر او رمضان خان كه اصفهان بود با جماعتى ساخته و آمادهء قتال محمد خان زندى شده آخر اسير و دستگير محمد خان آمد و محمد خان حكومت اصفهان را به ميرزا عبد الوهاب مستوفى داد و آخر الامر بنا به شرحى كه در تواريخ ضبط است ، محمد خان هم در دورهء سلطان\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nزمان خاقان مغفور كارى از پيش نبرده است حسرت خورد ، و در همين سنهء هزار و دويست و دوازده ، حاجى محمد حسين خان اصفهانى از دربار شاهانه مرخص شد به طرف اصفهان رفت و كما فى السابق به بيگلربيگى آن ولايت استقلال يافت .\r\nسنهء هزار و دويست و سيزده هجرى در ششم محرم ، موكب همايون خاقان مغفور به جهة نظم اشرار سرحد آذربايجان به ظاهر شهر ارومى نزول اجلال فرمودند ، حسينقلى خان ثانى برادر كهتر خاقان مغفور كه از سنهء گذشته به امر برادر والاگهر والى فارس بود ، در اين سنه به خيال طغيان افتاده رستم خان بيات را به محافظت شيراز گذاشته ، خود به طرف اصفهان راند كه آنجا را مسخر سازد و به دار الخلافه طهران آيد . درين هنگام محمد عليخان قاجار از جانب اعليحضرت شهريار حكومت اصفهان داشته و حاجى محمد حسينخان بيگلربيگى و پيشكار آنجا بود . حاجى محمد حسينخان عيال خود را به پسر بزرگ خود عبد اللّه خان كه بعد امين الدوله شد سپرد . و آنها را فورا روانهء نائين يزد نمود ، و خود با محمد عليخان قاجار حاكم آن ديار در مدافعهء حسينقلى خان سخن رانده ، خود را طرف مخاصمه و منازعهء او نديده ناچار هر دو تن قبل از ورود حسينقلى خان از شهر بيرون شده به ارض دهق كه چهارده فرسنگى اصفهان است ، جاى گرفتند تا به‌بينند انجام كار بكجا ميرسد . حسينقلى خان هم بدون زحمت وارد اصفهان شده خود را شاه پنداشت و آخر الامر موكب همايونى در همين سنه از آذربايجان به طرف عراق آمده و حسينقلى خان در تلاقى فريقين تاب مقاومت نياورده درين سفر در صحراى كمره اظهار اطاعت كرده و بخشيده شد و باز حاجى محمد حسينخان بيگلربيگى و محمد عليخان حاكم ، از اراضى دهق به اصفهان مراجعت كرده به سر كار خود بودند ، هركسى مىداند كه حاجى محمد حسينخان در حركت دادن عيال خود به يزد و حركت خويش به طرف اراضى دهق چه ملاحظات و تدبيراتى نموده است كه شرح آن در اينجا نگنجد و هر عاقل بصيرى ملتفت خواهد شد .\r\nسنهء هزار و دويست و پانزده كه سال عزل حاجى ابراهيم خان صدر و نصب\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nميرزا شفيع صدر اعظم بود ، حاجى محمد حسينخان كما فى السابق بيگلربيگى اصفهان بود و بموجب امر و فرمان همايون به او اشارت شد كه در ميان عمارت چهل ستون بهشت آئين ، حرم‌سرائى شاهانه برآورد .\r\nسنهء هزار و دويست و شانزده حسينقلى خان ثانى برادر كهتر اعليحضرت خاقانى كه در حكومت كاشان برقرار بودند ثانيا باز به تسويلات بعضى به خيال عصيان افتاده در شب سه‌شنبه شانزدهم ربيع الاول به نطنز خراميدند و شاهزاده محمد تقى ميرزا را همراه بردند و فرمانى مجعول مشتمل بر عزل حاجى محمد حسينخان بيگلربيگى اصفهان و نصب شاهزاده ساخته به اصفهان ارسال داشتند و به طرف اصفهان حركت كردند ، حاجى محمد حسينخان كه بساختن تخت مرصع مسمى بطاووس فرمايش حضرت خاقان مشغول بودند از اين خبر ترسيده فرارا روى به نائين يزد نهاد و حسينقلى خان در عمارت سعادت آباد در نهايت اجلال جلوس فرمود و حاجى جعفر برادر باقر خان خراسكانى حاكم سابق را به حكومت اصفهان برقرار نمود .\r\nچون اين اخبار به سمع مبارك شاهانه رسيد ، از طهران به طرف اصفهان حركت نمودند و به نطنز رسيدند حاجى محمد حسينخان هم كه به نائين و يزد گريخته بود ملتجى به مشايخ آنجا شده و از آنجا به چاپارى طرف طهران آمده در نطنز به شرف عتبه‌بوسى آستان اعليحضرت فتحعلى شاه رسيد و مورد الطاف گرديد و در خدمت آن شاه گردون‌جاه به طرف اصفهان آمدند و حسينقلى خان فرار كرده ، در لرستان و كرمانشاهان رفت . به حكم شاهانه سرداران مأمور شدند كه عرصه را بر حسينقلى خان تنگ كنند ، آخر الامر او را گرفته و در طهران به حضور شاهانه آوردند و بقيهء داستان او در تواريخ ضبط است كه كار او به كجا انجاميد .\r\nسنهء هزار و دويست و بيست و يك رأى بيضاضياى همايونى تعلق گرفت كه در دولت از وزرا اركان اربعه قرار دهد ، لهذا منصب بزرگ صدارت با ميرزا شفيع صدر اعظم بود و او وزير اول شد كه عزل‌ونصب حكام و كليه سئوال و جوابها با او بود .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nحاجى محمد حسينخان بيگلربيگى و حكمران اصفهان را از حكومت اصفهان احضار به طهران نموده و او را وزير ثانى كردند و حكومت اصفهان را به پسر او عبد اللّه خان واگذار نمودند و خود حاجى وزير دويم بود و به امين الدوله ملقب شد .\r\nو منصب مستوفى الممالكى و حواله و اطلاق ماليات و برقرارى مواجب و محاسبهء ولايات با او شد ، نفوذ تمامى در كار كشورى پيدا كرد .\r\nوزير ثالث ، ميرزا رضا قلى منشى الممالك بود كه صدور احكام و فرامين و منشآت خاصه و عامه بعهدهء او مفوض گشت .\r\nوزير چهارم ، ميرزا هدايت اللّه وزير لشكر بود كه امور لشكرى كليتا به او تفويض شد .\r\nسنهء هزار و دويست و بيست و دو ، جنرال غوردون « 1 » سفير ناپلئون « 2 » پادشاه بزرگ به ايران آمد و نامهء ناپلئون و عهدنامهء جديد را به حضور حضرت خاقانى تقديم نمود . اين عهدنامه مشتمل بر همراهى فرانسه با ايران بود ، مشروط بر آن‌كه روسيه\r\n\r\n\r\n","description":"","footnote":"\r\n( 1 ) - منظور ژنرال گاردان است .\r\n( 2 ) - ناپلئون بناپارت ، ناپلئون اول امپراطور فرانسه و يكى از جهانگشايان معروف تاريخ است . وى در پانزدهم اوت 1867 مسيحى در شهر آژاكسيو واقع در جزيرهء كرس به دنيا آمد و پس از پايان تحصيلات مقدماتى دورهء عالى نظامى را در مدرسه شان دومارس بسال 1785 با رتبهء ستوان دومى بپايان رسانيده و در هنگ توپخانهء لافرساخلوى والانس داخل شد . در اين موقع براى تأمين استقلال جزيرهء كرس كوشش مىكرد . شخصيت و نبوغ نظامى او بسال 1794 در جنگهاى ايتاليا مورد توجه قرار گرفت و به رتبهء ژنرالى توپخانه نائل آمد و در اواخر سال 1795 مأموريت حفظ مجلس كنوانسيون و دفع سلطنت‌طلبان بعهدهء وى واگذار شد . در فوريه 1796 با رتبهء فرماندهى سپاه مأمور ايتاليا شد و سرانجام در دسامبر 1797 فاتح و سربلند به پاريس بازگشت و اندكى بعد آهنگ مصر كرد تا راه انگلستان را با هندوستان قطع كند . لشكركشى و فتوحات مصر از سال 1798 تا 1799 طول كشيد ، بزرگترين خدمات ناپلئون ، در اين زمان بود كه دويست تن از دانشمندان و نويسندگان و هنرمندان را با خود به مصر برد و اينان بودند كه دانش جديدى را بنام مصرشناسى پايه‌گذارى كردند . پس از مراجعت به پاريس با كودتائى قدرت را بدست گرفت و خود را قنسول اول ناميد . اقدامات مفيدى انجام داد و قوانين مترقى وضع كرد و از آن جمله قانون مدنى فرانسه ، وضع قانون جديد مالياتى و ايجاد بانك ، ايجاد دانشگاه و تفكيك دين از سياست . در سال 1802 بمقام قنسول دائمى -\r\n","page_name":" 77 ","page_number":77},
  {"content":"\r\n\r\nرا از خاك ايران بيرون كنند و دولت ايران با انگليس ترك موافقت كند اين عهد - نامه به مهر و امضاى ميرزا شفيع صدر اعظم و حاجى محمد حسينخان امين الدوله اصفهانى كه وزير دويم بود و استيفاى ممالك داشت رسيده به فرانسه بردند . شرح اين عهدنامه مختصرا در ذيل حالات ميرزا شفيع صدر اعظم ذكر شده است .\r\nسنهء هزار و دويست و بيست و سه هجرى ، در بيست و هشتم شهر ذيحجة الحرام ،\r\n\r\n\r\n","description":"","footnote":"\r\nرسيد تا سرانجام مجلس ملى و سناى فرانسه در ماه مه 1804 او را امپراطور خواندند و هنگام جلوس بر تخت 35 سال داشت ، در سال 1806 جنگ با اطريش را شروع كرد و در اولم بر قواى اطريش و در استرليز به قشون‌هاى متحدهء روس و اطريش غلبه كرد . جنگهاى او با اسپانيا در دسامبر 1813 بپايان رسيد و فتوحات وى همچنان تا سال 1814 ادامه داشت و در اين سال فرانسه فرمانرواى قاره اروپا بود . دورهء دوم تاريخ امپراطورى ناپلئون كه به عكس دوران نخست با شكست‌ها و ناكامىهاى متوالى قرين بود . از سال 1814 شروع شد در اين سال وى دوستى خود را با روسيه بهم زد و بروسيه لشكر كشيد و شهر مسكو را فتح و تصرف كرد اما از اين سفرى كه در آغاز فاتحانه مىنمود با لشكرى پراكنده و نيمه‌جان از سرما و قحطى به تلخى بازگشت و در اين لشكركشى لطمات جانكاه ناتوان‌كننده ديد .\r\nدر ماه مه 1813 به آلمان لشكر كشيد و از آنجا هم شكست خورده به فرانسه مراجعت كرد و سرانجام دول اروپائى متفقا به فرانسه هجوم برده و پاريس را تصرف كردند و ناپلئون را از سلطنت خلع و در 20 آوريل 1814 به جزيرهء الب تبعيد كردند و فرانسه همهء ممالك مفتوحهء خود را از دست داد . ناپلئون پس از دو ماه تبعيد از جزيرهء الب فرار كرده و با هزار تن از سربازان قديمى خود به كشتى نشست و آهنگ فرانسه كرد تا تخت و تاج از دست رفتهء خود را بار ديگر تصرف كند و روز اول مارس در خليج ژوان قدم به خاك فرانسه نهاد و روز بيستم مارس وارد قصر تويلرى شد و مردم فرانسه مقدم او را گرامى داشتند و سلاطين اروپا كه او را دشمن آسايش ملل عالم مىدانستند بدفع او يكدل شدند و سپاهى گران به جنگ او گسيل داشتند ، فرماندهى اين سپاه را بلوخر آلمانى و ولينگتن انگليسى در عهده داشتند بالاخره او را در ميدان واترلو در 18 ژوئن 1815 براى هميشه شكست دادند . نبرد واترلو آخرين جنگ ناپلئون بود و فاتحين اروپائى ، ناپلئون شكست خورده را دستگير و به جزيرهء سنت هلن تبعيد كردند . دوران اخير امپراطورى ناپلئون به حكومت صد روزه معروف است .\r\nناپلئون ايام آخر عمر خود را در جزيرهء سنت هلن به تلخى و ناكامى و سختى گذرانيد و عاقبت در سن 52 سالگى در شب پنجم ماه مه 1821 با بيمارى سرطان معده در تبعيدگاه ، غم‌آلود خود درگذشت . ( از لغت‌نامهء دهخدا )\r\n","page_name":" 78 ","page_number":78},
  {"content":"\r\n\r\nسيرهرفرد ژونس « 1 » ، سفير انگليس وارد طهران شده در خانهء حاجى محمد حسينخان امين الدولهء اصفهانى او را منزل دادند و در سيم محرم هزار و دويست و بيست و چهار ، او را به حضور خاقانى بردند كه مسئولات او را جواب دهند . اين سفير يك قطعه الماس كه بيست و پنچ هزار تومان قيمت داشت به هديه آورده بود و عهدنامهء دولت انگليس را رسانيد مشعر بر اين‌كه دولت ايران در مبازرت روسيه هر قدر زور و زر لازم داشته باشد دولت انگليس همراهى خواهد كرد .\r\n\r\n\r\n","description":"","footnote":"\r\n( 1 ) - سرهرفرد جونس ، در اوايل قرن نوزدهم و سلطنت فتحعليشاه قاجار كه روابط فرانسه و ايران بسيار بهم نزديك شده و ناپلئون هيئتى از افسران را تحت سرپرستى ژنرال گاردان به ايران فرستاده بود ، نزديكى روابط ايران و فرانسه و تشكيل قشون جديد به طرز اروپائى موجبات بيم و ناراحتى اولياى حكومت هندوستان و انگليس را فراهم ساخته بود ، از طرف حكومت انگلستان هيئتى برياست سرجان ملكم به ايران اعزام مىگردد ولى زياد به گرمى از آنها پذيرائى نميشود . چندى بعد هيئت ديگرى مستقيما از انگلستان برياست سرهارفرد جونس به ايران اعزام مىشود كه در 14 فوريهء سال 1809 مسيحى به طهران وارد ميشوند . لرد كرزن در كتاب مسئلهء ايران ج 1 ص 577 مىنويسد : سرهارفرد جونس به اين علت به ايران فرستاده شد كه ( فرانسوىها را از ايران بيرون كند . ) چون اين شخص مستقيم از دربار انگلستان مأمور ايران شده بود از طرف فرمانرواى هندوستان مورد تأييد قرار نمىگرفت و مدتى وى را در بمبئى معطل نگاه داشتند و پس از ورود به ايران نيز در تاريخ 23 آپريل 1809 مكتوبى به وى فرستادند كه فرمانفرماى هند مايل نمىباشند سرهارفرد جونس از در صلح‌وصفا وارد مذاكره گردد ، بلكه ميل دارد به زور قوهء نظامى دولت ايران را با سياست خود همراه نمايد ، اين بود كه در اين مكتوب قدغن نموده بود سفير دربار لندن از ايران خارج گردد و مذاكرات خود را با دولت ايران قطع كند . از آن طرف چون سرهارفورد جونس وارد ايران شده و داخل مذاكره با دولت ايران گرديده بود ، ديگر نمىتوانست اين روابط را قطع كند . اختلاف بين فرمانفرماى هند و سرهارفرد جونس بالا گرفت و ، فرمانفرماى هند وى را تهديد و تحقير مىنمود و او نيز ميگفت « من از دربار لندن مىباشم و اعتنائى به اوامر حكومت هندوستان نداشت » . بالاخره سرهارفرد جونس كار خود را در ايران انجام داد و در نتيجهء اقدامات او دولت انگليس به آرزوى خود رسيد و حكومت هندوستان نيز ناچار شد عمليات سفير لندن را در ايران قبول كند . اين شخص نيز مانند بسيارى از مأمورين آن عهد انگليس بسيار خشن و بىادب و خارج از نزاكت -\r\n","page_name":" 79 ","page_number":79},
  {"content":"\r\n\r\nخلاصه اين سفير را به خشنودى مراجعت دادند و اين سفير همان سفير است كه يك دفعه در عهد كريمخان زند به ايران آمده است . در آن زمان رسم اين بود كه هر سفيرى وارد ايران مىشد ، به خانهء صدر اعظم او را منزل مىدادند . عجب اين است كه با بودن ميرزا شفيع صدر اعظم اين سفير را در خانهء حاجى محمد حسين خان امين الدوله وزير ثانى منزل داده‌اند . اين مطلب دليل بر آن است كه حاجى محمد حسينخان پيش از آن‌كه به رتبهء صدارت برسد در دولت خيلى عظم و شأن داشته است كه خانهء او محط رجال و سفرا بوده است .\r\nدر سنهء هزار و دويست و بيست و سه كه مير ثابت على به جهت دفع تعديات انگليس از جانب حكومت سند به ايران آمده و متوسل شده باشد ، او را مقضى المرام مراجعت داده « 1 » و ميرزا مهدى ، منشى حاجى محمد حسينخان را محض بروز اشفاق با مير ثابت على به سفارت سند فرستادند كه در سنهء هزار و دويست و بيست و چهار ، ميرزا مهدى با ميرزا غلامعلى سفير ثانى سند به ايران آمده و پيشكشىهاى لايق آورد .\r\n\r\n\r\n","description":"","footnote":"\r\nبود . طبق نوشته موريه در سفرنامهء معروف خود : « در حين مذاكره و مواد معاهده بين دولتين در منزل ميرزا شفيع صدر اعظم يك لگد به چراغ كه در مقابل مىسوخت زد كه چراغ به يكطرف افتاده و خاموش گرديد . وزير مختار با همراهان خود از اطاق تاريك بيرون آمده سوار اسب خود شده به سفارتخانه رفتند ، ايرانيهائى كه حضور داشتند ، گفتند اين فرنگى ديوانه شده است ، »\r\nموريه مىنويسد :\r\n« اينك سفير پادشاه انگلستان موفق شد فرانسويها را از دربار فتحعليشاه بيرون كند .\r\nبا اينكه حكومت هندوستان نهايت ضديت را با سرهارفرد جونس نشان ميداد با اين حال سفير موفق شد مقصود دولت پادشاهى انگلستان را به خوبى انجام دهد و مقام از دست رفته را مجددا در دربار پادشاه ايران بدست آورد و نفوذ انگليسيها را در ايران از نو برقرار كند . . . » نقل از ص 70 كتاب محمود محمود ج 1 .\r\nتشريفات پذيرائى از اين هيئت را جميز موريه ، كه خود نيز حضور داشته در سفرنامهء خود آورده كه مرحوم اعتماد السلطنه با بيان شيوا و فارسى شيرين آن را ترجمه كرده و در ص 533 جلد اول كتاب مرآت البدان درج كرده است ، علاقه‌مندان را به خواندن مطالب جالب آن توصيه مىنمائيم .\r\n( 1 ) - مراجعه شود به كتاب « مرآت البلدان » ج اول ص 523\r\n","page_name":" 80 ","page_number":80},
  {"content":"\r\n\r\nسنهء هزار و دويست و بيست و چهار ، چون خواستند به جهت پارهء مصالح از دولت ، سفيرى به انگلستان فرستند و امضاى عهدنامه را بگيرند در تعيين سفير سخن به ميان آمده آخر الامر به وساطت و شفاعت حاجى محمد حسينخان امين - الدوله وزير ثانى ، ميرزا ابو الحسن شيرازى خواهرزادهء حاجى ابراهيم خان اعتماد الدوله كه شرح حالش گذشت به لقب خانى سرافراز شده به سفارت لندن سرافراز آمد . در همين سنهء هزار و دويست و بيست و چهار ، محمد حسينخان امين الدوله را مأمور محاسبه و انتظام وجوه ماليات شيراز نمودند كه به تفريق حساب عراق و فارس پردازد .\r\nهزار و دويست و بيست و شش ، پيشتر مرقوم شد كه به تصويب حاجى محمد حسينخان ، ميرزا ابو الحسن خان را در هزار و دويست و بيست و چهار به سفارت انگليس فرستادند ، پس از رسيدن او به انگليس باز امناى دولت انگليس مجددا سالى هشتاد هزار تومان بر صد و بيست هزار تومان قراردادى سابق افزوده مقرر داشتند كه همه ساله اين مبلغ را به جهت تهيهء مبارزت با روسيه به دولت ايران بدهند و سرگوراوزلى را از انگليس به جهت اين فقره به سفارت ايران فرستاده و او با ميرزا ابو الحسن خان سفير ايران در انگليس ، همراه شده در جمعهء بيست و هشتم شوال وارد طهران شد و او را به خانهء حاجى محمد حسين خان امين الدوله اصفهانى منزل دادند . چندى در آنجا مانده بعد از انجام مطالب او را مقضى المرام به انگليس مراجعت دادند .\r\nدر جزوه‌هاى قبل اشاره شد كه سفير دائمى در ايران توقف نداشته گاهى سفراى موقتى كه به ايران مىآمده‌اند ، سابقا رسم بر اين جارى بوده است كه بايد در خانهء صدر اعظم منزل كنند و پس از انجام كار به مقر خود مراجعت نمايند عجب اين است كه با بودن ميرزا شفيع صدر اعظم در چند بار ، اين گونه سفرا را دولت در خانهء حاجى محمد حسين خان امين الدوله منزل داده است و اين مطلب خيلى بر بزرگى و متانت و شخصيت او دلالت مىكند كه قبل از بلوغ به صدارت ، سفرا در خانهء او مأوا نمايند ، جهت اين كار اين است كه چون حاجى محمد حسينخان به وسعت صدر\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو كرم و عطا و موهبت و تجمل دستگاه معروف بوده است ، لهذا دولت سفرا را به خانهء او مىفرستاده و اين گونه اشخاص وسيع الصدر و طويل الذيل ، ناچار با مهمانان بهتر خوشروئى كنند و اسباب الفت و التيام فراهم آرند ، به جهت صفت سخاوت و بسط همم و نشر كرم حاجى محمد حسينخان قبل از صدارت عظم و شأن صدارتى داشته و كارهاى بزرگ به او رجوع مىشده است و از طرف دولت مهماندار مىشده است ، اگرچه مخارج مهماندارى و پذيرائى سفرا بعهدهء دولت بوده است لكن در مهماندار كريم با مهماندار لئيم بسى تفاوت است كه مهمان در مهماندارى لئيم جانش به لب مىرسد و در مهماندارى كريم نانش به لب مىآيد .\r\nايضا در همين سنهء هزار و دويست و بيست و شش كه نايب السلطنه عباس ميرزا با روسها مقاتله كرد بر آنها فايق آمد و روسها علم سفيد را كه علامت امان است بلند كردند نايب السلطنه آنها را امان داد و دو عراده توپ آنها را مأخوذ داشت و قريب نهصد نفر را از سرهنگ و سالدات روسى نزد نايب السلطنه آوردند و امان يافتند ، نايب السلطنه آنها را با عريضهء فتح به دار الخلافه فرستاد كه از پيشگاه حضور شاهانه بگذرد ، بعد از خوانده شدن عريضه ، اعليحضرت خاقان تمام اسرا را به حاجى محمد حسينخان امين الدوله اصفهانى كه حاتم ثانى بود بسپرد ، تا از پوشش و خورش و آسايش و آرايش ، آنها را آسوده دارد و حاجى محمد حسينخان به واسطهء سخاوت فطرى كه داشت به آنها مهربانى نمود و اكثر از آنان مسلمان شدند و آنها را فوج ينگى مسلمان خواندند .\r\nدر سنهء هزار و دويست و بيست و هفت ، موكب همايونى در بيست و پنجم جمادى الاولى به جهت تفريح و ييلاق در هفت فرسنگى طهران در كنار رود كرج درآمد كه از آنجا به طرف سلطانيه بروند و حسب الامر مقرر شده تا به نام شاهزاده سليمان ميرزا در كنار رود كرج بنائى سازند و باغى مشجر نمايند و آن را سليمانيه خوانند . انجام اين خدمت بعهدهء حاجى محمد حسينخان امين الدوله آمد كه اين بنا را به پايان برد ، او هم ميرزا ابو القاسم اصفهانى نايب كاشان را متصدى اين عمل كرد و اين بنا به پايان رسيد و برحسب فرمان جمعى از تفنگچيان جاجرمى را\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبراى محافظت آن بنا در آنجا ساكن ساختند .\r\nايضا در همين سنه ، يك شب از خزانهء دولتى سى هزار تومان زر مسكوك به سرقت بردند و اين فقره اسباب گرفتارى جمعى شد . آخر الامر بنا به تفحض حاجى محمد حسينخان امين الدولهء اصفهانى معلوم شد كه چهار نفر ارامنهء جلفاى اصفهان اين سرقت را نموده‌اند ، اين اشخاص در عمارات دولتى مشغول شيشه‌برى و نصب آينه بودند و مزدورى مىكردند ، شبانه فرصتى يافته از بام سرابه خزانه رفته اين مال را سرقت مىكنند بعد از استرداد اموال مسروقه شهريار جهاندار فتوت و مروت فرموده و آنها را بخشيده چندى در حبس بوده بعد از آن رها نمودند .\r\nو در كتاب تاريخ منتظم ناصرى اين واقعه در ذيل سنهء هزار و دويست و بيست و هشت نگاشته شده است و جهت اين است كه ابتداى دزدى در آخر سنهء هزار و دويست و بيست و هفت بوده و در ناسخ التواريخ به اين جهت در ذيل اين سال نگاشته شده و پيدا شدن دزد و مال در ابتداى سال 1228 بوده است لهذا منتظم ناصرى در اين سال نگاشته است .\r\nسنهء 1228 حاجى محمد حسينخان امين الدوله به لقب نظام الدوله سرافراز شده او را به نظم فارس و عراق فرستادند و به اصفهان و شيراز رفت و پسر بزرگ او عبد اللّه خان را كه بيگلربيگى يعنى حاكم اصفهان بود به طهران احضار فرموده لقب امين الدوله به او دادند و به جاى پدر استيفاى ممالك ايران بعهدهء وى تفويض شد .\r\nحاجى محمد حسينخان مروى عز الدين‌لو ملقب به فخر الدوله بود به قدرى مناعت داشت كه در مدت بيست سال مخاطب سلام بود و در مجلس سلام لفظ ( قربانت شوم ) كه لازم ملزوم اين منصب بزرگست از او شنيده نشد ، وقتى كه حاجى محمد حسينخان اصفهانى ملقب به نظام الدوله شد چون خان مروى به او ميلى نداشت از اين لقب به او اظهار كراهت مىكرد ، حضرت خاقان در مجلس سلام به خان مروى فرمودند ( ما صدر را ملقب به نظام الدوله فرموديم ) خان مروى تركى عرض كرد ( ناظم غير منتظم‌وار ) شاهنشاه را از اين جواب خوش نيآمد و بتغير فرمودند ( ناظم غير منتظم ندر ) ، عرض كرد ( هاضم غير منهضم ) يعنى ترب در ترب ، كه محلل\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاست ولى خودش تحليل نمىرود .\r\nدر سالى كه نظام الدوله به فارس رفته بود ، سيد فقيرى عاشق دختر تاجر با ثروتى شده بود كه قادر بر عقد او نبود ، سيد نزد نظام الدوله آمده مطلب را اظهار كرد . وى شبانه با آن جبروت برخاسته در شيراز به خانهء تاجر رفت در زد و داخل شد ، تاجر ورود او را خيلى غريب شمرد و اظهار بندگى كرد و هرچه داشت پيشكش قدم او نمود . نظام الدوله گفت من به جهت حاجتى به خانهء تو آمده‌ام ، اگر برآرى اظهار كنم . تاجر گفت هرچه فرمائيد اطاعت مىشود ، نظام الدوله گفت دختر شما را به جهت پسر خود مىخواهم ، تاجر گفت شما كه در شيراز پسرى نداريد ، ولى دختر من حكم كنيزى شما را دارد ، نظام الدوله گفت فلان سيد پسر من است ، بايد دختر خود را به او دهى . تاجر با آن‌كه در سابق انكار داشت ، كنون در كمال افتخار تمكين كرد ، شبانه آخوند حاضر كرده ، نظام الدوله دختر را به عقد سيد در آورد و شبانهء ديگر عروسى كردند و نظام الدوله در اين كار شش هزار تومان مخارج عروسى تهيه كرد و سيد بيچاره داماد گشت و آسوده شد و هنوز هم باقىماندگان اين سيد در شيراز معروف به سادات داماد هستند . سنهء 1231 هجرى ، ميرزا موسى رشتى وزير شجاع السلطنه حسينعلى ميرزا كه حكومت يزد داشت ، برحسب امر همايونى به وزارت خراسان نامبردار شده و محمد زمانخان پسر ديگر حاجى محمد حسينخان نظام الدوله اصفهانى به حكومت يزد سرافراز آمد . سنهء 1232 كه شاه خليل اللّه رئيس مذهب اسمعيليه كه پسر سيد ابو الحسنخان كهكى قمى و پدر آقا خان محلاتى بود ، در يزد به جهت نادانى ميرزا محمد جعفر صدر الممالك پيشكار يزد كشته شد و باعث شورش مردم ، ملا حسين نام بود كه فاضل نحرير و از علماى آن شهر بود . لهذا حاجى محمد زمانخان پسر حاجى محمد حسينخان نظام الدوله ، ملا حسين رئيس شورشيان را گرفته به طهران فرستاد . ملا حسين را به محبس بردند و در زنجير گذاشتند ، به شفاعت نظام الدوله حاجى محمد حسينخان اصفهانى از كشته شدن و سخط بزرگ شاهانه نجات يافته ، فقط او را حضورا چوبى زدند و صدر الممالك را بعد از گرفتن جرايم و ديدن عتاب و خطاب مخذولا روانه يزد نمودند .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nسنهء 1233 كه اعليحضرت خاقان مغفور فتحعليشاه طاب ثراه در خراسان به محاصرهء خبوشان اشتغال داشتند شاهزاده حسنعلى ميرزاى شجاع السلطنه « 1 » والى خراسان هم تربت را منظم كرده از آنجا به ارض اقدس كوچ داد و آهنگ عتبه بوسى شاهنشاه ايران نمود . امير حسنخان طبسى و محمد خان قرائى و امير قليج خان تيمورى و ساير خوانين خراسان و بزرگان قبايل تركمانان سالور و ساروق و سرخس و مرو و بزرگان يمر على و على ايلى و مهچه و مهنه و درون و نسا و ابيورد و آخال در ركاب شجاع السلطنه بودند و به اردوى همايونى ملحق شدند كه مورد الطاف واقع شوند و اينها يكهزار و پانصد تن بودند ، جملگى را اعليحضرت خاقان به نزد حاجى محمد حسينخان نظام الدوله فرستاد كه در اردو آنها را مهمانى كند و پذيرائى نمايد حاجى محمد حسينخان به جهت ضيافت اينان سراپرده‌ها برپا نمود و پذيرائى و اكرام كرد « 2 » . در آنجا شبى به تاريكى دو نفر از سواران تركمانان كه از كنار خيام آشپزخانهء او عبور مىكردند ، ناگاه به گودالى درافتادند كه آب چلاو و فاضل‌آب\r\n\r\n\r\n","description":"","footnote":"\r\n( 1 ) - حسنعلى ميرزا شجاع السلطنه ، حسنعلى ميرزا شجاع السلطنه ، فرزند ششم فتحعليشاه است و در غرهء ذيحجه 1202 قمرى متولد شد . وى برادر اعيانى حسينعلى ميرزا فرمانفرماى فارس بود كه شرح حال وى در ذيل صفحهء 31 مذكور شده . پس از فوت فتحعلى شاه اين شاهزاده كه در آنموقع حكمرانى ايالات كرمان و يزد را داشت به كمك برادرش فرمانفرما كه در شيراز دعوى سلطنت داشت برخاسته و با نيروهاى ابو الجمعى خود در مقابل قشون اعزامى محمد شاه در بين راه اصفهان و شيراز به مقاومت برخاسته و بالاخره هر دو برادر دستگير و به طهران اعزام شدند .\r\nقبل از ورود به طهران از طرف محمد شاه ، محمد باقر خان قاجار بيگلربيگى را روانه كرده و در راه شجاع السلطنه را در كهريزك از هر دو چشم نابينا ساختند و روز پانزدهم ذيحجه 1251 هر دو برادر را به طهران آورده ، فرمانفرما را در خارج دروازه دولت در عمارت خورشيد خانهء معتمد الدوله سكونت دادند و شجاع السلطنه را در برج نوش تحت نظر گرفتند . بطوريكه قبلا در جاى خود ذكر شد فرمانفرما در شب 26 ربيع الاول 1252 قمرى در سن 47 سالگى بر اثر ابتلا به بيمارى و با درگذشت و شجاع السلطنه را يكسال و بيست و دو روز قبل از مرگ برادرش در تاريخ چهارم ربيع الاول 1251 قمرى از برج نوش طهران روانهء اردبيل كرده و در آنجا محبوس ساختند .\r\n( 2 ) - مراجعه شود به كتاب ، روضة الصفا جلد دهم ، چاپ دوم ، صفحهء 568\r\n","page_name":" 85 ","page_number":85},
  {"content":"\r\n\r\nمطبخ حاجى محمد حسينخان در آنجا جمع شده بود ، آن بيچاره‌ها هرچند مركب راندند و ركاب كشيدند كه از آن آب بيرون آيند ، نتوانستند و از عبور بازماندند و از قوت حركت عاجز شدند ناچار در آنجا غرق شده و جان بدادند . عجب در اينست كه در اين سفر ميرزا محمد شفيع صدر اعظم همراه بوده و با بودن او خوانين را مهمان حاجى محمد حسينخان نظام الدوله نموده‌اند و با آن‌كه مسبوق نبوده و از مهمان شدن آنها خبر نداشته ، بدون تهيهء ما قبل از عهدهء اين كار برآمده و با بودن ميرزا شفيع صدر اعظم ، چنين بزرگى و اقتدارى داشته است و اين همان سالى است كه رضا قليخان حاكم خبوشان متوسل به ميرزا شفيع وزير شده بود .\r\nو نيز روز ديگر سوارى خود را بر آن آب زده و با اسب فرو شد نيزهء خود دراز كرده از كنار غدير گرفتند و كشيدند و او به سلامت برآمد و اين جماعت زياده از يك اربعين در مضيف آن كريم يكتا مهمان بودند و با ارزانى غله آن صفحات در هر شبى سيصد تومان مخارج عليق الدواب آنها بود .\r\nدر سنهء 1234 هجرى كه موكب همايون به طرف چمن سلطانيه مىرفت ميرزا شفيع صدر اعظم در چمن سليمانيه ناخوش شده او را در قزوين گذاشتند و اطبا به جهت معالجهء او درگذاشتند و او در اين سال به شرحى كه گذشت وفات يافت .\r\nحاجى محمد حسينخان نظام الدوله در اين سال بعد از او به صدارت عظمى نائل و منصوب شد و مادهء تاريخ ( صدارت حاجى محمد حسينخان وزير اعظم ) آمد . با آن‌كه ميرزا بزرگ پيشكار آذربايجان ، قائم مقام صدارت ميرزا شفيع بود و در آن عصر وزراى بزرگ بودند ، بنا به تقدير يزدانى و نيكى فطرت و علو همت حاجى محمد حسينخان نظام الدوله به اين رتبه رسيد و پسرش عبد اللّه خان امين - الدوله مشغول استيفاى ممالك محروسه و مشاغل پدر گرديد .\r\nدر همين سنه ، سليمان افندى كه از جانب سلطان محمود خان ملك روم به سفارت ايران روانه بود با احمد چلپى فرستادهء داود پاشا وزير بغداد در رسيدند ايشان را در خانهء حاجى محمد حسينخان صدر جديد اصفهانى منزل دادند و ايشان را بعد از چندى به خلاع خاصه و كمر و خنجر و مرصع مفتخر نموده ، شادكام\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nروانه ساختند .\r\nسنهء 1235 هجرى حاجى محمد حسينخان صدر اصفهانى ، عبد اللّه خان امين - الدوله پسر خود را كه مستوفى الممالك بود از بهر انجام حساب ايالت گيلان روانهء آن سامان نمود .\r\nدر سنهء 1237 روز بيست و هفتم ذيقعده ، ميرزا بزرگ قائم مقام وفات يافت ، ميرزا ابو القاسم پسر او را كه وزير نايب السلطنه عباس ميرزا بود ، قائم مقام صدارت كبرى نمودند . ميرزا بزرگ ، قائم مقام صدارت ميرزا محمد شفيع صدر اعظم بود و بعد از وفات ميرزا شفيع به صدارت نرسيد و به جاى صدر اعظم نه‌ايستاد ولى پسر او ميرزا ابو القاسم كه قائم مقام صدارت حاجى محمد حسينخان صدر اصفهانى بود به مقصود رسيد و بعد از اين صدر والاقدر او صدارت يافت ، چنان كه در شرح حال او مذكور خواهد شد .\r\nوفات ميرزا بزرگ در ذيقعده سنهء 1237 بوده و قائم مقامى ميرزا ابو القاسم در شهر ربيع الاول سنهء 1238 بود سواد آن فرمان در كتاب منتظم ناصرى ضبط است .\r\nسنهء 1239 هجرى ، حاجى محمد حسينخان صدر اصفهانى از اصفهان به دار الخلافه آمده در طهران مريض شده صبح چهارشنبه سيزدهم صفر به جوار رحمت الهى پيوست . عجب در اينست كه در ناسخ التواريخ وفات او را در ذيل وقايع سنهء 1238 ضبط كرده و سهو ايشان واضح است و در كتاب منتظم ناصرى وفات او در هزار و دويست و سى و نه ضبط شده است و ثبت سنين منتظم از ساير كتب منظم تر است و ما قصد خودستائى و خودنمائى نداريم ليكن برهان ما در اين خصوص همان ماده تاريخ قصيدهء عربى است كه شاعر عرب در وفات حاجى محمد حسينخان صدر ساخته و نزد عبد اللّه خان امين الدوله پسر او خواند و هفتصد تومان صله به او داده شد . اگر مناسب شد عين آن قصيده را ثبت مىكنيم و الا به همين يك مصرع ماده تاريخ در اينجا اكتفا مىكنيم و ماده تاريخ اين است :\r\nالصدر فى الجنات حل مكرما\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nو نقل اكسير التواريخ و بيان روضة الصفاى ناصرى هم مؤيد قول ما است چون اين مصرع را حساب كنيم هزار و دويست و سى و نه مىشود و مقصود ما حاصل است .\r\nخلاصه حاجى محمد حسينخان صدر اصفهانى كه از اصفهان به طهران مراجعت فرمود به مرض مزمن يرقان وفات كرد و نعش او را برحسب فرمان به نجف اشرف حمل كرده‌اند و در مدرسهء معروفه به صدر كه از ابنيهء خاصهء آن مرحوم است و در درب دروازهء نجف واقع است ، مدفون است و هر شب جمعه تا اين زمان طلاب آنجا را در آن مدرسه از وقف خاصه صدر اطعام مىكنند و نعش آن مرحوم را حسب - الوصيه از راه قم بعد از طواف به مرقد و ضريح حضرت معصومه عليها السلام به اندك زمانى با جمعيت و چادرپوش و حفاظت و قراء و تلاوت قرآن در تخت روان او را در نجف اشرف بردند و در مدرسهء كه خود حاجى بنا كرده دفنش ساختند .\r\nدر همين سنه قريب به سى هزار تومان از بقاياى معاملهء اصفهان از اجناس آنجا به تحويلداران ديوانى داده بودند ، اعليحضرت خاقانى فرموده بودند كه ما بجاى ماليات نقدى جنس اصفهان را نمىخواهيم ، حاجى محمد حسينخان ماليات ديوان را نقدا از خود پرداخته ، آن اجناس را در وسط سبز ميدان طهران كه كنون هم به همان اسم معروف است ، ريخت و هركس آمد از قلمكار و پارچه‌هاى اصفهانى عطا كرد و تمام را به مردم خاص و عام انعام كرد و پس از آن وفات كرد و منصب او رسما لا اسما به فرزندش عبد اللّه خان امين الدوله رجوع شد .\r\nبالجمله حاجى محمد حسينخان اصفهانى از به دو كشور ستانى خاقان شهيد آقا محمد خان به تدريج ترقى كرد و در دولت صاحبقران فتحعليشاه طاب ثراه كارش بالا گرفت به حكومت قم و كاشان و اصفهان و منصب مستوفى الممالكى نائل شد و بعد از وفات ميرزا شفيع صدر اعظم بندپئى به صدارت عظمى رسيد چاكران او صاحب دولت شدند و هركدام به حكومت و خدمت دولت سرافراز آمدند ، در تربيت اطفال و طلاب و ترويج و تشويق علما و فضلا و سادات نهايت مبالغه و رعايت را داشت . بدوا امين الدوله و بعد نظام الدوله و بعد به صدر اعظم\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nملقب شد ، فرزندش به شرف مصاهرت سلطانى رسيد ، رتق‌وفتق عراق و فارس و يزد و قم و كاشان خصوصا و تمام بلاد ايران با او بود . مبسوط اليد و مختار . بعضى شاهزادگان بدون استيذان او نمىتوانستند مداخله در كارى كنند . با اين رتبه ، تنها به لباس مبدل به دور محلات رفتى و به علماء و فقرا و ارامل و ايتام ، تنخواه دادى و عذر خواستى و هر ساله به جماعتى از سادات و طلاب و ضعفا مرسوم و ملبوس معينى بذل نمودى و صفت او شرم حضور و حفظ الغيب و مروت و فتوت بود . از عطاى پانصد و هزار تومان اظهار انفعال مىكرد ، تمام صاحب‌منصبان دربار از او مستمرى داشتند و هنگام سفر و حضر از او نقد و جنس مىگرفتند ، از هزار تا ده هزار تومان به دفعات به نجف اشرف و عتبات فرستاد به مصارف اعمال خير و تعمير آستان مباركهء مشاهد مقدسه رسانيد .\r\nنشر كرم و شرح همم آن صدر بالاتر از آنست كه فارس قلم آن را به انتهاى ميدان اوراق رساند .\r\nهر صدرى را در ميان صدور به واسطهء صفات خوب و بدى كه داشته است مىتوان لقبى داد و اين صدر را بايد حاتم الصدور و معن الوزرا لقب نهاد . اعمال خيريه و آثار بريهء حاجى محمد حسينخان صدر اعظم در ايران و عربستان بسيار است و هر قدر كه ثبت آنها بدست آمده است در اينجا نگارش مىشود .\r\nاز جمله بناى قلعهء متبركهء نجف اشرف است كه در دورشهر كشيده و اهل شهر را از بسى خطرها نجات داده است و در وقت شروع به اين كار آب درياى نجف به اينطور نزديك بيرون شهر نبوده كه به سهولت به مصارف گل‌كارى برسد ، با اين حالت نهايت جدو جهد را به كار برده ، پولهاى زياد به جهت آب‌كشى از دريا صرف نمود و از دريا آب به نزديك شهر آوردند و اين حصن را به دور شهر برپا نمودند و از گچ و آجر آن حصار را به پايان بردند و مرحوم آقا محمد اصفهانى متخلص به طلعت از براى مادهء تاريخ اين بنا اين دو بيت را سروده است :\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n اين قلعه كه حكمش ز سما تا سمك است * برگرد نجف كه سجده‌گاه ملك است\r\nطلعت به بديهه بهر تاريخش گفت * يك برج ز قلعهء نجف نه فلك است 1226 \r\nو بايد دانست كه صدر اعظم اصفهانى با كارگذاران عثمانى قرار داد كه دور نجف قلعه بكشد و زمين زيادى كه بين ديوار قلعه و خانه‌هاى آباد واقع مىشود ، متعلق و ملك او باشد . آنها قبول كردند ، او هم قلعهء به دور خانه‌ها كشيد و زمينى كه در محاط قلعه واقع شد و لم يزرع بود ملك او شد و اكنون هم آن ملك به دست نوادهء او حاجى على آقا و حاجى امين آقا و حاجى اسد خان پسران مرحوم ميرزا على خان نظام الدوله است و ميرزا على محمد خان هم پسر صدر مرحوم بوده است و اكنون هم حاجى على آقا و حاجى اسد آقا و پسران مرحوم حاجى امين آقا ساكن و مجاور عتبات و نجف اشرف بوده ، اختيار فروش و ملكيت آن اراضى به دست ايشان است و در كوفه هم املاك دارند و در آن صفحات گذران مىنمايند . شرح حال هريك از آنها با ساير اخوان كه از مادر ديگر بوده‌اند ذكر خواهد شد .\r\nو نيز بناى اصلى و اساس روضه و صحن و قبه و بارگاه گردون كرياس حضرت عباس عليه السلام از حاجى محمد حسينخان صدر اصفهانى است و هشت درب بزرگ عالى مفضض از سبيكهء نقرهء خام و دو در روضات منورهء نجف و كربلا و روضهء حضرت عباس و كاظمين عليهما السلام و يكى در روضهء متبركه حضرت معصومه - سلام اللّه عليها وقف كرده و برپا نموده است .\r\nديگر از آثار خيريه او رباطات و بقاع خير و پلها و آب‌انبار و سقاخانه‌ها و مدارس و تكيه‌ها است كه در هر محل ساخته است و نيز سه باب مدرسه در دار السلطنهء اصفهان در پاقلعه و فتح‌آباد و راسته بازار بنا كرده است و نيز مدرسه و سقاخانهء هم در نجف اشرف ساخته است و تكيهء در پاقلعه بنا نموده است . ديگر در بلوك علياى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nجرقويه از بلوكات اصفهان ، دهات معتبره و محلى چند است به اوقاف صدر مشهور است و تاكنون هم در نهايت آبادى است كه هر ساله به قيمت عادله سه هزار تومان حاصل آن املاك است كه توليت آن در سلسلهء جليلهء سادات اصفهانى ، مدرس و متولى مدرسهء چهار باغ صفوى است و ساكن پاقلعه هستند و آن حاصل املاك در روضات مقدسه و نجف اشرف و كربلاى معلا و روضهء حضرت عباس عليه السلام و كاظمين عليهما - السلام و سرمن راى به جهت قيمت آب مجاور و زوار و روشنائى روضات به چراغهاى موم و مواجب و مرسوم عمله و خدمهء اين امور مقرر و معلوم است و به جهت تعزيه‌دارى جناب سيد الشهدا و ديگر ائمهء هدى و تلاوت كلام اللّه در مدارس و تكيه‌هاى اصفهان و استكتاب كتب فقهيه و اطعام فقرا و تجهيز موتى و كليجه و سوخت زمستانى مساكين و عجزه و پاپوش زوار پياده ، وجهى مشخص و آماده است و مبلغ سيصد تومان مخصوص فقراء ارحام مقرر است و اين اوقاف تاكنون از حسن نيت آن مرحوم برقرار است و پل خواجو را بنا به شرحى كه گذشت او مرمت نموده است و بند مروان را در اصفهان او بسته است .\r\nديگر آثار او كه از براى دولت بنا كرده است تخت طاووس ، تمام جواهر و صندلى مرصع و درخت جواهر و جواهر تاج ماه در خزانه پادشاهى است و ابنيه و عمارات سلطانى در اصفهان از قبيل دو چهار باغ در اصفهان ، يكى در درون دروازهء خواجو و يكى در بيرون و بازارها و عمارات صدرى در جنب چهل ستون و عمارات سليمانيهء كرج طهران و عمارات در سلطانيه و عمارات در فين كاشان ، از بناهاى صدر است كه بدون شركت احدى از طرف دولت در اين بناها او سركارى داشته است .\r\nحاجى محمد حسينخان صدر اعظم از كثرت كرم ، كارش به جائى رسيد كه او را به داشتن عمل اكسير نسبت دادند و در حضرت خاقان مغفور فتحعلى شاه طاب ثراه از او در اين باب سعايت كردند ، خاقان مغفور وقتى از او پرسيد كه شنيده‌ام عمل اكسيردارى او عرض كرد ، بلى راست گفته‌اند و فردا عمل اكسير را به حضور مىآورم روز ديگر خوانچهء به حضور آورد كه در آن خوانچه به‌طور اسباب هفت‌سين\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشب عيد غله و حبوب را ترتيب داده بودند . حاجى محمد حسينخان عرض كرد كه عمل اكسير من در اين خوانچه است كه اين حبوب و غله را مىكارم هر دانهء آن به صد رسيده و مرا داراى مال مىكند .\r\nاگرچه صدر اعظم كيميا نداشت ، ولى سعايت معاندين هم بى جا نبوده است وى گنجى يافته است كه اكنون اولاد و احفاد او بروز مىدهند و صريحا اظهار مىكنند ، وقتى كه در اصفهان از براى رودخانه كه به بند مروان معروف است ، پل مىساخته است و آنجا را مرمت مىنموده است و خود به آنجا سركشى مىكرده است ، عملهء كه زمين را براى ساختن ستون‌هاى چشمهء پل مىكنده‌اند ، به سوراخى مىرسند كه آثار خمى ظاهر مىشود و به او خبر مىدهند او ملتفت اين معنى شده به بهانهء عمله را به طرف ديگر مشغول كار كردن مىكند و به سر فرصت ، گنجى از زير خاك بيرون مىآورد كه او را مستغنى كرده به مراتب عاليه مىرساند .\r\nدر واقع حاجى محمد حسينخان صدر اصفهانى ، ثالث جعفر و يحيى و حاتم ثانى بوده . از اسخيا و اكابر قرن سيزدهم هجرى بشمار آمده است . آنچه را در عالم جود و كرم از نوادر مىشمارند ، در دورهء زندگانى او دور و تسلسل داشته و از علو همت و وسعت نظر و كرامت نفس وى را نام نيك ابدى ، بلكه حيات سرمدى حاصل گشته است . چون بناى اين كتاب بر اختصار و نقل خلاصهء اخبار است ، نمى - توانيم تمام حكايات سخا و عطيات اورا بنگاريم ، ولى محض نمونه اندك از بسيار و مثقال از خروار ، چند فقره در باب سخاى ذاتى و عطاى فطرى و بسط كف و وسعت صدر و گشادگى روى او در اين كتاب مىنگاريم . در آن وقت كه كوكب اقبال صدر مهان بلكه صدر جهان اوج داشت و در اصفهان بود ، دو برادر از سكنهء طهران دختر و پسرى داشتند دختر را براى پسر خطبه خواندند . هنوز عروس به وثاق نيامده اسباب فراق فراهم شد و پدر داماد درگذشت و حال بازماندگان تباه گشت ، نه در كاسه چيزى ماند و نه در كيسه پشيزى ، والدين عروس قطع رحم كردند و از مواصلت با خويشاوندان فقير امتناع نمودند . جوان چون شيفتهء نامزد خود بود ، شوريدگى آغاز\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nنمود ، طليعهء سودا كه مقدمهء جنون است آشكار شد و حيرت‌زدهء مسكين آواره و راه‌سپار كوچه و بازار گشت . يكى گفتش از اين سرگردانى و پريشانى چه حاصل فكرى كن كه به كار آيد و دوائى خواه كه دردت را دوا نمايد . گفت چه كنم كه از اين عذابم نجاتى و براى تن پرتاب و تبم حياتى باشد ، اين خيرخواه او را به اصفهان دلالت كرد و به صدر جهان كه دست جوادش قائم مقام ابر بهاران بود هدايت نمود ، آن جوان با شوق وصالى كه داشت ، تا اصفهان طى الارض كرد و از سراى سخا سراغ گرفت به او گفتند كه جناب حاجى در حمام است ، خضاب كرده و دراز كشيده است . آن جوان را كه گلخن عشق در تاب بود بىتابانه به گرمابه رفت . آن جوان در سر حمام ملازمان حضرت را گفت از راه دور آمده‌ام و نيازمند حضورم ، ملازمان واقعه را به عرض رسانيدند آن خدايگان احسان كه از براى خاص‌وعام خلوت را از جلوت فرق نمىداد ، بفرمود كه آن جوان به گرمابه درآيد ، چون درآمد گفت :\r\nبالاى سر من بنشين و مطلب خود را بگو آن جوان تفصيل حال خود را بيان كرد ، آن كعبهء محتاج و قبلهء حجاج ، گفت لمحهء در سر حمام باش تا جواب تو آيد ، بعد يكى از ملازمان را خواسته چيزى به او فرمود . وى برفت و پس از چند دقيقه استرى با اسباب سوارى و خورجين تركى و دو صره حاضر ساخت ، آنگاه صدر جليل القدر عاشق را بخواست گفت يك صره كه عبارت از هزار اشرفى است ، سرمايهء كسب و زندگانى معاش تو است ، صرهء ديگر كه دويست عدد زر مسكوك دارد مخصوص خرج عروسى مىباشد و براى آن‌كه ( ز عشق تا بصبورى هزار فرسنگ است ) گفتم قاطرى رهوار با خورجينى براى تو بر در حمام حاضر كنند تا انتظار مكارى نداشته باشى . پولها را بگير و در خورجين بگذار اكنون سوار شو و راه طهران پيش‌گير اين قاطر ترا پنج روزه به طهران مىرساند ، راه‌ها هم امن است برو بسلامت .\r\nدر انتظار سائل بودند روزوشب ، رحمت بر آن كرمها و آن انتظارها . بايد دانست كه اشرفىهاى عهد خاقان چه قدر وزن داشته است . هر اشرفى آن زمان به هيجده و نوزده قران سفيد قيمت داشته است ، تقريبا هزار اشرفى آن زمان به قيمت هزار و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nهشتصد تومان قران سفيد بوده است .\r\nحاجى محمد حسينخان صدر ، فضلى نداشت و تميز خوب و بد اشعار را نمى - داد ، ولى هنگام صله و جايزه دادن از همه كس بهتر فهم اشعار مىكرد و از صميم قلب خريدار شعر بود .\r\nروزى حضرت خاقان مغفور طاب ثراه به مرحوم فتحعلى خان صبا ملك الشعرا فرمودند كه امروز حضورا از براى صدر اشعار هجوى به رمز بساز ، ملك الشعرا ، قبول كرد . چون صدر به حضور آمد به امر همايونى ملك الشعرا خطاب به صدر كرده اشعارى خواند كه آن ابيات مشهور و كنون هم در السنه و افواه مذكور است ، صدر اجل بعد از شنيدن به همان لهجهء شيرين اصفهانى خود گفت : من كه شعر نمىدانم اما همينقدر معلوم است كه خوب گفته است و مبلغى معتدبه به ملك الشعرا بذل كرد همكنان خنده‌كنان گفتند ، كريما جناب ملك الشعرا از شما هجو گفته بود نه مدح ، آن صاحب كافى و عميد و امجد بدون اينكه حالش دگرگون گردد ، گفت اين صلهء هجو ملك الشعرا است جوايز مدايح ايشان بيش از اينها باشد .\r\nآن ابياتى را كه ملك الشعرا گفته است مىدانيم ، اما رعايت ادب مانع ثبت جميع آنها مىباشد ، ولى محض نمونه دو بيت از آن را كه به اسلوب خوب ساخته شده است در اينجا مىنگاريم :\r\n اى طاير عيسى آفرينش * چون طاير عيسوى به بينش\r\nبينند چو مفلسان بخوابت * تعبير كنند زر نابت \r\nاين هجو دربارهء ايشان كه اينسان احسان كند بهتر از مدايحى است كه در حق ديگران گويند و جواب ندهند .\r\nاز قرار تتبع و استقرائى كه به عمل آمده است ، هيچ كس به قدر مرحوم صدر ممدوح عموم شعرا نبوده است . او را به عربى و پهلوى و قصيده و مثنوى ستوده‌اند و در ذكر صفات حميده و اطوار پسنديده‌اش ابياتى چند سروده‌اند ، سده‌اش محط\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nرحال عرب و مهبط نزول اهل ادب بوده است :\r\n له حاجب عن كل امر يشينه * و ليس له عن طالب العرف حاجب \r\nو يك كتابى هم تذكره مانند موسوم به مدايح حسينى در حيات ايشان نوشته شده و شعرا را كه مادح صدر بوده‌اند به ترتيب حروف تهجى شرح داده ، حالات و اشعار آنها را نگاشته‌اند . كتابت آن كتاب قريب به ده هزار بيت است و الآن در اصفهان آن كتاب نزد جامع كمالات حيدر عليخان فرزند مرحوم صدر ضبط است ، اكنون دست‌رسى به آن كتاب نيست ولى در كتاب جنگ و نوشتجات متفرقهء خودمان اكنون قريب سه هزار بيت موجود است كه مشتمل بر مدايح حاجى محمد حسينخان صدر است ولى مجالى نيست كه جميع آن اشعار در اين كتاب ثبت شود ، ليكن به قدر امكان از شعر بعضى از آن شعرا يكى دو بيت مىنگاريم كه احياء نام آن شعرا بشود و مورخين بعد و تذكره‌نويسان هم بطور اجمال از اين كتاب كسب فايده و اطلاعى بنمايند ، در صورتى كه دربارهء بعضى مردم بزرگ با كار اشعار مدايحى ديده نشده است و در مدح اين صدر والاقدر اشعار مدايحى در ميان است ، البته لازم است كه كتمان مآثر و بزرگى او را نكرده به مراتب ساميه و همم عاليه او اشارتى بنمائيم و بيشتر از پيشتر در تواريخ ، احياء اسم او كنيم و او را ضرب المثل و مشار اليه خاص و عامش قرار دهيم . يكى از فضلاى عراق عرب را در حق او قصيدهء است كه بعضى از آن نگاشته مىشود :\r\n يا ايها الحسن الاخلاق و الشيم * و يا قرين الندى و الجود و الكرم\r\nو من سمى رتبة بين الانام * على كل الانام بفضل غير منكتم \r\nو منها\r\n له يد لزمام المجد جاذبة * يقول اقدم فانى خير ملتزم \r\nو منها\r\n اقسمت انك ماوى كل مكرمة * و انك الباذل المفضال ذو الكرم \r\nو نيز اين شعر از قصيدهء ميرزا وافى است كه در مدح صدر گفته است :\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n نام و نشان ز عدل و مروت نمانده است * اين هر دو گشت بار دگر از تو برقرار \r\nو نيز شيخ عبد العالى در مدح او سروده است :\r\n آن فلك قدرى كه اندر مسند عز و جلال * حاجب درگاه جاهش راه بر خاقان گرفت \r\nيكى از شعرا در ضمن قطعهء گفته است :\r\n توسن سركش سپهر بلند * رايض دولت ترا رام است\r\nخادمان رفيع قدر ترا * تخت افلاك تحت اقدام است \r\nدر وقتى كه مرحوم صدر به دور نجف اشرف قلعه كشيده است ، ميرزا عبد الباقى باقى تخلص در اين باب قصيدهء سروده است كه اين چند بيت از آن چامه نگاشته مىشود :\r\n كدام آيهء رحمت به خلق شد نازل * كه يك رقم ز كمالت هزار دفتر شد\r\nكه دور كشور ايمان كشيد حصن حصين * كه كلب درگه ابن عم پيمبر شد\r\nكه بانى روضات مطهرات آمد * كه خادم حرم اهل بيت اطهر شد\r\nكه نامور ز حسين على عالى گشت * كه خواجهء همه ملك و غلام حيدر شد\r\nكه ساخت قلعهء گردون شكوه ارض نجف * كرا خدا به چنين افتخار رهبر شد \r\nاملح الشعرا ميرزا كوچك وصال ، در مدح او قصيدهء سروده است كه نهايت حلاوت را دارد و از جانب بحر و كان از آن ممدوح اهل جهان شكايت مىكند و اظهار عتاب و خطاب مىنمايد . آن قصيده از هفتاد بيت بيش است و كمال امتياز دارد . ما چند بيتى بدون ترتيب در اينجا مىنگاريم :\r\n اين نهال از چه رياض است كه وجودش ثمر است * اين چه شاخ است كه بيخش زر و بارش گهر است\r\nاين چه طبع است كه گوهر بر جودش خزف است * اين چه ذات است كه لؤلؤ بر طبعش مدر است \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n اين چه كان زر و سيم است كه در وقت نوال * جود يك روزهء او هرچه به كان سيم و زر است\r\nچه سحابى است همايون كه ز پس باريدن * دائم از رشحهء آن مزرع آمال تر است\r\nكيست اين جمله كه گفتى و از اين جمله فزون * خان عالى نسب و والى والاگهر است\r\nناصر الملة و الملك امين الدوله * كش دو صد بنده چو گردون ز غلامان در است\r\nصاحب العزة و المجد معين المله * آن‌كه عفو و سخطش واسطهء خيروشر است\r\nاى خداوند فلك رتبه كه از حسرت تو * خصم را روز و شبان خون جگر ماحضر است\r\nقامت قدر ترا اطلس گردون جامه * نه كه بر جامهء او اطلس چرخ آستر است\r\nوصف انصاف تو با خلق جهان مىگفتيم * بحر و كان جلوه نمودند كه بيدادگر است\r\nآن يكى گفت كه سودم همه از وى بزيان * و آن دگر گفت كه نفعم همه از وى ضرر است \r\n گيرم به منصب تو رسد خصم تيره‌روز * شمشير رستمى به كف زال سوزن است\r\nبهر نظام ملك خدا راست چون توئى * جاويدمان كه مادر گيتى سترون است \r\nميرزا محمد نجومى ، قصيدهء براى او سروده و توصيف اسب او را نموده است چند بيتى در اينجا نگارش مىرود :\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n سپهر مرتبه حاجى حسينخان كه به عهدش * تمام خطهء ايران گرفته زينت و زيور\r\nخدايگانى كاندر زمان معدلت او * عقاب دانه رساند همى بصعوهء بىپر\r\nبه عهد مرحمتش هر ضعيف گشته توانا * ز دست مكرمتش هر فقير گشته توانگر\r\nعجب كه با همه دانش كه هست حضرت او را * كفش نداند هنگام جود ، سنگ ز گوهر \r\nو نيز اين اشعار از قطعهء ميرزا محمد نجومى است كه در مدح او گفته است\r\n اى بلند اخترى كه خاك درت * سرمهء چشم اختران باشد\r\nبر درد آسمان ، مثالى را * كه نه توقيع تو بر آن باشد\r\nتا تو گشتى امين دولت شاه * دولت شاه در امان باشد\r\nنه همين ملك شاه بلكه جهان * با وجود تو گلستان باشد\r\nاصفهان از تو شد چنان آباد * كه كنون غيرت جنان باشد\r\nور كسى جاى در جنان گيرد * باز خواهد در اصفهان باشد\r\nكس نديدم به عهد دولت تو * كه ز گردون نه شادمان باشد\r\nجز نجومى كه چرخ كجرفتار * شب و روزش به قصد جان باشد\r\nيا بفرما كه بعد از اين با وى * اندكى چرخ مهربان باشد\r\nيا چنان كن كه او هم از لطفت * ايمن از جور آسمان باشد \r\nسيد نياز را قصيده‌ايست كه در مدح او انشاد كرده و از براى مزرعهء خود تخفيف ماليات خواسته است ، بعضى از آن اشعار در اينجا ثبت مىشود :\r\n عرض كن مطلب خود را به امين الدوله * آنكه سايند بزرگان به درش روى نياز \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n خان جم‌جاه ، فريدون‌فر ، فرخنده سير * آنكه كرده است خدايش ز خوانين ممتاز\r\nآنكه بر قصر جلالش نبرد هرگز پى * سالها گر بكند طاير فكرت پرواز\r\nداورا ايكه بود مزرع اميد همه * سبز از ابر عطاى تو چه در رى چه حجاز\r\nبا همه فقر به قهپايه مرا مزرعه‌ايست * كآب او نيست به مقدار وضو بهر نماز\r\nگر نه باران عطاى تو به كشتم بارد * خشك‌سالى فكند در دل من سوزوگداز \r\nاز سيد نياز است كه در وقت داشتن لقب نظام الدولهء او گفته است :\r\n اى سمند بادپا عزم تكاپو چون كنى * خاك نعلت سرمه‌سا در ديدهء گردون كنى\r\nمىتوانى شرق و غرب آرى به زير پا اگر * با ركاب فخر دوران زين خود مقرون كنى\r\nداور دوران ، نظام دولت شاه جهان * آنكه زيبد معن را از جود او مطعون كنى \r\nو له ايضا\r\n اى امين الدولهء ظل الهى ، ايكه هست * خاك درگاه تو كحل ديدهء اهل جهان\r\nبىوجودت اصفهان همچون تن عارى ز سر * مردمش دور از درت چون قالب خالى ز جان \r\nاز قصيده ميرزا وفاى شاعر است :\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n مهر برج دانش و دولت امين الدوله آنك * ربع مسكون را چو مه در حلقهء زر مىكشد\r\nاز مجره آسمان بر گردنش بند و طناب * خصم او گر فى المثل بر آسمان سر مىكشد \r\nو ميرزا صادق هما تخلص ، اين چند بيت را در مديحهء سروده است كه گنبد حضرت عباس عليه السلام را طلا گرفته است و مادهء تاريخى در آخر آن ساخته است ( بايد دانست كه گنبد حضرت عباس طلا و مطلا نشده و كاشى است . )\r\n خان سليمان مرتبت حاجى حسين ، آنكو بود * از فيض جودش طعنه زن بر باغ رضوان ، اصفهان\r\nتوفيق آمد بر سرش ، لطف خدا شد ياورش * از بهر عباس على ، در دولت شاه جهان\r\nافراشت از راى زرين اين بارگاه مرتفع * كآمد به جنب سطح آن چون خاك ره اين آسمان\r\nتا زرفشان خشت زرش ، طالع شد از بام و برش * بيچاره گردون شرمسار آمد ز خشت زرفشان\r\nكلك هما بر صفحه زد ، از بهر تاريخش رقم * اين گنبد آمد زرنگار ، از حكمران اصفهان \r\nزمانيكه روضهء مباركه حضرت عباس را ساخته و درى در آنجا نصب نموده است ، آقا بزرگ دانش مديحهء ساخته است كه چند بيت آن در اينجا نگارش مىيابد :\r\n فر حجاج جهان ، خان فلك رتبه ، حسين * آنكه رفتار سپهرش همه خاطرخواه است\r\nوالى شهر صفاهان كه به عهد خوش او * به خوشى مىگذراند همه ، گر بدخواه است \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n روضهء ساخت چو فردوس و درى چون در خلد * كه فلك خادم اين درگه و در بيگاه است \r\nاز جملهء اشعار ، قصيدهء حاجى معصوم خاورى است كه در مدح او انشاد كرده است :\r\n درة التاج ملك ، فخر ملوك * قرة العين دهر و كهف كمال\r\nحكمران قضا به استحقاق * قهرمان قدر باستقلال\r\nاز ريش تا به فارس در فرمان * به فرامين آفتاب مثال \r\nاز جمله اشعار قصيدهء آقا محمد ابراهيم رهى است كه در توصيف اسب و مدح او گفته است :\r\n خوان احسان ترا و خرمن جود ترا * صد چو يحيى ريزه‌خوار و صد چو حاتم خوشه‌چين \r\nاين يك شعر از مديحهء آقا باباى عارض است كه در مدح او سروده است :\r\n با شكوه و كرمش هست به عينه يم و نم * شوكت سنجرى و مكرمت قاآنى \r\nاين دو شعر از طرب نائينى است كه در مدح او سروده است :\r\n گشودى تا ز هم دفتر ، گرفتى تا قلم در كف * دبير چرخ از خجلت قلم بشكست بر دفتر\r\nنه آسان است لاف همسرى با چون توئى كس را * نشايد از سليمانى سخن گفتن به انگشتر \r\n سپهر مرتبه حاجى حسينخان كه بود * به پيش سنگ جلالش دو كون يك مثقال\r\nتوئى كه صدرنشينان عالم ملكوت * ستاده‌اند بر ايوان تو به صف نعال \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n هر كه در دهر كامران باشد * ز التفات خدايگان باشد\r\nخان دوران امين دولت شاه * كه درش مأمن جهان باشد \r\nفدائى كاشانى در مدح او سروده است :\r\n مژده بادا مردم شيراز را كز اصفهان * سويشان از جانب شه فخر دوران آمده\r\nاز چه دانى جسته بر مريخ رفعت مشترى * ز انكه بر منبر ترا هر دم ثناخوان آمده\r\nكلك در دست تو از بهر نظام مملكت * چون نگين گوئى در انگشت سليمان آمده \r\nاين دو شعر از اشعار ميرزا فطرت شاعر است كه در مدح او سروده است :\r\n خاك را با حزم تو شايد كجا لاف از درنگ * باد را با عزم تو زيبد كجا لاف از شتاب\r\nبر درت رو كرد هركس در جهان شد كامران * در برت ره جست هركس در زمان شد كامياب \r\nمهدى بيك شقاقى را قصيده‌ايست غرا كه در مدح او سروده است . چون اشعار مهدى بيك كمتر در دست اهل زمان است و شعر او نهايت امتياز را دارد لهذا ما تمام آن اشعار را جز يك دو بيت در اينجا مىنگاريم :\r\n ديشت ز قضا فضاى عالم * شد لشكر زنگ را مخيم\r\nديو سيهى شد آشكارا * از دست ربود خاتم جم\r\nبر كنج پر از لآلى چرخ * زد حلقه مجره همچو ارقم\r\nافراشته شد ز ظلمت شب * هر شب علم سياه پرچم\r\nناگه ز كمين كشيد خورشيد * تيغ از پى فتح ملك عالم \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n بگرفت ممالك جهانرا * چون نام خدايگان اعظم\r\nخان دوران حسين كامد * سالار جهان امير اعظم\r\nاى آنكه زبان صد چو سحبان * در وصف فصاحت توابكم\r\nتا دم زدى از كلام جان‌بخش * كس از دم عيسوى نزد دم\r\nاز رشگ كف گهرفشانت * در خاك سيه نشسته حاتم\r\nدر پيش نم يم عطايت * يم هست چنان كه نزد يم نم\r\nدر حسرت بزم جان فزايت * پرخون شده چشم ساغر جم\r\nاز معدلت تو گرگ از ميش * چون ميش ز گرگ مىكند رم\r\nخرم ز تو مادر زمانه * ز آنگونه كه از مسيح مريم\r\nسلطان جلال و حشمتت را * ملك و سپه ، آدم است و عالم\r\nزلف و رخ شاهدان اقبال * بر رايت شخص تست پرچم\r\nدينار مه و درست خورشيد * از مخزن بخششت دو درهم\r\nتيرت چو نگاه ترك چشمان * صفها زده روز رزم برهم\r\nتا بوسه زند بر آستانت * زان رو شده پشت آسمان خم\r\nدر پيشگه عطا و عدلت * اى عدل و سخا ترا مسلم\r\nظلم است به عدل ، عدل كسرى * بخل است به جود ، جود حاتم\r\nتا تن بود از روان توانا * تا دل بود از نشاط خرم\r\nبادا تن دشمنانت بىجان * بادا دل دوستانت بىغم \r\nو نيز شيخ رحيم مايل تخلص را در مدح او اشعار و قصايدى است ، چند بيت از آن در اينجا ثبت مىشود :\r\n ماه رويت ز نيكوئى آن است * كه در آن آفتاب حيران است\r\nذكر مرغان باغ دانى چيست * روز و شب مدح خان خانان است\r\nخان خانان امين دولت شاه * آنكه چرخش كمينه دربان است\r\nآنكه انگشترى اگر بخشد * به گدا خاتم سليمان است \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n تا تو رفتى ز ديده پندارى * اصفهانم بديده زندان است\r\nجنت و دوزخى كه مىگويند * شام وصل است و روز هجران است \r\nخلاصه مزايا و خصوصيات اين صدر والاقدر بالاتر از اين است كه به اين مختصر اوراق گنجد . « 1 »\r\nولادت آن مرحوم در سنهء هزار و صد و هفتاد و چهار بوده است و فوتشان در سنهء هزار و دويست و سى و نه بوده است كه مادهء تاريخ عربى آن سابقا نوشته شد . در مدت صدارت ، نيكو رفتار كرد همه را از خود خوشنود ساخت و بعد از او صدارت مستقله به مرحوم قائم مقام تعلق گرفت كه طلوع آن در اوان جلوس سلطنت آقا محمد شاه غازى بود ، ليكن از ابتداى فوت حاجى محمد حسينخان صدر تا طلوع قائم مقام كه ايام فترت صدور بود ، بعضى اشخاص ديگر بطور تزلزل كار صدارت مىكردند و بىاختيار امور دولتى به دست ايشان بود ، ليكن كار چندان نضج نگرفت كه رسما صدارت آنها را اعلان كنند . در واقع در آن زمان كار صدارت بطور ملوك - الطوايفى بود و اينها مثل اوصيائى بودند كه كار صدارت را پيش مىبردند ، تا آن كه در اوان جلوس آقا محمد شاه غازى ميرزا ابو القاسم قائم مقام مستقلا و مستبدا بدون شركت احدى صدارت يافت و بعد از فوت حاجى محمد حسينخان صدر ، عبد اللّه خان امين الدوله پسر او به امور صدارت مشغول بود و به نزديك خاقان مغفور فتحعلى شاه طاب ثراه چنان استيلا و تقرب يافت كه وزرا و امراى بزرگ را بعرض مختصرى ضايع مىساخت و آنها را معزول مىكرد ، بعد از چندى كناره جست .\r\nاللّه يار خان آصف الدوله وزير اعظم بود و اقتدارى داشت ، بواسطهء اهمال و مسامحهء كه در جنگ با روسيه نموده بود او را معزول ساختند و باز عبد اللّه خان امين الدوله « 2 » را ثانيا وزارت عظمى دادند و او بسى نيك رفتارى داشت .\r\n\r\n\r\n","description":"","footnote":"\r\n( 1 ) - براى اطلاع از قضاوت‌هاى ديگر دربارهء صدر اصفهانى به كتاب ( حقوق‌بگيران انگليس در ايران ) تأليف اسماعيل رائين و مجلدات كتاب ( روابط ايران و انگليس ) تأليف شادروان محمود محمود مراجعه فرمائيد .\r\n( 2 ) - براى اطلاع بيشتر از زندگانى عبد اللّه خان امين الدوله به كتاب ( حقوق‌بگيران انگليس ) ص 200 مراجعه شود .\r\n","page_name":" 104 ","page_number":104},
  {"content":"\r\n\r\n بابه اقتدى عدى فى الكرم * و من يشابه ابه فما ظلم \r\nو در اين كار باقى بود و چند نفرى هم منتظر اين بودند كه صدارت را به ايشان بدهند .\r\nچون خاقان مغفور رخت به جنان كشيدند ، امين الدوله ترسيد ديگر به كارهاى دولتى مداخله نمىكرد ، به جهت آنكه او بعد از وفات نايب السلطنه ولايت عهد را از براى ظل السلطان امضا مىكرد و به سلطنت محمد شاه غازى راضى نبود ، چون كار را چنين ديد انديشيد و به خانهء حاجى سيد محمد باقر مجتهد رشتى بست نشست .\r\nهرچه او را به جهت وزارت عظمى طلب كردند و دعوت نمودند ، ابدا تمكين نكرده و خود را آسوده ساخت .\r\nشرح حال عبد اللّه خان امين الدوله و اللهيار خان آصف الدوله و ميرزا عبد - الوهاب معتمد الدوله خيلى طولانى است و كتاب جداگانه مىخواهد . چون صدارت آنها بطور رسمى اعلان نشده بود و در كارشان فتور و تزلزلى پيدا شد ، لهذا آنها را در جزو اين صدور مستقله ننگاشتيم و در ذيل حالات حاجى محمد حسينخان صدر اشاره به اسم و رسم آنها نموديم و كنون به تعداد اسامى اولاد مرحوم حاجى محمد حسينخان صدر مىپردازيم .\r\n\r\nذكر اولاد حاجى محمد حسينخان صدر است .\r\nآن مرحوم هشت اولاد ذكور و چهار دختر داشته است .\r\nاسامى ذكور از اين قرار است :\r\n- مرحوم عبد اللّه خان امين الدوله ، كه در جلالت و قدر بىنظير بوده و هميشه مصدر خدمات دولتى بوده و در سنهء هزار و دويست و شصت و هشت ه . ق . « 1 » درگذشت مادهء تاريخ آن مرحوم اين است .\r\n تم با قصر العز تاريخه * جنة عدن ازلفت بالامين \r\n- مرحوم ميرزا عبد الحسينخان ، اديب و طبيب و فاضل بوده و حكمت الهى داشته است صاحب انشاء و انشاد بوده كمالات صورى و معنوى را با هم داشته است .\r\n\r\n\r\n","description":"","footnote":"\r\n( 1 ) - « . . . چون كار سلطنت بر محمد شاه قرار گرفت ، يك چند در خانهء يكى از علما متحصن بود ، عاقبت در اوايل صدارت حاجى ميرزا آقاسى از طريق بختيارى به عتبات رفت و در آنجا بود ، تا وفات يافت . » دايرة المعارف فارسى ص 254\r\n","page_name":" 105 ","page_number":105},
  {"content":"\r\n\r\n- حاجى محمد زمانخان و رمضانعلى خان ، كه شرح حكومت آنها در تواريخ ضبط است و محتاج به تكرار نيست .\r\n- مرحوم محمد ابراهيم خان ناصر الدوله ، داماد خاقان مغفور است كه عصمة - الدوله را ، به نكاح او درآوردند و شرح عروسى او در ذيل حالات مرحوم صدر گذشت و حاجى صدر الدوله از اولاد او است كه الآن در آذربايجان به حكومت بعضى ولايات و خدمتگذارى حضرت ولايت عهد مظفر الدين ميرزا روحى فداه اشتغال دارند .\r\n- شكر اللّه خان مرحوم ، زود وفات كرده و آثارى از او شنيده نشده است .\r\n- حاجى محمد عليخان ، فرزند هفتم صدر است و از او اثرى و خبرى نيست .\r\n- حيدر عليخان ، در ميان اولاد ذكور فرزند هشتم صدر مرحوم است و الآن در اصفهان با كمال احترام زندگانى مىكنند ، با مرسوم ديوانى و ضياع و عقارى كه دارند به آسايش و فراغت حال مشغول دعاگوئى دولت جاويد مدت است . از فضلا و اهل كمال معدود مىشوند و ايشان پدر محمد حسينخان سرتيپ هستند كه در ادارهء نواب مستطاب والامهين شاهزادهء والاتبار محمد تقى ميرزاى ركن الدوله مشغول پيشكارى و كارگذارى هستند .\r\nاز حكاياتى كه خود اين حقير شنيده‌ام و خالى از غرابتى نبود اينكه وقتى مورخين به خاقان مغفور شاه جنت جانگاه فتحعليشاه عرض مىكنند كه در سفر خراسان الماس گران‌بها از يراق اسب نادر شاه در صحراى قوچان افتاده گم مىشود ، بعد از مدتها اتفاقا بدست شبانى مىافتد آن بيچارهء نادان مىبيند سنگ شفافى است مىاندازد در توبرهء خود و بخاطرش مىرسد سنگ چخماق است . مدتها آچار به آن مىزده و با آن دولت شب‌وروز بوته مىكنده كم‌كم به دست كسى افتاده به قيمت نازل مىخرد و به بخارا مىافتد و الآن در بخارا موجود است .\r\nشاه مىفرمايند به صدر مرحوم كه آيا مىشود پى آن جواهر رفت ، صدر مرحوم عرض مىكنند ببينم و از حضور بيرون آمده از براى محارم و نوكرها در خلوت صندوقخانه حكايت مىكند . مىگويند ، هر قدر بدهيد اين سنگ به دست نمىآيد به\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nجهت اين‌كه احدى را به آن ملك راه نمىدهند و مىكشند مگر درويش را كه دلى مىنامند يعنى ديوانه . صدر مىفرمايد درويش از كجا بياوريم براى اين كار . سيدى بود در نوكرهاى صدر مرحوم ، آقا مير صادق مشهور به چهار باغى كه الآن خانهء او در چارباغ اصفهان مشهور و منزلگاه بزرگان و ارباب مناصب بود . خود آن سيد براى اين حقير نقل كردند كه من عرض كردم غم به دل راه ندهيد من در راه خدمت شما درويش مىشوم و پى اين خدمت رفته انشاء اللّه به انجام مىرسانم و همان ساعت گيسو انداختم و رشته بستم و كلاه درويشى بر سر گذارده رفتم به بخارا ، چندين سال پى آن سنگ بلند شده و برات سى چهل هزار تومان از براى تجار بخارا بردم و سعيها كرده تا آن جواهر را به دست آورده ، خريدم به قيمت گزاف و آوردم به دار الخلافه ، همان جواهر را خدمت صدر دادم بردند زير مسند شاه گذاردند ، شاه فرموده بودند نظام الدوله چيست ، عرض كرده بود همان الماس است كه چند سال قبل فرموديد از سر اسب نادر شاه افتاده بود در صحراى خراسان و كيفيت آن سيد مرحوم و درويش شدن را عرض كرده بود . آقا مير صادق مرحوم براى من نقل كرد كه از چخماق آن شبان هنوز آثارى بود كه از گوشه‌هاى آن سنگ بريده بود ، و العهدة على الراوى و از اين قبيل حكايات بسيار و بيشمار ، و اينها همه هيچ نبوده است مگر نظر قدرت خداوندى و نيت صافى آن مرحوم .\r\nاز معتبرين ، خود اين حقير استماع نموده‌ام و گويا خيلى اين حكايت مشهور بوده است كه روزى جناب قطب الاقطاب زاهد و درويش واقعى مرحوم حاجى عبد الوهاب نائينى به خانهء پدر صدر تشريف آورده بودند ، صدر مرحوم در سن طفوليت بوده وارد مجلس مىشود ، مرحوم پدرش مىگويد حسين فلان جا بنشين حاجى مىفرمايند آقا محمد حسين بالا بيا ، حاجى محمد حسينخان ضابط بلوكات و حاكم شهر اصفهان بالاتر بنشين ، بيگلربيگى بالاتر ، امين الدوله پادشاه بالاتر ، نظام الدوله بالاتر ، صدر اعظم ايران و السلام ، فرزند بيا نزد من بنشين ، و اين فقرات اول است كه عرض مىشود و خداوند دانا است كه ترحم و مهربانى اين مرد با فقرا و علما و آشنا و بيگانه حتى دشمنان او به چه اندازه بود كه خواسته بودند او را\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمسموم كنند و زهر را از دست آنها گرفته بود و آن دشمن التماس كرده كه مرا رسوا مكن و آن مرحوم اين امر را مكتوم داشت و از او گذشت ، بلكه در عوض احسان كرد .\r\n- پسر بزرگ و ارشد او عبد اللّه خان امين الدولة والدين ، مروج شريعت سيد المرسلين ، كه مرحوم شيخ جعفر نجفى و شيخ موسى و حاجى سيد باقر رشتى اعلى إله مقامهم ، او را على ابن يقطين خطاب مىكردند در زهد و ورع بىعديل و در جلالت قدر بىبديل .\r\n- پسر بزرگش ميرزا عليمحمد خان نظام الدوله ، صاحب فضل و كمال و ثروت و مال ، شوهر شمس الدولهء مشهور از بنات سلطنت ، در عين شباب ترك دنيا كرد و با اهل و عيال رفت به نجف اشرف و همان‌جا بود تا مرحوم شد .\r\n- پسر ديگر نصر اللّه خان ، كه مرحوم است .\r\n- ديگرى ميرزا حبيب اللّه خان كه سلمان عصر است .\r\n- اولاد نظام الدوله جناب شيخ بهائى كه الآن سالهاست در مشهد مقدس ساكن و مشرفند و از علماء بزرگ و فضلا محسوب هستند .\r\nدر هزار و دويست و يازده كه وقوع شهادت خاقان مسعود روى مىدهد و اين خبر را مهدعليا به اصفهان مىرسانند ، محمد حسينخان ، باقر خان وزير اصفهان جلودار خود را مىفرستد كه براى حضرت وليعهد جهانبانى به فارس خبر برد ، مرحوم بيگلربيگى كه صدر بوده ، دو هزار اشرفى كشورستانى به رسم وجه تصدق انفاذ حضور به توسط جعفر بيگ جلودار خود مىدهد كه با يك اسب سه روزه خود را به فارس برساند . در مهيار اصفهان جلودار محمد حسين خان را مىگذارد و جعفر بيگ مىرود به فارس حضور حضرت جهانبانى و وجه اهدائى را مىرساند .\r\nبعد از وصول آن حضرت به اصفهان ، مرحوم صدر شرف ركاب‌بوسى مرحوم خاقان را مشرف مىشود . فرمايش مىشود كه حاجى محمد حسينخان هر استدعائى دارى بنما تا به عز قبول مقرون شود ، آن بزرگ‌مرد عرض مىكند كه استدعائى غير از بذل مرحمت در حق سه نفر از سادات جليل الشأن اصفهان كه هركدام صاحب\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nسلسله و معيل هستند ندارم ، سه قريه از قراء خالصهء اصفهان براى اين سه نفر مجتهد استدعا مىنمايد :\r\nكوچان را براى مرحوم سيد محمد حسين امام جمعه و شهرستان را براى مرحوم حاجى ميرزاى مدرس و جوجيل را براى مرحوم مير محمد صادق به عنوان ملكيت مرحمت فرمودند . و مرحوم صدر به لقب امانت دولت و حكومت اصفهان ملقب شد .\r\nدر نوشتهء چنين خواندم : اين حقير كثير التقصير حيدر عليخان در سال هزار و دويست و هشتاد و هشت شيراز بودم ، مرحوم مبرور حاجى محمد قليخان آصف الدوله پيشكار آن مملكت بودند به تقريبى صحبت مرحوم صدر و مآثر سخاياى آن مرحوم در ميان آمد . امين التجار شيراز مرد پيرى بود در مجلس حاضر ، همينقدر كه نسبت حقير را با مرحوم صدر دانست گريست و گفت حكايتى دارم ، سالى كه خاقان مغفور به مسافرت فارس مىآمد و حاجى محمد حسينخان امين الدوله در ركاب ايشان بود و خانهء وزارت داشت كه خريده و ساخته بود ، در آنجا منزل داشت . مقارن آن سفر پدرم هرچه مال التجاره داشت از رشت و خراسان ابريشم خريده از بندر بوشهر حمل بمبئى نمود در دريا غرق شد و در توقف موكب همايونى خاقان به فارس اين خبر به شيراز رسيد .\r\nپدرم مىگفت از شدت وحشت نزديك به مردن بودم و شنيده بودم كه امين الدولهء اصفهانى با نهايت سخاوت و مردم‌دارى است ، گفتم شب هنگام مىروم و عرض حال خود را به او مىكنم بلكه چاره كند .\r\nشب رفتم بيوقت به منزل آن مرحوم وارد حياط نشده روى سكوى خانه در تاريكى شب شخصى تنها نشسته است . گفتم مىشود حاجى محمد حسينخان را ببينم كارى دارم ، گفت چكار دارى كه اين وقت آمدهء نمىشود او را ديد . گفتم مطلبى دارم مخصوصا بايد به ايشان برسانم ! گفت بنشين همين‌جا تا او را خبر كنم ، رفت در حياط\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو يك نفر ديگر با چراغ آمد عقب من ، نزديك طالار رفتم ، گويا همان شخص بود در طالار كه درب خانه ديدم . گفت بيا بالا بالاى طالار رفتم احدى نزد او نبود وارد شده نشستم . پرسيد چه كسى چه كار دارى ، ماجرى را با گريه‌وزارى گفتم كه غرامت اموال تجار ديگر گذشته از مال خودم ، بايد بدهم . فرمود چقدر از مال ديگران است . گفتم دوازده هزار تومان تمام مال التجاره بوده ، چهار هزار تومان از مال تجار بود . بعد از دلجوئى از من فرمود كه من در شيراز پولى ندارم مگر پنجهزار تومان تمام آن را مىدهم به تو مشروط آنكه در حيات من و تو احدى نداند ، قرض خود را بده و هزار تومان مايهء تجارت كن ، اگر خداوند توفيقى عنايت كرد و زياد شد آنوقت رد دين نمودن شما همان است ، و الا من صلح كرده‌ام به شما اين تنخواه را . همان وقت سليم خان فراشباشى خود را خواست و دو كيسه كه پنجهزار اشرفى در آن بود به من داد تمسكى نوشتم و مهر نمودم و به ايشان دادم و دعا كردم بيرون آمدم فراش همراه من نمود كه در راه كسى متعرض من نباشد . بعد از چند سال همان تمسك را از طهران براى من تعارف فرستاد كه اين حال را محض آسودگى و تحصيل آبروى شما داده‌ام و هبه نموده‌ام الحال هرچه داريم از آن مرحوم است .\r\nو از حسن عقيدت و صفاى ضمير او گفته‌اند ، در عهد شاه شهيد سعيد كه تحويلدار جنس ديوان بود روزى در اصفهان اسب آن پادشاه سر دست رفت ، امير آخور را طلب فرموده به خشم مؤاخذه فرمود ، وى بعرض رسانيد جوها كه از انبار شاهى براى اصطبل مىدهند ريگ و خاك بسيار دارد ، چون پاك كنيم مقدارى عليق اسبان كم‌وزياد شود ، اينست كه سردست مىروند اتفاقا مقارن پياده شدن پادشاه و رفتن به چهل ستون چندبار جو از انبار به اصطبل مىبردند ميراخور اثبات قول خود و اقامهء دليل را عرض كرد خوبست امينى بيايد و اين جوها را برأى العين ببيند ، حكم شد بيارند و در حضور پادشاهى بارى خالى كنند تا حقيقت امر مكشوف شود در اين حال به صدر كه در آنوقت حاجى محمد حسين يا آقا محمد حسين انباردار بود ، خبر دادند كه چه نشستهء اينك مورد سخط شهريار قاجار خواهى شد ، معزى اليه را ملازمى بود چالاك كه اين تقلبها او مىنمود ، پاچه‌هاى فراخ زيرجامهء خود را پر از جو\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكرده ، درپاچه‌ها را ريسمان بسته سنگ و ترازوئى برداشته و با آقاى خود به حضور آمد آقا زبان گفتگو نداشت ، نوكر معذرت را گفت مادر هربار جو چند من علاوه مىدهيم كه در اصطبل مبارك پاك كنند و بعد از گرفتن خاك و ريگ چيزى كم نيايد اينك با سنگ و ترازو تحويل مىدهم و معلوم ميكنم كه انباردار تقصيرى ندارد اين بگفت و روى بار جو افتاد و ترازو را بدست ديگرى داد در ضمن اينكه جوها را در ترازو مىريخت به تردستى ريسمان در پاچه را باز كرد ، جوها روى جوهاى بار ريخت و بارى كه بايد سى من تبريز باشد سى و شش من درآمد آنوقت عرض كرد قبلهء عالم مىدانند كه اين بار جو بيش از شش من ريگ و خاك ندارد شاه شهيد يا اغماض فرمودند يا ملتفت نشدند ، در هر حال صدر با ذل جانى بدر برد و چون از حضور بىتحمل سياستى بيرون آمد به ملازم خود فرمود ، گمان نكنى چابكى تو امروز ما را نجات داد من جان خود را به پنج تومان پيش‌خر كرده بودم ، گفتند چگونه ؟ گفت دو ساعت از طلوع آفتاب گذشته در ميدان نقش جهان بر در دكان صرافى آمدم سيدى در آنجا به من رسيد سر به گوشم گذاشت و اظهار فاقه نمود ، من پنج تومان نياز سيد كردم ، وقت ظهر جد بزرگوارش مرا از مهلكه خلاصى داد .\r\nهريك از اولاد صدر مرحوم به حكومت‌ها و ايالت‌ها مشغول بوده‌اند و اكنون انجب نجبا هستند .\r\nاسامى اولاد اناث صدر را ديگر ننگاشيم و صرف‌نظر كرديم .\r\nذكر احفاد صدر مرحوم كه هريك اعجوبهء جهان و اطروفهء زمان بوده و هستند از اين قرار است :\r\nميرزا على محمد خان نظام الدوله پسر عبد اللّه خان امين الدوله است كه به شرف مصاهرت خاقان مغفور نائل شدند و در خدمت مرحوم شيخ محمد حسن صاحب جواهر الكلام مشغول تدريس بودند . حاجى ملا على كنى مجتهد كه از فحول علما بود در تهران فرمودند كه وقتى كه مرحوم نظام الدوله در مجلس درس مرحوم شيخ محمد حسن حاضر مىشدند ما در آن روز در ايراد و اشكال مبحث درس\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nقدرت دم‌زدن نداشتيم .\r\nبهرجهت مرحوم نظام الدوله به اجتهاد رسيد و اجازه گرفت و هدايت و ارشاد شد . اشعار عربى و منشآت رسائل را در عربستان بطورى مىنگاشتند كه فصحاى عرب از روى آن نسخه‌ها برمىداشتند ، مشار اليه عرب و عجم شد .\r\nاشعار و شرح حال او در عربستان در تذكرهء حلى ( العبقرية فى مدايح الجعفريه ) كه آقاى شيخ على نجفى نگاشته است نوشته شده است ، و افسوس داريم كه شرح حال او در اين كتاب گنجايش ندارد .\r\nاولاد مرحوم نظام الدوله چند نفر بودند ، يكى آقا شيخ بهاء الدين در جزو پيش اشاره شد از علماء محسوب مىشود ولى اشعار عربيهء ايشان سرمشق اساتيد فصحاى عراق عرب است كه دست هيچ كس به دامان بلاغت ايشان نمىرسد .\r\nديگر قدوة الفضلاء و الادبا و افضل المتأخرين مرحوم مرتضى قليخان است كه قوهء ناطقه در توصيف ايشان عاجز است ، در جميع ايران ادبيت و عربيت ، فن تصنيف و احاطهء بر لغت و انشاء و انشاد رسائل و اشعار عربيه منحصر به وجود ايشان بود . اشعار شش طبقه شعراى عرب را از جاهلين تا معاصرين از حفظ داشتند مطالب و حكايات و قضايا و اشعار خوب اغانى و فتوحات مكى از قوهء حافظهء ايشان بيرون نبود ، نثر و نظمش را ادباى عرب در رسائل خود جمع مىكردند و از بر مىنمودند .\r\nكتابى در ادبيت تصنيف كرده و مسمى به اشعهء مرتضويه نموده است كه بهتر از آن كتاب در جهان نگاشته نشده است و در آن كتاب از هر قبيل مطالب نگاشته شده است كه هركس آن كتاب را دارا باشد مستغنى از خيلى كتابها مىشود و در باب اتمام طراز اللغهء سيد عليخان كه ناقص مانده بود ، نوشتجاتى از مرتضى قليخان ديده شد كه قريب به اعجاز و سحر بود ، افسوس كه باز آن كتاب ناقص ماند و عمر مرتضى قليخان وفا نكرد كه به تقويت دولت اين كار را به انجام رساند . خلاصه شرح حال نظام الدوله ميرزا على محمد خان و بعضى فرزندان او كه داراى فضايل بوده‌اند\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nخود كتاب جداگانه مىخواهد و اگر بخواهيم آنها را بنگاريم از مقصد اصلى خارج مىشويم .\r\nديگر از معارف احفاد صدر كه اكنون حيات دارند محمد حسينخان سرتيپ پسر حيدر عليخان ابن حاجى محمد حسينخان صدر است كه به حليهء كمالات و خط و انشاء آراسته است .\r\nدر اين زمان شاهزادهء آزاده محمد تقى ميرزاى ركن الدوله برادر والاگهر اعليحضرت همايون روحى فداه كه ساير شاهزادگان به وجود او افتخار دارند و او را بسى مطلوب و بزرگ مىشمارند . محمد حسينخان سرتيپ را در ادارهء خودشان كفيل و پيشكار امور شخصيه خودشان نموده ، طرف وثوق و اعتماد هستند و اينك ملقب به عطاء الملك مىباشند . و از كفايتها و بصيرتهاى آن صدر كافى نيز حكايتها و روايتها در السنه و افواه است ، از جمله گويند در آن زمان تاجرى از حدود آذربايجان به اصفهان آمد كه كرباس خريد كند در يكى از تيمچه‌هاى نساجى آن شهر حسب المناسبه منزل نمود و نقدى كه با خود داشت شش هزار باجقلى روسى بود نساج‌هاى اصفهان با او خوب كنار نيامدند ، وى از آن جماعت رنجيده قهرا راه شيراز پيش گرفت كه در آنجا متاعى را كه مىخواهد ابتياع نمايد . اتفاقا در آن وقت طرارى در كالادان از قراى حوالى اصفهان ساكن بود و در ره‌نوردى و سرعت سير گوى سبقت از تندباد مىربود در آن هنگام كه پيله‌ور ترك خورجين تركى خود را بر در تيمچهء نساجى ترك اسب مىبست و سخنان درشت به نساجان مىگفت طرار از آن محل مىگذشت ، از يكى پرسيد اين مرد كيست و علت آشفتگى وى چيست ؟ گفتند سوداگرى است آذربايجانى براى خريد كرباس آمده و از سبك رفتار نساجهاى اصفهانى متأذى شده عزيمت شيراز نموده كه در آنجا به خريد پردازد خورجينى كه به ترك اسب خود مىبندد داراى شش هزار باجقلى است . طرار ديد لقمهء چرب و شيرين به او نشان مىدهند ، بالجمله تاجر رو به شيراز رفت و طرار رو به كالادان شتافت . حاجى ابراهيم ضابط و ارباب كالادان شخص شاخص بود و هر روز و هر شب خوانى گسترده داشت ، طرار شب را به همان سراى حاجى ابراهيم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nرفت عادتا دو ساعت از شب گذشته شام خوردند ، در پايان طعام طرار براى آنكه خوب خاطرنشان حاجى ابراهيم كند كه شب را در كالادان و در سر سفرهء او بود گفت ارباب امروز من چون بىپول بودم غذائى براى امشب تهيه ننمودم خود اينجا سير شدم اما اهل‌وعيال گرسنه‌اند ، اجازه دهيد از اين پلاوهاى حاضر قابى براى آنها ببرم ، آن مرد بلندنظر گفت ببر . طرار قابى پلاو برداشته به خانهء خود رسانيد و راه مهيار را كه اول منزل اصفهان است به شيراز پيش گرفت ، از شهر اصفهان تا مهيار نه فرسخ و از كالادان تا آنجا ده فرسخ است ، طرار وقتى كه به مهيار رسيد مكاريها تازه از خواب برخاسته مستعد بار كردن و رفتن بودند و پيله‌ور هنوز بيدار نشده بود ، طرار ديد آن مرد خورجين پول را زير سر گذاشته و به نقد از اين عالم بىخبر است ، جوالدوزى به پاى او زد وى سراسيمه از خواب جست چون سر صاحب مال از روى نقود دور شد ، طرار بچالاكى خورجين را بدوش انداخته دويد و از در كاروانسرا بيرون رفت ، دزدزده فرياد برآورد و قمهء خود را كشيده ، پياده از عقب طرار دويدن گرفت . چند تن از كاروانيها نيز بر يابوهاى تند رو سوار شده ، دزد را تعاقب نمودند آن سبك‌سير ، صرصر شتاب ، ديد سوارها به او مىرسند در يك سرازيرى راه را كج كرده و پشت سنگى خزيد ، پياده و سواره از او گذشته راهى بيهوده مىپيمودند ، طرار با دل آسوده خود را به كوه حوالى مهيار رسانيده خورجين را در مغازهء پنهان كرد و چنان به كالادان آمد كه تازه فجر طالع شده بود ، حاجى ابراهيم كالادانى هر صبح به يكى از حمام‌هاى آن قريه مىرفت طرار دو سه حمام را سر زد تا حاجى ابراهيم را دريافت . در خزينهء حمام يك دو فقره مطايبه نمود تا باز خود را نشان ارباب دهد پس از آن دفع بيخوابى و و خستگى را به بام بقعهء منارجنبان رفته به استراحت پرداخت ، وقت عصر كه تازه بيدار شده بود در پائين بقعه شنيد از او سخن مىگويند لب بام آمد ، تا ماجرا را معلوم كند ، ديد حاجى ابراهيم با جمعى نشسته و دو نفر سوار از جانب صدر آمده طرار را از او مىخواهند ، ارباب جهت خواستن طرار را پرسيد گفتند ديشب در\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمهيار دزدى شده از اين جهت صدر وى را طلب مىنمايد ، حاجى ابراهيم گفت او ديشب در منزل من شام خورد و مقارن طلوع فجر نيز او را در حمام ديدم ، در ظرف چند ساعت از اينجا به مهيار رفتن و آمدن بعبارت اخرى بيست فرسخ طى كردن محال مىنمايد ، مأمورين گفتند تكليف ما بردن آن شخص است نه استنطاق در اين حال يكى گفت آن را كه مىجوئيد در بالاى اين بام خفته است ، طرار كه اين شنيد پائين آمده دامن حاجى ابراهيم را گرفت و گفت مگرنه من ديشب سر سفره شما شام خوردم ؟ فرمود چرا ، گفت مگر اذان صبح مرا در حمام نديديد ؟ فرمود چرا گفت پس بر شما واجب است كه به شهر بيائيد و اداى شهادت نمائيد و مرا از اين تهمت بيرون آريد ، اسبى براى ارباب آوردند بر آن سوار شده با طرار و مأمورين به شهر آمدند و در محضر صدر اجل حاضر شدند .\r\nاز يك طرف تاجر كه در آنجا حضور داشت ، جثهء كوچك طرار را ديد گفت خورجين من از اين شخص بزرگتر است چگونه وى مىتواند بربايد ، اين مغلطه است ، مال من از ميان رفت ، پس از اين گفته تعرض‌كنان از مجلس خارج شد .\r\nاز طرف ديگر حاجى ابراهيم بر بىگناهى طرار شهادت داد . مرد بصير يعنى صدر خبير گوش به آن حرفها نداده گفت چوب و فلك حاضر كردند . پاى طرار را بستند و تا مىخورد زدند بعد فرمود ، حالا او را در جايى حبس كنيد و شام و نهار هم بدهيد ، هر دو سه روز يك بار عمل چوب اعاده ميشد و طرار جز انكار كارى نداشت ، يكروز كه باز او را به دوش گرفته مىآوردند كه چوب بزنند ، صدر گفت همينطور او را به من نزديك سازيد چون پيشش آوردند ، ريشش بگرفت و با محاسن خود درهم ساخته گفت ، بگو به اين موها كه من از آن خورجين بىخبرم ، طرار گفت به هفتاد قرآن قسم مىخورم و به اين ريش قسم نمىخورم ، صدر فرمود اگر راست گفتى دويست تومان از كيسه خود به تو انعام دهم و مدت العمر ترا نگاهدارى كنم ، يا جيره و مواجبى كه مرفه باشى و هيچگونه خدمت نيز از تو نخواهم ، طرار اقرار نمود دو سوار مأمور شدند امروز صبح رفتند به طرف مغاره و فردا عصر خورجين را آوردند\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nصدر كريم كافى ، دويست تومان انعام طرار را بداد و صاحب مال را طلب كرده خورجين او را با همان قفلى كه بر آن زده بود تسليم وى كرد .\r\nآنچه پيله‌ور ابرام نمود كه دويست تومان انعام طرار را او دهد صدر قبول نفرمود ، پس از آن همانطور كه وعده كرده بود دزد را در رفاه مىداشت ، نادانى او پس چندى وى را از در خانهء كرامت دور انداخت و چون اين واقعه نيز خالى از لطفى نيست شرح مىدهد .\r\nداستان طرار و سرعت سير او و آن همه چوب خوردن و اقرار نكردن و انكار او از قسم مزبور ، در مجالس مذكور شد و او را مشهور ساخت ، اهل حرمخانه صدر طالب شدند كه وى را ببينند ، روزى او را طلبيده از پس در دزد را ديده شخص او را چون حقير ديدند كلمهء كه دلالت بر تحقير نمايد بر زبان آوردند و اين معنى بر طرار دشوار آمد به قدر نيم ذرعى نى بدست آورد و تقريبا زياده از صد مورچهء پابلند كه در اصفهان مورچه‌سوارى گويند بگرفت و در نى كرد و دو سر نى را محكم نمود ، شبى خود را به اندرون صدر انداخت . فصل تابستان بود خادمهء روى بام خوابيده طرار نزديك مشاراليها رفت و مورچه‌ها را به ضرب نفس از نى به پاچه‌هاى شلوار او داخل نمود و خود دور شد مورچه‌ها بناى گزيدن را گذاشتند هرچه آن زن خواست آسوده بخوابد ميسر نشد ناچار برخاست شلوار خود را كند و خوابيد چون بخواب رفت طرار آمد شلوار را برداشت ، از بام پائين آمده در باغچهء حياط زير درخت گل پر شاخ و برگى پنهان كرد و بيرون رفت و اين تلافى آن تحقير بود . صبح كه خادمه از خواب برخاست هرچه شلوار خود را جست نيافت قضيه معروض صدر شد ، فرمود كسى از اهل اندرون به آن طرار اهانتى كرده داستان را باز نمودند ، فرمود كار كار اوست در خلوت احضارش نموده گفت شلوار را چه كردى عرض كرد در باغچه زير درخت گل است ، رفتند پيدا كردند اما از آنجا كه اين مسئله راجع به ناموس مىشد ، غيرت صدر نگذاشت كه به چشم‌پوشى و اغماض گذراند ، حكم كرد طرار را از در خانه اخراج كنند و براى آنكه پاى رفتارش كند شود و دزدى نكند فرمود تاپيهاى او را بريدند عجب آنكه باپى بريده بعدها بريدى مىكرد و پياده از اصفهان به بغداد و تبريز مىرفت .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nشرح حال ميرزا ابو القاسم قائم مقام\r\nميرزا ابو القاسم قائم مقام ابن ابو الحسن ، ميرزا عيسى ، معروف به ميرزا بزرگ قائم مقام ابن الحسن الحسينى فراهانى ، در طهران در ظل رأفت شاهنشاه جهان خاقان مغفور طاب ثراه به تحصيل علوم ادبيه و عربيه و فنون حكمت الهيه مشغول بود و در حضور خسرو مسعود در مقام خدمت‌گذارى خود را جلوه مىداد .\r\nپدرش ميرزا بزرگ بدوا وزير نايب السلطنه عباس ميرزا بود و در تبريز پيشكارى مىنمود ، چون خود را قائم مقام صدارت كبرى قرار داد لهذا حسب الاستدعا وزارت و پيشكارى نايب السلطنه عباس ميرزا را به فرزند بزرگ خود ميرزا حسن واگذار نمود ، عمر ميرزا حسن تمام شد ، و قبل از پدر وفات كرد لهذا ميرزا بزرگ قائم مقام بزرگ ، وزارت و پيشكارى نايب السلطنه عباس ميرزا را براى فرزند ديگرش ميرزا ابو القاسم گرفت و در تبريز مشغول كارگذارى شد .\r\nدر سنهء هزار و دويست و سى و هفت ، ميرزا بزرگ قائم مقام در ماه ذيقعده به ديگر سرا قيام و قعود نمود ، به جاى او ميرزا ابو القاسم در تبريز وزارت مخصوص نايب السلطنه عباس ميرزا را داشت .\r\nدر ربيع الاول هزار و دويست و سى و هشت به لقب نبيل قائم مقام سرافراز شد و در نظر اقدس اعلى و عباس ميرزا ممتاز آمد او را نواختند و در امور آذر - بايجانش مستقل ساختند . بعد از چندى نواب نايب السلطنه او را معزول نمودند به حضرت خاقان مغفور از او شكايت كردند . بعد از دو سال باز برحسب امر شهريارى او را به وزارت نايب السلطنه و پيشكارى آذربايجان منصوب ساختند ، تا اينكه نواب\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nنايب السلطنه رخت به قصور جنان كشيدند ، خاقان مغفور طاب ثراه نواب محمد ميرزا ( محمد شاه غازى « 1 » ) ابن نايب السلطنه را به صاحب اختيارى آذربايجان فرستادند و\r\n\r\n\r\n","description":"","footnote":"\r\n( 1 ) - محمد شاه قاجار ، فرزند عباس ميرزا نايب السلطنهء قاجار ، وليعهد و پسر فتحعلى شاه قاجار است در روز سه‌شنبه ششم ذيقعدهء سال 1222 هجرى قمرى در شهر تبريز در ارك عليشاه متولد گشت در تربيت محمد شاه تا حدود لازم و مقدور زمان كوشش شده بود ( در لغات عرب و صنعت اهل ادب و تفسير كلام اللّه و حفظ اشعار هنرى به كمال داشت و خط نستعليق را نيكو مىنگاشت و در پيشهء نقاشان و فن حساب‌دانان و مهندسان رتبت برترى از تمام باريافتگان دربار داشت ) ناسخ التواريخ جلد دوم ، تاريخ قاجار ص 2 چاپ قائم مقامى ) .\r\nفريزر در جلد دوم از سفرنامهء خود مىنويسد :\r\n« شاهزاده محمد ميرزا بزرگترين فرزند مرحوم نايب السلطنه و با استعدادترين اولاد فتحعلى شاه مىباشد ، هم از حيث اخلاق و پاكدامنى ، هم از حيث زندگانى خصوصى ، اين شاهزاده مردى خداشناس و به انجام وظايف خود آشناست و هنوز دامن او به هيچ نوع فساد اخلاق آلوده نشده و مدام مايل به اجراى عدالت و حكمرانى صحيح مىباشد ، در هوش و ذكاء شايد درجه اول نباشد ولى در ميان فاميل خود بين آنهائيكه حيات دارند در استعداد و لياقت به همه ايشان برترى دارد و در امور لشكرى ميتواند ادعا نمايد كه يگانه و منحصر به فرد است . وقتى كه از روى مقياس ايرانى و از ايل قاجار بودن قياس بگيريم اين شخص از هر حيث در ايران نادر مىباشد و اميدوارى زياد مىرود كه شاه او را به وليعهدى خود انتخاب نمايد .\r\nدر ظاهر رفتار اين شاهزاده چيزى پيدا نيست كه او را به خوبى معرفى نمايد . در هيكل كمى تنومند و چهار شانه است و قيافهء عبوس دارد با اين حال صورت او براى ريش كه تمام فاميل او دارا هستند خوب و مناسب مىباشد . در محاوره تند است ، انسان تصور خشونت مىكند ولى آهنگ صداى او زننده نيست ، بلكه مطبوع است . من اين شخص را موقر و خوش‌سيما و عارى از هر نوع تكبر و با احوالى كه نمايندهء خودستائى باشد يافتم و آن حالت را هم نداشت كه مخصوصا خودنمائى كند تا او را بزرگ و بزرگ‌منش بدانند ، چنان كه در ميان فاميل او مرسوم است . در حقيقت من چنين تصور ميكنم كه وجودى موقر و آراسته مىباشد تشريفات چادر شاهزاده خيلى ساده بود و لباس خود شاهزاده هم خيلى ساده مىنمود ، محمد شاه پس از دو سال فوت عباس ميرزا وليعهد 1249 مطابق 1833 ) كه در اردوكشى خراسان بود بطهران احضار شد . »\r\nنقل از كتاب محمود محمود ص 244 ج 1 بطوريكه در تاريخ منتظم ناصرى مىنويسد :\r\n« شاهزاده اعظم محمد ميرزا در اوايل سال 1250 هجرى بطهران ورود نمود و در دوازدهم صفر جشن ملوكانه در نگارستان آراسته بنابر خدمات و زحمات وليعهد مرحوم و آراستگى ذات پسنديده صفات شاهزاده معظم محمد ميرزا ، ولايت عهدى دولت عليه را اعليحضرت خاقان صاحبقران فتحعلى شاه بايشان مخصوص داشتند . »\r\nمحمد شاه مردى متدين و با ايمان بود ، در ميان سلاطين قاجار به درستى و پاكدامنى معروف بود ، عزم و ارادهء ثابت داشت ، خود در زير چشم پدر فنون نظامى را خوب فرا گرفته و سرباز تمام بشمار مىرفت سلطنت او با وزارت ميرزا ابو القاسم قائم مقام شروع مىشود و عاقبت كار او با صدارت حاج ميرزا آقاسى با يك حالت بسيار بدى تمام شود و قائم مقام در ابتداى سلطنت او سر و صورتى حسابى داد ، اقتدار و سلطهء محمد شاه را در تمام قلمرو ايران ثابت و برقرار نمود . -\r\n","page_name":" 118 ","page_number":118},
  {"content":"\r\n\r\nاو را وليعهد دولت ساختند و ميرزا ابو القاسم قائم مقام كما فى السابق به وزارت خاص ايشان و پيشكارى آذربايجان مشغول شد .\r\nما شرح خدمات و اهتمامات او را در كار دولت و ملت با تعيين سنين در اين كتاب نگاشته ، بطور اختصار بينندگان را آگاه مىسازيم .\r\nسنهء هزار و دويست و سى و هشت ، در ماه ربيع الاول ميرزا ابو القاسم وزير نايب السلطنه بعد از وفات پدرش ميرزا بزرگ قائم مقام كه در بيست و پنجم ذيقعده سال گذشته رحلت كرده بود ، لقب قائم مقامى يافت و پيشكارى آذربايجان را به برادر خود ميرزا موسى خان داد ، ثبت فرمان قائم مقامى ، قائم مقام ثانى در منتظم ناصرى ضبط است و ما عينا خود فرمان را در اينجا مىنگاريم .\r\n\r\nسواد فرمان قائم مقام ميرزا ابو القاسم فراهانى\r\n« از آنجا كه دست اقتدار اين دولت ابد آثار در كفايت مهام جهاندارى قائم مقام مقرر است ، قدر و قوام قدر توأم اين شوكت پايدار ، در مناظم اسباب دولت يارى ، نايب مناب دستگاه قضاياى مقدر آمده به حسن كفالت كارگذاران ديوان تأييد ، اسباب تأييد اين همايون سلطنت جاويد ، از هر جهت ممهد و از وفور فوايد تفضلات پروردگار مجيد توقيع رفيع خلافت ابد ، مقرون مشحون طغراى غراى ادامت ابد آيت ما را در حذاى اين مواهب عظمى و ازاى شكر نعماى بى - منتها ، ملزوم همت گردون اساس و پيشنهاد مبارك خاطر حق‌شناسى افتاده كه از چاكران درگاه و فدوىزادگان دولت جاويد دستگاه آنان كه جرايد استعدادشان مشحون معدات كفالت و كفايت درايتشان معد مناظم چاكرى و خدمت نمايد ، به ارتقاى مدارج اعتبارشان انظار عنايت گماريم و به اظهار قبول مساعى مكنونات التفات گوناگون دربارهء ايشان ظاهر داريم .\r\n\r\n\r\n","description":"","footnote":"\r\nمحمد شاه در سال دوم سلطنت خود قائم مقام را به قتل رسانيد ولى هيچوقت نتوانست وجدان خود را از اثرات اين قتل فجيع راحت و آسوده گرداند . اين فكر هميشه او را معذب مىداشت و علاوه بر روح تن او را هميشه رنجور داشت محمد شاه در سال 1254 مطابق 1848 وفات نمود . سلطنت محمد شاه يك شروع خوب داشت و يك خاتمه بسيار بد .\r\n","page_name":" 119 ","page_number":119},
  {"content":"\r\n\r\nو خلاصهء اين اجمال تفصيل احوال عاليجاه رفيع جايگاه سيادت و سعادت همراه فخامت و مناعت اكتناه ، نباهت و نبالت دستگاه ، اخلاص و ارادت آگاه ، مقرب الخاقان ، فدوىزادهء دولت ابد بنيان ، سيد الوزرا ميرزا ابو القاسم فراهانى است كه از خواص خانه‌زادان دولت به مزيد كمال آگاهى و درايت از جمله همكنان ممتاز و طومار استعداد كاملش به تصحيح تربيت شاهنشاهى از نسخ مفاخر امثال و اقران قرين صحهء اختصاص و امتياز آمده ، از به دو فطرت خط خلود خدمت را به خاتم خلوص ارادت مختوم داشته و به امتثال اوامر قضا مثال پيوسته قلم‌وار سر بر خط فرمان بردارى گذاشته و بدين موجبات اسناد استعدادش در اجراى مخارج ارادت به صيغهء صحت مقرون و افراد تفاضيل خدمتش در مطابقهء قابليت فطرت به جايزهء قبول مشحون آمده و لهذا در هذه السنه يونت‌ئيل خجسته دليل و ما بعدها ميزان مفاخرش را به اضافهء منصب قائم مقامى ديوان اعلى افزوديم و منشور مناظم اعتبارش را به توقيع و تفويض اين منصب جليل و مقررات استقرار و استقلال مقرون فرموديم تا دريافت اين عارفه را سردفتر دفتر كامل داشته ، در تحصيل رسوم خدمتكارى جدى جديد افزايد و در ملزومات خدمت مزبور اقدامى سزاوار كمال كاردانى نمايد .\r\nمقرر آنكه صدور انجمن وزارت و امناى دستگاه دولت ، معتمدان ديوان درايت و مستوفيان ايوان امانت ، شرح فرمان مبارك را در دفاتر خلود مرقوم و ملزومات منصب مزبور را به عاليجاه مشار اليه مخصوص و موكول دارند و انحراف از حكم قضا مثال اقدس جايز ندانسته و در عهده شناسند تحريرا فى شهر ربيع الاول سنهء 1238 » . انتهى\r\nسنهء هزار و دويست و چهل و دو كه نزاع روس و ايران به سختى كشيد ، حضرت نايب السلطنه عباس ميرزا به بلدهء خوى آمدند ، اللهيار خان آصف الدوله و ميرزا ابو القاسم قائم مقام هم از آب ارس عبور كرده با پنج هزار تفنگچى به قريه النجق آمدند و به خدمت نايب السلطنه رسيدند كه كار بسقاويج سردار روس را بسازند و در چورس به تهيه و تداركات مشغول شد ، مقدمات و مؤخرات اين منازعه روس و ايران\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nرا اگر بخواهيم بنگاريم طول مىكشد ، خاتمهء كار چنان شد كه بسقاويج « 1 » ، ( دال خسكى ) را خدمت حضرت پادشاهى فرستد و كار به مصالحه كند . قائم مقام نيز برحسب امر نايب السلطنه راه‌سپار شد تا به اتفاق ( دال خسكى ) كار مصالحه را ساخته كنند و آخر الامر كار به مصالحه كشيد و صورت آن عهدنامه در ناسخ التواريخ ضبط است و اين عهدنامه مسمى به عهدنامهء تركمان‌چاى است . افسوس كه عهدنامهء گلستان كه در صدارت ميرزا شفيع صدر اعظم بسته شده بود ، منسوخ شد و اين عهدنامه به ميان آمد .\r\nسنهء هزار و دويست و چهل و چهار ، به شرحى كه در تواريخ ضبط است به واسطهء گرفتن سفير روس ، كنيز ارمنى تازه مسلمانى را از مسلمانان ، اجماع ملتى شده به حكم مرحوم حاجى ميرزا مسيح مجتهد اعلى اللّه مقامه خواستند كنيز را از خانهء گربايدوف سفير روس « 2 » بيرون آرند ، گربايدوف بدون اطلاع به دولت حكم داد تا گماشتگانش\r\n\r\n\r\n","description":"","footnote":"\r\n( 1 ) - پاسكويج ، ايوان فيودوروريچ ، ( 1782 - 1856 م . ) فيلد مارشال روسى ، كنت ايروان و امير ورشو ، از پيشخدمت‌هاى تزار پاول اول بود ، در 1800 وارد نظام شد و به سرعت ترقى كرد . در جنگهاى ايران و روس در 28 - 1826 فرمانده سپاهيان بود ، پيروزى - هايش منجر به معاهدهء تركمان‌چاى گرديد ، ( 1828 ) كه از طرف تزار روسيه آن را امضا نمود 29 - 1828 ، در طى دو جنگ با دولت عثمانى ، قارص و ارزروم را گرفت . در 1830 عنوان كنت ايروان و مقام فيلد مارشالى يافت . در 1831 شورش لهستان را درهم شكست و پس از سقوط ورشو ، كه ضربهء مهلكى به استقلال لهستان بود ، به مقام امير ورشو ارتقا يافت ، و نايب السلطنهء لهستان گرديد .\r\n( 2 ) - گريبايدوف ، آلكساندر ، سرگويج گريبايدوف در 4 ژانويهء سال 1794 م . در شهر مسكو در خانوادهء معروفى متولد شد و پس از اتمام تحصيلات وارد ارتش روسيه گرديد و سپس در سال 1817 به خدمت وزارت امور خارجه درآمد .\r\nوى به ادبيات و نويسندگى علاقه داشت و از همان هنگامى كه از تحصيل فراغت يافت ، مقالاتى براى روزنامه‌ها مىنوشت و به مجامع ادبى آمد و شد مىكرد . در سال 1819 م . كه به سمت دبير سفارت روسيه در طهران تعيين شده بود همراه مزاروويچ ، وزير مختار روس به ايران آمد .\r\nگريبايدوف از طرف وزير مختار روس مأمور تحويل گرفتن اسرا و فراريان روس در ايران شد و در حدود 158 نفر از آنها را طوعا و كرها به روسيه برد و پس از تحويل آنها دوباره بايران بازگشت .\r\nدر سال 1826 پس از شروع دورهء دوم جنگهاى ايران و روس ، با سمت منشى سياسى ژنرال -\r\n","page_name":" 121 ","page_number":121},
  {"content":"\r\n\r\nتير تفنگ رها كردند و چند نفر مسلمانان را كشتند . اجماع مردم در خانهء او ريخته سفير و اجزاء او را كشتند « 1 » ملسوف نام نايب اول سفارت بايكتن ديگر پنهان شده جانى بسلامت دربردند .\r\nاز جانب دولت به نايب السلطنه فرمان شد كه اين قضيه را به روسيه بنگارد و بىتقصيرى دولت ايران را در كشته شدن سفير ثابت نمايد ، قائم مقام به امر نايب -\r\n\r\n\r\n","description":"","footnote":"\r\nپاسكويچ فرمانده نيروهاى روس ، در شهر تفليس متوقف شد و هنگام مذاكرات صلح چندبار با عباس ميرزا نايب السلطنه ملاقات نمود و شرايط عهدنامهء تركمانچاى ، بيشتر توسط او طرح و تنظيم گرديد و خود او مأمور بردن عهدنامه به پطرزبورغ براى تصويب و تصديق امپراطور روسيه شد .\r\nوقتى كه گريبايدوف نسخهء معاهده را به پطرزبورغ برد ، نظر به سوابقى كه در امور ايران بهم رسانيده بود به توصيهء پاسكويچ از طرف دولت روسيه در تاريخ 15 آوريل 1828 به سمت وزير مختار روس در دربار ايران تعيين گرديد .\r\nگريبايدوف جوانى بود خودخواه و متكبر ، اصولا طرز فكرش نسبت به ايران تحقيرآميز بود ، خود را نمايندهء دولت فاتحى در كشور مغلوبى مىدانست ، قسمتى از مأموريت او آزاد ساختن عدهء از زنان گرجى بود كه در طى جنگهاى سالهاى پيش به اسارت ايرانيان درآمده بودند .\r\nگريبايدوف در طهران ، تحت تأثير عوامل مختلف ، مرتكب اعمالى شد كه تحمل آن براى مردم غيرتمند ايران مشكل مىنمود .\r\nمردم ايران كه شكست سالهاى قبل ، عقدهء براى آنان شده بود ، چون نمىتوانستند ناظر رفتار ناهنجار بيگانهء در پايتخت كشور خويش باشند ، يكباره دست از جان شسته و در روز چهارشنبهء ششم شعبان سال 1244 هجرى قمرى ، صبح ، مردم تهران بازار را بستند و جمعى از آنها به طرف اقامتگاه گريبايدوف حركت كردند و براى آزاد ساختن زنانى كه اكثر آنها مسلمان شده و در حبالهء نكاح اشخاص بودند به سفارت هجوم نمودند و در نتيجهء زدوخوردى كه بين مردم و مستحفظين روى داد و قريب هشتاد تن از مردم كشته شدند ، مردم عصبانى از دروديوار خانه بالا رفتند و به شدت به قزاقان حمله نمودند و در نتيجه ، گريبايدوف وزير مختار روسيه با سى و هفت تن از همراهان مقتول شد و آنچه در خانه بود به يغما برفت . از طرف فتحعليشاه براى تشريح رفتار خشن و زنندهء وزير مختار و توجيه علل قتل او و عذرخواهى ، هيئتى برياست اميرزاده خسرو ميرزا فرزند عباس ميرزا نايب السلطنه به پطرزبورغ روانه مىشود . شرح جريان سفر هيئت نمايندگى ايران را ميرزا مصطفى افشار منشى ( ميرزا مسعود مستوفى ) به تفصيل به رشتهء تحرير درآورده كه بسيار جالب و شيرين است و جزو انتشارات وزارت امور خارجه ( جلد سوم دورهء سوم ) به چاپ رسيده است .\r\n( 1 ) - مراجعه شود به مقالهء مفصل ابراهيم تيمورى در ( نشريهء وزارت امور خارجه ) شمارهء 3 دورهء سوم و نيز كتاب ( تاريخ اجتماعى و سياسى ايران ) تأليف شادروان سعيد نفيسى ، جلد دوم ص 195\r\n","page_name":" 122 ","page_number":122},
  {"content":"\r\n\r\nالسلطنه نامهء خوبى نگاشت و از جانب دولت از كشته شدن سفير معذرت خواست و شرارت و تقصير سفير را ثابت كردند و به نزد بسقاويج سردار و والى تفليس فرستادند . آخر الامر كار بخير گذشت و دوستدارى ايران و روس محقق گشت ، بسقاويج ، نامه را به خوبى جواب داد و نوشت كه يك نفر سفير از ايران نزد امپراطور روانه داريد كه درست اسباب ترضيهء خاطر فراهم آيد .\r\nسنهء هزار و دويست و چهل و شش هجرى كه نايب السلطنه به امر دولت به جهت دفع طغيان عبد الرضا خان حاكم يزد پسر تقى خان بافقى مأمور شدند ، با قائم مقام از تبريز به طهران آمدند و از اين‌جا به يزد رفتند ، به ورود خاك يزد عبد الرضا خان مطيع و منقاد شد .\r\nسنهء 1347 ، نواب نايب السلطنه ، عباس ميرزا پس از نظم و مراجعت از يزد و كرمان به طهران آمده مأمور خراسان شدند و ايالت مشرق زمين ايران را كليه به اسم ايشان فرمان دادند و به آنجا رفتند و قائم‌مقام در خدمت ايشان بود رضا قليخان حاكم خبوشان پسر امير گونه خان زعفران‌لو كه يكى از طاغيان بود و كسى را به قوچان راه نمىداد ، سخت بترسيد و ميرزا محمد رضا گماشتهء خود را نزد نايب السلطنه فرستاد و خواستار شد كه ميرزا ابو القاسم قائم مقام را به خبوشان فرستد تا او را اطمينان خاطر بدهد .\r\nنايب السلطنه ، بفرمود تا قائم مقام بهمراهى ميرزا موسى رشتى « 1 » كه در خراسان\r\n\r\n\r\n","description":"","footnote":"\r\n( 1 ) - ميرزا موسى رشتى ، مرحوم رضا قلى خان هدايت در « روضة الصفاى ناصرى » چنين مىنويسد :\r\n« . . . ميرزا موسى رشتى ، نايب رحمة اللّه ، خلف حاجى سميع رشتى است و در دولت خاقان صاحبقران تربيت يافته و به وزارت نواب شاهزاده حسنعلى ميرزا حاكم دارالخلافهء طهران اختصاص جسته و چندى نيز به نيابت شاهزاده معظم إله به حكومت يزد پرداخته و روزگارى به پيشكارى خراسان و وزارت شاهزادگان والى آن سامان گذرانيده ، در هنگاميكه نواب شاهزادهء اعظم نايب السلطنة العلية العاليه ، عباس ميرزاى مغفور ، به انتظام آن ممالك توجه كرده به اشارت حضرت خاقان قدردان ، در خدمت و الا ، مشير و مشار و در آن ملك صاحب تصرف و اختيار مىبوده است ، چنان كه در صادرات وقايع گذشته در اين تاريخ به تحرير پيوسته ، خدمات كليه به ظهور آورده ، بعد از مراجعت نايب السلطنه به طهران و شرفيابى به حضور خاقان هم‌چنان به وزارت نواب اميرزاده -\r\n","page_name":" 123 ","page_number":123},
  {"content":"\r\n\r\nوزارت احمد على ميرزا والى سابق را داشت به خبوشان برود و او را اطمينان بدهد .\r\nقائم مقام به خبوشان رفته ، رضا قليخان را اطمينان داد و او راه اطاعت و انقياد پيش گرفت ولى باز از ترس به حضور نايب السلطنه نيامد و بمداهنه كار مىگذرانيد .\r\nسنهء 1248 نايب السلطنه ، خسرو ميرزا را نيابت ارض اقدس داده ، خودشان با قائم مقام به تسخير هرات شتافتند و به چناران آمدند و قلعهء امير آباد را محاصره نمودند . نجفقلى خان شادلو حاكم آنجا به جهت اصلاح كار خود و وضع رضا قلى خان خواستار شد كه قائم مقام به قلعهء امير آباد برود تا در آنجا اطمينان به او داده شود .\r\nقائم مقام ، برحسب امر نايب السلطنه به قلعهء امير آباد رفت و با نجفقلى خان مذاكراتى نمودند و باهم مواضعه كردند كه نجفقلى خان به خبوشان بيايد و كار رضا - قليخان را يكسره كنند .\r\nدر جمعهء ششم ، نايب السلطنه به طاش تپه ورود كردند و از آنجا تا خبوشان دو فرسنگ است . نجفقلى خان به سر ميثاق خود رفتار كرده در همانجا با سواران خود به حضور نايب السلطنه آمد و مورد تفقد شده ، آخر الامر رضا قليخان هم كه خود را مستأصل ديد تيغ از گردن آويخته در لشكرگاه آمد و در سراپردهء قائم مقام فرود شد ، قائم مقام در آن روز كه هشتم ربيع الثانى بود ، او را به حضرت نايب السلطنه آورد و از زيان جان امان داد .\r\nدر همين سنه ، نايب السلطنه عباس ميرزا بعد از نظم خبوشان و سرخس به ارض اقدس مراجعت كردند و برحسب استدعا ، اعليحضرت خاقان مغفور خلعت ايالت خراسان را براى شاهزاده محمد ميرزا ( محمد شاه غازى ) فرستادند . ميرزا موسى رشتى به وزارت و پيشكارى خراسان برقرار شد و امور توليت آستان رضوى را به ميرزا\r\n\r\n\r\n","description":"","footnote":"\r\nمعظم محمد ميرزا والى خراسان مخصوص بوده و تا هنگام رجوع از مقر هرات ، خدمات كليه نموده ، بعد از خاقان مغفور در خدمت سلطان محمد شاه ثانى معزز و محترم مىزيسته ، تا در سنهء 1265 ( ق . ) رحلت يافت . » جلد دهم روضة الصفا ، چاپ سربى ص 126 .\r\n","page_name":" 124 ","page_number":124},
  {"content":"\r\n\r\nموسى خان ، برادر كوچك ميرزا ابو القاسم قائم مقام واگذار فرمودند و خراسان را منظم نمودند و در آخر اين سنه ، نواب نايب السلطنه به دربار همايون احضار شدند و با قائم مقام و جمعى به طرف طهران روانه شدند و ايالت خراسان با شاهزاده محمد ميرزا بود .\r\nسنهء 1249 در بيست و پنجم محرم ، نايب السلطنه با قائم مقام ، برحسب احضار وارد طهران شدند و چندى توقف داشتند باز نايب السلطنه به اجازهء همايونى عزم بازگشت به خراسان را فرمودند و نوزدهم ربيع الاول از طهران در بيرون شهر شدند .\r\nنايب السلطنه ، حرارت كبد داشت و اطبا مشغول معالجه بوده اظهار داشتند كه اگر نايب السلطنه عزم سفر هرات كند ، حركت مورث مزيد حرارت شود ، و اين ورم كه از انگشت تا ران را گرفته است ، باعث هلاكت ايشان خواهد شد . قائم - مقام چون اين معنى را دانست در نهانى صورت حال را در حضرت شاهنشاه خاقان مغفور فتحعلى شاه طاب ثراه معروض داشت و شهريار تاجدار به نايب السلطنه پيغام دادند كه براى حفظ بدن اگر اين سفر را به ديگر وقت مقرر دارى روا باشد .\r\nنايب السلطنه چون معلوم كرد كه سبب اين پيام قائم مقام بوده است ، بيم كرد كه مبادا شاهنشاه چنان داند كه از زحمت سفر و كوچ دادن لشكر تقاعدى ورزيده و او قائم مقام را به نوشتن اين پيغام بازداشته است ، لهذا بر قائم مقام خشم گرفت و سر و مغز او را با صدمت مشت درهم كوفت و راه خراسان پيش داشت و حضرت نايب السلطنه در چمن گالپوش ده روز توقف فرمودند ، آنگاه انتهاض فرمودند و در بسطام مجددا شاهزاده محمد ميرزا ( محمد شاه ) را مأمور هرات نمودند كه آنجا را تسخير كنند و ميرزا موسى رشتى با پانزده هزار قشون در خدمت شاهزاده روانهء هرات شدند و حضرت نايب السلطنه بعد از حركت فرزند اكرمشان از ارض اقدس در اوايل جمادى الاولى از خبوشان به مشهد مقدس آمدند و سواره و پياده را كه ملتزم ركاب آن حضرت بودند ، به همراهى قائم مقام مأمور كردند كه از دنبال نواب\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nشاهزاده روانهء هرات شوند .\r\nقائم مقام از قفاى ايشان طى مسافت كرده به غوريان رسيد و دو هزار سواره و پياده به محاصرهء غوريان بازداشت و خود با جمعى به اردوى شاهزاده محمد ميرزا ( محمد شاه ) كه در نيم فرسنگى هرات بودند شتافت و هرات را به محاصره گرفتند و چند بار كامران ميرزا والى هرات بيرون آمده و دست بردى زده ولى نتوانست كارى از پيش ببرد . در اين حيص‌وبيص مرض نواب نايب السلطنه در مشهد رو به طغيان گذاشته ، در آخر شب پنجشنبه دهم جمادى الاخره هنگام صبح وفات كردند و او را در آستان حضرت رضا عليه التحية و الثنا دفن كردند ، اما چون قائم مقام و سران سپاه از اين واقعه آگاه شدند ، چنان صواب شمردند كه كار را با كامران ميرزا به مصالحه بگذرانند .\r\nميرزا موسى رشتى به شهر هرات داخل شده ، قرارى در اين باب دادند و شاهزاده محمد ميرزا ( محمد شاه غازى طاب ثراه ) با قائم مقام از دورهء هرات به مشهد مقدس مراجعت نمودند . « 1 »\r\nسنهء هزار و دويست و پنجاه ، شاهزاده اعظم محمد ميرزا ( محمد شاه ) برادر اعيانى خود ، قهرمان ميرزا را به حكومت خراسان گذاشتند و از خراسان به دار الخلافه آمدند . روز شنبه ششم شهر صفر ، هزار و دويست و پنجاه هجرى به طهران ورود كردند و ميرزا ابو القاسم قائم مقام حاضر درگاه شدند ، تا در نظم آذربايجان و تعيين وليعهد سخن به ميان آيد . شاهزاده محمد ميرزا ( محمد شاه ) با بودن ساير اولاد خاقان مغفور ، ايشان كه نوادهء سلطنت بودند به ولايت عهد سرافراز شدند « 2 » ، با وزارت ميرزا محمد\r\n\r\n\r\n","description":"","footnote":"\r\n( 1 ) - مراجعه شود به كتاب ( مأموريت آجودانباشى ) ص 24\r\n( 2 ) - مرحوم محمود محمود در مقدمهء كه براى كتاب « امير كبير و ايران » نوشته از قول ( فريزر ) معروف چنين مىنويسد :\r\n« . . . در قصبهء مزينان در اردوى محمد ميرزا با ميرزا ابو القاسم قائم مقام ملاقاتى بس طولانى مىنمايد كه در كتاب خود ( از استانبول تا طهران ) شرحى از آن داده ، هوش و استعداد قائم مقام را مىستايد و پيش‌بينى مىكند كه محمد ميرزا بطهران برسد بوليعهدى انتخاب خواهد -\r\n","page_name":" 126 ","page_number":126},
  {"content":"\r\n\r\nپسر ميرزا ابو القاسم قائم مقام به تبريز رفتند و قائم مقام در بيست و يكم صفر از دنبال اردوى شاهزاده به طرف آذربايجان رفتند .\r\nدر همين سنهء هزار و دويست و پنجاه كه موكب همايونى در اصفهان بود مزاج مبارك شاهانه عليل شده ، عصر پنجشنبه نوزدهم جمادى الاخر در عمارت هفت دست در خارج اصفهان به بهشت جاودان خراميدند و نعش ايشان را به قم حمل داده در آنجا دفن كردند .\r\nاين خبر موحش را اول در تبريز بردند و به قائم مقام خبر دادند و او بدوا محرمانه به عرض رسانيده ، قبل از انتشار خبر به نظم سپاه پرداختند و امير نظام محمد خان زنگنه « 1 » را كه با عثمانى در سرحد به منازعه مشغول بود احضار به تبريز كردند\r\n\r\n\r\n","description":"","footnote":"\r\nشد و قائم مقام نيز پيشكار او و صدر اعظم آينده خواهد بود . » ص كد مقدمهء كتاب ، چاپ بنگاه آذر .\r\nپيش‌بينى فريزر درست بود ، محمد ميرزا پس از رسيدن به طهران به وليعهدى انتخاب شد و بآذربايجان مىرفت و چند ماهى بيش طول نكشيد كه فتحعليشاه در اصفهان مرد ، محمد شاه به طهران آمده به تخت سلطنت جلوس كرد و قائم مقام نيز صدر اعظم شد . و معلوم گرديد كه همان هوش و استعداد قائم مقام چقدر براى او گران تمام شده است و مورد چه بغض و كينهء قرار مىگيرد .\r\n( 1 ) - ميرزا محمد خان ، زنگنه ، امير نظام ، محمد خان امير نظام زنگنه ، پسر حاج عليخان و از فرزندزادگان شيخعليخان زنگنه وزير شاه سليمان صفوى است . در ايام نيابت سلطنت عباس ميرزا از كرمانشاه به تبريز آمد و در سلك ملازمان او داخل شد و چون مردى كافى و دانا بود روزبروز در خدمت وليعهد ترقى كرد و مورد ستايش و توجه او قرار گرفت ، تا آنجا كه عباس ميرزا او را به امارت نظام كل عساكر آذربايجان برگزيد و امير نظام در دورهء دوم جنگهاى ايران و روس در خدمت وليعهد مصدر خدمات مهم گرديد و در مأموريت به پطرزبورغ از شوال 1244 تا رمضان 1245 در معيت خسرو ميرزا ( فرزند وليعهد ، عباس ميرزا ) و در سفر ايروان در رجب 1253 بهمراهى ناصر الدين ميرزا ( وليعهد محمد شاه ) رياست واقعى هيئت نمايندگان ايران با او بود و از هر دو مأموريت كه در اولى ميرزا تقى خان امير كبير ، به سمت مستوفى نظام و در دومى با مقام وزارت نظام التزام خدمت او را داشت ، با توفيق و نيكنامى به ايران برگشت و قدر و عزتش افزون گرديد .\r\nيكسال پس از مراجعت از سفر پطرزبورغ ادارهء امور آذربايجان از طرف فتحعليشاه در غياب نايب السلطنه كه مأمور نظم ولايات شرقى ايران شده بود يكسره بعهدهء كفايت وى واگذار گرديد .\r\nبعد از فوت عباس ميرزا در خراسان و مراجعت محمد ميرزا از آنجا به تبريز به سمت ولايت عهد ، امير نظام همچنان در مقام سابق خود باقى ماند تا آنكه در سال بعد ، پس از فوت فتحعلى شاه كه در آنموقع امير نظام در يكى از نقاط سرحدى آذربايجان و خاك عثمانى با سرعسكر عثمانى در باب -\r\n","page_name":" 127 ","page_number":127},
  {"content":"\r\n\r\nو امير نظام بچابكى مقاصد خويش را با سرعسكر روميان به فاصله يكروز انجام داده و نوشته گرفته به تبريز آمد . قائم مقام بعد از چند روز دانست كه ديگر اخفاى اين خبر ثمرى ندارد ، لهذا ميرزا احمد مجتهد تبريز و جمعى از علما را به منزل خود دعوت كرده و گفت آگاه باشيد كه پادشاه از جهان برفت اكنون بايد در تقويت سلطنت محمد - شاه غازى همراهى كرد . هركه تواند به مال و الا به دعا ، دولتخواهى كند . اول بايد كه محمد - شاه را از اين فقره خبر ساخت و هركسى ، نتواند كه اين مطلب را به عرض رساند . شما كه علماى دين و ناصحان امين هستيد ، همگى به خدمت او برويد ، از اين داهيه آگاهيش دهيد ، اول تعزيت او كنيد و بعد تهنيت بگوئيد .\r\nبارى ، قائم مقام علما را به كلمات خوب موافق نموده آنها به خدمت محمد شاه غازى رفتند تعزيت و تسليت گفتند و به سلطنت او تهنيت دادند .\r\nبارى ، ميرزا ابو القاسم قائم مقام به دستيارى منجمين ، تعيين وقت نموده شاهنشاه غازى محمد شاه طاب ثراه را به تخت سلطنت در تبريز جلوس داد و مادهء تاريخ اين جلوس « ظهور الحق » واقع شد ، پس شاهنشاه غازى سفر دار الخلافه طهران را تصميم عزم داد و از براى لشكر و تهيهء سفر ، زر مسكوكى بدست نبود . قائم مقام وزير مختار انگليس كمل « 1 » را طلب فرمود و وجهى به قرض خواست . كمل در جواب به ليت و لعل سخن گفت و كار را به مماطله گذرانيد ، قائم مقام برآشفت و با او گفت اگر در دادن زر و بسيج سفر تقاعدى ورزى در دولت انگليس مقصر خواهى بود\r\n\r\n\r\n","description":"","footnote":"\r\nاسترداد اموالى كه از تجار ايرانى به غارت رفته بود به مذاكره اشتغال داشت ، محمد ميرزا و ميرزا ابو القاسم قائم مقام او را به عجله به تبريز خواستند و بار ديگر زمام ادارهء آذربايجان را كه اسما بعهدهء فريدون ميرزا بود به كفايت وى ( محمد خان امير نظام ) سپردند و خود به طهران حركت كردند ، در دورهء صدارت ميرزا ابو القاسم قائم مقام ، امير نظام ، به نظم امور لشكرى و كشورى آذربايجان اهتمام داشت و سپس به طهران احضار و مجددا به آذربايجان معاودت كرد هم‌چنان تا آخر عمر ، ريش سفيد كل آذربايجان و آمر و ناهى آن سامان بوده است .\r\nوفات محمد خان امير نظام زنگنه در نيمهء رمضان سال 1257 در تبريز اتفاق افتاد .\r\n( 1 ) - سرجان كمبل وزير مختار انگليس در ايران بود كه حين فوت فتحعلى شاه از تبريز به طهران از جهت تهيه پول و ساير لوازم نهايت مساعدت را نمود .\r\n","page_name":" 128 ","page_number":128},
  {"content":"\r\n\r\nو كتابى از محبرهء خود بيرون كرده ، به او داد كه ميرزا بزرگ پدرش از ( سرگور - اوزلى ) ايلچى انگليس گرفته بود ، بدين شرح كه بر ذمت كارداران انگليس فرض باشد كه بعد از وفات فتحعلى شاه وليعهد دولت و نايب السلطنه او را چندانكه سيم و زر در كار باشد و بسيج سفر لازم افتد از خويش تسليم كنند و بعد از ورود به دار الخلافه استرداد نمايند .\r\nچون كمل اين عهدنامه را بديد جاى سخن براى او نماند معادل سى هزار تومان زر مسكوك از بازرگانان تبريز به وام گرفت ، تسليم كارداران حضرت كرد و كار لشكريان و كشوريان آماده گشت . « 1 »\r\nدر واقع ، سبب اعظم سلطنت آقا محمد شاه غازى مرحوم قائم مقام بود ، كه اگر مسامحهء در كار مىكرد ، با آن همه مدعيان كار سلطنت به قسم ديگر مىگذشت ، ولى همين قرض گرفتن قائم مقام و تدبيرات وافيهء او وجد و جهد زياد ، باعث نضج و قوام آن سلطنت شد و هريك از فتنه‌جويان بزرگ را به طورى دفع داد .\r\nآللهيار خان آصف الدوله « 2 » كه يك چند وزارت خاقان مغفور فتحعليشاه طاب\r\n\r\n\r\n","description":"","footnote":"\r\n( 1 ) - در اين‌باره ، واتسن مؤلف ( تاريخ قاجاريه ) كه بغض و كينهء شديدى نسبت به قائم مقام داشت ، درست بر خلاف مطالب بالا مىنويسد :\r\n« . . . در اين هنگام قائم مقام مسلط و ناظر بر كليهء امور محمد شاه بود . . . در اين ايام بحرانى نتوانست ، خصايلى كه مرد برجستهء سياست‌مدار ، واجد آن بايد باشد به منصهء ظهور گذارد و به عوض آنكه نسبت به پيشنهادات سفير انگليس ، در كار حركت شاه به طهران تسهيلاتى فراهم كند :\r\nنهايت سعى را به عمل مىآورد ، تا با دلايل و علل غير موجه حركت شاه به تأخير افتد ، مثلا احتياجات و نواقص قورخانه را بهانه براى تأخير در حركت قلم ميداد و چون سفير انگليس براى رفع اين نقص وجوهى پرداخت نمود ، قائم مقام اظهار داشت وسايل اسبهاى توپخانه كه در ركاب شاه بايد حركت كنند ، فراهم نيست . ولى تمام اين معاذير قائم مقام در مقابل جديت سرجان كمپبل بىاثر بود . چون او به اعتبار شاه مبالغ بيشترى پرداخت نمود و هر روز شخصا به قورخانه سركشى مىنمود و كارگران را اميدوار و دلگرم مىكرد . » تاريخ قاجار ، ترجمهء عباسقلى آذرى ص 192\r\n( 2 ) - اللهيار خان آصف الدوله ، دولو ، قاجار ، فرزند محمد خان بيگلربيگى است ، از وزرا و امراى معروف دولت قاجاريه است . محمد خان بيگلربيگى حاكم طهران بود و چون پس از كشته شدن آقا محمد خان قاجار ، فتحعلى شاه به سلطنت رسيد به او خدماتى كرد ، در ابتدا مورد توجه قرار گرفت و شاه يكى از دختران خود به نام ( مريم خانم ) را به عقد ازدواج پسر او درآورد -\r\n","page_name":" 129 ","page_number":129},
  {"content":"\r\n\r\nثراه را داشت و خود را در اين اوقات خال « 1 » شاهنشاه غازى محمد شاه مىدانست ، اين هنگام مىپنداشت كه بىذلت طمع و طلب ، بدين منصب دست خواهد يافت ،\r\n\r\n\r\n","description":"","footnote":"\r\nو همشيرهء اللهيار خان را هم خود به زنى گرفت . عباس ميرزا نايب السلطنه و چند فرزند ديگر فتحعليشاه از بطن همين دختر محمد خان بيگلربيگى بود . در سال 1240 قمرى ، هنگامى كه عبد اللّه خان امين - الدوله صدر اعظم اصفهانى مورد غضب واقع و معزول شد ، اللهيار خان از طرف فتحعلى شاه به سمت وزارت اعظم تعيين و به آصف الدوله ملقب شد . چندى بعد به تهمت قصور و تقصير در امور جنگهاى ايران و روس بر كنار شد ، وى متهم بود كه به تحريك انگليس‌ها به كارشكنى و اخلال در ( امور اردوكشى و كمك به عباس ميرزا ) پرداخته و در هنگام جنگ به ظاهر از يك طرف در عقد قرارداد صلح با روسها اصرار مىكرد ، اما در باطن به آتش جنگ دامن مىزد . چنان كه برهم زدن مجلس مذاكرات صلح دهخوارقان را به او نسبت مىدهند . فتحعلى شاه پس از رسيدگى به كار وى در طهران ، دستور داد در ارك به پاى او در ملاءعام چوب بزنند و اولين چوب را هم عباس ميرزا زد .\r\nدر علت تحريكات آصف الدوله ، گفته شده است گذشته از سابقهء دشمنى بين اجداد او ( قاجار دولو ) و اجداد فتحعلى شاه ( قاجار قوانلو ) آصف الدوله خود داعيهء سلطنت داشت و بعد از عقد عهدنامهء تركمان‌چاى و تثبيت سلطنت در خانوادهء عباس ميرزا مىخواست با اتكاء به انگليس‌ها يعنى رقيب روس‌ها ، موجبات بدنامى و بركنارى عباس ميرزا را فراهم سازد .\r\nدر دورهء سلطنت محمد شاه ، كه خواهرزادهء وى بود به اشارت قائم مقام حكومت خراسان يافت و به اتفاق پسر خود محمد حسن خان سالار به آن حدود رفت . پس از كشته شدن قائم مقام ، وى بىرخصتى خراسان را گذاشته ، به طمع صدارت به طهران آمد ، اما بىنتيجه به خراسان بازگشت . هنگام توجه محمد شاه به هرات نيز وى در دفع افغان و ازبك اهتمام بسيار نمود . در سال 1262 ق . مقارن شروع خيالات پسرش « سالار » ، كه داعيهء سلطنت و استقلال بهم رسانيده بود ، وى خراسان را گذاشته با اموال و نقدينه و جواهر به طهران آمد و پسر ديگر خود « محمد خان بيگلربيگى » را به نيابت خويش به مشهد فرستاد و چون فتنهء سالار آشكار شد ، راه مكه پيش گرفت ، و باتفاق خواهر خود كه مادر محمد شاه بود ، به سفر حج رفت و در بازگشت ، مادر محمد شاه را به طهران فرستاد ، اما خود او به حكم دولت ، در عتبات اقامت نمود .\r\nبعد از قتل سالار ، نيز امير كبير او را اجازهء بازگشت به طهران نداد ، كلنل شيل وزير مختار انگليس در ايران ، كه دربارهء پسرش سالار نزد امير كبير شفاعت كرده بود ، در مورد اللهيار خان نيز به وساطت پرداخت ، اما نتيجه نگرفت .\r\nاللهيار خان بطوريكه در بالا نوشته شد ، مريم خانم دختر فتحعلى شاه را گرفت و پسران او از جانب مادر ، نوادگان فتحعلى شاه محسوب مىشدند .\r\n( براى اطلاع بيشتر از شرح حال اللهيار خان آصف الدوله رجوع شود به كتاب « ميرزا تقى خان امير كبير » تأليف شادروان عباس اقبال آشتيانى و هم‌چنين مقالات بسيار شيواى آقاى حسين سعادت نورى در مجلهء « يغما » شماره‌هاى 172 و 173 . )\r\n( 1 ) - خال به معنى دائى است .\r\n","page_name":" 130 ","page_number":130},
  {"content":"\r\n\r\nاز آن طرف ميرزا ابو القاسم كه متصدى امر وزارت بود ، او را از آرزوى خود دفع همى داد ، صلاح چنان دانست كه آصف الدوله به موجب فرمان به ايالت فارس برود تا طاغيان ملك را دفع دهد . براى انجام اين كار نزد آصف الدوله آمد و چنان وانمود كه دولت به وجود تو محتاج است ، در ايالت فارس هرگونه خواهشى دارى بكن كه پذيرفته است . وى از دولت هيجده يدك مرصع با زين و لجام خواست و صد هزار تومان زر مسكوك براى تهيهء سفر طلب كرد . قائم مقام گفت اينها چيزى نيست گمان كرديم كه تو بيش از اينها خواهى خواست ، صورت مطالب خودتان را فهرست كنيد تا صورت دهم . وى خواهش‌هاى بىجاى خود را نگاشت و تكليفات فوق العاده نمود قائم مقام به حضرت شاهنشاه غازى آمد ، معروض داشت كه هيچ پادشاهى را مانند آصف الدوله « خالى » نبوده است . امروز بر پادشاه بخشايش آورد و فتوت و گذشت كرد ، زيرا كه نام و تاج و تخت نبرد و آن را طلب نفرمود ولى پائين‌تر از تاج و تخت از زر و گوهر و اسب و استر و سياه و سفيد و طريف « 1 » و تليد « 2 » هيچ نماند كه آن را نام نبرد و به نام طلب نكند ، فهرست مسئولات او را در پيش پادشاه گذاشت ، آنگاه گفت ، كسى كه لجام چاكرى در دهن دارد اين گونه سخن كند اگر رها شود و قوت و قدرت گيرد چه خواهد انديشيد ؟ اين كلمات در مزاج پادشاه ، آصف الدوله را از محل خويش ساقط ساخت و بر خويش واجب كرد كه هرگز او را وزارت عظمى و صدارت كبرى دست ندهد و از براى آنكه حاضر درگاه نباشد و در امور دولت مداخلت نكند ، او را به ايالت خراسان مأمور فرمودند و به اتفاق پسرش حسنخان سالار روانه آن اراضى شدند .\r\nعبد اللّه خان امين الدوله هم كه بعد از فوت پدر خود حاجى محمد حسينخان صدر اعظم در حضرت خاقان مغفور چندى وزارت عظمى داشت و كار صدارت كبرى مىنمودند و در اين زمان به جهت پارهء مطالب خود را به كنار كشيده به هيچوجه\r\n\r\n\r\n","description":"","footnote":"\r\n( 1 ) - طريف به معنى مال نو .\r\n( 2 ) - تليد به معنى مال كهنه .\r\n","page_name":" 131 ","page_number":131},
  {"content":"\r\n\r\nمداخله در امور دولتى نكرد . هرچه او را طلب داشتند و دعوت كردند نپذيرفت و انزوا اختيار نمود .\r\nغير از آللهيار خان آصف الدوله و عبد اللّه خان امين الدوله كسى لياقت صدارت كبرى نداشت كه مدعى قائم مقام باشد . اين دو نفر هم هريك بسببى در كنار بودند لهذا كار صدارت بالاستقلال با قائم مقام بود و نهايت اختيار و اقتدار كلى داشت .\r\nسنهء هزار و دويست و پنجاه و يك هجرى ، در عيد نوروز محمد شاه غازى در اريكهء خسروانى به سلام نشست شاهزادگان و بزرگان درگاه صف بركشيدند على - شاه ظل السلطان « 1 » خفتان خويش را پوشيد و آن تاج زر كه همه ساله به قانون داشت بر سر زد و از بيرون ايوان ، بر لب آبگير بايستاد و پادشاه را درود و تهنيت فرستاد و « به قربان خاك پاى مباركت شوم » گفت‌وشنود نمود ، اما شاهزاده محمد قلى ميرزاى ملك‌آرا « 2 » بدست‌آويز وجع پاى و شيخوخيت خويش به درون ايوان شده سلام داد و لختى دور تر از سرير گردون مسير نشست . قائم مقام چون اين بديد شاهزاده بهاء - الدوله « 3 » را به نزديك او رسول فرستاد و پيام داد كه ظل السلطان برادر اعيانى نايب -\r\n\r\n\r\n","description":"","footnote":"\r\n( 1 ) - ظل السلطان ، نام وى على شاه و پسر دهم فتحعليشاه ، ملقب به ظل السلطان است كه روز سه‌شنبه پنجم شهر شعبان سنهء يكهزار و دويست و ده هجرى متولد شد . او برادر اعيانى عباس ميرزا نايب - السلطنه است و مادر آن دو ، دختر فتحعلى خان قاجار دولو بود .\r\nظل السلطان ، در سال 1243 هجرى ، حكمران يزد گرديد و پس از مرگ فتحعليشاه قبل از آنكه وليعهد رسمى ( محمد شاه ) از تبريز به پايتخت برسد ، به يارى برادران خود در 14 رجب 1250 در طهران بر تخت سلطنت جلوس كرد و سكه زد و خود را عادلشاه ناميد ، اما پس از 90 روز سلطنت ( و بقولى 40 روز ) مغلوب و روانهء مراغه و سپس اردبيل شد و عاقبت از اردبيل هم گريخت و به روسيه رفت .\r\n( 2 ) - محمد قلى ميرزا ، ملك‌آرا ، پسر سيم فتحعلى شاه است ، در اشعار « خسروى » تخلص مىكرد .\r\nچهارشنبه 22 رمضان ، سال هزار و دويست و سه هجرى قمرى ، در قصبهء نوا متولد شد و او 46 فرزند داشت ( 23 پسر و 23 دختر ) ، نادر ميرزا مؤلف « تاريخ دار السلطنهء تبريز » از نوادگان اوست . وى در سال 1265 ق . دو سال پس از فوت محمد شاه در همدان بدرود حيات گفت .\r\n( 3 ) - بهاء الدوله ، شاهزاده بهمن ميرزا ، پسر سى و هفتم فتحعلى شاه است . شب يكشنبه 23 شهر شوال سال 1226 ق . متولد شد ، چهار پسر و دو دختر داشت . وى در زمان سلطنت ناصر الدين شاه از دنيا رفت . از نوادگان وى امروز بعضى مصدر كار هستند و نام خانوادگى جهانسوزى را براى خود انتخاب كرده‌اند .\r\n","page_name":" 132 ","page_number":132},
  {"content":"\r\n\r\nالسلطنه است و فتحعلى شاه وصيت فرموده كه محمد شاه حشمت او را نگاهدارد و قدر او را رفيع سازد ، با اين حالت او در لب درياچه عمارت ايستاده است ، ترا چه افتاده است كه گاهى پادشاه را در عريضهء خويش « شاه بابا جانم » بجاى عنوان نگار مىكنى ؟\r\nكنايت از آنكه با آقا محمد شاه شهيد همنام است و گاهى در پايهء سرير سلطنت جلوس ميفرمائى ، از اين پس در عنوان عريضه « قربان خاكپاى مباركت شوم » بنويس و در پيشگاه شاه بايست و اگرنه ، از آن نگار عرصهء دمار خواهى شد و از اين نشست تن و جان خواهى خست .\r\nمقصود اين است كه قائم مقام خيلى زحمات كشيد و تدبيرات نمود و خود را با اكثر از مردم دشمن ساخت تا اين راه را هموار نمود و جسوران و داعيه‌جويان را به جاى خود نشانيد و شجاع السلطنه را كه به طهران آوردند به صلاح و اصرار و الحاح قائم مقام ، حكم شد كه چند تن از ميران غضب از طهران بيرون شده در كاريزك « 1 » سه فرسنگى طهران دو چشم آن شاهزاده را كه بسلطنت ايران چشم دوخته بود نابينا كردند و در طهرانش فرود آوردند « 2 » .\r\nو نيز زمان حركت محمد شاه غازى از تبريز قائم مقام انديشه كرد كه مبادا در غياب شاه ، جهانگير ميرزا « 3 » و خسرو ميرزا « 4 » پسران نايب السلطنه باعث فتنه و شورش\r\n\r\n\r\n","description":"","footnote":"\r\n( 1 ) - منظور ( كهريزك ) راه قم است كه كارخانهء قند هم دارد ،\r\n( 2 ) - مراجعه شود به كتاب ( مأموريت آجودانباشى )\r\n( 3 ) - جهانگير ميرزا ، پسر سوم عباس ميرزا نايب السلطنه است ، تاريخ تولد جهانگير ميرزا بدست نيامد ولى شايد دو سه سال پس از تولد محمد شاه پسر اول نايب السلطنه كه در سال 1222 قمرى است ، به دنيا آمده باشد . وى مؤلف « تاريخ نو » يا « تاريخ جهانگيرى » است كه شامل حوادث دورهء قاجاريه از سال 1240 تا سال 1267 قمرى است كه به سعى و اهتمام شادروان « عباس اقبال آشتيانى » به سال 1327 شمسى در طهران ، به چاپ رسيده . دربارهء او نادر ميرزا مؤلف تاريخ « دار السلطنهء تبريز » مىنويسد .\r\n« مورخ مرحوم جهانگير ميرزا فرزند غفران‌مآب عباس ميرزا نايب السلطنه است . . .\r\nجهانگير ميرزا اميرزادهء جسور و مقدام و شايسته و طرف ميل وليعهد مغفور خاقان و بشاش و دلاور و زبان‌آور بود . »\r\nجهانگير ميرزا ، در زمان حيات پدر طرف مهر و محبت مخصوص او بود و چون جلادت و بىباكى و كفايت داشت ، از همان جوانى به حكومت خوى و سلماس و به فرماندهى لشكريان مقيم آن حدود منصوب گرديد و مكرر در جنگ با كردان ياغى و متعرضين عثمانى فايق و فاتح آمد و در دورهء دوم جنگهاى ايران پس از ختم جنگها به سرحددارى حدود اردبيل و طالش و سواحل بحر خزر و حفظ قلعهء اردبيل نامزد گرديد .\r\nپس از رسيدن خبر مرگ فتحعلى شاه كه در اصفهان ( تاريخ 19 جمادى الثانى 1250 واقع شد ) و حركت محمد شاه از خراسان به تبريز ، جهانگير ميرزا به استقبال شاه تازه شتافت ولى محمد شاه قبل از آنكه به تبريز برسد ، چون خود مردى بىتصميم و ضعيف النفس و دهن‌بين بود به تحريك و اغواى چندتن كه به ادعاى خود جهانگير ميرزا ، بزرگترين اينان ، ميرزا ابو القاسم قائم مقام بود در 18 ربيع الاول سال 1250 قمرى در منزل باغميشهء تبريز ، جهانگير ميرزا و خسرو ميرزا و دو برادر كوچكتر ايشان احمد ميرزا و مصطفى قلى ميرزا را محبوس نمود و به قلعهء اردبيل فرستاد .\r\nو كمى بعد اسماعيل خان قراجه‌داغى فراشباشى را براى كور كردن جهانگير ميرزا و خسرو ميرزا به اردبيل فرستاد و او نيز در شب پانزدهم رجب 1250 اين دو جوان رشيد را كور كرد و ايشان به همان نابينائى در قلعه اردبيل در حبس ماندند .\r\nپس از يكسال و شش ماه يعنى بعد از آنكه ميرزا ابو القاسم قائم مقام به قتل رسيد ، محمد شاه نسبت به اين دو برادر نابيناى خود بر سر شفقت آمد و اجازه داد كه ايشان را محترما به تويسركان بفرستند و در آنجا آزادانه زندگى كنند و از دولت مواجب و تيولى داشته باشند .\r\nجهانگير ميرزا و خسرو ميرزا ، بقيهء مدت عمر محمد شاه را در تويسركان و ملاير بسر بردند و جهانگير ميرزا بيشتر زندگانى خود را به تحصيل علوم عربى و ادبى مىگذراند .\r\nپس از اينكه ناصر الدين شاه به سلطنت رسيد و گرفتاريهاى اول دورهء پادشاهى او به تدبير و كفايت امير كبير رفع گرديد ، اين وزير ، ناصر الدين شاه را بر آن داشت كه دو عم نابيناى خود را به طهران بخواهد و مثل سابق فرماندهى دهد . ايشان در شوال 1266 قمرى به طهران آمدند و جهانگير ميرزا بار ديگر در خوى فرمانروائى و فرماندهى يافت و اين قضيه دو سه ماه پس از اتمام تاريخ نو انجام گرفت .\r\nغير از « تاريخ نو » جهانگير ميرزا ، در ايام اقامت در تويسركان به كار ترجمهء كتاب « آثار - البلاد ذكرياى قزوينى » از عربى به فارسى نيز دست زده است و نسخهء از آن در كتابخانهء سلطنتى وجود دارد .\r\nدر اوايل رجب 1269 ، جهانگير ميرزا از ناصر الدين شاه اجازه گرفت كه به زيارت مكهء معظمه و اداى حج عازم شود . در اين سفر پسر و زنش نيز با او بودند ، جهانگير ميرزا در تبريز ناخوش بود و به همان حال ناخوشى روانهء سفر حج شد و راه خوى را پيش گرفت چون به « زرآوه » منزل اول خوى رسيد به رعاف مبتلى گرديد و آنقدر از بينىاش خون آمد كه به حال غش افتاد و او را به تبريز منتقل كردند ولى معالجه سودى نبخشيد و در رمضان 1269 فوت نمود ، نعشش را به قم بردند و در عمارتى كه خود در حياتش ساخته بود به خاك سپردند . مراجعه شود به ( تاريخ تبريز ص 38 تا 40 ) و ( حقايق الاخبار ناصرى وقايع سال 1269 ) و ( روزنامهء وقايع اتفاقيه ، شماره‌هاى 116 و 127 ) و همچنين براى آشنائى با شرح زندگانى پرماجراى وى ، به كتاب خود مؤلف ( تاريخ نو ) چاپ مرحوم اقبال .\r\n( 4 ) خسرو ميرزا ، پسر هفتم عباس ميرزا نايب السلطنه و از شاهزادگان معروف قاجار است ، وى جوانى رشيد و خوش‌قيافه بود . پس از واقعهء قتل « گريبايدوف » وزير مختار روسيه در طهران ، از طرف فتحعلى شاه براى تشريح رفتار خشن و زنندهء وزير مختار و توجيه علل قتل او و عذرخواهى هيئتى به رياست « خسرو ميرزا » به دربار پطرزبورغ روانه مىشود . در اين سفر محمد خان امير نظام زنگنه در معيت شاهزاده بود و در حقيقت رياست هيئت را به عهده داشت . شاهزاده در آنجا مورد محبت و اكرام تزار واقع شد و جهت ابراز محبت ، از دو كرور خسارت جنگ نيمى را بخشيده و براى باقى پنج سال مهلت داد و او را به اكرام تمام به طهران روانه كرد ، خسرو ميرزا بعد از 10 ماه و 15 روز مسافرت در سوم رمضان 1245 . ق به تبريز وارد شد . ( شرح جريان سفر هيئت نمايندگى ايران را ( ميرزا مصطفى افشار ) منشى ( ميرزا مسعود مستوفى ) كه در معيت هيئت بود به تفصيل به رشتهء تحرير درآورده كه بسيار خواندنى و جالب و شيرين است و در جزو جلد سوم ، دورهء سوم ، انتشارات وزارت امور خارجه به چاپ رسيده است . خسرو ميرزا بعد از بازگشت به ايران به اتفاق ( دالگوروكى ) وزير مختار روسيه همراه عباس ميرزا نايب السلطنه براى عرض گزارش مأموريت خود نزد فتحعلى شاه كه در آنموقع در همدان بود رفت و مورد عنايت قرار گرفت .\r\nدر تمام مدت حيات پدر خود عباس ميرزا ، خسرو ميرزا در جنگ‌ها و لشكركشىهاى پدر به خصوص در خراسان با او همكارى مىكرد ، هنگام بيمارى عباس ميرزا نيز تحت نظر محمد ميرزا ( محمد شاه ) در محاصرهء هرات و جنگ با ازبكها و افاغنه شركت نمود و از خود شجاعت‌ها بروز داد .\r\nبعد از وفات نايب السلطنه در ( آق دربند ) با تركمانان منازعاتى كرده و غالب آمد . چون در خراسان از رفتار و نظر محمد ميرزا نسبت به خود مرعوب و هراسان شد به طهران فرار كرد ولى مورد سخط فتحعلى شاه قرار گرفت و جدش او را در اين كار سرزنش نمود و در خانهء عم خود ظل السلطان سكونت گزيد .\r\nهنگامى كه محمد ميرزا به تبريز مىرفت ، وى نيز با اردوى او عازم تبريز شد ولى چون از انتخاب محمد ميرزا به سمت وليعهدى راضى نبود ، با برادر ديگرش جهانگير ميرزا در اردبيل محبوس شد و بعد از وفات فتحعلى شاه چون بيم آن مىرفت كه به مخالفت محمد شاه برخيزد قائم مقام كس فرستاد او را در محبس اردبيل كور كردند ( 1250 ق ) نادر ميرزا مؤلف تاريخ تبريز دربارهء او مىنويسد :\r\n« خسرو ميرزا ، مردى مردانه و اميرزادهء فرزانه ؛ مگر اندك ماجن و بىباك بود » خسرو ميرزا كمى به زبان فرانسه آشنائى داشت ، مردى جسور و بىباك بود و ظاهرا اين صفات و هم‌چنين رفتن به مأموريت پطرزبورغ و احتمال حمايت روس‌ها از او موجب ترس محمد شاه گرديد به سعايت دشمنان ، او را در اردبيل حبس كرده و سپس نابينا ساخت . عضد الدوله ( احمد ميرزا ) در تاريخ عضدى دربارهء خسرو ميرزا مىنويسد :\r\n« . . . از شدت فطانت و ذكاء در زمان نابينائى چيزهائى از او ديده شده است كه به هيچ عقلى درست نمىآيد . نشانى مىگذاشتند و تفنگى به دستش مىدادند و مىگفتند لولهء تفنگ مقابل هدف است ، غالبا تيرش خطا نمىكرد ، با آن حالت در اسب‌اندازى چابك بود ، شطرنج را خوب بازى مىكرد ، در نرد كسى حريف او نمىشد . » چاپ كوهى كرمانى ص 88 .\r\nبغض و كينهء كه مقامات انگليسى از اين شاهزادهء شجاع در دل داشتند ، از نوشته‌هاى مورخين انگليسى آن عصر به خوبى پيداست . واتسن مؤلف تاريخ قاجار چنين مىنويسد : « . . . ايالت آذربايجان از تعديات و اجحافات برادران شاهزاده محمد ميرزا ( محمد شاه ) خسارات زياد ديده بود به همين جهت ، دو نفر از برادرانش ؛ خسرو ميرزا و جهانگير ميرزا را كه عملشان ايجاب مىنمود ، در قلعهء اردبيل زندانى كرد . اين دو برادر بقدرى بد بودند كه مىگويند از مادرشان پرسيدند ، از اين دو نفر كدام بدترند ؟ جواب گفت مزيتى به هم ندارند . با اين وصف جاى تعجب نيست وقتى مىخوانيم ، خسرو ميرزا را كه به سفارت دربار روسيه نيز رفته بود از دو چشم نابينا كردند . » تاريخ قاجار ، واتسن ترجمهء عباسقلى آذرى ص 185\r\n","page_name":" 133 ","page_number":133},
  {"content":"\r\n\r\nاهل آذربايجان شوند ، لهذا صلاح ديد كه به حكم شاهنشاه غازى آن دو شاهزاده را از بينائى نابينا كردند و به طرف طهران حركت نمودند .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر همين سنه ، هزار و دويست و پنجاه و يك ، چون ظهور گرما شد شاهنشاه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nغازى از طهران به باغ نگارستان تحويل داد و ميرزا ابو القاسم قائم مقام در باغ لاله‌زار كه نزديك به نگارستان است ، نشمين كرده ، اين هنگام شاهنشاه غازى دربند قائم مقام يكدل گشت ، از آنكه از سابق و لاحق از او آزردگى خاطر داشتند . چه از آن وقت كه قائم مقام ، وزارت نايب السلطنه عباس ميرزا داشت ، پيوسته محمد شاه از روش او به اكراه بود كه اجزا و مواجب ملازمان حضرتشرا بىتعطيل ادا نمىنمود و در آسودگى خاطر محمد شاه اقدام نميكرد و چنان اتفاق افتاد كه در مملكت خراسان يك شب ، شاهزاده محمود در سراپردهء محمد شاه حاضر شد ، شاهنشاه غازى قائم مقام را پيغام كرد كه امشب مرا ميهمانى رسيده ، خورش و خوردنى كه لايق باشد بفرماى تا درينجا حاضر كنند . در جواب گفت قانون شما آنست كه هر شب بايد در سر خوان نايب السلطنه ، كار اكل و شرب كنيد . خوان جداگانه بدست نشود هم اكنون مهمان را عذر در كنار نهيد و به آنجا كوچ دهيد . محمد شاه از اين سخن سخت آشفته شد و حشمت پدر مانع بود كه قائم مقام را كيفر كند .\r\nميرزا حسن آشتيانى ، مستوفى الممالك ، پدر ميرزا يوسف صدر اعظم كه شرح حالش نوشته خواهد شد ، در آنوقت در حضرت نايب السلطنه مستوفى بود ، اين قصه بشنيد و كار آن مجلس را از خورش و خوردنى ساخته كرد . همچنين در ايام صدارت هم تند مىرفت و چون خود را مؤسس اين سلطنت مىدانست پارهء احكام را به دلخواه خود مىگذرانيد و چنان مىخواست كه سلطان به دلخواه خود نتواند فلان پست را بلند كند و فلان عزيز را نژند نمايد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآقائى و احترام و تاج و تخت و ضرب سكه را خاص سلطنت كرده ، ولى نصب و عزل و قطع و فصل كار و اجراء امور دولت و دادن و گرفتن مواجب و منصب را مىخواست ، منحصر به تصويب خود نمايد و در مجلس وزارت صورت دهد و بىخبر از اينكه آب و گل ايرانيان و عادت ايشان سرشتهء ارادت پادشاه است و به اين اميد هستند كه اقتدار و اختيار سلطانى اگر نباشد ، اكثر از بيچارگان بايد هميشه از منصب و عزت و نعمت محروم باشند و همواره يك سلسله مشغول رياست باشند و ظل اللّه بايد مثل ذى ظل خود ، بعضى تفضلات و احساناتش لابشرط باشد كه گاهى ذليلى را عزيز كند و فقيرى را غنى سازد تا همه به اين اميد به درگاه او شتابند و بر جاى رياست خدمت كنند و براى اين كار هميشه سلطان را بايد اختيار و اقتدار كلى باشد كه وزرا سد فيض و قطع اميد مردم را ننمايند و مرحوم قائم مقام بر خلاف اين عقيده بود .\r\nوقتى چنان اتفاق افتاد ، كه شاهنشاه غازى بيست تومان به مردى باغبان عطا فرمود ، قائم مقام كس فرستاد آن زر را استرداد كرد و به خدمت شاهنشاه پيام داد كه اين عطا در اين مورد ، موقع و جهتى نداشت و گفت : « ما هر دو در خدمت دولت ايران خواجه تاشانيم و بيش از صد هزار تومان از مال رعايا حق نداريم كه خرج كنيم و شما در خدمت دولت بزرگتر هستيد ، اگر خواهيد مهماندارى مملكت ايران را خود كن و هشتاد هزار تومان اين زر ترا باشد و من با بيست هزار تومان كوچ دهم و اگر نه ، مهماندار شوم و شما با بيست هزار تومان قناعت فرمائيد . » الحاصل اين گونه گفتار و كردار باعث اشتعال غضب پادشاه بىمثال شد و عزم ملوكانه تصميم عزل و قتل او\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nشد « 1 » . مخصوصا روزى او را به نگارستان احضار فرمودند ، بعد از پارهء معطلىها و ترتيبات او را نگذاشتند كه از باغ بيرون آيد ، هزار نفر سرباز را به حفظ او در دور باغ به كشيك گذاشتند كه مبادا بستگان و هواخواهان او بناى فساد را بگذارند و او را بربايند .\r\nشاهنشاه غازى فرمودند كه اول قلم و قرطاس را از دست او بگيريد و اگر خواهد عريضه به من بنويسد نگذاريد ، كه سحرى در بيان و اعجازى در بيان او است كه اگر خط او را ببينم ، باز فريفتهء عبارات او شوم و او را رها كنم . درين اثنا\r\n\r\n\r\n","description":"","footnote":"\r\n( 1 ) - جهانگير ميرزا برادر محمد شاه كه به صلاحديد ميرزا ابو القاسم قائم مقام از حليهء بصر عارى شده بود ، در كتاب خود ( تاريخ نو ) مىنويسد :\r\n« . . . ميرزا ابو القاسم مىخواست در قراولان و كشيكچيان درب خانهء مباركه بىاذن و اجازهء شاه مرحوم ( محمد شاه ) تغيير بدهد ، قاسم خان سرتيپ كه مردى عاقل و تجربه كار بود به تقريبى اين نوع تغيير را بعرض رساند . . .\r\nپادشاه مرحوم كه از وجنات احوال ميرزا ابو القاسم قائم مقام خط خيانت را مدتها بود كه خوانده بود و هميشه منتظر ظهور و بروز اين احوالات از او بودند ، از استماع اين عرض ، متفكر شده متيقن شدند كه وقت ظهور خيانت او رسيده است ، با چند نفر از معتمدين خاص ، اين راز را در ميان نهاد . ايشان نيز آنچه از داخل و خارج معلوم كرده بودند معروض خاكپاى مبارك ساختند و چنان مصلحت و مشورت ديدند كه ميرزا ابو القاسم را يك روز قبل از تغيير و تبديل مستحفظين درب خانهء همايون ، به حضور احضار فرموده بىاختيارش نمايند .\r\nپس از اين مصلحت و مشورت كس به طلب ميرزا ابو القاسم به باغ لاله‌زار فرستادند .\r\nميرزا ابو القاسم از دوربينى و مآل‌انديشى غفلت كرده ، از باغ لاله‌زار به عزم پاىبوس سوار شده روانهء باغ نگارستان شد . پادشاه مرحوم در منظرى از عمارات باغ نگارستان نشسته بودند ، چون ديدند كه ميرزا ابو القاسم ، داخل باغ شده و از اعوان و انصار خود دور افتاده از منظر پائين آمده به حرمخانه تشريف بردند ، و ميرزا ابو القاسم به منظر بالا آمده احوال شاه را پرسيدند ، اسمعيل خان فراشباشى به او اعلام نمود كه شما بنشينيد حالا قبله عالم تشريف‌فرما ميشوند . ميرزا ابو القاسم به قدر متعارف نشست خبرى از آن پادشاه نشد ، سئوال را مكرر كرد همان جواب را شنيد ، ساعتى ديگر صبر كرد به تكرار سئوال پرداخت . و دانست كه حال چيست و جميع خيالاتى را كه مدتها بود مىبافت ، ديد كه مثل تار عنكبوت شده است ، متحير و سرگردان امر خود ماند .\r\nاسمعيل خان و ساير مستحفظين او را از بالاخانه پائين آورده ، اعمال بد او پاپيچ او شده در سردابهء از سردابه‌هاى باغ نگارستان محبوسش ساختند . . . القصه بعد از سه روز امناى دولت ماندن او را مصلحت نديده به خبه هلاكش كردند . . . ) از ص . 236 تا ص 240 .\r\n","page_name":" 138 ","page_number":138},
  {"content":"\r\n\r\nمحمد رضا خان فراهانى ، پسر عم قائم مقام از خراسان رسيد او را در پرهء سرباز انداختند و با سرنيزه‌ها با او مكالمه‌ها كردند و بعد قائم مقام را از بالاخانهء دل‌گشا كه در نگارستان بود ، فرود آوردند ، در حوض خانه محبوسش داشتند .\r\nبعد از شش روز ، در شب‌شنبه سلخ صفر ، او را خبه كردند و جسدشرا در زاويهء مقدسه ، در جوار شاهزاده عبد العظيم عليه التكريم دفن كردند « 1 » اموال و اثقال و زر و گوهر و كتابخانهء ممتاز او را مأخوذ داشتند و فرزندانش را با اقارب و بستگان كه در آذربايجان داشتند ، به اراضى فراهان فرستادند كه در آنجا ساكن شوند و هركدام را مقررى معاش دادند و ميرزا اسحق برادرزادهء قائم مقام كه وزارت فريدون ميرزا داشت از تبريز بيرون شده در دار الامان قم اقامت كرد .\r\nقائم مقام ، در روزيكه به نگارستان ميرفت ، از براى عصر جائى موعود بوده است و محض امتثال امر به باغ آمد كه شرفياب حضور همايونى بشود و بعد به موعد خود برگردد و نيز در راه كه به طرف باغ نگارستان مىرفت ، جمعى عارض ولايات آمده بودند كه كار خود را صورت بدهند ، گماشتگان قائم مقام آنها را اميدوار و منتظر مىساختند كه : « صبر كنيد تا قائم مقام از باغ برگردد . » چون بباغ رفت از باغ نگارستان او را بباغ رضوان بردند . در آن يوم الموعود به ميعادگاه حقيقى خود رسيد ، آنوقت جمعى به آن اشخاص منتظرين به طعنه گفتند : « به اين انتظار باشيد كه قائم مقام از باغ بيرون آيد . » و اين كلام مثل شد كه تاكنون در مورد مثل به كار مىبرند .\r\nجمعى از مردم عوام در روز قتل او به يكديگر تهنيت ميدادند و مباركباد\r\n\r\n\r\n","description":"","footnote":"\r\n( 1 ) محمد جعفر خورموجى در تاريخ « حقايق الاخبار ناصرى » چنين مىنويسد :\r\n« . . . در ماه صفر اين سال ( 1252 ) سانحهء پرملال قائم مقام روى داد ، شب‌شنبه سلخ شهر صفر ، آن سيد سعيد عاليشأن شهيد و به روضهء رضوان و درجات جنان خراميد .\r\nبيت\r\n ديدى آن قهقههء كبك خرامان حافظ * كه ز سرپنجهء شاهين قضا غافل بود . » \r\nچاپ ( خديوجم ) ص 25\r\n","page_name":" 139 ","page_number":139},
  {"content":"\r\n\r\nگفته مصافحه مىنمودند « 1 » .\r\nشرح حال ميرزا عيسى ، پدر بزرگوار او و ذكر فضايل و آثار آن نامدار در تواريخ ضبط است ، محتاج به تكرار نيست . شرافت ذات و حمدت صفات ، مخصوص ايشان بوده است و مرحوم رضا قليخان لله‌باشى در تاريخ خود روضة الصفاء ناصرى در حق قائم مقام اين شعر را انشاد مىكند كه در اينجا نگاشته مىشود :\r\n پس از پدر ز پدر درگذشت در گيتى * چنان كه نام نكو در گذشتش از گردون\r\nز بعد عيسى ، آمد بلى ابو القاسم * به معجزات و كرامات جمله ز او افزون \r\nهريك از صدور كه به بليتى رسيدند جهاتى عديده داشته است و جهة عمدهء بعضى خيانت به سلطنت بوده است ، ولى قائم مقام قصد خيانت نداشت . ولى اقوال و افعال و بىاعتنائى و اهمال و درشتىها و تنديها و جسارت‌ها ، از او ناشى شد كه نازل منزل خيانت بود و عفو ملوكانه خيلى شامل او گشت ، ولى او خوددارى نتوانست بكند .\r\nعمدهء معايب كار او ، كه او را به بليت رسانيد ، كثرت فضل و دانائى و شدت سواد بود و چون در كمالات و تدبيرات ، افراط كرده بود و سزاوار هرگونه برترى\r\n\r\n\r\n","description":"","footnote":"\r\n( 1 ) - واتسن مؤلف كتاب ( تاريخ قاجار ) كه نوشته‌هاى غرض‌آلودش نسبت به ايران مشهور و معروف است چنين مىنويسد :\r\n« . . . شاه وقتى كه متوجه شد مردم از تقاضاى خود بر عليه « قائم مقام » مصر هستند ، مطابق رسم معمول دستور داد ، قائم مقام صدر اعظم را توقيف كنند و در تعقيب آن پسرانش نيز توقيف گرديدند ، اين اقدام منجر به اغتشاش يا بلوائى نشد ، بلكه تسلى خاطر عامه را نيز فراهم نمود ، شاه شخصا در محكمه و ادارهء مشاغل عمومى حضور مىيافت و در ظرف چند روز كه مرتبا اين محاكمه ادامه داشت ، براى تحقير و خفت قائم مقام ادعاها و اتهامات ايراد مىگرديد ، و شاه نمىتوانست نسبت به خرابكارىها و نواقص امور ادارى وزير مخلوع بىاعتنا باشد ، بالنتيجه امر صادر شد او را در محبس طناب اندازند و در شب 26 ژوئن 1835 اين امر اجرا شد . . . » ص 198 تاريخ قاجار ، ترجمهء عباسقلى آذرى .\r\n( خوانندهء عزيز توجه دارند كه موضوع محاكمه و خرابكارى و غيره افسانهء بيش نيست . )\r\n","page_name":" 140 ","page_number":140},
  {"content":"\r\n\r\nهم داشت ، لهذا خودبينى را به جائى رسانيد كه خود را خداوند مردم مىشناخت و اكثر از مخلوق را بهائم مىپنداشت و هرگز بخاطرش خطور نمىكرد كه بتوان او را مسلوب الاختيار كرد .\r\nدر اول دولت هم ، چون خدمات نمايان كرده و در كوتاه كردن دست مدعيان سلطنت ، زحمات بىپايان كشيده بود ، از التفات و تقويت سلطان اطمينان كلى داشت و مغرور بود كه با اينهمه خدمات و نفى دشمنان ملك ، هرگز مرا به اين تقصيرات و جسارتها بسياست نميرسانند ، هتاكى بسيار مىنمود ، بزرگان سلف را بىپا كرد و محض اقتدار خود بعضى مردمان جديد بىرتبه را به سر كار آورد و از آنها تقويت مىنمود و كسان خود را منصوب مىساخت و در خيال تغيير كشيك سربازان خاصه افتاد كه سرهنگى از كسان خود را رئيس سربازان كشيك قرار دهد و در طرد و نفى وزراى بزرگ و امراى نامدار مىكوشيد كه در دورهء او ، با اسم نباشد و همه مخذول باشند .\r\nاگرچه ، سزاوار هر رتبهء بود ليكن خودپسندى و غرورش به جائى كشيد كه با مردم اعتنا نميكرد و بواسطهء فضل و كمالى كه داشت ، علما چندان در نظر او جلوه نداشتند و غالبا در مجلس با آنها تندى مىنمود ، تنمر و تكبرش به جائى رسيد كه با احدى غذا نمىخورد و اظهار كراهت ، در هم‌غذائى مردم مىكرد و سايرين در سفرهء جداگانه احتفال ميكردند و او به تنهائى در اطاق ديگر غذا مىخورد .\r\nالبته اين گونه صفات ، باعث خذلان و نااميدى خلق مىشود و خاصه در صورتى از كثرت غرور خدمتگذارى ، به ولى نعمت خود كه ظل اللّه است و از جنس بشر برترى و امتياز دارد ، اين گونه پيغامات سخت دهد و تهديد نمايد . سلاطين بهيچوجه با ما مردم طرف نسبت نيستند و نبايد به غرور خدمت ، با آنها جسارت كرد . سلطنت به اختيار شخصى نيست كه هركس به آن قائل شود . اين رتبه مخصوصا بسته بافاضهء الهى است كه در ميان چندين كرور نفوس يك نفر برانگيخته مىشود ، پس با چنين كسى نبايد طرف شد و با او جسارت نبايد كرد كه ستيزهء باسلطان ، مثل ستيزهء با قهر و غضب الهى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاست . در اين صورت هركس از مقام بشريت خود تجاوز كند ، به مكافات خواهد رسيد .\r\nبا اين همه مطالب كه گفتيم و با اين جسارتها كه از قائم مقام ذكر شده است اما انصاف را نميتوان از دست داد كه او لسانا جسارت كرده ، ولى هيچوقت خيانت به دولت نداشت و از ابتدا تا انتها ، شاهنشاه غازى را در سلطنت سزاوار ديد ديگران را اعتنا نميكرد . چنانچه روزى مرحوم ميرزا جعفر وقايع‌نگار ، در محضر مرحوم ميرزا على ، پسر مرحوم قائم مقام از زبان پدر خود مرحوم ميرزا صادق وقايع‌نگار به مناسبتى حكايت كرد ، كه در اوانى كه مرحوم قائم مقام در بسط بساط ولايت عهد شاهنشاه غازى و تمهيد مقدمات آن اشتغال داشت ، يكى از صديقانش او را مخاطب كرده گفت ، كه همانا بر اين جهد و اهتمام در انجام اين مهم جز سوء خاتمت و بدى عاقبت براى شما نتيجهء نمىبينم . چه ، خاطر مبارك را نسبت به شما صافى و قلب اقدس را بوجود شما ساده نمىدانم . جواب دادند : « بلى خوب فهميدهء همين است و جز اين نيست و صريحا مىگويم و مىدانم كه هستى من در كف او است ، ليكن تكاليف نوكرى و حقوق چاكرى مرحوم وليعهد طاب ثراه ، مجبورم كرده است كه تا جان دارم بكوشم و از نام نيك ديده نپوشم . » انتهى « 1 »\r\n\r\n\r\n","description":"","footnote":"\r\n( 1 ) - مرحوم « عباس اقبال آشتيانى » نظريهء عجيبى دربارهء شخصيت قائم مقام ذكر مىكند :\r\n« . . . ميرزا ابو القاسم قائم مقام بايستى تدبيرى براى اصلاح وضع پريشان مالى پس از بغارت رفتن خزانهء مخصوص فتحعلى شاه ، بينديشد و راهى براى تهيهء پول جهت گردانيدن چرخهاى كار باز كند ، ليكن بدبختانه ميرزا ابو القاسم قائم مقام مرد اين ميدان نبود ، چه او با وجود كمال زيركى و هوشيارى و هنرمندى و سحر در انشاء و بلاغت ، آن كفايت مملكت‌دارى و پاك‌دامنى سياسى را كه مردم قبلا در مربى و پدربزرگوار او ميرزا بزرگ قائم مقام ديده بودند ، نداشت . چه او با اين همه علم و كمال ، مردى بود دسيسه‌كار و توطئه‌ساز و طماع و پول‌پرست و قسى القلب . اكثر عايدات آذربايجان به جيب او فرو مىرفت و با اين حال در رساندن حق سربازان و شاهزادگان حتى شاه نيز كار را به مسامحه و سخت‌گيرى مىگذراند . . . » ص 180 ، كتاب ميرزا تقى خان اميركبير ، چاپ دانشگاه تهران .\r\nمرحوم اقبال ، در قبال چنين اتهاماتى كه حتى دشمنان داخلى و خارجى و شاهزادگان و مفت - خوارانى كه جيرهء آنها قطع شده بود تفوه به اين قبيل تهمت‌هاى ناروا خوددارى داشته‌اند ، سندى ابراز ننموده است ، با مراجعه به كتب و اسناد متعدد نيز در هيچ جائى ديده نشد .\r\n","page_name":" 142 ","page_number":142},
  {"content":"\r\n\r\nقائم مقام ، خيلى ميل داشت كه در عالم وزارت خود نوعى مختار باشد كه سلطان ، بىرضاى او به كسى كارى ندهد و عطائى ننمايد . اين سودا او را به مذلت انداخت و روزگارش را تباه ساخت ، اما پدر او ميرزا عيسى قائم مقام ، سلامت نفس و اعتدال مزاجى داشت كه اگر به صدارت ميرسيد تا آخر عمر بسلامت زندگانى مىكرد ولى دورهء آنزمان به او فرصت نداد كه او هم به قسمت خود نائل شود .\r\nقائم مقام ، بصدر اعظم مخاطب نشد و قائم مقام معنى صدارت را نميدهد ، بلكه قائم مقام مثل نايب الصدر است ، كه هر وقت صدر برخيزد بايد او در مسند صدارت قيام نمايد ، ولى با اينكه لقب صدر اعظمى نداشت ، از ساير صدور با لقب مقتدرتر بود و زمام مهام امور و سررشتهء رتق‌وفتق جمهور به دست او بود و اين اقتدار باعث زيادتى خودپسندى او شد كه با احدى غذا نميخورد . وقتى مخصوصا شاهنشاه غازى طاب ثراه ، خواجهء سياهى را كه قباحت منظر و وقاحت حنجر داشت به بهانهء نزد قائم مقام فرستادند كه در سر ناهار او حاضر و پيغام مخصوص محرمانه را تبليغ نمايد ، آن خواجهء سياه به امر شاهنشاه به مجلس خاص قائم مقام درآمد و در سر غذا نشست چون محترم بود ، ناچار به خوردن غذا مشغول شد و در وسط غذا خوردن ، آن سياه به قائم مقام گفت : « شما چرا آنقدر بد غذا مىخوريد دل مرا بهم زديد . » اين بگفت و از مجلس بيرون شد ، ولى قائم مقام نتوانست كه او را در آن مقام كه رسول شاه بود ، اذيتى رساند از كيفر او صرف‌نظر نمود و كار را بوقت ديگر موكول داشت .\r\nقائم مقام ، اول كسى است كه طرز انشاء قديم را تغيير داده ، به طرز اختصار و به لسان قوم نامه‌نگارى كرد و آن الفاظ غير مأنوسه و جملات معترضه و كلمات مترادفه و بيانات متعلقه را از ميان برد « 1 » . عبارت‌سازى و انشاءپردازى خيلى خوب است اما در تصنيف و تأليف بايد نگارشته شود ، در مقام احكام‌نگارى و نوشتجات دولتى كه مقصود از انجام امور است ، همان الفاظ مختصره و كلمات سليسه و عبارات مأنوسه\r\n\r\n\r\n","description":"","footnote":"\r\n( 1 ) - منشآت قائم مقام چند بار به چاپ رسيده و بهترين چاپ‌ها در طهران ، به سال 1337 شمسى به اهتمام « جهانگير قائم مقامى » با حروف سربى به چاپ رسيده است .\r\n","page_name":" 143 ","page_number":143},
  {"content":"\r\n\r\nكفايت مىكند و در اين تغيير و تبديل منتى بسر بعضى از مردم دارد ، كه به‌طور سهولت بدون اينكه تحصيل سواد كند ، از عربيت مطلع نشده به خط فقط و املاء غلط ، خود را منشى ميخواند و نانى مىخورد « 1 » و نيز شيوهء خط تحرير را هم طور ديگر قرار داد كه با قوت دست ، هر كلمه به هرطور نوشته شود مطلوب آيد و منشيان مقيد به اين نباشند كه حتما در تحريرات دهنهء نون سه نقطه بخورد و از كشيدهء سركش كاف بيرون آيد خود آن مرحوم هرچه نگاشته است الآن جزو قطعات است كه جزو مرقعات ضبط كنند .\r\nدر عربيت ، علم ادب و انشاء خطب و نظم و نثر عرب و عجم ، به طورى احاطه داشت كه محتاج به توصيف نيست ، منشآت و اشعار او در همه جا منتشر و پراكنده است كه مستغنى از تعريف هستند ، به طورى در انشاء قادر بوده است ، از آخر مطلب شروع به نوشتن مىكرده و به اول عنوان كاغذ ميرسانيده است . بدوا در اشعار خود مجنون تخلص مىكرده‌اند و بعد تغيير يافته مبشر قرار داده‌اند ، تخلص معروفشان ثنائى است .\r\nچنانچه در نظم و نثر ايشان كه در كتاب منشآتشان كه به چاپ رسيده ، همه‌جا در نظم ثنائى و در نثر ثنائى ، مجالس خود را خوانده‌اند .\r\nاز هوش او چنين حكايت كنند كه وقتى نزد پدرش نشسته بود مرحوم ميرزا حسن قصيدهء در مدح ميرزا بزرگ قائم مقام اول ، انشاء كرده بود به نزد او آورد و خواند و مطلوب واقع شد . ميرزا بزرگ روى خود را به ميرزا ابو القاسم قائم مقام كرده ، محض تشويق بطور توبيخ مىگويد ، اينطور بايد كار كرد و خود را با كمال\r\n\r\n\r\n","description":"","footnote":"\r\n( 1 ) - مرحوم اقبال آشتيانى در كتاب « ميرزا تقى خان امير كبير » مىنويسد :\r\n« . . . ميرزا بزرگ قائم مقام و پسرش ميرزا ابو القاسم در تربيت عموم مردم ، خاصه متعلقان و حواشى خود بينهايت ساعى بودند و جد بليغ مىنمودند ، مخصوصا ميرزا ابو القاسم قائم مقام در تعليم و مشق امير كبير مواظبتى بكمال داشت و چون امير هم شوق و هوشى مفرط به تحصيل خط و سواد نشان مىداد ، بتدريج ترقى كرد و در حفظ كردن منشآت قائم مقام اصرارى داشت و همان براى او مايهء سواد شد و آثار اين منشآت به خوبى در نوشته‌هاى امير ، هويداست و جزالت عبارت و موجزنويسى او كاملا زادهء آشنائى كامل آن مرد به منشآت مرحوم قائم مقام است . ( ص 5 كتاب ميرزا تقى امير كبير ، چاپ دانشگاه تهران . )\r\n","page_name":" 144 ","page_number":144},
  {"content":"\r\n\r\nساخت . قائم مقام در آن عالم جوانى مىگويد . « كه اين قصيده از من است كه انشاء كرده‌ام نسخه بدست او افتاده و به اسم خود مىخواند . » ميرزا حسن تحاشى مىكند ميرزا ابو القاسم ادعا مىكند كه من آن را از بر مىخوانم ، در همان يك دفعه استماع تمام قصيده را از بر مىخواند و هيچ تغيير كلمه نمىدهد . بعد ميرزا حسن قسم ياد مىكند كه من ديشب اين قصيده را ساخته‌ام . آخر الامر معلوم مىشود كه ميرزا حسن در قول خود صادق بوده و قائم مقام در استماع خود آن اشعار را ضبط خاطر كرده است .\r\nو نيز وقتى ، در ميان افراد حسابى كه قائم مقام ديده بود ، يك فرد ناپيدا مىشود سررشته‌دار به جستجوى آن فرد برمىآيد ، قائم مقام از خارج به نوشتن آن فرد مشغول مىشود ، هرچه در نظر داشته است مىنويسد ، در اين اثنا آن فرد حساب هم پيدا مىشود وقتى كه اين هر دو فرد را مطابقه مىكنند بدون اختلاف بوده است .\r\nميرزا بزرگ قائم مقام اول در به دو امر به وزارت زنديه اشتغال داشت .\r\nدر دولت قاجاريه كه حاجى ابراهيمخان اعتماد الدوله ، صدر اعظم بود ، ميرزا بزرگ قائم مقام او بود و در دستگاه او نيابت صدارت داشت و در جلو مىنشست و كارها و تحريرات دولتى را صورت ميداد . بنا به قول الميبيه سفير فرانسه ، كه در آن زمان به ايران آمده بود ، در كتاب سفرنامهء خود نگاشته است كه : « اگر ميرزا بزرگ نمىبود ، حاجى ابراهيمخان نمىتوانست كار صدارت كند . » و ما شرح اين قول و تقريرات آن سفير را در ذيل حالات حاجى ابراهيمخان اعتماد الدوله نگاشته ديگر تكرار نميكنيم .\r\nميرزا ابو القاسم قائم مقام هم در به دو امر بنا به وساطت پدرش در دستگاه حاجى ابراهيمخان بود ، كه منشآت دولتى را او مىنگاشت و بدوا به شفاعت و تقويت حاجى ابراهيمخان در سلك خدمتگذارى ديوان درآمده ، رفته‌رفته به آن همه مقامات رسيد .\r\nوقتى كه در دستگاه حاجى ابراهيمخان اعتماد الدوله ، مشغول انشاء رسايل دولتى بوده است هنرها و چابكى از او به ظهور رسيده است كه حمل بر اغراق مىشود ولى حقيقت داشته است ، چون آن حكايات به اختلاف روايات شنيده مىشود ديگر از نوشتن آن صرف‌نظر مىكنيم .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nحسب منيع و نسب رفيع قائم مقام به حضرت سيد الساجدين « على الامام زين العابدين » عليه السلام منتهى مىشود و اصل مهر آنحضرت الآن در خانوادهء قائم مقام موجود است « 1 » كه مردم محض تيمن و تبرك به آنجا رفته و آن مهر مبارك را بر روى كاغذها زده در منازل خود نگاه داشته ، حرز جوادتن مىدانند و گاهى آن را در آب شسته به بيمار مىدهند كه شفا يابد .\r\nبا اين حسب و نسب و كثرت فضل و دانش شاهزاده على قلى ميرزاى اعتضاد - السلطنه در « اكسير التواريخ » تصنيف خودشان در ذكر قائم مقام خيلى توهين مىكند .\r\n\r\n\r\n","description":"","footnote":"\r\n( 1 ) - نگارندهء حواشى « محمد مشيرى » از اوان خردسالى شنيده بودم كه عين مهر مبارك حضرت امام چهارم زين العابدين سجاد عليه السلام در خاندان سادات حسينى فراهانى و خانوادهء قائم مقام وجود دارد ، با تفحص بسيار ، تقريبا از پيدا كردن آن نااميد بودم تا اينكه « تاريخ بيدارى ايرانيان » تأليف مرحوم ناظم الاسلام كرمانى بدستم رسيد و در آن كتاب ضمن شرح اختلاف و كدورت مرحومان شيخ فضل اللّه نورى و سيد عبد اللّه بهبهانى ، دربارهء موقوفات خاندان قائم مقام فراهانى به مطلب زير برخوردم :\r\n« . . . يكى از موقوفات بزرگ ، موقوفهء قائم مقامى است كه از حاصل اين موقوفه در سال ، دو هزار تومان بايد به عتبات عاليات برود و چند هزار تومان هم بايد به مصارف ديگر برسد ، اين موقوفه با جعبهء كه مهر مبارك حضرت سجاد در آن است و آن جعبه كه مرصع به جواهرات است ، در دست اولاد قائم مقام است و خود قائم مقام واقف اين موقوفه بوده است ، و چند سال اين موقوفه در دست ميرزا محمود خان كه نوهء قائم مقام است بود . . . » . تاريخ بيدارى ايرانيان چاپ دوم ، به اهتمام و تحشيه و تصحيح محمد هاشمى كرمانى ص 546\r\nپس از ديدن اين مطلب يقين حاصل شد كه مهر مبارك وجود دارد ، تاكنون كه موفق به چاپ و انتشار كتاب حاضر شده‌ام ، چون در متن كتاب نسخهء من ، چنين مهرى وجود نداشت ، حيفم آمد كه جاى آن خالى بماند ، لذا با كوشش بسيار مجددا تفحص و جستجو كردم ؛ به حمد اللّه موفق به پيدا كردن آن شدم .\r\nاين مهر ، اكنون نيز در خاندان قائم مقامى محفوظ و متولى دارد و به همت جناب آقاى حسنعلى قائم مقامى كارمند وزارت آموزش و پرورش ، فرزند مرحوم شفيع ( محقق السلطان ) فرزند على اكبر خان ( صاحب كتاب « جان جهان » كه بر وزن گلستان نوشته است ) فرزند حاجى ميرزا على پسر ميرزا ابو القاسم قائم مقام ثانى ، يك نسخه به كاغذ زده شده و به اين جانب لطف نمودند كه چون كوچك بود ، در حدود پنج برابر بزرگ شد و در اين‌جا كليشه گرديد و بدين وسيله از ايشان سپاسگزارم .\r\n","page_name":" 146 ","page_number":146},
  {"content":"\r\n\r\nعبارات زشت و دشنام سختى در حق او مىنگارند كه ما از نقل آن انفعال داريم .\r\nتصوير مهر مبارك حضرت سجاد كه پنج برابر بزرگ شده است از مورخ خيلى غرابت دارد كه نسبت به مردم لعن و دشنام بنويسد خاصه مورخى كه شاهزاده باشد و رتبهء وزارت علوم يافته باشد ، با كمال بيغرضى بايد مطلب بنگارد . مورخ امانت و خيانت هركسى را بايد بنگارد و فسق و يا عبادت ابناء زمان را حق نگارش دارد « 1 » اما دشنام دادن به ايشان شأن تاريخ‌نگارى نيست و لعن و دشنام اين‌گونه مردم ، همان سياست و عقوبتى است كه به كيفر صفات مذمومهء خود مىبرند . غرض شخصى ربطى به تاريخ‌نويسى ندارد ، همانا شاهزادهء آزاده اعتضاد - السلطنه فرزند خاقان مغفور بوده‌اند . طبعا و عادتا ميل داشته‌اند كه بعد از نايب - السلطنه عباس ميرزا ، ولايت عهد به ساير اخوان تعلق گيرد ، چون خاقان مغفور از كثرت ميلى كه به نايب السلطنه داشتند ، بعد از حيات ايشان برحسب وراثت پدرى و پسرى ، خواستند كه اين امتياز ولايت عهد و سلطنت در سلسلهء ايشان باشد ، لهذا شاهنشاه غازى « محمد شاه » را ولايت عهد دادند و كليتا اعمام از اين فقره دل‌تنگى داشتند چنان كه بعضىها را هم به سزا رسانيدند .\r\n\r\n\r\n","description":"","footnote":"\r\n( 1 ) - از گزارش تفصيلى كه كمپبل وزير مختار انگليس به لندن داده ( نامهء 21 ژوئن 1835 و هم‌چنين از يادداشتهاى خصوصى خودش ، اين حقيقت به خوبى برمىآيد كه مشار اليه محمد شاه را به كشتن قائم مقام تحريك مىكرده و هم‌چنين درباريان و امام جمعهء وقت را در تأئيد نظريهء خويش ترغيب مىنموده است ( استخراج از ترجمهء متن خاطرات وزير مختار انگليس مجلهء سخن ، اسفند 1344 به نقل از كتاب سياستگران قاجار . تأليف مرحوم خان ملك ساسانى ، جلد دوم ص 59 )\r\n","page_name":" 147 ","page_number":147},
  {"content":"\r\n\r\nقائم مقام ، در به دو امر كه خاقان مغفور ، رخت به سوى جنان كشيدند در سلطنت شهنشاه غازى محمد شاه ، نهايت جدوجهد را داشتند و تهيهء سفر را فراهم آوردند و تجهيز لشكر كردند و علما را ديدند تا اينكه به اهتمامات وافيه ، دست اعمام شاهنشاه غازى كه پسران خاقان مغفور بودند ، از سلطنت كوتاه شد و بعضى از آنها به صلاح و صوابديد قائم مقام به‌سزائى رسيدند ، به اين جهت مرحوم قائم مقام مبغوض جميع فرزندان خاقان مغفور شدند « 1 » و شاهزاده اعتضاد السلطنه هم كه رشدى نداشتند ، نتوانستند\r\n\r\n\r\n","description":"","footnote":"\r\n( 1 ) - مرحوم حاجى ميرزا يحيى دولت آبادى چنين مىنويسد :\r\n« . . . بالجمله پنج يا شش روز قائم مقام را در حوضخانهء زيرزمينى نگارستان نگاه مى - دارند . . . براى تحليل بردن قواى جسمانى او و اينكه شايد از گرسنگى بميرد ، از دادن غذا به او خوددارى مىكردند ، تا شب آخر صفر اسمعيل خان قراجه‌داغى ، كه يكى از اشقيا و سرهنگ فراشخانه و ميرغضب‌باشى بود با چند ميرغضب وارد حوضخانه شده و بر سر او ريخته او را بر زمين مىزنند .\r\nقائم مقام ، با وجود ضعف و ناتوانى كه دارد ، براى استخلاص خود مقاومت مىكند ، بطورى كه بازوان او مجروح شده خون جارى مىگردد ، بالاخره دستمالى در حلق او فرو برده و او را خفه مىكنند و آن دهانى كه به پهناى فلك بود و براى خدمت به ايران فداكارى مىكرد براى هميشه مىبندند .\r\nهمان شبانه نعش وى را در گليمى پيچيده بلافاصله بر استرى بسته به حضرت عبد العظيم مىفرستند كه آنجا مدفون گردد .\r\nاز « متولى آستانه » نقل شده است كه اذان صبحى بود ، در را كوبيدند ، از خدام كسى حاضر نبود ، من خود رفته در را گشودم ، ديدم چند نفر از غلامان كشيك‌خانه نعشى را وارد كردند ، گفتند : شاه فرموده اين نعش را دفن كنيد ، پرسيدم كيست ، : گفتند قائم مقام ، خواستم غسل داده كفن كنم ، راضى نشدند و گفتند مجال نيست و البته چنين دستور داشته‌اند ، چون كشندگان او نمىخواستند معلوم شود به چه صورت بدن وى زير خاك مىرود .\r\nبالجمله حامل يك عالم علم و فضل ، با ملبوس تن در صحن امامزاده حمزه ، جنب مزار شيخ ابو الفتح رازى ، به خاك سپرده مىشود .\r\nچنين مشهور است ، متولى آستانهء مباركهء حضرت عبد العظيم ؛ همان شب حضرت معظم را در خواب مىبيند كه به او مىفرمايند ، امشب مهمانى براى ما مىآيد از او استقبال كنيد .\r\nاو با چراغ به درب صحن ميرسد مىبيند جنازه‌اى لاى گليم پيچيده‌اند ؛ ميگويند جنازه « قائم مقام » است و امر شده او را همين‌طور به خاك بسپارند . ( نقل از كنفرانس دولت آبادى چاپ قاهرهء مصر ، مطبعهء سعادت 1350 قمرى )\r\n","page_name":" 148 ","page_number":148},
  {"content":"\r\n\r\nمخالفت كنند و بنا باقتضاى طبيعت انسانى كه حالت رشك و غيظ دارد ، همينقدر در صدد تلافى برآمده از قائم مقام به بدى ذكر كرده‌اند ، در صورتى كه نكتهء مطلب معلوم شد ، ديگر دشنام ايشان به قائم مقام ضرر و ايذا نمىرساند . « 1 »\r\n\r\n\r\n","description":"","footnote":"\r\n( 1 ) - لسان الملك سپهر ، در جلد دوم قاجاريه ( ناسخ التواريخ ) كشتن ميرزا ابو القاسم قائم مقام را مشروح و تا حدى مقرون به حقيقت مىنويسد . ما مقدارى از آن را ذيلا درج مىكنيم :\r\n« . . . بعد از جشن نوروزى ، چون روزى چند برفت و هوا را سورت گرما باديد شد ، شاهنشاه غازى از طهران به باغ نگارستان تحويل داد و كارداران دولت در پيرامون نگارستان خيمه‌ها افراشته كردند و ميرزا ابو القاسم قائم مقام ، در باغ لاله‌زار كه يك تير پرتاب ، تا نگارستان مسافت است نشيمن كرد . اين هنگام شاهنشاه غازى در قيدوبند قائم مقام يك جهت گشت ، چه از ديرباز از وى رنجيده‌خاطر بود . با اينكه تشريف وزارت خاص ، از بهر قائم مقام مىنمود و عقده‌هاى سخت را به سرانگشت توانست گشود و فاضلى مؤدب و اديبى مجرب بود ، آن كبرى كه با منصب همساز است و آن غفلتى كه با دولت انباز ، نگذاشت كه دل پادشاه را با خود صافى دارد و كدورت خاطرش را كه سالهاى دراز متراكم بود ، بزدايد . چه از آن وقت كه وزارت نايب السلطنه عباس ميرزا داشت ، پيوسته محمد شاه از روش او به اكراه بود . . . .\r\nپادشاه را كه در خاطر خوى شير شرزه نهفته‌اند از كردار و گفتار وى آتش غضب افروخته بود ، ساختهء هلاك و دمار قائم مقام آمد . . . بالجمله ، شاهنشاه غازى چون هنوز پسرهاى فتحعلى شاه ، از محل خود ساقط نشده بودند و در چشم مردم با شوكت و مكانت تمام بودند ، اكراه مىداشت كه قائم مقام از مكنون خاطرش آگاه شود ، مبادا كيدى آغازد و خللى در كار ملك اندازد ، لاجرم ، ميرزا نصر اللّه اردبيلى صدر الممالك و محمد حسين خان ايشيك آقاسىباشى و چند تن ديگر از رازداران حضرت ، در تدبير او همداستان شد و حاجى ميرزا آقاسى را كه در طريقت پيشواى خويش مىدانست نيز آگاه كرد ، اما قائم مقام شب يكشنبه بيست و چهارم صفر هنگام نماز ديگر . . . . از حضرت پادشاه كس به احضار او برسيد و او را طلب فرمود و از آن سوى شاهنشاه غازى ، قاسم خان قوللر آقاسى را حاضر كرده فرمود كه سالها پروردهء نعمت ما بوده و در مهد فراغت غنوده‌اى ، امروز در تقديم اين خدمت اگر همه جان بر سر سرش كرده ، مسامحت نبايد روا داشت .\r\nقاسم خان اجابت فرمان را جبين ضراعت بر خاك نهاد ، آنگاه اللّه ويردى بيك مهردار و ميرزا رحيم پيشخدمت خاصه را كه موثق و ممتحن بودند . هريك را آلتى قتاله سپرد و فرمود بعد از درآمدن قائم مقام به نگارستان او را حكم به اقامت كنيد و اگر فرمان‌پذير نشود و ساز مراجعت كند به ضرب گلوله‌اش از پاى درآريد .\r\nمع القصه قائم مقام ، به باغ نگارستان درآمد ، او را گفتند در بالاخانه عمارت دلگشا باش ، -\r\n","page_name":" 149 ","page_number":149},
  {"content":"\r\n\r\nولى در اينكه مردم از افعال قائم مقام راضى نبوده‌اند محل ترديد نيست بعد از كشته شدن او شعرا پارهء اشعار در اين خصوص ساخته‌اند ، ازآن‌جمله نشاطى خان « عباس هزار جريبى » « 1 » در اين باب قصيدهء گفته است كه يك ، دو بيت آن در اين - جا ثبت مىشود :\r\n\r\n\r\n","description":"","footnote":"\r\nپادشاه از سراى درونى بيرون شود .\r\nاللّه ويردى بيك و ميرزا رحيم ، حربه‌هاى خويش پنهان داشته او را در بالاخانه جاى دادند و در برابرش ايستاده شدند . چون زمانى برگذشت و شاه حاضر نشد ، گفت من با چندتن ديگر ميعاد نهاده‌ام كه تسليت دوستى رفته باشم ، صاحبخانه چشم به راه است ، ميرزا تقى و ميرزا موسى نيز در شاهراه انتظارند ، در حضرت پادشاه معروض داريد كه زحمت بيرون شدن بر خود ننهد ، فردا از بامداد حاضر حضرت خواهم شد . گفتند شاه فرمود تا مرا ديدار نكند مراجعت نفرمايد .\r\nلختى ديگر توقف كرد و ديگرباره آهنگ بيرون شدن فرمود ، اللّه ويردى بيك گفت ، فرمان اين است كه هم در اين‌جا بباشيد ، گفت همانا من محبوسم و كلاه خويش را به زير سر نهاده ، رداى خويش را زيرپوش كرد و به خفت و از آن سوى شاهنشاه اسد بيك فراش خلوت را به نزديك حاجى قاسم خان سرتيپ فوج فرستاد و فرمان داد كه من قائم مقام را مأخوذ داشتم هم اكنون فوجى از سربازان را بفرست تا اطراف باغ لاله‌زار پره زنند و نگاهبان باشند و مردم او را نگذارند از جائى به جائى متردد شوند .\r\nحاجى قاسم خان گفت : هرگز من با پيام ، دل اين كار ندارم الا آنكه شاهنشاه غازى با خط خويش رقم كند ، ديگرباره اسد بيك برفت و خط پادشاه بياورد . لاجرم حاجى قاسم خان گروهى از سربازان را حكم داد تا ميرزا محمد و ميرزا على و ديگر فرزندان و ملازمان قائم مقام را نگاهبان شدند و اطراف باغ لاله‌زار را فرو گرفتند و محمد رضا خان فراهانى پسر عم قائم مقام را كه از خراسان رسيده بود در پرهء سرباز انداختند . . .\r\nمع القصه بعد از بازداشتن قائم مقام در بالاخانهء دلگشا ، شاهنشاه غازى فرمود ، نخستين قلم و قرطاس را از دست او بگيرند و اگر خواهد شرحى به من نگار كند نيز نگذاريد ، كه سحرى در قلم و جادوئى در بنان و بيان اوست كه اگر خط او را بينم ، فريفته شوم و او را رها كنم . پس برحسب فرمان ، عوانان دژخيم ، ادات نگارش او را گرفته و از بالاخانهء دلگشا فرود كردند و در بيغولهء كه حوض خانه خوانند ؛ محبوس داشتند و بعد از شش روز ، در شب شنبه سلخ صفرش خبه كردند و جسدش را در جوار بقعهء شاهزاده حضرت عبد العظيم رضى اللّه عنه با خاك سپردند . از پس آن اموال و اثقال و زر و گوهر و كتابخانهء او را كارداران دولت مأخوذ داشتند .\r\n( مراجعه شود به صفحات از 37 تا 39 ناسخ التواريخ ؛ جلد قاجاريه ؛ چاپ جهانگير قائم مقامى )\r\n( 1 ) - نشاطى خان ، ميرزا عباس معروف به ميرزا بابا ، متخلص به نشاطى . از روستاى ( سرخ ده ) محال هزار جريب مازندران ، در حدود سال 1200 قمرى متولد و بر خلاف شغل -\r\n","page_name":" 150 ","page_number":150},
  {"content":"\r\n\r\n تيغ بركش اى ملك ، يكسر فراهانى بكش * رحم بر ايشان مكن تا هرچه بتوانى بكش\r\nكشتن ايشان به پنهان ، راست مىنايد به خلق * در دم خمپاره و وز توپ ميدانى بكش \r\n\r\n\r\n","description":"","footnote":"\r\nچوپانى پدرش ، به مكتب رفت و كتب معمول و متداول عصر را در سارى فرا گرفت و در همين شهر به حضور فتحعلى شاه بار يافت و شعرى در مدحش سرود و مورد توجه قرار گرفت و همراه وى به - طهران رفت و در آنجا به مدح امرا و هجو ديگران روزگار مىگذرانيد و از اين ممر ثروتى بدست آورد . هدايت در مجمع الفصحا دربارهء وى مىنويسد :\r\n« . . . طبعى داشته ، ليكن تتبع كم كرده و سالهاست كه نظير او شاعرى طامع ديده نشده ، اهاجى و قطعات بسيار دارد . . . »\r\nديوان وى ، با مقدمهء ميرزا محمد ابن فتحعلى لواسانى با يك تصوير نقاشى شده از شاعر در سال 1244 قمرى در طهران به نفقهء « فرهاد ميرزا معتمد الدوله » به چاپ رسيده .\r\nتاريخ درگذشت وى را مرحوم اعتماد السلطنه در جلد سوم منتظم ناصرى به سال 1262 قمرى ثبت كرده است .\r\nطبع كثيف هجاگوى ، وى از هجويهء كه در متن ذكر شده پيداست .\r\n","page_name":" 151 ","page_number":151},
  {"content":"\r\n\r\n\r\nشرح حال مرحوم حاجى ميرزا آقاسى « 1 »\r\nجناب حاجى ميرزا آقاسى شخص اول « 2 » اسم ساميش ، ميرزا عباس است خلف الصدق ميرزا مسلم ايروانى است كه مسلم زمان بود و از نجباى عصر و فضلاى شهر بشمار مىآمد ظهورش از سلسلهء بيات « 3 » است و از كمالات قصورى نداشت و\r\n\r\n\r\n","description":"","footnote":"\r\n( 1 ) - براى اطلاع از حالات حاجى ميرزا آقاسى مراجعه شود به سلسله مقالات مفصل آقاى حسين سعادت نورى در مجلهء يغما و نيز كتاب انتقادى به نام ( رسالهء دستور الاعقاب ) تأليف آقا مهدى نواب تهرانى ، نسخهء خطى ، كتابخانه دانشكدهء حقوق ، دانشگاه تهران .\r\n( 2 ) - « چون حاجى ميرزا آقاسى زشت مىداشت كه كس ، او را وزير خطاب كند يا صدر - اعظم خواند و رتبت خويش را در حضرت پادشاه برتر از اين القاب مىپنداشت ، همى بر زبان داشت كه چون نصرت پادشاه اسلام فرض است و مرا در خدمت محمد شاه عقيدتى به كمال باشد ، روزى چند زحمت اين خدمت بر خويش مىنهم و دامن تقواى خويشتن به پليديهاى دنيوى آلوده مىسازم ، تا « محمد خان زنگنه امير نظام » از آذربايجان برسد و زمام امور را به دست گيرد و پشت مناشير پادشاه را چنان كه قانون وزيران است ، خاتم نمىنهاد و اهالى دول خارجه چون دانستند كه حاجى ميرزا آقاسى لقب صدارت و وزارت را مكروه مىدارد او را « شخص اول ايران » خطاب كردند و اين لقب را پسنده داشت . » ناسخ التواريخ » جلد دوم قاجاريه ، چاپ قائم مقامى ، ص 40 .\r\n( 3 ) - بيات ، از قبايل اغز ( تركمن ) ، اين قبيله در فتوحات سلاجقه در آسياى صغير شركت داشت .\r\nدر قرن هشتم هجرى ، اين قبيله در سوريهء شمالى در بين تركمن‌ها ديده مىشود . از شعبه هاى مهم آن « شام بيات » بود . بيات‌هاى سوريهء شمالى در قرن نهم هجرى در فعاليت‌هاى « آق قويونلو » سهيم بودند . در قرن دهم در ايران و مخصوصا در كزاز و كرهرود تا جنوب همدان فعاليت داشتند .\r\nتعداد آنها را ده هزار چادر تخمين كرده‌اند و بعدا ( ظاهرا براى تميز آنها از ساير -\r\n","page_name":" 152 ","page_number":152},
  {"content":"\r\n\r\nجناب حاجى در بلدهء ايروان « 1 » بوجود آمد . پس از آنكه در خدمت والدش تا چهارده سال بسر برد ، با اينكه اقربا و خويشان او صاحب حكومت بودند به حكم قابليت براى تحصيل كمالات عازم عتبات عاليات شد و در آنجا شرف‌اندوز حضور عارف ربانى آخوند ملا عبد الصمد همدانى « 2 » گرديد و مدتى در خدمت آن جناب به تحصيل علوم\r\n\r\n\r\n","description":"","footnote":"\r\nبيات‌هائى كه به ايران آورده بودند ) به « آق بيات » معروف شدند .\r\nآق بيات‌ها اسبهاى عالى تربيت مىكردند ، و شاه عباس صفوى آنها را به عنوان هديه به هند مىفرستاد . گويند مقام و آهنگ بيات در موسيقى ايرانى و تركى مقتبس از آهنگهاى اين قبيله است .\r\nدر حال حاضر شاخه‌هائى از قبيلهء بيات در اراك و آذربايجان هستند و نيز شاخهء در خراسان زندگى مىكنند كه به نام « قره بيات » معروف هستند .\r\n( 1 ) - ايروان ، به زبان ارمنى يروان ، كرسى جمهورى شوروى ارمنستان ، بر روى رودخانهء زنگا واقع شده كوه‌ها و باغات ميوه و انگور آن را احاطه كرده است .\r\nاز سال 1926 ميلادى به بعد به سبب ايجاد كارخانه‌هاى شيميائى و نساجى و صنايع ماشين - سازى جمعيت آن چهار برابر شده است . در حدود سال 661 پس از ميلاد بنا شده ، اين شهر قرنها بين ايران و عثمانى دست به دست مىشد ، شاه عباس آن را از عثمانىها گرفت ( 1013 . ه .\r\nق . ) و در جنگهاى ايران و روس در زمان فتحعلى شاه به دست روسها افتاد ( 1218 ه . ق . ) و به موجب عهدنامهء تركمن چاى به روسيه واگذار شد ( 1243 ه . ق . )\r\nمساجد بسيار زيبا و چند كاخ از آثار ايرانيان دارد .\r\n( 2 ) - ملا عبد الصمد همدانى ، فرزند عبد اللّه و ملقب به فخر الدين بود به موجب نوشتهء ( بستان السياحه ) « عارفى دل آگاه و سالكى و اصل و فقيهى كامل بود و در طريق تصوف به - خدمت « نور عليشاه » سرسپرده و ارادت ورزيده . »\r\nدر ( رياض العارفين ) احوال او ذكر گرديده و خلاصهء آن بشرح زير است :\r\n« وى قريب چهل سال در عتبات بوده و آنجا نزد آقا محمد بهبهانى و سيد بحر العلوم و آقا سيد على كربلائى در فقه و اصول تحصيل كرد ، چندانكه از علما و فحول به شمار آمد و بعد از آن ميل به تصوف و عرفان نمود ، و در همان ديار به امر مجذوبعلى شاه ، خدمت نور عليشاه و سيد معصومعليشاه رسيد و به دستور آنها به اصفهان در نزد حسينعليشاه رفت و از فيض صحبت او تربيت يافته ، به شرف ذكر خفى و فكر مشرف گرديد و باز به كربلا معاودت نمود و آنجا مجاورت گزيد و چند تن ديگر از اين طايفه را نيز در آنجا ديد ، همچون مظهر عليشاه تونى و رونق عليشاه بمى و غيره و از يمن توجه آنها و هم در اثر كوشيدن به تصفيهء باطن در مدت هشت سال ديگر ، عارفى معروف و سالكى مشهور گرديد و از ابناء دهر بسى اذيت و آزار كشيد و هم در آن سرزمين با -\r\n","page_name":" 153 ","page_number":153},
  {"content":"\r\n\r\nمتداوله و تكميل نفس مشغول شد ، در فقه و اصول و جزئى از حكمت طبيعى و الهى و از علوم غريبه ، از نيرنجات و رياضى ، از يمن بركت آن حضرت ماهر و استاد شد .\r\nپس از آن‌كه اعراب كربلا را خراب كردند « 1 » و جناب آخوند ملا عبد الصمد در آن بلد ساكن ديار بقا گشت و به فيض شهادت فايز آمد ، جناب حاجى به آذربايجان كه وطن مألوف او بود معاودت نمود و نايب السلطنه عباس ميرزا ، او را در مجلس خود جليس\r\n\r\n\r\n","description":"","footnote":"\r\nملا اسكندر شيروانى پدر حاجى ميرزا زين العابدين ، ملاقات نموده و رفاقتى شايسته بهم رسانيد . »\r\nتأليفات وى به شرح زير است :\r\nبحر المعارف ، در عرفان و شرح كتاب نافع محقق و كتابى در روضات و كتاب بزرگى در لغت كه ناتمام مانده است .\r\nحاجى ميرزا آقاسى نسبت به اين مرشد ارادت مىورزيده به مناسبت لقب او كه فخر الدين بود ، در اشعار خود را متخلص به « فخرى » مىنموده و پس از شهادت وى زوجه‌اش را از كربلا به همدان آورده .\r\nملا عبد الصمد در روز چهارشنبه 18 ذى حجه ( عيد غدير خم ) سال 1216 ه . ق . كه فرقهء وهابيه به كربلا ريخته و قتل و غارتى به غايت فجيع و ناگوار به جا آوردند ، به دست آنان شهيد شد . در حين شهادت عمرش از شصت متجاوز بوده .\r\n( 1 ) - « . . . اين هنگام ( عبد العزيز ) را به خاطر آمد كه بر قلعهء ( نجف اشرف ) تاختن كرده قبهء مبارك را پست كند و موقوفات بقعهء شريفه را برگيرد و زايرين آن حضرت را كه به گمان خود ، بت‌پرست مىپنداشت مقتول سازد ، پس لشكرى به ( سعود ) فرزند خود داده او را بدين مهم مأمور داشت و سعود ، با مردم خود به طرف نجف اشرف سرعت نموده ، قلعهء نجف را به محاصره انداخت و چند كرت يورش به قلعه برده مقصود حاصل نكرد و از آنجا بىنيل مرام مراجعت كرده آهنگ كربلا نمود و با دوازده هزار تن از ابطال رجال خود ، چون سيلاب بلا ، مغافضة به كربلا درآمد و اين هنگام بامداد روز عيد غدير بود . پس نخستين ، تيغ بيدريغ در سكنهء آن بلده نهاده پنج هزار تن از مرد و زن مقتول ساختند و ضريح مبارك را درهم شكستند و آلات زر و سيم و جواهر رنگين و لآلى ثمين كه سالهاى فراوان از هر كشورى و كشورستانى بدانجا حمل داده و خزينه نهاده بودند به نهب و غارت برگرفتند و قناديل زرين و سيمين را فرود آوردند و خشت‌هاى زر احمر را از ايوان مطهر باز كردند و چندانكه توانستند از تخريب آثار و بنا ، كوشش كردند و بعد از شش ساعت از شهر بيرون شدند و اشياء منهوبه را بر شتران خويش نهاده به جانب درعيه كوچ دادند . . » ناسخ التواريخ ، جلد نخست ، تاريخ قاجاريه ، چاپ قائم مقامى ، ص 68\r\nو نيز مراجعه شود به تاريخ كربلا ، تأليف سيد عبد الجواد كليددار ( ص 223 تا 230 ) و ( كتاب قصص العلما ) و ( فارسنامهء ناصرى ) ص 250 ، و ( تاريخ اصفهان ) ص 136\r\n","page_name":" 154 ","page_number":154},
  {"content":"\r\n\r\nو انيس كرد و جناب حاجى در آن دستگاه به تعليم شاهنشاه غازى محمد شاه « 1 » پرداخت .\r\nقبل از آنكه نايب السلطنه عباس ميرزا ، از اين جهان درگذرد و محمد ميرزا ( محمد شاه غازى ) به ولايت عهدى برسد ، با بودن ساير برادران نايب السلطنه ، جناب حاجى روزى در همان دبستان ، بشارت سلطنت را به شاهنشاه غازى داد و سپرد كه اين امر را مكتوم دارد « 2 » ، چون امر سلطنت به شاهنشاه غازى تعلق يافت ، برحسب مصلحت چندى\r\n\r\n\r\n","description":"","footnote":"\r\n( 1 ) - « چون داراى علوم عقليه و نقليه و حكمت الهى و رياضى و تصوف و عرفان گرديده بود بزرگان آن عصر در آن ملك صحبتش را غنيمت شمردند ، و ميرزا عيسى قائم مقام ، وى را به تعليم فرزندش حاج ميرزا موسى خان برگماشت ، و بعد از چندى در پيشگاه نايب السلطنه ( منظور عباس ميرزا وليعهد فتحعلى شاه است ) معروف شد و وى ، او را به تربيت و تعليم فرزندان خود ، خصوصا محمد شاه مأمور گردانيد و حاج ميرزا آقاسى مدتها به تعليم آن شاهزاده روز گذرانيد و در ضمن وى را به تصوف و عرفان آشنا نمود ، و بطورى كه خود از بزرگان شنيده بود وعدهء سلطنت به او داده . »\r\nنقل از كتاب ( مكارم الآثار ) تأليف ميرزا محمد على ( معلم حبيب آبادى ) چاپ اصفهان ، ج اول ص 77\r\n( 2 ) - رضا قلى ميرزا ، نوهء فتحعلى شاه ( پسر حسينعلى ميرزا فرمانفرما ) در سفرنامهء خود چنين مىنويسد :\r\n« . . . پس از اشتهار فوت خاقان خلدآشيان ، بواسطهء محمد رضا ميرزا شاهزاده در تبريز محمد شاه را چندان هوس سلطنت و اين امر خطير در ضمير نبود ، عاقبت به اصرار قائم مقام دعوى سلطنت فرموده ، مجملا اينكه قائم مقام در خفيه با او قرار داد كه از سخن او در هيچ امرى از امور بدر نرود و بدون اذن او حركتى ننمايد تا ديهيم خسروى و اورنگ فرمانروائى بر وى مسلم گردد .\r\nمحمد شاه اين عهد را به پيمان ، مؤكد گردانيد و وثيقه در اين خصوص نوشته و قائم - مقام بعد از اطمينان خاطر ، از نزد محمد شاه برخاسته به جهت عوام‌فريبى اهالى ايران ، خواست كه پاى دول خارجه را در اين خصوص در ميان كشيده باشد ، اين بود كه يكصد هزار تومان از ايلچيان روس و انگريز قرض كرده و به جهت رد تنخواه ايشان را همراه آورده ، خلق ايران كه شنيدند ايلچيان مذكور همراه مىباشند ، تصور كردند كه دولت روس و انگريز هر دو حمايت محمد شاه خواهند كرد . بيشتر ، از اين حسن تدبير ، كار محمد شاه بالا گرفت و هم‌چنين لشكر كشيدن از آذربايجان و حركت لشكر را از آن سامان همگى از جزئى و كلى قائم مقام باعث بوده ، محاسن تدبير را در هر امرى از امور به ظهور مىرسانيد ، و هركس از اعيان و بزرگان ايران كه خدمت محمد شاه آمدند ، تمام به كاغذ و نوشتهء قائم مقام بود . از آن جمله منوچهر خان -\r\n","page_name":" 155 ","page_number":155},
  {"content":"\r\n\r\nمقتضى بود كه مرحوم قائم مقام صدارت كند چون او را به صوابديد جناب حاجى\r\n\r\n\r\n","description":"","footnote":"\r\nمعتمد الدوله به علت خصوصيت و اطمينان او بود كه ملحق گرديد و چنان خدمتى به ظهور رسانيد ( منظور گرفتارى پدر مؤلف سفرنامه است كه منوچهر خان ، در شيراز سلطنت فرمانفرما را بهم زده وى و برادرش شجاع السلطنه را دستگير و به طهران روانه ساخت . ) و هم‌چنان نگاهدارى ( ركن الدوله ) كه ركن ركين پيشرفت امور سلطنت او بود و امورات ديگر به حسن تدبير او مىگذشت و چنان كارها را منظم و منسق كرده كه پايانى بر آن انتظام متصور نبود .\r\nاز عهد كيومرث كه بناى سلطنت در ايران شد ، چنان وزيرى با تدبير و دستورى بى - نظير به نظر ارباب بصيرت نرسيده ، الحق كه از جميع علوم و كمالات آراسته ، در علم عربيت و حكمت الهى استاد و در علم رياضى رايض ميدان بلاغت و استحضار ، عروض و قافيه‌اش در غايت فصاحت ، اشعار درى و تازيش در شاهوار و در و گوهر از افكار ابكارش پيوسته در كنار .\r\nگويند كه پنجاه هزار شعر عربى با معنى و ترجمه از حفظ داشت . بارى با وجود كثرت مشاغل نهايت غرابت را دارد كه شخصى به اين قسم بتواند از هر علمى از علوم با بهره باشد . به جز قدرت پروردگار ، در اين آفرينش چيزى متحقق نمىشود .\r\nخلاصه از هنگام حركت محمد شاه از آذربايجان تا پنجماه توقف در دارالخلافهء طهران ، قائم مقام به اقتدار گذرانيده به طريقى كه احدى بدون اذن وى قدرت رفتن خدمت محمد شاه را نداشته و محمد شاه بدون اذن او ، دينارى به كسى نداده . چنانچه اگر هم مايل به بخشش بود ، هر آينه موجب ملامت قائم مقام مىگرديد ، در اين موارد كه گرفت و گير قائم مقام از حد اعتدال گذشت ، جمعى دوستان به دو گفتند كه اينقدر بر پادشاه تنگ گرفتن و قدغن نمودن كه هيچكس نزد او آمد و رفت نكند و پادشاه معاشرت با احدى ننمايد درست نيست . عاقبت به تو كم مرحمت خواهد شد .\r\nدر جواب گفته بود كه اين امور سلطنت را پادشاه درست مطلع نيست ، چونكه اول دولت است مىترسم غافل شوم و غفلتى بهمرسد و كارهاى پخته خام گردد . و دلم به جهت زحمت‌هاى خودم خواهد سوخت .\r\nبارى پادشاه را از رفتار قائم مقام كينه در دل بهمرسيده ، روزبروز بر كينه مىافزود و او برفتار خود برقرار بود ، تا اينكه به تحريك « ميرزا آقاسى نام ايروانى » مجهول النسب آن چنان وزيرى بىنظير را به قتل رسانيد .\r\nمجمل از مفصل اينكه ، ميرزا آقاسى ايروانى مردى ديوانه و شرير ، مطلقا عقل در سرش جاى نگرفته و با وجود عدم عقل ، افلاطون حكيم را طفل دبستان خود محسوب نداشته و فاسد العقيدهء كه به هيچ وجه از مبدأ و معاد ، تصورى نمينموده از عرفانيت ، فقط به اسم تصوف قناعت و دعوى اين مرحله را به قانون سوفسطائى كفايت مىدانست ، در به دو حال از اجامر و اوباش ايروان محسوب مىشد ، به تقريبى در سن صبى با محمد شاه مجالس و شاه را در عدم امتياز كه مقتضى -\r\n","page_name":" 156 ","page_number":156},
  {"content":"\r\n\r\nو صدر الممالك « 1 » معزول ساختند ، صدارت را به حاجى ميرزا آقاسى تفويض كردند\r\n\r\n\r\n","description":"","footnote":"\r\nسن است تسخير نمود . اعتقادى تمام ، شاه را بوى بهمرسيد ، در نهايت ارادت ، بهرحال ، در خدمت جناب ميرزا كوتاهى و تغافل نمىنمود . در اين وقت كه فيض پروردگار و الطاف حضرت جبارى اسباب و سبب من حيث لا يحتسب ، اورنگ خسروى و ديهيم فرماندهى و قسمت دارائى را محول به او داشته ، بيشتر باعث اعتقاد شاه دربارهء آن مرشد گمراه گشته به مضمون « هذا من بركة البرامكه » ، اين عطيه را نيز از انفاس كثير الانجاس مولانا ، دانسته ولى از خوف قائم مقام نمىتوانست كه ارادت خود را نسبت به وى ظاهر سازد و دست‌بوسيش در خفيه دست بهم مىداده و زبانش را در ثناخوانى ، پنهانى مىگشاد . عاقبت وفور ارادت و كثرت نياز ، شاه را بر آن داشته كه در حق مولانا خدمتى شود . مستوفيان را روزى امر فرمودند كه رقم سيصد تومان وظيفه به اسم جناب ميرزا از دفترخانه گذرد و رقم را نوشته به نظر قائم مقام كه رسيد ، مهر رقم را برداشته رقم را پاره كرده و گفت با سيصد تومانى كه به ميرزا آقاسى ديوانه مىدهم ، مىتوان سى نفر سرباز گرفت كه مبلغى به كار نوكرى آيد . اين كيفيت كه بعرض شاه رسيد ، مزيد علت شده ميرزا آقاسى نيز محرك گرديد ، فساد كار قائم مقام را بزيان ارشاد و بيان ضلالت نهاد ، بعرض شاه رسانيد . عاقبت در ميان مريد و مراد مراتب قتل و استيصال دولت آن سيد نيكوبنياد قرار و استقرار يافت . لهذا در يوم يكشنبه نهم صفر المظفر ، صبحگاهى محمد شاه به تماشاى باغ نگارستان محفل‌آرا و از اسباب جلالت و دستگاه سلطنت در آن گلزار رشك افزا از هر نوع بساط خسروى آراسته صلاى عام درداد . . . ( در اين‌جا مؤلف شرح مبسوطى در حاضر شدن قائم مقام به حضور محمد شاه و سئوال و جواب آنها را داده ) و سپس چنين مىنويسد :\r\nاز آن‌جائيكه تغير شاه نسبت به او بسيار بود ، خود از جاى جسته دست به خنجر برده و به سوى او دويده خنجرى به شانهء او زده فرمود او را گرفته و در سردابه حبس نمودند و جمعى را تعيين به شهر كرد كه خانهء او را ضبط كرده متعلقان و پسرانش را گرفت و به سياست رسانيد . به فرمودهء شاه دقيقهء خانوادهء او را برچيدند ، نه مالى و نه كاشانهء از او باقى بماند و خود او را در همان شب در سردابه : كرباس بسيار به حلقش كردند و به ضرب سنبهء تفنگ زدند تا نفسش قطع شد و نعش او را در شب به تخت روانى گذاشته و در شاهزاده عبد العظيم مدفون كردند .\r\nماه‌جاه قائم‌مقام ، غروب نموده و كوكب اقبال ميرزا آقاسى از افق اقبال و فيروزى طلوع نمود . » ( نقل از كتاب سفرنامهء « رضا قلى ميرزا نوهء فتحعلى شاه » به كوشش « اصغر فرمانفرمائى قاجار » از انتشارات دانشگاه تهران به شمارهء 1157 صفحات 30 تا 35 . )\r\nجالب اين است ، شرح بالا را كسى نوشته كه قائم مقام ، پدر و خاندانش را نابود كرده و آنان را دربدر ساخته است . ( مراجعه شود به كتاب آجودانباشى و ناسخ التواريخ جلد قاجاريه و روضة الصفاى ناصرى ) .\r\n( 1 ) - صدر الممالك ، ميرزا نصر اللّه اردبيلى ، كه در شعر نصرت تخلص مىكرد و دم از عرفان و ادب مىزد در ايام وليعهدى محمد شاه ، مثل « حاجى ميرزا آقاسى » معلم اين شاه‌زاده بود و او -\r\n","page_name":" 157 ","page_number":157},
  {"content":"\r\n\r\nو او در طهران طرح عمارات و اجراء قنوات نمود ، كتاب « رد پادرى » را كه ميرزا بزرگ قائم مقام نوشته است ، به اعانت و همراهى جناب حاجى بوده است و مطالب را او بيان كرده است ، و نيز حاجى كتابى ديگر تصنيف كرده موسوم به « مصباح محمدى » است و رسالهء ديگر در تفسير بعضى از آيات مشكله ، تأليف كرده‌اند .\r\nجناب حاجى ، تخلص خود را در اشعار فخرى ميكرده‌اند ، اشعار ايشان در « اكسير - التواريخ » ضبط است ، هركس خواهد رجوع به آنجا كند و ما يك چند بيت از عربى و فارسى او در اين‌جا مىنگارم :\r\n طال هجرى علتى داء النوى * دق جسمى ذاب من ناد الهوى\r\nسيرونى كل آن بالوصال * انقضى عمرى و قد ضاق المجال\r\nاذرعى يا ناقتى ارض الفلا * نحو من اشتاقه الا فلا\r\nقده غصن له شمس ثمر * خطه مسك محيط بالقمر \r\nاشعار فارسى حاجى اين ابيات ذيل است :\r\n\r\n\r\n","description":"","footnote":"\r\nو حاجى هر دو ، صدارت محمد ميرزا را پس از رسيدن به سلطنت به خود وعده مىدادند ، تا آنكه قائم مقام ثانى به قتل رسيد و محمد شاه ، حاجى ميرزا آقاسى را صدر اعظم كرد و ميرزا نصر اللّه متصدى امور اوقاف و وظايف كل ايران و به لقب ( صدر الممالك ) ملقب گرديد و تا محمد شاه حيات داشت در اين مقام بود . چون محمد شاه در شب سه‌شنبه ششم شوال 1264 قمرى مرد و مهد عليا در طهران از جانب پسر خود ناصر الدين شاه كه در تبريز بود ، زمام كارها را به دست گرفت علىرغم حاجى ميرزا آقاسى ، مدعى قديمى او صدر الممالك اردبيلى را به صدارت برداشت و ميرزا نصر اللّه ، خانه‌هاى حاجى ميرزا آقاسى را كه محل اقامت صدر اعظم بود ، تصرف كرد و دو ماهى با بيكفايتى و غرض‌ورزى تمام صدارتى كرد ، همين كه موكب ناصر الدين شاه و ميرزا تقى خان امير نظام به ( يافت آباد ) طهران رسيد و امير شنيد كه ميرزا نصر اللّه و جمعى ديگر به - مخالفت با صدارت او زمزمه‌ها كرده‌اند ، از همان‌جا به او پيغام فرستاد ، كه خانه‌هاى حاجى ميرزا آقاسى را تخليه كند و چون به طهران رسيد ، ميرزا نصر اللّه را ابتدا به قم و سپس به - كرمانشاه تبعيد كرد و او در ششم محرم 1271 قمرى فوت كرد . ( مراجعه شود به توضيحات مرحوم عباس اقبال آشتيانى در كتاب « شرح حال عباس ميرزا ملك‌آرا » صفحات آخر كتاب )\r\nبراى شرح حال صدر اردبيلى به مجمع الفصحا تأليف رضا قلى خان هدايت ، چاپ مظاهر مصفا ج . 6 ص 1037 مراجعه شود ،\r\n","page_name":" 158 ","page_number":158},
  {"content":"\r\n\r\n بر مه نهاده خوشهء پروين و گفته زلف * بر گل نهاده نقطهء مشكين و خوانده خال\r\nاو زير زلف مشكين چون در سحاب بدر * من غرق اشك خونين چون در شفق هلال \r\nو له\r\n خرامى كه در آن برو دوش بود * هوس را تمناى آغوش بود\r\nچشيديم به بود ز آب حيات * زلالى كه در چشمهء نوش بود\r\nبعهدى دل و دين به او باختم * مرا ياد و او را فراموش بود \r\nو له\r\n بازم اندر سر هواى كوى يار * سوى تبريزم كشد اشتر مهار\r\nمن چو مجنون روزوشب در كوه‌ودشت * بهر ليلى هستم اندر سير و گشت « 1 » \r\nدر سال هزار و دويست و پنجاه و يك قائم مقام كه در آخر صفر المظفر بمقام اصلى شتافت ، شاهنشاه غازى « محمد شاه » طاب ثراه به اطراف ممالك فرمان كردند كه :\r\n« ما قائم مقام را حبس مؤبده كرديم و تدابير امور جمهور را بدست « حاجى ميرزا آقاسى » بازنهاديم ، فرمان او را پذيرفتار باشيد « 2 » . »\r\nدر واقع ابتداى وزارت حاجى از سنه هزار و دويست و پنجاه و دو بوده\r\n\r\n\r\n","description":"","footnote":"\r\n( 1 ) - ميرزا عباس فخرى ، مشهور به حاجى ميرزا آقاسى . پسر ميرزا مسلم ايروانى بوده ، معلم محمد شاه قاجار است ، در مدت 14 سال سلطنت وى صدر اعظمش بوده و در سنه 1265 در عتبات عاليات به رحمت خدا پيوسته و قبرش در آنجاست .\r\nگاهى به زبان عربى و پارسى شعر مىگفته از آنهاست :\r\n « بر چهره پريشانى آن زلف سياه * ابرى است كه گاه‌گاه پوشد رخ ماه »\r\n« گفتم ز چه طره‌ات پريشان شده گفت * سلطان حبش كشيده بر زلف سپاه » \r\nنقل از كتاب « دانشمندان آذربايجان » تأليف مرحوم « محمد على تربيت » ص 294\r\n( 2 ) - « . . . صدارت عظمى به ( حاجى ميرزا آقاسى ) كه سابقا در آذربايجان به تعليم امير زادگان مىپرداخت مفوض شد .\r\nاز اين صدارت كار مملكت به خسارت رسيد . امور ملكى مختل گشت و حقوق ديوانى لم يصل آمد . »\r\n( نقل از كتاب « حقايق اخبار ناصرى » ، چاپ خديوجم ، ص 250 )\r\n","page_name":" 159 ","page_number":159},
  {"content":"\r\n\r\nاست « 1 »\r\nاما چون حاجى ميرزا آقاسى روزگار خود را بتعليم و تعلم بسربرده بود از اسرار سلطنت و رموز ملك‌دارى بى خبر بود « 2 » « ميرزا شفيع آشتيانى » صاحب ديوان را كه از وزراى بزرگ و در انشاء و سياق از همكنان گوى سباق ربوده بود و از ادبيت و عربيت حظى كامل و بهرهء فاضل داشت ، او را با خود يار كرده و در حل و عقد امور و رتق‌وفتق كار جمهور بمشاورت او همى كار مىكرد و به او گفت كه ميرزا حسن آشتيانى « 3 » پسر ميرزا كاظم » آرزوى آن دارد كه مستوفى الممالك باشد و چون او را با « محمد خان زنگنه ، امير نظام » از ابتدا موافق ديده‌ام طرف او را فرود من نخواهد گذاشت ، لاجرم من به اين امر رضا ندهم و متصدى اين شغل بايد مثل تو مردى مهذب باشد كه در كارهاى بزرگ بينا باشد و با من يك‌دل و يك‌جهت شود و جز تو كسى شايستهء اين امر نيست « ميرزا شفيع صاحب ديوان » غريب همت و فتوتى نموده است كه\r\n\r\n\r\n","description":"","footnote":"\r\n( 1 ) - « . . . وزير بدبخت را ( منظور ميرزا ابو القاسم قائم مقام است . » داد خفه كردند و حاجى ميرزا آقاسى ، كه معلم سرخانهء شاه بود به جاى او به صدارت منصوب شد .\r\nاين شخص علاوه بر نادانى ، بسيار متعصب بود ، خط مشى و روش او نسبت به بيگانگان عبارت از يك سوءظن شديد و عميق بوده است . »\r\nاز « تاريخ ايران » تأليف « ژنرال سرپرسى سايكس » ترجمهء فخر داعى ، جلد دوم ، ص ، 513\r\n( 2 ) - عين عبارت بالا را مرحوم اعتماد السلطنه از ناسخ التواريخ برداشته است .\r\nرجوع شود به ناسخ التواريخ ، تاريخ قاجاريه ، جلد دوم ص 40 ، ( چاپ سربى ، باهتمام جهانگير قائم مقامى » اعتماد السلطنه در اين كتاب بسيارى از موارد ، عين عبارات كتابهاى ديگران را بدون ذكر مأخذ آورده كه ما در آخر كتاب به آنها اشاره خواهيم كرد .\r\n( 3 ) - ميرزا حسن آشتيانى ، پسر ميرزا كاظم ، كه پدرش در حضرت « شاه شهيد آقا محمد شاه » محلى لايق داشت و خود در نزد « نايب السلطنه عباس ميرزا » مستوفى بود و از شناختگان درگاه شمار مىشد ، و شاهنشاه غازى را مورد الطاف و اشفاق بود ، در ايام توقف « امامه » مهر خويش را در پشت منشور پادشاه به جاى مستوفى الممالك نهاد و چون منشور به دست « حاجى ميرزا آقاسى » آمد ، خاتم او را محو كرد و آن منشور را به نزد شاه برده ، معروض داشت كه اين موضع خاتم خاص « امين الدوله » است ، اگر فردا امين الدوله طريق خدمت جويد و بدين حضرت پويد جواب او چيست ، شاهنشاه غازى فرمود كه ميرزا حسن ، يكشب در خراسان ما را نان داد و مهمان ما را نواخت ، در ازاى آن ما نان از او قطع نخواهيم كرد ، شما نيز بايد دين ميرزا حسن را بر ذمت ما روا ندارى . . . ) مراجعه شود به ناسخ التواريخ جلد دوم قاجاريه ، چاپ قائم مقامى ، ص 41\r\n","page_name":" 160 ","page_number":160},
  {"content":"\r\n\r\nدر جواب او گفت من با ميرزا حسن عم‌زاده هستم و او از من روزگار بيشتر ديده و سال فراوان برده است ، حشمت او را نبايد فرو گذارم كه در ميان خويشاوندان نكوهش نداشته باشم و ناچار كار استيفاء ممالك به ميرزا حسن آشتيانى كه پدر ميرزا يوسف صدر اعظم است تعلق يافت « 1 » .\r\n« حاجى ميرزا آقاسى زشت مىدانست كه كسى او را وزير و صدر اعظم گويد و رتبهء خود را بالاتر ازين ميدانست . اهالى دول خارجه چون اين مطلب دانستند او را شخص اول ايران خطاب كردند و حاجى اول كسى است كه مخاطب به اين لقب شده است . « 2 »\r\nحاجى ميرزا آقاسى پيوسته مىگفت كه وزارت عظمى خاص « محمد خان امير نظام » است و من ناچار باينكار اقدام كرده و منتظرم كه او بيايد و اسباب آوردن او را به طهران فراهم آورد و مردم باستقبال او رفتند و پس از دو ماه جناب حاجى باز كارى كرد كه برحسب فرمان پادشاه غازى امير نظام روانه آذربايجان شده و حاجى ميرزا آقاسى بميرزا شفيع صاحبديوان گفته بود كه من امير نظام را براى آن آوردم و بر چاكران درگاه پادشاه عرضه دادم كه حشمت او از نظرها محو شود و اكنون كه او را بسوى آذربايجان مراجعت دادم ديگر كسى بطلب وزارت او نخواهد نشست و دل با من خواهد بست و اگر جز اين كار مىكردم هميشه مردمان بهواى او مىزيستند و هيچ كارى به نظام نمىشد . « 3 »\r\nسنهء هزار و دويست و پنجاه و سه هجرى ، شاهنشاه غازى عزم خراسان فرمودند كه هرات را مسخر سازند و غوريانرا مفتوح سازند . روز چهاردهم شهر صفر از شهر\r\n\r\n\r\n","description":"","footnote":"\r\n( 1 ) - عين عبارت از ناسخ التواريخ برداشته شده . ناسخ التواريخ ، تاريخ قاجار ، جلد دوم ص 40 ، ( چاپ قائم مقامى ) .\r\n( 2 ) - عين عبارت از ناسخ التواريخ برداشته شده . ناسخ التواريخ ، تاريخ قاجار ، جلد دوم ، ص 41 ، ( چاپ قائم مقامى ) .\r\n( 3 ) - عين عبارت بدون كلمهء تغيير و بدون اشاره به مأخذ از « ناسخ التواريخ » برداشته شده ، مراجعه شود به ص ، 43 جلد دوم تاريخ قاجاريه ، چاپ قائم مقامى .\r\n","page_name":" 161 ","page_number":161},
  {"content":"\r\n\r\nطهران بباغ نگارستان نقل مكان كردند كه از آنجا بخراسان شتابند و حاجى ميرزا آقاسى نيز با جمعى از وزرا و امرا التزام ركاب داشتند « 1 » .\r\nدر باب اينكه اول فتح هرات كنند يا به تسخير غوريان پردازند بين وزرا و كاركنان اختلاف شد و « ميرزا آقا خان نورى » كه بعد بصدارت رسيد با حاجى ميرزا آقاسى مكابره كرد « 2 » آخر همه رأى ميرزا آقا خان را صواب شمردند و نيز در محاصرهء هرات حاجى ميرزا آقاسى حكم داده بود كه سه دروازهء شهر را به اختيار اهالى هرات گذارند كه آمد و شد كنند ميرزا آقا خان در اينخصوص هم مكابره كرد و فائق آمد آخر حكم شد كه از جميع دروازه‌هاى هرات كار را بر اهل شهر سخت گيرند تا مقصود به عمل آيد « 3 »\r\n\r\n\r\n","description":"","footnote":"\r\n( 1 ) - مرحوم سپهر عزم تسخير هرات محمد شاه و حركت به خراسان را جزو وقايع سال يكهزار و دويست و پنجاه و دومى نويسد بشرح زير :\r\n« در سال يكهزار دويست و پنجاه و دو ، شب سه‌شنبه سيزدهم شهر ذيحجة الحرام چون چهار ساعت و ربع ساعت از شب برآمد ، آفتاب به بيت الشرف تحويل داد و بدايت سنهء تخافوى ايل تركان گشت ، شاهنشاه غازى « محمد شاه » بر قانون سلاطين عجم جشن عيد كرد و مردمان را چندان از زر و جامه عطا داد كه هيچگاه ياد نداشتند ، بعد از سپردن بساط عيد ( تسخير هرات ) را در خاطر گرفته ، فرمان كرد تا از ممالك محروسه لشكريان اعداد كار كرده در دارالخلافه ملتزم ركاب شوند .\r\nروز شنبه بيست و دوم شهر صفر از دار الخلافه خيمه بيرون زد و در باغ نگارستان نشيمن ساخت و لشكرها همى گرد شدن گرفتند . . . و خود روز يكشنبه هيجدهم ربيع الاول با سپاه بزرگ و توپخانهء گران از نگارستان كوچ داده ، چمن فيروزكوه را لشكرگاه كرد و چهل روز در آنجا اقامت فرمود و همه روزه سپاهى از پى سپاهى برسيد . . . » و ناسخ التواريخ ، جلد دوم قاجاريه ( چاپ قائم مقامى ) ص 44 .\r\n( 2 ) - « . . . در اين وقت ، ( حاجى ميرزا آقاسى ) سخن بر اين نهاد كه شاهنشاه را بر سر فتح ( غوريان ) ايستادن و از مقصد ، بازنشستن لايق نباشد ، هم‌اكنون بايد ( قلعهء غوريان ) را نديده انگاشت و رايات ظفر را به سوى هرات برافراشت .\r\nميرزا آقا خان ( وزير لشكر ) فرمود ، اين رأى بصواب نيست ، چه غوريان را از پس پشت انداختن و بجانب هرات تاختن ، از شريعت كشورستانى بعيد است ، همانا از پس اين اگر لشكر از طرف ( خراسان ) آهنگ لشكرگاه كند ، يا لشكريان را حمل آذوقه و علوفه واجب افتد از كنار ( غوريان ) چگونه عبور خواهند كرد و از زحمت افغانان چگونه به سلامت خواهند زيست ، شاهزاده محمد رضا ميرزا و چند تن ديگر از شاهزادگان و امرا در اين سخن با وزير لشكر همداستان شدند . . » ناسخ التواريخ ، جلد دوم قاجاريه ، ص 54 ، چاپ قائم مقامى .\r\n( 3 ) - « . . و چون برحسب فرمان ( حاجى ميرزا آقاسى ) لشكريان ، يك نيمهء قلعهء هرات را حصار دادند و نيم ديگر را گشاده داشتند ، بسيار وقت افغانان از آن دروازه‌ها كه در محاصره نبود ، بيرون -\r\n","page_name":" 162 ","page_number":162},
  {"content":"\r\n\r\nحاجى ميرزا آقاسى چندان اصابت تدبير نداشته است در اكثر امور خطا ميكرده است « 1 »\r\nزمانيكه در دورهء هرات بودند با كمال بىاسبابى و عدم آلات توپ‌ريزى حاجى ميرزا آقاسى در آنجا حكم كرد كه چهار توپ هفتاد و دو پوندى كه هر پوندى نود و شش مثقال باشد ريختند و از كوره درآورند و آن توپها نظير توپ مشهور بمرواريد است كه الآن در ارك طهران نزديك حوض بزرگ گذاشته‌اند مهندسين\r\n\r\n\r\n","description":"","footnote":"\r\nشده شباهنگام ، بر سنگرها تاختن مىكردند و با سربازان ساز مقاتلت و مبارزت طراز مىدادند ( ميرزا آقا خان وزير لشكر ) با حاجى ميرزا آقاسى ، آغاز سخن كرد كه از پيشين زمان تاكنون قاعده و قانون پادشاهان در حصار دادن شهرها چنين بود كه ابواب طرق و شوارع را مسدود مىداشتند ، بلكه اگر توانستند ، حمامهء نامه را درون ويرون شدن نمىگذاشتند ، اين گونه محاصره كه شما فرمان كرده‌ايد و سه دروازهء شهر را از آسيب لشكر معاف داشته‌ايد ، تا قيامت اين كار به خاتمت نرسد ، چه غلات و حبوبات شهر را از آسيب لشكر معاف داشته‌ايد ، تا قيامت اين كار به - خاتمت نرسد ، چه غلات و حبوبات به شهر درآوردند و اگر لشكرى به مدد ايشان رسد بىكلفت به شهر دربرند و شبها نيز بر ما شبيخون آرند و چنان باشد كه تا كنار سنگر در رسند و از تاريكى شب ، هنوز سرباز ما ، نداند كه ايشان دوستانند يا افغانند .\r\n( شاهزاده محمد ميرزا ) و ( ميرزا نظر حكيم‌باشى ) و جمعى از سران سپاه بدين سخن همداستان گشتند .\r\n( حاجى ميرزا آقاسى ) سخن ايشان را استوار نميداشت و مىفرمود سه دروازه را حصار دهيد و سه ديگر را مفتوح بگذاريد ، عاقبت الحاح كردند و سر اين سخن را پرسش نمودند . در پاسخ گفت ، چون اطراف شهر را نيك حصار دهيم و سد طرق و شوارع كنيم ، كار بر خصم صعب شود و در حراست خويش بكوشد و حفظ حصار نيكو كند و كار ما بدراز كشد ، اما چون يكسوى شهر گشوده است و راه فرار گشاده است ، چون لختى سختى بيند ، شهر را بگذارد و راه فرار بردارد .\r\nوزير لشكر گفت ، كار بدينگونه نيست ، آنكس كه از تنگناى محاصره خواهد فرار كرد از راه شناخته بيرون نشود ، بلكه با چند پارهء چوب قنطرهء از بهر خندق راست كند و از ديواره فرود شود و از راه ناشناخته فرار كند .\r\nقواد سپاه عرض كردند كه راه صواب جز اين نيست ، اگر ما را بدينگونه در فتح اين حصار برگمارى اين كار بدست ما راست نشود و ( حاجى ميرزا آقاسى ) ناچار گردن نهاد و فرمان داد كه تمامت شهر را در محاصره گيرند . . . » مراجعه شود به ناسخ التواريخ ، جلد دوم قاجاريه ( چاپ قائم مقامى ) ص 60 .\r\n( 1 ) - مراجعه شود به كتاب ( مأموريت آجودانباشى ) . ص 86\r\n","page_name":" 163 ","page_number":163},
  {"content":"\r\n\r\nروس و انگليس و فرانسه و نمساكه در اردو بودند حيرت كردند كه به اين بىاسبابى به زودى چه‌طور اين كار صورت گرفت ، واقعا حاجى درينكار خيلى قدرت بخرج داد .\r\nكليتا حاجى در ايام وزارت خود در عمل قورخانه و توپخانهء ايران خيلى اهتمام داشت و تأسيس قورخانه و ترقى صنعت‌گران اين كار در عصر او شد و هنوز هم قورخانهء ايران از اهتمامات حاجى ميرزا آقاسى است كه اينطور شكوه دارد هرچه توپ و آلات و ادوات قورخانه كه الان در قورخانهء طهران موجود است از زمان حاجى باقى مانده است و در عهد وزارت او يكهزار توپ قلعه‌كوب از نو ريختند و گلوله و اسباب او را مهيا نمودند . « 1 »\r\n\r\n\r\n","description":"","footnote":"\r\n( 1 ) - « . . . به شاه ساده نهاد ، گويد شاه را قورخانه مىبايد ، و اما قورخانه و اعمال ابلهانهء او :\r\nدولت بزرگ حشمت ايران از طلوع پادشاه مؤيد ، ( شاه اسماعيل صفوى ) انار اللّه برهانه تا ظهور ( نادر شاه ) كه خديوى قهار و شهريارى ، جهان‌شكار بود تا زمان خدايگان سلاطين ( فتحعليشاه ) طيب اللّه تربته ، تهيهء خمپاره و توپ و تفنگ و گلوله و فشنگ و ساير آلات و ادوات جنگ مىشده است ، در دولت بهشت آيت شاهنشاه مغفور اسكنه اللّه فى قصور الحور ، شاهزادگان كه در حواشى ملك ، والى و حكمران بودند ، هريك ، جداگانه ساز و سامان ملوكانه نهادند . زياده از يكهزار عراده توپ و بيش از يك كرور تفنگ و افزون از كرورات گلوله و زياده از دويست انبار باروت ساير لوازم و لواحق را بر اين قياس توان نمود ، در ثغور و سرحدات بود . مضاعف اين جمله در انبار شهريار كامكار . به تمام را از خراسان و مازندران و گيلان و آذربايجان و كرمانشاهان و قلمرو عليشكر و عربستان و فارس و بنادر و كرمان و كج و مكران و ساختهء شاهزادگان ( سيف الدوله ) اصفهان و ( ركن الدوله ) قزوين ( شعاع الدوله ) زنجان ، ( عضد الدوله ) همدان ، ( حسام - السلطنه ) بروجرد و ساير به مخارجى گزاف . نقل به دار الخلافه داد ، يكى از مسنوقيان گفتى كه توپهائى كه از قلعهء ( محمره ) نقل به مقر خلافت شد ، هر سيرى كه شانزده مثقال است به ششصد دينار رايج كه شانزده نخود نقرهء صيرفى است ، كرايه در ديوان محسوب شد ، تمام را بشكست و ثانيا بريخت . » نقل از كتاب خطى ( دستور الاعقاب ) تأليف آقا ابراهيم نواب بدايع‌نگار فرزند آقا مهدى نواب طهرانى كه به شمارهء ( 126 - ب ) در كتابخانهء دانشكدهء حقوق موجود است .\r\n( آلكسيس سولتيكف ) ، پرنس روسى كه در زمان سلطنت ( محمد شاه ) به ايران آمده دربارهء ملاقات خود با ( حاجى ميرزا آقاسى ) صدر اعظم چنين مىنويسد :\r\n« . . . اندك مدتى بعد از رسيدن به تهران ، به حاجى ميرزا آقاسى صدر اعظم شاه ، معرفى شدم . پس از عبور از دالانهاى تاريك و تنگ و درهاى كوتاه ، وارد اطاقى بسيار ساده شدم كه وزير در آنجا بود ، وزير پيرمردى بسيار زشت بود ، اما لباس بسيار فاخر از ترمه‌هاى اعلى بر تن داشت ، او با ترش‌روئى بسيار كه به نظر مىآمد طبيعت او بدانسان -\r\n","page_name":" 164 ","page_number":164},
  {"content":"\r\n\r\nحاجى ميرزا آقاسى در اين سفر خراسان خصوصا و در ساير اوقات عموما بسيار اشخاص واجب القتل را شفاعت كرد و از كشتن نجات داد ، ميل نداشت كه خون مردم ريخته شود مثل ساير صدور ببرچيدن خانمان و اتمام دودمان كسى اقدام نميكرد خيلى سليم النفس بوده است . « 1 »\r\n\r\n\r\n","description":"","footnote":"\r\nباشد ، بدون تأمل از من پرسيد : « دماغ شما چاق است ؟ » و ضمنا چنين وانمود كرد كه موضوع اهميت چندانى ندارد و هيچ علاقه‌مند به دانستن آن نيست و زمانيكه من هنوز در ترديد بودم كه پاسخ اين پرسشى كه هميشه مرا متعجب مىساخت بدهم ، بحث ديگرى در خصوص طريقهء ريختن توپ بميان آورد .\r\nاين ميل به جانب توپ ، يكى از تمايلات منحوس وزير بود ، چه اسلحه‌خانهء طهران ، سه توپ و بيش از چند تفنگ شكسته نداشت ، ولى اين دو مانع نشده بود كه سفير ايران در لندن به شاه تأييد كند ، كه مهمات او هزاران بار مهمتر از اسلحه‌خانهء وولويچ  WOOLwich  ( يكى از مراكز مهم اسلحه‌سازى لندن ) است .\r\nراست است كه در همان موقع ( حاجى ميرزا آقاسى ) مشغول بود كه چندين توپ با دهانه‌هاى بزرگ بريزد .\r\nاو به حدى علاقه‌مند به اين قورخانهء عزيز خود بود كه مايل بود در كارخانهء ذوب آهن خود به خاك سپرده شود .\r\nبا اين حال اين وزير جنگجو درويش بود . . . » نقل از ص 88 كتاب ( مسافرت به ايران ) ترجمهء دكتر محسن صبا ( چاپ بنگاه ترجمه و نشر كتاب )\r\nمرحوم ( فاضل مازندرانى ) در كتاب ( ظهور الحق ) جلد سوم ص 81 چنين مىنويسد :\r\n« . . . آورده‌اند كه ( ملا قربان ) شاعر مرثيه‌سراى معروف به ( بيدل ) از اهل رودبار ( قزوين ) كه سكونت در آن بلد داشت ، با آنكه هرگز احدى را مدح و يا هجا نگفت ، دربارهء ( حاجى ميرزا آقاسى ) اين رباعى را به سلك نظم كشيد .\r\nرباعى\r\n نگذاشت براى شاه حاجى درمى * شد صرف قنات و توپ هر بيش و كمى\r\nنه مزرع دوست را از آن آب نمى * نه خايهء خصم را از اين توپ غمى \r\n( انتهى )\r\n( 1 ) - « . . . در بين راه جمعى از نابخردان ، گفتگو آغاز كرده براى بدگوئى و تخريب « حاجى ميرزا آقاسى » مجالسى منعقد ساختند و منافع و مضار اين سفر را سنجيدن آغاز نهادند و از غايت بيخردى اين نوع مهملات را نوشته به نظر پادشاه جهان رسانيدند و به اعتقاد خود ، هفده تقصير براى ( حاجى ميرزا آقاسى ) نوشتند .\r\nپادشاه جهان ، اين جوره خيالات را كه مأخذ آن فضولى و خودسرى ملتزمان ركاب است : -\r\n","page_name":" 165 ","page_number":165},
  {"content":"\r\n\r\nدرين اوان دستخط مبارك همايونى صادر شد كه جماعت سپاهيان به جهت چابكى ، كسوت خود را كوتاه كرده لباس نظام بپوشند ، حاجى ميرزا آقاسى هم كريمهء و ثيابك فطهر ( اى فقصر ) و آيهء  تَمْشِ فِي الْأَرْضِ مَرَحاً إِنَّكَ لَنْ تَخْرِقَ الْأَرْضَ وَ لَنْ تَبْلُغَ الْجِبالَ طُولًا  و آيهء  وَ لِباسُ التَّقْوى ذلِكَ خَيْرٌ  را دلالت بر كوتاهى جامه گرفته و اين آيات را در زير دستخط نگاشت و سپاهيان بسبك قديم ايران لباس نظام پوشيدند .\r\nشاهنشاه غازى ، نوزدهم جمادى الاخر از خارج هرات حركت كرده بمشهد مقدس آمدند و نوزدهم شعبان هزار و دويست و پنجاه و چهار با حاجى ميرزا آقاسى وارد طهران شدند . « 1 »\r\n\r\n\r\n","description":"","footnote":"\r\nاعظم مفاسد دولتى دانسته ، سياههء آن روسياهان را با مهملاتى كه نوشته بودند به ( حاجى ميرزا آقاسى ) داده ، جناب حاجى را در تنبيه و تأديب آن خودسران و ياوه‌سرايان مختار فرمودند و بر - اعتبار و شوكت ( حاجى ميرزا آقاسى ) روزبروز افزايش و زيادتى دادند .\r\nحاجى ميرزا آقاسى ، نيز بعضى از آن هرزه درايان را كه نصيحت ايشان مفيد نبود و قابليت ماندن در اردوى همايون نداشتند از اردوى همايون دور نموده و بعضى ديگر را به نصايح مشفقانه تنبيه و آگاهى دادند . . . »\r\nنقل از كتاب « تاريخ نو » تأليف « جهانگير ميرزا » چاپ مرحوم عباس اقبال ص 253 و نيز مراجعه شود به ناسخ التواريخ ، جلد دوم قاجار ص 54 و منتظم ناصرى جلد سوم ص 166 در موارد ديگر نظير مورد بالا .\r\n( 1 ) - مسئلهء هرات ، در آغاز قرن نوزدهم كه انگلستان تسلط قطعى و كامل به هندوستان پيدا كرده بود بعضى از سوابق تاريخى در گذشته اولياى امور آن دولت را متوجه ساخت كه براى جلوگيرى از نظاير فتح هند بوسيلهء نادر شاه ، راههاى ورود به آن خطهء زرخيز بايد بسته شود .\r\nدر آن روزگار دولت مقتدرى كه در همسايگى هند باشد ، جز ايران ، وجود نداشت ، گرچه وقايع بعد از نادر و جنگهاى داخلى و گرفتارىهاى ديگر . ايران را بالنسبه از هند دور كرده بود ولى قيام تيپو صاحب امير ميسور و حملهء زمان شاه درانى به قصد تصرف شمال غربى هند و ظهور ناپلئون و اتحاد وى با پل امپراطور روسيه و قصد اردوكشى به هند و جلب نظر مساعد دولت ايران ، زمامداران انگليسى را به تشويش انداخت و اين پيش‌آمدها اساس گرفتارىهاى بعدى دولت ايران را فراهم ساخت .\r\nلشكركشى افغان‌ها بسوى هندوستان كه از سال 1748 تا اواخر 1759 در مدت دوازده سال چهار مرتبه بوقوع پيوست ، به منظور جهانگيرى نبوده بلكه مظالم خارج از حد و اندازه انگليس‌ها نسبت به مردم صبور و صلحجوى هندى ، اندازه به حدى شديد و بيرحمانه بود كه آنها را -\r\n","page_name":" 166 ","page_number":166},
  {"content":"\r\n\r\nسنهء هزار و دويست و پنجاه و پنج « آقا خان محلاتى » بطهران آمد و در خانهء حاجى متحصن شد و از خطا و طغيان سابق معفو گشت بعد از چندى اطمينان يافته\r\n\r\n\r\n","description":"","footnote":"\r\nعليه خود برانگيخته و امراى هند كه در مضايق شديد قرار گرفته بودند از زمان شاه افغان استمداد و استغاثه كرده و او را براى نجات و خلاص سرزمين‌هاى خود به جنگ و حمله به اردوگاه‌هاى انگليسى ، تحريص و تحريك نموده و نيز تعهد و تقبل نمودند كه روزى يك لك روپيه خرج اردوى او را بدهند .\r\nانگليسها از اين اردوكشى به وحشت افتادند و دربار ايران را با رشوه و وسائل ديگر بر آن واداشتند كه لشگر بسوى افغانستان بكشد . و وقايع بعدى از اين‌جا سرچشمه مىگيرد .\r\nدر سال اول فتحعلى شاه ( 1212 ه . ق مطابق 1797 م . ) زمان شاه كه نوادهء احمد خان ابدالى بود ، در افغانستان سلطنت ميكرد ، برادر وى شاه محمود با پسرش كامران و برادر ديگرش فيروز فرار كرده به دربار فتحعلى شاه پناهنده شده و مورد عنايت شاهانه قرار گرفتند . در تمام ادوار تاريخى ، افغانستان جزو قلمرو ايران بوده است ، فقط مختصر زمانى پس از نادر ، احمد خان ابدالى در آن سرزمين سلسله‌درانى را براى چند سالى تأسيس نمود ، پس از آن اخلاف او از حكومت ايران اطاعت كامل داشتند .\r\nاز اين‌جا به بعد تحريكات خارجيان شروع مىشود و افغانها را عليه ايران تحريك مىنمايند فيروز ميرزا ، امير تحت الحمايهء ايران در هرات و غوريان بر حكمران خراسان عاصى شد ولى از حكمران مزبور شكست خورد و فرار نمود و در سال 1229 همو با مساعدت مادى و معنوى انگليسها راه هرات پيش گرفت و چون خويشتن را ضعيف مىديد و يارائى در خود سراغ نداشت از در عذرخواهى درآمد و با اداى پنجاه هزار تومان نقد و خراج ساليانه و تحت الحمايگى نسبت به ايران امارت هرات را گرفت و خطبه بنام شهريار ايران مىخواند و سكه بنام او مىزد .\r\nمجددا در سال 1332 چون در آنجا اندكى پا گرفته بود به تحريك خارجى علم مخالفت برافراشت . اين‌بار حسنعلى ميرزا شجاع السلطنه بهرات شتافت و آنجا را مسخر كرد و فيروز ميرزا با تأديهء پنجاه هزار تومان جريمه بخشيده شد و مقرر گرديد كه خطبه و سكه بنام فتحعلى شاه كند . و پس از مراجعت سپاه ايران برادر وى محمود قصد لشكركشى به هرات كرد و در مدت گرفتارى جنگهاى ايران با روسيه خطه خراسان صحنهء تاخت‌وتاز طاغيان افغانى بود و فتحعليشاه پس از صلح با روسيه متوجه شرق ايران گرديد و عباس ميرزا را از تبريز احضار و بدفع سركشان و آرامش خراسان مأمور نمود . و تصميم شاه مبنى بر تسخير هرات مخالف با سياست انگليس بود و از آن دوره گرفتاريهاى تازه براى ايران پيش آمد كه منجر به انتزاع قطعى تمام افغانستان از ايران گرديد .\r\nپس از آنكه عباس ميرزا از جانب پدر مأمور تسخير هرات شد با انحراف مزاج و كسالت فرزندان خود ، محمد ميرزا و خسرو ميرزا را از دو طرف به محاصرهء هرات فرستاد و خود نيز با ميرزا ابو القاسم قائم مقام به خراسان آمد .\r\nمحمد ميرزا باتفاق لشكر آذربايجان و خراسان از راه قلعه كوهستان روانهء هرات شد -\r\n","page_name":" 167 ","page_number":167},
  {"content":"\r\n\r\nببهانهء مكه از طهران بيرون شد و نوشتجات مجعول به خط و مهر دولت و حاجى ميرزا آقاسى ساخته خود را حاكم كرمان خواند و بعد بدفع او مأمور فرستادند و فيما بين\r\n\r\n\r\n","description":"","footnote":"\r\nو اميرزاده خسرو ميرزا را به تسخير آن قلعه مأمور نمود و ميرزا ابو القاسم قائم مقام با هشت هزار نفر به كمك محمد ميرزا رسيد ، با آمدن قائم مقام و خسرو ميرزا و احمد ميرزا پسران وليعهد وضع سپاه ايران بهبودى يافت و كار محاصرهء هرات رو به پيشرفت بود ، چه توپخانهء ايران هرات را به نحو مؤثرى در زير آتش شديد خود قرار داده و نزديك بود كه آن شهر گشاده شود ، ليكن ناگهان خبر فوت عباس ميرزا رسيد و محمد ميرزا مجبور شد بسرعت راه تهران را پيش گرفته و با كامران صلح نمايد و به اين ترتيب لشكركشى هرات در زمان فتحعلى شاه بدون نتيجه و ناكامى بپايان رسيد يكسال بعد فتحعلى شاه نيز فوت كرد و كار تسخير هرات به عهد محمد شاه كشيد وى كه با خود عهد كرده بود هر وقت بتواند كار هرات را خاتمه بدهد به جمع‌آورى سپاه پرداخت و قصد كرد كه خود به هرات رفته و كار آنجا را يكسره كند ، انگليس‌ها نيز بهر وسيله كه مىتوانستند كارشكنى مىكردند ، در ابتداى امر امير دوستمحمد خان و كهندل خان را كه از برجستگان كابل و قندهار بودند به - كمك و يارى كامران دعوت كردند و كامران و يار محمد خان به تحكيم برج و باروى هرات پرداختند و بيش از بيست و دو هزار سپاهى در آن شهر گرد آوردند .\r\nكوشش‌هاى ( محمد ميرزا ) در زمان سلطنت جدش فتحعلى شاه بدون نتيجه مانده و به - ناكامى بپايان رسيد و در موقعى كه اقدامات وى در كار محاصرهء هرات داشت به نتيجهء مؤثرى منتهى مىشد پدرش عباس ميرزا نايب السلطنه فوت شد و وى براى تثبيت مقام وليعهدى خود بناچار هر چه زودتر با كامران صلح كرده عازم طهران گرديد و يكسال بعد فتحعلى شاه نيز فوت كرد ، محمد شاه كه با خود عهد كرده بود كار هرات را خاتمه دهد با تجهيز قواى كامل عازم خراسان شد و قصد كرد كه به هرات رفته و كار آنجا را يكسره كند .\r\nبا نزديك شدن اردوهاى ايرانى ، سواران افغان با اجراى حملات غافلگيرى و زدن شبيخون ، پياپى موجبات ناراحتى قشون ايران را فراهم مىساختند ولى نمىتوانستند كارى از پيش ببرند با انجام عمليات نظامى سريع و شديد و محاصرهء آنجا و حملات در جوانب مختلف بالاخره قلاع مزبور بدست نيروهاى ايران افتاد و شير محمد خان تسليم اردوى محمد شاه گرديد . پس از تسخير غوريان حصار و برج و باروهاى آن تعمير و مستحكم شده و امير اسد اللّه خان قائنى را با يكفوج از لشكر خراسان در آنجا ساخلو گذاشته و به حفظ و حراست آن نقاط مأمور نمودند .\r\nپس از تسخير غوريان ، محمد شاه با قواى خود از آنجا كوچ كرده و عازم تسخير هرات شد و پس از رسيدن به حوالى شهر در جانب شمال قلعه هرات در زمين‌هاى مصلا و مزار ابو الوليد كه نقطهء نسبتا مرتفعى بود و بر حصار هرات تسلط داشت و از هر جهت مناسب بود اردو زده و لشكرگاه قرار داد .\r\nدر مدت توقف قشون ايران در حوالى هرات اردوگاه ايرانيان از جوانب مختلف مورد حملات ناگهانى و شبيخون افغانها واقع مىشد ولى حملهء آنها را قواى ايران با گرفتن تلفات بسيار -\r\n","page_name":" 168 ","page_number":168},
  {"content":"\r\n\r\nصف‌آرائى شد و آخر الامر آقا خان محلاتى هزيمتى شده از كرمان و قندهار به هندوستان رفت . « 1 »\r\n\r\n\r\n","description":"","footnote":"\r\nو اسراى زياد افغانى رد مىكردند . پس از اينكه بتدريج نيروهاى ايرانى از راه‌هاى متعدد وارد منطقهء جنگ شدند و افواج در محلهاى خود استقرار يافتند . ترتيب محاصرهء هرات داده شد و فرمان رفت كه عساكر ايرانى حمله را آغاز نمايند . چون كار محاصرهء هرات بدرازا كشيد و كامران ميرزا از گردنكشى سر فرود نداشت محمد شاه يكباره دل بر آن نهاد كه به حكم يورش آن قلعه را مسخر دارد و شخصا عمليات حمله را اداره نمايد و پس از بازديد نقاط مهم و نصب عراده‌هاى توپ در جاهاى مناسب و تعيين مواضع حمله و استقرار آرايش جنگى مناسب دستور اجراى حمله را به دو ساعت قبل از طلوع آفتاب آن شب صادر كرد ، در اين موقع « مك نيل » وزير مختار انگليس كه در اردو بود به حضور شاه رفته . و با تهديد و فشار چنين گفت :\r\n« اكنون دولت انگليس ناچار است كه اگر شما مراجعت نكنيد به منازعت برخيزد و مملكتى مانند هندوستان را از دست نگذارد و اينك كشتىهاى جنگى ما تا جزيرهء خارك طى مسافت كرده است و من خبر جنگ مىدهم ، اگر از اينجا دست باز نمىداريد ، از جانب فارس ساختهء جنگ باشيد . »\r\n« در اين وقت از شيراز و كرمان بسرعت باد و برق چند تن رسول برسيدند و از ( فريدون ميرزاى حاكم فارس ) و ( فيروز ميرزا حاكم كرمان ) عريضه برسانيدند به اين شرح كه :\r\n« كشتيهاى جنگى دولت انگليس از درياى عمان تا كنار جزيرهء خارك آمده ، سى خانوار مردمى را كه در خارك نشيمن داشتند به بذل و احسان فريفته ، در آن جزيره جاى كرده‌اند و از براى اندوختن علف و آذوقه ، غلات و حبوبات را يكى بر چهار بها ميدهند و مردم ايشان در دور و نزديك ، در سواحل بحر به فراهم كردن آذوقه مشغولند . »\r\nشاهنشاه غازى از نقض عهد كارداران دولت انگليس و كردار ناهنجار آنان سخت غضبناك شد و فرمود مردم انگريز چنان ميدانند كه مرا از مبارزت و مناجزت باكى و بيمى است ، چنان دانسته بودم كه عهدنامهء انگليس در كنار درياى عمان ديوار آهنين است و دولت ايران سالهاى فراوان براى انگليس در حفظ هندوستان ديوار آهن بود ، اكنون كه نقض عهد كردند من دست از هرات باز ميدارم و حدود مملكت را استوار داشته لشكرى برميگمارم كه هميشه جنگ انگليس را بسنده باشند . آنگاه كار هرات را پرداخته خواهم كرد و از حمايت انگليس بركنارى خواهم نشست تا مقدار حقوق دولت ايران از زمان ناپلئون تاكنون بر خويشتن باز دانند و چنين سهل و آسان نقض عهد روا ندارند . » ( ص 89 ج 2 تاريخ قاجاريه چاپ قائم مقامى )\r\nبه اين ترتيب محمد شاه در موقعى كه كار هرات به نتيجه مىرسيد در اثر تهديد صريح انگلستان به جنگ با ايران و يأس كامل وى از مساعدت روسها ناچار در 18 جمادى الاخر سال 1254 هجرى قمرى از سر هرات دست برداشت . براى استحضار كامل از جريان به كتاب ( مأموريت آجودانباشى ) مراجعه شود .\r\n( 1 ) - براى اطلاع از چگونگى مراجعه شود به ناسخ التواريخ ، جلد دوم قاجاريه صفحات 93 و 105 و 107 و نيز به ( تاريخ قاجار ) تأليف ( واتسن ) ترجمهء آذرى ص 224 مراجعه شود .\r\n","page_name":" 169 ","page_number":169},
  {"content":"\r\n\r\nسنهء هزار و دويست و پنجاه و هفت ، بتصويب و امضاء حاجى ميرزا آقاسى ، عهد نامهء فيما بين دولت ايران و بلژيك بسته شد و نيز در زمان حاجى عهدنامهء تجارتى جديدى فيما بين دولت ايران و انگليس انعقاد يافت .\r\nصورت معاهدات در منتظم ناصرى و ناسخ التواريخ ضبط است . « 1 »\r\nسنهء هزار و دويست و پنجاه و هشت ، عهدنامهء در عهد صدارت حاجى ميرزا آقاسى بين دولت ايران و اسپانيا انعقاد يافت و اينعهدنامه بتوسط ميرزا جعفر خان مشير الدوله در اسلامبول با سفير اسپانيا بسته شد . « 2 »\r\nسنهء هزار و دويست و شصت و يك ، بساط عروسى اعليحضرت اقدس همايون ناصر الدين شاه روحنافداه را كه در آنوقت ولايت عهد داشت به حكم شاهنشاه غازى در باغ نگارستان فراهم آرند و هوا بشدت گرم بود ، لهذا شاهنشاه غازى بحاجى ميرزا آقاسى كه او را مستجاب الدعوه شناخته بودند ، دستخط كردند كه از خداوند خواستار باش تا اين هواى قلب الاسد سرد شود تا بتوانيم در طهران امر عروسى را بپايان بريم ، حاجى جواب دادند كه انشاء اللّه چنين خواهد بود ، از قضا از ابتداى عروسى تا انتها كه هفت شبانه‌روز بود چنان باد سردى وزيد و هواى طهران خنك شد كه مردم متأذى شدند و محتاج به آتش گشتند ، اين قضيه را همه كس اذعان دارد و نقل مىكند .\r\nاز اين قبيل كارها از حاجى زياد ديده و شنيده شده است ، چنانچه از مرحوم ميرزا\r\n\r\n\r\n","description":"","footnote":"\r\n( 1 ) - براى استحضار از متن عهدنامه‌ها مراجعه شود به مرات البلدان ، ج اول و روضة - الصفا و ناسخ التواريخ و ساير تواريخ عهد قاجار .\r\nلازم به تذكر است كه متأسفانه در نقل عهدنامهء بين ايران و بلژيك اشتباهى عجيب رخ داده و عينا در تمام تواريخ آن عهد كه متن عهدنامه را نقل كرده‌اند ، بدون استثنا تكرار شده و آن اين است كه نام نمايندهء بلژيك را به غلط به صورت زير درج نموده‌اند :\r\n« اعليحضرت پادشاه بلژيكا از قرار دستخط همايون و امضانامهء جداگانه جناب ( برون فرانواجان وزير بحر ) وزير مختار دولت تهيهء بلژيكا مقيم اسلامبول . . . »\r\nدر صورتى كه با مراجعه به اسناد بايگانى شده در وزارت امور خارجه بلژيك نام صحيح وزير مختار بشرح زير است : « بارون فرانسوا ژان دزيره بهر »\r\n Baron Francois Jean Desire Behr \r\n( 2 ) - مراجعه شود به كتاب ( مرآت البلدان ، ج 1 ) ص 583\r\n","page_name":" 170 ","page_number":170},
  {"content":"\r\n\r\nحسن آشتيانى مستوفى الممالك مسموع شده است كه در حيات خاقان مغفور ، فتحعلى شاه طاب ثراه وفات نايب السلطنه ، عباس ميرزا و جلوس شاهنشاه غازى محمد شاه را حاجى ميرزا آقاسى بتاريخ وقت خبر داد و مستوفى الممالك در پشت كتابى نگاشت و چنان بود كه او گفته بود .\r\nسنهء 1262 هجرى ، اللّه قلى ميرزا ايلخانى « 1 » پسرزادهء حسينقلى خان ربيب حاجى\r\n\r\n\r\n","description":"","footnote":"\r\n( 1 ) - اللّه قلى ميرزا ، ايلخانى « اللّه قلى ميرزا ، پسر موسى خان ، پسر حسينقلى خان برادر ( فتحعليشاه ) پس از آنكه عزت نسا خانم مادرش زن حاجى ميرزا آقاسى شد ، مكانتى بزرگ بدست آورد و هيچ امرى در دولت بىمداخلت او انجام نميشد ، چه تمامت امور مملكت مفوض به ( آقاسى ) بود و محمد شاه بعلاوهء امانت و ديانت او را صاحب كشف و كرامت مىدانست ، لاجرم كارها بر مراد او مىرفت و مردمان در اسعاف حاجت خويش دست توسل به دامان او مىزدند و چون به وساطت حاجى به منصب ايلخانىگرى قاجار نيز نائل شد ، همه روزه شاهزادگان و ديگر بزرگان در مجلس او انجمن مىگشتند و از او تملق مىگفتند ، او هم كم‌كم به خيال سلطنت افتاد .\r\nمحمد شاه چون حفظ حاجى را واجب مىدانست ، از او بازخواست ننموده و او را به حكومت بروجرد مأمور كرد ، اللّه قلى خان كه خود را در خور سرير سلطنت مىپنداشت و اين راز را گاه‌گاه با همكنان در ميان مىگذشت به باغ خود كه خارج از ارك طهران ساخته بود جاى كرد ( باغ ايلخانى اكنون محل بانك مركزى در خيابان فردوسى است و محل قتل و دفن قرة العين ، طاهرهء معروف در آن جاست . ) و هر روز از قورخانهء دولت خطى فرستاده و مقدارى سرب و باروت به باغ خود حمل مىداد ، قورخانه‌چيان را از ترس حاج ميرزا آقاسى قوت آن نبود كه سر از فرمان او بتابند .\r\nبالجمله پانصد تن تفنگچى در گرد خود فراهم كرد و در ايام رمضان هر شب بزرگان و اعيان را به دستاويز ضيافت دعوت مىكرد ، بهر آنكه سركشان را رام خود نمايد ، همه روزه با معدودى از مردم خود به شهر درميآمد و بعد از ديدار حاجى به دربار پادشاه مىرفت و از پشت و روى كار آگاه مىشد و تصور ميكرد اگر روزى محمد شاه بميرد بر ضبط ايران قادر خواهد شد ، از آنسوى چون اين راز بر ( ميرزا آقا خان وزير لشكر ) روشن شد او بلافاصله محمد شاه را كه در بستر افتاده بود مكشوف داشت كه ( اللّه قلى خان ايلخانى ) آرزوى تاج كيان همىكند و بهواى تخت و تاج روز مىگذراند ، چنان كه در باغ منزلگاهش هنگامهء مستان او را ( شاه ) خطاب كنند و شاهانه جواب شنوند ، محمد شاه حشمت حاجى را فرو نگذاشت و هيچ از اين گونه سخن بر زبان نراند ، جز اينكه فرمان كرد ايلخانى به عنوان حكومت به بروجرد برود و او با جمعى از شاهزادگان و امرا روانهء بروجرد شد .\r\nاللّه قلى ميرزا كه در بروجرد مشغول جمع‌آورى پول و قشون بود ، جريان امر را ( محمد قلى خان ايشيك آقاسى ) به عرض محمد شاه رسانيد ، چون پادشاه هيچ امرى از حاجى پنهان نمىداشت :\r\nهرگاه بدين سخن مىرسيد آقاسى معروض مىداشت كه سخنان از در كذب و بهتان است كه -\r\n","page_name":" 171 ","page_number":171},
  {"content":"\r\n\r\nميرزا آقاسى كه از دختر خاقان مغفور بود ، بواسطهء خودسرىها و خيالات خامى كه داشت مغضوب دولت شده بود و اگر شفاعت و تقويت حاجى ميرزا آقاسى نبود به هلاكت مى رسيد ، آخر الامر بتصويب خود حاجى دستخط براى او در قم فرستادند كه چندى در عتبات عاليات رود و رفع آلايش و عصيان نموده ، از ابتدا تقويتها و حمايتهاى حاجى بود كه او را به خيال سلطنت انداخت و بتهيهء قورخانه پرداخت ، هرچند شرارت و خيالات فاسدهء او را بعرض ميرسانيدند حاجى اصلاح ميكرد تا آخر كار باينجا منجر شد و شرح آن در تواريخ ضبط است .\r\nسنهء 1263 هجرى حسنخان سالار ، پسر اللهيار خان آصف الدوله « 1 » والى خراسان صريحا بناى عصيان را گذاشت و دولت را تا چندى مشغول اين كار نمود و مردم را به زحمت انداخت ، اينعمل هم نيز از سوءتدبير و بدزبانىهاى حاجى مرحوم بود ، سالار با پدر خود اظهار داشت كه جميع مردم از حاجى رنجش كلى دارند و بواسطهء تقويت\r\n\r\n\r\n","description":"","footnote":"\r\nدشمنان من و ايلخانى حديث مىكنند و خاطر شاه را از كيفر اين گناه برمىتافت .\r\nبالاخره جمعى از بزرگان ايران كه با آقاسى دل بد داشتند به صدا درآمدند و به عرض شاه رسانيدند ، براى آقاسى ديگر مجال پوشيدن اين راز نماند ، به فرمان شاه اللّه قلى ميرزا را به كربلاى معلى تبعيد كردند .\r\nاين تبعيد مدت 24 سال طول كشيد ، هميشه با اردوى ايلخانى چندين امرد و عدهء فاحشه حركت مىكردند و از اين شهر و آن شهر زن و بچه مىدزديدند و با خود مىبردند . »\r\nمراجعه شود به ( كتاب سياستگران دورهء قاجار ) نوشتهء خان ملك ساسانى ، جلد دوم صفحات 102 تا 107 و نيز كتاب ( تاريخ نو ) تأليف جهانگير ميرزا ، چاپ عباس اقبال ص 291\r\nو ايضا كتاب ناسخ التواريخ ، جلد دوم قاجار ، و روضة الصفا جلد دوم در سلطنت محمد شاه .\r\nو يادداشتهاى ( اعتماد السلطنه ) به نام ( خوابنامه يا خلسه ) ، چاپ زوار و ص 183 كتاب ( ميرزا تقى خان امير كبير ) تأليف مرحوم ( عباس اقبال )\r\n( 1 ) - آصف الدوله ، در ذيل صفحهء ( 129 ) اين كتاب معرفى شده است .\r\nو نيز مراجعه شود به دو منبع زير :\r\nالف - كتاب ( سه سفرنامهء ، هرات ، مرو ، مشهد ) از انتشارات دانشگاه تهران ، به شمارهء 1200 به اهتمام ( قدرت اللّه روشنى « زعفرانلو » . ) در قسمت ( فهرست اعلام ) ص 220 كه بوسيلهء دانشمند محترم « حسين محبوبى اردكانى » تهيه شده است .\r\nب - تاريخ قاجار ، تأليف واتسن . ترجمهء عباسقلى آذرى ص ، 232 .\r\n","page_name":" 172 ","page_number":172},
  {"content":"\r\n\r\nسلطنت از او ، از سلطان زمان هم مأيوس شده‌اند ، اگر عاصى و طاغى شويم كارى از پيش خواهد رفت باينجهت اقدام به اين جسارت نموده چندين سال مشغول زدوخورد شد تا آنكه اهتمامات و سياست مدن « ميرزا تقى خان اتابك اعظم » كه بعد از حاجى صدارت داشت اين خار را از سر راه رعايا از بن بركند « 1 » و كار مملكت را راست كرد .\r\nحاجى ميرزا آقاسى در زمان صدر اعظمى خود هرچند توپ و قورخانه بخراسان فرستاد ، كارى از پيش نبرد بلكه سربازان ماكوئى كه خود را بسته و مخصوص حاجى ميرزا آقاسى ميدانستند و مأمور به بجنورد بودند ، بيشتر اسباب خرابى فراهم ميآوردند « 2 » ، هنوز دشمن را دفع نكرده بزن و بچهء اهل بجنورد\r\n\r\n\r\n","description":"","footnote":"\r\n( 1 ) - حسن خان سالار ، پسر اللهيار خان آصف الدوله قاجار دولو است ، كه از طرف پدر نوادهء ( ميرزا محمد خان بيگلربيگى ) و از طرف مادر نوادهء ( فتحعليشاه ) و خود داماد ( على ميرزا ظل السلطان ) بود و از همان آغاز جوانى چون ، اللّه قلى خان ايلخانى ، مالخولياى بزرگى و پادشاهى داشت ( تاريخ نو ، ص 303 ) و چون مىديد كه حاجى ميرزا آقاسى از اللّه قلى خان كه پسر زنش بود پشتيبانى مىنمايد ، جنون سلطنت طلبى او شدت يافت .\r\nهمين كه به حكمرانى خراسان رسيد ، آنها كه از افكار و طبيعت او آگاه بودند ، او را براى طغيان و جدا ساختن « خراسان » از ايران مستعد ديدند و به سركشى و عصيان تشويق نمودند و او در محرم 1263 ق . طغيان خود را آشكار كرد ، ( منتظم ناصرى ج 3 ، ص 197 ) و محمد شاه و حاجى ميرزا آقاسى از عهدهء او برنيامدند تا نوبت به امير كبير رسيد . او اين كار را بر هر كارى مقدم داشت و ريشهء ( سالار ) و طغيان او را كند .\r\nمشهد ، بدست « سلطان مراد ميرزا حسام السلطنه ) گشوده شد و سالار و برادرش محمد على خان و دو پسرش امير اصلا خان و يزدان بخش خان گرفتار و در شب دوشنبه 16 جمادى الاخرى 1266 ق . به جرم طغيان كشته شدند .\r\nبرادر ديگرش ، ميرزا محمد خان بيگلربيگى هم كه با سالار همدست بود ، در سبزوار دستگير شده ، و در طهران محبوس بود ، در شب چهارشنبه نهم رجب همان سال به ديار عدم فرستاده شد .\r\nنقل از كتاب ( سه سفرنامهء هرات ، مرو ، مشهد ) چاپ دانشگاه تهران باهتمام ، قدرت اللّه روشنى زعفرانلو ، قسمت توضيحات ، بقلم دانشمند محترم ، حسين محبوبى اردكانى ، ص 218\r\n( 2 ) - « . . . و محمد على خان ماكوئى را مأمور به توقف بوزنجرد ( ده از دهستان ، شش طراز ، بخش خليل آباد شهرستان كاشمر . ص 57 جلد نهم ، فرهنگ جغرافيائى ايران ، چاپ ارتش ) كرد و حكومت آن بلده را به دو گذاشت و دو فوج سرباز ماكوئى و يك فوج سرباز بيات -\r\n","page_name":" 173 ","page_number":173},
  {"content":"\r\n\r\nدست‌درازى كرده مال و ناموس آنها را به زور ميگرفتند ، آنرعايا هم عاصى شده جرئت شكايت نزد حاجى ميرزا آقاسى نداشتند لهذا جعفر قليخان را برياست خود دعوت كردند و طغيان نمودند و اين سربازانرا گريزان ساختند .\r\nدر همين سال هزار و دويست و شصت ، عهدنامهء ميان دولت ايران و دولت آل عثمان در ارزنة الروم بتوسط ميرزا تقى خان وزير نظام ( اتابك اعظم ) انعقاد يافت « 1 » بعد از وصول عهدنامه بايران ، مذاكرات خبط و خطا و سوءتدبير او در\r\n\r\n\r\n","description":"","footnote":"\r\nرا با چهار عراده توپ در نزد او موقوف داشت .\r\n. . . بعد از بيرون شدن ( حمزه ميرزا ) از بوزنجرد ( محمد على خان ) امر آن بلده را به - نظام كرد و فوج بيات را به ( قلعه كرم خان ) كه از محال بوزنجرد است فرستاد تا در آنجا نشيمن ساخته ، حافظ و حارس باشند و هم بر سر راه سالار و تركمانان ، ديده‌بانى كنند ، آنگاه دست تعدى از آستين برآورد و در اخذ اموال رعيت بوزنجرد ، هيچ دقيقه‌اى فرونگذاشت و از تعرض اهل و عشرت مردم بيمى نداشت .\r\nاز آنجا كه مردم ماكو خويشتن را با ( حاجى ميرزا آقاسى ) نسبت مىكردند ، از هيچگونه ظلم و ستم پرهيز نمىفرمودند و نزديكان حضرت پادشاه را نيروى آن نبود كه كردار ناهموار ايشان را معروض درگاه دارند و بر زيادت از اين ، در خدمت حاجى ميرزا آقاسى نيز پرده از كردار ايشان برنمىگرفتند و معايب ايشان را به محاسن باز مىنمودند .\r\nبالجمله ، سرباز ماكوئى اقتفاء به ( محمد على خان ) كرده هريك جداگانه در اموال و اثقال و دختران و پسران مردم طمع بستند و چندانكه توانستند ، به هواى نفس كار كردند و كام راندند .\r\nمردم بوزنجرد بجان آمده ، در نهانى يكديگر را ديدار كردند و مواضعه نهادند و مكتوب‌ها نگاشته به جانب ( جعفر قلى خان ) فرستادند كه زندگى بر ما عار افتاد و جان عزيز در چشم ما خار شد ، چه آسوده در ( آقخال ) نشسته و ما را به احبال بلا بسته ، برخيز و بدين جانب قدمى بزن ، تا ما نيز برشوريم و اين جماعت بىشرم را از خويش دفع كنيم .\r\nسالار و جعفر قلى خان چون از اين قصه آگاه شدند ، سخت ، شادخاطر گشتند و سران تركمان را نيز آگهى دادند ، تا دل قوى ساخته و بر سر ايشان انجمن شدند . بالجمله لشكرى ساخته جنگ برآوردند و با دو هزار سوار جرار از آقخال بيرون تاختند . . . »\r\nبراى آگهى از پايان كار مراجعه شود به ( ناسخ التواريخ ، جلد دوم قاجاريه ص ، 186 )\r\n( 1 ) - « . . . دولت ايران براى رياست هيئت نمايندگان ايرانى در انجمن ارزنة الروم ( ميرزا جعفر خان مشير الدوله ) سفير كبير را كه در اين تاريخ در طهران بود معين نمود .\r\nمشير الدوله از طهران عازم تبريز گرديد ، ولى چون به آن شهر رسيد به بستر بيمارى افتاد و بيمارى او طولانى شد . -\r\n","page_name":" 174 ","page_number":174},
  {"content":"\r\n\r\nباب محمره و غيره به حدى است كه ذكر آن رنگ زردى ميآورد و از خطاهاى او مآل كار بد شد و صرفهء ايرانيان از دست رفت « 1 » صورت آن عهدنامه و پارهء مذاكرات در منتظم ناصرى ضبط است .\r\nو نيز خبط و خطاى حاجى بدرجهء رسيده بود كه وزير مختار روسيه در وقت شفاعت از بهمن ميرزا آنها را بعرض همايونى رسانيد .\r\nظهور ميرزا على محمد باب « 2 » و فتنهء آنجماعت در عهد حاجى ميرزا آقاسى\r\n\r\n\r\n","description":"","footnote":"\r\nحاجى ميرزا آقاسى كه به حل اختلافات بين ايران و عثمانى علاقهء شديد و عجلهء بسيار داشت ، دستور داد كه ( ميرزا تقى خان فراهانى ) كه در آن تاريخ در آذربايجان ( وزير نظام ) بود به جاى مشير الدوله عازم ارزنة الروم گردد و رياست هيئت نمايندگان ايران را در عهده داشته باشد . . . »\r\nنقل از كتاب ( ميرزا تقى خان اميركبير ) تأليف شادروان عباس اقبال ، ص 38\r\nتفصيل اين مأموريت را از منابع زير مىتوان بدست آورد :\r\nالف - تاريخ تبريز ، مرحوم نادر ميرزا\r\nب - تاريخ نو ، مرحوم جهانگير ميرزا\r\nج - كتب تاريخ دوران قاجار ( ناسخ التواريخ - روضة الصفا - مرآت البلدان - منتظم ناصرى ) هم‌چنين متن عهدنامهء ارزنة الروم در كتب بالا درج شده است .\r\n( 1 ) - « . . . چنان كه در محل خود با براهين متعدده و محكمه ثابت خواهد شد كه ( محمره ) و توابع آن ملك طلق دولت عليه ايران است و هيچ وقت دولت عثمانيه در آنجا ادعاى ملكيت نكرده‌اند .\r\nوقتى كه حاجى مرحوم به خبطهاى خود منتقل شد ، دولتين انگليس و روس كه هر دو باطنا حامى دولت عثمانيه بودند ، به خيال آنكه خود را به عنوان ، توسط دخيل اين كار و چارهء براى اين امر ناگوار نمايند ، حاجى مرحوم را وادار كردند كه مجلس گفتگو برقرار و مطالب طرفين به واسطهء وكلاى ايشان در مجلس مزبور و حضور وكلاى دولتين واسطتين گفتگو و اظهار شده به تراضى طرفين قرارى داده اصلاح ذات البين نمايند . محل مجلس وكلاى اربعه بلدهء ( ارزنة الروم ) و فدوى از طرف دولت عليه با اختيار تام مأمور آن مرزوبوم گرديد .\r\nاتفاقا در تبريز به شدت تمام ناخوش و چند ماه بسترى شد . در اين بين بدتر از حكايت محمره مقدمهء قتل و غارت كربلاى معلى به دست حاجى نانجيب پاشا ( منظور نجيب پاشا است ) والى بغداد ، به آن طرزها كه به احدى در اين عصر پوشيده نيست اتفاق افتاد . . . »\r\nنقل از ص 37 كتاب ( تحقيقات سرحديه ) نوشتهء مرحوم ميرزا سيد جعفر خان مشير الدوله چاپ ( بنياد فرهنگ ايران ) به اهتمام « محمد مشيرى »\r\n( 2 ) - باب\r\n« . . . باب كه داراى القاب و عناوين متعدد از جمله ، نقطهء اولى ، حضرت اعلى ، مبشر اعظم -\r\n","page_name":" 175 ","page_number":175},
  {"content":"\r\n\r\nواقع شد و اگر او را تدبيرى بجا بود ، نميگذاشت كه كار آنقدر دنباله پيدا كند از ابتدا براى ظهور بطلان آنها حكم داد ، كه در تبريز مجلس مباحثه و مناظره برپا كنند و با آنها مذاكرات علميه نمايند كه بطلان آنها را ثابت نمايد ، تأسيس اين‌گونه مجلس باعث آمدوشد و ازدحام و آشوبى خيالات عوام مىشود و رفته‌رفته كاه ، كوه و جزئى ، انبوه خواهد شد . جواب اين‌ها از ابتدا همان شمشير و كشتن است\r\n\r\n\r\n","description":"","footnote":"\r\nبوده ، نامش ( سيد على محمد ) فرزند سيد رضا بود ، در شب اول محرم سال 1235 هجرى قمرى مطابق با 30 اكتبر 1819 ميلادى در شهر ( شيراز ) متولد شد .\r\nپس از مختصر سواد فارسى و مقدمات در يكى از مكاتب شيراز و اشتغال به تجارت ، در عنفوان شباب در پنجم جمادى الاولى 1260 هجرى ، مطابق با 23 مه 1844 ميلادى در شيراز ، براى ( ملا حسين بشرويهء ) دعوت خود را آشكار نمود ، در همان سال موقع حج به ( مكهء معظمه ) عزيمت نمود .\r\nپس از مراجعت به ايران ، در شيراز گرفتار تعرض علما و حكومت وقت واقع شده و سپس به اصفهان عزيمت و از آنجا به دستور صدر اعظم محمد شاه ، ( حاجى ميرزا آقاسى ) تحت - الحفظ به آذربايجان برده شد و در قلاع ( چهريق ) و ( ماكو ) مدت سه سال زندانى گرديد .\r\nباب در روز 28 شعبان 1266 هجرى مطابق با 9 ژويه 1850 ميلادى به دستور ( ميرزا تقى خان امير كبير ) صدر اعظم ( ناصر الدينشاه ) در ( تبريز ) مصلوب و تيرباران شد .\r\nمؤمنين اوليه بابت هجده نفر بودند كه آنها را حروف ( حى ) مىناميدند . يكى از آنان زن بود و طاهره نام داشت كه به ( قرة العين ) مشهور و معروف مىباشد . »\r\nنقل از كتاب ( نظر اجمالى در ديانت بهائى ) تأليف ( احمد يزدانى ) ص 5 ، علاقه‌مندان براى اطلاع از چگونگى دعوى باب و مآل كار وى مىتوانند به منابع زير مراجعه فرمايند :\r\n- ناسخ التواريخ ، جلد دوم قاجاريه\r\n- روضة الصفا جلد دهم\r\n- مقالهء شخص سياح\r\n- مطالع الانوار\r\n- مرات البلدان ، ج 1\r\n- تاريخ نو ( جهانگير ميرزا )\r\n- قصص العلماء تنكانبى\r\n- كتابهاى براون\r\n- كتاب ( تاريخ باب ) نيكلاى فرانسوى ، ترجمه مرحوم مترجم همايون فره‌وشى .\r\n- كتاب ( كنت گوبينو ) ترجمهء مرحوم مترجم همايون فره‌وشى .\r\n- كتاب ( هشت بهشت ) حاج سيد جواد كربلائى ، تحرير و تفسير شيخ احمد روحى كرمانى .\r\n","page_name":" 176 ","page_number":176},
  {"content":"\r\n\r\nنه مجلس ساختن و پيرايه بستن .\r\nسنه 1264 هجرى چون محمد شاه غازى بواسطهء وفود اسقام و هجوم آلام و دردپا نميتوانستند كه به ييلاقات دور تشريف‌فرما شوند لهذا در اين هنگام ، بصوابديد حاجى ميرزا آقاسى فرمان شد كه بر فراز تجريش دو فرسخى طهران در كمرهء پائين كوه قلعهء استوار كردند و برج و باره محكمى ساختند و خندق عميق بر سنك خاره كندند ، تا شاهنشاه غارى در سورت گرما در آنجا اقامت جويند و قريب يكصد هزار تومان خرج آنجا شد و شاهنشاه غازى در آنجا تشريف برده توقف كردند و نيز به قدر يك تير پرتاب دور تر از اين قلعه قلعهء براى اقامت حاجى ميرزا آقاسى بنا كردند كه در آنجا ساكن شود قلعهء اول را قصر محمديه « 1 » خواندند و ثانى را بنام حاجى ميرزا آقاسى عباسيه « 2 » ناميدند و در آنجا اقامت گزيدند و در ماه رمضان وجع نقرس در دست و پاى شاه افزونى گرفت و هر روز حاجى ميرزا آقاسى از عباسيه بمحمديه بعيادت ميآمد .\r\nدر يكشنبه چهارم شوال ، حاجى ميرزا آقاسى به عادت هر روزه قصد عيادت كرد چون بدروازهء قصر محمديه رسيد ، سهراب خان گرجى به گوش او گفت كه روز شاهنشاه بشامگاه نخواهد رسيد ، لهذا حاجى ميرزا آقاسى كه از مردم هراس داشت در اينموقع جرئت نكرد كه در آنجا بماند ، از همان بيرون دروازهء محمديه به عباسيه رفت و منتظر بود كه كار چگونه خواهد گذشت . « 3 »\r\n\r\n\r\n","description":"","footnote":"\r\n( 1 ) - محمديه ، قصر ييلاقى محمد شاه كه محمديه نام داشته در قسمت شرقى شميران بر سر راه تجريش به اوين ، بوده است .\r\nباقيمانده و خرابه‌هاى آن به نام « قصر شاه » يا « محمديه » معروف است .\r\n( 2 ) - عباسيه . منظور عباس آباد كه در چهار كيلومترى شمال دروازه دولت طهران در جاده قديم شميران واقع است ، كه حاج ميرزا آقاسى بنام خودش ( عباس ) آباد كرده و باغى احداث نموده بود ، اكنون قسمتى از آن در زير تپه‌هاى عباس آباد ، مركز مهمات ارتش است و اراضى آن نيز بين افسران ارتش تقسيم شده و مقدارى ديگر از آن اراضى براى ايجاد « شهر نفت » به شركت ملى نفت ايران واگذار شده .\r\n( 3 ) - « . . . تا آنكه روز يكشنبه پنجم و ششم شهر شوال المكرم ، هزار و دويست و شصت و چهار مرض اشتداد يافته ، پادشاه مرحوم به طلب حاجى ميرزا آقاسى به تعجيل كسان مىفرستاد .\r\nحاجى ، با آن همه خلوص و ارادت كه اظهار مىنمود ، در چنين وقتى و حالتى كه پادشاه -\r\n","page_name":" 177 ","page_number":177},
  {"content":"\r\n\r\nدر سه‌شنبه شوال ، شاهنشاه غازى بديگر جهان خراميدند و مادهء تاريخ عربى و فارسى كه مرحوم شاهزاده « فرهاد ميرزاى معتمد الدوله » در وفات شاه ساخته‌اند محض سهولت ضبط تاريخ در اينجا نگارش ميرود ( العاقبه للمتقين ) ( محمد پادشاه در قصر جديد مرد ) و حاجى ، نه در سكرات موت و نه در نماز خواندن بنعش پادشاه جرئت حاضر شدن نكرد . امرا و وزرا كه هريك از حاجى زخم زبان داشتند بدربخانهء مهد عليا « 1 » و ستر كبرى اجتماع كردند و عزل حاجى را طلب نمودند . مهد عليا آن‌ها را اميدوار ساخت و بعزل حاجى سخن راند . وزير مختار روس و انگليس بحمايت او كلمات زياد گفتند و تهديدات كردند و آخر جواب صواب شنيدند و عاجز ماندند حاجى محض وقايهء خود بمادر عباس ميرزاى « 2 » ملك‌آرا نامه كرد كه تا آمدن شاه جوان‌بخت از تبريز بايد عباس ميرزا ، بحراست طهران و دفع مردم\r\n\r\n\r\n","description":"","footnote":"\r\nبه حضور او اظهار اشتياق مىفرمودند ، تأخير و تعلل در آمدن نموده ، پادشاه بعد از مأيوسى از آمدن او دانستند كه زمان وصول به قرب حق تعالى نزديك رسيده ، زبان به تكرار كلمهء توحيد و شهادتين گشوده ، در شب دوشنبه چهار ساعت از شب گذشته ، جان پاك تسليم آفريدگار نمودند . . . قريب به - حالت احتضار حاجى ميرزا آقاسى وارد قصر شده و خدمتكاران او را از كيفيت مستحضر مىنمايند و حاجى بدون شرفيابى حضور ، سوار شده عود به عباس آباد مىنمايد . » تاريخ نو ، تأليف جهانگير ميرزا ص 314 .\r\n( 1 ) - مهدعليا ، نامش ملك جهان خانم ملقب به مهدعليا ، مادر ناصر الدين شاه ، دختر قاسم خان اعتضاد الدولهء قاجار قوانلو و بيگم جان خانم دختر فتحعليشاه بود .\r\n( بيگم جان خواهر صلبى و بطنى حسينعلى ميرزا فرمانفرما و حسنعلى ميرزا شجاع السلطنه است ) تولدش در سال 1220 قمرى اتفاق افتاده و در سال 1235 به عقد محمد ميرزا وليعهد درآمده .\r\nفرزندان او پيش از ناصر الدينشاه همه مردند .\r\nوفاتش در ششم ربيع الثانى سال 1290 در طهران اتفاق افتاد ( موقعى كه ناصر الدينشاه در فرنگ بود ) از محمد شاه دو فرزند داشت ، بزرگتر ناصر الدينشاه ( متولد در 6 صفر 1247 ) و ديگر ملكزاده عزت الدوله كه زن ميرزا تقى خان امير كبير شد ( متولد 1250 قمرى )\r\n( 2 ) - عباس ميرزا ، پسر دوم محمد شاه ملقب به ملك‌آرا و نايب السلطنه ، و برادر كوچكتر ناصر الدين شاه است كه بتاريخ رجب 1255 قمرى تولد يافته ( 8 سال از ناصر الدين شاه كوچكتر بوده است ) . محمد شاه اين پسر را بقدرى دوست داشت كه نام پدر گرامى خود عباس ميرزا و لقب وى نايب السلطنه را به او داد .\r\nموقعى كه محمد شاه در ( قصر محمديهء تجريش ) جان سپرد ، عباس ميرزا قريب به نه سال و ماه داشت و تحت للگى ( رضا قليخان هدايت ) كه به همين جهت او را ( لله‌باشى ) مىگفتند در طهران بسر مىبرد .\r\n","page_name":" 178 ","page_number":178},
  {"content":"\r\n\r\nپردازد او را نزد من فرست كه تا ورود شاهنشاه ايران ناصر الدين شاه روحنافداه مشغول نيابت باشد آنزن بالغه « 1 » جواب داد كه فرزند من زشت و زيبا نديده و هنوز لايق نيابت برادر والاگهر خود نيست ، حاجى خواست تدبيرى ديگر كند به امرا و وزرا نامه كرد كه بايد نفاق را كنار گذاريم و تا آمدن شاه از تبريز در حفظ شهر و خزانه خدمتگزار باشيم ، شاهزادگان و امرا جواب سخت دادند كه ترا به اين فضوليها چه كار كه هنوز حكمرانى ميكنى ، ما در چاكرى خود هرچه ميدانيم خواهيم كرد . حاجى ديد كار سخت است از عباسيه به شهر درآمد در خانه‌هاى خود كه در ارك بود منزل كرد ، باز او را آسوده نگذاشتند و سربازان ماكوئى را كه از براى همراهى و محافظت چنين روزى تقويت ميكرد ، آنها هم از دور حاجى پراكنده شدند و يارى او نكردند . حاجى فرارا بيافت‌آباد كه از بناهاى خود او بود شتافتن گرفت كه به تبريز رود و موكب همايون را استقبال كند . رعيت يافت‌آباد در قلعه را بستند او را راه ندادند و تير تفنگى بجانب او انداختند ، آن بيچاره فرارا به طرف قريهء حضرت عبد العظيم آمد كه در آنجا متحصن شود . نور اللّه خان شاهسون كه به اشارت امراى طهران مأمور بگرفتن او بود . در بين راه به او برخورد و تير تفنگى انداخت حاجى از چنگ او به اعانت نور اللّه خان طالش رها شد و بزاويهء مقدسه پناه برد « 2 » از اين طرف چون معلوم شد كه حاجى از طهران فرار كرده\r\n\r\n\r\n","description":"","footnote":"\r\n( 1 ) - مادر عباس ميرزا ملك‌آرا ، خديجه خانم ، نام داشته و خواهر يحيى خان چهريقى ، از كردان همان حدود كه مدعى رساندن نسب به خلفاى بنى عباس بودند و اين كردان بيشتر به شيوخ طريقهء نقشبنديه ارادت مىورزيدند ، وى نيز به شيخ طه پدر شيخ عبيد اللّه معروف ارادت داشته ، شاه هم كه صوفىمنش بوده و شايد به علت نفوذ همين زوجهء خويش ، به شيخ طه احترام مىكرده و هر ساله تحف و هدايائى براى او مىفرستاده است .\r\nمحمد شاه به علت بعضى امور ناشايسته كه از ( ملك جهان خانم ملقب به مهدعليا ) مادر پسر اول خود ناصر الدين ميرزا مشاهده كرده بود ، او را مطلقه كرده و با او و پسرش چندان صفائى نداشت . بر خلاف خديجه خانم زوجهء ديگر خويش و پسرش عباس ميرزا را بيشتر طرف مهرومحبت قرار مىداد و همين كيفيت بيش از پيش مهدعليا و پسرش ناصر الدين شاه را نسبت به اين طفل و مادرش كينه‌ور ساخت .\r\n( 2 ) - « . . . اما جناب حاجى ميرزا آقاسى چون به سبب سوءرفتار و زشتى گفتار از دانى و قاصى بر خويش هراسى داشت ، ايام اشتداد مرض و حالت احتضار يا هنگام تجهيز و تكفين بر بالين -\r\n","page_name":" 179 ","page_number":179},
  {"content":"\r\n\r\n« مهديقلى ميرزا » بعباسيه رفت و مابقى اموال حاجى را بعد از غارت ديگران يغما كرد و امرا در غياب شاه ، بصدارت ميرزا نصر اللّه صدر الممالك گردن نهادند و او را در خانهء حاجى ميرزا آقاسى قرار و مسكن دادند ولى نصيب او نشده ميرزا - تقى خان امير نظام اتابك اعظم در آنجا منزل كرد . بصلاح‌ديد امرا بعد از رفتن حاجى چند نفر بخانهء او رفته ابواب مقفله را گشودند و اموال او را ربودند و امراى طهران دو دسته بودند ، شهرى واركى كه هر دستهء با خود اجتماع داشتند و از يكديگر بحضور شاهانه عريضه شكايت ميفرستادند و سعايت مينمودند و ميرزا شفيع صاحبديوان و ميرزا مسعود وزير خارجه و عيسى خان دولوى قاجار\r\n\r\n\r\n","description":"","footnote":"\r\nپادشاه با دادودين ، مطلقا حاضر نشد ، در قلعهء عباس آباد خويش جاى كرد . جماعت ماكوئى كه در اين مدت به استظهار حاجى با تقدس و صلاح ، مال و عيال ملهوفين و مظلومين را بر خود مباح ، تعدى و ستم را بر اهالى ايران موجب فوز و فلاح مىدانستند و به اين جهت خدمتش را وجههء همت خود ساخته پروانهء آن شمع ، و پروين مانند به گردش جمع بودند ، بنات النعش‌وار متفرق شده ، ورق دفتر حسن عقيدت را برگردانيده ، خط باطل بر صفحهء ارادتش كشيدند .\r\nاهالى دارالخلافه كه به سالها از آن جماعت ، گرفتار آفت و مخافت بودند ، زمان فرصت را از دست نداده در مقام كيفر و انتقام برآمدند . هر كاسب ذليل بازارى بر سرتيب و سردارى مىتاخت ، و هر عليل بىفرهنگى ، ياور و سرهنگى را عريان مىساخت . ما صدق بيت قائم مقام :\r\n عاجز و مسكين هركه دشمن بدخواه * دشمن بدخواه هركه عاجز و مسكين \r\nدر اين هنگامه سمت ظهور يافت .\r\nآخر الامر از منازل ازعاج و از شهر اخراج نموده در باغ ( محمد حسن خان سردار ) پناه جستند . ازآن‌سو جناب حاجى ناجى ، لاعلاج از عباس آباد عازم دارالخلافه شد ، كه در خانه و منزل خويش سكونت جويد و از وزراء دول خارجه استعانت جويد ( فضان آقاى سرتيب توپخانه ) كه مستحفظ ارك سلطانى بود ، توقفش را مصلحت نديد ، با معدودى از همراهان به عزم آذربايجان ، عازم ( يافت‌آباد ) گرديد رعايا و سكنهء يافت‌آباد ، با زمانه يار ، و شعار روزگار را آشكار ساخته ، رعايتى به ظهور نرسانيده به اهانتش پرداختند . چون از يافت‌آباد فتح البابى روى نيافت ، رخ به - بقعهء امامزادهء لازم التعظيم شاهزاده عبد العظيم آورد .\r\nنور اللّه خان شاهسون ، در اثناى طريق جسارتى كرد ولى خسارت برد ، حاجى به انمكان فيض بنيان خويش را رسانيده و در آن حصن حصين متحصن شد . . . »\r\nنقل از كتاب ( حقايق الاخبار ناصرى ) تأليف محمد جعفر خورموجى ، چاپ خديو جم ص 36 و نيز براى آشنائى بيشتر مراجعه فرمائيد به تاريخ نو ، تأليف جهانگير ميرزا و روضة الصفاى ناصرى و ناسخ التواريخ .\r\n","page_name":" 180 ","page_number":180},
  {"content":"\r\n\r\nبيگلربيگى طهران و جماعتى ديگر با غلام حسينخان سپهدار متفق شده ، بحفظ شهر ميكوشيدند و حق بجانب اين امراى شهرى بود ، كه ميگفتند امراى اركى بناى كار را بجمهوريت و اقتدار شخص خودشان گذاشته‌اند و الا چرا بايد در غياب شاه ، براى خود بخانهء حاجى ميرزا آقاسى بريزند و او را معزول كنند و اموالش را غارت نمايند ، خلاصه هنوز نائره فتنه بلند نشده بود ، كه كوكبهء سلطانى و دبدبهء خاقانى از آذربايجان بطهران رسيد و جهان رونق تازه يافت و بتدبيرات و كفايت ميرزا تقيخان اتابك اعظم كه در بين راه صدارت گرفته بود ، كارها قرين اصلاح شد و صدر الممالك از صدارت بىنصيب شد و حاجى ميرزا آقاسى همچنان در تحت قبهء حضرت عبد العظيم متحصن بود .\r\nدر همين سنهء 1264 حاجى ميرزا آقاسى از كارداران دولت خواستار شد كه در عتبات عاليات سفر كند و در آنجا دعاگو باشد ، اعليحضرت شهريارى ناصر الدينشاه روحنافداه بر زحمت چند سالهء او رحمت آورد و پنجاه سوار را ملازمت خدمت او ساخت و به احترام تمام در روز سه‌شنبه سيم ذيحجة الحرام ، از زاويهء مقدسه به اماكن مشرفه رفت .\r\nدر آخر صفر سنه 1251 اعلان وزارت حاجى ميرزا آقاسى شد و از 1252 شروع به كار صدارت كرد و تا ربع آخر سنهء 1264 بوزارت مشغول بود و 13 سال باينكار پرداخت و بيك قاعده 14 سال به اين اعزاز قرين امتياز بود .\r\nسنهء 1265 حاجى ميرزا آقاسى شب جمعه دوازدهم شهر رمضان المبارك در عتبات عاليات ، بسوى جنات خراميد و يك هفته از اين پيش كه وفات كند مردمان را از شب ممات خود خبر داده بود و چون تندرست بود مردم باور نميكردند و سخن او راست آمد و اينمعنى بشيوع و تواتر رسيده است كه بمردم ايران و اهل انگلستان از وفات خود با تعيين وقت خبر داده بود . اما ثروت حاجى ميرزا آقاسى بدرجهء بود كه محسود همه كس واقع شدى ، در سال هزار و دويست و پنجاه و سه هر ديه و قريه و مرتع و مستغلى كه در ايران حاجى ميرزا آقاسى ، بدست كرده بود ، بر طريقت شريعت غراسجلى كرده بشاهنشاه غازى همه نمود و اين جمله\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاز قرار ثبت مستوفيان ديوان يكهزار و چهار صد و سى و هشت قريه و مزرعه بشمار ميآيد و اين كار براى آن كرد كه سد سعايت معاندين كند ، چه آنكه بارها مقربان درگاه شاهنشاه بكنايه و صراحه معروض ميداشتند كه حاجى ميرزا آقاسى معادل ده كرور تومان دهات دارد و هر سال يك كرور تومان حاصل املاك خود را مأخوذ مينمايد ، چون از هيچ راه نميتوانستند كه بوزارت حاجى خلل رسانند لهذا حاجى اين كار را كرد كه زبان و شاة را ببندد .\r\nخلاصه حاجى مرحوم در صدارت خود مبغوض جميع مردم بود جز چند نفرى ديگر هيچكس بوزارت او راضى نبود ، در پيش حاجى سعاة و خبررسانان مطلوب بودند با او سربگوش سخن ميگفتند كه ديشب فلان و فلان انجمن داشتند و در عزل شما همداستان شدند به اين واسطه تقرب پيدا ميكردند ، بسا ميشد كه به اين واسطه ترقى ميكردند و حاجى به اين‌گونه مردم ، بسيارى از دهات را بتيول و سيورغال ميداد ، كار به جائى كشيد كه در عهد حاجى در هر سال دو كرور مخارج ايران بر مداخل آن زيادتى پيدا ميكرد ، در واقع بيشتر اينمصارف بمخارج قورخانه ميرسيد نه اين بود كه همه را حاجى تفريط كند . بمردم فحش بسيار ميداد . هركسى از زخم زبان او مجروح و هر دلى از تير دشنامش مقروح بود ، سربازان ماكوئى را كه به خود اختصاص داده و از براى روز بد آن‌ها را پيراهن خود ميدانست ايشان را چنان مسلط كرده بود كه صريحا شب‌ها چراغ روشن ميكردند و بخانه‌ها بدزدى ميرفتند ، صاحب خانه ميديد و جرئت دم زدن نداشت و اين تركان ماكوئى مست ميشدند ، زن بيچارهء و بچهء بىصاحبى را كه ميديدند ميبردند و با او خلاف شرع به عمل ميآوردند .\r\nغروب كه ميشد هيچ بچه و زنى جرئت بيرون شدن از خانه نداشت . ساير الواط هم به اسم آنها فرصت را غنيمت شمرده ، مرتكب پارهء شرارت‌ها ميشدند كرارا از تعديات اين تركان ، مردم نزد حاجى شكايت مىبردند ، حاجى بتركى ميگفت اگر اين تركان با اطفال شما وطى نكنند ، پس با من وطى كنند و چون التفات -\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nشاهنشاه را مردم در حق او ميديدند ، امنا و وزرا از ترس عزل خود جرئت نميكردند كه اين قبايح را بعرض سدهء سلطنت عظمى رسانند ، مردم ديگر هم راهى و تقربى نداشتند ، كه حضورا عرض حالى كنند و شرح مقالى دهند و اگر بهيئت اجماع ميخواستند تظلمى كنند و عرض نمايند بانواع و اقسام تهمتها مبتلا ميشدند حاجى به جز فحش كار ديگر نداشت .\r\nاز جمله صدمات او بمردم ، يكى اين بود كه گاوميشى داشت و اين گاوميش هميشه مطلق العنان و آزاد بود از بامداد تا شام در كوچه و بازار به اختيار ميگشت از دور كه پيدا ميشد كسبه بصوت بلند بطور رمز بعبارات مخصوصى به يكديگر اعلام ميكردند كه گاوميش آمد ، بعجله و شتاب اهل بازار قبل از وصول گاوميش هرچه ميتوانستند از اجناس و ابزار خود را بدرون دكان ميبردند ، كه پامال و تلف نشود ، گاوميش بهر در دكان كه ميرسيد اذيتى ميكرد ، مخصوصا بدكان شيرينىفروش كه ميرسيد مقدار كثيرى شيرينى مىخورد و حلويات را ميريخت و طبق آنها را به زمين ميانداخت ، همچنين كوزهء ماست بقال و كفهء برنج و كوزهء روغن و تغار پنير او را ميشكست و قدرى ميوه‌جات او را مىخورد و ميرفت ، صاحب دكان ايستاده و نگاه حيرت‌آميز ميكرد و جرئت آن را نداشت كه گاوميش را دفع كند و حفظ مال نمايد هيچ از بيش‌وكم دم نميزد و در حراست اجناس خود قدم برنميداشت آنقدر منتظر بود كه گاوميش به اختيار خود برود و كسى نمىتوانست اظهار شكايتى نمايد .\r\nآخر مردم عاجز شدند آن گاوميش را كشتند و در مقام مؤاخذه ، خود را بيطرف ساختند و حاجى ديگر نميتوانست كه از براى يك حيوانى مردم انسانى را بسياست رساند ، در اين عهد هركس در خوردن شتاب كند و بعجله غذا خورد او را تشبيه بگاوميش حاجى ميرزا آقاسى ميكنند .\r\nو نيز حاجى از بس در سئوال‌وجواب با خارجه خبط و خطا ميكرد دل پارهء از وزراى دولتخواه ملت‌پرست پرخون بود كه چرا زمام كار بدست اين وزير بىتدبير است و صريحا هم نميتوانستند اينمعايب را توضيح نمايند ، اما\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبا اين دو سه فقره تكذيبات باز مردم تا اينزمان هم از حاجى اظهار رضامندى مينمايند .\r\nدر عهد او ، نان در طهران يكمن يكعباسى بوده است ، گوشت و روغن و ساير اجناس بقدرى ارزان بوده است كه حالا ذكر آنها اغراق به نظر مىآيد .\r\nحاجى ، راضى بقتل و قمع كسى نميشد ، نان احدى را نمىبريد ، نيك‌نفس و مردم‌دوست بود ، چه بسيار اشخاصى را كه مستحق قتل بودند شفاعت ميكرد و از كشتن نجات ميداد ، تقدس و دين‌دارى بغايت قصوى بود حقيقتا شخصى مستجاب الدعوه و از اهل باطن بود ، يك دو فقره اهمال و مسامحهء او در آسايش مردم و دفع تعدى تركان دليل بر بدى او نيست .\r\nمرد خدا بودن و ايمان صحيح داشتن ، منافات با اين ندارد كه چنين كسى در مملكت‌دارى ، خبط و خطا داشته باشد ، بىتدبيرى او دليل بر بدى فطرت او نميكند اگر در پارهء مطالب اهمال داشته است ، ليكن بقدرى نيك‌نفسى داشته است كه عموم مردم در زمان صدارت او آسوده بودند و ارادتى كه شاه مرحوم با او داشته است اگر عشر آن را ببهترين مردم ميداشت ، هر آينه نصف اهل ايران را بقتل ميرساندند .\r\nشاهنشاه غازى ، طاب ثراه او را به چشم نوكرى و صدارت نميديدند بلكه او را مرشد و پيشواى طريقت خود ميدانستند و از او كرامت و اخبار مغيبه ديده بودند در دستخطها بايشان عنوان جعلت فداك و روحى فداك مينوشتند ، در جواب يك كاغذ احوال‌پرسى حاجى مرقوم فرموده بودند كه پادرد من نقلى ندارد وجود مبارك آن مرشد كامل بسلامت باشد ، اين دستخطها در همين عهدها بدست آمده ديده شده است .\r\nكتابچهء مرقعى در كتابخانهء نواب مستطاب و الا شاهزاده محمد تقى ميرزاى ركن الدوله ، والى مملكت فارس ، برادر والاگهر اعليحضرت اقدس شهريارى روحنا فداه موجود است كه در آن مرقع دستخطهاى مبارك همايونى كه بحاجى مرقوم شده است موجود است ، هركس آن دستخطها را ببيند ، ميداند كه حاجى داراى چه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمراتبى بوده است ، باز حاجى خيلى مقام سيروسلوكى داشته است كه با آنهمه اتصال بسلطنت و مقام ارشاد و ارادت از جادهء عرفان خارج نشده بهواى نفس نپرداخته است و مردم را آسوده نگاه ميداشته است .\r\nقائم مقام مرحوم در دو روزهء وزارت بسى مردم را تباه ساخت چه بسيار خانواده‌ها برانداخت و بهر كسى كه احتمال استعداد وزارت ميداد او را بتدبيرى دفع ميكرد ولى حاجى ميرزا آقاسى ابدا به اين حركات قبيحه اقدام ننموده و چند روزيكه به حكم تقدير ظاهرا خود را وزير قرار داده بود ، با آنكه كار خلافى نكرد باز او را از جانب غيب تأديب كردند و تنبيهش نمودند و آخر او را منزه و منقا ساخته حيات جاويدش دادند و حاجى يقينا صاحب كرامات بوده جز نسبت خبط و خطا ديگر به او نميتوان طعنى زد و لعنى كرد .\r\nوقتى ، حاجى وارد ارك و عمارت ديوانخانه شد كنار حوض نشست كه دستى برآب زند يكى از دهباشيان فراشان ديوانى كه تا چندى قبل زنده بود چندين بار بحاجى در خصوص مطلبى عرض كرده بود و جواب مساعدى نشنيده امروز كه حاجى را در كنار حوض ديد نزديك آمد بناگاه اورا در حوض انداخت حاجى بيچاره را بيرون آوردند ، خواستند آن دهباشى را اذيت كنند مانع شد و گفت بيچاره بتنگ آمده و عاصى شده است آنگاه كار او را انجام داد .\r\nحاجى را چندبار اين گونه اذيت كردند چند دفعه كه بعرض نميرسيد چون او را ميزدند يا دشنام حضورى ميدادند آنگاه ترك لجاجت كرده ، اسعاف حاجت مينمود و ميگفت عاصى شده است و بايد كارش را اصلاح كرد .\r\nابتداى ترقى حاجى ميرزا آقاسى و باعث ارتباط و اختلاط او با ديوانيان عليخان ماكوئى و محمد خان پدر مرحوم خان بابا خان سردار بود و رشتهء آن بطريق اختصار نوشته مىشود . عليخان ماكوئى بمناسبت دوستى با پدر مرحوم حاجى را بماكو آورد ، محمد خان پدر خانبابا خان سردار امير تومان يكزن محترمه داشت كه بواسطهء ناسازگارى او را مطلقه نمود ، آنزن را با خانه و اثاث البيت بمرحوم حاجى داد و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nقرار دادند در ماكو بمانند به اين جهت خانبابا خانرا بلفظ پسر ميناميدند « اوغلم » خطاب ميفرمودند . از آن يك پسر متولد شد كه در سن چهار سالگى برحمت خدا رفت و تا اواسط دولت شاه مرحوم كه حاجى در طهران بودند آنزن هم در تبريز بود .\r\nمرحوم محمد خان با فوج ماكو به تبريز احضار شد حاجى را هم با خود از ماكو به تبريز آورد در آنمدتى كه در تبريز بود با مرحوم « فريدون ميرزاى فرمانفرما » الفتى پيدا كردند و در آنوقت مرحوم وليعهد نايب السلطنه عباس ميرزا جهت درس و تربيت اولادشان ميخواستند كه مشغول درس و تربيت وليعهدزاده ها بشود و مرحوم فرمانفرما از مرحوم حاجى تعريف كرد . او را خدمت مرحوم وليعهد آوردند و سالى هزار تومان مقررى از براى مرحوم حاجى قرار دادند و معلم عموم اولاد وليعهد نايب السلطنه عباس ميرزا شد . محمد ميرزا ( محمد شاه طاب ثراه ) در آنمعلمى بمرحوم حاجى ارادت يافتند . در اين بين مرحوم فرمانفرما حاكم خوى شدند و حاجى مرحوم را همراه خود بردند و زير خود قرار دادند . نواب محمد ميرزا ( محمد شاه طاب ثراه ) در خدمت پدر يعنى عباس ميرزاى نايب السلطنه وليعهد دولت عرض كرد كه من بىمعلم مانده‌ام و فريدون ميرزا حاجى را در خوى برده و وزير قرار داده است مقرر فرمائيد كه او را ثانيا به جهت تعليم من به تبريز بياورند نايب السلطنه فورا مأمور فرستادند مجددا حاجى مرحوم را به تبريز آوردند شاه مرحوم حاجى را از همه ربودند و معلم مخصوص خودشان كردند روزى محمد ميرزا قبل از ولايت عهد به خانه مرحوم حاجى ميروند كتابى در طاقچه بود برميدارند حاجى مرحوم دست او را ميگيرد و هرچه ميخواهد باز نكند نميشود باز مىكند و كاغذى به خط حاجى مرحوم در ميان آن كتاب مىبيند كه در آن كاغذ سال فوت شدن وليعهد مرحوم و بعد فوت شدن خاقان مغفور بعد سلطنت محمد شاه طاب ثراه مفصلا نوشته شده است بعد مرحوم حاجى التماس مىكند حالا كه اينرا ديديد به كسى بروز ندهيد .\r\nمحمد شاه طاب ثراه ميفرمودند اين اول كرامتى است كه از حاجى ديدم .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nاللّه قليخان ايلخانى گفته : در آن ايام حاجيه شاهزاده والدهء من به مكه معظمه ميرفت حاجى مرحوم وقتى ميشنود كه حاجيه شاهزاده به تبريز آمد و مرحوم محمد شاه به اين خانم خيلى مرحمت داشتند ، به همين احمد ميرزاى معين الدوله حاليه ميفرمايند برو بعمه‌ات بگو بيا زن من بشو من ترا ببرم مكه . وقتى كه معين - الدوله ميرود اينرا ميگويد حاجى چنين پيغامى كرده ، مرحومه حاجيه شاهزاده به او متغير مىشود كه پسر اين فضوليها به تو نيامده برو به آن ملاى شپشو بگو از اين غلطها نكند حد خودش را بداند .\r\nوقتى معين الدوله اين پيغامات را بحاجى مرحوم ميگويد حاجى مرحوم بشاه مرحوم عرض مىكند باشد عمه تو را من در طهران بگيرم .\r\nاينمسئله به همين قسم ماند چهار سال از اينمقدمه گذشت ، وليعهد در خراسان مرحوم شد ، بعد خاقان مغفور در اصفهان برحمت ايزدى پيوست ، بعد شاه مرحوم بطهران آمد . بعد از آمدن بطهران دستخط بمادر من نوشت : بايد زن حاجى ميرزا آقاسى شوى و الا پسرت را يا كور ميكنم يا خواهم كشت . ناچار چون حكم سلطان بود تمكين كردند .\r\nاين دو كرامت بزرگ است « يكى سلطنت » و ديگرى « گرفتن مادر من » و هميشه شاه مرحوم ميفرمودند كه اسباب زيادتى ارادت و اعتقاد من شد .\r\nبعد از چند ماه كه قائم مقام را گرفتند و شاه به امامه تشريف بردند و شاهزاده‌ها را باردبيل فرستادند ، شاه مرحوم خواستند حاجى مرحوم را بصدارت راضى نمايند راضى نميشدند . خيال آنمرحوم اين بود آصف الدوله يا امير نظام يكى از اين دو صدر اعظم باشند و خود حاجى با كمال اقتدار زندگى بكنند ، هر دو را بطهران خواستند .\r\nبعد از آمدن بطهران اين دو نفر با مرحوم ميرزا آقا خان متفق شدند كه اگر بايد يكى از ماها صدر اعظم باشيم ، حاجى ميرزا آقاسى نبايد طهران بماند چون شاه مرحوم اينطور ملاحظه فرمودند ، چوب زيادى بميرزا آقا خان زدند ، آصف الدوله\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nو امير نظام را از طهران بيرون كردند و خلعت صدارت بمرحوم حاجى در كمال استقلال مرحمت شد و در ماه نهم سلطنت بود و عقيدهء مرحوم محمد شاه طاب ثراه اين بود كه آنچه مرحوم حاجى بخواهد مىشود و ميتواند بكند .\r\nمثل اينكه هميشه ميفرمودند اين درد پاى مرا حاجى نميخواهد خوب بشود از براى اينكه زحمت را در دنيا بكشم و در آخرت بهشت بروم اگر حاجى بخواهد خوب خواهد شد .\r\nنواب اللهقلى ميرزاى ايلخانى پسر زن مرحوم حاجى ميرزا آقاسى كه دخترزادهء خاقان مغفورند در حين كتابت اين كتاب حيات دارند بعضى كرامات از حاجى مرحوم روايت ميكنند كه نميتوان نص ايشانرا رد كرد ، يك دو قضيه است كه حكايت مينمايند و بعينها تقرير و قول ايشانرا در اينجا مينگاريم كه مزيد اطلاع و ايقان آيندگان شود .\r\nچنين گويند كه شبى در نياوران شميران كه اكنون بصاحبقرانيه معروف است بناى آتشبازى بود ، آتشبازيها را چيده بودند و هيچ جاى شك و تصورى نبود كه آنشب آتش‌بازى نشود ، حاجى مرحوم در عباس‌آباد بودند و زكام كرده بودند منهم در عباس آباد در خدمت ايشان بودم ، عصر آن روز از حاجى مرخصى خواستم كه شب را به نياوران بتماشاى آتشبازى بروم ، خيلى به من تغير كرده فرمودند ، من ناخوش و زكامم حالم بد است ، تو بتماشاى آتشبازى ميروى با اينكه خيلى هم مايل بسير آتش‌بازى و جشن شاهانه بودم ، لهذا برحسب ميل حاجى نرفتم .\r\nفرداى آن روز دو ساعت بغروب مانده حاجى مرا خواستند فرمودند : از فارس كاغذ آمده بايد عريضهء مرا با نوشتجات ببرى نياوران شب بمانى صبح زود از طرف شاه جواب بياورى ، از شهر اسب آوردند سوار شدم و به نياوران آمدم ، هنگام غروب به آنجا ورود كردم شاه مرحوم در همان بالاخانه تشريف داشتند ، من همانطور با چكمه داخل باغ شدم در همان قهوه‌خانه پشت درب اطاق فرستادم ، عرض كردند كه فلانكس\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآمده و عريضه آورده ، مرا خواستند در سر سجاده سربرهنه رو به قبله نشسته بودند نماز ميكردند چون من داخل شدم اظهار مرحمت فرمودند ، فرمودند برو راحت شو و بميرزا مهدى فرمودند ايلخانى را چاى دهيد و متوجه شويد تا بعد از شام پيش من بيايد كه عرايض را بخوانم و او صحبت كند . من عرض كردم چون حاجى زكام هستند اگر عريضه‌ها را ميخواندند و جواب مرحمت ميفرمودند و مرخص ميشدم ، بهتر بود ، خنديدند فرمودند : تو امشب بشام خوردن ميهمان مائى ديشب من ميخواستم ، آتشبازى بكنم و آتشبازيها را در پائين چيده بودند ، اول مغرب كه سر نماز بودم ، حاجى مرحوم به من از آنجا فرمودند آتشبازى را موقوف كنيد ، من ايلخانى را مرخص ميكنم كه به نياوران بيايد فردا شب آتشبازى كنيد . محض خاطر تو آتشبازى به حكم حاجى براى امشب ماند ، چون اين فرمايشات شنيدم در نياوران ماندم و بطوريكه فرموده بودند آتشبازى را تماشا كردم ، بعد از آن جواب كاغذها را مرحمت فرمودند صبح آمدم بعباس‌آباد ، حاجى مرحوم فرمودند چرا دير آمدى من حكايت را بيان كردم ، به همان قاعدهء كه هميشه داشتند ، فرمودند شاه اين چه اعتقادى است دارند ، من كيم من چه كاره‌ام خيال از براشان آمده بود اينطور فرمايشات فرموده‌اند .\r\nبعد از آنكه نايب السلطنه اول ، برادر همين عباس ميرزاى ملك‌آرا در سن شش سالگى فوت شدند ، شب خدمت حاجى نشسته بودم دستخطى آوردند شاه مرحوم بحاجى نوشته بود كه خديجه يعنى والدهء نايب السلطنه اول از وفات فرزند خود خيلى اظهار دلتنگى مينمايد و من ناراحتم چارهء بفرمائيد حاجى جواب دستخط را نوشتند و بعد نبات خواستند چيزى خواندند و يك شاخه نبات شكستند دادند به من ، فرمودند تو خودت همراه « آغا على » همين امشب برو خدمت شاه اين جواب دستخط را بده هرچه فرمودند اطاعت كن . اين نباتها را هم ببر و به من فرمودند وقتى كه مادر نايب السلطنه را ديدى از قول من بگو كه تمام اين دستگاه نوكرها را گفتم همه بجاى خود باشد ، تا آخر سال نميكشد كه نايب السلطنهء ديگرى بجاى اين نايب السلطنه خواهد آمد و خيلى هم عمر خواهد كرد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمن با « آغا على خواجه » رفتيم ، شرفياب حضور همايون شديم كاغذ مرحوم حاجى را با آن نباتها دادم « آغا نصر اللّه » را خواستند فرمودند : فلانى را ببر اندرون خدمت « جان جان » كه مهدعليا والدهء شاه مرحوم باشد و به من فرمودند نصف اين نبات را بده بخديجه فرمايشاتى كه حاجى مرحوم فرموده‌اند بگو . من با آغا نصر اللّه خواجه در اندرون به منزل مهدعليا رفتيم بعد فرستادند والدهء نايب السلطنه آمد در پشت درب اطاق ديگر و من تفصيل فرمايش حاجى را گفتم و آن نبات را دادم بعد مرخص شدم بحضور آمدم ، دستخطى براى حاجى مرقوم فرمودند مرخص شدم ، بعد از نه ماه ديگر نايب السلطنه به دنيا آمد كه همين « ملك‌آرا » باشد و هم او را بمناسبت اسم حاجى مرحوم عباس ميرزا گذاشتند و نايب السلطنه لقب دادند درين اواخر اين لقب بملك آرا تغيير يافت .\r\nخلاصه از حاجى مرحوم بعضى كرامتها ذكر ميكنند و سرد شدن هوا در عروسى اعليحضرت اقدس شهريارى روحنافداه كه موقع شدت گرمى هوا بوده است بنا به كرامت حاجى ظهور يافته است و سابقا باينمطلب اشاره شد و اينمرحله را همه كس اظهار مىكند و بطور تواتر شيوع يافته است .\r\nحاجى مرحوم بعد از خلع صدارت باجازهء اعليحضرت اقدس شهريارى روحنافداه بعتبات عاليات مشرف شده در آنجا اقامت گزيدند . سكنهء عراق عرب كه اهل ايران بودند در نهم ربيع الاول بطريق معمول مجسمه و هيئت يكى از ائمهء جماعت را باشكال مختلفه درست كرده آتش زدند و بعضى اطوار ركيكه بظهور رسانيدند اين فقره باعث هيجان اهل سنت شد . نزد پاشا والى بغداد شكايت بردند حكم بعسكر و سالدات شد كه شيعيان سكنهء عراق عرب را كه اصلا ايرانى بودند دستگير كنند و ببغداد فرستند . كار سخت شد ، بلكه علما هم مورد مؤاخذه شدند و اعراب شيعه مغضوب بودند و حتما بانواع عقوبتها مبتلا ميشدند ، حاجى بيچاره تدبيرى انديشيد و در مقام افتضاح و شكسته‌نفسى خود برآمده نزد والى رفت و اظهار امتنان و شكر\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nگذارى كرد و از اهل ايران شكايت نمود و گفت من چهارده سال در ايران صدارت كرده بهركس نيكى نمودم در عوض اجماع كرده مرا معزول ساختند . ناچار در اينمكان شريف كه ملك خارجه است اقامت گزيده‌ام ، تا آسوده باشم ، كنون هم كه درينجا آمده‌ام ايرانيان در اين ملك باشارهء سكنه طهران با عربها همدست شده تقليد مرا در ميآورند مجسمهء درست مرا باشكال مختلفه درآورده آتش ميزنند ، اكنون شنيده‌ام كه شما محض رعايت و احترام من آنها را طرف مؤاخذه داشته‌ايد باينجهت خيلى از شما ممنونم . ولى من راضى بايذاء آنها نيستم ، بايد كما فى السابق در حق آنها رعايت كنم ، كنون اينها نزد من آمده تعهد كرده‌اند ، كه ديگر مرا آلت سخريه و مضحكه قرار ندهند و مجسمه‌ام را آتش نزنند شما هم ديگر متعرض آنها نشويد .\r\nوالى چون اين سخن شنيد گفت : مگر اين آتشبازيها در حق شما بوده است حاجى گفت : آرى خودشان هم اقرار دارند . بنا بتحريك حاجى از هريك شيعيان كه استفسار آنقضيه را نمودند گفتند بلى ما با حاجى كدورت داريم و او را مضحكهء خودمان قرار داده‌ايم و الا بائمه جماعت كارى نداريم .\r\nچون والى عدم جسارت شيعيان را در حق ائمهء جماعت شنيد و اقرار خود حاجى را اصغا نمود از ايذاء و تنبيه و جريمهء آنجماعت درگذشت و آن فساد قرين اصلاح درآمد .\r\nالحق حاجى نهايت فروتنى و شكسته‌نفسى را كرده است كه خود را مضحكه قرار داده و جمعى را مرفه الحال ساخته است و واقعا پنجهزار نفر را از بليات و عقوبات نجات داده است و اين كرامت بهترين كرامت‌ها است .\r\nحاجى ميرزا آقاسى ، در عرفان مريد و پير و ملا عبد الصمد همدانى شده است و او مرد بزرگوار و داراى مقامات بوده است و بواسطهء اخلاص كيشى به او مهين شاهزادهء آزاده « عز الدوله » برادر والاگهر اعليحضرت شهريارى روحنافداه را در حين ولادت بعبد الصمد ميرزا نام نهاد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nشاهزادهء آزاده مرحوم « على قلى ميرزاى اعتضاد السلطنه » در « اكسير التواريخ » نهايت تمجيد را از حاجى مرقوم داشته‌اند « 1 » چون همعصر مرحوم حاجى بوده‌اند قدرى\r\n\r\n\r\n","description":"","footnote":"\r\n( 1 ) - راجع به روزهاى واپسين « محمد شاه قاجار » آقاى « على مشيرى » از لندن مقالاتى فرستاده كه در « مجلهء خواندنيها » درج شده و ما قسمتى از آنها را كه از « آرشيو ادارهء اسناد عمومى انگلستان » بدست آمده و براى اولين مرتبه انتشار يافته در اينجا مىآوريم . براى استحضار از مشروح مطالب مراجعه شود به ( مجلهء خواندنيها بسال 25 شمارهء 51 روز شنبه 22 اسفند 1347 ) .\r\n« . . . قلهك ، 4 سپتامبر 1848 شمارهء 72 ، از كلنل فرانت ، وزير مختار انگليس ، به ويسكونت پالمرستون وزير خارجهء انگلستان .\r\nعالى جناب با كمال تأسف به عرض مىرساند كه اعليحضرت پادشاه ايران دچار كسالت سختى شده است ، ناخوشى ابتدا از دل‌درد شديد و سوءهاضمه و بعدا از باد سرخ كه در دست چپ بروز نمود ، شروع شد سپس در اثر بهم خوردن دل ، پشت سر هم حالت استفراغ دست داد و هرچه در شكم داشت برگردانيد ، اشتها به كلى قطع و قواى بدنى رو به تحليل رفت . روز عيد كه در 31 ماه گذشته برگزار شد . من افتخار شرفيابى به حضور اعليحضرت داشتم . در آن روز وضع مزاجى و حال ظاهرى وى مرا به كلى هراسان نمود ، شاه بسيار ضعيف و لاغر به نظر مىرسيد ، صدايش درست شنيده نمىشد . دكتر كاده مرتبا شاه را مداوا مىكرد .\r\nبا پرنس دولقوروكى ( وزير مختار روس ) ما هر دو ، يادداشت مشتركى براى حاجى ميرزا آقاسى فرستاديم كه رونوشت آن را با ترجمهء شرحى كه آن عالى جناب نوشته است احتراما حضورتان تقديم مىدارم .\r\nديروز عصر از حاجى نامهء رسيد و در آن تقاضا كرده بودند كه از وجود دكتر ديكسون ( دكتر سفارت انگليس ) براى مداواى شاه استفاده شود . و دكتر ديكسون پس از معاينه ، مرض شاه را خطرناك تشخيص داد . گرچه نظر داده كه هرگاه شاه خوب معالجه شود احتمال دارد خطر رفع شود . امروز باز از او يادداشتى به من رسيد كه از قصر شاه فرستاده بود ، در اين‌جا نوشته است كه هنوز اميد هست كه شاه خوب شود .\r\nهرگاه كسالت اعليحضرت منجر به فوت وى شود به اتفاق پرنس دولقوروكى تصميم گرفته‌ايم كه شخصى را براى آوردن وليعهد به تهران در اسرع اوقات به تبريز روانه كنيم . ولى بايد حضور جنابعالى عرض نمايم ، با در نظر گرفتن اوضاع كلى مملكت تصور مىكنم ، نظم و آرامش در شهر طهران ، پس از مرگ شاه برهم خورد ، بطورى كه جنابعالى مستحضر مىباشيد ، حاجى ميرزا آقاسى تمام رجال مؤثر را در زمان صدارت خود از دربار خارج كرده و افراد نظامى نيز ناراضى مىباشند با اين ترتيب مقدرات ما بسته به رحم و مروت تودهء مردم ناراضى خواهد بود . -\r\n","page_name":" 192 ","page_number":192},
  {"content":"\r\n\r\nاغراق نگاشته‌اند ، ليكن مرحوم شاهزادهء آزادهء والاتبار « فرهاد ميرزاى معتمد الدوله » در كتاب « جام جم » از حاجى اظهار شكايت ميكنند در واقع از سوءتدبير و خبط و\r\n\r\n\r\n","description":"","footnote":"\r\nدر حال حاضر غير ممكن است ، حوادث آتيه را پيش‌بينى نمود ، تمام طبقات را ترس و وحشت فرا گرفته است و اردوى ييلاقى شاه به كلى تخليه شده است ، به نظر من هرگاه ميسيون سياسى روس و انگليس از محل ييلاقى به شهر طهران منتقل شوند ، در آرامش خاطر عمومى و رجال متمول ايران تاثير كلى خواهد داشت ولى اوضاع عمومى از سال 1845 به اينطرف كه كسالت شاه شروع شده به كلى تغيير يافته است و راهى به نظر نمىرسد كه انسان از روى آن بتواند نقشهء كار خود را بكشد و تشخيص موقعيت را بدهد ، از همين رو من الساعه قادر به اين نيستم كه بتوانم طرحى را كه عاقلانه به نظر مىرسد ، حضورتان شرح بدهم ولى با مشورت و توافق پرنس دولقوروكى حداكثر كوشش را خواهيم نمود كه نظم و آرامش را تا ورود و الا حضرت وليعهد به شهر ، برقرار نمائيم . با تقديم احترامات . فرانت . »\r\n« نامهء حاجى ميرزا آقاسى به كلنل فرانت مورخه 2 سپتامبر 1842 : ( اين نامه مجددا از ترجمه انگليسى به فارسى درآمده است ) .\r\nدربارهء كسالت جزئى شاهنشاه عظيم الشأن مدظله إله و عمره و ادام اللّه بركاته ، شرحى مرقوم فرموده بوديد : اولا ، از درگاه خداوند متعال مسئلت مىنمايم كه جان و روح اين حقير را فداى خاكپاى مبارك اقدس شهريارى نموده و جان اين پيرمرد دلشكسته را تصدق وجود مبارك همايونى نمايد ، در ثانى از فحواى مطالبى كه آن دوستدار صميمى نوشته بوديد چنين معلوم مىنمود كه گويا در مقام استدعا برآمده‌ايد كه دكتر سفارت بهيه انگليس را براى مداوا و معالجهء ذات مقدس شهريارى مفتخر فرموده و در اختيار ما بگذاريد ، من نمىدانم به چه زبانى از اين محبت فوق - العادهء آن جناب تشكر نمايم واقعا ميزان ارزش اين خلوص نيت و صافى دل را كه در اثر دوستى و مودت موجود بين دو كشور عظيم به وجود آمده است بهيچوجه نمىتوان تخمين زد ، از اين محبت و صميميت آن دوست ارجمند خود بسيار شرمنده مىباشم الحمد اللّه بقراريكه مىشنوم ، كسالت ذات مبارك ملوكانه زياد هم مهم نمىباشد ، معهذا هرگاه لزوم پيدا كرد به آن دوست صميمى خودم زحمت خواهم داد ، از اين همه صميميت آن دوستدار عزيزم بىنهايت ممنون و متشكر ميباشم ، ايام عزت و سعادت مستدام باد . حاجى ميرزا آقاسى . »\r\nمتأسفانه كسالت شاه ، شدت پيدا مىكند و معالجه مؤثر واقع نمىشود . لذا حاجى ميرزا آقاسى روز بعد مجددا نامهء به سفارت انگليس مىنويسد كه ترجمهء آن از انگليسى ذيلا نقل مىشود :\r\n« ترجمهء نامه حاجى ميرزا آقاسى كه در سوم ماه سپتامبر 1848 نوشته است :\r\nمكرما ، در نامهء ديروز راجع به معالجهء پزشك سفارت از وجود ذيجود اعليحضرت همايونى شاهنشاهى ارواحنا فداه ، بوسيله اين جانب به آندوست گرامى شرحى عرض و در ضمن وعده دادم كه عند اللزوم مراتب را به شما بنويسم ، اينك حسب الوظيفه اطلاع مىدهد ، احتمال كلى مىرود كه -\r\n","page_name":" 193 ","page_number":193},
  {"content":"\r\n\r\nخطاى او در داخلهء ملك اظهار كراهت مينمايند تا بيك درجه حق داشته‌اند ، ليكن عمده سبب اين كراهت آنست كه در عهد صدارت حاجى مرحوم شاهزاده معتمد الدوله در فارس نايب الاياله بوده‌اند شرحى از سازگارى ايشان با انگليس و پارهء خيالات ديگر معروض درگاه گردون‌جاه سلطنت شد ، اگرچه آن نسبت‌ها تهمت بود ولى حاجى\r\n\r\n\r\n","description":"","footnote":"\r\n( دكتر كلوكت ) طبيب شخصى اعليحضرت به دكتر شما شرحى مستقيما بنويسد و از ايشان تقاضا نمايد كه در معالجهء شاهنشاه شركت نمايد . اينك استدعا دارم نظر موافق خود را در مورد مطلبى كه ديروز به آن اشاره فرموده بوديد بدينوسيله اعلام بدارم ، لذا به محض وصول يادداشت دكتر كلوكت اجازه فرمايند دكتر شما نيز به آستان مبارك بندگان اعليحضرت همايونى شرفياب شده و با بهترين وجهى مشغول معالجهء اعليحضرت شود . حاجى ميرزا آقاسى . »\r\nپس از وصول اين نامه سفير دولت انگليس كه مىخواست هرچه زودتر از جريانى كه به زودى رخ خواهد داد مطلع شده و ترتيب كار را مطابق سبك معمول سياست انگليس با شرايط زمان وفق دهد ، لذا فورا ( دكتر ديكسون ) را روانهء قصر مىنمايد ، دكتر نامبرده پس از معاينهء شاه يادداشتى فورا به كلنل فرانت مىفرستد كه اينك عينا نقل مىشود :\r\n« نامهء دكتر ديكسون مورخهء 4 سپتامبر 1848 از قصر شاه به كلنل فرانت وزير مختار دولت انگليس :\r\nعزيزم ، نقاهت و ضعف مزاج شاه هنوز مرتفع نشده و ما هر دو تصميم گرفته‌ايم ، اجازهء حمام به او ندهيم ، بار زبان كمى تقليل پيدا كرده و تب پائين آمده است ولى خيلى ضعيف شده است صبح امروز دكتر كلوكت حال شاه را خيلى بد و وخيم تشخيص داد ، لذا فورا شخصى را نزد حاجى فرستاد ، الساعه حال شاه وخيم است ولى اميد بهبودى به كلى قطع نشده و تصور مىكنم حال وى نسبت به ديروز نه بدتر و نه بهتر مىباشد . دكتر ديكسون ، در حاشيهء نامه علاوه شده ( هم حاجى و هم من از اعليحضرت استدعا نموديم كه نزد شاه بمانيم و به منزل خودمان برويم . دكتر ديكسون » متاسفانه روز بعد « محمد شاه » دار فانى را وداع مىگويد و سفير دولت انگليس بلافاصله مراتب را به شرح زير به وزارت امور خارجهء انگلستان گزارش مىدهد :\r\n« طهران 5 سپتامبر 1848 ، شماره 78 از كلنل فرانت وزير مختار دولت انگليس به - ويسكونت پالمرستون وزير امور خارجه :\r\nعالى جنابا ، با كمال تأثر خبر رحلت اعليحضرت محمد شاه را به عرض مىرسانم ، اين حادثهء رقت‌آور ، ديشب ساعت 9 بعد از ظهر اتفاق افتاد ، اعليحضرت با كمال آرامى بدون هيچگونه دردى دار فانى را وداع كرد ، چند ساعت پيش از اين مصيبت دكتر ديكسون به من خبر داد كه هيچگونه اميدى به اعادهء صحت شاه باقى نمانده است . من مستر آبوت را با نامه‌ئى فورا به تبريز روانه كرده ، به او سپردم تأكيد نمايد هرچه زودتر والاحضرت وليعهد خود را به طهران رساند ، با تقديم احترامات فرانت . »\r\n","page_name":" 194 ","page_number":194},
  {"content":"\r\n\r\nمرحوم شاهزاده را از فارس معزول ساختند و باينملاحظه آنشاهزادهء آزاده در كتاب جام جم بعضى كنايات مينگارد كه عينا درينجا نگاشته مىشود :\r\n« . . . القصه به جهت ناخوشى نقرس اكثر اوقات مزاج مبارك شاه عليل بود بود ، حاجى ميرزا آقاسى وزير ايروانى زمام مهام را به كلى بدست گرفت و اگر حقوق الطاف قلبى آن پادشاه « يعنى محمد شاه طاب ثراه » كه درحق اين بنده بود ملاحظه نميشد هر آينه از گفتار و رفتار حاجى ميرزا آقاسى وزير شرحى وافى مينوشتم .\r\n در مديحش داد معنى دادمى * غير اين منطق لبى بگشادمى \r\nدريغ كه محامدشيم و محاسن اخلاق آن پادشاه مبرور مانع از آنست كه از قبايح اعمال و اكاذيب اقوال حاجى شرحى و بسطى داده شود انتهى . » « 1 »\r\n\r\n\r\n","description":"","footnote":"\r\n( 1 ) - براى اطلاع از جريان بركنارى حاجى ميرزا آقاسى و حمايت سفراى روس و انگليس از جان او به مقالات « آقاى على مشيرى » در مجلهء خواندنيها سال 25 مراجعه فرمايند .\r\n","page_name":" 195 ","page_number":195},
  {"content":"\r\n\r\n\r\nشرح حال مرحوم ميرزا تقى خان امير كبير اتابك اعظم معروف به امير نظام\r\nالامير الكبير و الوزير الخبير ، صدر الصدور ، قلاب الامور ، مفرق الكتائب و النافذ بالمشارق و المغارب ، مقلب الاحوال و جالب مستقبل الامر فى الحال ، جوهر الكفاية ، عنصر الدراية اكفى الكفاة ، اقضى القضاة ، مصدر الصداره و مظهرا لوزاره ، مشخص السياسة و اس الرياسة ، المشار اليه بين الامام ميرزا تقى خان امير نظام ، كه ضرب المثل بين امم و ملقب به « اتابك اعظم » است وزيرى است كه اگر تا آخر عمر نوش كفايت را با نيش خيانت نياميخته و اطاعت خيالات شيطانى را بر متابعت سلطانى بود ، جاى آن داشت كه بعد از حيات مجسمهء او را بفضه و ذهب مركب كرده در هر مملكتى بيادگار گذارند و شرط احترامش را بجا آرند .\r\nافسوس كه نخوت و غرورش از اوج علوى بحضيض سفلى رسانيد و بواسطهء سركشى از نور رحمانى آيهء فاخرج منها فانك رجيم شنيد .\r\nسلطان السلاطين ، ملك الملوك ، اعليحضرت قدر قدرت « ناصر الدين شاه « 1 » » كه دولتش\r\n\r\n\r\n","description":"","footnote":"\r\n( 1 ) - ناصر الدين شاه ، ( 1264 - 1313 هجرى قمرى ) ناصر الدين ميرزا ، فرزند محمد شاه كه در تبريز بعنوان وليعهد با پيشكارى ميرزا تقى خان فراهانى ملقب به وزير نظام حكومت آذربايجان را بر عهده داشت ، پس از مرگ پدر سعى و كوشش ميرزا تقى خان وزير نظام و ميرزا سيد جعفر خان مهندس‌باشى مشير الدوله كه كارگزارى مهام امور خارجه را به عهده داشت به طهران -\r\n","page_name":" 196 ","page_number":196},
  {"content":"\r\n\r\nپاينده و دشمنش زداينده باد ، در ابتداى سلطنت كه بايد از صدارت نهايت تقويت به عمل آيد « 1 » ، اين وزير را چنان باوج اعلى بردند و طورى زمام اختيار ملك را به دستش سپردند\r\n\r\n\r\n","description":"","footnote":"\r\nعزيمت و به تخت جلوس نمود ، ميرزا تقى خان را بلقب امير نظام و اتابك اعظم ملقب كرده و به صدارت برگزيد . و مدتى نگذشت كه در سال 1268 هجرى قمرى او را معزول كرده و در فين كاشان بفرمان او وى را بقتل رسانيدند .\r\nوقايع مهم سلطنت وى محاصرهء هرات و مداخلهء انگليس‌ها و عهدنامهء پاريس و انهزام تركمن‌ها و اردوكشى به مرو و خوارزم ( 1271 هجرى قمرى ) است و در تمام مراحل موفق بود ولى سياست‌هاى استعمارى و خشونت انگليس‌ها و حملهء كشتىهاى جنگى نيروى دريائى انگليس و پياده كردن نيروى نظامى در بنادر بوشهر و محمره ( خرمشهر فعلى ) و پيشروى تا اهواز تمام نتايج فتح هرات را خنثى كرد و نتيجه اين شد كه قواى ايران پس از تخليه هرات متعهد شد از مداخله در امور افغانستان چشم به‌پوشد و كمى بعد سراسر تركستان و ماوراء النهر را بروس‌ها واگذار نمود و از وقايع ديگر موضوع امتياز رژى است كه اختيار خريدوفروش اجناس دخانيه را به شركت انگليس داده بود ولى با مقاومت مردم و ترغيب علماى آن روز لغو گرديد .\r\nاين پادشاه در سال 1313 هجرى قمرى بسال پنجاهم سلطنت در حرم حضرت عبد العظيم بدست ميرزا رضا كرمانى بضرب گلوله كشته شد .\r\n( 1 ) - نامهء شمارهء 69 مورخه 27 اكتبر 1848 ( پروندهء شمارهء 60 - 138 وزارت امور خارجهء انگلستان ) از فرانت به لرد پالمرستون وزير خارجه :\r\n« عالى جنابا ، با كمال افتخار ترجمهء نامهء كه توسط ميرزا تقى خان امير نظام رسيده و دستخط شاه را دائر بر اينكه اعليحضرت وى را ملقب به لقب « شخص اول » در مملكت كرده و هم - چنين او را مسئول حسن جريان امور دولتى قرار داده است به پيوست اين نامه تقديم مىدارد .\r\nبا تقديم احترامات . فرانت .\r\nنامهء امير نظام به كلنل فرانت مورخهء 25 اكتبر 1848 .\r\nدوستا ، مكرما ، اعليحضرت شاه با صدور دستخطى اين جانب را به سمت « شخص اول » مملكت تعيين فرموده‌اند چون شما ، يعنى دوست ارجمند ما براى اطلاع از مفاد آن مايل به زيارت دستخط ملوكانه بوديد ، اينك آن را عينا حضور شما فرستادم ، لطفا پس از مطالعه اعاده فرمائيد .\r\nامير نظام .\r\nدستخط شاه بعنوان ميرزا تقى خان :\r\nاميرنظام ،\r\nما تمام امور ايران را به دست شما سپرديم و شما را مسئول هر خوب و بدى كه اتفاق افتد ، مىدانيم همين امروز شما را شخص اول تعيين و به عدالت و حسن رفتار شما با مردم كمال اعتماد و اطمينان را داريم و به جز شما به هيچ شخص ديگرى چنين اعتمادى نداريم و به همين جهت اين دستخط را نوشتيم . »\r\nمراجعه شود به سلسله مقالات جالب و مهم دربارهء ميرزا تقى خان امير كبير به قلم ( على مشيرى ) در سال 25 مجلهء خواندنيها .\r\n","page_name":" 197 ","page_number":197},
  {"content":"\r\n\r\nكه از غاية قصوى گذشت و بعروة وثقى رسيد .\r\n هم مهر علم داشت بفرقش كه تو بشتاب * هم تير قلم داد به دستش كه تو بنويس . \r\nاگر در گذشتگان نظيرش جوئى ، همانا « حسن صباح » صبح كاذبى از اين وجود بود و در عصيان و طغيان چون « ابن علقمى » با دولت بنى عباس و « مرشد قليخان » با شاه عباس ، بخيالات خام پرداخت سليقهء كج يافت و طريقهء معوج پيمود .\r\nهمانا كفايت وحدت نظر و دقت خيال و نفوذ تدبيرش چون حسن صباح بود كه بدوا دعوى وزارت داشت و آخر بخيالات بلندتر كه فوق رتبهء او بود ، افتاد تا وزارت ميكرد ، نهايت مدح و توصيف داشت چون خواست بتدبيرات قدمى بالاتر گذارد : دست غيب آمد و بر سينه نامحرم زد . ديد آنچه را كه سزا بود و چشيد آنچه را كه جزا باشد .\r\nبهواى تخت خود را بتخته كشيد و بسوداى ياره « 1 » و افسر خود را پاره و بىسر ساخت ، بجاى صمصام نشتر ديد و در عوض گلشن گلخن يافت ، مانند « فضل بن سهل » بين آب‌وآتش درآمده و در حمام كاشان بكاشانهء ديگرش آشيانه دادند ، خيالات خام صفراوى كه در او ظهور يافت حكيم كامل حكم بفصدش كرد تا فساد بدن او به ساير ابدان بنى نوع انسان سرايت نكند و ملك جهان را بآشوب نيندازد ، قصدش كردند و فصدش نمودند « 2 » ، از زحمت ناخوشى دماغ و مرض ماليخوليا راحتش كردند .\r\n\r\n\r\n","description":"","footnote":"\r\n( 1 ) - ياره ، بمعنى قدرت و توانائى .\r\n( 2 ) - كشته شدن « ميرزا تقى خان امير كبير » چون بدست پدر همين مؤلف ( محمد حسن خان اعتماد السلطنه ) كه حاجى على خان نام داشت و فراشباشى ناصر الدين شاه بود ، در كاشان انجام پذيرفت ، لذا مؤلف مانند مورخين دورهء ناصرى به اختصار برگزار كرده و حتى راوى را گناهكار مىشمارد . نويسندگان خارجى و مؤلفين ايرانى در اين باره مشروحا و مفصلا قلم‌فرسائى نموده‌اند .\r\nواتسن مؤلف تاريخ قاجار چنين مىنويسد :\r\n« اينك وقت آن رسيده بود كه شاه به قتل امير فرمان دهد « حاجى على خان » براى انجام اين مأموريت داوطلب شد و محرمانه خود را با دژخيمان خويش به كاشان رسانيد وى شخص تيز هوش و ماجراجوى پست‌فطرتى بود . امير او را به خدمت دولت استخدام كرده بود و مقام -\r\n","page_name":" 198 ","page_number":198},
  {"content":"\r\n\r\n چنين باشد جزاى آنكه با دولت زند پهلو * چنين باشد سزاى آنكه با نعمت كند كفران \r\nكنون شرح نسبت و ابتداى حال ميرزا تقى خان امير نظام اتابك اعظم را شروع كرده و بطور اختصار به كارهاى او اشارتى خواهيم كرد « 1 » .\r\nميرزا تقى خان اصالت نسب نداشته است كه سلسلهء طايفه و آباء و اجداد او را بگوئيم . در ميان صدور اين ، وزير بزرك مثل ناپلئون در ميان سلاطين بوده است كه مورخين فرنك خواستند نسب او را به جاهاى بزرك انتساب دهند و از او استمزاج و استفسار نسب كردند كه سررشته بدست آرند ، دنبالهء حب و نسب او را به جائى رسانند ، آن پادشاه بزرك جواب داد كه من خود سرسلسلهء نسب سايرين و عنوان ديباچه تواريخ دنيا هستم كه ديگران بايد از روى افتخار نسب خود را به من رسانند من خود را باحدى انتساب نخواهم داد .\r\nو نظير ناپلئون فرانسه « نادر شاه » ايران است كه در زمان او در كنار ابيورد از براى او مولود خانه بنا كردند ، خواستند بدور آن ، كتابهء نگارند و نام نادر و پدر او را\r\n\r\n\r\n","description":"","footnote":"\r\nفراش‌باشى را كه نسبتا مقام مهمى است به او تفويض نموده و براى آنكه لياقت خود را به ارباب جديدش نشان دهد داوطلب كشتن ولينعمت خود گرديد . . . در نهم ژانويه 1852 صدر اعظم مخلوع طبق معمول براى آنكه خود را به مستحفظين نشان دهد با همسرش ( خواهر ناصر الدين شاه ) آمد و چون تنها شد او را دستگير و دهانش را بستند و به حياط مجاور كشيدند و به كف اطاق انداختند و لباسش را كندند و او را بستند سپس رگهاى بازوان و پاهايش را زدند و رهايش نمودند . . . » مراجعه شود به تاريخ قاجار ، واتسن ، ترجمهء آذرى ص 272\r\n( 1 ) - اصل امير كبير از ده هزاوه است از قراى بلوك فراهان اراك و اين ده تا شهر سلطان آباد ( اراك ) قريب دو فرسنگ فاصله دارد و در جهت شمال غربى اين شهر واقع است . در اين ده تا مدتى خانه‌هائى موجود بوده است كه آنها را به علت تعلق به مرحوم ميرزا تقى خان يا كسان او ، خانه‌هاى ميرزا تقى خانى و محلهء را هم كه خانه‌ها در آنجا قرار داشته محلهء ميرزا تقى خان مىگفتند ( از سفرنامهء عراق ناصر الدين شاه ، ص 63 )\r\nپدر ميرزا تقى خان امير كبير ، كربلائى قربان است كه در عداد خدمتكاران ميرزا بزرگ قائم مقام درآمده و در دستگاه او سمت آشپزى پيدا كرده و بعدها در پيش قائم مقام ثانى ناظر آشپزخانه و در سنين پيرى قاپوچى او بوده است . براى دانستن شرح حال ميرزا تقى خان امير - كبير به تأليف مرحوم عباس اقبال آشتيانى جزو انتشارات دانشگاه تهران مراجعه شود .\r\n","page_name":" 199 ","page_number":199},
  {"content":"\r\n\r\nبنويسند از نادر شاه پرسيدند كه اسم پدر را هرطور بايد بيان شود بفرمائيد تا نگاشته گردد ، گفت : « من پسر شمشيرم و بجاى اسم پدرم شمشير آويزان كنيد » آنها نيز در دور كتابه مولود خانهء او شمشيرى نصب كردند كه كنايه از پدر او داشت و تا آخر عمر او آن شمشير نصب بود و نيز در وقتى كه بتسخير هند رفته بود خواست دخترى از خانوادهء سلطنت دهلى به جهت پسر خود خطبه كند ، صاحبان دختر گفتند : داماد بايد در قباله تا هفت پشت خود را برشمارد و بشناساند نادر فرستاده را گفت : « بگو كه داماد شما پسر نادر شاه است و نادر شاه پسر شمشير و پسرزاده شمشير همچنين تا هفتاد پشت برشمار و بشمشير حوالت آر . »\r\nخلاصه بمناسبت مقام ، ذكر اين دو قضيه شد و صدورى كه قبل از ميرزا تقى خان در اين كتاب نگاشته شده بعضى از آنها نجابت و پدرى بزرگ نداشته‌اند ولى چون هيچيك بكفايت و جربزه و اقتدار ميرزا تقى خان نبوده‌اند ، لهذا اين شواهد تاريخى در حق آنها ذكر نشد و اين وزيرى است كه بايد در حق او كتابها نگاشت و شرح‌ها داد .\r\nحالتش خيلى شبيه به « نادر شاه » بوده و باينجهت نهايت تمجيد را دارد ، اين صدر هم اول باقعهء « 1 » الهى است كه خود را مفخر ديگران قرار داده است ، اصلا از اهل فراهان است پدرش حاجى « قربان بيك » بود كه بطباخى كارخانهء ميرزا بزرگ فراهانى قائم مقام اول در تبريز اشتغال داشت طفل خود تقى نام را بدبستان فرستاد تكميل خطى و تحصيل ربطى نمود ، بر همگنان فائق آمد ، بناى جلوه‌گرى را گذاشت چون استعدادى در او يافتند بيشتر بتربيت او شتافتند .\r\nدر دستگاه ميرزا ابو القاسم قائم مقام كه هنوز صدارت نيافته بود به كار نويسندگى پرداخت و خود را آماده بعضى مشاغل ساخت ، محض پيروى خيالات خود به بعضى صفات خوب كه لازمهء رياست است ، متصف شد و بپارهء هنرها كه باعث پيشرفت مقاصد است محلى آمد و رفته‌رفته ترقيات كرد « 2 » .\r\n\r\n\r\n","description":"","footnote":"\r\n( 1 ) - باقعه ، بمعنى مرد زيرك تيزهوش كه كسى او را فريفتن نتواند .\r\n( 2 ) - در قضيهء قتل گريبايدوف در طهران براى عذرخواهى و توجيه علل قتل وى هيئتى برياست اميرزاده « خسرو ميرزا » پسر هفتم عباس ميرزا نايب السلطنه به روسيه اعزام گرديد كه در -\r\n","page_name":" 200 ","page_number":200},
  {"content":"\r\n\r\nزمانى كه خبر رحلت خاقان مغفور « فتحعلى شاه » طاب ثراه به تبريز رسيد قائم مقام در خدمت شاهنشاه غازى محمد شاه بطهران آمده و صدارت يافت ، ميرزا تقى خان در اين هنگام تبريز بود و در ادارهء « محمد خان زنگنه امير نظام » كه پيشكار مستقل آذربايجان بود مشغول خدمات دولتى گشت و فيصل قشون آذربايجان و پرداختن حقوق ايشان بميرزا تقى خان مفوض گشت و وزارت نظام يافت .\r\nسنهء هزار و دويست و پنجاه و سه هجرى شاهنشاه غازى محمد شاه محض اظهار يگانگى با دولت روسيه حضرت وليعهد ناصر الدين ميرزا را ( اعليحضرت اقدس ناصر الدين شاه خلد اللّه ملكه ) مقرر فرمودند كه از تبريز بتفليس و ايروان تشريف‌فرما شوند « 1 » و از ( نيكلا ) امپراطور روسيه كه بگرجستان آمده بود احوال‌پرسى فرمايند در اين هنگام كه حضرت ولايت عهد هفت ساله بودند ، به طرف ايروان روان شدند در خدمت ايشان محمد خان امير نظام و حاجى ملا محمود نظام العلما و ميرزا تقى خان وزير نظام و بعضى از رجال دولت التزام ركاب داشتند ، بعد از ملاقات امپراطور بخوشى و شادكامى مراجعت بتبريز فرمودند .\r\n\r\n\r\n","description":"","footnote":"\r\nروز شانزدهم شوال 1244 قمرى از تبريز به سمت تفليس حركت كردند . اعضاء هيئت عبارت بودند از محمد خان زنگنه امير نظام ، حاجى ميرزا مسعود انصارى و ميرزا تقى فراهانى كه همين امير كبير بعدى باشد . ( براى اطلاع از تفصيل مراجعه شود به سفرنامهء خسرو ميرزا ، در نشريهء سوم ، دورهء سوم وزارت امور خارجه ) .\r\n( 1 ) - در سال 1253 ق . موقعى كه محمد شاه در محاصرهء هرات مشغول بود به وى خبر رسيد نيكلاى اول امپراطور روسيه به عزم گردش و بازديد به قسمتهاى قفقازيهء جنوبى و مرزهاى ايران مىآيد و به سرحد ممالك شاهنشاهى نزديك مىشود .\r\nمحمد شاه فورا مأمورى از خراسان به طهران نزد فرهاد ميرزا معتمد الدوله كه از طرف شاه در طهران نايب ولايت بود ، فرستاد كه تحف و هدايائى به تبريز نزد امير نظام محمد خان زنگنه بفرستد و او را مأمور كند كه به همراهى وليعهد ناصر الدين ميرزا كه در حدود هشت سال داشت به عنوان استقبال و اظهار ملاطفت از جانب پادشاه ايران عازم ايروان گردد .\r\nپس از وصول تحف و هدايا امير نظام با وليعهد و جمعى ديگر از اعاظم كه ميرزا محمد تقى وزير نظام ( اميركبير بعدى ) نيز در جزو آنها بود ، عازم ايروان شدند و در ماه رجب 1253 به آن شهر رسيدند . شرح اين مسافرت و ملاقات وليعهد و همراهانش با امپراطور روسيه در روضة - الصفاى ناصرى جزو وقايع آن سال بطور مشروح ذكر شده است .\r\n","page_name":" 201 ","page_number":201},
  {"content":"\r\n\r\nدر زمان ملاقات امپراطور آن پادشاه بزرگ محض تفقد و مهربانى بهمرهان حضرت ولايت عهد از محمد خان امير نظام شرح حالت و خدمت ميرزا تقى خان را پرسيد . محمد خان عرض كرد كه از پيش مستوفى نظام بوده و اينك وزير نظام است و اين همان كس است كه در پطرزبورغ هنگام سفارت خسرو ميرزا تقبيل حضرت امپراطور كرده است ، امپراطور فرمود : « شكر خداوند را كه رفيق خود را ديگرباره ديدار كردم » و از او مخصوصا احوال‌پرسى كردند و بعد از آمدن به منزل امپراطور از براى هريك هديهء فرستاد و به جهت ميرزا تقى خان وزير نظام انفيه‌دان مرصعى روانه داشت اين سفر در عهد صدارت حاجى ميرزا آقاسى شخص اول واقع شد .\r\nسنهء هزار و دويست و شصت هجرى ميرزا تقى خان وزير نظام را به جهت اختلاف مواقع سرحدى و اصلاح دولتين عليتين بسفارت دولت عثمانى فرستادند و قرار دادند كه با سفرا و وكلاى دولت روس و انگليس و عثمانى در ارزنة الروم جمع شوند كه بتصديق يكديگر قرارى در اين كار بدهند ، هيجده مجلس منعقد يافت و وزير نظام با دويست نفر همراهان بارزنة الروم رفت بواسطه هرزگى يكى از نوكرهاى اهل شهر آشوب كرده بسفارت‌خانه ريختند و هنگامهء برپا شد و آخر بخير گذشت و ميرزا تقى خان در آن شورش عثمانيان خيلى رشادت كرد و ضمنا كفايت بخرج داد شرح اين شورش و صورت عهدنامه اين سفارت در تواريخ ضبط است و سه سال سفر وزير نظام به طول انجاميد و درين هنگام ميرزا تقى خان از دولت ايران نشان شير و خورشيد و رتبه سرتيپى داشت « 1 » .\r\n\r\n\r\n","description":"","footnote":"\r\n( 1 ) - گزارش محرمانهء شمارهء 21 مورخه 19 ژويه 1845 م . كلنل ويليامز نمايندهء دولت انگليس در كميسيون سرحدى ارزنة الروم بعنوان كلنل شل سفير دولت انگليس در طهران :\r\n« عالى جنابا ، با نهايت تأثر بوسيله چاپار سريع السير ، گزارش مشروح حوادث تأثر - انگيز امروز را كه منجر به هتك ناموس و تجاوز به حقوق سفير فوق العادهء دولت ايران و قتل ميرزا حسن منشى مخصوص و يكى از ملازمان او گرديد به عرض جنابعالى مىرسانم . -\r\n","page_name":" 202 ","page_number":202},
  {"content":"\r\n\r\nسنهء هزار و دويست و شصت و سه هجرى اعليحضرت ناصر الدين شاه روحى فداه در آذربايجان ولايت عهد داشته صاحب اختيارى ميكردند . « ميرزا فضل اللّه نصير الملك » على آبادى از جانب دولت در تبريز پيشكار ايشان بودند و « ميرزا تقى خان هم\r\n\r\n\r\n","description":"","footnote":"\r\nظاهرا ديروز به والى ايالت ، خبر دادند كه بچهء سه سالهء را يكى از نوكران ميرزا تقى خان به زور و عنف به محل اقامت خود برده و او را به شدت تام مورد تجاوز قرار داده و با او درآميخته است و در حضور چند نفر از زنان كه در قرب منزلش بودند و با چشم خود ديدند ، پس از انجام عمل منافى عفت ، آن كودك بيچاره را با حال زار توى كوچه رها كرده است و آن كودك در اثر تجاوز غيرطبيعى به سختى مجروح گرديده .\r\nاسعد پاشا فورا چند نفر از صاحب‌منصبان شخصى خود را نزد ميرزا تقى خان فرستاده و پس از شرح جزئيات مزبور از او تقاضا مىنمايد كه فورا شخص مزبور را مجازات نمايند . سفير كبير با شدت تمام بطور كلى از رفتار و اخلاق نوكران خود دفاع نمود و نسبت به اتهام جرم انتسابى به آنان شك و ترديد نمود . ولى با وصف اين قول داد ، در صورتى كه شاهد عادل و مطمئنى جرم آن شخص را تصديق نمايد در اسرع وقت وى را به سختى مجازات نموده و به كيفر اين عمل زشت خواهد رسانيد .\r\nمطلب بدين قرار است كه ، پيشكار من خبر آورد كه جمعيت بسيار خشمگين و عصبانى ، تجار و كسبهء ايرانى را كتك زده و به زور آن‌ها را مجبور كرده‌اند كه دكاكين و حجره‌هاى خود را كه زياد از منزل من دور نبود ، به‌بندند و عدهء از آنها را به قصد ضرب و كتك به زور از محل كار خود بيرون كشيده‌اند ، من بلافاصله مشار اليه را به محل اقامت پاشا فرستادم ، تا هرگاه مشار اليه از اين وقايع تا آن موقع خبردار نشده است او را از اين جريانات آگاه نمايد .\r\nپاشا پس از شنيدن اين خبر به او گفته بود كه ميل دارد از اين جانب و كلنل دينس ( نمايندهء دولت روس در كميسيون سرحدى ) ديدن نمايد ، ما نيز با تقاضاى او موافقت كرديم .\r\nچون اسب كلنل دينس حاضر بود او فورا نزد اسعد پاشا كه جنب منزل ميرزا تقى خان بود رفت و تمام مساعى خود را به كار برد كه جمعيت را از ادامهء شدت عمل ، كه متأسفانه شروع شده بود باز بدارد ، بفاصلهء كمتر از پنج دقيقه ، اين جانب و آقاى ردهاوس ( توضيح : ردهاوس مستشرق انگليسى است كه كتاب معروف « لهجة المعانى » يعنى فرهنگ انگليسى به تركى را تأليف كرده ) نزد كلنل دينس رفتيم ، پس از اينكه از وسط جمعيت انبوه عصبانى و خشمگينى كه مسلح به شمشير و طپانچه و تفنگ و چماق بودند ، رد شديم موفق شديم كه خودمان را به كوچهء كه منزل سفير ايران در آن‌جا بود برسانيم و تا پنجاه مترى منزل او رسيديم ، در آن نقطه مردم ما را مانع شدند و بعد به ما دستور دادند كه نبايد حتى يكقدم تا بالاتر برويم . جمعيت كثيرى از كوچه‌هاى اطراف هجوم مىآوردند و هر دقيقه تعداد جمعيت افزوده مىشد ، از بالاى پشت‌بام‌ها و پنجره‌هاى منازل شروع -\r\n","page_name":" 203 ","page_number":203},
  {"content":"\r\n\r\nوزير نظام » بود .\r\nچون سنهء هزار و دويست و شصت و چهار رسيد خبر مصيبت و رحلت شاهنشاه غازى بتبريز رفت .\r\n\r\n\r\n","description":"","footnote":"\r\nبه تيراندازى كردند وقتى ديديم اين كشمكش ادامه دارد و ارتباط ما هم با پاشا و قواى مسلح او قطع شده ناچار به آهستگى از ميان جمعيت مسلح زيادى كه به حد اعلاى خشم و غضب رسيده بودند خارج شده و به منزل عودت كرديم . تقريبا دو ساعت پس از مراجعت به منزل ، پاشا پيغام داد كه به محل اقامت او بروم و ضمنا مرا مطمئن كرد كه افراد نظامى جمعيت را پراكنده ساخته و آرامش را برقرار نموده‌اند . من فورا باتفاق ردهاوس نزد پاشا رفتيم . مشار اليه پس از كمى احوال‌پرسى و تعارف اظهار داشت : « به محض وصول خبر شورش مردم و جرياناتى كه در منزل سفير كبير ايران رخ داده ، فورا از كوچه‌هائى كه بوسيلهء كسان و گماشتگان من مراقبت مىشد به مكان مورد تجاوز عمومى رفتم و بدون فوت وقت تمام مساعى و هم خود را به كار بردم تا بلكه بتوانم جمعيت خشم آلود را وادار نمايم ، از اين كار دست بردارند ولى هركار كردم مؤثر واقع نشد ، تا اينكه سربازان و افراد نظامى به محل واقعه رسيدند ، طبق دستور بحرى پاشا و دو نفر صاحبمنصبان ارشد سربازان ، بوسيلهء سرنيزه مردم را بر كنار نمودند و آنها را وادار كردند كه از آن محل دور شوند . »\r\nپس از اينكه صحبت اسعد پاشا تمام شد ، از او خداحافظى كرده به اتفاق كلنل دينس و منشى روسى او و آقاى ردهاوس به منزل ميرزا تقى خان رفتيم . وقتى كه آنجا رسيديم ، ديديم نعش منشى و نوكر او كه بوسيلهء همان جمعيت مقتول شده بود وسط اطاق افتاده ، وضع خانه درست نشان مىداد كه چگونه مورد تاخت‌وتاز متجاوزين قرار گرفته است . تمام شيشهء پنجره‌ها شكسته بود و درها به خوبى نشان مىداد كه ، چگونه با فشار و زور آنها را شكانده و از چهارچوب درآورده‌اند . وقتى از پله‌ها بالا رفتيم و به اطاق سفير كبير وارد شديم ، به چشم ديديم كه خرابكارى تا چه اندازه بوده است . فرشها پوشيده از شيشه شكسته و سنگ و كلوخ بود و خود ميرزا تقى خان با حالت حيرت‌زده در خود فرو رفته بود ، درحالىكه كمى پيش از اين حادثهء ناگوار مريض و بسترى بود و با وجود تب و كسالت مجبور شده بود كه از جان خود دفاع نمايد .\r\nبحرى پاشا كه در طبقهء پائين مراقب حفظ دروازه بود ، باتفاق ما بالا آمد . ميرزا تقى خان اشاره به او و سليم پاشا كه معاون وى بود كرد و به ما حالى كرد كه چگونه آن دو نفر با رشادت تام ، جان او و كسانش را از مرگ حتمى نجات داده‌اند و نيز گفت به تاخت و شتاب خودشان را تا دم درب اطاق رسانيدند و درست موقعى كه جمعيت داشتند درب را شكسته و داخل اطاق شوند ، آن‌ها رسيدند و جان خود را براى خاطر دفاع از او ، به خطر انداختند . با آنكه قواى نظامى از اردوگاه به كمك آنان رسيدند . پس از آنكه ما از ميرزا تقى خان ديدن كرديم ايشان به اتفاق فريق پاشا به اردوگاه رفت و در همانجا چادر زده و فعلا در آنجا خواهد ماند . اينك من با -\r\n","page_name":" 204 ","page_number":204},
  {"content":"\r\n\r\nقنسول روس كه زودتر اطلاع يافت ، فورا بديوانخانه آمد و گفت بايد حضرت وليعهد را زيارت كنم ، گفتند استراحت كرده‌اند او نپذيرفت ، ناچار حضرت ولايتعهد را از خواب بيدار كردند و قنسول روس بحضور رفت . اول تعزيت داد و تهنيت سلطنت گفت :\r\nاعليحضرت شهريارى فورا « نصير الملك » را احضار فرمودند و قضيهء هايله را مكشوف داشتند ، فرمودند كه حالا بايد در تدبيرات ملكى كوشيد كه چه بايد كرد و چطور بايد بطهران رفت و دشمنان ملك را بچه‌سان بايد دفع داد .\r\n« نصير الملك » كه مردى سليم و ساده و شخصى افتاده بود جرئت و تهور و جلادت و رشادتى نداشت ، از اين خبر وحشت اثر متحير مانده طورى عجز و اضطراب از او ظاهر شد كه خاطر مهر مظاهر همايونى را انقلاب دست داد .\r\nاعليحضرت سلطانى « ميرزا تقى خان وزير نظام » را فرمودند تا حاضر آوردند در اين فقرات چون اطلاع يافت ، در نهايت پردلى و قوت قلب كه خاصهء اهل هنر است از روى اطمينان با هزارهزار لاف و گزاف عرض كرد اينها نقلى ندارد .\r\n« فردا افواج آذربايجان را تا قبل از انتشار اين خبر حاضر كرده قورخانه و توپخانه را مهيا خواهم ساخت و فورا طرف طهران روانه خواهيم شد و در بين راه پياده و سواره و ساير عساكر بما ملحق خواهند شد . »\r\n\r\n\r\n","description":"","footnote":"\r\nاطمينان كامل معروض ميدارم كه آرامش عمومى به كلى برقرار گرديد و دكاكين باز شده است و افراد نظامى نقاط مهم شهر را اشغال و مراقب اوضاع مىباشند و نيز والى ارزنة الروم قول داده است در اسرع اوقات به اين جريان رسيدگى كرده و اشخاص گمراهى كه در اين جريان دست داشته‌اند ، شديدا مجازات نمايد و پاشا دستور داده است كه مراقبت نمايند تا هيچگونه خبر و نامه بوسيله افراد عادى به ايران فرستاده نشود و از اشاعهء اين خبر در ميان مردم بهر نحوى شده جلوگيرى نمايند تا اينكه نامه‌هاى ما به تبريز و طهران برسد تا از جريان واقعى امر بطور صحيح مستحضر شوند .\r\nبا تقديم احترامات . كلنل ويليامز »\r\nنقل از شمارهء 29 سال 25 مجلهء خواندنيها ، از سلسله مقالات آقاى . « على مشيرى » فرستاده از لندن .\r\n","page_name":" 205 ","page_number":205},
  {"content":"\r\n\r\nاعليحضرت شهريارى اسم هريك از مدعيان ايران و طاغيان خراسان را كه مذكور ساختند ، وزير نظام عرض كرد : جميع آنها را بسر جاى خود خواهيم نشانيد و اقبال سلطنتى كه تأييد الهى است خود كارها را صورت خواهد داد .\r\nاعليحضرت شهريارى به جهت تدارك سفر و فراهم آوردن تنخواه بر زبان فرمايش راندند عرض كرد :\r\n« دستخطى مرقوم فرمائيد كه سند تقى سند من است ، آنگاه با اين دستخط هر قدر تنخواه لازم باشد فراهم خواهم كرد . » « 1 »\r\nبعد از اظهار اين عرايض و گرفتن اين دستخط بيرون آمده به اعداد و تهيهء كار پرداخت و الحق نيكو از عهده برآمد با احتشاد و احتشام زيادى در ركاب مبارك اعليحضرت\r\n\r\n\r\n","description":"","footnote":"\r\n( 1 ) - على مشيرى ، مىنويسد :\r\n« امير پس از دريافت دستخط مزبور از شاه بدون اينكه خبر فوت ( محمد شاه ) را در شهر منتشر كند ، محرمانه با ميرزا جواد تحويلدار مشورت كرد و مبلغى وجه از بازرگانان تبريز قرض نمود و چند هزار تومان هم بوسيلهء قنسول انگليس از ( سفراندى ) نام تاجر يونانى مقيم تبريز به قرض گرفت ، در اثر اين كاردانى پس از اينكه مبلغ كافى تهيه شد و وسايل كار براى حركت شاه جديد آماده گرديد ، امير مورد توجه مخصوص ( ناصر الدين ميرزا ) قرار گرفت و محبوبيت زيادى نزد او پيدا كرد .\r\nناصر الدين ميرزا روز يكشنبه هيجدهم شوال 1264 در شهر تبريز به تخت سلطنت جلوس نمود و روز بعد به معيت ميرزا تقى خان و عدهء از نظاميان مسلح عازم طهران شد و بدينوسيله ناصر الدين ميرزا به عنوان شاه قانونى مملكت ايران به سوى پايتخت حركت كرد و پس از شش هفته وارد طهران شد . » نقل از مجلهء خواندنيها شماره 52 سال 25\r\nمرحوم عباس اقبال آشتيانى در ص 91 كتاب ( ميرزا تقى خان امير كبير ) مىنويسد :\r\n« ميرزا تقى خان وزير نظام ؛ سه روز بعد از رسيدن خبر مرگ ( محمد شاه ) به تبريز ناصر الدين ميرزا را در اين شهر به مقام سلطنت نشانيد و او به ( ناصر الدين شاه ) معروف شد .\r\nسن شاه جديد در اين تاريخ هفده سال و هشت ماه بود . سپس به دستيارى ( ميرزا سيد جعفر خان مشير الدوله ) و ضمانت دو قنسول روس و انگليس وجهى را كه لازم بود ، تهيه و اسباب كار حركت وليعهد را فراهم نمود . در جمعهء نوزدهم اين ماه شاه و همراهان او از سران كشورى و لشكرى با سپاهيان ملازم ، از تبريز به سمت طهران حركت كردند و از جانب شاه جديد شاهزاده ( ملك قاسم ميرزا ) عم او به حكومت آذربايجان و ( ميرزا جعفر خان مشير الدوله ) به كارپردازى مهام خارجه منصوب و به اقامت در تبريز مأمور گرديدند .\r\n","page_name":" 206 ","page_number":206},
  {"content":"\r\n\r\nشهريارى از تبريز روانهء طهران شدند و به اوجان رسيدند .\r\nچون در اين وقت « محمد خان زنگنه امير نظام » بديگر سراى مقام داشت « 1 » « ميرزا تقى خان وزير نظام » در ازاء خدمتى كه درين سفر در تجهيز لشكر كرده بود استدعا كرد ، تا منصب و لقب « محمد خان زنگنه » به او مرحمت شود ، لهذا در آن منزل منصب امير نظامى يافت و با شكوه تمام در بيست و يكم شهر ذيقعد الحرام به طهران ورود فرمودند .\r\nو در شب شنبه بيست و دويم ، به حكم ستاره‌شناسان هفت ساعت و بيست دقيقه كه از شب گذشت اعليحضرت شهريارى با حضور اعيان بسلطنت جلوس فرمودند « 2 » و هم در آن شب « ميرزا تقى خان امير نظام » را خلعت بخشيدند او را « امير كبير » نمودند و صدارت اعظم به او دادند و رتق‌وفتق تمامت امور به خط و مهر او مسلم آمد .\r\n\r\n\r\n","description":"","footnote":"\r\n( 1 ) - محمد خان زنگنه امير نظام ، از هفت سال قبل از اين تاريخ يعنى 15 رمضان سال 1257 ق . وفات يافته بود .\r\n( 2 ) - راجع به جريان تاجگذارى ناصر الدينشاه نظر خوانندهء محترم و علاقه‌مندان را به سند زير جلب مىكنيم :\r\n( نامهء شمارهء 92 مورخهء 23 اكتوبر 1848 كلنل فرانت شارژ دافر دولت انگليس در طهران ، خطاب به لرد ويسكونت پالمرستون وزير امور خارجهء انگلستان كه توسط آقاى ( على مشيرى ) از آرشيو ملى انگليس بدست آمده و در شمارهء 60 سال 25 ( مجلهء خواندنيها ) درج شده )\r\n« عالى جنابا ، با كمال افتخار ورود اعليحضرت ( ناصر الدين شاه ) را به طهران بدينوسيله اعلام مىدارد در روز 16 ماه جارى ، پرنس دولقوروكى ، سفير دولت روسيه و اين جانب به اتفاق كاركنان هر دو سفارتخانه از اردوى شاه كه در ده كيلومترى شهر قرار گرفته بود ، به منظور تقديم عرض تبريك ديدن كرديم ( توضيح ، شاه براى چند روز در قريهء يافت‌آباد كه توسط ( حاجى ميرزا آقاسى ) آباد شده بود و داراى وسائل زياد و كافى براى پذيرائى عده زيادى از اشخاص بود متوقف گرديد ، تا اينكه وسايل ورودشان به شهر از هر حيث آماده و حاضر گردد . و به - مناسبت جلوس وى به تخت سلطنت و سلامت وارد شدن او به پايتخت تبريكات صميمانه را حضورشان تقديم نموديم . -\r\n","page_name":" 207 ","page_number":207},
  {"content":"\r\n\r\nميرزا تقى خان اتابك اعظم مشغول تعديل امور مملكتى شد ، سالى دو كرور خرج ايران را زيادتر از دخل آنها ديد كه حاجى ميرزا آقاسى به اين و آن داده و هر ملكى و ديمى را بسيورغال بخشيده است . خواست اين كار را رفع كند و اصلاحى\r\n\r\n\r\n","description":"","footnote":"\r\nاعليحضرت راجع به خدمات و تشريك مساعى هر دو ميسيون سياسى روسى و انگليسى و حمايتى كه بوسيله دولتين مزبور از حقوق حقهء وى شده بود ، اول تشكر و سپاسگزارى فرمودند .\r\nشاه تا روز بيستم در اردوى سلطنتى متوقف شد تا اينكه وسايل ورود فورى شاه به شهر طهران از جميع جهات لازم ، فراهم شود .\r\nصبح روز بيستم ، شاه صبح خيلى زود اردوى سلطنتى را ترك نمودند و در معيت قواى توپخانه و چند فوج پياده و عدهء شاطر و فراش و غيره كه در اين قبيل مراسم معمول است با كمال آرامى و متانت و جلال بسوى شهر سرازير شد . منظرهء صف طولانى نظاميان و ساير افواج مختلف قشونى و عدهء از افسران كه قبلا در پاىتخت بودند ، از دروازهء شهر تا فاصلهء زيادى در داخل شهر كه مرتب و منظم ايستاده بودند ، بسيار جالب و ديدنى بود .\r\nشاهزادگان و تمام افراد خانوادهء سلطنتى ، اعيان و اشراف و رؤساء دولتى و تقريبا تمام جمعيت طهران براى استقبال و ديدار ( شاه جوان ) از خانه‌هاى خود به سوى مسير ايشان شتافتند .\r\nاز شاه كه خيلى خوشحال به نظر مىرسيد به طرز بسيار باشكوهى استقبال شد .\r\nاعليحضرت از خوش‌آمد پرهيجان و احساسات مردم فوق العاده خوشوقت گرديد .\r\nهرگز استقبالى بهتر و رضايت‌بخش‌تر از اين ممكن نبود كه با اين وضع پرشكوه به عمل آمد .\r\nاين جانب به اتفاق مأمورين سياسى سفارت مسافت زيادى را سواره طى كرده و پس از اندك مدتى به دارودستهء شاه پيوستم ، اعضا و كاركنان سفارت روس و فرانسه نيز ملتزم ركاب شدند .\r\nستاره‌شناسان و منجمين ، اعلام كرده‌اند كه نصف شب براى انجام مراسم تاجگذارى ، ساعت بسيار خوبى مىباشد . از شاهزاده دولقوروكى و اين جانب و هم‌چنين كارمندان هر دو سفارت ، دعوت مخصوص شد كه در مراسم تاجگذارى شاه افتخار حضور داشته باشيم و مراتب احترام خودمان را تقديم نمائيم .\r\nاعليحضرت بطور رسمى در روى تخت سلطنتى براى مدت كوتاهى نشستند . ايشان تاج سنگين جواهرنشان سلطنتى را بسر گذارده و كليهء نشان‌ها و حمايل مربوط به مقام سلطنت را روى سينه نصب كرده بودند ، سپس بعد از فاصلهء كمى ، عدهء از رجال و شاهزادگان ، علما و اعيان شهر كه قبلا دعوت شده بودند به حضور شاه شرفياب شدند . -\r\n","page_name":" 208 ","page_number":208},
  {"content":"\r\n\r\nنمايد ، اول كارى كه كرد از مواجب جميع مردم كاست و از براى هريك شش ماهه مواجب منظور نمود و شش ماه ديگر را بازگرفت و در اين خصوص فرمانها بمردم داد كه هنوز آن فرمانها موجود است . حقوق جميع علما را كسر كرد و نصف سال منظور نمود .\r\nاگرچه ميرزا تقى خان امير نظام مواجب مردم را كسر كرد ولى كسر او بهتر از زيادى و افزودن ديگران بود ، به جهت آنكه در عهد شاه مرحوم و صدارت « حاجى ميرزا آقاسى » اسم مواجب زياد و رسم آن كم بلكه هيچ بود ، مثلا بشخصى ده هزار تومان مواجب ميدادند ، ولى وصول نميشد . صاحب مواجب مجبور ميشد كه آن برات را بهزار تومان بفروشد و بازاء آن هزار تومان هم اسباب خرازى فرنگ بگيرد ، ليكن ميرزا تقى خان اگرچه كسر كرد ، ولى هر قدر مواجب كه داده ميشد به سهولت به حيطهء وصول مىرسيد و كنون هم هركسى هر قدر مواجب دارد از خزانهء عامره نقد دريافت مىكند . « 1 »\r\n\r\n\r\n","description":"","footnote":"\r\nامروز شاه براى اولين مرتبه ، پس از جلوس بارعام داد . سران عموم طبقات عادى مردم ، در آن جلسه حاضر و اعليحضرت در حالى كه بار ديگر تاج سلطنت را روى سر گذارده بود در روى تخت مرمر در سالن بزرگ جلوس نمود و حاضرين را مورد عنايت قرار داد . با اين ترتيب ( ناصر الدينشاه ) حالا بطور رسمى ، تاج سلطنتى نياكان خود را تصاحب كرد و هرگز شاهى در ايران با اين صلح و آرامش به تخت سلطنت ننشسته است .\r\nاين مدت طولانى كه بين فوت ( محمد شاه ) و ورود ( ناصر الدين شاه ) طول كشيد به آن عالى جناب ثابت كرد كه تا چه حدود نام و حيثيت انگلستان در ميان مردم ايران سربلند گرديده است . با تقديم احترامات . امضاء كلنل فرانت »\r\n( 1 ) - سرپرسى سايكس مىنويسد :\r\n« اين وزير جديد مصمم گشت كه دوائر پوسيدهء دولتى را اصلاح كرده ، به تمام تجاوزات و سوء استفاده‌هائى كه جريان داشت ، از قبيل خريد و فروش مشاغل و حكومات ، دادن وظائف و مستمريات زياد به اشخاص نالايق و بالاخره غارت سربازان دولت از طرف افسران و صاحبمنصبان خودشان خاتمه دهد . وى در ابتدا پيشرفتش كم بود ، چه معدودى از ايران مىتوانستند وجود يك وزيرى را كه صديق و هم پاكدامن يعنى منزه از ارتشاء بود مغتنم و مايهء افتخار بدانند و با -\r\n","page_name":" 209 ","page_number":209},
  {"content":"\r\n\r\nشاهزادگان عظام و وزراى فخام نتوانستند كارى از پيش ببرند ، حال همه كس يكسان بود اگرچه ( البلية اذا عمت طابت ) ولى با اين حالت اين كار باعث اول كينهء شد كه اهل ايران از او در دل گرفتند و آزرده خاطر شدند .\r\nچنان نظم و نسقى داد كه هيچ قادر مطلقى بر بيچارهء فقيرى نمىتوانست تعدى كند دزدى و هرزگى و شرارت سابق از ميان رفت .\r\nدر شراب اثر مستى نماند جماعت اوباش كه در سابق بيك جرعه شراب چندين نفر را زخم ميزدند و اطفال امرا را بكنار و گوشه ميبردند . در اين اوان اگر خمى باده ميخوردند بر وى ساده نگاه نميكردند و مست نميشدند و بر معقوليت خود ميافزودند .\r\nدر اين عهد ، يكى از اركان دولت كه قولش مطابق يقين و اعتقاد و سخنش محل اعتماد است ، نقل كرد كه در زمان « امير نظام » من طفل بودم و پدرم از اركان دولت بود و ميل وافرى بعيش و عشرت داشت ، ولى زمان صدارت « امير نظام » در خانه نزد عيال خود قدرت استعمال بعضى مغيرات نداشت ، بعد از اعدام آن وزير بزرگ يعنى « امير نظام » شبى ديدم وضع پدرم تغيير كرده و آب قرمزى صرف مىكند ، چون جسور و محبوب پدر بودم ، پرسيدم چه مينوشيد ، جواب داد آنچه را كه در صدارت امير قدرت نوشيدن نداشتم .\r\n\r\n\r\n","description":"","footnote":"\r\nاين حال اين امر كه رشاء و ارتشاء بىحاصل است بتدريج در همه جا منتشر و نافذ شد . خلاصه او به پشتيبانى افكار و احساسات عدهء موفق به اصلاح مفاسد و خرابيها ، يكى پس از ديگرى شده و ماليهء كشور را روى پايه و اساس محكمى نهاد . » تاريخ ايران ، ترجمهء فخر داعى . جلد دوم ص 530 .\r\nسپهر ( لسان الملك ) مىنويسد :\r\n« دبيران حضرت و مستوفيان درگاه را طلب نموده و جريدهء جمع و خرج حساب ايران را از ايشان بجست ، دو كرور تومان خرج را بر جمع افزون يافت ، پس طبقات شاهزادگان بزرگ را تا چاكران خرد نام هركس را ، از مستوفيان درگاه و عارضان سپاه همىبخواست و از مرسوم و مواهب ايشان لختى بكاست . در اين امر وضيع و شريف و ضعيف را به يكدست بهره فرستاد تا هيچكس را به كس سخره نباشد . » نقل از ناسخ التواريخ ، قاجاريه جلد سوم ، سلطنت ناصر الدينشاه\r\n","page_name":" 210 ","page_number":210},
  {"content":"\r\n\r\nو بهتر خدمتى كه « ميرزا تقى خان امير نظام » كرد آن بود كه « حسنخان سالار « 1 » » را كه آتش جهنده و برقى دمنده بود ، دفع داد . چندين سال در عهد شاهنشاه غازى دعوى سرورى كرد و او را دفع ندادند ولى در عهد دولت قويشوكت اعليحضرت اقدس شهريارى روحنا فداه ، آن قوهء شجاعت و آن مايهء شهامت را با ساير طاغيان خراسان تاديب و تنبيه نمودند و بر قوت دولت و ملت افزودند .\r\nچون « ميرزا تقى خان اتابك اعظم » مساعى جميله بظهور رسانيد ، اعليحضرت اقدس شهريارى روحنا فداه محض تقويت حال او و يأس ديگران از صدارت ، ميرزا تقى خان را بشرف مصاهرت قرين مفاخرت ساخت « 2 » و حضرت عليه عاليه عزت الدوله دامت شوكتها همشيرهء بطنى خويش را با او عقد بست و شب چهارشنبهء چهارم ربيع الثانى او را بسراى ميرزا تقى خان فرستادند .\r\nدر همين سنهء هزار و دويست و شصت و چهار ، افواج بتحريك بعضى امراء بخصوص « اسمعيل خان فراشباشى » بر « ميرزا تقى خان اتابك اعظم » شوريدند و درب خانهء او را احاطه نمودند ، خواستند او را بكشند و تمام افواج كه در طهران بودند ، تفنگها را پر كرده و باروت و گلوله‌ها همراه داشتند ، ميدانستند كه در اين هياهو مقصر دولت خواهند شد ، لهذا قرار دادند كه اول « ميرزا تقى خان » را بكشند ، بعد خودشان كشته شوند .\r\n\r\n\r\n","description":"","footnote":"\r\n( 1 ) - حسن خان سالار ، در ذيل ص 173 اين كتاب معرفى شده و براى دانستن مآل كار وى و تفصيل طغيان و ياغىگرى او ، مراجعه شود به سلسلهء مقالات « على مشيرى » در سال 25 « مجلهء خواندنيها » و هم‌چنين تواريخ دورهء قاجار و كتاب « ميرزا تقى خان امير كبير » تأليف مرحوم عباس اقبال ، از انتشارات دانشگاه تهران .\r\n( 2 ) - در روز جمعهء بيست و دوم ماه ربيع الاول از سال 1265 ( ناصر الدينشاه ) ملك‌زاده خانم خواهر تنى خود را كه « عزت الدوله » لقب يافت به عقد ( ميرزا تقى خان امير ) درآورد و شب چهارشنبه چهارم ربيع الثانى از همان سال او را به منزل امير روانه داشتند ، اين ازدواج عزت و احترام امير را بيش از پيش در نظرها افزود و براى او در مقابل دشمنان و مخالفينش قدرت و قوتى ديگر شد . عزت الدوله در اين تاريخ قريب به سيزده سال داشت . ص 107 كتاب ( ميرزا تقى خان امير كبير ) تأليف عباس اقبال .\r\n","page_name":" 211 ","page_number":211},
  {"content":"\r\n\r\nچيزى كه ميرزا تقى خان را از كشتن نجات داد ، ازدواج با حضرت عليه عاليه « عزت الدوله » دامت شوكتها بود كه به جهت احترام ايشان در خانه داخل نشدند و منتظر بودند كه او از خانه بيرون آيد و هلاكش سازند ، آخر الامر « ميرزا تقى آقا خان اعتماد الدوله » كه بعدا بصدارت رسيد ، در اين وقت وزارت لشكر داشت و نايب - الصداره بود از جانب اعليحضرت شهريارى باستمالت افواج آمده ، هرطور بود ايشان را ساكت كرد و از اين شورش دست كشيدند و آنها را بنزد « ميرزا تقى خان » بردند و پوزش كردند و باز « ميرزا تقى خان » برحسب مصلحت دولتى ، در صدارت استقلال يافت « 1 » .\r\nروز جمعه ، هفدهم ذيقعدة الحرام هزار و دويست و شصت و چهار ، حسب الامر بفرمود كه فرمان وليعهدى شاهزاده سلطان محمود ميرزا را كه اول فرزند اعليحضرت شهريارى بود نوشتند و به حضور خسروانى خواندند ، او را وليعهد قرار داد و خود ميرزا تقى خان بمنصب و لقب « اتابكى اعظم » وليعهد منصوب شد ، ولى افسوس كه عمر آن شاهزاده امتدادى نداشت در بيست و پنجم جمادى الاخر هزار و دويست و شصت و پنج وفات يافت .\r\nهمواره ميرزا تقى خان در خدمتگذارى مشغول بود ، سالار را دفع داد ، كار ميرزا على محمد باب « 2 » كه از سوء تدبير و اهمال « حاجى ميرزا آقاسى » بالا گرفته بود در اين عهد به سياست و تأكيد ميرزا تقى خان دچار آمد و او را در تبريز كشتند .\r\nخلاصه ، ميرزا تقى خان اتابك اعظم خدمات بزرگ بدولت كرد و نام دولت ايران را در خارجه بلند ساخت .\r\n\r\n\r\n","description":"","footnote":"\r\n( 1 ) - براى اطلاع از تفصيل مراجعه شود به تعليقات آخر كتاب\r\n( 2 ) - براى اطلاع از تفصيل مراجعه شود به كتاب « مذاهب ملل متنوعه » تأليف ( نيكلا ) ترجمهء مترجم همايون فره‌وشى چاپ اصفهان ، سال 1322 شمسى ، ص 407 . و نيز مراجعه شود به كتاب ( حقايق الاخبار ناصرى ) چاپ حسين خديوجم ص 75\r\n","page_name":" 212 ","page_number":212},
  {"content":"\r\n\r\nدر ممالك خارجه كه بيرق ايرانى هنوز بلند نشده بود ، او بر سرپا كرد . قنسولها به بندرات خارجه و سفرا بدربار فرنگ فرستاد و سپرد كه در شب بيرق را نصب كنند و به آنجا نامهء به اين مضمون فرستاده بود ، كه اگر بيرق ايران را در بندرات خارجه بخوابانند ، ما نيز بيرق ايشان را در ايران سرنگون خواهيم ساخت و اگر بفرستادگان ايران بىاحترامى شود همان بىاحترامى دربارهء وزراى مختار ايشان خواهد شد .\r\nآنها كه شوكت و سلطنت عظيمهء اعليحضرت شهريارى روحنا فداه و تدبيرات و انتظامات اتابك اعظم را ديده و شنيده بودند خلاف عقل شمردند كه مخالفت نمايند ، لهذا بنابر حفظ مراتب اتحاد بين الدول قرار دادند كه بيرق ايران در سرحدات و بندرات ايشان منصوب باشد و كشتىهاى ايران در درياها به بيرق شير و خورشيد ممتاز شود .\r\nميرزا تقى خان اتابك اعظم ، هرچيز را كه باعث ترقى دولت و ملت بود آن را فراهم ميآورد و چند نفر شاگردان بفرنگستان فرستاد و آنها را موظف ساخت كه هريك تحصيل علمى نمايند و بايران مراجعت كنند و آن شاگردان پس از چندى تحصيل و تكميل بايران آمده به هريك بعلم خود ماهر و استاد شدند و هندسه و زبان و جغرافيا و طب و رياضى و نجوم و نقاشى و مشاقى و ساير فنون نظام را تكميل نموده ، اجازه از معلمين آنجا در دست داشتند .\r\nو نيز تأسيس مدرسهء دار الفنون كه شاگردان در آنجا درس خوانده و موظف باشند ، از نتايج خيالات « ميرزا تقى خان » بود كه ابتداى كار را شروع كرده ولى عمرش كفايت نكرد و بعد از او اين عمل تاكنون در كمال خوبى ميگذرد و همواره سيصد نفر شاگرد در آنجا مشغول دروس زبان خارجه و هندسه و جغرافيا و حساب و طب و نجوم و مشاقى و علم پياده نظام هستند « 1 » .\r\n\r\n\r\n","description":"","footnote":"\r\n( 1 ) - براى اطلاع بيشتر از تفصيل مراجعه شود به كتاب ( ميرزا تقى خان امير كبير ) تأليف مرحوم اقبال و ( تاريخ ايران ) تأليف مرحوم شميم .\r\n","page_name":" 213 ","page_number":213},
  {"content":"\r\n\r\nتا زمان « ميرزا تقى خان » در ايران ايجاد روزنامه نشده بود ، او چون ديد كه در اين كار فايدهء عمومى است و باعث انتشار آثار دولتى خواهد شد لهذا ، مقرر داشت كه در ايران روزنامه به نگارند و به ارباب مناصب و مواجب و حكام ولايات بفرستند .\r\nچون از براى اين كار مخارجى لازم بود ، لهذا قرار داد هركسى در ايران داراى دويست تومان مواجب دولتى است ، بايد اجير يك روزنامه شده و در سال دو تومان قيمت آن را بدهد .\r\nو روزنامه‌هاى آن وقت چندان امتيازى نداشت ولى روزبروز در خوبى خط و چاپ و انشاء و پلتيك روزنامجات سعى كافى به عمل آمده است . « 1 »\r\nو نيز از كارهاى او آن بود ، كه در سنهء هزار و دويست و شصت و هفت به بعضى ملاحظات مفيده تذكرهء عبورومرورى قرار داد كه هركس در داخلهء ايران ميخواست از دروازهء هر بلدى ببلد ديگر برود ، حتما بايد تذكرهء در دست داشته باشد و آن تذكره مجانى داده ميشد تحميل به كسى نبود ، ليكن در عهد « صدارت ميرزا آقا خان صدر اعظم نورى » آن را موقوف كردند .\r\nو نيز آبله كوبيدن اطفال در اين سنه در ايران حسب الحكم رواج يافت .\r\nو نيز در همين سنهء هزار و دويست و شصت و هفت « ميرزا تقى خان امير » در طهران بناى كاروانسرائى كرد كه سيصد و سى و شش حجرهء تحتانى و فوقانى داشت و معروف بكاروانسراى امير شد .\r\nو قرار دادن چاپارخانهء دولتى كه در هر منزل اسب معين حاضر باشد ، در عصر « ميرزا تقى خان » شده است و در عهد او در هر منزلى از منازل ايران چاپارخانهء ساختند كه مخارج بناى او بعهدهء دولت بود . « 2 »\r\n\r\n\r\n","description":"","footnote":"\r\n( 1 ) - مراجعه شود به دورهء ( تاريخ مطبوعات در ايران ) ، تأليف مرحوم صدر هاشمى ، جلد يكم .\r\n( 2 ) - مراجعه شود به كتاب « تلگراف در ايران تأليف دانشمند محترم » « پژمان بختيارى » .\r\n","page_name":" 214 ","page_number":214},
  {"content":"\r\n\r\nو نيز تأسيس كارخانهء قندريزى و بلورسازى و چينىسازى كرد .\r\nو نيز آن امير كبير ، بفرمود كه در دارالخلافهء طهران و بعضى شهرهاى بزرگ در سر هر گذرى دولت قراولخانه بنا كند و سربازان ساخلوى كه متوقف در طهران بودند در آن قراولخانها مشغول محافظت اهل شهر و دفع اشرار و گرفتن سارقين باشند و در تبريز هم در همان عهد بناى قراولخانه شده است .\r\nو نيز بناى ميدان توپخانه در طهران كه كنون آن ميدان جزو ارك و جزو باغ طرف دفتر است از « ميرزا تقى خان امير نظام » است . « 1 »\r\nزمانى كه موكب همايون ، از اصفهان در كاشان نزول اجلال فرمود « ميرزا تقى خان امير نظام » ديد كه ميرزا على پيشخدمت در حضرت شاهنشاه منزلتى وافر و قربتى متكاثر دارد لهذا او را بدون استيذان از قبلهء عالم گرفته به گروس فرستاد .\r\nو چون موكب فيروزى كوكب از آنجا بدار الامان قم رسيد نواب شاهزاده « عباس ميرزا ملك‌آرا » برادر كهتر شاهنشاه ملازم ركاب بود ، اعليحضرت شهريارى مقرر فرمودند كه وى بحكومت قم مانده و با مادر خود در آنجا متوقف شود « ميرزا تقيخان » بىرخصت شاهنشاه او را با مادر و بنه و آغروق پيش از حركت موكب همايون روانهء دار الخلافه كرد و در مدنظر داشت كه او را بمقام ولايت عهد برساند و به جهت مصلحت حال خود در دست داشته باشد . « 2 »\r\nچون اين جسارت بر رأى مبارك شاهنشاه جلوه كرد ، فرمان داد تا شاهزاده و مادر او را با بنه و احمال و اثقال بازگردانيد ، چنان كه ميخواستند در قم به حكومت گذاشتند و ميرزا لطفعلى خان پيشخدمت را به پيشكارى او برگماشتند در اين مقام ميرزا تقى خان از اجراء حكم خود محروم مانده به وسوسه و دغدغه افتاد و در ورود بدار الخلافه از براى حفظ خويش بعضى تدبيرات به كار برد ولى مفيد نيفتاد .\r\nميرزا تقى خان ، بعد از اينكه اركان ملك را ممهد و قواعد آن را مشيد ساخت ، از غايت نخوت و غرور بخيالات ديگر پرداخت ، اكابر زمان همه نزد او اصاغر شدند\r\n\r\n\r\n","description":"","footnote":"\r\n( 1 ) - امروز به نام « ميدان سپه » معروف است .\r\n( 2 ) - مراجعه شود به تعليقات آخر كتاب\r\n","page_name":" 215 ","page_number":215},
  {"content":"\r\n\r\nو در خير و شر و نفع و ضرر دولتى قدرت دم‌زدن نداشتند .\r\nبهيچوجه در حضور مبارك از هيچ كلام درشتى و سخن سختى ابا و امتناع نداشت ، اعزه و اشراف از جسارتها و قدرت او بجان آمدند .\r\nبيچارگان خود را مثل عصفور در چنگال شاهين ميديدند ، مال و خون خود را در مقام دشمنى با او بمعرض هدر مشاهده ميكردند .\r\nدر آن زمان ملجاء و پناهگاهى و واسطه خيرى جز دربخانه مهدعليا و ستر كبرى نبود كه گاهگاهى دفع شر و سلب ضرى از مردم ميفرمود و آنها را بجان خريدار ميشد ، هركس كه در مخافت هلاكت ميافتاد ناچار به آن باب نجات و سدهء امان ، پناه ميبرد ، ديگر « ميرزا تقى خان » به چنين كسى نمىتوانست تعدى و زيادتى كند .\r\nاين كار بر او بسى صعب و دشوار آمد ، دو سه بار كرارا بحضور مبارك شاهانه عرض و جسارت كرد كه وساطت و شفاعت‌هاى مهدعليا و ستر كبرى مخل سلطنت اعليحضرت و منافى صدارت من است ، تا ايشان هستند نمىگذارند كه سلطنت قوام و ملك نظام گيرد ، بهتر آن است كه در وقت تفرج در باغ ببهانهء گنجشك زدن تفنگى بدست بگيريد و آن آيت رحمت را بكشيد ، آنوقت من در بيرون شهرت مىدهم كه تير خطا شده است و بسينهء مهدعليا درآمده است .\r\nآن شاه رئوف ، عطوف ، كه مظهر رحمت الهى هستند و راضى به ريختن خون ادنى رعيتى نميشوند ، به اين سخن وقعى ننهادند و گوش ندادند .\r\nآن شخص خودخواه در القا و ترغيب اين مطلب قصد فسادى داشت ، ميخواست كه به اين بهانه مردم را از شاه جوان‌بخت نااميد كند و روى آنها را برگرداند و بعضى دسايس در ميان آرد كه بين شاه و رعيت نفاقى پيدا شود و شاهزادهء ديگر ، از برادران سلطان جمجاه را در آن وقت به سلطنت بردارد و به كلى زمام اختيار را در دست گيرد .\r\nمعلوم است سلطان جديديرا كه يك وزيرى به تخت بنشاند ، نهايت عجز و انكسار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nرا خواهد ، بايد او را پنهانى مسموم كرد كه احدى ملتفت آن نشود .\r\nولى ميرزا تقى خان كه به تير تفنگ تجويز و ترغيب مىكند ، همانا قصد فساد و ناخدمتى داشته است كه مردم را به كلى از اين رحمت الهى و از اين نعمت نامتناهى مأيوس كند و خود بمقاصد نائل شود .\r\nخلاصه اين گونه خيانات و جسارات در مزاج مبارك شاهانه نوعى دگر اثر كرد و متدرجا جمعى از بيچارگان روى عجز بدرگاه نياز ماليدند و برخى از سوء رفتار اتابك اعظم به حضرت ظل اللهى ناليدند .\r\nمزاج مبارك سلطانى تغيير يافت او را معزول ساختند . وى استدعا كرد كه بحضور برود و عرض مطلبى نمايد « 1 » ، اعليحضرت سلطانى او را بحضور خواند ، « ميرزا تقى خان » عرض كرد ، مرخص فرمائيد تا خدمات خود را شرح دهم اعليحضرت شهريارى او را در عرض مطالب مأذون ساختند .\r\nما در صحت و سقم اين قضيه اعتمادى نداريم و از مجعولات معاندين ميشماريم ليكن از قراريكه معروف است « ميرزا تقى خان » بحضور همايونى عرض كرد :\r\nاول خدمت من در دولت آنست كه از براى كثرت اقتدار شاه ، درب خانه‌ها را بستم و كسى را نگذاشتم كه رمق داشته باشد .\r\nاعليحضرت سلطانى ، فرمودند اين اول خيانت تست كه مردمان عزيز را پست كردى و خود را مقتدر ساختى ، پس مردم بيچاره بچه واسطه به من تظلم كنند و چگونه در عرض مطالب خود ، به من دست بيابند كه تعديات ترا بگويند .\r\nچون اتابك اعظم اين سخن شنيد خجل شد و سر به زير انداخت ، آنگاه خيانتهاى او را\r\n\r\n\r\n","description":"","footnote":"\r\n( 1 ) - در اين‌باره نوشتهء از امير در دست است كه قسمتى از آن در ذيل درج مىشود :\r\n« . . . اين‌كه اصرار در شرفيابى حضور شما داشتم و باز دارم و استدعاى چند كلمه عرض دارم ، براى اين است كه هرزگى و نمامى و شيطنت اهل اين مملكت را مىشناسم . . . اين رشته كه به دست آنها افتاده دست نمىكشند و طورى خواهند كرد كه اين كار منظم را كه كل دنيا از شدت حسد به مقام پريشانى برآمدند ، بالمره خراب و هم خيلى كارهاى پخته را خام مىنمايند . . . »\r\nمراجعه شود به ( تاريخ سياسى ، و ديپلوماسى ايران ) تأليف دكتر على اكبر بينا .\r\n","page_name":" 217 ","page_number":217},
  {"content":"\r\n\r\nيكان‌يكان شمردند و مغلولش ساختند .\r\nدر 1268 هجرى ، در روز بيست و پنجم محرم به كلى « ميرزا تقى خان اتابك اعظم » از منصب امارت نظام و وزارت عظمى و لقب اتابكى و امور كشورى و لشكرى خلع شد و بعد از آن « ميرزا آقا خان اعتماد الدوله » بصدارت عظمى رسيد « 1 » .\r\nمحض پاس حقوق خدمات او شاهنشاه ايران پناه بسوى او دستخطى و خلعتى كه متضمن منصب امارت لشكر بدون وزارت كشور بود فرستادند « 2 » .\r\nامير از غايت غرور از آن منصب خطير سرباز زد و چنان ميخواست كه بتقويت و شفاعت حضرت عليه عاليه « عزت الدوله » دامت شوكتها كه در حبالهء نكاح او بود باز بصدارت پردازد و كار ديگران را سازد .\r\nخيالات پريشان و بودن او در طهران باعث اضطراب خيالات مردم شد ، لهذا او را به طرف كاشان روان داشتند و در فين كه بنزهت معروف است منزل دادند .\r\nچون خواستند صدارت را بميرزا آقا خان دهند او اعدام « ميرزا تقى خان » را جزو شرايط صدارت خود قرار داد تا كار او قوامى پيدا كند جمعى از وزرا و امرا هم در اين باب همداستان شدند و بيم آن كردند كه اگر « ميرزا تقيخان » در حيات ماند ، شايد روزى دوباره بصدارت رسد و در ملت و دولت و وضيع و شريف آشوب اندازد .\r\nباينملاحظات يك‌يك خيانتها و خيالات باطلهء او را در حضور همايونى بيان كردند و افعال قبيحهء او را مجسم نمودند لهذا مامور دولتخواهى را بكاشان فرستادند و او را معدوم نمودند .\r\nميرزا تقيخان امير نظام ، در شب شنبه بيست و دويم شهر ذيقعده 1264 بصدارت رسيد و در بيست و پنجم محرم الحرام 1268 از صدارت معزول شد و در شنبه هيجدهم\r\n\r\n\r\n","description":"","footnote":"\r\n( 1 ) - متن دستخط شاه دربارهء عزل امير كبير بدست نيامده ولى مرحوم عباس اقبال مضمون آن را از نسخه خطى « تاريخ ميرزا احمد وقايع‌نگار » استخراج و نقل كرده است كه جالب و خواندنى است . مراجعه شود به ( كتاب ميرزا تقى خان امير كبير . ص 331 )\r\n( 2 ) - در مورد خلع از وزارت امير كبير و تحريكات و دسايس بزرگان و شاهزادگان بر عليه امير مراجعه شود به ناسخ التواريخ ، جلد سوم قاجاريه ص . 147 :\r\n","page_name":" 218 ","page_number":218},
  {"content":"\r\n\r\nربيع الاول اينسال از اينجهان بدرود جان كرد و سه سال و دو ماه و سه روز در نهايت استقلال صدارت كبرى داشت . روز نصب و روز قتل او كه عزل حقيقى است در روز شنبه واقعشده است . « 1 »\r\nاين وزير بزرگ ، هم وزارت كشور و هم امارت لشكر داشته است و ذو الرياستين بود ، جمع بين سيف و قلم و صفحه و علم كرد ، ساير صدور همين در وزارت داخله خود بامور كشورى ميپرداختند ولى در امور سپاه و لشكر اقتدار كلى نداشتند ، الا اينكه تعيين سرداران و سپهسالاران هم باز بتصويب آنها بوده است .\r\nمثل « ميرزا تقيخان امير نظام » در ميان وزرا وزيرى با اقتدار نبوده است بدرجهء مهابت و صلابت داشته است كه اگر بسربازى نگاه ميكرد آن سرباز ضعف ميكرده و از حالت طبيعى بيرون ميشده است .\r\nمورخين فرنك دربارهء او تمجيدات كرده ، او را در افعال و اقوال نمونهء نادر شاه دانسته‌اند « 2 » اين وزير هم در وزارت خود مثل نادر شاه بوده كه در گفتگوى با خارجه خيلى تدابير او را تحسين كرده‌اند ، ولى پلتيك داخلى نداشته‌اند و نميدانستند كه با اهالى چگونه سلوك كنند تا آخر عمر بسلامت مانند .\r\nميرزا تقيخان هم ، مانند نادر عزم ثابت و اصالت رأى داشته است از براى حكم و كلام خود ناسخ قرار نميدادند . هرچه ميگفت بجاى مىآورد ، بهيچوجه حكم او ناسخ نداشت ، چنانچه وقتى كسى به ديگرى مدعى شده كه هزار تومان از تو طلب دارم و سند ابراز كرد ، هر دو نزد امير رفتند مدعى طورى چابكى كرد كه طلبكارى او بر ميرزا تقيخان ثابت شد ، حكم كرد تا هزار تومان از مدعى عليه گرفتند و بعارض\r\n\r\n\r\n","description":"","footnote":"\r\n( 1 ) - چون قتل امير كبير بدست حاج على خان فراشباشى پدر مؤلف صدر التواريخ انجام يافته است لذا اعتماد السلطنه در اين مورد مطلب را به اجمال گذرانيده است . براى اطلاع از چگونگى مراجعه شود به ( تاريخ ديپلماسى ايران ) ص 206 و ( تاريخ ايران ) واتسن و حقايق الاخبار خرموجى و كتاب امير كبير مرحوم عباس اقبال .\r\n( 2 ) - براى اطلاع از قضاوت بيگانگان دربارهء شخصيت امير كبير مراجعه شود به منابع زير : ( ترجمهء كتاب قاجار تأليف واتسن ص 272 و نيز صفحات 215 و 216 كتاب تاريخ ديپلماسى ايران تأليف على اكبر بينا ، ج 2 ) .\r\n","page_name":" 219 ","page_number":219},
  {"content":"\r\n\r\nدادند .\r\nبعد از چندى آنمظلوم بدربخانهء شرع رفت و بيچارگى خود را مدلل داشت حاكم شرع كه از فحول علما بود بميرزا تقى خان نوشت كه اين تنخواه از اين شخص بدون حقانيت گرفته شده است ، حكم به استرداد آن كنيد « ميرزا تقيخان » گفت حكم همان است كه كرده‌ام ، ليكن چون آقا اينطور مرقوم داشته‌اند هزار تومان را از خود مىدهم ، فورا هزار تومان بمدعى عليه داده و حكم جارى شدهء خود را منسوخ نساخت « 1 » .\r\nاعليحضرت شهريارى روحنا فداه ، طورى از او تقويت ميفرمودند و بعزتش رسانيدند كه بهيچوجه خود را بمثابهء ديگران نميدانست و وقتى در شكارگاه به حالت سواره اسب خود را با اسب شاه همعنان ساخت و ساير امرا و وزرا از عقب او ميآمدند ، اعليحضرت شهريارى روحنا فداه محض امتحان سمند خود را بجولان درآورده و سرعت دادند و امير در عقب ماند ، يك مرتبه شاهنشاه در عقب نگاه كرده ديدند كه هيچكس همراه نيست و تمام وزرا و امرا و عملهء خلوت در دنبال امير مانده ، جرئت جلوتازى و اسب‌بازى ندارند .\r\nمقصود آنست كه اين وزير بزرگ بطورى چاكران درگاه شاهنشاهى را از خود ترسانيده بود كه هيچكدام در ظاهر جرئت مخالفت نداشتند و اينجراحتها را به دل ميگذاشتند تا آخر آن عزت را ذلت فراز آمده ، آنها بمقاصد آزادى خود نائل شدند .\r\nوقتى ، در بين راه اصفهان باغبانى نزد امير آمده تظلم كرد ، كه فلان سرباز در\r\n\r\n\r\n","description":"","footnote":"\r\n( 1 ) - يكى از كارهاى امير براى اصلاح امور كشور كاستن نفوذ علما و روحانيون بود و با اينكه احترام علماى دين را محفوظ مىداشت ، بهيچوجه اجازه نمىداد كه روحانيون به نام دين و مذهب در امور مملكت دخالت نمايند و مانع اجراى برنامه‌هاى اصلاحى امير گردند و در مقابل قدرت دولتى قدرتى ايجاد نمايند ، در آغاز كار صدارت تصميم گرفت ، رسيدگى به مسائل حقوقى و شرعى مردم را نيز در دست بگيرد ولى پس از يكى دو مورد رسيدگى براى اينكه حقى از طرفين دعوا ضايع نشود ، تصميم گرفت از دخالت در مسائل مذهبى و محاكم شرعى دورى جويد و به همين مناسبت محاكمات را به محضر شيخ عبد الحسين طهرانى معروف به شيخ العراقين ارجاع مىنمود .\r\n","page_name":" 220 ","page_number":220},
  {"content":"\r\n\r\nباغ من آمده و زردآلو چيده و خورده است ، سرباز از اين معنى تحاشى كرد .\r\nامير بباغبان گفت من كنون حكم ميكنم كه شكم سرباز را پاره كنند اگر زردآلو در آن ديده شد ، تاوان آن را به تو مىدهم و سرباز بسزاى خود رسيده است و الا در عوض كشته شدن سرباز بناحق ، ميگويم شكم ترا پاره كنند كه ديگران دروغ نگويند .\r\nباغبان چون اطمينان داشت قبول كرد ، شكم سرباز را پاره كردند ، و در آن زردالو يافتند ، امير قيمت بباغبان داده او را رها ساخت .\r\nوقتى در ركاب همايونى به طرف اصفهان ميرفته است ، محض آسايش رعايا حكم كرده كه خيل و مركب هركس داخل در مزرعهء شود و بچمن مردم اذيت و ضرر رساند ، صاحب آن را سياست خواهم كرد ، از قضا اسب قيمتى محمد حسينخان سردار كه التزام ركاب داشت ، از بند رها شده بمزرعه درآمد ، صاحب مزرعه عارض شد ، حكم كرد تا اسب را نگاهدارند كه صاحب آن پيدا شود .\r\nمحمد حسينخان ، چون دانست كه در باب اسب او بامير عرض كرده‌اند ناچار ترك آن كرده ، عنوان تملك ننمود و تا سه روز آن اسب بىصاحب بود ، آخر الامر امير آن را به همان صاحب مزرعه بخشيد و شاهزاده بعد از وفات امير اين قضيه را بيان كرده بود كه تا آنزمان اظهار نميداشت .\r\nوقتى يكى از تجار در بازار ، صد اشرفى گم كرد و جارچى ببازار روانه داشت كه هركس صرهء زر را يافته باشد و برساند ، مبلغى به او مژدگانى بدهد ، بيچارهء كه صد اشرفى را پيدا كرده بود با خود انديشيد كه يك دينار حلال بهتر از هزار دينار حرام است ، باينملاحظه دنبال جارچى افتاده نزد صاحب مال آمد .\r\nآنمرد تاجر چون مال خود را يافت ، خواست كه مژدگانى را از ميان ببرد و به آن بيچاره چيزى ندهد ، گفت من درين كيسه دويست اشرفى داشته‌ام ، چون خواستم كه پيدا بشود ، جارچى را گفتم كه به صد اشرفى جار بزند ، كنون باقى مانده را اگر بدهى مژدگانى خواهم داد ، به اين تدبير خواست طرف مقابل را بترساند كه او از مژدگانى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدست بردارد .\r\nآن بيچاره ياد كرد كه بيشتر از صد اشرفى در اين كيسه نبوده است و تو بايد بموجب قرارداد مژدگانى مرا بدهى آخر الامر كار آن دو نفر به طول انجاميد و نزد امير محاكمه بردند .\r\nامير صدق قول مرد ناشد را دانست به او گفت تو درين كيسه چند اشرفى يافتى گفت صد عدد بيش نبوده است ، بعد از آن امير بمرد فاقد گفت ، شما چه قدر تنخواه مفقود كرده‌ايد ، گفت دويست اشرفى داشته‌ام و در مكانى كه اينمرد پيدا كرده است مفقود نموده‌ام .\r\nامير كبير ، روى خود را بمرد ناشد كرده ، گفت همانا اين حاجى تاجر مرد راست گوئى است ، مفقودى او دويست تومان بوده است ، تو اين صد تومان را كه پيدا كردهء تصرف كن و حاجى كيسهء دويست تومانى خود را پيدا خواهد كرد .\r\nآن تاجر از تدبير و طمع خود پشيمان شده ، ولى نتوانست كه دروغ خود را آشكار كند و خيال خود را بازگويد ، ناچار از پى كار خود رفت و آنمرد راست‌گو كه درستكارى در مد نظر داشته است باينمبلغ خطير نايل شده شكرانه بجا آورد .\r\nوقتى حكم كرده بود كه نويسندگان حتما در هر حال جبه و روپوش گيرند و موقر باشند و جلافت در كار نيارند .\r\nبعد از چندى امير در ييلاق رفته ، در بيابان يكى از ميرزايان را ديد كه جبه در دوش ندارد ، و آن ميرزا بى خبر از اين بود كه امير در اينجا عبور خواهد كرد ، بيچاره را نزد امير آوردند . بفرمود چرا جبه در دوش نگرفتى گفت اينجا بيابان است بسركشى املاك و مزارع آمده‌ام علاوه بر اينكه فصل مقتضى پوشش زياد نيست ، در اين وادى كه مقام آزادى است كسى نبود كه من از براى او جبه در دوش گيرم و به حالت وقار باشم .\r\nامير فرمود ، مگر تو خود از آدميان نيستى كه احترام خود را منظور نميدارى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nچون تو خود را قابل احترام نميشمارى ، ما بطريق اكمل ترا محترم نخواهيم شمرده حكم كرد كه در سر او كلاه نمد گذاشته و رسوايش ساختند و غدغن كرد تا چندى لباس محترمانه نپوشد و در محافل خاص راه نيابد تا قدر احترام و پايهء مقام خويش بشناسد .\r\nاز عجايب روزگار آنكه در كوچه و بازار هركس دست از آستين جبه بيرون نمىآورد به حكم امير ، آستين جبهء او را مىبريدند و تمام مردم با ادب و وقار حركت ميكردند .\r\nكسى نميتوانست با آستين باز بيرون آيد نويسندگان حتما جبه در دوش داشتند و سايرين كه اهل قلم نبودند ، جرئت نداشتند كه لباس ميرزايان و محترمين را براى خود اختيار كنند .\r\nوقتى در حوض سلطان ، يك منزلى دار الايمان قم كه تا چند سال قبل راه عبور و مرور از آنجا بود ، مالى را قطاع الطريق در بين راه بردند و رجاى او را قطع نمودند وى نزد امير آمده و شرح حال باز گفت . امير گفت حكمى نگاشتند باينمضمون :\r\n« كه مال اين شخص بايد پيدا شود و اگرنه مقرر مىشود كه تا پنج منزل دهات حول و حوش را بكوبند و حكام و عمال قم و ساوه و كاشان و ساير صفحات آن سامان را معزول سازند و هريك از رعايا و سكنهء قراى اطراف را جريمه سازند » .\r\nبعد از ترقيم چنين حكمى آن ورقه را بدست صاحب مال داده ، گفت اين حكم را ببر و در آنجا كه مالت را برده‌اند در روى سنگى بگذار و مراجعت بطهران كن ، تا عين مال يا قيمت آن را به تو واپس دهم ، خطاب اين حكم به هيچكس نبود .\r\nصاحب مال اينمطلب را جزو ماليخوليا پنداشته و اين سرگذشت را افسانه دانسته ولى جرئت مخالفت نداشت .\r\nبيچاره با كمال يأس رو بجانب قم نهاد ، اين صحبت بين مردم انتشار يافت و هريك براى ديگرى نقل كرد و اين اخبار گوشزد عمال و مباشرين و حكام قم و ساوه\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو زرند گشت .\r\nآن بيچارگان محض حفظ مراتب خود از وضيع و شريف از حاكم و محكوم و پاكار درصدد تفحص سارق برآمدند و بهرجا كه ظنى داشتند جستجوئى كردند ، تا عاقبت آن مال را بدست آوردند و بعد از پانزده روز بطهران آوردند و امير اموال مسروقه را به صاحب مال داده گفت : « ديدى كه اگر حاكم در ميان باشد سنگ هم حكم را ميخواند و مال را پيدا مىكند . »\r\nزمانى ، يك تن از راست‌گويان امانتى قيمتى نزد تاجر محترمى گذاشت ، بعد از چند روز كه آمد مطالبه كرد آن تاجر ابا نمود ، صاحب امانت نزد امير رفت و قضيه باز گفت . امير به او سپرد كه هيچ بروز مده تا من امانت ترا گرفته برسانم و شبانه ببهانهء بدنبال تاجر فرستاد او را بمجلس خود طلب كرده اظهار مهربانى نمود و بتقريبى انگشترى تاجر را گرفت تا تماشا كند و با آن انگشترى بازى كرد و ببهانهء بيرون آمد آن خاتم را بدست يكى از خادمان داده گفت : « بخانهء اين تاجر برو و اين خاتم را به عيال او بده و بگو حاجى ميگويد بنشانى اين خاتم آن امانت را كه در چند شب قبل به خانه آوردم بده كه لازم است . »\r\nآن خادم بخانهء تاجر رفته و چنين كرد و امانت باز آورد پنهانى آوردن امانت را به امير باز گفت . امير بعد از ساعتى قطع صحبت با تاجر كرد و او از مجلس بيرون شد و بخانهء خود روان گشت و حشمت امير مانع بود كه انگشترى خود را طلب نمايد .\r\nچون بسراى خود رفت از ماجرا آگاه شد از خجالت باهل خانه خود دم نزد و تا صبح هراسان بود و با خداوند نذرونياز برد و سوزوگداز داشت . صبحگاهان امير دنبال صاحب امانت فرستاده امانتش را رسانيد و به او سپرد كه ديگر رو آورد تاجر نكند و خود امير هم ديگر از تاجر موآخذه نكرد و به اين سهولت كار صعبى را صورت داد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nميرزا تقى خان امير نظام ، برحسب معاهدهء تجارتى كه با دول بسته شده بود از آوردن اجناس آنها بايران منعى نميكرد ، ولى بحركات و عادات خود طورى مسلوك ميداشت كه جنس خارجه را مردود مىساخت و كسى خريدار نمىشد ، غالبا البسهء خود را بپارچه‌هائى قرار ميداد كه در ايران مىبافتند ، باينواسطه مردم به او تأسى و اقتدا كرده سبك ايرانيت و رواج جنس مملكت خود را از دست نميدادند و ترقى ملك و ملت و پيشرفت صنعت اهل حرفت را به رنگهاى زرد و سرخ خارجه كه اعراض صرف است تبديل نميكردند . متاع مملكت خود را ميخريدند كه هميشه درم و دينارشان بدست خودشان داير و ساير باشد و به خارجه نرود كه خود بعد از چندى سرگردان و معطل باشند .\r\nامير در اين فقره جد و جهد بليغ داشت . اهل كاشان و اصفهان و خراسان در شعربافى خود بر عهد امير خيلى ترقى كردند . وقتى فرمايش داد كه بجاى شال كشميرى كه قيمتش به كيسهء ديگران عايد مىشود ، در كرمان شالى ببافند كه منسوب به امير نمايند ، اهل كرمان شالهاى مسمات باميرى بافتند كه قيمت بعض از آن طاقهء به صد و شصت تومان رسيد و از شال كشميرى برترى جست و الحق نيكو از عهده برآمدند .\r\nهر طاقه شال اميرى متداولى و معمولى بسى تومان و چهل تومان قيمت ميرسيد و كنون هم از آن شال‌ها هنوز در ايران باقى است و تا چند سال ديگر اسمى از اميرى مانده رسمى نخواهد داشت . از آنكه بعد از رحلت امير ديگر به آن ترتيب كار نميكنند و در آن دستگاه شال اميرى نمىبافند .\r\nوقتى كه امير با موكب همايونى از اصفهان به طرف طهران مىآمدند ، در قم توقفى كردند در آنزمان غليان بلور از انگليس ميآوردند و يكى پنجتومان ميفروختند و نهايت آب و تاب و صفا و بها داشت و اعيان به آن غليانها مجلس خود را باشكوه ميداشتند و مباهات ميكردند .\r\nهنگام توقف بقم كوزه‌گران غليان سفالى ساخته بحضور آوردند و سرهاى گلى بر آن گذاشتند امير فرمود كه همان غليانها را چاق كنند و در مجلس آرند و استعمال\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nنمايند همينقدر در آن روز گفت كه اين غليانهاى گلى خوب چيزى است و استعمال آن دور از سليقه نيست به همين يك سخن ، روز ديگر در هيچ مجلس غليان بلور تراش انگليسى ديده نشد ، همگى بنا بمتابعت او عادت خود را بر شرب غليانهاى سفالى قرار دادند و رفته‌رفته اين كار شيوع يافت و كنون كار به جائى رسيده است كه اعيان و اشراف و غيرهم بهرجا كه وارد ميشوند ، امر به آوردن غليان كوزه و سفالى كرده و از روى حقيقت آنها را بهتر از غليان بلور و چينى ميدانند و قيمت غليان بلور و چينى خارجه در ايران تنزل كرده كنون در همه جا غليان سفال استعمال مىشود و غليانهاى سفالى لعاب‌دار ساده و برجسته كه الوان گوناگون دارد ، در اينزمان نهايت مرغوبى و امتياز را دارند و جمعى بكسب همين كار اشتغال داشته گذران ميكنند .\r\nنيز امير كارخانهء قندريزى و چينىسازى بنا كرد و در عهد او بطور خوبى كار ميكردند ، استاد عبد الحميد نامى نوعى شكر مازندران را تصفيه كرد كه مثل شكر هندوستان بود ولى اين اوقات باز متروك داشتند .\r\nامير در ترويج و تشويق اهل صنعت و حرفت زياده از اندازه اصرار داشت و مخصوصا ميگفت هركس هنر بديع و صنعت تازهء بياورد به او چيز خواهم داد و بوعدهء خود وفا ميكرد . وقتى در اصفهان كسى از دانهء خشخاش پنج رشته مفتول بيرون كشيده بود ، نزد امير آورد انعام و اكرام وافرى به او كرد .\r\nميرزا حبيب اللّه قاآنى « 1 » شاعر معروف شيرازى قصيدهء در صدارت ميرزا تقى خان\r\n\r\n\r\n","description":"","footnote":"\r\n( 1 ) - قاآنى ، نام وى حبيب اللّه متخلص به قاآنى فرزند ميرزا محمد على گلشن ، بسال 1222 هجرى قمرى در شيراز ديده به جهان گشود ، خانوادهء قاآنى و برادرانش عموما اهل فضل و ادب بودند ( مراجعه شود به گنج شايگان چاپ تهران 1272 قمرى ص 362 - 363 از ترجمهء حالى كه ميرزا طاهر ديباچه‌نگار دربارهء قاآنى نوشته است . ) قاآنى زبانهاى عربى و فارسى و تركى را به خوبى مىدانسته و به علوم و معارف اسلامى از فقه و اصول و كلام و حكمت و تفسير و حديث و تاريخ و غيره كاملا آشنا بوده و با موسيقى نظرى آشنائى داشته و در دانستن لغت عربى تا آن حد ، پيش رفته بود كه به عربى شعر مىسروده است « مراجعه شود به ديوان وى چاپ امير كبير سال 1326 ص 5 » -\r\n","page_name":" 226 ","page_number":226},
  {"content":"\r\n\r\nساخته در نزد او خواند و در آن چامه شعرى بود كه حاجى ميرزا آقاسى را ظالم شقى خوانده بود ، چون امير بشنيد ، از قاآنى موآخذه كرد و توبيخش فرمود كه چرا از وزير بزرگى كه چهارده سال صدارت كرده است بد ميگوئى و بزشتى ذكر او ميكنى ، قاآنى چون اين سخن شنيد دم دركشيد و معذرت خواست و آن يك شعر كه كنايه به حاجى ميرزا آقاسى دارد درينجا نوشته مىشود و مابقى قصيده در ديوان قاآنى ضبط است .\r\nبيت\r\n بجاى ظالم شقى ، نشسته مؤمن تقى * كه زاهدان متقى كنند افتخارها \r\n\r\n\r\n","description":"","footnote":"\r\nقاآنى نخستين شاعر فارسى زبان است كه به زبان فرانسه آشنائى داشت ( گنج شايگان ص 489 ) .\r\n« پس از خشم گرفتن امير دربارهء شعرى كه قاآنى در خدمت حاج ميرزا آقاسى مدح امير كبير گفته بود و قطع حقوقى كه او از بابت شاعرى از دولت داشت ، اعتضاد السلطنه پيش امير از قاآنى وساطت كرد كه بار ديگر حقوق او را برقرار سازد . امير گفت قاآنى غير از شاعرى چه هنرى دارد ؟ و چون بعرض او رسيد كه فرانسه مىداند : امير كتابى را در فلاحت براى ترجمه به قاآنى سپرد و آن شاعر هر هفته يك جزوه از آن را به فارسى ترجمه مىكرد و بتوسط اعتضاد السلطنه پيش امير مىفرستاد و در ازاى آن مزدى مىگرفت . » ( نقل از كتاب سدهء قاآنى تأليف علينقى بهروزى ص 17 - 18 )\r\nمرگ قاآنى در روز چهارشنبه پنجم شعبان 1270 شمسى در طهران اتفاق افتاد و جنازهء وى را در شهر رى در جوار مزار شيخ ابو الفتوح رازى به خاك سپردند و در سال 1317 شمسى كتيبهء كه حاوى شرح حال مختصرى از اوست بر سر گورش نصب كردند .\r\nاز آثار قاآنى غير از ديوان كامل اشعارش كه به كرات در طهران و تبريز و هندوستان به چاپ رسيده است ، كتاب « پريشان » است كه به تقليد گلستان سعدى فراهم آورده است و نيز آثار ديگرى به نامهاى ( عبرة للناظرين ) و رسالاتى در علم هندسه و نيز نجات و رسائل اخوانيات از او باقى مانده كه بسيارى از آنها به خط خوش خود وى است و نيز ديباچه‌هاى زيادى بر كتب و آثار مؤلفين هم‌عصر خود دارد كه نويسندگان آن كتب و رسالات تنظيم و نگارش ديباچه‌ها را از وى خواسته‌اند .\r\n( براى آگاهى از شرح حال مفصل وى مراجعه شود به مجلات : يادگار - ارمغان - آينده و كتاب سدهء قاآنى و ديباچه و خاتمهء چاپ‌هاى مختلف ديوان وى . )\r\n","page_name":" 227 ","page_number":227},
  {"content":"\r\n\r\nيكى از سرتيپان كه در سوابق ايام با امير نظام ، طريق مصادقت و مصافات داشت چون شنيد كه رفيق ديرين بصدارت رسيده است باميد او از تبريز به طرف طهران آمد و چنان پنداشت كه با آنهمه يكجهتى و دوستداريهائيكه با امير داشته است بحكومتهاى بزرگ خواهد رسيد به اين اميدوارى وارد شد . امير با آنكه مقتضى شأن صدارت نبود از او نهايت پذيرائى به عمل آورد و بر احترامتش افزود و هر روز نزد خود جايش داد و هر آن چيز لايقى فرستاد ، سرتيپ مدتى ماند و ديد كه امير به خيال آن نيست كه اين رفيق را حكومتى دهد . روزى تمناى حكومت نمود و از ارادتهاى سابقه زبان برگشود ، امير بخنديد و گفت : « حكومت بشما دادن چراغ دم باد نهادن است بخاطر دارى كه در تبريز براى مواجب خود تيولى داشتى و هر روز در نگاهدارى آن عاجز بودى و نميتوانستى نظمى در آنجا بدهى كه خود و ما را آسوده بگذارى با آنكه كمال تقويت از تو ميكردم باز هر روز رعاياى تيولت متفرق بودند و عارض ميشدند با اينحالت هرگز بشما حكومت نخواهم داد و هيچكارى به تو نخواهم سپرد ولى بملاحظهء آن دوستداريها هرچه بخواهى بشما دستى مىدهم و نهايت رعايت را خواهم كرد . »\r\nبهرحال سرتيپ مأيوس شد و حكومت نيافت ، ليكن در مجلس امير اختصاص يافت و به او مبالغى خطير اعطا و اكرام ميشد .\r\nهنگاميكه موكب همايونى از اصفهان مراجعت بطهران ميفرمودند ، سراپردهء امير را بنزد خيام گردون احتشام همايونى برسرپا نموده بودند ، پيشخدمتى باحضار و شرفيابى امير مأمور شد ، نزد وى آمد پس از تعظيم عرض كرد : « شاه شما را خواسته است » امير در حالت فكر بود و از روى انديشه به زمين نگاه ميكرد ملتفت سخن پيشخدمت نشد ، باز آن مأمور بعد از لحظه تأمل عرض كرد شاه شما را خواسته است . امير به همان دستور بفكر و انديشه غرق شده التفاتى ننمود ، پيشخدمت باز لختى ايستاده ديد كه در امتثال امر همايونى تأخير پيدا شد ، جرئت كرد و پيشتر آمد و بصوت جلى گفت : « شاه شما را خواسته است\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nعاجلا تشريف بياوريد » امير از آنحالت انديشه بافاقه آمده گفت خانه‌ات خراب شود ، نگذاشتى كه ميخ سراپردهء ناصر الدين شاه را بكنار رود جيحون ( سرحد حقيقى ايران ) بكوبم اين بگفت و بحضور رفته بسئوال و جواب خود پرداخت .\r\nامير زمانى غدغن كرده بود كه كس شراب نفروشد . روزى غلام سياهى بخانهء يك نفر ارمنى درآمد و شراب خواست وى امتناع كرد غلام سياه بيشتر اصرار نمود و بنا باذيت گذاشت ارمنى از ترس امير نميتوانست شراب بفروشد ، ناچار ظرفى برداشت و بسر كوچه آمده صد دينار سركه شيره خريد و در آن آب ريخت و نزد غلام آورد ، غلام يك دفعه آن سركه شيره را سركشيد و بيرون دويد و چنان پنداشت كه حالا بايد مست شود و عربده كند ، بنا بفطرت خود صدا بلند كرد و تيغ بركشيد و بدنبال اين و آن دويد .\r\nمستحفظين شهر او را گرفتند و نزد اميرش بردند ، محض موآخذه ، ارمنى را احضار كرد كه از شراب فروختن او موآخذه كند ، ارمنى حاضر شد و قصه بازگفت كه « من سركه شيره به اين سياه داده‌ام كه چنين بدمستى مىكند . » چون غلام اين سخن بشنيد روى خود را بارمنى كرده گفت : « پدر سوخته چرا نگفتى سركه شيره است كه من بدمستى نكنم و از حالت طبيعى بيرون نشوم » امير بخنديد غلام را گوشمالى بداد و ارمنى را مرخص فرمود .\r\nسابقا جوانان طهران قمه مىبستند و در بازار شرارت ميكردند و بسى مردم را زخمى مينمودند ، وقتى در مجلسى ذكر شد خوب است غدغن شود كه كسى آلات حرب با خود برندارد تا شرارت نكند امير گفت « هركه خواهد قمه ببندد اما آنكس كه تيغ از غلاف بيرون آرد كى خواهد بود » .\r\nبه مجرد اين يك سخن هرچه در شهر نزاع ميشد كس جرأت تيغ كشيدن از نيام نداشت ، چون مردم پس از يك ماه چنين ديدند ، قمه بستن را ترك كردند از آنكه جرأت استعمال سيف نداشتند و بىجهت متحمل و متقلد اين آلت بيكاره نگشتند و متدرجا\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nملايمت طبع و سلامت نفس اختيار كردند .\r\nدر عهد امير ، چنان نظمى به كار بود كه گرگان را از گوسفندان هراس بود و جميع رعايا ببودن امير راضى بودند ولى اعيان مملكت چون مجال تعدى و خودسرى نداشتند بعزل او كوشش نمودند و به مقصد رسيدند و آخر همه پشيمان شده قدر و رتبهء امير را شناختند كه بقا و دوام او باعث نظام ملك و ملت بود .\r\n\r\n\r\n","description":"","footnote":"\r\nدر خاتمهء فصل توجه خوانندگان را به چند نامه دربارهء امير جلب مىكنيم\r\nنامه از كلنل فرانت شارژ دافر دولت انگليس به امير نظام صدر اعظم كشور ايران مورخ 29 اكتبر 1848 مطابق با 6 ذيحجهء 1264 هجرى قمرى .\r\n« دوستا مكرما ، در باب امور خراسان آن جناب مشفق معظم با دوستدار گفتگوئى در ميان آوردند ، دوستدار آنچه به نظر خود خوب ديد و براى دولت عليه ايران بيضرر يافت كاغذى نوشت كه حال سواد آن نزد آن جناب است و قبول و يا عدم قبول آن را منوط به رأى و صوابديد امناى دولت عليه نمود .\r\nاين بود كه آن جناب رأى دوستدار را پسنديديد و قرار بر اين شد كه اين جانب شرحى براى اهالى خراسان نوشته و بوسيلهء مأمورى ارسال بدارد ، دوستدار نامه‌هاى مزبور را نوشت و خدمت جنابعالى فرستاد كه به نظر مبارك ( اعليحضرت همايون شاهنشاهى ) برسانيد ، پس از آنكه اعليحضرت آن نامه‌ها را ملاحظه فرمودند و پسنديدند بعدا خود آن جناب چاپار را طلبيده و تأكيد فرموديد كه آن نامه‌ها را زودتر به مقصد برسانيد .\r\nپس از عزيمت چاپار دوستدار از علائم و آثار چنين يافت كه در رأى امناى دولت تغييرى رخ داده است ، براى رعايت شرط احتياط و از اينكه مبادا موجب كسر شأن دولت عليه انگليس بشود و در اوايل كار اين دولت مردم ، ديگر نتوانند بقول و قرار اين دولت اطمينان نمايند ، ناچار اين نامه را مينويسد و تذكر ميدهد كه در آن نوشتجات كه به نظر همايون شاهنشاه و جنابعالى رسيد ، نوشته شده بود كه فرستادن قشون را در حال حاضر موقوف فرمايند از اينكه مفاد آن نامه‌ها را مطالعه فرمودند ، موافقت فرموديد كه فعلا از اعزام قشون خوددارى شود ، حال بطورى كه از جريان امر معلوم مىشود درصدد اعزام قشون به ايالت خراسان برآمده‌ايد .\r\nگرچه دربارهء فرستادن قشون به آن ايالت در اول كار كه با بنده مشورت فرموديد دوستدار صريحا نيك و بد آن را بآنجناب اظهار داشتم ولى طبق قرارى كه گذارده شده تا جواب دوستدار از خراسان نرسد : فرستادن قشون به آن سمت موجب كسر شان دولت عليهء انگليس خواهد شد ، براى اينكه دوستدار به آنها نوشته است حال قشون مأمور نميشود و بديهى است كه دوستدار به تنهائى نميتوانم كار بكنم ، مگر اينكه به زور شأن دولت خود و هرگاه شأن دولت من برقرار نماند و نوشتهء من درست درنيايد ، چگونه كار پيش خواهد رفت و چگونه ميتوانم راضى به اين امر بشوم و هرگاه قرار است كه نيروى نظامى تا سمنان برود بر طبق نامهء رسمى مراتب را بدوستدار اعلام فرمائيد ، دائر بر اينكه نيروى دولتى از سمنان بآنطرف نخواهد رفت ، تا اينكه جواب\r\n","page_name":" 230 ","page_number":230},
  {"content":"\r\n\r\n\r\n\r\n","description":"","footnote":"\r\nاز خراسان برسد و پس از وصول اين نامه دوستدار هم به آنان اطلاع خواهم داد كه قشون فقط بسمنان ميرود و از اينرو نامهء دوستدار را حمل بر خدعه نكنند و اگر آن جناب ضمن نامهء رسمى دولتى بدوستدار ننويسند كه نيرو تا رسيدن جواب از خراسان از سمنان جلوتر نخواهد رفت ، دوستدار براى نگاهداشتن اعتبار و قول و نوشته خود لازم ميداند كه به تعجيل چاپارى به خراسان بفرستم و به آنها اعلام نمايم كه اعتبار آن نامه‌ها منقضى شده است و دوستدار را در كار خراسان دخالتى نيست در ثانى زحمت ميدهد كه البته بر آن جناب يقين و واضع است كه دوستدار مطلقا نميخواست كه در كار خراسان مداخله‌اى بنمايد ، جناب سامى دوستدار را پيش كشيدند و بنا بتقاضا و خواهش آن جناب در اين كار اقدامى شد كه شايد خدمتى بدولت عليه ايران كرده باشم و بلكه در اوايل دولت در كار آن جناب پيشرفتى حاصل گردد حالا هم كه آن جناب اگر نخواسته باشيد دست از اين كار بر خواهم كشيد .\r\nامضاء فرانت\r\nبامير نظام مورخ 3 نوامبر 1848 .\r\nعالى جنابا ، حال چهار روز است كه دوستدار را معطل جواب كاغذى كه در باب خراسان بجناب عالى نوشته بود كرده‌ايد ديگر دوستدار خود را معطل چنين كارها نميكند و حالا به جناب سامى اظهار ميدارد كه ديگر به قرار اولى كه در كار خراسان داده بودند دوستدار را رجوعى ندارد و به آنها اعلام خواهد نمود ( منظور شورشيان خراسان مىباشد ) كه قرار اول اولياى دولت عليه ايران با دوستدار در باب خراسان بهم خورد و چاپار مخصوصى به همين جهت روانه خواهد نمود ديگر جواب كاغذ ضرورت ندارد و دوستدار را معذور فرمائيد .\r\nامضاء فرانت\r\nاز كلنل فرانت به امير نظام مورخ 4 نوامبر :\r\nمطابق كاغذى كه ديروز عصر به جناب سامى نگاشته بود كه آدمى به خراسان براى اعلام آنها خواهد فرستاد كه امناى دولت عليه ايران قرارنامه اول را برهم زدند و قشون به خراسان پيش از رسيدن جواب از آنجا فرستادند و به اين جهت دوستدار خود را كنار كشيد و كارى ندارد امروز صبح دوستدار چاپار مذكور را فرستاد چون لازم بود به جناب سامى اطلاع دادم .\r\nامضاء فرانت\r\nنظر كلنل فرانت اين بود كه غائلهء خراسان را با مسالمت بخواباند و نيروى سالار ضعيف نگردد تا در آتيه در هر موقع بتواند از اين قدرت به نفع سياست انگلستان استفاده نمايد ولى امير كبير دست او را خواند بطور كلى نظر ميرزا تقى خان اين بود كه بدون دخالت بيگانگان شورش خراسان را بر طرف نمايد و عقيده‌اش اين بود كه هرگاه قرار بر اين باشد كه حكام و واليان ايالات به ساز اجنبى برقصند ديگر بايد دور دولت مركزى را قلم كشيد .\r\nواتسون مؤلف تاريخ قاجار در صفحه 382 و 384 از قول امير نوشته است :\r\n« فعلا اين اقدام منافى مقام و حيثيت دولت ايران مىباشد و حكومت ايران بهيچوجه راضى نيست از اين طريق به اغتشاش خاتمه دهد و براى ايران بهتر است كه اهالى مشهد را\r\n","page_name":" 231 ","page_number":231},
  {"content":"\r\n\r\n\r\n\r\n","description":"","footnote":"\r\nبا وسايلى كه در اختيار دارد آرام كند و اگر در اين اقدام بيست هزار قشون ما تلف گردد بمراتب از اين بهتر است كه اين شهر بوسيلهء دخالتهاى اجانب سر تمكين فرود آورده و تسليم شود .\r\n* * * خواستاران و علاقه‌مندان به درك مقدم و موقع و شخصيت ميرزا تقى خان امير كبير علاوه بر مراجعى كه در ذيل صفحات اين كتاب آورديم ، مىتوانند از منابع زير استفاده فرمايند .\r\nاسناد وزارت خارجهء انگلستان با مشخصات زير :\r\n- گزارش  H . Ellis  از ژانويه تا آپريل سال 1835 به شماره 40 بايگانى\r\n- گزارش  Mc . NliI  سال 1839 شماره 43\r\n- اسناد سال 1836 مربوط به گزارش  Justin Sheil  و  J . Fraser  و  E . AIlen \r\n- شمارهء 129 بايگانى سال 1847 از ليوتنان كلنل شل\r\n- شمارهء 133 ، سال 1848 از  Ferrant  و كتابهاى تاريخ مارخام و سايكس و خانم شل كه همه آنها معروف هستند و احتياج به توصيف ندارند .\r\n","page_name":" 232 ","page_number":232},
  {"content":"\r\n\r\n\r\nشرح حال ميرزا آقا خان صدر اعظم نورى\r\nشخص اول و اقدم اسم اصلى ايشان ميرزا نصر اللّه خان است كه واقعا وجود او در دولت ناصرى آيت نصر من اللّه بود پسر ميرزا اسد اللّه خان نورى ابن حاجى ميرزا محمد اكبر المعروف بميرزا آقا بابا ابن خواجه ابدال بيك حاكم رستمدار ابن حاجى ميرزا محمد اكبر ابن خواجه بيك ابن خواجه لطف اللّه اباصلتى است و نسبت ايشان به ابى الصلت عبد السلام بن صالح الهروى منتهى مىشود كه مريد و محرم اسرار حضرت على بن موسى الرضا بوده است و به اين وجه طايفهء ايشانرا طايفهء خواجه گويند و ممكن است سبب تسميهء خواجه را باينطايفه بطور ديگر بيان كرد و بنكته تاريخى استشهاد جست لكن باشهر اقوال اكتفا كرده از شرح و بسط مطلب اعراض ميكنيم شرافت حسب و اتصال نسب بابى الصلت كه در يك وجود جمع شود نور على نور خواهد بود .\r\nآباء و اجداد اين صدر معظم چنانچه در تواريخ مضبوط است در عهد صفويه و افشاريه و زنديه و قاجاريه مكرم و محترم بوده در دواير دولتى مصدر شغل و عمل بوده‌اند و مخصوصا صفحات تواريخ مشحون بخدمات اين صدر والاقدر است كه قبل از بلوغ صدارت شغل وزارت داشته و كار امارت كرده است مهمات امور و رتق‌وفتق كار جمهور بدست او بوده است و او را قبل از وقت به چشم صدارت ميديده‌اند و واقعا كار صدارت ميرزا تقى خان اتابك اعظم بهمراهى و اعانت اين\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nصدر والاقدر پيش رفته است و او را با خود همدست كرد تا در سئوال و جواب خارجه كارى از پيش برد و نامى در روزگار گذاشت شرح زحمات و خدمات ميرزا آقا خان صدر اعظم و پدر او ميرزا اسد اللّه خان باندازهء كتابى خواهد شد لكن درين اوراق بكليات مسائل اشاره شده بطور اختصار نوشته مىشود .\r\nميرزا آقا خان در اواخر عهد فتحعلى شاه طاب ثراه وزارت لشكر داشته است چون خاقان مغفور در اصفهان بدرود جهان كرد او سپاهيان را از خيالات پراكنده باز داشته با جسد خاقان مغفور به طرف قم كوچ دادند و جسد شاهنشاه را در نهايت اعزاز و اكرام به خاك سپردند ميرزا آقا خان وزير لشكر چون بطهران آمد داعيهء سلطنت على شاه ظل السلطان را مشاهده كرد و او برحسب دولتخواهى و وصيت خاقان مغفور ميخواست كه حضرت ولايت عهد ( محمد شاه ) از تبريز در رسد و بسلطنت نايل گردد لهذا در خدمت ظل السلطان بلطايف الحيل و تدبيرات چند عساكر را متفرق ساخت و آنها را مرخص نمود كه در مازندران بخانه‌ها روند و سركشى از عيال كنند و باز اول بهار مراجعت نمايند و درين تدبير خواست كه شاهنشاه غازى محمد شاه بدون زحمت از تبريز بطهران درآيند و ظل السلطان را استعداد مدافعه نباشد و آخر الامر هم‌چنين شد و حق بمركز قرار گرفت و اين نيكوخدمتى بود كه ميرزا آقا خان بظهور رسانيد و نهايت تمجيد را داشت و مخصوصا تدبير صائب ميرزا آقا خان درين داستان در تواريخ ضبط است و مشروحا نگاشته شده است .\r\nدر ابتداى سلطنت شاهنشاه غازى سيد الوزرا قائم مقام چندى بالاستقلال صدارت كرد چون بساط او برچيده شد يكچندى نوبت به حاجى ميرزا آقاسى افتاد و او صدارت يافت و به شخص اول ملقب شد و در واقع روح صدارت با ميرزا آقا خان بود و مردم به او توجه داشتند چنانچه در وقت محاصرهء هرات و فتح غوريان حاجى ميرزا آقاسى چندين خبط و خطا كرد و كار لشكر را بتعويق ميانداخت و مردم چون عقيدت و نيت خالصانه شاهنشاه غازى را با او ميدانستند جرئت اظهار نداشتند لكن ميرزا آقا خان صريحا خبط و خطاى حاجى ميرزا آقاسى شخص اول را اظهار نمود\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو رأى جديدى ابراز كرد و همگى بقول وزير لشكر تصديق كردند و در طرز محاصره هرات و فتح غوريان به رأى ميرزا آقا خان عمل نمودند و وزير لشكر درين فقره زياده از حد طرف اعتماد و اعتقاد حضرت سلطانى واقع شده و باينواسطه حاجى ميرزا آقاسى از او انديشه كرد و درصدد دفع او برآمد و روز بروز كار ميرزا آقا خان بالا ميرفت و از حاجى ميرزا آقاسى بحضور شاهانه سعايت ميكرد يعنى خبط و خطا و خيالات فاسده اللهقلى ميرزاى ايلخانى را بعرض ميرسانيد ، حاجى ميرزا آقاسى بحضور شاهانه پيام كرد كه امروز ميرزا آقا خان وزير لشكر در مملكت وزيرى ديگر است و مردم او را از من افزون‌تر دانند يا او را از مداخلهء امور دولتى باز داريد يا مرا بكنج انزوا گذاريد ، شاهنشاه غازى كه در آنروزگار عليل بودند و نيز به حاجى عقيدهء عالم ارشادى داشتند عزل او را موجب اخلال مملكت شمردند لهذا مقرر داشتند كه وزير لشكر را تنبيه كردند و قرار دادند كه چندى متوقف كاشان باشد و هر وقت مقتضى شود باز بسر خدمات آيد . ميرزا آقا خان وزير لشكر با برادر بزرگتر از خود ميرزا فضل اللّه امير ديوانخانه به طرف كاشان شتافتند و كار وزارت لشكر را بعهدهء برادر ديگر خود ميرزا فتح اللّه گذاشتند و منتظر شدند كه بار ديگر روزگار چون شكر آيد چون نوبت سلطنت را بنام مظهر نصر و اقبال يعنى اعليحضرت ناصر الدين شاه روحنا فداه زدند ميرزا تقى خان كه از تبريز در ركاب همايونى بطهران آمده بود در همان ليلة الجلوس خلعت صدارت پوشيد و ميرزا آقا خان وزير لشكر چون اين مژده بشنيد و مانع خود يعنى حاجى ميرزا آقاسى را معزول و مفقود ديد بطهران آمدند ، بعضى از وزرا كه از او بيمى در دل داشتند سعايت كردند و كارى از پيش نرفت و ميرزا تقى خان اتابك اعظم فقط در كار آذربايجان بصير بود و از جمع و خرج ايران و شناختن خوب و بد اين و آن اطلاعى كافى و استحضارى وافى نداشت و با اينحال چون صدارت يافته بود خواست كه خبط و خطائى نكند و در جميع امور بصير باشد لهذا بناى همراهى و دوستداريرا با ميرزا آقا خان وزير لشكر گذاشت و در كار او تخريب نكرد و به همدستى و همراهى وزير لشكر كار لشكر و كشور بساخت و زنگ غوايت را از آئينه ملك پرداخت و در سنه هزار و -\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدويست و شصت و چهار كه قشون و اهل نظام بر ميرزا تقى خان اتابك اعظم شورش كردند و قصد قتل و عزل او را نمودند ميرزا آقا خان وزير لشكر حسب الامر رفع اين شورش و فساد كرده بتدبيرات صائبه سپاهيان را آسوده نمود و آنها را با اتابك اعظم التيام داد و اعليحضرت شهريارى برحسب دستخط و وعده‌اى كه در ايام ولايت عهد بميرزا آقا خان داده بودند بر مدارج ايشان افزوده ايشانرا در سنهء هزار و دويست - و شصت و پنج باعتماد الدوله ملقب فرمودند و همه كس داند كه از اوان صفويه تا زمان ميرزا آقا خان وزير لشكر لقب اعتماد الدوله مخصوص و منصوص صدر اعظم بوده است و بكس ديگر اين لقب را نميداده‌اند و در دولت قاجاريه اول كسى كه اين لقب را يافت حاجى ابراهيم خان صدر شيرازى و در ثانى ميرزا آقا خان وزير لشكر بوده است و قبل از آنكه او را ظاهرا صدر اعظم گويند باعتماد الدوله‌اش ملقب ساخته‌اند و اين لقب تلميح و اشاره بصدارت او بوده است و او پيش از صدارت هم رتبت افزون داشته و با ميرزا تقى خان اتابك اعظم معاضد و مساعد بوده و طريق صواب و مسلك نجاح پيموده است بلكه قبل از ميرزا تقى خان اتابك اعظم هم در عهد حاجى ميرزا آقاسى شخص اول رتبهء صدارت داشته است و اظهار داعيه نموده است و همان ستيزه و مكابره با حاجى ميرزا آقاسى باعث شد كه او را بكاشان فرستادند . حاجى ميرزا آقاسى وقتى دهان خود را كج كرده تقليد ميرزا آقا خان را درآورده بود و گفته بود آئينه بياورند كه ميرزا آقا خان تركيب خود را ببيند ، ميرزا آقا خان هيچ ملاحظه از او نداشته گفته بود بفرمائيد دو آينه بياورند كه شما هم خودتان را ملاحظه نمائيد .\r\nدر بيست و پنجم محرم الحرام هزار و دويست و شصت و هشت كه ميرزا تقى خان اتابك اعظم از صدارت معزول شد از روى استحقاق و كفايت كار صدارت بميرزا آقا خان اعتماد الدوله نورى تعلق يافت و او را صدر اعظم لقب دادند .\r\nدر ششم ماه صفر كه عيد ولادت سلطانى بود او را به اين پايگاه رسانيدند و جبهء ترمه شمسهء مرصع مكلل بالماس و ياقوت به او مرحمت شد و او بدوا قبول صدارت نميكرد ، آخر الامر با دولت دو شرط كرد : يكى آنكه ميرزا تقى خان اتابك\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاعظم را معدوم الاثر نمايند تا از روى اطمينان درينكار مداخله نمايد ديگر آنكه اگر روزى از ميرزا آقا خان خطائى و خيانتى در دولت ديده شود يا سعايتى به عمل آيد جان او در امان باشد و به هلاكت نرسد و بساير عقوبات اخراج و عزل مبتلا گردد و درين دو فقره نوشته و عهدى گرفت آنگاه در امر وزارت خاصه مداخله نمود و بهمانطوريكه او عهد و پيمان گرفته بود رفتار شد و تخلفى بظهور نرسيد و ميرزا آقا خان صدر اعظم در ميان صدور دولت قاجاريه دويم وزيريست كه لقب اعتماد الدوله يافته و دوم صدريست كه بلقب صدر اعظم مخاطب شده است لفظا و معنا و اسما و رسما صدارت داشته است جز حاجى ابراهيم خان شيرازى و ميرزا آقا خان هم كسى تا آنزمان مخصوصا بلقب صدر اعظم مخاطب نشده است ، ساير صدور بالقاب و خطاب ديگر مخاطب شده‌اند . چنان كه گذشت باز عصائى مكلل بالماس و يك ثوب جبه خاص شمسه مرصع و بند كاغذ شرابه مرواريدى به او اعطا و مرحمت شد كه بيشتر مورد مراحم و عواطف شاهانه واقع شده باشد .\r\nو در همين سنه هزار و دويست و شصت و هشت ميرزا فضل اللّه برادر ميرزا آقا خان صدر اعظم منصب وزارت كل نظام يافت و مرحوم ميرزا كاظم خان مستوفى ولد جناب صدر اعظم به لقب جليل نظام الملكى سرافراز گشته و استيفاء ممالك محروسه هم به او تفويض شد و هر روز بر ترقيات او افزوده شد و بخلاع مهر شعاع و نشانهاى دولتى سمت افتخار داشت .\r\nو در همين سنه جناب ميرزا آقا خان بنشان تمثال همايون مفتخر گرديده و اجازه يافتند كه نشان امير تومانى را كه شاه مرحوم ( محمد شاه ) به او اعطا كرده بودند استعمال كند و زيب پيكر نمايد .\r\nسه هزار و دويست و هفتاد ميرزا كاظم خان نظام الملك ولد صدر اعظم برتبهء شخص دويمى و نيابت صدارت عظمى و لقب جنابى و تمثال همايون و حمايل آبى و سبز كه مخصوص شخص دويمى است نايل و بوزارت شاهنشاهزادهء مرحوم ، معين الدين ميرزا نيز منصوب گرديدند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدر خاطر دارم كه ميرزا آقا خان از پدرم خواهش كرده بود كه با ميرزا يعقوب خان پدر ميرزا ملكم خان و خود ملكم خان و غراف صاحب ، مترجم سفارت روس كه از دوستان حقيقى ميرزا آقا خان بود و عباسقليخان سيف الملك مجلسى ترتيب دهند و مشاوره كنند و امتياز تازه كه در دولت معمول نبوده براى آن ايجاد كنند ، شبى در خانهء ميرزا يعقوبخان كه آنوقت در ارك بود ، شب ديگر در خانه‌هاى پدرم كه در سنگلج بود اين مجلس بر اين قرار گرفت كه ايجاد حمايل سبز كنند و آن مخصوص صدور باشد و تا آنوقت حمايل سبز در ايران معمول نبود و در همين سنه هزار و دويست و هفتاد صدر اعظم بيك قطعه نشان امير تومانى اعظم و يكرشته حمايل سبز كه اول نشان اين دولت عليه و مخصوص شخص اول است و يكرشته شرابه‌بند كاغذ مكلل بالماس و مرواريد نايل و بلقب نبيل آلتسى ( اشرف امجد ) سرافراز آمدند اشرف در عنوان شاهزادگان نوشته ميشده است و وزرا كه از صنف رعايا هستند به اين عنوان نام‌بردار نميشدند به جهت كثرت مبالغه اختصاص و انتساب بخاندان سلطنت درين ازمنه متداول شد كه فلان وزير بزرگ را اشرف امجد خطاب نمايند و ميرزا آقا خان صدر اعظم اول كسى است كه امير تومانى و حمايل سبز يافته است و اول كسى است كه برتبهء پرنسى ( اشرف ) و آلتسى « 1 » ( امجد ) نايل شده است .\r\nدر همين سنه هزار و دويست و هفتاد به حكم صدر اعظم راه كتل بالاى افجه كه معبر مازندران و صعب المسلك بود ساخته و پرداخته شد . عابرين و خيول و مواشى به سهولت حركت كردند و مثل سابق در افتادن بدره‌ها تلف نميشدند . خلاصه هر روز و هر ساعت بر مراتب احترامات ميرزا آقا خان صدر اعظم افزوده ميشد و او در تدبيرات خارجه و داخله بسط كامل داشت و چندين عهدنامه دولتى در عهد او بسته شد در بستن معاهدات صرفهء ايرانرا منظور ميكرد كمتر خطا در معاهدات او ديده شده است بسى مردم را در عهد خود ترقى داد جزئيات امور و پاره‌اى كارهاى او را\r\n\r\n\r\n","description":"","footnote":"\r\n( 1 ) - اين تقليد به عثمانىهاست ، چون صدور عثمانى ملقب به « التس » هستند به آن جهت ميرزا آقا خان هم استدعاى اين لقب نمود .\r\n","page_name":" 238 ","page_number":238},
  {"content":"\r\n\r\nدرين كتاب نگاشتن باعث تطويل است . در روضة الصفاى ناصرى كه در عهد او نگاشته شده است تمام خدمات دولتى او مندرج است و صورت معاهدات در آنجا ضبط است . فتح هرات بواسطهء او شد ولى گرفتن انگليس ابوشهر را به او نسبت دادند در عهد او انگليس ابو شهر را تصرف كرد و در آنزمان حاجى ميرزا على اكبر قوام الملك پسر حاجى ابراهيمخان اعتماد الدوله شيرازى بيگلربيگى و پيشكار فارس بود و ميرزا حسنعلى خان ( نصير الملك حاليه ) حكومت بوشهر را داشت و ميرزا آقا خان صدر اعظم شجاع الملك را از جانب خود مأمور بابوشهر كرده بود و در آنجا توقف داشت و ميرزا فتحعلى خان ( صاحبديوان كه كنون والى خراسان است ) پسر حاجى قوام الملك در طهران ميزيست و در دستگاه صدارت ميرزا آقا خان رابطهء مخصوصى داشت و صدر اعظم به او كارهاى شخصى و دولتى رجوع ميكرد و ميرزا فتحعلى خان مذكور در واقع به جهت تقويم و تقويت كارهاى پدر خود حاجى قوام الملك در طهران توقف داشت ، چون خبر رسيد كه انگليس بوشهر را تصرف كرده است ميرزا آقا خان صدر اعظم بحضور رفته عرض كرد كه قوام الملك بواسطهء كشته شدن پدر خود حاجى ابراهيمخان در اين دولت تلافى كرده بوشهر را به تصرف انگليس داد ، ميرزا فتحعلى خان صاحبديوان كه از عملهء خلوت جاسوس داشت برحسب مواضعه به او اين سخن را اخبار دادند ، وى بحضور رفت عرض كرد كه ابو شهر را صدر اعظم بباد داد با سفراى انگليس قرار داده و نوشته‌اى به آنها نگاشته است كه اگر بخواهيد هراترا از ايران بگيريد ابوشهر را تصرف كنيد تا ما از در مصالحه بيرون آئيم هرات را بشما واگذار كنيم و شما هم بوشهر را تخليه كنيد كه كار بر وفق مراد شود . و باز ميرزا فتحعلى خان عرضه داشت كه شجاع الملك مأمور صدر اعظم در ابوشهر توقف دارد و اينكارها را صورت داده است برادر من ميرزا حسنعلى خان كه حاكم ابوشهر است اقتدار اين گونه كارها را ندارد . اگرچه درين عرايض اعليحضرت سلطانى بميرزا فتحعلى خان تغيرى فرمودند لكن تعريضشان بصدر اعظم بوده است و اين عرض در مزاج مبارك اثر كرد و از آن روز اسباب عزل صدر اعظم فراهم آمد . از طرف ديگر\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nميرزا صادق قائم مقام پيشكار مستقل آذربايجان كه دعوى صدارت داشت و بعدها تا بيكدرجه‌اى هم به مقصد خود رسيد با ميرزا آقا خان صدر اعظم ضديت كلى داشت و هر روز اسباب‌چينى نمود و دربارهء صدر اعظم عرايض غريبه بحضور همايونى فرستاد ميرزا آقا خان چون اينمطلب را دانست تحريك كرد كه اهل آذربايجان بميرزا صادق قائم مقام شورش كردند ولى بجانش دست نيافتند و او نجات يافت . اينمطلب را هم ضميمهء مطالب سابق كرد و عريضه بحضور همايونى نگار داد و دوازده ايراد بزرگ و خيانت دولتى براى ميرزا آقا خان صدر اعظم ثابت كرد و ملتزم شد كه آنها را مدلل كند . چون اين عريضه به لحاظ همايونى رسيد نهايت تغير دست داد و از خارج و داخل مواضعهء ميرزا آقا خان صدر اعظم را با دولت انگليس در باب بوشهر و هرات گوشزد سمع مبارك همايونى نمودند . لهذا بموجب دستخط مبارك جناب صدر اعظم از صدارت عظمى و نظام الملك و وزير لشكر از مناصب خودشان معزول شدند و عزل جماعت نورى در بيستم شهر محرم الحرام هزار و دويست و هفتاد و پنج هجرى واقع شد و از آن پس شش وزارتخانه مستقل در دولت برقرار كردند كه ميرزا صادق قائم مقام وزير اول و ملقب بامين الدوله شد و وزارت داخله كه تصرف در جميع امور است بعهدهء او مفوض آمد از وزارت داخله هم معزول شده آنمرد با آن كفايت و غيورى و تشخص آخر الامر ملعبه و مضحكه گشته از اين گونه مداخلات دولتى خلعش كردند و داستان و حكايات كيفيات و گزارش او بسى طويل است كه شرح جداگانه خواهد .\r\nحاصل آنكه ميرزا آقا خان صدر اعظم معزول شد و سواد دستخط مبارك همايونى كه به او شرف صدور يافته است درينجا نگارش مىشود :\r\n« جناب صدر اعظم ! چون شما امورات دولتى را بعهدهء خود گرفتيد واحدى را شريك و سهيم خود قرار نميداديد ، معلوم شد كه قوه يك شخص شما از عهدهء جميع خدمات ما برنيامد و درين بين خبطها و خطاها اتفاق افتاد و كم‌كم امورات دولت معوق ماند و شما البته در دولتخواهى راضى نميشويد كه ما در اينحالت مجبور باشيم\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو اموراترا غيرمنظم ملاحظه فرمائيم ، لهذا امروز كه بيستم محرم الحرام است شما را از منصب صدارت ، و نظام الملك و وزير لشكر را از مناصب خود معزول فرموديم در خانهء خودت آسوده باش در نهايت اطمينان و امنيت از جانب ما يقينا بجز اكتفا در حق شماها ابدا كارى نخواهيم كرد و التفاتهاى زبانى و اطمينان ما هم آنچه لازم بود و مكنون قلب ما به حاجب الدوله فرموديم كه بشما بگويد » . سنه 1275\r\nهمين دستخط در امانت و جلالت قدر مرحوم ميرزا آقا خان دليل كافى است كه خطاى بزرگ نداشته است كه به اين احترام به او دستخط مىشود و اگر خطاى بزرگى جز اهمال و اغفال ميداشت هر آينه اينطور محل اعتنا نميشد و مثل ساير خائنين بطورهاى ديگر بجزا ميرسيد مرحوم ميرزا آقا خان صدر اعظم بطورى حراف و عراف و طليق اللسان بود كه نظير نداشت مطايبات بجا و بموقع ميكرده است اعليحضرت شهريارى روحنا فداه مخصوصا بمداعبات و مطايبات او ميل داشته است و شوخيهاى شيرين او در حضور همايونى معروف است اهل كمال را مخصوصا پرورش ميداده و بفضلا و مورخين و واقعه‌نگاران نهايت ميل و همراهى را داشته است و از اينجهت كسى در حق او هجا و مذمتى ننگاشته است ، نسبت قبيحى به او نداده‌اند ، هرچه از او شنيده مىشود تعريف و توصيف است ميرزا طاهر ديباچه‌نگار كتاب گنج شايگانرا باسم سامى اين صدر نگاشته است اشعار بعضى از اساتيد شعرا را كه مداح صدر اعظم بوده‌اند در آن كتاب جمع ساخته و شرح حال شعرا را هم نگاشته است و آن كتاب بحليهء طبع رسيده است بعضى مدايح عربيه كه دربارهء صدر اعظم انشاء شده در كتاب تحفهء ناصريه كه مرحوم شاهزاده محسن ميرزا جامع آن بوده است ضبط است و اگر خواهيم آن اشعار را بنگاريم چندين كتاب خواهد شد . مرحوم شاهزاده امام قلى ميرزا كه رب فضايل و كمالات بوده‌اند اشعار عربيه در مدح ميرزا آقا خان صدر اعظم انشاء فرموده‌اند و ما يك بيت آن را درينجا مينگاريم :\r\n فلما سرت بالاقبال صدرا * تراجعت القلوب الى الصدور \r\nاين وزير بىنظير بنوعى در تدبير و تمهيد ملكدارى ماهر و قادر بوده است\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nكه هيچكس او را تالى نمىشده است مخصوصا مرحوم ميرزا سعيد خان مؤتمن الملك وزير دول خارجه در اصابت تدابير او كتابى نگاشته است و آنچه از غرايب تدبيرات او بوده در آن كتاب شرح داده است و آن كتاب سابقا نزد مرحوم ميرزا كاظمخان نظام الملك بوده و بايد كنون هم نزد جناب ميرزا عبد الوهاب نظام الملك حاليه باشد .\r\nچون ميرزا آقا خان از صدارت معزول شد « 1 » او را با مأمور بآدران ملكى او از توابع ورامين فرستادند و از آن‌جا بسلطان آباد عراقش روانه نمودند و از آن پس به يزدش متوقف ساختند و بعد از چندى او را باصفهان اقامت دادند و از آنجا مرخصى خواسته بقم آمد در آنجا مريض شده بباد فتق مبتلا آمد و در آن ارض مقدسه بسراى ديگر خراميد . قبل از آنكه ميرزا آقا خان از صدارت عظمى معزول شود ميرزا صادق قائم مقام پيشكار آذربايجان بعضى خبط و خطاهاى ميرزا آقا خان را بعرض همايونى ميرسانيد و ميخواست كه او را خائن قرار دهد و خود بوزارت رسد مرحوم پاشا خان امين الملك كه در آنوقت لقب نداشت دستخطهاى همايون و عرايض ميرزا - صادق را او به دو طرف تبليغ و ارسال ميداشت وقتى امين الملك يكى از دستخطهاى همايونى را كه در جواب عريضه ميرزا صادق بود بميرزا آقا خان صدر اعظم نشان داده بود آن صدر جليل الشأن با آنهمه تدبير كه داشت نتوانست حفظ زبان خود را بكند فى الفور عريضهء گله‌آميزى بخاكپاى همايون نوشت بيچاره امين الملك كه خواسته بود خدمتى بميرزا آقا خان كند گرفتار شد و باينواسطه او را مدتها از خلوت همايونى بيرون كردند و او ثانيا بدلايل خارجه كه حالا مقتضى شرح آن نيست اثبات بىتقصيرى خود را كرد و مجدا راه بخلوت يافت .\r\n\r\n\r\n","description":"","footnote":"\r\n( 1 ) - ميرزا آقا خان را چون از صدارت معزول نمودند يك نفر غلام پيشخدمت ما فى را از دولت مأمور كردند كه او را بعراق ببرد و در آنجا ساكن سازد و اين مأمور ما فى در راه به او خدمت و بدسلوكى نداشت چون بآدران رسيدند غلام پيشخدمت بميرزا آقا خان محض تسليت و دل‌جوئى گفت اين پست و بلنديها نفع ندارد غم نبايد خورد كه اين گونه كارها از اتفاقات دنيا است .\r\nميرزا آقا خان در جواب او گفت من هم آشفته نيستم و قيدى به دنيا ندارم گور پدر دنيا . . . زن مافيها درينجواب تلميحى به كار برده و كنايه بغلام پيشخدمت است از جملهء مافيهاى آن عصر است .\r\n","page_name":" 242 ","page_number":242},
  {"content":"\r\n\r\nتقصيرات ميرزا آقا خان را كه مرحوم ميرزا محمد خان سپهسالار قاجار و ميرزا سعيد خان وزير امور خارجه و مشير الدوله ميرزا جعفر خان و ميرزا صادق - امين الدوله و حاجى عليخان اعتماد السلطنه و ميرزا محمد حسين دبير الملك و عباسقليخان جوانشير معتمد الدوله نوشتند اين بود كه شبها ساعت پنج و شش در نياوران همهء اجزاء در قبرستان حصار بو على در وقت معين حاضر ميشدند و با كلاه نمد با تغيير لباس بىنوكر ميآمدند و بواسطه نردبان از ديوار خانه حاجى عليخان كه حاجب الدوله باشد داخل خانه ميشدند بدون معاونت چراغ مجلس مشاوره داشتند و ضمنا تفصيل آنجا بدون كم و زياد بواسطهء حاجب الدوله بعرض ميرسيد عجب اينكه ميرزا صادق قائم مقام در خانهء ميرزا آقا خان منزل داشت و شبها با او شام مىخورد ولى بعد متكا را ميان بستر بجاى خود گذاشته و خود تنها بيرون ميآمد و متنكرا درين مجلس حاضر ميشد بيشتر تقصيرات ميرزا آقا خان اعمال زشت اقوام او و بىادبيهاى نظام الملك مرحوم پسر او در حضور همايونى بود و الا خود او شخصا بهترين خدام آستان شاهى بود .\r\nدستخط عزل او در دره مشهور بدرهء عزل بالاى سوهانك صادر شد صبح بندگان همايون كه سوار ميشدند ميرزا آقا خان درب در شرفياب شد و اعليحضرت شاهنشاهى زياد به او اظهار التفات فرمود بلكه دست مبارك را هم حايل شال ميرزا آقا خان كرده بودند از عمارات بالا صحبت‌كنان با صدر اعظم به پائين ميآمدند اسب‌سوارى به جهت صدر اعظم حاضر نشده بود مقرر شد كه از اسبهاى يدك به او دادند .\r\nصدر اعظم با نهايت دلگرمى مرخص شد و اعليحضرت همايونى به شكار و تفرج سوار شدند بعد از دو ساعت فاصله حاجى عليخان حاجب الدوله دستخط عزل ميرزا آقا خان را از نهارگاه آورد و عين آن دستخط در چند ورق قبل نوشته شد .\r\nپس از آنكه ميرزا آقا خان صدر اعظم از صدارت معزول شد او را بتوقف يزد فرستادند از شدت زرنگى با عيسى خان اعتماد الدوله حاكم يزد كه خال شاهنشاه بود سازش نمود . اعتماد الدوله مخصوصا از يزد بطهران سفر كرد كه او را مجددا\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nصدر اعظم كند بعد از ورود طهران آن بيچاره مرد و به مقصود نرسيد بعد ميرزا آقا خان را بتوقف اصفهان فرستادند در زمان توقف او باصفهان حاجى عليخان مرحوم اعتماد السلطنه والد مؤلف در طهران وكيل كارهاى او بود و سمت خيرخواهى به او داشت و به اين واسطه منصب وزارت عدليه خود را هم از دست داد تفصيل اين اجمال آنكه دستخط التفاتى بلكه وعده و نويدى بتوسط حاجى عليخان اعتماد السلطنه بميرزا آقا خان داده شد حامل اين دستخط محمد رحيم بيك قزوينى جلودار خود اعتماد السلطنه مرحوم بود او دو روزه باصفهان رفت و دستخط را رسانيد . بيچاره ميرزا آقا خان كه مشهور بحب فرزند خود مرحوم ميرزا كاظمخان نظام الملك بود اين دستخط را به او نمود ، آنمرحوم كه در كارهايى فرصت بود بىمحابا تفصيل را بميرزا زكى پيشكار امير اصلانخان مجد الدوله كه حاكم اصفهان بود اظهار داشت و ميرزا زكى هم ( ضياء الملك ) فى الفور حكايت را از براى مجد الدوله بيان كرد مجد الدوله بچاپارى يكى از نوكران خود را نزد مرحوم عين الملك كه خوان سالار بود و وصلت نواب عليه عاليه عزت الدوله دامت شوكتها را فراهم آورده بود فرستاد و پيغام داد كه ميرزا آقا خان صدر اعظم شد و البته در صدارت خود به جهت استقلال كار نظام الملك نواب عزت الدوله را به نكاح او در خواهد آورد و شماها را معدوم خواهد ساخت عين الملك وزرا را جمع كرد همگى در قصر قاجار جمع شدند و متفقا هم‌قسم شدند و عريضه استعفا بخاكپاى همايونى نوشتند موكب همايون در كلاردشت به ييلاق بود اين عريضه را گماشته فرخ خان امين الدوله حامل بود عريضه كه به لحاظ مبارك رسيد سبب معلوم شد مرحوم عبد العليخان اديب الملك برادر نگارنده را از آنجا به طرف شهر طرد فرمودند و حاجى عليخان اعتماد السلطنه مرحوم والد مؤلف را از منصب وزارت عدليه معزول نمودند و دستخطى بوزرا صادر شد كه اين فقره از مجعولات حاجى عليخان است و الا ما بهيچوجه خيال آوردن ميرزا آقا خان را نداريم مرحوم اعتماد السلطنه در دوستى با ميرزا آقا خان و اطاعت امر ولينعمت و عداوت ساير وزرا را از آن ببعد واقعا خانه‌خراب شد خلاصه ميرزا آقا خان هم بعد از چندى بقم آمد و برحمت ايزدى پيوست و صورت فرمان صدارت ميرزا آقا خان\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكه بدست آمد از اينقرار است .\r\n\r\nسواد فرمان همايون صدارت مرحوم ميرزا آقا خان صدر اعظم\r\n« از آنجا كه دست قدرت خدا و سرپنجهء مشيت حضرت يگانه بيهمتا ( الذى ليس لنعمته نهايه و لا ينتهى لوصفه غاية بمروراد و ارودهور و مضيى اعوام و شهور حجاب از اين بساط ممهد فرو كشيد و نوبت كامكارى و دورهء شهريارى ما بفر فيروزى فرا رسيد و آيت كشور خدائى نقش نگين ما شد و رايت فرمانروائى در قلب ما مكين آمد همت قضا نهمت خسروانى بر آن گماشتيم و نيت ارجمند سلطانى را بر اين بلندپايه گذاشتيم كه هرآنچه دين و دولت را به كار آيد و جمال ملك و ملت را به ياد آيد بنياد خلافت را مشيد سازد و زمان جلالت را مؤبد نمايد بر تكميل اسباب آن توجيه نظر و براى تمهيد مقدماتش ترجيع بصر فرمائيم يكچندى توجهات ملوكانه بشرايط اين مبارك منظور مصروف شد تا مملكت بعدل و نصفت محفوف آمد و ملك و رعيت با من و راحت مألوف گرديد رياض دولت هر روز آب و رنگى تازه پيدا نمود بساط شوكت هر حينى رياحينى دميدن آغاز نهاد خواستيم همتى ديگر بر نواقص دولت قوىبنياد بگماريم و منتى از همه بهتر بر قاطبهء انام و عباد بگذاريم قلوب رميده را رام كنيم و دلهاى نيارميده را آرام بخشيم حجاب رحمتى بر تمام خلق بياويزيم و سحاب نعمتى بر همگان فرو ريزيم كه از آن يك عيبها در غيب بماند و ازين جيبها پر از سيب شود دستى را بميان آريم و نطقى را بيان دهيم كه آن يك يد عليا باشد و اين يكى بر مصالح ناس گويا شود شخصى را شاخص كنيم كه در دولتخواهى صافى و خالص است ، وجوديرا گزين فرمائيم كه موصوف با رأى رزين است فروغ نيز اين مقال ضياافروز ساحت اين احوال جناب جلالتمآب مجدت و نبالت نصاب شهامت و بسالت انتساب كفايت و كفالت آداب فخامت و مناعت اكتساب نظاما للمجدو الدولة و الاقبال قواما للعز و الشوكة و الاجلال مؤتمن السلطان معتمد الخاقان ميرزا آقا خان اعتماد الدولة العليه است كه از روى كفايت جبلى و نسبى و اقتضاى كفايت فطرى و مكتسبى از عهد خاقان مغفور تا اين همايون عهد در شمار وزرا و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمخصوصان درگاه خلافت پناه بوده و در حل و عقد تدابير ملكى و در نظم و ربط مصالح مملكتى روزگارى بسر برده و از نزديكان حضرت بمزيد قربت خاص اختصاصى كامل حاصل نموده و در طى مراحل هرگونه خدمت اقدامش بر جمله همگنانش راه مسابقت پيموده بالغا ما بلغ بظهور مزاياى شايستگى شايسته و قابل معظمات مهام دربار و مطرح انوار انواع اعتبار و اقتدار آمده يكچند همايون حضرت آسمان رفعت خلافت را اعتماد الدوله و شخص دوم دربار و در مجارى امور اسباب كفايت و كفالت را جامع ظهور آثار بود و اكنون با خلق مهذب و خلق مؤدب و صدر وسيع و قدر رفيع و رأى صائب و نظر ثاقب و عقل و دانش فضل و بينش و عدم اغماض و فقدان اغراض و معرفت باحوال عموم خليقه و آگاهى از هر سبك سليقه و احترامات جليه و مقامات عليه لايق و سزاوار آمد رعاية لتلك الاوصاف و رأفة على الخلق من كل الفرق و الاصناف و نظر بصلاح دين و دولت و سداد ملك و ملت در اواخر سال فرخنده فال تنكوزئيل و ما بعدها منصب جليل و خطير صدارت اعظم ايران و مقام رفيع و منيع شخص اولى و پيشكارى ديوان قدر نشان را بعهدهء كفايت و كفالت او مفوض و موكول داشتيم و مفاتيح خزاين اقتدار و مقاليد كنوز اختيار را اعم از مصالح داخله و خارجه جزئية و كلية به كف درايت او واگذاشتيم كه بتدبير مهمات كشور و تمشيت امور لشكر بپردازد و در رتق و فتق جميع مهام و حل و عقد امور كافه انام و نظم ممالك و رسم اساليب و مسالك و سد خلل ثغور و تسهيل فصل امور باقتضاى قوانين عقل و حكمت عمل نمايد و بىاجازه و مهر مشار اليه احدى بر امضاى محاسبات و معاملات و اصدار فرامين و بروات اقدام ننمايد تا همگى به اجازه و رخصت او منسلك و در سمت نظام مقرون به سمت اختتام شوند مقرر آنكه شاهزادگان والامقام و وزرا و امرا و امناى ذوى الاحتشام و اركان دولت و اعيان سلطنت و سرداران جليل الشأن و ميران پنجه و سرتيپان و سرهنگان جلادت نشان و باشيان و رؤساى حضرت سپهر بسطت و قاطبهء خدام دربار دولت جناب مشار اليه را صدر اعظم بالاستقلال ديوان اعلى و شخص اول خلافت كبرى دانسته در هر امرى از امور تجاوز\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو انحراف از قول و قرار و صلاح و صوابديد او نكنند و تسليم و اذعان بر نتايج رأى متين و عقل رزين او را لازم و واجب شمارند و تخلف را تخلف از فرمان و حكم همايون دانسته در عهده شناسند . فى شهر ربيع الاول سنه 1266\r\n\r\nسواد دستخط همايون\r\nچون جناب اعتماد الدوله از نجبا و رؤساى اهل ايران بود قريب سى سال است كه هميشه بامورات لشكرى و كشورى رسيدگى داشته و همه وقت پادشاهان قاجاريه ازين سلسله و خانواده خدمت و صداقت ديده‌اند چون بعد ازين تغيير كه به حكم پادشاهى اتفاق افتاد رأى همايون اقتضا كرد كه قرارى بدهد بعد ازين لشكر و كشور و قاطبهء اهل ايران در امن و امان باشند و مملكت روزبروز آباد شود لهذا جناب اعتماد الدوله را كه منشأ و اسباب اين محسناتست از جميع اهل ايران برگزيده به اين منصب جليل شخص اولى و صدارت عظمى سرافراز و مفتخر فرموديم انشاء اللّه ميبايد روزبروز مملكت ايران منظم و آباد شود و در زير سايه همايون ما على الدوام در سر اين شغل مستقل باشد « شهر ربيع الاول سنه 1268 »\r\nصورت ابنيهء خير و عماراتى كه آنمرحوم ساخته است بطور اجمال درينجا نگارش ميرود .\r\nعمارت و باغ داوديه كه در بالاى قصر قاجار نزديك قلهك واقع شده است .\r\nعمارت نظاميه واقعهء در طهران نزديك نگارستان .\r\nمسجدى در كربلا و مدرسه‌اى در نجف اشرف بنا كرده است .\r\nقنات صدريه و كاروانسراى صدرآباد راه قديم قم واقعه در حوض سلطان .\r\nدو باب كاروانسراى صابون‌پزخانه است كه وجه اجارهء آن بمصارف روشنائى عتبات عاليات وقف شده است . تعمير مرقد امامزاده ابو الفضل در قريهء لواسان و بناى مسجدى بزرگ در قريهء افجه نزديك طهران است ديگر در افجه حمام و كاروانسرائى ساخته كه آن حمام وقف بر عابرين سبيل است حمام در انباح و ساختن راه افجه و بستن پل بر رود گلندوك و كاروانسرائى در لار طهران و حمام در يكى از قراء نور و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدو باب آب‌انبار در سارى و بستن پل آمل و تعمير راه كتل كبود و سد بلدهء نور و تعمير مقبرهء جناب خواجه صالح بن عبد السلام المشهور بابى الصلت و تعمير مرقد امامزاده واقعه در نور و تعمير حمام تخت سر تنكابن و حمام شهربند و ساختن حمام و پلى در سول - ده و مخارج تعمير ايوان چوبى حضرت عبد العظيم و مرمت ديوار تكيه چال حصار طهران و تعمير و كاشيكارى حضرت عبد العظيم و مسجد ما شاء اللّه و تعمير انبار و مسجد سپهدار و ساختن آب‌انبارى درب مسجد شيخ عبد الحسين واقعه در طهران و تعمير و تجديد مسجد حضرت امام حسن عسكرى در لواسان بزرگ در دامنه كوه و كاشيكارى از ارهء آن مسجد از آثار خيريهء آن صدر والاقدر است بر همينقدر كه اطلاع يافتيم نگاشتيم و اگر باز بنائى و آثار خيرى داشته باشد خداوند آگاه خواهد بود .\r\n\r\nمعارف اولاد و احفاد ميرزا آقا خان كه كنون حيات دارند از اين قرار است :\r\nجناب ميرزا عليخان ابن صدر اعظم است كه از عقلا و دانايان بوده و در ميان رجال دولت بسيار محترم و در مجالس مصدر و معظم است ليكن از روى اختيار و عمد مداخله در مشاغل ديوانى نميكنند و آسوده بسر مىبرند جناب ميرزا عبد الوهاب خان نظام الملك فرزند مرحوم ميرزا كاظمخان نظام الملك ابن مرحوم ميرزا آقا خان است كه بعد از فوت مرحوم والد خود بلقب نظام الملكى سرافراز شده وزارت لشكر يافتند و امور لشكرى كلية بايشان راجع است در كمال خوشخطى و لياقت و عقل و فراست هستند بفضايل و كمالات آراسته‌اند آداب و رسوم و قاعده‌دانى و معقوليت و آراستگى مخصوص وجود ايشان است ميرزا حسينقليخان صدر السلطنه فرزند مرحوم صدر است كه اكنون در خدمات دولتى سمت افتخار دارد سفرى بسفارت ينگى دنيا رفته داراى بعضى كمالاتست و خط شكسته و تحرير را در كمال حلاوت و ملاحت مينويسد آقا صدر و حسينقلى خان پسران مرحوم ميرزا داود خان ابن ميرزا صدر اعظم است و اقاصه از پيشخدمتان حضور مبارك همايون است . ابو الحسنخان پسر مرحوم ميرزا كاظمخان نظام الملك ابن صدر اعظم كه باجمل حالات مشغول تحصيل خط و كمال است .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nشرح حال ميرزا محمّد خان سپهسالار اعظم\r\nپسر امير خان سردار از ايل جليل دولوى قاجار هشتم وزير بزرگى است كه در دولت قاجاريه بصدارت عظمى نائل شده است و مخاطب به سپهسالار اعظم بوده است .\r\nاين وزير هم از وزرائى است كه امارت لشكر را با وزارت كشور جمع كرده است قبل از آنكه بسپهسالارى و منصب صدارت برسد در عهد ميرزا آقا خان صدر اعظم منصب كشيكچىباشى داشته و از اكابر قوم بوده است .\r\nو در سنه هزار و دويست و هفتاد و سه كه انگليس بوشهر را تصرف كرده بود به جهت دفع انگليس قشون ايران در محمره و ابو شهر روان شدند و ميرزا محمد خان كشيكچىباشى بسردارى قشون ايران از طهران بفارس رفت و آخر اين نزاع ايران و انگليس به صلح مبدل شد . صورت عهدنامهء جديد در مرآة البلدان در لغت بوشهر ضبط است . چون ميرزا آقا خان صدر اعظم معزول شد چندى كسى مبعوث بصدارت نشد در آن ايام فترت كار بصدور الطوايف ميگشت و وزراى متعدده كه مسئول در كار خود بودند مستقلا جهت دولت را حافظ و حارس بودند و ميرزا محمد صادق قائم مقام حاضر الصداره و منتظر الوزاره بود و بر ساير وزرا هم اقدم بود و چندى هم معنا كارهاى صدارتى از او بروز كرد و در رتق و فتق امور بسط يدى داشت ليكن به مقصود نايل نيامد و نتوانست كه خود را صريحا شخص اول و صدر اعظم قرار دهد\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nو او از ميان رفت و بعد از چند سال دگر ميرزا محمد خان سپهسالار اعظم بصدارت عظمى فايز شد .\r\nسنه هزار و دويست و هفتاد و پنج كه ميرزا آقا خان از صدارت خلع شد و در دولت وزارتخانه‌هاى معظمه ترتيب يافت .\r\nاول - ميرزا محمد خان قائم مقام ملقب بامين الدوله شده وزارت داخله يافت .\r\nثانى - وزارت خارجه كماكان بعهدهء مؤتمن الملك ميرزا سعيد خان بود .\r\nثالث - ميرزا محمد خان كشيكچى بلقب جليل سپهسالارى و وزارت جنگ مفتخر شد .\r\nرابع - وزارت ماليه بعهدهء ميرزا يوسف مستوفى الممالك ( صدر اعظم بعد ) مفوض آمد .\r\nخامس - وزارت عدليه بعباسقليخان جوانشير معتمد الدوله راجع گشت .\r\nسادس - وزارت وظايف و اوقاف كل ممالك محروسه بميرزا فضل اللّه نصير الملك تفويض گرديد و مرحوم محمد مهديخان ( اعتضاد الدوله ) پسر ميرزا محمد خان سپهسالار كشيكچىباشى شد .\r\nسنهء هزار و دويست و هفتاد و شش مجلس شوراى دولتى برقرار گرديد و اجزاء مجلس از سلسلهء وزرا اول ميرزا محمد خان سپهسالار و ميرزا يوسف مستوفى الممالك و عباسقليخان معتمد الدوله و امين الدوله فرخ خان و ميرزا سعيد خان وزير خارجه و سپهدار و مشير الدوله ميرزا جعفر خان و ناصر الملك محمود خان وزير تجارت و ميرزا محمد حسين دبير الملك بود و درين سال ميرزا محمد خان سپهسالار به نشان امير تومانى از رتبهء اولى و حمايل سبز سرافراز شد .\r\nسنهء هزار و دويست و هفتاد و هفت از دولت عثمانى براى ميرزا محمد خان سپهدار و بعضى امناى ديگر نشان اول مجيدى ارسال شد .\r\nسنهء هزار و دويست و هفتاد و نه دستخط مبارك همايونى مبنى بر تقويت امور\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nسپهسالار و تأكيد امور قشون بسرافرازى مشار اليه صادر شد و به يك گل كمر الماس سرافراز آمد سواد آن دستخط در مآثر السلطان از مجلدات مرآة البلدان ضبط است .\r\nسنهء هزار و دويست و هشتاد ميرزا محمد خان سپهسالار با اردوى بزرگى مأمور بنظم سرحد استراباد شده كه اشرار آنجا را تنبيه نمايد و يك رأس اسب خاصه با زين و يراق مرصع به او مرحمت شد .\r\nسنهء هزار و دويست و هشتاد و يك كه ميرزا محمد خان سپهسالار در سفر استرآباد و گرگان خدمات نمايان كرده بود لهذا يك حلقه الماس بريليان براى او انفاذ شد .\r\nچون ميرزا محمد خان سپهسالار اترك و طاغيان تركمان گمش تپه را خراب كرد و آن صفحات را نظمى داد بطهران معاودت كرد باعطاى يك قطعه نشان اقدس و حمايل آن سرافراز شد و در سپهسالارى مخاطب بخطاب سپهسالار اعظم شد .\r\nدرين سنه هزار و دويست و هشتاد و يك در ماه شوال سپهسالار اعظم صدارت كبرى يافت .\r\nعزل و نصب ، قبض و بسط امور داخله و خارجه بيد اقتدار و كف اختيار او درآمد و صورت دستخط جهانمطاع بندگان اعليحضرت اقدس ناصر الدين شاه روحنا فداه كه در صدارت و استقلال وزارت ميرزا محمد خان سپهسالار اعظم شرف صدور يافته در كتاب مآثر السلطان از مجلدات مرآت البلدان ضبط است چون مبناى اين كتاب بر اختصار است عين شرح آن درينجا نشايد ؛ تلخيص آن اينست كه وزارتخانه‌هاى سه‌گانه عسكريه و ماليه و خارجه كه ساير وزارتخانه‌ها منوط و مربوط باينهاست راجع بجناب سپهسالار اعظم شده بيك ثوب جبه ترمه دور مرواريد شمسهء مرصع سرافراز آمد و اين كار در بيست و چهارم شهر شوال واقع شد ، اگرچه در آن دستخط لفظ صدر اعظم ندارد لكن از خارج و داخل محقق است كه كار صدارت تعلق بميرزا محمد خان يافته و بلقب سپهسالار اعظم مخاطب شده است . حتما شرط نيست كه هركس صدارت دارد مخصوصا بلفظ صدر اعظم خوانده شود چنان كه قائم مقام و حاجى ميرزا آقاسى هم مخاطب به اين لفظ نشده لكن در نهايت اقتدار صدارت داشتند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nسنهء هزار و دويست و هشتاد و دو ، اگرچه ميرزا محمد خان سپهسالار اعظم صدارت كبرى داشت ولى نظم دارالخلافه طهران هم علاوه بادارات او شد و دستخط مبارك كه به او صادر شده است از قرار ذيل است :\r\n« نظم دار الخلافه طهران و توابع آن از عمل خالصه‌جات ديوانى و غيره از تاريخ بيست و سيم محرم الحرام سنه هزار و دويست و هشتاد و دو اودئيل و ما بعدها بسپهسالار اعظم محول و موكول فرموديم و نيك و بد كل امور داخله را از ايشان ميخواهيم » .\r\nدرينسال كتاب قانونى براى انتظام عمل نظام به حكم سپهسالار اعظم ترتيب يافت و امر كرد كه آن را طبع نمايند .\r\nسنهء هزار و دويست و هشتاد و سه ، چون ميرزا محمد خان سپهسالار اعظم بيشتر جنبهء امارت و لشكرى داشت بطور وافى از عهدهء وزارت كشورى برنميآمد حواشى مجلس او بيشتر از مردمان سپاهى بودند كه اهل سيف و علمند ، نه اهل تدبير و قلم ، و بسا اتفاق ميافتاد كه كار ده نفر سرباز صورت ميگرفت و امور مستوفيان و اهل قلم و مردان كشورى معوق ميماند و در آنزمان وزراى بزرگ تربيت شده بودند كه با همه فضل و بلاغت و تدبير و كياست بر آنها شاق بود كه بصدارت شخص سپاهى كه مطلع از پاره‌اى عوالم نيست تمكين كنند لهذا اينجماعت خود متدرجا استقلال يافته و رأى بيضاضياى همايونى بر آن تعلق يافت كه هر وزيرى مستقلا به كار خود رسيدگى كند و در ايام معينه عرايض خود را بحضور مبارك برساند و نفس نفيس همايونى بخلاصهء مطالب آنها رسيدگى فرمايند آنگاه وزارتخانه‌ها را تقسيم كردند و ميرزا يوسف مستوفى الممالك ( صدر اعظم بعد ) وزارت داخله يافت و در جميع معاملات و محاسبات ولايات و ادارات عموما و در كارهاى راجعهء بآذربايجان و كردستان و قم و ساوه و زرند خصوصا اختيار و اقتدار يافت .\r\nدر ربيع الاول وزارت جنگ و نظم قشون بعزيز خان سردار ، راجع شد و هريك از وزرا مستقلا به كارهاى خود پرداختند و ميرزا محمد خان سپهسالار اعظم از صدارت\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكشور و امارت لشكر در ماه صفر المظفر معزول شد و محض پاس حقوق خدمات او صلاح نديدند كه او را بيكار گذارند لهذا او را به ايالت خراسان و سيستان و استراباد و شاهرود و بسطام و دماوند و فيروزكوه و كمره و جاجرم و نردين و حكومت خوار و سمنان و دامغان سرافراز نمودند و او را به چندين ولايات معظمه و ايالت روانه داشتند و او باشكوهى تمام به آن صفحات رفت .\r\nميرزا محمد خان سپهسالار اعظم در زمان صدارت خود با اهالى طهران و ساير بلدان نيكو رفتار كرده باعمال مردم زياد نپيچيد كينه‌توزى و دشمن‌سوزى و ستيزه‌گرى نداشته است . نان كسى را نميبريد و بدنفسى نداشت فقط فحاشى را پيشهء خود كرده نهايت صدمت او دشنام بود و دشنام او هم از روى قهر و غضب باطنى نبود بلكه ميخواست به اين وسيله بعضى مردم از او تمناى بى جا نكنند و اصرار و سماجت در كار نداشته باشند .\r\nميرزا محمد خان سپهسالار در تكيهء كلام خود ( درينجا در آنجا ) بسيار ميگفته و بهرجا كه سخنى در ميان ميآورد كلمه اينجا و آنجا را تكرار ميكرده است وقتى كه تغير داشته است بمخاطب خود ميگفت : درينجا پدر . . . در آنجا زن . . . ) درينجا كه منصب نميدهند در آنجا چنين گفتى نهايت فحاشى را داشت . وقتى در حضور همايونى از دشنام او شكايت كردند اعليحضرت همايونى به او نهى فرمود كه ديگر دشنام ندهد وى متعهد شد كه ديگر نگويد باز وقتى بغيظ درآمد و فحش بسيار داد اعليحضرت شهريارى روحنافداه به او فرمودند چرا مخالفت كردى و دشنام دادى ؟ عرض كرد من در صدارت خود منصب كسى را نميگيرم و مواجب و نان كسى را قطع نميكنم و چوب و فلك در منزل خود نگاه نداشته كسى را تنبيه و تأديب نكرده‌ام پس براى ترس اهالى در نظم مملكت چه چيز را اختيار كنم كه بىنظمى واقع نشود و چاره جز آن ندارم كه اكتفا بفحش نمايم .\r\nبعضى از شعرا در عصر او اشعارى براى او ساختند ( درينجا ، درآنجا ) گفتن\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاو را بنظم يادآور شدند از جملهء آن اشعار اين يك شعر است كه در حق او گفته‌اند :\r\n همى گفت با روى افروخته * درينجا در آنجا پدر سوخته\r\nدرينجا ز تقصير تو بگذرم * در آنجا بعبد اللهب « 1 » بسپرم \r\nاين شعر خالى از لطف نيست و پدر سوخته كه درين شعر است ايهام دارد يكى آنكه مقول قول او مىشود و ديگر آنكه خود اين فحش راجع به او ميگردد .\r\nدر شوال هزار و دويست و هشتاد و يك صدارت كبرى يافت و در شهر صفر هزار و دويست و هشتاد و سه معزول شد و بعد از چند روزى بايالت خراسان رفت مدت صدارت او يكسال و پنج ماه مىشود .\r\nچون ميرزا محمد خان به طرف خراسان رفت بحاجى ميرزا رضا كه مستوفى ديوان و رئيس دفتر محاسبات خراسان بود ( مرحوم حاجى ميرزا محمد رضا همان است كه مستشار الملك لقب يافت و بعد بمؤتمن السلطنه ملقب گشته بحكومت كاشان رفت و از وزراى دربار شد و بالاستقلال پيشكارى و وزارت خراسان يافت ) نامه نگاشت كه يكنفر ميرزاى قابل جلو بفرست كه عمل خراسان از او استفسار شود حاجى ميرزا محمد رضا ، ميرزا عليرضاى سبزوارى سررشته‌دار كل خراسان را كه اكنون مستوفى دويم ديوان است بجلو فرستاد و او در مزينان بنزد ميرزا محمد خان سپهسالار والى آمد بعد از پاره‌اى استفسارات به او گفت فردى بنگار ميرزا عليرضا كه در جلو نشسته بود بتراشيدن قلم مشغول شد تا محاسبه بنويسد ميرزا محمد خان متغير شد و گفت ميرزايان مثل تارچيان هستند به آنها كه ميگوئى كاغذى بنويس يكساعت بقلم‌تراشى مشغول مىشود و از مطرب كه يك پنجه تار ميخواهى يك ساعت تار خود را كوك مىكند چرا اينها قبل از وقت قلم نمىتراشند و تار را كوك نميكنند كه حاضر خدمت باشند . ميرزا عليرضا چون اين سخن بشنيد بر خود پيچيد و فرد را نگاشت و بنزد او گذاشت ميرزا محمد خان سپهسالار از سخت‌گوئى خود نادم شد فورا بميرزا عليرضا\r\n\r\n\r\n","description":"","footnote":"\r\n( 1 ) - عبد اللّه خان سپهسالارى معروف است طرف ميل و عشق سپهسالار بوده است .\r\n","page_name":" 254 ","page_number":254},
  {"content":"\r\n\r\nطاقه شال كشميرى داد و همان روز مواجبى براى او در ديوان مقرر ساخت و ويرا طرف وثوق و اعتماد خود قرار داد . ميرزا محمد خان سپهسالار چون بمشهد مقدس وارد شد حاجى ميرزا محمد رضاى مستوفى را در خدمت ديوان از همه كس بهتر ديد لهذا او را پيشكار ماليات خراسان ساخت و بوزارت او كار ميكرد و حاجى ميرزا محمد رضا از پرتو او بمال و منال وافر رسيد و بعدها ترقيات حاصل كرد . اين والى كه در عصر خود تالى نداشت نظمى بسزا داد چندان بذل و ايثار كرد و درم و دينار داد كه اهل خراسان به او فدوى شدند و سركردگان خراسان و رئيس عشاير تركمان از روى ميل امر او را اطاعت ميكردند و بيك اشاره حاضر خدمت ميشدند .\r\nوقتى كه بسرخس رفته بود چند گله شكار شبانه در اردوى او آمدند بدرجه‌اى شكار فراوان شد كه كهتر طويله چون مهتر قبيله به چوب و چماق شكار ميكرد در آن روز هركس هرچه شكار كرد و بنزد او برد يكى دو تومان انعام داد . از اهل خراسان شنيده شد كه در آن روز دو هزار تومان انعام داد در ساير حركتها هم هر كبكى را كه چند بار براى او ميبردند يكى يك دو هزارى انعام داد از عطاياى او مردم خراسان بسيار تمجيد ميكنند طاقنمابندى بالا خيابان از كارهاى اوست و تا درب دروازه ميخواست طاقنمابندى كند ولى اجل مهلتش نداد و نيز راه شريف آباد را او هموار كرد كه از آنعهد كالسكه و درشكه از آنجا عبور نمود سابق بر اين مردم نميتوانستند از سختى گردنهء شريف‌آباد حركت كنند از زير رباط كلمبه كه بين شريف آباد و مشهد مقدس است راهى بود كه مردم از آنجا عبور مينمودند و سه فرسخ مسافت راه زيادتر ميشد .\r\nدر راه شريف‌آباد در سرتپه سلام در دو موضع دو سنگ مسطح عمودى نصب كرده است و در آن سنگها زيارت حضرت رضا عليه التحية و الثنا را نقارى كرده‌اند كه مردم در اياب و ذهاب قرائت ميكردند و در آن سنگ اسم ميرزا محمد خان سپهسالار را كه بانى اين عمل خير بوده است نقش كرده بودند بعد از حيات او معاندين و مبغضين اسم او را بضرب چكش و غيره از آن سنگ محو كرده‌اند كه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاكنون اثر آن باقى است و ساير عبارات بجاى خود است و اللّه متم نوره ولو كره المشركون نيت خالصانهء او باعث شده است كه بعد از محو شدن نام او از سنگ باز بعد از چند سال عمل خير او در تواريخ ضبط مىشود و بعضى ادبا و فضلا كه مسافرين خراسان بوده‌اند در كتاب شرح اسفار خود البته اين گونه بناهاى خير و بانيان را نوشته‌اند كه محو حاسدان مبدل باثبات ديگران شده است خلاصه ميرزا محمد خان در ايالت خراسان اقتدارى يافت بندگان اعليحضرت شهريارى روحنافداه در سنهء هزار و دويست و هشتاد و چهار بعزم زيارت و تقبيل آستان مبارك حضرت رضا عليه التحيه و الثنا با اردوى كيوان شكوه از طهران روانه خراسان شدند و روز بيست و سيم ذيحجه سال قبل از دوشان تپه طهران به منزل خاتون‌آباد تشريف‌فرما شدند و دوشنبه غره محرم الحرام هزار و دويست و هشتاد و چهار به منزل لاسجرد نزول اجلال فرمودند و منزل به منزل به طرف ارض اقدس روان گشتند . روز بيست و هفتم محرم الحرام بسبزوار فرود فرمودند و ميرزا محمد خان سپهسالار والى مملكت خراسان و سيستان از مشهد تا سبزوار باستقبال آمده بودند او با امير حسينخان ايلخانى زعفرانلو ( شجاع الدوله ) و اللهيار خان حاكم دره جزو يوسف خان هزاره و سرداران خراسان و تركمانان ساروق و تكه و غيره كه زياده از سه هزار نفر بودند بشرف حضور مهر ظهور همايونى نائل شدند اين والى چندان با حشمت و شكوه و سوار منظم و جمعيت زياد باستقبال آمد كه باعث حسادت جمعى شد و تا آن روز چنين نظام و شكوهى در سواران و سپاهيان خراسانى ديده نشده بود و اعليحضرت همايونى با اين احتشاد و احتشام از سبزوار حركت فرموده روز چهاردهم شهر صفر وارد ارض اقدس شدند . ميرزا محمد خان سپهسالار كه صدارت كرده و همه را زيردست خود ديده بود درين مسافرت از همراهان و ملتزمين ركاب همايونى چندان شرط پذيرائى بجا نياورد و اعتنائى نكرد هركدام رنجيدند و اسباب فساد چيدند و عارض تراشيدند و مداخل او را بعرض حضور همايونى رسانيدند و احكام سخت بر سر او جارى كردند او بحضور همايونى پيغام داد يا شفاها\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nعرض كرد كه مرا از صدارت معزول كرديد و بخراسانم قانع ساختيد ديگر عرايض اين نوجوان را دربارهء من مسموع نداريد كه بيش ازين اظهار بىمرحمتى نشايد . اين عرض او بيشتر باعث رنجش ملتزمين ركاب همايونى شد از قرار مذكور او را متهم ساختند كه با امر او سركردگان خراسان مواضعه كرده طغيان داشته است . حيدر قليخان سهام - الدوله حكمران بوزنجرد خود را از امراى اربعه خراسان متفرد ساخته و بعرض امناى دولت رسانيد كه ميرزا محمد خان سپهسالار خيال خودسرى كرده با سركردگان در نهانى عهد و پيمان داشته است اينك من محض دولت‌خواهى روى از آنها تافته و بصدق عرايض درين درگاه شتافته‌ام چون حيدر قلى خان سهام الدوله با امراى خراسان رقابت داشت و برترى خويش را خواستار بود ميخواست كه به اين سخنان سركردگان خراسان را مغضوب دولت سازد و خود را در خدمتگذارى منفرد نمايد بهرحال اين سخنان معلل بغرض حيدر قليخان سودى نبخشيد و كارى از پيش نرفت اعليحضرت شهريارى ميرزا محمد خان سپهسالار را معزول نفرمودند و در تقويت كارهاى او تأكيد مينمودند روز شانزدهم اينماه خوانين و سركردگان و صاحبمنصبان خراسانى بتوسط سپهسالار شرفياب خاكپاى فرقدسا گرديدند .\r\nشب هفدهم حاجى ميرزا محمد رضاى مستوفى و محاسب ماليه ( مرحوم مؤتمن السلطنه ) تا آخر شب نزد سپهسالار بوده گفتگوى امور مملكتى كرده و بعد به خانه خود آمده است و سپهسالار باندرون رفته است ناگاه وقت نماز صبح بغتة داعى حق را لبيك گفته بسراى ديگر رفت . اعليحضرت همايونى بعد از چندى تشرف در آستان قدس نشان و نظم امور خراسان روز هجدهم ربيع الاول زيارت وداعى كرده به طرف طهران حركت فرمودند و در چمن قهقهه نزول اجلال نمودند .\r\nو ميرزا محمد خان سپهسالار را بعد از وفات در رواق مطهر در دار الحفاظ و در پشت پنجره‌اى كه به طرف صحن نصب شده است مدفون است و موقوفاتى از براى روشنائى و قراء مقبره او برقرار است كه بمصارف آنجا ميرسد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nميرزا محمد خان سپهسالار هر قدر ظاهر بدى داشت ولى باطنا از نيكان عالم شمرده ميشد اولا مرد دولتخواهى بود و هيچيك از وزرا و امراى ايران مثل او بصدق و دولتخواهى نداشتند ثانيا قلب رحيمى داشت با نهايت خست ظاهرى كه لازمهء طايفه دولوى قاجار است در باطن به فقرا و مساكين على الخصوص بشاهزادگان و امراى معزول بىچيز رعايت مالى مينمود و كينهء بسيار كمّى داشت اما در حقوق دوستى ثابت‌قدم بود طمع زيادى در اخذ مال داشت ليكن باندازه‌اى كه طرف مقابل ممنون در دادن آن بود بماكولات از هر قبيل نهايت ميل را داشت چنانچه شبها از خانه آشنايان و اقوام بايستى حتما بقول خودش كاسه همسايه به جهت او بياورند و از يكظرف خورش مرغ بيشتر ممنون ميشد تا يكطاقه شال و بيشتر اوقات بواسطهء كثرت اكل مجبور به تنقيه بود و هميشه عبد اللّه خان محرمش در اطاق مخصوص كه نزديك بمجلس صدارت بود اسباب تنقيه حاضر داشت و بيشتر اوقات قبل از شام مبادرت باينكار ميكرد كه امعاى خود را خالى نموده و مستعد خوردن شام شود و بميرزا سيد رضى طبيب اعتقاد كامل داشت هر وقت مبتلا بثقل ميشد ميرزا سيد رضى در معالجه ميكوشيد خط بسيار بدى داشت بد خطى او ضرب المثل است سواد و كمال بهيچوجه نداشت ميگفتند چندان هم در جنگ و جدال رشيد نبود اولاددوست بود و مكنت زيادى بعد از خود گذاشت اما اولاد ناخلف او در مدت اندكى مكنت او را بباد دادند و بعد از فوتش در خراسان چند نفر از رجال دولت كه مأمور تعيين اموال او بودند از نقد و جنس و جواهر و طلاآلات سرمايه و اندوخته زيادى بردند مخصوصا يكنفر كه ذكر او روا نيست چند نفر ميرزايان خط ساز نيشابور را دور خود جمع كرده بعضى دستخطها و حواله‌ها كه بمباشرين و عمال نوشته شده بود ساختند و به او دادند وى به همين دستاويز بموجب آن نوشتجات صاحب مال وافر شد و چون خود اين مرد داخل در عمل ديوان بود و كفالت امور داشت لهذا آن نوشته‌هاى مصنوعه را اجرا نمود و وجوه آن را بحيطه وصول رسانيد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nو از جلائل آثار ميرزا محمد خان مدرسه او است كه در دار الخلافه طهران ساخته در شرقى مدرسهء فخر الدوله حاج محمد حسينخان مروى و اين اثر معتبر باسم مدرسهء سپهسالار اشتهار دارد و قريهء سياه سنگ وقف است بر اينمدرسه و سپهسالار مرحوم شرط كرده است كه مدرس آنجا بايد جامع بين المعقول و المنقول بوده باشد . اعلى اللّه مقامه\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nشرح حال مشير الدّوله حاجى ميرزا حسينخان صدر اعظم دولت علّيهء طهران\r\nابن ميرزا نبى خان امير ديوان پسر عابدين بيك قزوينى است كه اصلا آباء ايشان از اهل على آباد مازندران بوده‌اند . عابدين بيك در قزوين بنوكرى شاهزاده علينقى ميرزاى ركن الدوله حكمران قزوين مشغول شد و جزئى مالى بدست آورد پسر او ميرزا نبى خان هم از پروردگان آن شاهزاده بود و آخر در سلك خدمتگذاران دولت منسلك شد و بدرجات عاليه رسيد و بايالت فارس و حكومت اصفهان نائل گرديد و ميرزا حسينخان پسر او نهم صدر اعظم دولت قاجاريه و چهارم صدر اعظم عهد جاويد مهد ناصرى است و اول صدرى است كه بخت سعيد داشت و طرز جديد آورد اوضاع امور و سبك قديم ايران را تغيير داد راه مراودهء ايران و فرنگستانرا او بيشتر مفتوح كرد و در ايران طرح نوى ريخت و خيال داشت كه اساس جداگانه‌اى ترتيب دهد كه باعث آرايش بلاد و آسايش عباد باشد ولى به مقصد نرسيد دنبالش ناتمام ماند روش قديم ايران را از ميان برد و چندان زمان پيدا نكرد كه طرز جديد را بميان آرد لهذا بيشتر باعث نقصان شد و تخريب بنيان كرد بعضى نواقص كه در اين ازمنه بظهور ميرسد از نتايج اعمال او است كه هنوز آن امور را تكميل نكرده اوضاع حالش پريشان شد و مردم را در نقصان گذاشت خيالات اين صدر بزرگ خيلى عالى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبود ولى دو جهت داشت كه به مقصود نرسيد و بنايش ناتمام ماند . اول جهتى كه باعث عدم پيشرفت او شد يكى اين بود كه علم و تربيت او در ايران نقصان داشت و بيشتر اوقات در ممالك عثمانى نشوونما يافته بود چون بايران آمد خواست سبك عثمانيان را در ممالك محروسه معمول دارد ولى خيال آنمرد بزرگ صورت نگرفت و نتيجه به عكس بخشيد اولا بايد دقت كرد براينكه عثمانيان در تقليد بفرنگيان چه بهره و صرفه بردند كه باعث نجاح و فلاح آنها باشد و ثانيا ما كه مقلد عثمانيان ميشديم چه بهره ميبرديم آنوقت مثل آن بود كه كسى تقليد از پيشواى نادانى نمايد و كورى عصاكش كور ديگر شود قوانين عثمانى كه سرمشق حاجى ميرزا حسينخان بود در امور پلتيكى كمال نقصان را داشت علاوه بر اين خود ميرزا حسينخان هم بعمق همان پلتيك ناقص عثمانيان هم برنخورده هرچه از آنها ديده و شنيده بود سطحى بود . جهت ديگرى كه حاجى ميرزا حسينخان نتوانست خيالات خود را اجرا بدارد آن بود كه هواپرستى و مقاصد شخصى درنظر داشت و بيشتر اوقات بهواى نفس حركت ميكرد ناچار چنين كسى از مطلب دور ميافتد و سررشته‌اش از دست ميرود كه نميتواند مطالب و مقاصد مهمه را بانجام رساند .\r\nاين صدر به ظاهر امور بيشتر مقيد بود تا به باطن كار ، بعبارة اخرى بحقه‌بازى و شعبده‌سازى زيادتر مايل بود تا بحقيقت و معنويت . مادام كه صدر اعظم بود دينارى باسم رشوه از احدى نگرفت اما بعد از عزل از صدارت مجددا كه سپهسالار شد تا زمان وفات نهايت حرص را داشت بنا را باخذ رشوه گذاشت چنانچه در همان اوان وكالت ايالات خراسان با او بود و در موقعى كه بنا شد چند دست خلعت از براى امراى خراسان و سركردكان آنسامان بفرستند بعد از آنكه سپهسالار خلعتها را از صندوقخانهء مباركه دولتى مأخوذ داشت تمام آن خلاع را عوض كرد و بجاى جبه سى تومانى جبه ده تومانى فرستاد . شرح حال اين صدر وسيع الخيال در مآثر السلطان از مجلدات مرآت البلدان ضبط است و ما بطور اختصار ابتدا و انتهاى ترقيات او را بازگو نموده بطور فهرست مينگاريم .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاز پدر خود شنيدم كه ميرزا حسينخان در حيات شاه مرحوم محمد شاه از جانب پدر خود حكومت طالقان قزوين داشت و مختصر اندوخته كرده بود وقتى كه بطهران آمد ميرزا نبى خان مرحوم از او مطالبهء وجوه مأخوذه كرد وى تحاشى نمود ميرزا نبى خان حكم كرد هر دو پاى او را بستند و هزار چوب تقريبا به او زدند با اينحالت باز دينارى از او وصول نشد و همچنين در اواخر سلطنت شاه مرحوم كه ميرزا نبى خان حكومت اصفهان داشت ميرزا حسينخان در طهران وكيل امور او بود و نه هزار تومان از بابت ماليات اصفهان نزد او فرستادند كه بخزانه بسپارد و درين بين شاه مرحوم بديگر سراى خراميد و حاجى ميرزا آقاسى وزير شخص اول بنا به شرحى كه گذشت حائف آمده بزاويهء مقدسه حضرت عبد العظيم پناه جست ميرزا حسينخان چند كله قند يزدى و دو سه گير و آنكه چاى نزد حاجى برد و ملتمس شد كه حاجى قبض نه هزار تومان را بدهد حاجى هم بيمضايقه قبض رسيد آن را داد و نگاشت كه اينمبلغ بخزانه عايد شده است و اين قضيه مشهور شد . بعد از مراجعت ميرزا نبى خان از اصفهان و شنيدن اين تفصيل هرچه خواست كه مبلغى از ميرزا حسينخان از بابت نه هزار تومان بگيرد او انكار كرد و چيزى نداد و هميشه مايهء خود را پنهان ميكرد و در ظاهر اظهار فقر و پريشانى مينمود چنانچه روزى در قريهء ازگل از توابع شميران در حيات پدر خود و در زمان صدارت و اقتدار ميرزا تقى خان اتابك اعظم با برادران و بنى اعمام صحبت ميداشت اظهار نمود كه ديشب قاب شانهء خود را گرو گذاشتم و تحصيل شام شب نمودم اما خواهيد ديد كه به زودى سند اين شخص فراهانى يعنى ميرزا تقى خان به من برسد .\r\nرضا قليخان پسر ميرزا ابراهيمخان پسر عمش در آنمجلس حاضر بود و با او شوخى داشت و هميشه بميرزا حسينخان « حسين بينى » ( كنايه از بزرگى دماغ است ) خطاب ميكرد در اينموقع به او گفت : حسين بينى اگر تو صدر اعظم شدى حكومت تربت و ترشيز را به من واگذار كن و از اتفاقات آنكه ميرزا حسينخان در زمان صدارت خود حكومت ترشيز و تربت را به او واگذار كرد .\r\nسنهء هزار و دويست و شصت و هفت سال چهارم جلوس ناصرى كه صدارت با\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nميرزا تقى خان اتابك اعظم بود ميرزا حسينخان در وزارت خارجه بستگى مختصرى داشت و روزگارش بتنگى ميگذشت از آنكه چون پدرش وفات كرد صد هزار تومان قرض باقى گذاشت به او گفتند وصيتى كن ، گفت : چه وصيت كنم كه صد هزار تومان قرض دارم و اولاد خود را با دست خالى درينجهان ميگذارم آنها را به خداوند سپردم كه در كفالت آنها هرچه خواهد بجا آورد . بهرحال اين بگفت و بديگر جهان رفت و اولاد او به سختى مىگذرانيدند ميرزا حسينخان را در اين سنه به كار پردازى امور تجارت رعاياى ايران در بمبئى فرستادند و او به سختى بسيج راهى ديده و بمقر مأموريت خود شتافت و از انجام خدمات آنجا نيكو برآمد .\r\nاز خوشبختيهاى ميرزا حسينخان آنست كه در ايام توقف و مأموريت خود در بمبئى مردن يكى از تجار معتبر معروف بحاجى هاشم نمازى بود كه اصلا شيرازى و در بمبئى اقامت داشت و وارثى از آن تاجر نماند از قرار مشهور ميرزا حسينخان يك كرور روپيهء او را تصرف نمود و نيز در بمبئى رسم اسب‌دوانى معمول است و درين اسب‌دوانى هركس با يكديگر گروبندى دارد و در يكى از گروبنديها صد هزار روپيه عايد او شد و اين قضايا را ميرزا تقى خان اتابك اعظم در طهران شنيده قصدش اين بود كه پس از مراجعت ميرزا حسينخان از بمبئى او را تنبيه كند لكن او وقتى بطهران آمد كه ميرزا تقى خان از ميدان صدارت و حيات بيرون رفته بود .\r\nاما ميرزا تقى خان را دربارهء ميرزا حسينخان يك نظر خوب و يك حسن عقيده‌اى بود و هميشه ميگفت كه اين پسر ميرزا نبى خان وقتى صدر اعظم ايران خواهد شد .\r\nسنهء هزار و دويست و هفتاد و يك در عهد صدارت ميرزا آقا خان نورى ميرزا حسينخان بمنصب جنرال قنسولى به مأموريت تفليس سرافراز شد و چند سالى در آنجا ماند در ايام جنرال قنسولى ميرزا حسينخان در تفليس نزاع روس و عثمانى درگرفت و در سمت گرجستان و قفقاز قحطى سختى بروز كرد ميرزا صادق قائم مقام ( امين الدوله ) كه پيشكار تبريز بود بشرح مكاتبات همدست شد و گندم آذربايجان\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nرا تا خروارى چهل تومان در قفقازيه و گرجستان ميفروختند و منافع آن هرقدر بود با ميرزا صادق تقسيم ميكردند و در همان زمان با اسراى عثمانى كه پاشايان بودند در تفليس كمال محبت و همراهى را كرد و از آنوقت عثمانيان با او دوست و متحد بودند .\r\nسنهء هزار و دويست و هفتاد و پنج مرحوم فرخ خان امين الملك ( امين الدوله ) از اقامت اسلامبول و سفارت آنجا بطهران آمد ميرزا عبد الرحيمخان بمنصب كارپردازى اول باقامت تفليس مأمور گرديد و ميرزا حسينخان بمنصب وزير مختارى و اقامت اسلامبول مأمور شد و بخلعت همايونى سرافراز گرديد و چند سالى درين سفارت نهايت تدبيرات مفيده به كار برد و هر روزه اسباب اتحاد فيما بين دولتين عليتين فراهم ميآورد و از طرفين نشانهاى مخصوص سلطنتى و دولتى گرفته بجانب اين دو سلطان اسلام ابلاغ و ارسال ميداشت بلكه از براى وزراى اين دو دولت هم نشانها و هدايا تحصيل كرده بهر دو جانب تبليغ ميكرد اين سفير بىنظير بقدرى ميل بارتباط و دوستى ما بين ايران و عثمانى داشت كه ميخواست ما بين اين دو خانواده سلطنت وصلتى در ميان آرد باينمعنى كه يكى از كرايم سلطنت ايران را براى يكى از شاهزادگان عثمانى به عقد درآورد و يكى از صباياى سلطان عبد العزيز خان را براى حضرت و الا اميركبير كامران ميرزاى نايب السلطنه بنكاح درآورد دولت عثمانى به اين فقره راضى شده بود اما رجال دولت ايران بپاره‌اى ملاحظات داخله راضى باينمواصلت نشدند بهرحال ميرزا حسينخان در تأليف و تحبيب تا به اين درجه اصرار داشت كه ميتوان اين شعر را دربارهء او نگاشت :\r\n لو شاء من رقة الفاظها * الف بين الماء و النار \r\nسنه هزار و دويست و هشتاد حاجى ميرزا حسينخان موقتا از اسلامبول بطهران آمد و در سلك اجزاء دار الشورى منسلك گرديد و در همين سفر در خصوص وصلت خانواده سلطنت عثمانى و ايرانى مذاكرات كرد ولى انجام نگرفت در هشتم ذيقعده اين سال باز بمقر مأموريت خود يعنى بسفارت اسلامبول رفت حامل و مبلّغ بعضى تحف و هدايا شد كه بحضور سلطانى برساند .\r\nسنهء هزار و دويست و هشتاد و پنج كه حاجى ميرزا حسينخان مشير الدوله موقتا\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبطهران احضار شده بود از درجه وزيرمختارى و ايلچيگرى مخصوص ارتقاء جسته رتبهء سفارت كبرى يافت و باز باسلامبول مأمور شد و او را سفير كبير خواندند كه در روابط دوستانهء دولتين عليتين و ساير امور هرگونه رائى دهد ممضى و مجرى باشد .\r\nاين سفير در سفارت بىنظير بوده است قبل از وى جماعت ايرانى در اسلامبول نهايت عجز و بيچارگى را داشتند ولى در عهد سفارت او طورى قوى شدند كه در هر امرى عثمانى مغلوب ايرانى ميشد . حاجى ميرزا حسينخان از زرنگى و چالاكى كه داشت با عالى پاشاى صدر اعظم و شيخ الاسلام طورى حركت كرده بود كه هرچه منظورش بود به عمل ميآورد و غالب تبعهء دول فرنگ كه در عثمانى تجارت داشتند حتى خود عثمانيها هم محض اينكه در زير سايهء بيرق ايران آسوده باشند تا پنج شش و ده هزار ليره تعارف ميدادند و ( باشبرد ) رعيتى ايران را ميگرفتند ، در هيچيك از نقاط ممالك عثمانى سابقا معمول نبود كه از شيعيان و تبعهء ايران مهر نماز در جلو بگذارند و در سفارت او اين كار رواج يافت و در شهرهاى عثمانى حتى در خود اسلامبول مجالس روضه‌خوانى متداول كرد ، بلكه در عاشورا هم دسته‌بندى و عزادارى نمود . در سال بعد كه موكب همايونى در عراق عرب توقف داشت به حكم حاجى ميرزا حسينخان مشير الدوله به خواهش مؤذنين در بالاى گلدسته‌ها اشهد ان عليا ولى اللّه و حى على خير العمل گفتند و هنوز هم اينعمل خير در آنجا متداول است . در سفارت اسلامبول ظاهر شرع را حفظ ميكرد و محض همراهى و جذب قلوب عثمانيان در ايام رمضان با آنها نماز تراويح ميخواند . هيچ سفيرى مثل او نام نيك پادشاه خود و حقوق ملت ايران را حفظ نكرد . اين بنده نگارنده در زمان مراجعت از فرنگ ده روز در اسلامبول در سفارتخانهء ايران مهمان حاجى ميرزا حسينخان بودم در حضور عثمانيها وقتى كه اسم مبارك پادشاه ايران بميان ميآمد مثل اسماء جلاله تعظيم آن اسم مينمودند .\r\nسنهء هزار و دويست و هشتاد و هفت كه بندگان اعليحضرت شهريارى روحنافداه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبعزم زيارت عتبات عاليات در آن صفحات مشرف ميشدند روز چهارم شعبان در عماديه كرمانشاهان اقامت داشتند . حاجى ميرزا حسينخان مشير الدوله سفير كبير مقيم اسلامبول از راه حلب و ديار بكر و بغداد بچاپارى آمده شرفياب حضور همايونى شدند و حاجى ميرزا حسينخان درين سفر در عراق عرب خدمات نمايان كرد و كفايت خود را بروز داد لهذا ارادهء ملوكانه بر آن تعلق يافت كه حاجى ميرزا حسينخان بطهران آيد و مشغول خدمات داخله گردد و بنا شد كه خلعتى به او مرحمت شود و بوزارت عدليه و وزارت وظايف و اوقاف كل ممالك محروسه سرافراز گردد حامل خلعت از جانب همايونى خود بنده نگارنده بود . مجلس خلعت‌پوشان در چادر يحيى خان معتمد الملك ( مشير الدوله ) بايد منعقد گردد و تمام وزرا و امراى ايرانى و عثمانى محض مباركباد در آنجا جمع شده بودند بنده حامل يك انگشترى شده به طرف چادر معتمد الملك روان گشتم حاجى ميرزا حسينخان استقبال تشريف همايونى را نموده جلو آمد انگشترى را بوسيده به من رد كرد و گفت تا بحضور همايونى نيايم و عرايض خود را عرض نكنم قبول اين مطلب را نخواهم كرد ، از حضار مجلس عذر خواسته با هم بقصر ناصرى كه در بغداد به جهت محل توقف همايونى ساخته بودند آمديم در بين راه از من پرسيد قرآنى همراه دارى ؟ گفتم خير ، گفت لازم است كه قرآنى همراه باشد از اتفاقات درب قصر كه رسيديم مشهدى عليمحد ترك آفتاب گردانچى در آنجا حاضر بود و او هميشه از جهت تقدس به قرآن خواندن مداومت داشت من قرآن او را گرفته و بمرحوم حاجى ميرزا حسينخان مشير الدوله دادم ، او بحضور همايونى رفت و در يكى از اطاقهاى كوچك خلوت كرد بعد از نيمساعت بيرون آمد انگشترى را بدست كرده وارد مجلس شد ، از قراريكه خود او در زمان بعد ميگفت در آن مجلس خلوت قسم صداقت ياد كرده بود خلاصه به جهت خلعت بها هزار و پانصد تومان بحوالهء حاجى ميرزا عباسقلى نقد به من خلعت بها داد و او قبول وزارت عدليه و وظايف و اوقاف كرد - شرح جزئيات اين سفر در سفرنامه‌هاى همايونى مندرج است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nسنهء هزار و دويست و هشتاد و هشت ميرزا يوسف مستوفى الممالك استعفا از وزارت ماليه نمود ، حاجى ميرزا حسينخان مشير الدوله در وزارت عدليه خود طرح صدارت ريخت تنظيمات حسنه و قوانين مستحسنه قرار داد هر روز قانون تازه ايجاد كرد محض انتظام عمل فرمان همايون بجميع ولات و حكام رفت كه ديگر هيچ مقصرى را آنها نكشند ، فقط بحبس ايشان اقدام نمايند و اثبات و ايضاح تقصير او را بتوسط مشير الدوله بعرض رسانند كه حكم آن از ديوانخانه عدالت عظمى صادر شود . مشير الدوله در انجام اين كار منت بزرگى بدولت دارد كه از اقدام و اهتمام او درين عمل طورى شد كه ديگر حكام نتوانستند مثل سابق مردم را ببهانه‌جوئى بكشند و بتهمت اراقهء دم نمايند در همين سنه هزار و دويست و هشتاد و هشت مشير الدوله را بلقب سپهسالار اعظم مفتخر فرموده اختيار سردارى كل قشون ايران با او شد و طورى انتظام در امور داد كه از همگان و همگنان گوى سبقت ربود .\r\nدر همين سنهء هزار و دويست و هشتاد و هشت چون مراتب كفايت او مشهود حضور همايونى شد او را صدارت عظمى دادند و بصدر اعظم ملقب شد صورت فرمان صدارت او با شرح تكاليف صدارت و تكاليف حكام و امرائى كه صدر اعظم نگاشته است در مآثر السلطان از مجلدات مرآت البلدان ضبط است هركس خواهد رجوع به آنجا كند .\r\nيكى از بدبختيهاى صدر اعظم چنان اتفاق افتاد كه در سال صدارت او براى اهل ايران آفت قحط و غلا دست داد و خشك‌سالى سال گذشته باعث ترقى اجناس شد و كار بر مردم سخت آمد و همگى بستوه شدند مردمان مغرض صدارت حاجى ميرزا حسينخان را براى خود ناميمون شمردند و پاره‌اى وجود او را بفال بد گرفتند باينجهت وجود اين صدر غلت صدور و علت قلوب شد و او مبغوض گرديد و حاجى ميرزا حسينخان صدر اعظم به جهت اعانت قحطزدگان بقدرى بذل و كرم كرد و بطورى دينار و درم داد كه هر روزه مردم در ميدان مشق طهران جمع شده هريك مجانى نانى ميگرفتند و بسا روز شد كه پنجهزار تومان بگدايان پول ميداد و ابتداى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nروز به جهت انجام اين امر مهم در ميدان رفته طورى با مردم مهربانى و عطوفت ميكرد كه پدران در حق فرزندان آن مهربانى نداشتند لامحاله چندين كرور نفوس را از هلاكت نجات داد ساير اعيان هم ببزرگى و فتوت او اقتدا كرده هركدام به قدر امكان بمردم احسان ميكردند .\r\nدرين سنه حاجى ميرزا حسينخان مشير الدوله صدر اعظم بجميع حكام تعليقه مشروحى نگاشت كه دينارى برعايا احجاف نكنند و باسم تفاوت عمل و استصوابى و ساير عنوانات مختلفه دينارى مأخوذ ندارند . اين تعليقه بهر ولايتى كه رفت مردم آنجا آسوده ميشدند و حكام و رؤساى تلگرافخانه مجبور بودند كه بايد اين تعليقه را در مساجد جامعهء ولايات قرائت نمايند كه جميع رعايا اصغا كنند . از اين گونه احكام زياد صادر كرد و هيچگونه از حكام قدرت تخلف نداشتند - حكام بلاد در پاى تلگراف فقط اسم حسين را كه ميديدند ديگر از قوت و قدرت بيرون ميشدند ، جاى اشتباه‌كارى و عذر نبود ، اغلب تلگرافات او بحكام به اين مضمون بود ( از قراريكه مذكور شد فلان مبلغ نقد را باسم فلان تقصير از فلان مظلوم گرفته‌ايد اين تقصير حق جريمه ندارد بايد آن مبلغ را در حضور فلان پيشواى آنجا در ملاء عام به آن بيچاره رد كنى اگر تخلف بنمائى بموجب اين حكم از حكومت معزول بوده اهل شهر باخراج شما مأذونند و هيچ جاى عذر نيست ) حاكم آن بلد چون اين حكم را ميخواند فورا اطاعت ميكرد و اگر رئيس تلگرافخانه تقلبى و سازشى با حاكم مينمود و اين حكم را در ملاء عام قرائت نميكرد بانواع عقوبات گرفتار ميشد و مكرر رؤساى تلگرافخانه در سر اين كار معزول شدند . به نحوى سد طرق ميكرد كه بهيچوجه كارى از پيش نميرفت و عذر احدى مسموع نميشد .\r\nسنهء هزار و دويست و نود صدر اعظم محض تشييد بناى اتحاد ايران با ساير دول چنان صلاح ديد كه بندگان اقدس همايون روحنافداه بعزم سياحت فرنگستان بممالك اروپ تشريف‌فرما شوند و بعض قواعد آنجا را ملاحظه فرموده تا بيشتر از پيشتر اسباب آسايش اهالى ايران را فراهم آرند و قواعد تازه به كار برند لهذا روز شنبه بيست و يكم شهر صفر موكب مسعود همايونى از طهران بعزم سياحت فرنگستان در\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nقريهء كن نقل مكان فرموده و از آنجا به طرف خاك اروپ روانه شدند و صدر اعظم بشرف التزام ركاب مبارك نايل بود و نهايت خدمتگزاريها كرد و شرح جزئيات آن مسافرت در سفرنامهء همايونى جداگانه مشروحا نگاشته شده درينجا محتاج بتكرار بعض جزئيات نيست .\r\nبعد از سياحت اعليحضرت شهريارى در ممالك اروپ در روز غره رجب - المرجب با سلطان عثمانى وداعى فرموده به طرف ايران روان شدند ، روز چهاردهم بانزلى شرف ورود ارزانى فرمودند ، در غياب موكب همايونى بفرنگ شاهزاده فرهاد - ميرزاى معتمد الدوله مرحوم در دار الخلافهء طهران نيابت سلطنت مستقله و حكومت داشتند و آنمرحوم بالطبع مرد لجوج و عنودى بود و از تربيت و مدنيت جديد عارى و عامى و هميشه طالب آن بودند كه احتسابى در كار نباشد و ايشان استبداد در حكومتها داشته باشند و ميخواست بهرجائى كه حكومت كند خون اهالى را در شيشه نمايد و مردم بيچاره را بدون اذن از دربار همايونى بقتل رساند تا متمولين و بزرگان بلدى كه او حكومت دارد بترسند و صندوقخانهء او را معمور سازند . وضع و طرز صدارت حاجى ميرزا حسينخان مشير الدوله منافى سليقهء او بود لهذا شاهزاده معتمد الدوله القاء بعضى شبهات كرد و با بعضى از وزرا و رجال دولت كه در طهران بودند و بواسطهء عدم استقلال از صدر اعظم كدورت داشتند همدست شد و آنچه مشهور است تقويت يكى از سفراى دول اروپ مقيم ايران هم مزيد بر علت گرديد . باالاجماع در تخريب كار صدارت كوشيدند و بشاهزادگان و امرائى كه در سفر فرنگ در ركاب مبارك همايونى بودند بواسطهء تلگرافات رمز و نوشتجات معاهده كردند و اين قبيل نوشتجات را محمد ابراهيم خان پيشخدمت مرحوم عليقلى ميرزاى اعتضاد السلطنه بيك بهانه بيوجهى باسلامبول آورد و كاغذهاى معتمد الدوله و سايرين را بشاهزادگان و امراى ملتزمين ركاب رسانيد .\r\nدر ورود بانزلى بعضى از شاهزاده‌ها و امرا باصطبل مباركه پناه بردند و در همانروز رجال دولت كه در طهران بودند بقصر نياوران بدر خانه نواب عليه انيس الدوله دامت شوكتها رفتند و كلا اظهار كراهت از صدارت حاجى ميرزا حسينخان نمودند . در ورود\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبه رشت او از صدارت معزول شد و در امامزاده هاشم بواسطه بعضى عرايضى كه عرض كرده بود مجددا منصوب شد و در حوالى پل منجيل بواسطهء رسيدن عريضه وزرا و امرا باز از صدارت به كلى معزول شد و مأمور بحكومت گيلان و رشت گرديد و اردوى همايونى به طرف طهران روان بود .\r\nاشخاصيكه در عزل صدر اعظم با شاهزاده حاجى معتمد الدوله همدست و همداستان شدند كسانى بودند كه حاجى ميرزا حسينخان بايشان نيكى كرده و آنها را از تنبيه و سياست پادشاهى رهانيده بود در عوض اينكه بايد در مدت عمر رهين منت و ممنون او باشند بطورهاى ديگر تلاقى كردند و اسباب افساد فراهم آوردند و چون اين اشخاص هنوز در قيد حيات هستند مناسب نيست كه اسامى آنها ذكر شود و البته بعد از ما هركس اين تاريخ را تكميل كند اسامى آنها را صريحا خواهد نگاشت و اين بنده نگارنده را در صدارت حاجى ميرزا حسينخان قضيهء هايله‌ايست كه نوشتن آن درينمقام مناسب است و آن قضيه بطريق اختصار از قرار تفصيل ذيل است :\r\nدر زمانى كه از سفر فرنگ مراجعت ميكرديم در اسلامبول در كشتى معروف بسلطانى در ركاب مبارك ميآمديم ، يك روز قبل از ورود ببندر پوطى بعد از ظهر با جناب جلالتمآب ميرزا عليخان امين الدوله كه آنوقت ملقب به منشى حضور بودند در يك اطاق كشتى منزل داشتيم و هر دو خوابيده بوديم ناگاه حاجى حيدر خاصه تراش از جانب همايونى باحضار من آمد ، من قدرى در حركت تعلل كردم بعد ميرزا عبد اللّه خان نورى كه آنوقت فقط فراشخلوت بود مجددا باحضار من آمد درين بين جناب امين الدوله بيدار شدند من بايشان گفتم نميدانم بچه جهت به اين اصرار مرا احضار كرده‌اند ؟ فرمودند به تو كارى جز كتاب خواندن نيست من رخت دربخانه پوشيده به طرف اقامتگاه همايونى رفتم حكيم الممالك و مرحوم آجودان مخصوص ( آقا رضاى اقبال السلطنه ) و بعضى از عملهء خلوت در اطاق اول نشسته بودند و چون ديدند كه من قصد شرفيابى حضور دارم حكيم الممالك فرياد زد : خلوت است و صدر اعظم در حضور همايون است ، من برگشته نزد همقطاران آمده نشستم و منتظر شدم كه هر وقت خلوت\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبه هم بخورد بحضور همايونى بروم درين بين خود بندگان اعليحضرت همايونى روحنافداه بنده را باسم صدا و احضار فرمودند ؛ من وارد اطاق شدم ديدم بندگان اعليحضرت شاهنشاهى در روى صندلى جلوس فرموده بودند و صدر اعظم بلافاصله در روى زمين نشسته بود هنوز من نزديك نشده صدر اعظم زانوها را به زمين گذاشته نيم‌خيز حركت كرده دست خود را بكلاه شاه گذاشت و به من خطاب كرد و گفت محمد حسينخان به اين سر مبارك و بعد دست را بپاى بندگان همايون گذاشت و گفت به اين خاكپاى همايون قسم لدى الورود در انزلى هزار چوبت ميزنم . من از شدت وحشت نزديك بود قبض روحم شود . بندگان همايون شاهنشاهى بصدر اعظم مكرر فرمودند آنچه بشما از فلانى سعايت كرده‌اند دروغ محض است او دشمن زياد دارد شما نبايد سخن مردم را دربارهء او بشنويد . من ديگر جواب صدر اعظم را ملتفت نشدم بطور قهقرى از اطاق بيرون آمده فى الفور نزد مرحوم مغفور امين السلطان طاب ثراه رفتم و تفصيل را بايشان عرض كردم ايشان به من فرمودند چارهء اين كار را چه مىبينى ؟ عرض كردم بهترين چاره‌ها اينست كه شماها از تفليس با جمعيت كم و بنه سبك به طرف انزلى بايد برويد مرا مأمور كنيد كه با احمال و اثقال نوكرهاى زيادى كه از مردم همراه است بانزلى بيايم و اسباب زيادى را در آنجا برسانم . ايشان فرمودند رأى سليم همين است . چون اين سخنان گفته شد از آنجا برخاسته به منزل خود آمدم جناب امين الدوله خود را در پتوئى پيچيده خوابيده بودند من خدمتشان عرض كردم يا ايها المزمل برخيز و شرح حالم بازپرس ايشان برخاستند و من تفصيل را در خدمتشان عرض كردم ايشان پتو را بسر كشيدند و رو را به طرف ديوار كشتى كرده فرمودند تا انزلى خدا بزرگ است . ديگر نميدانم درين سخن مسبوق به عزل صدر اعظم بودند يا آنكه محض دلدارى من اين كلام را فرمودند . خلاصه ، قريب بغروب حاجى مجيد پيشخدمت صدر اعظم به منزل من آمده مرا نزد صدر اعظم برد صدر اعظم و شاهزادگان و امين السلطان در عرشهء كشتى نشسته بودند من با ترس‌ولرز نزديك شدم به من گفتند كه امين السلطان را ديدى و او را واسطه كردى كه عقب بمانى و بارها را بياورى بسيار خوب چاروادارى هم بكن بعلاوه بعد از ورود بانزلى منتظر هزار چوب هم باش\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nباز من به منزل مراجعت كردم ، بندگان اعليحضرت همايون احضارم فرمودند بعد از اظهار مرحمت زياد فرمايش كردند كه نترس و آسوده باش . با وجود اين اطمينان ، من از تفليس ببعد باركشى كردم و در ركاب مبارك نيامدم ؛ چون بانزلى رسيدم از قايقچيهاى انزلى تفصيل عزل صدر اعظم را شنيدم . من از ترس اينكه مبادا مردم بنوكرهاى او و معتمد الملك برادرش دستى بيابند و اموال آنها را غارت كنند تا صبح نوكرهاى ايشانرا كه با من بودند در اطاق خود نگاه داشتم و صبح جلوتر از همه كس آنها را روانه كردم ، هنگام عصر وارد رشت شدم ، حاجى ميرزا حسينخان را از صدارت معزول كرده در آنجا بحكومت گذاشته بودند و عبد الرسول خان نوادهء صدر اصفهانى نايب الحكومه رشت بود عمدا به خدمت صدر اعظم معزول كه حاكم رشت بود نرفتم تا چنان تصور نكند كه محض شماتت او آمده‌ام به اين ملاحظه بنزد نايب الحكومهء او رفتم صدر اعظم چون ورود مرا شنيد نصر اللّه خان پيشخدمت خود را باحضارم فرستاد در يك بالاخانه جنب تالار نشسته بودند بايشان ورود كردم اين شخص با قوت و قدرت را كه به اين ذلت ديدم گريه‌ام گرفت در حالى كه خود او هم رقتى پيدا كرد مرا بوسيد و گفت اگرچه عزل از صدارت بد است اما بيك جهت من خوشحال هستم از آنكه دير يا زود من ازين بالا - خانه ميبايد پائين بيفتم يعنى از صدارت معزول شوم منتها اينست اهل ايران عجله در عزل من كردند و در حياط تشك زيادى گستردند و مرا از بالاخانه صدارت پائين انداختند و من بدون اينكه جايم خورد شود به زمين افتادم اگر شورش آنها نبود من خود بعد از چندى پرت ميشدم و هلاكت مىيافتم . مقصودش اين بود كه مرا بندگان همايون به اقبح وجود معزولم ميفرمودند اما حالا كه بواسطهء خواهش ديگران ملجأ به عزل من شده‌اند محترما درينجا هستم . بعد از اين صحبت بعضى پيغامات بتوسط من بحضور شاه دادند و صد امپريال هم به جهت مخارج راه به من عطا كردند فرداى آن روز من از رشت حركت چهار روزه بقريه كن رسيدم و شبانه به آن قريه وارد شدم و فرداى آن شب موكب همايونى بدار الخلافه نزول اجلال ميفرمودند وقتى كه وارد عمارت كن شدم بندگان اعليحضرت همايون شام ميل ميفرمودند و كرامتى ديدم كسانى كه در پاى شام حضور\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nداشتند جناب عضد الملك و جناب امين السلطنه و مرحوم اقبال السلطنه بودند بمحض ورود و شرفيابى اين بنده نگارنده ، اعليحضرت اقدس شهريارى روحنا فداه بحاضرين فرمودند : دو سه روز قبل من تفصيل ملاقات فلانى را با صدراعظم بشماها گفته‌ام كه چه‌طور ملاقات مىشود و چه پيغامات ميدهد و با خود او چگونه رفتار خواهد كرد .\r\nحسب الامر من و حضرات اذن جلوس يافته نشستيم آنها تفصيل ملاقات مرا از رفتار و گفتار و حركات و سكنات و گريه و پيغامات كه صدر اعظم داده بود بيان كردند تمام آن مطالب بدون كم‌وزياد تطابق با واقع داشت مگر قضيه آن صد امپريال كه از اين بابت سخنى بميان نيامده بود .\r\nروز سلخ رجب المرجب موكب همايونى بدار الخلافه نزول اجلال فرمودند ميرزا يوسف مستوفى الممالك هم كه چند سال برحسب حكم بتوقف آشتيان محكوم بود و از مشاغل دولتى كناره داشت در همين روز وارد طهران شدند . بندگان همايون در همين سفر مراجعت از فرنگ در قزوين باحضار او مقرر فرمودند كه بدار الخلافه بيايد و در اين روز شرفياب خاكپاى مبارك شد باز محاسبهء ماليه و وزارت داخله يافت . چند روزيكه گذشت بندگان اعليحضرت همايونى حاجى ميرزا حسينخان مشير الدوله را از حكومت گيلان احضار بطهران فرمودند و مورد تفقد واقع شد وزارت خارجه را به او دادند .\r\nدر سنه هزار و دويست و نود و يك در سلك وزراى سته منسلك شده دويم شخص بود . در همين سنه باز امور قشونى را هم ضميمهء مشاغل حاجى ميرزا حسينخان مشير الدوله وزير خارجه كردند و او را ملقب بسپهسالار اعظم نمودند زمام اختيار و اقتدار ملك بدست ميرزا يوسف مستوفى الممالك و سپهسالار اعظم بود او را وزير كشورى و اين را وزير لشكرى ميگفتند .\r\nسنه هزار و دويست و نود و چهار سپهسالار اعظم يك قانون نظامى مفصلى نگاشت كه حكام ولايات و ساير طبقات با اهل نظام از آن قرار رفتار نمايند در اين كار نهايت اقتدار را پيدا كرد و بموجب شرايط اين قانون حكام ولايات\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nناچار روى دل به او داشتند و او علاوه بر كار لشكرى بامور كشورى مداخله مىنمود صورت آن قانون در مآثر السلطان ثبت است .\r\nسنهء هزار و دويست و نود و پنج سپهسالار اعظم چون تزلزلى در كار خود ديد و دشمنانرا آمادهء سعايت يافت ثانيا اسباب سفر فرنگستان را فراهم آورد تا مگر در كارها تغيير وضع و تبديل پلتيكى كند لهذا بندگان همايونى سلخ ربيع الاول از طهران به طرف فرنگ تشريف‌فرما شدند و در نهم شهر شعبان مراجعت فرمودند و محض رضامندى از خدمات سپهسالار اعظم در اين سفر بورود طهران دو قطعه سردوشى مكلل بالماس به او مرحمت شد و اين امتياز سردوشى بدوا در همان زمان ايجاد شد .\r\nاز كارهاى عمده‌اى كه سپهسالار اعظم در اين سفر فرنگ كرد اين بود وقتى كه موكب همايون از برنديزى بندر ايطاليا به طرف اسلامبول تشريف ميآوردند و در كشتى موسوم بسلطانى كشتى مخصوص سلطان عبد العزيز خان جلوس فرموده بودند در چناق قلعه واقعه در ساحل بوغاز ( داردانل ) رشدى افندى شيروانىزاده صدر اعظم عثمانى از طرف سلطان عبد العزيز خان باستقبال آمده بود ميرزا حسينخان در باب تشريفات ورود موكب همايونى باسلامبول با او مجلسى تشكيل داد از جمله كسانى كه در آن مجلس حاضر بودند و حالا در قيد حيات هستند نواب اللّه قلى ميرزاى ايلخانى است صدر اعظم عثمانى اظهار داشت كه سلطان ما از براى هيچيك از سلاطين كه باسلامبول آمده‌اند استقبال نكرده است و از براى اينكه در آتيه تكليف زياد نشود از شاه ايران هم استقبال نخواهد كرد كه سلاطين اروپ هم بعد از اين‌چنين تمنائى نداشته باشند ، حاجى ميرزا - حسينخان چون اين كلام بشنيد فورا از اطاق كشتى بيرون آمده بناخداى كشتى فرمان داد كه در برنديزى معاودت كنيد و ترك رفتن باسلامبول نمائيد . صدر اعظم عثمانى از اين قضيه مضطرب شد و اللّه قلى ميرزاى ايلخانى را شفيع كرد كه حاجى ميرزا حسينخان همينقدر به او مهلت دهد تا درين خصوص ببابعالى بتلگراف سؤال و جواب نمايد و تكليف معلوم شود به همين جهت چند ساعتى در چناق قلعه توقف شد و جواب صدر اعظم عثمانى در قبول استقبال سلطان از اسلامبول رسيد آنگاه لنگر كشتى را كشيدند و به طرف\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاسلامبول حركت كردند .\r\nاز بىطمعى حاجى ميرزا حسينخان مشير الدوله در زمان صدارتش شرحى نوشته شد كه واقعا هيچ رشوه و تعارف قبول نميكرد ولى بعد از عزل از صدارت چون دوباره بوزارت خارجه و سپهسالارى رسيد طمعش به حدى بود كه ما فوق نداشت . در همين سفر دوم فرنگ وقتى كه بندگان اعليحضرت همايون در يكى از عمارات سلطنتى فرنگ منزل ميكردند يا در يك مهمانخانه توقف داشتند على الرسم ميبايد انعامى بخدام قصور سلطنتى يا صاحبان مهمانخانه بدهند هر مبلغى را كه سپهسالار معين ميكرد مرحمت ميشد و لكن خود او آن وجه را نصف ميداد و نيمى را براى خود ذخيره مىنمود بخلاف سفر سيم فرنگ كه حضرت اجل اكرم امين السلطان وزير اعظم آنچه را كه بندگان اقدس همايون مرحمت ميكردند ميدادند و از خود هم شخصا نقدا و جنسا چيزى علاوه ميفرمودند .\r\nدرين سفر دوم زمانى كه بندگان اقدس همايون در پاريس بودند ميل كردند كه چند شب در ( فون تن بلو ) بتفرج تشريف ببرند بنده را مأمور فرمودند كه يكروز قبل به آنجا بروم و تدارك ورود همايونى را ببينم و بسپهسالار حكم شد كه پانصد تومان براى مخارج بعض تداركات آنجا به بنده نقد بدهند - ايشان پنجاه تومان او را از من كسر كرده باقى را دادند از اين فقره ميتوان ساير كارهاى او را قياس كرد و هريك از عملهء خلوت از براى جلب منفعت جواهرى يا اسبابى به حضور ميآورند كه به فروش برسانند و فايده ببرند . از اين گونه كارها حتما سپهسالار يك ده يكى از براى خود برميداشت بخلاف سفر سيم كه اگر آن مال التجاره يك تومان مىارزيد و عملهء خلوت بده تومان ميفروختند حضرت اجل اكرم امين السلطان وزير اعظم با علم باينكه در ده تومان نه تومان تقلب است باز بىچون‌وچرا آن وجه را تسليم ميفرمودند . در دو سفر اول فرنگ يك شخص جواهرى بتوسط من جواهرى فروخته بود و من يك ده يكى فايده برده بودم در سفر سيم هم به همان خيال در پطرزبورغ من واسطهء همان شخص جواهرى آشناى سابق خود شده خواستيم جواهراى به فروش رسانيم و فايده ببريم حضرت اجل اكرم آقاى وزير اعظم به جهت\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبيرحمتى كه با بنده داشتند قبول نفرمودند كه بواسطهء من چيزى خريده شود ولى در حق ديگران نهايت گذشت را ميفرمودند .\r\n اين همه از قامت ناساز بىاندام ماست * ورنه تشريف تو بر بالاى كس كوتاه نيست \r\nخلاصه ، رشته مطلب را نبايد از دست داد ، در مراجعت سفر ثانى از فرنگستان سپهسالار به كلى تغيير حالت داد در زمان صدارت خود تا سفر دويم فرنگ پلتيكش با پلتيك انگليس مساعد بود و از آنان هواخواهى ميكرد . بعد از مراجعت از سفر دويم فرنگ يحيى خان معتمد الملك برادر سپهسالار با روسها دوست بود برادر خود را بهواخواهى روسها ترغيب كرد باصرار يحيى خان معتمد الملك ( مشير الدوله ) و سعى و كوشش ( مسيوزيناويف ) وزير مختار روسيه مقيم طهران تغيير پلتيك داد تا مردن هواخواه روس بود .\r\nخلاصه سپهسالار اعظم بعد از سفر ثانى بفرنگ مستقلا بامور قشونى و سپهسالارى و وزارت خارجه رسيدگى ميكرد و ادارات و سؤال و جواب خراسان و سيستان و استرآباد و گرگان و تركمان و قزوين و خمسه و سمنان و دامغان و شاهرود و بسطام و خرقانين و امور سرحديه و تذكرهء يهودى و مسيحى و گبركلا ضميمه مشاغل او بود و احكام مفيده جارى ميكرد و باسط اليد و نافذ الحكم بود . اگرچه در اين سنوات نه او و نه ديگرى صدارت نداشتند و بصدر اعظم مخاطب نبودند و وى بامور لشكرى و بعض كارهاى داخله مىپرداخت ولى باز رتبهء صدارت داشت و هرچه ميخواست بجا ميآورد ، كرده و گفتهء او مناط اعتبار بود و ميرزا يوسف مستوفى الممالك بواسطهء سلامت نفسى كه داشت بر او فائق نميآمد و سپهسالار تا هزار و دويست و نود و هفت به همين اقتدار بود ولى در اوايل شوال همين سال باز او را از سپهسالارى و امور قشونى و وزارت خارجه و بعضى كارهاى داخله معاف داشتند و مداخلهء او را صلاح نديدند . در همين سال او را بحكومت قزوين فرستادند تا در آنجا محترما زيست كند و ميرزا يوسف مستوفى - الممالك بآسودگى بدون شريك و سهيم بوزارت داخله مشغول بود .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nزمان توقف و حكومت حاجى ميرزا حسينخان مشير الدوله در قزوين چندان طول نكشيد در همين سال در ابتداى ظهور شيخ عبد اللّه در تبريز حاجى ميرزا حسينخان را به پيشكارى مستقل آذربايجان فرستادند كه وزارت حضرت اسعد ولايت عهد مظفر الدين ميرزا نمايد و برتق‌وفتق امور پردازد .\r\nسنهء هزار و دويست و نود و هشت حاجى ميرزا حسينخان مشير الدوله پيشكار آذربايجان را براى تعزيت الكساندر دويم و تهنيت جلوس الكساندر سيم امپراطور روسيه بسفارت پطرزبورغ فرستادند وى با هدايا و تحف لايقه به آنجا رفت چون از آن سفر مراجعت نمود در همين سنه او را بفرمانفرمائى مملكت خراسان و سيستان و توليت آستان - قدس نشان فرستادند حكومت سمنان و دامغان و شاهرود و بسطام هم ضميمهء ايالت او شد با شكوهى فراوان و حشمتى بىپايان به آنجا رفت چند ماهى بايالت خراسان اشتغال داشت و مردم نهايت رضامنديرا از بزرگى و استغناى طبع او داشتند لدى الورود امر كرد براى او در رواق مطهر مقبره‌اى ساختند و از روى يقين كلماتى ميگفت كه دلالت بر وفات او ميكرد لهذا در شب بيست و يكم ذيحجه در سن پنجاه و هفت سالگى در ارك مشهد مقدس به علت اثر ورم قلبى كه داشت وفات كرد و نعش او را باحترام برداشتند و در دار السعاده دفنش كردند و از ارهء صفهء مقبره‌اش را زينت دادند و كتابه از اشعار ميرزا كاظم صبورى ملك الشعراى آستانهء رضويه عليه السلام مشهدى المسكن و كاشانى الاصل نگاشتند صورت آن كتابه در مطلع الشمس ضبط است . ميرزا ناصر اصفهانى اين سه شعر را در ماده تاريخ وفات او گفته است :\r\n سپهسالار ايران از جهان رفت * تو گوئى همچنان تير از كمان رفت\r\nيكى شمشير سر تا پاى گوهر * ز دست خسرو صاحبقران رفت\r\nپى تاريخ سالش گفت ناصر * سپهسالار صد حيف از جهان رفت \r\nاين صدر والاقدر از جميع دول فرنگ نشان درجه اول داشت ولى آن نشانها براى او باقى نماند بهترين نشانهاى امتيازى او همان نشانى است كه خود ترتيب داده است و آن نشان بناى مدرسه و مسجديست در طهران كه بمدرسهء ناصرى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nموسوم ساخته است . به آن متانت و استحكام و رفعت در ايران تا آنزمان بنائى ساخته نشده است كتابخانه‌اى براى آن مدرسه بنا نمود كه نهايت امتياز را دارد به قيمت گزاف كتب بسيار خريد و به آن كتابخانه وقف نمود آن كتابخانه مدرسه در ايران اول كتابخانه است فهرست كتب و صورت وقفنامه موجود است لكن نوشتن آن باعث طول كلام است بعضى مرمتهاى جزئيهء آن مدرسه باتمام نرسيد و آنمرحوم وفات كرد . توليت اين مدرسه با سلطان عصر است و نظارت اوقاف مزبوره با برادر خود يحيى خان معتمد الملك ( مشير الدوله است ) و مقرر نمود كه نظارت مادام الحيوة با معزى اليه باشد و پس از او به ارشد و اصلح دو برادر خود نصر اللّه خان نصر الملك و حاجى ميرزا عبد اللّه خان علاء الملك باشد و بعد از فوت احدهما با ديگرى و پس از فوت هر دو نوعا با ارشد و اصلح اولاد ذكور مشار اليهم و اولاد ذكور از اولاد ذكور ايشان و هكذا با رعايت تقدم طبقه اولى بر ثانيه و ثانيه بر ثالثه و هكذا الى ما شاء اللّه و در صورت فقدان واجد وصفين در طبقات اولاد ايشان و يا العياذ باللّه انقراض ايشان واگذار است بشخصى از امناء دولت كه بكفايت و امانت موصوف باشد و متولى او را بتصديق نايب التوليه و امام و مدرسين منقول و معقول منصوب فرمايد .\r\nسالى دوازده هزار تومان بايد از وجه اجارهء املاك موقوفه صرف محصلين و مدرسين اين مدرسه باشد از هر علمى بايد در اين مدرسه تدريس شود و صورت املاك موقوفه از اينقرار است ولى در اينزمان وجه اجارهء آنها تنزل كرده است .\r\n\r\nصورت املاك موقوفه\r\nصورت املاك واقعهء در دار الخلافه طهران و توابع قيصريه حاليه بانضمام دو باب حمام زنانه و مردانه نزديك آن و سى و پنج باب دكاكين نزديك قيصريه املاك واقعه در توابع دار الخلافه قريه كلتيه واقعه در ورامين قريه ميان آباد واقعه در غار ششدانك املاك واقعه در قزوين قريه كمال‌آباد قريه فيض‌آباد ششدانك چهاردانگ قريه آقابابا دو دانگ و نيم الا نيم فرد دكاكين واقعه در بازار معروف ببازار امير ملك واقعه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدر طالقان لبات قريه شهرك سه دانگ املاك واقعه در خمسه قريه عميدآباد ششدانگ قريه داشلوجه ششدانگ قريه على كزير ششدانگ قريه ارهان با توابع ششدانگ در اينزمان يحيى خان معتمد الملك ( مشير الدوله ) و نصر الملك و حاجى علاء الملك برادران مرحوم سپهسالار هر سه مرحوم شده‌اند و نظارت مدرسه فعلا با معتمد الملك پسر يحيى خان مشير الدوله است از خود مرحوم سپهسالار در زمان حيات و ممات هيچ فرزندى باقى نماند .\r\nالحق حاجى ميرزا حسينخان سپهسالار و صدر اعظم از صدور معظمهء ايندولت بوده است نهايت كفايت و قابليت و بزرگى را داشت بعضى صنايع فرنگى و اسباب و آلات اروپ از قبيل چراغ گاز و آسياب بخار و غيره و عادات سهله از قبيل دو اسبه‌سوارى از او در ايران متداول شد و اكثر مردم از او وحشت كرده بسبب كم كردن او از مواجب مردم با او ضد و خصومت برآمدند احكام عادلانه بسيار خوب داشت احكامش ناسخ پيدا نميكرد گويند در زمان سفارت باسلامبول رعاياى آنجا بديوانخانه عثمانى نميرفتند در محاكمات خود راضى ميشدند كه در سفارتخانه ايران عمل خود را بگذرانند علماى طهران با او نقاضت ورزيدند از جمله علمائى كه او را تكفير ميكردند و در طعن و لعنش غلو داشتند مرحوم آقا سيد صالح عرب بود وقتى كاغذى به مهر صدر اعظم نزد او بردند كه براى مرافعه و مطلبى نگاشته بود آقا سيد صالح آن كاغذ را پاره كرد و بحوض انداخت و بعد گفت حوض هم نجس شد آبش را خالى كنيد چهار پنجماه بيشتر از اين قضيه طول نكشيد كه من خود شبى مرحوم آقا سيد صالح را در مجلس روضه‌خوانى صدر اعظم ديدم كه گلاب‌پاش در دست دارد و محض خصوصيت با صدر اعظم به مرحوم گلاب ميدهد و من بعد از فوت پدر خود اعتماد السلطنهء مرحوم با برادر خود مرحوم عبد العلى خان اديب الملك كه طريقهء شيخيه داشت در باب ارث مرافعه داشتم و مرحوم آقا سيد صالح چون با كليهء شيخيه نهايت مغايرت داشت او را به جهت مرافعه و محاكمه انتخاب كردم كه ارث را به من واگذار كند و همين‌طور هم مقصود حاصل شد .\r\nخلاصه به اين مناسبت من با مرحوم سيد خصوصيتى داشتم در مجلس صدر اعظم\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nچون بمحاذى من رسيد گلابم داد من محض احترام او از جا برخاستم و دستش را بوسيده آهسته گفتم شما كه نوشته اين زنديق را در حوض انداختيد و آب حوض را هم نجس دانستيد چه‌طور شده است كه حالا در خانهء او گلاب‌افشانى ميفرمائيد مرحوم سيد چون اين سخن شنيد بطور تغير به من نگاهى كرده گفت اى زنديق اگر ديگر تكرار اين مطلب بكنى آشكارا تكفيرت ميكنم من دم دركشيدم و هيچ نگفتم .\r\n\r\nاما صفات حاجى ميرزا حسينخان مشير الدوله و صدر اعظمى\r\nدر امور پلتيكى كمال بصيرت را داشت از جزئى خدمتى كه به او ميشد نهايت امتنان را داشت و اگر از كسى مختصر خيانتى ميديد بشدت تلافى ميكرد سوءظنش بدرجه‌اى بود كه اگر از كسى هم نزد او سعايتى نميشد خود او بتصور و خيال ويرا طرف عداوت خود قرار ميداد .\r\nكرم وافر نداشت اما در موقعى كه لازم بود از خرج صد هزار تومان هم دريغ نمىنمود عالم درويشى داشت و ميگفتند كه بحاجى ميرزا صفاى مرحوم سرسپرده بود و با مرحوم استاد غلامرضا و از اين قبيل مردم در طهران خصوصيت ميكرد بيشتر اينكارهاى او براى شهرت بود و الا در باطن عقيده و مذاق عرفانى نداشت ظاهر شرع را حفظ ميكرد نماز را بوقت ميخواند و هنگام طلوع فجر برميخاست و تا طلوع آفتاب در سر سجاده بود معاندين او ميگفتند كه غالبا جنب بود ولى من در فرنگ هم ديدم كه صبحهاى زود سجاده‌اش گسترده بود خط فارسى را بد مينوشت اما خوانا بود و از راست‌نويسى عجز داشت و چليپا مينگاشت و خيلى با تأنى تحرير ميكرد منشآتش مخلوط با انشاء كلمات عثمانى بود و از لغات مجعولهء - مجهولهء آنها كه بهيچوجه بقاعده صرف‌ونحو و لغت درست در نميآيد در تحريرات خود مخلوط ميكرد اما مطالب رسمى و پلتيكى را در كمال خوبى مينوشت و غالبا تصحيح نوشتجاتش را جناب جلالتمآب ميرزا عليخان امين الدوله مينمودند خيالات از او انشاء و املاء\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاز امين الدوله روى هم رفته مشابه تنگ مرصعى بود كه در ميان او جوهر حيات ريخته باشند .\r\n مرق الزجاج و رقت الخمر * فتشابها و تشا كل الامر \r\nفرانسه را غلط مكالمه ميكرد و غلط مينوشت اما از شدت پرروئى و طلاقت لسان طورى كلمات را ادا ميكرد كه هركس تصور مينمود كه او فرانسه ميداند .\r\nروزنامه‌هاى فرنگى را خوب درك ميكرد اما به قوت زبان عثمانى بود زبان عثمانى را كاملا ميدانست از حساب ربطى نداشت روزى من نزد او بودم ناظر او صورت حساب كارخانه را به او نمود متغير شد و گفت هزار دفعه گفته‌ام كه حساب را بر قوم سياقى ننويس بلكه بكتابت متداوله بنگار تا من خواندن آن را بتوانم بيشتر اوقات مرحوم ميرزا عبد الوهاب خان نصير الدوله ( آصف الدوله ) شيرازى بمحاسبهء شخصى او رسيدگى ميكرد در ايام عيد با قوام و نزديكان و دوستان و نوكرانش بيشتر از بيست هزار تومان از نقد و جنس و اسب و كالسكه مىبخشيد در يكى از ليالى عيد كه مؤلف نزد او بود در ميان عطاياى او كه بمردم ميبايست بدهد پانزده خرقه ترمه بطانه خز و سنجاب بود در مدت حياتش شراب نخورده بود و قمار نميكرد جهت نخوردن شرابش هم بواسطه مرض قلبش بود نه تقدس ولى كرارا اظهار ميداشت كه قول پيغمبر صلى اللّه عليه و إله دروغ نميشود البته شراب عقل را زايل مىكند و من ترك آن كرده‌ام و هميشه انفيه ميكشم كه حالت زكام داشته باشم از اقسام كيفيات و تفننات فقط استعمال انفيه را اختيار كرده بود قوهء شامه و ذائقه نداشت و خود او معترف بود اغذيه در دهان او مزه نميكرد ميل به دادن امتياز دولتى بكسان نزديك خود نداشت در دادن امتيازات دولتى و درجات نظامى كف نفس ميكرد و بدون استحقاق و خدمت كسى را برتبهء نظامى و غيره بالا نميبرد وقتى يكى از نزديكان خيلى محرم او كه ناگزير از شنيدن سخن او بود از او استدعاى يك رتبه نظامى كرد با آنكه با او نهايت علاقه و دلگرمى را داشت آن رتبه را نداد و به او دستى پانصد تومان بذل كرد كه او از سر اين خواهش درگذرد اگر با كسان خود اين كار نميكرد نميتوانست از ديگران در دادن تمثال و غيره مضايقه كند .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nشرح حال مستوفى الممالك ميرزا يوسف صدر اعظم\r\nميرزا يوسف صدر اعظم ابن ميرزا حسن مستوفى الممالك ابن ميرزا كاظم آشتيانى ، قدرش بالاتر از آنست كه در نجابت او سخنى بميان آيد . چندان اصالت و بزرگى و فخامت داشت كه هيچكس از تمكين و اطاعت و فروتنى او ننگ نداشت در عصر خود جميع اعيان دورهء خود را به خوردى ديده بود و ديگران او را ببزرگى ديده بودند . هر وقت كه براى او تنزلى پيدا ميشد اظهار عجز و جزع نميكرد و بدربخانه اين و آن ملتجى نميشد و هيچكس را با خود همدست و هم‌عهد نمىنمود . در عزل‌ونصب خود با اركان دولت مواضعه و زمينه سازى نداشت وقتى كه او را از استيفاء ممالك و وزارت داخله معزول كردند به حالت او هيچ تفاوتى نكرد و به همان دستور سابق شهامت و بزرگى داشت عزلت و رفعت در نظرش يكسان بود . وقتى كه او را به آشتيان توقف دادند در نهايت احترام و احتشام با همان عمله و خدام و وسعت دستگاه زندگانى ميكرد ، زمانى كه او را از خدمت دولت معاف ميداشتند مردم همانطور اظهار بندگى و كوچكى نزد او ميكردند احترام و بزرگى جزو ذات او بود شاهزادگان بزرگ در عزل و نصب او در نهايت توقير با او سلوك ميكردند ، هركدام خود را بمنزلهء فرزند او ميدانستند بهيچوجه از فروتنى به او ننگ‌وعارى نداشتند ما اگر در اين كتاب شرح بزرگيها و جلالت ذات او را مشروحا بنگاريم كار به طول انجامد همين چند\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nسطر در حق او كافى است ، مردم ميدانند كه اين وزير بزرگ چه‌قدر عظمت داشته است كه در عزل او باز مردم به او احترام ميكردند ، هيچكس در عزل او با وى مخاصمتى نداشت بلكه هواخواه او بودند ، هيچيك از صدور به اين درجه نبود كه در حين عزل او چنين احترامات داشته باشد . در جلالت قدر و نبالت شأن او اين نكته بس است كه چندين بار به او تكليف صدارت و اقتدار كليه كردند قبول نكرد و پيش از آنكه او بصدارت كبرى نايل شود در همان وزارت داخله و استيفاء ممالك صدارت عظمى داشت بر همه اقدم و اولى بود چندان احترام و عظمت داشت كه در همان زمان وزارت داخلهء خود زحمت حضور رفتن و مرقبات چيدن و زحمت كشيدن نداشت در خانهء خود نشسته هرچه در روى كاغذ مينگاشت و بحضور ميفرستاد فورا اعليحضرت سلطانى آن را امضا كرده ميفرمودند هرچه آقا گفته و داده و كرده است صحيح است از بس سلامت نفس و ملايمت طبع و نيك‌نفسى داشت باعمال مردم نمىپيچيد ، بعزل آنها نميكوشيد ، مكرر به او پيغام بردند كه فلان بزرگ ترا دشنام داده و در حضور سلطانى دشمنى كرده وى اعتنا نميكرد و باز حاجت او را برميآورد و نانش را مقطوع نميكرد ، طرف مقابل چون اينحركات ميديد خجل ميشد و از انصاف خود بعيد ميديد كه با چنين بزرگى كسى دشمنى كند و دشنام دهد ، باينجهات احدى از او در خاكپاى سلطانى سعايت نميكرد كه كارش فاسد شود . هرچه مينوشت و هرچه رأى ميداد همان نوشته امضا و صحه ميشد ، در تمام اوقات بسكوت و بىاعتنائى ميگذرانيد و در امور مملكتى تدبيرى و انديشه‌اى نميكرد ولى همان سكوت و متانت و شخصيت و هيكل او كارهاى داخله را اصلاح ميكرد كه هيچ فسادى بظهور نميرسيد وقتى كه مستوفى الممالك بوزارت داخله منصوب و ميرزا حسين خان مشير الدوله سپهسالار اعظم بوزارت عسكريه و وزارت امور خارجه برقرار بود سپهسالار اعظم بعنوان صلاح‌انديشى و صرفه‌جوئى دولت خواست از مواجب چاكران دولت چيزى بكاهد هرچه به او اصرار كردند كه اين كار را امضا كند وى امضا نكرد و گفت نان مردم را نبايد قطع كرد در چندين سال وزارت داخله و استيفاء ممالك و صدارت خود نان احدى را نبريد دينارى از حقوق صاحبان مواجب نكاست مردمان بدنفس هرچه در اين گونه كارها اقدام ميكردند وى رد ميكرد از ابتداى خدمتگزارى او بدولت تا انتهاى صدارت او با\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nامتيازات روايات و حكاياتى كه داشته است اگر بنگاريم بايد مدتى اوقات خود را مصروف اين كار داريم . همانا از جميع وقايع او اعراض كرده بابتدا و انتهاى امر او اشارتى ميكنيم .\r\nسنهء هزار و دويست و شصت و يك - چهار سال قبل از جلوس ناصرى كه كار صدارت با حاجى ميرزا آقاسى بود ميرزا حسن آشتيانى مستوفى الممالك وفات كرد منصب مستوفى الممالكى را به فرزند او ميرزا يوسف دادند و او را به اين شغل بزرگ سرافراز نمودند و در اين زمان ميرزا تقى خان اتابك اعظم و ميرزا آقا خان صدر اعظم و ميرزا محمد خان سپهسالار اعظم و حاجى ميرزا حسينخان صدر اعظم كه هركدام بعد از حاجى ميرزا آقاسى بصدارت رسيدند هيچيك از آنها در اين سنه احترام و شغل و منصب ميرزا يوسف مستوفى الممالك را نداشتند و از اينها جز ميرزا آقا خان را ديگر اسمى و رسمى نبود . بعد از حاجى ميرزا آقاسى هريك از اين چهار نفر بصدارت فائز شده ترقيات كردند و ميرزا يوسف مستوفى الممالك بعد از اين چند نفر بصدارت عظمى نايل شد ، لهذا با اين كبر سن و تشخص و منصبى كه مردم از ابتدا از او ديده بودند ناچار طورى از او تمكين داشتند كه در حالت صدارت و غير صدارت و در هنگام عزل يا نصب او از پاس حرمت وى بهيچوجه فروگذار نميكردند و چون نوبت سلطنت را بنام نامى بندگان اعليحضرت ناصر الدين شاه روحنافداه زدند در دوره صدارت ميرزا تقى خان امير نظام اتابك اعظم باز همچنان ميرزا يوسف مستوفى الممالك بود و محاسبه ولايات با او بود . چون صدارت بميرزا آقا خان نورى تعلق يافت حكومت عراق را بمستوفى الممالك واگذار نمودند و او لطفعلى خان را بنيابت عراق روانه داشت ميرزا آقا خان صدر اعظم پس از چندى شغل استيفاء ممالك را از براى فرزند خود مرحوم ميرزا كاظمخان نظام الملك استدعا كرد و او به اين منصب سرافراز آمد اما جهت انتقال منصب جليل استيفاى ممالك از مستوفى الممالك سنه هزار و دويست .\r\nبنظام الملك اين بود كه نظام الملك ميخواست دو عشر از مواجب مركز و خدام دولت كه مبلغى گزاف مىشود موضوع نمايد و مستوفى الممالك راضى به اين امر نميشد مستوفى - الممالك را باغواى ميرزا آقا خان صدر اعظم معزول و با صورتى مفتضح طرد و نفى به آشتيان نمودند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nسنهء هزار و دويست و هفتاد و نه كه ميرزا آقا خان از صدارت معزول شد در دولت شش وزير و شش وزارتخانه ترتيب دادند وزارت داخله با ميرزا محمد صادق قائم مقام بود و وزارت ماليه و استيفاء ممالك ثانيا بميرزا يوسف تعلق يافت و ميرزا محمد خان كشيكچى - باشى بسپهسالارى و وزارت جنگ سرافراز آمد چون ميرزا صادق قائم مقام از وزارت داخله خارج شد ميرزا محمد خان بيشتر ترقى كرد امور لشكرى با او بود و امور كشورى با ميرزا يوسف آمد ، چون ميرزا محمد خان سپهسالار اعظم شد و صدارت كبرى يافت باز مستوفى الممالك همچنان وزارت ماليه داشت .\r\nسنهء هزار و دويست و نود و سه ميرزا محمد خان سپهسالار اعظم از صدارت معزول شده او را بخراسان ايالت دادند و جميع امور كليه بميرزا يوسف مستوفى الممالك تعلق يافت نهايت اقتدار را داشت ولى بصدر اعظم مخاطب نبود با اينكه ميدان خالى بود درصدد اخذ اين لقب برنيامد ولى جميع امور بصلاح او بود و وزارت داخله داشت و روزگارى بر اين منوال گذشت و عزيز خان در امور لشكرى سردار كل بود .\r\nسنه هزار و دويست و هشتاد و چهار عزم ملوكانه بر وسعت شهر طهران تعلق يافت لهذا مقرر فرمودند كه شهر طهران را از سمت دروازه شميران يكهزار و هشتصد ذرع و از سه جانب ديگر از هر طرف يكهزار ذرع وسعت دهند و كفالت اين امر را بعهدهء جناب آقاى مستوفى الممالك و ميرزا عيسى وزير دار الخلافه موكول فرمودند و نيز مقرر شد كه خندقى حفر كنند كه رفع عبور مردمان از خارج دروازه بشود و شهر از آفت سيل محفوظ ماند روز يكشنبه يازدهم شعبان در بيرون شهر شروع باينكار شد اعليحضرت شهريارى بدوا كلنگى به زمين زدند و بعد سايرين شروع بحفر خندق كردند و ميرزا عيسى وزير متعهد شد كه سه ساله حفر خندق تمام شود دور اين شهر سه فرسخ و نيم شد و دوازده دروازه بدور او ساخته آمد و ميرزا عيسى متقبل شد كه او درينخدمت مجاهده كند و پاره‌اى از اراضى بايره كه داخل در محاط شهر جديد ميافتد از او باشد و هنوز بعضى اراضى متعلق بميرزا عيسى است كه بمردم ميفروشد و فايده ميبرد و از آن روز طهران موسوم بدار الخلافه ناصره آمد و ميرزا محرم شاعر خليفه درس زبان مدرسهء دار الفنون شعر ماده تاريخى درينباب سروده است كه درينجا نگاشته مىشود :\r\n طبع محرم با دل شاد از پى تاريخ گفت - * جاودان با فر يزدان باد شهر ناصرى \r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو مقصود از دل شاد الف است كه يك عدد اضافه باعداد مصرع ثانى مىشود و با تاريخ بنا كه هزار و دويست و هشتاد و چهار هجرى است مطابق ميگردد .\r\nسنهء هزار و دويست و هشتاد و هفت كه شاهنشاه ايران به زيارت عتبات عاليات مشرف شدند نظم كليهء امور ايران را بمستوفى الممالك سپردند و پس از مراجعت از عتبات حاجى ميرزا حسينخان مشير الدوله سفير كبير ايران مقيم اسلامبول را كه بعتبات آمده بود بدار الخلافه طهران آوردند چون در او كفايت و لياقتى مشاهده فرمودند او را وزارت عدليه و وظايف و اوقاف دادند و متدرجا برتبه سپهسالارى رسيد و اينواقعه چند روز بعد از ورود موكب همايون از عتبات بطهران بود و حاجى ميرزا حسينخان در كار مستوفى الممالك سعايت و تخريب مىكرد لهذا حكم شد كه او از دار الخلافه بآشتيان برود و توقف كند اما ايندفعه محترما او را روانه داشتند و در نمرهء روزنامه دولتى مسمى بايران در آنسال نوشته شد كه مستوفى - الممالك بواسطهء كهولت و كبر سن از خدمات خود استعفا داده بآشتيان رفت و ادارهء روزنامجات در همان سال به اين بنده راجع شد و از جانب دولت بانجام اين خدمت پرداختم اسم سابق روزنامه را تغيير داده مسمى بايران شد و آن نمرهء اول روزنامه‌اى بود كه باهتمام اين بنده مؤلف بحليهء طبع رسيد .\r\nسنهء هزار و دويست و نود كه بندگان اعليحضرت شاهنشاهى روحنافداه از سفر اول فرنگستان مراجعت ميفرمودند بعد از خلع حاجى ميرزا حسينخان از صدارت بورود قزوين مستوفى الممالك را كه تا آنگاه از خدمات بكناره بود احضار فرمودند كه بورود موكب همايون بطهران او حاضر حضرت و چاكر خدمت باشد لهذا وى در سلخ رجب المرجب همين سنه وارد دار الخلافه گرديد و مورد مراحم ملوكانه شد و باز بمنصب مستوفى الممالكى و حواله و اطلاق ماليات و انجام محاسبات ارتقاء جست .\r\nسنهء هزار و دويست و نود و يك وزراى سته دربار اعظم برقرار شد جناب مستوفى الممالك اول شخص بود و اسامى وزراى مختار از اينقرار است :\r\nميرزا يوسف مستوفى الممالك و حاجى ميرزا حسينخان مشير الدوله و عليقلى - ميرزاى اعتضاد السلطنه وزير علوم و نواب عماد الدوله وزير عدليه و محمد رحيم خان\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nعلاء الدوله ( امير نظام ) و عليرضا خان عضد الملك ايلخانى و خازن مهر مبارك جميع امور دولتى به امضاء اين شش وزير بود و هريك از آنها از رأى مستوفى الممالك بيرون نميشدند .\r\nدر همين سنه اقتدار وزراى سته بهم خورد و جميع امور دولتى راجع به امضاء و اجراء مستوفى الممالك و مشير الدوله شد . مستوفى الممالك وزارت داخله داشت و بامور كشورى مداخله مينمود و سپهسالارى و وزارت لشكرى بمشير الدوله راجع آمد .\r\nسنهء هزار و دويست و نود و هفت حاجى ميرزا حسينخان مشير الدوله سپهسالار اعظم كه در امور كشورى مداخله داشت و با مستوفى الممالك در امور دولتى شريك بود به كلى از سپهسالارى و وزارت خارجه و وكالت خراسان و آذربايجان و غيره معزول شد و او را بقزوين حاكم نمودند و شرح حال او جداگانه پيشتر ذكر شد . در عزل او مرحوم مستوفى الممالك بدون هيچ عائقى اقتدارش بيشتر از پيشتر شد ، ترتيب مهام مملكت آذربايجان هم ضميمهء مشاغل او گرديد بالاستقلال وزارت داخله يافت و نهايت اقتدار را داشت در واقع از اين تاريخ باطنا صدارت ميكرد عزل‌ونصب جمهور و رتق‌وفتق امور و سؤال و جواب حكام و امتياز دادن بخدمتگذاران كلا و طرا با او بود ولى تمكين نميكرد كه او را لقب صدر اعظم دهند زياده از اندازه ازين لفظ تحاشى داشت و ميترسيد كه مبادا مسئول شود و در آخر مخذول گردد و الا اين لقب درين اوان هم براى او حاضر و مهيا بود چون ميديد كه رسم صدارت با اوست و احترام و بالانشينى و اقتدار او هيچوقت پامال نيست لهذا به اين لفظ مقيد نبود .\r\nمعروف است كه بابوى هندى به او گفته بود كه هر وقت قبول صدارت كنى باندك وقتى خواهى مرد باينجهت از قبول صدارت انكار داشت . مردم او را پيش خود شخص اول ميگفتند و در غياب و حضور و نزديك و دور بآقا خطاب ميكردند و او را بآقائى و بزرگترى و برترى قبول ميداشتند بنين سلطنت خصوصا حضرت و الا كامران ميرزاى نايب السلطنه خود را فرزند او ميدانستند در امرونهى او از لا و نعم\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nدم نميزدند نه اينكه از او ترس داشتند بلكه باطنا به او ميل قلبى داشتند و او را سزاوار اين احترام ميديدند .\r\nسنهء هزار و سيصد و يك كارگذاران دولت جاويدمدت چنان صلاح ديدند كه ميرزا يوسف مستوفى الممالك برحسب ظاهر هم بصدارت عظمى نائل شود و اسما و رسما مخاطب بصدر اعظم گردد و حضرت مستطاب اجل اشرف اكرم آقاى امين السلطان وزير اعظم ( كه در آنوقت وزير حضور و وزير دربار اعظم بودند ) اهتمامى از پيش خود فرمودند كه آقا را صدر اعظم نمايند اين كار بعد از مراجعت از سفر مشهد مقدس بخودشان زيبندگى داشت و رتق‌وفتق امور در حضور همايونى كلية با ايشان بود و عموم مردم به حضرت ايشان روى دل داشتند با اينحالت چنان صلاح ديدند كه اسم صدارت را مخصوص ديگرى نمايند و خودشان از شرفيابى حضور همايونى و التزام ركاب مبارك باز نمانند لهذا صدارت عظمى را براى مرحوم مستوفى الممالك خواستار آمدند و روز سه‌شنبه بيست و نهم شهر شعبان المعظم بندگان اقدس شهريارى روحنا فداه در قصر مبارك صاحبقرانيه ( نياوران - كردوى ) جلوس فرمودند و مجلس سلام انعقاد يافت و در حضور شاهزادگان و رجال دولت ميرزا يوسف مستوفى الممالك را به نشان اقدس سرافراز فرمودند دستخط همايونى و فرمان صدارت شرفصدور يافت .\r\nچون ميرزا يوسف بصدر اعظم مخاطب آمد حضرت اجل اكرم آقاى وزير اعظم بتهنيت او تشريف بردند پس از اداى تبريك صدر اعظم به حضرت اجل اكرم آقاى وزير اعظم گفتند سالها از صدارت كناره داشتم و ميخواستم خود را در خطر نيندازم شما مرا بصدارت نشانديد و بايد از مخاطر و صدمات نگاهدار من باشيد بندگان حضرت اجل اكرم معاهده فرمودند كه ايشان را در مخاطر و مهالك نجات دهند و نگذارند كه بوخامت امرى مبتلا شوند و تا آخر هم‌چنين بود كه معاهده شد حضرت اجل روح صدارت بودند و هرچه تحرير و تقرير ميكردند همان واقع ميشد و صدر اعظم نهايت تمكين و تسليم را به او داشتند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nدستور العمل صدارت ميرزا يوسف مستوفى الممالك بتاريخ 29 شهر شعبان 1301\r\nصدر اعظم در جميع امور دولتى اعم از قشون و غير قشون حتى در ملبوس و كارخانه هم مسئول خواهد بود و همه امور و تكاليف هم در ضمن همين فرمايش است تكليف خود را البته خواهد دانست كه بايد چه بكند مهر صدر اعظم بايد كنده شود و براى ميمنت كل فرامين و بروات و نوشتجات و احكام دولتى اعم از قشون و غير قشون ، داخله و خارجه ، بدون استثناء اول به مهر صدر اعظم برسد ، بىمهر صدر اعظم بامضاى همايونى نخواهد رسيد و مجرى نخواهد شد . وضع و قانون صدارت عظمى و شخص اولى همانست كه مرحومان ميرزا تقى خان امير نظام و ميرزا آقا خان صدر - اعظم داشتند و بايد آن سبك و سياق را پيشنهاد خود نمايند نه سبك و سياق مرحومان ميرزا محمد خان سپهسالار و ميرزا حسينخان مشير الدوله را . سبك و وضع و استقلال نامه همان بود كه آن دو نفر اولى داشتند . تكاليف ما دربارهء صدر اعظم اينست كه هيچ فرمان و برات و كاغذى را بدون مهر و امضاى صدر اعظم قبول نخواهيم كرد و آن را رد خواهيم نمود . سابقا رسم بود كه اوقات خودمانرا تقسيم كرده بوديم و صاحبان مناصب و ادارات در روز معينى عرايض و مطالب متعلقه بخودشان را بحضور ميفرستادند حالا آن رسم و آن قرار متروك است و ابدا نبايد مطالب و عرايض و نوشتجات خودشان را پيش ما بفرستند هرطور صدر اعظم قرار خواهد داد و اوقات خود را هرطور تقسيم كرد و اطلاع داد كل مطالب و عرايض را پيش صدر اعظم برده جواب از صدر اعظم بخواهند . صاحبان مناصب بلكه احدى مرخص نيست كه عرض و مطلب و كاغذى مستقيما بحضور بفرستند صدر اعظم هر مطلبى را كه لازم بداند بعرض برسد بعرض مىرساند و جواب و حكم آن را گرفته به صاحبان مناصب مىرساند و الا خود حكم آن را خواهد كرد . نوشتجاتيكه از ولايات و سرحدات ميرسد بايد تمام پيش صدر اعظم برود و جواب آنها را صدر اعظم بنويسد و با چاپار روانه دارد و مطالبى را كه لازم بداند\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبه عرض برساند محض اطلاع ما خلاصه كرده بحضور بفرستد . اين قبيل كاغذها و نوشتجات مستقيما بحضور بيايد . مردمان متفرقه هرچه عرض و مطلب داشته باشند يا عرايض و مطالب تمام بايد پيش صدر اعظم برود و صدر اعظم جواب بدهد . از امروز ببعد يك تومان تخفيف و خرج فوق العاده بدون اطلاع و صوابديد صدر اعظم نخواهد شد .\r\nصدر اعظم بايد يكنفر نايب مستقل داشته باشد كه اگر يكوقتى خداى نخواسته كسالتى براى او دست دهد و نتواند در خانه حاضر شود آن نايب حاضر بوده بعرايض و مطالب مردم رسيدگى كند صدر اعظم هركس را صلاح بداند براى اين كار و اين خدمت معين خواهد كرد .\r\nصدر اعظم بايد قرار بدهد مادام كه ما در طهران و اطراف طهران هستيم هر روزى كه خود نتواند بحضور بيايد و مطالب را عرض كرده حكم و جواب آنها را بگيرد شخصى را از جانب خود معين نمايد كه او بحضور بيايد و مطالب را عرض كرده حكم و جواب آنها را بگيرد كه كارها در عهده تراخى و تعطيل نماند . جميع كارهاى دولتى بايد درب خانه و در دربار اعظم بگذرد احدى مأذون و مرخص نيست كارهاى دولتى را در خانه خودش متصدى بشود و بگذراند صدر اعظم هم بايد همه روزه حاضر درب خانه باشد و شكوه و عظمت سلطنت را خيلى محل ملاحظه بداند خواه در طهران و خواه در ييلاق اطراف طهران چون امروز در دولت كارى كه زياده از ساير اهميت دارد امور وزارت خارجه است جناب ناصر الملك وزير امور خارجه امروز براى اين كار بهترين نوكرهاست بايد جناب صدر اعظم كمال تقويت و حمايت را در كارهاى متعلقه به او كه در حقيقت اعظم كارهاى دولت است بكند و او هم بدون اطلاع جناب صدر اعظم كارى نكند و امور عمده و مهمه را بعرض رساند امور جزئى را بتقويت جناب صدر اعظم بگذراند . غرض اينست همان طوريكه ميرزا سعيد خان وزير خارجه مرحوم در پهلوى ميرزا آقا خان صدر اعظم كار ميكرد ناصر الملك هم همان‌طور در پهلوى جناب صدر اعظم حاليه مشغول كار باشد . جناب صدر اعظم بايد مراقب و مواظب صاحبان مناصب و نوكرهائى كه كار دولت به آنها رجوع شده است\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nو حكام ولايات و سرحدات باشد كه آيا بتكاليف خود عمل ميكنند يا نه ؟ آيا خير دولت و رعيت و كارهاى مهمه دولت را بر اغراض شخصى و طمع خود ترجيح ميدهند يا نه ؟ آيا با رعايائيكه وديعهء خداوندى و سپرده بما هستند بعدل و انصاف حركت ميكنند يا نه ؟ و بعد از ملاحظه و تدقيق هريك بتكاليف خود عمل كرده از روى صدق و راستى حفظ رعيت و مملكت را به خوبى مىكند بسيار خوب نهايت تقويت را از او به عمل آورند هريك باينطورها كه مطلوب است راه نروند و عمل نكنند اول تكليف صدر اعظم آنست كه او را تنبيه و از شغل خود عزل نمايد .\r\n\r\nسواد دستخط همايونست كه بامضاى اين دستور العمل صادر شده است\r\nدستورالعمل است كه به حكم ما نوشته شده است و انشاء اللّه تعالى صحيح است اينطور بايد مجرى شود .\r\nخلاصه از براى صدر اعظم در زمان صدارت تغيير رفتار و گفتارى پيدا نشد بسلامت نفس سابق خود باقى و برقرار بود بيست و دو ماه و پنجروز صدارت كرد و بدون اينكه تقصير و خيانتى به او نسبت بدهند بصداقت خدمتگذارى ميكرد چند روزى ناخوش شد و ضعف بنيه بر او مستولى آمد در سن هفتاد و شش سالگى روز پنجشنبه سيم رجب المرجب هزار و سيصد و سه به مرض اسهال و ضعف بنيه وفات كرد برحسب وصيت او را در ونك ملكى خود آنمرحوم كه در يكفرسنگى طهران و جزو شمران و در سر راه اوين است در سرائى كه قبر مرحوم مرشد معروف ببابا هم در آنجاست دفن كردند و قبل از ممات مقبرهء خود را در همانجا ساخته بود و ماده تاريخ آنمرحوم كه نظما سروده شده است درينجا ثبت مىشود :\r\n دو از تاريخ فوتش چون كنى كم * شود تاريخ فوتش صدر اعظم \r\nصحن و رواق و بقعهء مرحوم آقا سيد صادق مجتهد را كه در محله سنگلج طهران ساكن بود در بيرون دروازهء زاويهء مقدسه حضرت عبد العظيم او بانى خير شده\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nاست و نيز صحن و رواق و بقعهء مرحوم حاجى ملا هادى سبزوارى را در بيرون دروازهء سبزوار به طرف مشهد او بنا كرده است يوسف‌آباد و بهجت‌آباد و ونك در يكفرسنگى طهران كه از متنزهات جهان است از املاك و بناهاى اوست . تمام آن صفحات بواسطهء نزديكى كوه سنگلاخ بود حكم كرد سنگهاى آن را كندند و بجاى آن خاك انباشتند آنگاه بناى غرس اشجار نموده باغ و استخر و عمارت ساخت دزعى پنجتومان مخارج كرده است تا سنگلاخ آنجا را بآبادانى رسانيده است املاك او در عراق و آشتيان و ساير بلدان بسيار است و ثبت آن در اين مختصر نگنجد .\r\nاين صدر بسيار محترم و بزرگ بوده است قبل از صدارت بمردان سالخورده عنوان نور چشمان مىنگاشت فقط جز خط ديگر سواد و فضلى نداشت ولى دم از عرفان ميزد هرچندى با يكى از عرفا بطورى مخالطه ميداشت كه مردم سخنان زشت ميگفتند با سيد درچه‌اى و سيد هندى و باباى معروف سمت فدويت داشت ، از بعضى ازين مرشدها ميخواست اخذ اكسير كند و مثل فارابى اعتقادش اين بود كه از تركيب و اختلاط فلزات سافله جوهر فلزات عاليه پيدا مىشود .\r\nبه زيارت حضرت عبد العظيم عليه التكريم كمتر ميرفت ولى هر جمعه به ونك رفته بارادت مقبرهء بابا را كه خود بانى بود زيارت ميكرد قبل از بلوغ صدارت عريضه بخاكپاى مبارك نگاشته بود كه به ونك برود بندگان اعليحضرت همايونى در جواب او مرقوم فرموده بودند :\r\nمن زار بابا بونك كمن زار عثمان بدرك وقتى كه مستوفى الممالك بود يكى از اعيان وزرا عريضه بخاكپاى مبارك همايونى فرستاد پيشكش و تقديمات زيادى داد كه شغل و منصب مستوفى الممالك به او رجوع شود اعليحضرت همايون كه پادشاهى بلند اساس و خداوندى قدرشناس است در صدر عريضهء او بمناسبت اسم مستوفى الممالك اينمصرع را مرقوم فرمودند مصرع : « صحبت يوسف به از دراهم معدود » اين صدر والاقدر بسيار بلندهمت و صاحب نظر بود هيچكس به مثل او عمله و خدمه نداشت و هركدام داراى مال وافر\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nشدند . علاوه بر اينها جمعى را همه ساله از خود نقدا و جنسا وظيفه ميداد سالى چند هزار خروار غله از املاك خود براى مردم وظيفه برقرار كرده بود در سالى كه گرانى شد گندم خروارى چهل تومان قيمت پيدا كرد انباردار او عرض نمود كه گندم و جو قيمت پيدا كرده خوب است بارباب وظيفه سركارى عوض جنس به قيمت سالهاى گذشته در امسال نقدى بدهيم مستوفى الممالك به او تغير كرده فرمود مرد كه مردم همه ساله از من جنس وظيفه داشته‌اند امسال كه گندم قيمت دارد چگونه به آنها نقدى بدهم كه فايده و حيات آنها در هذه السنه بگندم است خزدوز او ميگفت كه من علاوه بر مزد خود همه ساله دو خروار گندم وظيفه داشتم در سنوات گرانى هم باز به من گندم دادند كه دو خروار آن هشتاد تومان قيمت داشت و اگر آن گندم به من نميرسيد با اين كسب خود بايد به هلاكت رسم .\r\nمرحوم صدر اعظم هرگز بكسر مواجب دوست و دشمن خود راضى نشد و تا ميتوانست مردمان را نان ميداد سفرهء او هميشه گسترده بود هر زمان كه خودش هم بمهمانى يا اندرون بود على الرسم همان سفره را بدون كسر و نقصان ميگستردند و مردم در خانهء او صرف طعام مينمودند پيشخدمتان او در آن روز بيشتر مواظب خدمت بودند كه مبادا كسى را در غياب آقا رنجشى پيدا شود و تعليقه كمتر بولايات ميفرستاد ولى اگر يك تعليقه او را در باب مواجب و تخفيف ماليات بحكام ولايات ميبردند آن تعليقه مثل فرمان سند بود و بهيچوجه انكار بظهور نميرسيد و به همان تعليقه مواجب و تخفيف بمردم داده ميشد بواسطهء ضعف بنيه‌اى كه داشت كمتر بدربخانه ميآمد در خانه خود نشسته بود و امور هركس را فيصل ميداد و اگر در مطلبى محتاج بعرض ميشد مستدعيات مردم را بخاكپاى مبارك همايونى راپورت كرده در جواب تمام مطالب بطور مساعد دستخط مبارك شرفصدور مىيافت . غير از مواجب و مرسوم و استصوابى در سال دوازده هزار تومان فقط به جهت صرف ناهار مجلس دربار از دولت بصدر اعظم داده ميشد كه بمصارف اين كار برساند وى دينارى ازين تنخواه را حيف و ميل نميكرد و نقدا اين مبلغ را بگماشتهء خود مختار خان ميداد كه در كارخانهء او طبخ ميكردند\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو از آنجا ناهار بدربار اعظم ميبردند كه در آنمجلس صرف شود اگرچه مرحوم صدر - اعظم شعر را ملتفت نميشد و كمتر گوش ميداد لكن بزرگان در حق او مدايح بسيار ميگفتند چون ذوق شنيدن شعر نداشت شعراى زمان كمتر بلكه هيچوقت بمجلس او نميرفتند و از اين فقره دلتنگى داشتند كه او چرا گوش باشعار نميدهد باينوسيله در هجو او اشعار بسيارى گفته شده است و مرحوم ميرزا مايل افشار نظما و مرحوم ميرزا حبيب اللّه نظام افشارى نثرا در وصف او مضامين بديعه به كار برده‌اند . مرحوم حاجى ميرزا مشترى هم دربارهء او چند قطعات هجويه سروده است چون اين گونه هجاء مآخذ صحيحى نداشته و از روى غرض شخصى بوده است لهذا از نوشتن آنها صرفنظر مىشود . در مجلس او از علم و فضل و ادب و شعر و هنر و تاريخ و اطلاعات جديده از ترقيات فرنگ صحبت نميشد بيشتر اوقات مجلس او بسكوت ميگذشت و اگر گاهى صحبتى بميان ميآمد از زراعت و فلاحت و حفر قنوات آقا بود در دورهء خود تشويق كمال و هنر نميكرد يعنى در خيال اين عوالم نبود و از اين مراتب آگاهى نداشت باينواسطه هيچكس باسم او كتابى نمىنگاشت و ذكرى از او نمىنمود مجالسين و كسانى كه زياد نزد او ميرفتند جماعت اهل قلم بودند كه بجز علم سياق از ساير كمالات بهره‌اى نداشتند مگر بطور ندرت . مرحوم صدر اعظم در خط نسخ ميل وافر داشت و هرچه قرآن و ادعيه خوش‌خط بود نزد او ميبردند يا به او نياز ميكردند يا آنكه به قيمت گزاف ميفروختند نهايت ميل و رغبت را باينكار داشت جناب فاضل دانشمند ميرزا هدايت اللّه لسان الملك مستوفى ديوان فرزند مرحوم لسان الملك صاحب ناسخ التواريخ در جلد شرح حالات حسنين عليهما السلام ديباچهء نگاشته و آن ديباچه را باسم مرحوم صدر اعظم موشح نموده است اگرچه مقدمهء آن ديباچه از ذى المقدمه بيشتر است ولى باندازه‌اى در آن ديباچه فصاحت و بلاغت و براعت استهلال و اصطلاحات علوم نگاشته است كه زبان از توصيف آن عاجز است جز اين ديباچه ديگر كتابى مستقلا باسم صدر اعظم نگاشته نشده است . مرحوم حاجى ميرزا محمد خان مجد الملك منشآتى در شكايت زمان و شرح حال وزرا و اعيان نگاشته است كه دست هيچ مترسل\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبليغى بدامن آن نميرسد در آن اوراق زياده از اندازه بمرحوم مستوفى الممالك طعن مىزند و مضامين غريبه و نكات مليحهء دربارهء او ميگويد كه نهايت ملاحت و حلاوت را دارد در عنوان آن منشآت اين شعر است :\r\n من گنگ خواب ديده و عالم تمام كر * من عاجزم ز گفتن و خلق از شنيدنش \r\nاين صدر تا آخر عمر بعزت زندگانى كرده و بدون مغضوبيت از جهان رفت و جهتش امانت و صدق و دولتخواهى او بوده است در امانت و دولتخواهى او روايتى از جبار خان پيشخدمت مخصوص همايونى در دست آمد كه بر صداقت مرحوم ميرزا يوسف دليلى كافى است و جبار خان از قديمىترين چاكران اين سلطنت است كه از اكثر وقايع كمال آگاهى را دارد و روايت او اينست : جبار خان ميگويد يك ماه بعد از سفر همايون از اصفهان روزى عبد الحسين خان جوانشير نزد من آمد و گفت مستوفى - الممالك مرا سپرد كه برو بجبار خان بگو امشب سه ساعت از شب گذشته محرمانه خودت را به من برسان كه كار لازمى دارم و از بس ميرزا تقى خان اتابك اعظم در سر معابر و خانه‌ها جاسوس و اخبارنگار داشت احدى جرئت نميكرد كه به جائى رود يا دو كلمه سخنى گويد بهرحال بود بنده سه ساعت از شب گذشته نزد مستوفى الممالك رفتم او به من اظهار كرد كه در راه اصفهان تا طهران بين شما و اعليحضرت اقدس شهريارى روحنا فداه گفتگوى اتابك اعظم شده است و حالا هم آن مذاكرات را در ميان داريد هرچه شنيده‌ايد مرا درينخصوص آگاه نمائيد من كتمان كردم مستوفى - الممالك قرآنى از بغل درآورده براى من سوگند خورد كه درين استفسار مطلبى دارم كه بايد بتوسط شما بعرض خاكپاى مبارك برسانم و از آن جائى كه من خائن دولت نيستم و پدرم هم خائن نبود شما را خواستم كه حقيقت امر مرا با ديگران بدانى من ناچار وضع سفر را بيان كردم آن وقت مستوفى الممالك گفت اتابك اعظم از شاه بدگمان شده است و در اميرآباد از من و آقا محمد حسن صندوقدار و حسنخان قره پاپاخ و اسكندر خان قره پاپاخ و محمد رضا خان گرگرى سرتيپ و ميرزا هاشم آقا بيعت گرفت و معلوم است كه بىخيال نيست اين مطلب را بعرض خاكپاى مبارك برسانيد و خود شما\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nهم چند شبى در منزل خودتان بخوابيد زيرا كه او سپرده است شما را گرفتار نمايند من اين عرايض را بخاكپاى مبارك رسانيده چند روزى نگذشت كه اتابك بواسطهء خيالات خيانت خود گرفتار شد اين صدر مرد با توكل درويش مسلكى بود به فقرا و عرفا اعتقاد زيادى داشت سيد هندى معروف به سيد درجه غالبا با او بود بخصوص در شبها سه ساعت كه از شب ميگذشت اين مرحوم از مجلس عمومى خود برميخاست و در حياط ما بين بيرونى و اندرونى خود ميرفت اگر تزلزل در عالم دست ميداد ديگر آنمرحوم ديده نميشد و جز سيد هندى احدى آنجا راه نداشت دنبال عمل اكسير بودند و غالبا به صناعت و مشاقى مشغول ميشدند گاهى به خواندن كتب تواريخ ميپرداخت و اشتغالى به اين عمل داشت . خط تحرير را پخته مينوشت ولى نوشتجات او كمتر در دست است . در نوشتن با مردم زبان چم‌وخمى نداشت علم حساب چندان نميدانست و به زحمت فردى مينوشت بلكه بعضى را گمان اين بود كه به كلى از علم حساب بهره ندارد تقرير نداشت ملاحظه حقوق دوستى را مينمود و در عداوت هم ثبات ميورزيد و از خاطر فراموش نميكرد و كينه ميورزيد دهانش ابدا آلوده بفحش نميشد در منتها تغير خود بمخاطب گمشو ميگفت روزى نگارندهء اين اوراق نزد خود او بود شنيدم كه بمرحوم محمد تقيخان حاجب الدوله خطاب كرده گفت ( حاجب الدوله اخبار شاه را براى من ميار من از خبر خوشم نميآيد راحتى مرا زايل مىكند خيالاتم پريشان مىشود ) .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nشرح حال جناب مستطاب اشرف افخم ميرزا على اصغر خان امين السلطان وزير اعظم\r\nكمال الصدور و جمال الوزراء عظيم الرجال و كبير الامراء صاحب رى و حاتم طى ، غصن دوحهء جلالت و واسطهء عقد نبالت ، مردمك ديدهء مردى و دانش ، روشنى باصرهء فراست و بينش ، نسل كريم و اصل كرامت ، سورهء بزرگى و آيهء شهامت ، بحر زاخر ادب و طود شامخ هنر ، شمس بازغ علا و نجم ثاقب ازهر ، ملاذار امل مناص افاضل جامع المكارم ، حاوى المراتب ، مهبط المعالى و مصدر المواجب ، اكفى الكفاة او اخو المواخاة ، عم الفضايل و خال الحقايق ، ابن الفتوة و ابو المروة جناب مستطاب اشرف معظم ميرزا على اصغر خان وزير اعظم ملقب به امين السلطان كه اگر نيكش بينى يمين - الاحسانست و حضرتش محط رحل دانشمندان جهان .\r\n براى زائر و سائل در عنايت وى * گشاده است چو پيشانى مبارك او\r\nميان او و بزرگان تفاوتيست عظيم * تفاوتيست بلى در ميان لجه و جو\r\nوزير و مما يعجب المجدانه * وزير و لكن للسماح امير \r\nاين شخص اول و وزير اعظم كه امروز مسند بيمن مقدمش بسندى صحيح و معتبر مستند است در سال هزار و دويست و هشتاد هجرى متولد شده پدر بزرگوارش\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمرحوم محمد ابراهيمخان امين السلطان انا له اللّه تعالى بالرضوان از كبار وزرا و خير - خواهان اين دولت جاويد عدت بود و چندان بصدق و ديانت و خلوص و امانت در درگاه خسروانى و آستان آسمان جاه همايون خدمت نمود كه مقدم اقران گشت و سر - آمد همگنان . در اوج سرورى و ذروهء سربلندى و دست رياست كليه جاى داشت كه راه‌پيماى خلد برين گرديده آن مقام منيع را براى خلف الصدق افخم خود گذاشت و اين فرد ناقد و مرد واحد كه پس از عهد و مهد و گذاشتن تميمت حرفت و شميتش تحصيل فنون و علوم بود و تكميل آداب و رسوم از مبادى عمر و اوائل كار با بصيرتى درست و خبرتى تمام متقلد جلايل مهام ملك و دولت و اجراى اوامر و مقاصد حضرت سلطنت آمد و در ثناى او همين بس كه چون در سال هزار و سيصد هجرى در سفر خير اثر خراسان مرحوم محمد ابراهيمخان امين السلطان طيب اللّه تربته ترك اين سرا گفت و رخت بساحت قرب برد تمام مناصب و مشاغل آن مرحوم را كه زياده از چهل بشمار ميآمد بحضرتش مفوض و منتقل ساختند و صناديد ايران بنام ذو الريا - ساتش شناختند .\r\n ورث الوزارة كابرا عن كابر * كالرمح انبوبأ على انبوب \r\nو وى آن كارها چنان بپرداخت كه دوست و دشمن زبان ايراد كوتاه كردند و در كاردانى و صفات كاملهء او سخن دراز نمودند و اهل خبرت دانند كه در ريعان شباب طبيعت جذاب هرگونه امل و امانى است و پاىبند غرور جوانى و كامرانى از رياضت و تحصيل و اداى تكاليف مهمه گريزان و از تحمل رنج تكميل و مشاغل معظمه كاره و روگران و بسوى راحت شتابان و در چنين وقتى بدرايت و حقيقت از كبار رجال مجرب گشتن و يكباره مهذب شدن و كار ملكى باصالت رأى پرداختن و هركس و هرچيز را بجاى خويش شناختن طورى مشكل آيد كه غالبا محال نمايد مگر استعدادى خدا - داد و فطرتى پاك و عرقى پاكيزه و سرشتى عالى و اصلى شريف و گوهرى تابنده بتأييد ايزدى و لطف خداوندى اين كار كند و اين بار برد و از هرگونه لغزش مصون ماند و آنچه اين مرد كافى دانست و توانست داند و تواند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n چشم بد دور نظير تو نبيند گردون * با دو چشمى كه يكى ماه و يكى خورشيد است\r\nاز همه بابصران جز تو كه باشد بجهان * سربلندى كه توان گفت سراپا ديد است\r\nام الوزارة ام جمة الولد * لكن بمثلك لم تحبل و لم تلد \r\nو ما اغنى الشموس عن الشموع چنين شخصى را چه حاجت بستودن است و اظهار بديهى نمودن و فرضا كه بايد ستود و بترجمهء حال قدسى اشتمالش مبادرت نمود نه ما را آن زبان و بيان است و نه اين دفتر را گنجايش آن . دهانى بپهناى فلك بايد و توانى بقدرت ملك شايد تا اين خدمت نمايد و خواجه اعظم را ستايد چه قصهء جودش دراز است و سرگذشت مكرمتش طولانى و داستان خلق كريمش مفصل و حكايات بذل و فضلش زياده از آنچه از جعفر و يحيى گويند و رايات عقل و نقلش بيشتر از آنكه بعميد الملك كندرى و نظام الملك طوسى نسبت دهند راستى از خامه‌اش كه مبشر آيات رحمت است چه بايد نوشت گفتارش را كه تالى فصل الخطاب است بچه تفسير بايد نمود از نثرش كه به نثره ماند چه بايد گفت و از شعرش كه فروغ شعرا دارد چه بايد سرود و از آن عطيت و نوال و نعم ما قال .\r\n الدر و الدرى خافا جوده * فتحصنا بالبحر و الافلاك \r\nاز پاكى فطرتش ، از علو همتش ، از نظر بلندش ، از دل مهربانش ، از شرح صدرش ، از قدر رفيعش ، از دست جوادش ، از طبع رادش ، از اغماضش ، از كفايتش ، از ادب و منش آدميتش ، از منهل و مشرب عذب تمشيتش ، از حسن معاشرتش ، از لطف محاورتش ، از سعهء اطلاع و تبحرش ، از اضائت رأى و تدبرش ، از ضمير منيرش ، از روان خبيرش ، از محامد ذاتش از محاسن صفاتش ، مختصر از آنهمه نيكيها و كرمها و بذل دينارها و درمها چه گوئيم كه شايسته آيد و صاحبنظران را پسنديده نمايد .\r\n بار اگر اين است پشت شير بايد دوش فيل * حامل پيغام يزدان نيست غير از جبرئيل \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n سبحان من جعل العوالم كلها * مجموعة فى فطرة الانسان \r\nچون چنين است سخن كوتاه كرده گوئيم بموجباتى كه بدان اشارت نموديم اختصاص جناب حشمت انتساب معظم ميرزا على اصغر خان امين السلطان در حضرت گردون رفعت شاهنشاهى بدانجا رسيد كه بيهراس توان گفت قلب مبارك شهريار دانا را بمنزلهء قالب شد و بر كل امور و مصالح جمهور بفطانت و معرفت غالب گشت و در سال هزار و سيصد و شش شاه خسروان كه در آگاهيش جاى ريب و گمان نيست و يقين است كه بعد از چهل سال تحمل مقاسات كشوردارى و شاهنشاهى بر كماهى امور و دقايق اسرار مملكت عالم و بيناست و بافرط احاطت حاذق و توانا وى را منصب وزارت عظمى داد و بر قاطبهء اركان و دعايم كاركنان حوزهء امارت مزيت نهاد و اتفاق و كار چنين افتاد كه در همان سال موكب فرخنده كوكب مقدس بعزم ممالك فرنگ انتهاض فرمود تا مهمات امروزه را بوجهى لايق پردازد و قلمرو خويش را بسعادات حاصلهء حاليه نايل سازد حضرت وزير اعظم درين سفر سعيد وركضت ميمون مقدم و سر حلقهء كوكب همايون بود و با اكابر رجال هر دولت بوجهى تلقى و ملاقات نمود كه جمله او را بجان و دل پذيرفتند و بمهربانى شنيدند و گفتند پس از آن سير و سياحت خواجهء معظم دامت عنايته همواره درصدر عظمت بحل و عقد و تقرير رئوس مسائل ادارات و كشف معضلات و درك مطالب و عرايض دواير دولت و حوائج مملكت مشغول است و قواى مادى و معنويش در انجام كارهاى بزرگ و اصلاح حال قاطبهء اهالى مصروف و مبذول .\r\n ازين لطف و احسان و اقدام و همت * كجا بندهء هست شرمنده باشد\r\nكند شكر همواره از اين عطايا * خداوند را گر كسى بنده باشد\r\nجهان كردگارا چنان كن كه دائم * شب و روز اين صدر فرخنده باشد\r\nچو شامل نمودستى اين رحمت خود * خدايا همان به كه پاينده باشد \r\nفى شهر شعبان المكرم سنه 1309 هجرى توشقان ئيل تركى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nفهرست‌ها\r\n\r\n","description":"","footnote":"","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\nفهرست نام كسان\r\nالف ابدال بيك ( خواجه . . . . ) ، 233\r\nابراهيم ، ( ارباب كالادان ) ، 113 - 114 - 115\r\nابراهيم ( ميرزا . . . خان امين السلطان ) ، 271\r\nابراهيم پاشا ، 40\r\nابراهيم خان ( حاجى ميرزا . . . . . شيرازى ) ، 12 - 14 - 15 - 26 - 27 - 29 - 30 - 32 - 35 - 36 - 37 - 38 - 39 - 41 - 43 - 46 - 47 - 50 - 67 - 68 - 75 - 181 - 236 - 237 - 239 ( نيز مراجعه شود به حاجى ابراهيم كلانتر و اعتماد الدولهء شيرازى )\r\nابراهيم خان ( حاجى . . . . كلانتر ) ، 16 - 18 - 19 - 20 - 21 - 22 - 23 - 24 - 25 - 28 - 33 - 34 - 35 ( نيز مراجعه شود به ابراهيم شيرازى و اعتماد الدوله )\r\nابراهيم خان ( ميرزا . . . . . ) پسر عم ميرزا حسين خان سپهسالار ، 262\r\nابراهيم خليل خان ، 34\r\nابراهيم خليل خان جوانشير ، 38\r\nابراهيم نواب ، 164 ( نيز مراجعه شود به بدايع نگار )\r\nابن علقمى ، 198\r\nابو اسحق ( شيخ . . . . ) ، 172\r\nابو الحسن خان شيرازى ( حاجى ميرزا . . . . ) ، 31 - 36 - 37 - 40 - 63 - 81\r\nابو الحسن خان پسر نظام الملك ، 248\r\nابو الحسن خان كهكى قمى ، 84\r\nابو الحسن ( كنيهء ميرزا بزرگ قائم مقام ) ، 117\r\nابو الفتوح رازى ( شيخ . . . ) ، 148\r\nابو القاسم ( ميرزا . . . اصفهانى ) ، 82\r\nابو القاسم ( ميرزا . . . قمى ) ، 53\r\nابو القاسم ( ميرزا . . . فراهانى ، قائم مقام ثانى ) ، 31 - 60 - 61 - 64 - 87 - 117 - 118 - 119 - 120 - 131 - 134 - 140 - 142 144 - 149 ( نيز مراجعه شود به قائم مقام )\r\nابو الهادى خان ، 30 - 35\r\nآبوت ( مستر . . . ) ، 194\r\nابو تراب ، 18\r\nابى الصلت ، 233\r\nاتابك ( ميرزا على اصغر خان . . . ) ، 9 ( نيز مراجعه شود به امين السلطان )\r\nاحتشام الدوله ، 49\r\nاحمد ( چلبى ) ، 86\r\nاحمد ( حاجى ميرزا . . . ) ، 45\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاحمد ( سلطان . . . ) ، 17\r\nاحمد ( ميرزا . . . حكيم‌باشى ) ، 66\r\nاحمد ( شيخ . . . روحى كرمانى ) ، 176\r\nاحمد ( ميرزا . . . مجتهد ) ، 128\r\nاحمد خان ابدالى ، 167\r\nاحمد خان مقدم ، 54\r\nاحمد خان مؤيد الملك ، 43\r\nاحمد على ميرزا ، 124\r\nاحمد ميرزا ، 134 - 136 - 168\r\nاحمد ميرزا 24 - 53 ( نيز مراجعه شود به عضد الدوله )\r\nاحمد ميرزا ، 187 ( نيز مراجعه شود به معين الدوله\r\nاديب الملك ، 244 - 279 ( نيز مراجعه شود به عبد العلى خان )\r\nآذرى ، 169 - 199 ( نيز مراجعه شود به عباسقلى )\r\nارسطا طاليس ، 45\r\nاركلى خان ، 54\r\nاستپانوف ، 57\r\nاسحق ( ميرزا . . . برادرزادهء قائم مقام ) ، 139\r\nاسحق خان قرائى ، 64\r\nاسد آقا ( حاجى . . . ) ، 90\r\nاسد بيك فراش ، 150\r\nاسد اللّه خان ( ميرزا . . . ) پدر ميرزا آقا خان نورى ، 21 - 55 - 56 - 57 - 233 - 234 ( نيز مراجعه شود به وزير لشكر )\r\nاسد اللّه خان ، ( پسر حاج ابراهيم كلانتر شيرازى ) ، 32 - 36 - 43\r\nاسد اللّه خان ( امير . . . قائنى ) ، 168\r\nاسعد پاشا ، 203 - 204\r\nاسكندر ( ملا . . . شيروانى ) ، 154\r\nاسكندر خان قره پاپاخ ، 295\r\nاسماعيل رائين ، 37 - 49 - 61 - 104\r\nاسماعيل سوم ( شاه . . ) ، 18\r\nاسماعيل صفوى ( شاه . . . ) ، 17 - 18 - 164\r\nاسماعيل خان فراشباشى ، 138 - 211\r\nاسماعيل خان قراجه داغى ، 134 - 148\r\nآشتيانى ( ميرزا حسن . . . ) ، 160 ) نيز مراجعه شود به مستوفى الممالك )\r\nآشتيانى ( ميرزا شفيع . . . ) 60\r\nاصغر فرمانفرمائى قاجار ، 157\r\nآصف الدوله ، 47 - 129 - 130 - 131 - 132 - 187 ( نيز مراجعه شود به اللهيار خان )\r\nآصف الدوله ، 109 ( نيز مراجعه شود به محمد قلى خان )\r\nاعتضاد الدوله ، 187 ( نيز مراجعه شود به قاسم خان قاجار دولو )\r\nاعتضاد الدوله ، 250 ( نيز مراجعه شود به محمد مهدى خان )\r\nاعتضاد السلطنه ، 24 - 44 - 45 - 147 - 148 - 227 ( نيز مراجعه شود به عليقلى ميرزا )\r\nاعتماد الدوله ( حاجى ابراهيم خان شيرازى ) ، 12 - 13 - 14 - 16 - 21 - 23 - 24 - 31 - 32 - 35 - 38 - 40 - 50 - 145 ( نيز مراجعه شود به ابراهيم شيرازى و ابراهيم كلانتر )\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاعتماد الدوله ، 236 - 237 - 247 ( نيز مراجعه شود به ميرزا آقا خان نورى صدر اعظم )\r\nاعتماد السلطنه ، 279 نيز مراجعه شود به حاجى على خان و حاجب الدوله\r\nاعتماد السلطنه ، 11 - 17 - 80 - 151 - 160 - 219 ( نيز مراجعه شود به محمد حسن خان و صنيع الدوله )\r\nافشار ( ميرزا مصطفى . . . ) ، 122\r\nافصح المتكلمين ( منظور شيخ سعدى شيرازى است ) ، 10\r\nافلاطون حكيم ، 156\r\nآقا بزرگ حكيم‌باشى ( حاجى . . . ) ، 66\r\nآقا خان نورى ( ميرزا . . . صدر اعظم ) ، 40 ، 41 - 42 - 48 - 55 - 57 - 162 - 163 - 171 - 187 - 212 - 214 - 218 - 233 - 234 - 236 - 237 - 238 - 239 - 240 - 241 - 242 - 244 - 245 - 249 - 250 - 263 - 284 - 285 - 289 - 290 - 301 ( نيز مراجعه شود به اعتماد الدوله )\r\nآقا خان محلاتى ، 84 - 167 - 169\r\nآقاسى ( حاجى ميرزا . . . ) ، 37 - 48 - 105 - 118 - 149 - 152 - 154 - 155 - 156 - 157 - 158 - 159 - 160 - 161 - 162 - 163 - 164 - 165 - 166 - 168 - 170 - 171 - 172 - 173 - 174 - 175 - 176 - 177 - 178 - 179 - 180 - 181 - 183 - 185 - 187 - 188 - 191 - 192 - 193 - 194 - 195 - 202 - 207 - 208 - 209 - 212 - 227 - 234 - 235 - 236 - 251 - 262 - 284 - 301\r\nاقبال آشتيانى ( عباس . . . ) ، 133 - 135 - 144 - 166 ( نيز مراجعه شود به عباس اقبال )\r\nاقبال السلطنه ، 273\r\nالس . 63 ( مراجعه شود به اليس )\r\nآلكساندر پاوليچ ، 53 - 58 - 65\r\nآلكساندر دوم ، 277\r\nآلكساندر سرگويچ گريبايدوف ، 121 ( مراجعه شود به گريبايدوف )\r\nآلكساندر سوم ، 277\r\nالن ، 232\r\nاللّه قلى ميرزا ايلخانى ، 171 - 173 - 187 - 188 235 - 274 ( نيز مراجعه شود به ايلخانى )\r\nاللّه ويردى بيگ مهردار ، 149 - 150\r\nاللّه يار خان ، 130\r\nاللّه يار خان آصف الدوله ، 47 - 104 - 105 - 120 - 129 - 132 - 172 - 173 ( نيز مراجعه شود به آصف الدوله )\r\nاللّه يار خان ( حاكم بروجرد ) ، 256\r\nاليس ( مستر . . . ) ، 64 - 232 ( مراجعه شود به الس )\r\nاليميه ( سفير فرانسه ) ، 145\r\nامام قلى ميرزا ، 241\r\nامير اصلانخان ( پسر سالار ) ، 173\r\nامير اصلانخان ( مجد الدوله ) ، 244\r\nامير الشعرا ، 56\r\nامير تيمور ، 17\r\nامير خان سردار ، 149\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nامير حسن خان طبسى ، 85\r\nامير قليچ خان تيمورى ، 85\r\nامير كبير ( ميرزا تقى خان فراهانى ) ، 130 - 134 - 144 - 210 - 215 - 227 ( نيز مراجعه شود به ميرزا تقى و محمد تقى و امير نظام )\r\nاميرگونه خان زعفرانلو ، 50 - 123\r\nامير مبارز الدين محمد ، 17\r\nامير نظام ( ميرزا تقى خان امير كبير ) ، 227 ( مراجعه شود به امير كبير و محمد تقى و ميرزا تقى خان )\r\nامير نظام ( محمد خان زنگنه ) ، 127 - 128 - 152 - 160 - 161 - 187 ( مراجعه شود به محمد خان زنگنه )\r\nامير ورشو ، 121\r\nامين آقا ( حاجى . . . ) ، 90\r\nامين التجار شيرازى ) ، 109\r\nامين الدوله ، 271 - 281 ( نيز مراجعه شود به ميرزا على خان )\r\nامين الدوله ، 31 - 105 - 131 - 132 - 160 ( مراجعه شود به عبد اللّه خان پسر صدر اصفهانى )\r\nامين الدوله ، 250 - 264 ( مراجعه شود به فرخ خان )\r\nامين الدوله ، 55 - 59 - 69 - 97 - 98 - 99 - 100 - 109 ( نيز مراجعه شود به حاجى محمد حسين و حسين و صدر اصفهانى )\r\nامين السلطان ، 271 ( مراجعه شود به ميرزا ابراهيم )\r\nامين السلطان ، 9 - 275 ( مراجعه شود به ميرزا على اصغر خان )\r\nامين السلطنه ، 273\r\nانيس الدوله ، 269\r\nاوزلى ( سرگور . . . ) ، 37 - 38 - 60 - 62 - 63 64 - 81 - 129\r\nايشپخدور ، 53 - 54\r\nايلخانى ، 172 - 189 ( نيز مراجعه شود به اللّه قلى ميرزا )\r\nب باب ( ميرزا عليمحد . . . ) ، 175 ( مراجعه شود به عليمحمد )\r\nبابا خان ( فتحعليشاه بعدى ) ، 14 - 48 ( مراجعه شود به فتحعليشاه قاجار )\r\nبابا ( ميرزا . . . نشاطى خان ) ، 150 ( مراجعه شود به ميرزا عباس نشاطى )\r\nبابا ( آقا . . . عارض ) ، 101\r\nبابا خان چاپشلو ، 12\r\nباباى مرشد ، 292\r\nبابوى هندى ، 287\r\nبارون ويردى ، 60\r\nباقر خان ، 108\r\nباقر خان بيگلربيگى ، 31\r\nباقر خان خراسكانى ، 76\r\nباقر ( حاجى سيد . . . رشتى ) ، 108\r\nبحرى پاشا ، 204\r\nبدايع نگار ، 164 ( مراجعه شود به آقا ابراهيم نواب )\r\nبزرگ دانش ( آقا . . . ) ، 100\r\nبزرگ ( ميرزا . . . قائم مقام ) ، 51 - 59 - 60 - 61 - 64 - 86 - 87 - 119 - 144 - 145 - 158 - 199 - 200 ( مراجعه شود به ميرزا عيسى قائم مقام )\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nبسمقاويچ - بسكاويچ ، 120 - 121 - 123\r\nبلوخر ، 78\r\nبناپارت ، 10 - 14 - 77 ( نيز مراجعه شود به ناپلئون )\r\nبوذرجمهر ، 45\r\nبهاء الدوله ، 132\r\nبهاء الدين ( شيخ . . . ) ، 112\r\nبهبهانى ، 146 ( نيز مراجعه شود به سيد عبد اللّه )\r\nبهمن ميرزا ، 175\r\nبهمن ميرزا ، بهاء الدوله ، 132\r\nبيدل ( ملا قربان قزوينى ) 165\r\nپ پاسكويج ( ايوان فيودرويچ ) ، 121 - 122\r\nپاشا خان ( امين الملك ) ، 242\r\nپالمرستون ( ويسكونت . . . ) ، 192 - 194 - 197\r\nپاول اول ، 14 - 121 ( نيز مراجعه شود به پل )\r\nپژمان بختيارى ، 214\r\nپل ( امپراطور روسيه ) ، 166 ( مراجعه شود به پاول اول )\r\nپهلوان آقا ، 73\r\nپيران ويسه ، 13\r\nت تربيت ( محمد على . . . ) 159\r\nتروتسكى ، 51\r\nتزار روسيه ، 135\r\nتقى ( ميرزا . . . ) ، 30 - 150\r\nتقى خان ( ميرزا . . . امير كبير ) ، 11 - 41 - 57 - 58 - 127 - 173 - 174 - 176 178 - 180 - 181 - 196 - 197 - 198 199 - 200 - 201 - 202 - 203 - 204 205 - 206 - 207 - 208 - 209 - 211 212 - 213 - 214 - 217 - 218 - 219 220 - 226 - 231 - 232 - 233 - 235 - 236 - 262 - 263 - 284 - 289 - 295 301 ( نيز مراجعه شود به امير كبير و محمد تقى )\r\nتقى خان بافقى ، 35 - 123\r\nتورماسوف ، 61 ( مراجعه شود به طورماسوف )\r\nتيپو صاحب ، 166\r\nتيمورى ( ابراهيم ) ، 122\r\nث ثابت على ( مير . . . ) ، 80\r\nثنائى ، 60 - 144 ( نيز مراجعه شود به ميرزا ابو القاسم قائم مقام )\r\nج جان‌جان ( مادر محمد شاه ) ، 190\r\nجان خان ( حاجى . . . ) ، 45\r\nجان محمد خان ، 20 - 29\r\nجبار خان پيشخدمت ، 295\r\nجبرئيل ، 299\r\nجعفر ( شيخ . . . ) ، 57 - 58\r\nجعفر برمكى ، 92 - 299\r\nجعفر بيگ ، 108\r\nجعفر خان زند ، 16 - 17 - 18 - 71\r\nجعفر خان مشير الدوله ( ميرزا سيد . . . ) ، 170 - 174 - 175 - 196 - 206 - 243 ( نيز مراجعه شود به مشير الدوله )\r\nجعفر خان مكرى ، 67\r\nجعفر خراسكانى ، 76\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nجعفر قلى خان ، 174\r\nجعفر قلى خان زند ، 12\r\nجعفر قلى خان قاجار ، 13 - 56\r\nجعفر نجفى ( شيخ . . . ) ، 108\r\nجم ، 99\r\nجواد ( حاجى سيد . . . كربلائى ) ، 176\r\nجهانگير ميرزا ، 133 - 134 - 135 - 137 138 - 172 - 175 - 176 - 178 - 180\r\nح حاتم ( . . . طى ) ، 92 - 101 - 103 - 297\r\nحاجب الدوله ( حاج عليخان . . . ) ، 11 - 241 ( نيز مراجعه شود به حاجى عليخان ضياء الملك )\r\nحافظ ( خواجه . . . شيرازى ) ، 17 - 139\r\nحبيب اللّه خان ( پسر صدر اصفهانى ) ، 108\r\nحبيب اللّه ( ميرزا . . . قاآنى ) ، 226 ( مراجعه شود به قاآنى )\r\nحبيب اللّه خان نظام افشارى ، 294\r\nحبيب اللّه خان ( نوهء حاج ابراهيم شيرازى ) ، 43\r\nحسن ( ميرزا . . ) ، 117 - 144 - 145\r\nحسن آشتيانى ، 136 - 161 - 171 - 282 284 ) نيز مراجعه شود به آشتيانى و مستوفى الممالك )\r\nحسن الحسينى فراهانى ، 117\r\nحسن خان ، برادرزادهء حاج ابراهيم شيرازى ، 32 - 35\r\nحسن خان سالار ، 131 - 172 - 173 - 211\r\nحسن خان قره پاپاخ ، 295\r\nحسن صباح . 198\r\nحسنعلى ميرزا ( شجاع السلطنه ) ، 31 - 36 - 84 - 85 - 123 - 167 - 178 ( مراجعه شود به شجاع السلطنه )\r\nحسن فسائى ( ميرزا . . . ) ، 18\r\nحسين . 96\r\nحسين عليه السلام ( حضرت . . ) ، 294\r\nحسين ( ملا . . . ) ، 84\r\nحسين بشرويهء ( ملا . . . ) ، 176\r\nحسين خان ( امير . . . ايلخانى ) ، 256\r\nحسين خان ( حاج . . . بيگلربيگى ) ، 55\r\nحسين خان بينى ( كنايه از دماغ بزرگ ) ، 262 ( مراجعه شود به ميرزا حسين خان سپهسالار )\r\nحسين خان ( حاج ميرزا . . . ) ، 260 261 - 262 - 263 - 264 - 265 266 - 267 - 268 - 270 - 272 - 273 274 - 275 - 276 - 277 - 279 - 280 283 - 284 - 286 - 287 - 289 - 301\r\nحسين خديوجم ، 212 ( نيز مراجعه شود به خديوجم )\r\nحسين سعادت نورى ، 47 ، 130 ( نيز مراجعه شود به سعادت نورى )\r\nحسين صفوى ( شاه سلطان . . . ) ، 18\r\nحسين على خان قرائى ، 64\r\nحسين على خان نصر الملك ، 40 - 41 - 42\r\nحسين على شاه ، 153\r\nحسين على ميرزا قاجار ، 31 - 32 - 35 - 50 - 56 - 85 - 155 - 178 ( مراجعه شود به فرمانفرما )\r\nحسين قلى خان ثانى ( برادر فتحعليشاه ) ، 14 - 35 - 47 - 50 - 51 - 52 - 75 - 76 - 171\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nحسين قلى خان ( صدر السلطنه ) 248\r\nحسين قلى خان قاجار ( پدر فتحعليشاه ) ، 13 - 14 - 22\r\nحسين قلى خان نوهء صدر اعظم نورى ، 248\r\nحسين كوهى كرمانى ، 25\r\nحسين محبوبى اردكانى ، 172 - 173\r\nحسين ( ميرزا . . . وفاى فراهانى ) ، 59\r\nحضرت اعلى ، 175 ( مراجعه شود به باب )\r\nحكيم الممالك ، 270\r\nحمزه ميرزا ، 174\r\nحيدر ، 96\r\nحيدر ( سلطان . . . ) ، 17\r\nحيدر ( حاجى . . . خاصه تراش ) ، 270\r\nحيدر على خان ، 109\r\nحيدر على خان ( حاجى . . . ) ، 41\r\nحيدر على خان ، برادرزادهء حاج ابراهيم شيرازى ، 40\r\nحيدر على خان پسر صدر اصفهانى ، 95 - 106 - 113\r\nحيرت افندى ، 61\r\nخ خانبابا خان سردار ، 185 - 186\r\nخانبابا خان ( نوهء حاج ابراهيم شيرازى ) ، 43\r\nخان ملك ساسانى ، 147 - 172\r\nخديجه خانم ( مادر ملك‌آرا ) ، 179 - 189 - 190\r\nخديوجم ( حسين . . . ) ، 139 - 159 - 180 ( نيز مراجعه شود به حسين خديوجم )\r\nخديو مصر ، 40\r\nخسرو ، 157\r\nخسرو ميرزا ، 122 - 124 - 127 - 133 - 134 - 135 - 136 - 137 - 167 - 200 ، 202\r\nخسروى . 132\r\nخواجه بيك ، 233\r\nخورشيد كلاه ، 22 ( نيز مراجعه شود به كاترين دوم )\r\nچ چاكر ، تخلص اوليهء رضا قلى خان هدايت ، 56\r\nچراغ خان بختيارى ، 34\r\nد دال خسكى ، 121\r\nدالقوروكى - دالگوركى - دولقوركى ، 135 - 192 - 207\r\nداود پاشا ، 86\r\nداود خان ( ميرزا . . . پسر ميرزا آقا خان نورى ) ، 248\r\nدبير الملك ( ميرزا محمد حسين . . . ) ، 250\r\nدنيس ( كلنل . . . ) ، 203\r\nدوست محمد خان ( امير . . . ) ، 168\r\nدولت‌آبادى ( حاجى ميرزا يحيى . . . ) ، 148\r\nديكسون ( دكتر . . . ) ، 192 - 194\r\nر رحيم ( ميرزا . . . پيشخدمت خاصه ) ، 149 150\r\nرحيم ( شيخ . . . مايل ) ، 103\r\nردشچوف ، 62 - 63\r\nردهاوس ، 203\r\nرستم ، 97\r\nرشدى افندى ، 274\r\nرشيد خان درانى ، 65\r\nرضا ( حضرت . . . عليه السلام ) ، 126 -\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n255 - 256\r\nرضا ( آقا . . . اقبال السلطنه ) ، 270\r\nرضا ( سيد . . . پدر باب ) ، 176\r\nرضا ( حاجى . . . كرمانى ) ، 197\r\nرضا ( حاجى ميرزا . . . مستوفى ) ، 254 ( نيز مراجعه شود به مؤتمن السلطنه و مستشار الملك )\r\nرضا قلى خان ، 29 - 86 - 123 - 124 - 262\r\nرضا قلى خان زعفرانلو ، 66\r\nرضا قلى خان لله‌باشى ، 140 ( نيز مراجعه شود به هدايت و رضا قلى خان هدايت )\r\nرضا قلى خان هدايت ، 56 - 59 - 123 - 158 - 178\r\nرضا قلى ميرزا ، 155\r\nرضا قلى ميرزا افشار ، 49\r\nرضا قلى ( ميرزا . . . منشى الممالك سلطانى نوائى ) ، 55 - 51\r\nرضى ( ميرزا سيد . . طبيب ) 258\r\nركن الدوله ، 67 - 156 ( نيز به علينقى ميرزا مراجعه شود )\r\nركن الدوله ، 106 - 113 - 184 ( نيز به محمد تقى ميرزا مراجعه شود )\r\nركن الدوله ( ميرزا محمد خان قاجار ) ، 52\r\nرمضانعلى خان ، 74\r\nرمضانعلى خان پسر صدر اصفهانى ، 106\r\nروان‌بخش خان ، 173\r\nرونق عليشاه ، 153\r\nز زكى خان زند ، 14 - 74\r\nزكى ( ميرزا . . . ضياء الملك ) ، 244\r\nزمان شاه‌درانى ، 166 - 167\r\nزوار ، 172\r\nزين العابدين ( حضرت امام . . . عليه السلام ) ، 146\r\nزين العابدين ( حاجى ميرزا . . . شيروانى ) ، 154\r\nزيناويف ، 276\r\nژ ژوبر ، 14\r\nس سالار ، 130 - 231\r\nسايكس ( سرپرسى . . ) ، 160 - 209 - 232\r\nسبز على ، 34\r\nسپهر ( لسان الملك ) ، 149 - 162 ( نيز مراجعه شود به لسان الملك )\r\nسپهسالار اعظم ، 267 ( مراجعه شود به حاجى ميرزا حسين خان و مشير الدوله )\r\nسحبان ، 103\r\nسعادت نورى ( حسين . . . ) ، 152 ( مراجعه شود به حسين )\r\nسعدى ، 10\r\nسعيد خان ( ميرزا ، . . . وزير خارجه و مؤتمن الملك ) ، 242 - 243 - 250 - 290 ( نيز مراجعه شود به مؤتمن الملك )\r\nسعيد نفيسى ، 16 - 122\r\nسعود ، 154 - 302\r\nسفراندى ، 206\r\nسلطان احمد ميرزا ، 25 - 53 - 136 ( مراجعه شود به عضد الدوله )\r\nسلطان اويس ، 17\r\nسلطان مراد ميرزا حسام السلطنه ، 173\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nسلطانى ، 20 ، ( مراجعه شود به ميرزا رضا قلى نوائى )\r\nسلمان ، 108\r\nسليمان ، 100 - 101 - 102 - 103\r\nسليمان افندى ، 86\r\nسليمان خان ، 35\r\nسليمان خان نظام الدوله ، 14\r\nسليمان صفوى ( شاه . . . ) ، 127\r\nسليمان ميرزا ، 82\r\nسليم پاشا ، 204\r\nسميع رشتى ( حاجى . . . ) ، 123\r\nسولتيكف ( آلكسيس . . . ) ، 164\r\nسهراب خان گرجى ، 177\r\nسيد الشهدا ( عليه السلام ) ، 91\r\nسيد بحر العلوم ، 153\r\nسيد درچه‌اى ، 202\r\nسيد هندى ، 292 - 296\r\nسيف الدوله ، 164\r\nش شاكرافندى ، 61\r\nشاه خليل اللّه ، 84\r\nشاهرخ افشار ، 13 - 14 - 49\r\nشجاع السلطنه ، 133 - 156\r\nشجاع السلطنه ، حسنعلى ميرزا قاجار ، 31 ( نيز مراجعه شود به حسنعلى ميرزا )\r\nشفيع ( ميرزا . . . صاحبديوان ) ، 161 - 180\r\nشفيع ( ميرزا . . . بندپئى ، مازندرانى ، صدر اعظم ) ، 21 - 23 - 24 - 27 - 32 - 33 36 - 45 - 46 - 47 - 49 - 50 - 51 - 53 - 54 55 - 57 - 58 - 60 - 61 - 62 - 63 - 64 - 65 - 66 - 67 - 68 - 76 - 78 - 80 - 81 - 88 - 121 ( نيز مراجعه شود به محمد شفيع و صاحبديوان )\r\nشفيع ( ميرزا . . . ، خان قائم مقامى ، محقق السلطان ) ، 146\r\nشل ( ژوستين . . . ) ، 232 ( مراجعه شود به شيل )\r\nشمس الدوله ( دختر فتحعليشاه ) ، 108\r\nشمس الدين محمد ( خواجه حافظ ) ، 17 مراجعه شود به حافظ\r\nشميم ، 213\r\nشيخ العراقين ( شيخ عبد الحسين طهرانى ) ، 220\r\nشيخ بهائى ، 108\r\nشيخ شيراز ، 10\r\nشيخعلى خان زنگنه ، 127\r\nشير محمد خان ، 168\r\nشيل ( كلنل . . . ) ، 130 - 202 ( نيز مراجعه شود به شل )\r\nص صاحبديوان ، 42 - 43\r\nصاحبديوان ( ميرزا شفيع ) ، 160 - 161 ( نيز مراجعه شود به شفيع و محمد شفيع )\r\nصاحبديوان ( ميرزا فتحعلى ) ، 41\r\nصادق ( ميرزا . . . امين الدوله ) ، 240 - 243 263 ( نيز مراجعه شود به ميرزا صادق و قائم مقام\r\nصادق پاشا ، 15\r\nصادق خان زند ، 12 - 16 - 17 - 18\r\nصادق خان شقاقى ، 14\r\nصادق ( ميرزا . . . قائم مقام ) ، 240 - 242\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n243 - 264 ( نيز مراجعه شود به صادق امين الدوله )\r\nصادق ( سيد . . . مجتهد ) ، 291\r\nصادق ( ميرزا . . . موسوى اصفهانى ) ، 16\r\nصادق ( ميرزا . . . وقايع‌نگار ) ، 142\r\nصادق ( ميرزا . . ، هما ) ، 10\r\nصالح ( ميرزا . . . شيرازى ) ، 61\r\nصالح ( سيد . . . عرب ) ، 279\r\nصبا ( دكتر محسن . . . ) ، 165\r\nصدر ( آقا . . . ) ، 248\r\nصدر اصفهانى ( حاجى محمد حسين ) ، 41 ( مراجعه شود به حسين و محمد حسين صدر و امين الدوله )\r\nصدر الدوله ( حاجى . . . ) ، 106\r\nصدر الممالك ، 158 - 181\r\nصدر الممالك ( محمد جعفر . . . ) ، 84 ( مراجعه شود به محمد جعفر )\r\nصدر الممالك ( ميرزا نصر اللّه اردبيلى ) ، 157 ( مراجعه شود به نصر اللّه )\r\nصدر هاشمى ، 214\r\nصفا ( حاجى ميرزا . . . ) ، 280\r\nصنيع الدوله ، 11 ( مراجعه شود به محمد حسين و اعتماد السلطنه )\r\nض ضياء الملك ، 11 ( مراجعه شود به على خان و حاجب الدوله )\r\nط طاهر ( ميرزا . . . ديباچه‌نگار ) ، 241\r\nطاهره ، 171 - 176 نيز مراجعه شود به قرة - العين\r\nطرب نائينى ، 101\r\nطلعت ( آقا محمد . . . اصفهانى ) ، 89\r\nطور مسوف ، 61 ( مراجعه شود به تورمسوف\r\nطه ( شيخ . . . ) ، 179\r\nطهماسب دوم صفوى ( شاه . . . ) ، 12 - 13\r\nظ ظل السلطان ( پسر ناصر الدين شاه ) ، 42\r\nظل السلطان ( پسر فتحعيشاه ) ، 37 - 105 132 - 135\r\nع عابدين بيك قزوينى ، 260\r\nعادلشاه افشار ، 13\r\nعالى پاشا ، 265\r\nعباس ( حضرت . . . عليه السلام ) ، 90 - 100\r\nعباس ( شاه ، . . . ) ، 153 - 198\r\nعباس اقبال آشتيانى ، 60 - 130 - 142 - 158 - 172 - 175 - 199 - 206 - 211 - 213 - 218 - 219 ( نيز مراجعه شود به اقبال آشتيانى )\r\nعباس ( ميرزا . . . ) ، 152 مراجعه شود به ( حاجى ميرزا آقاسى )\r\nعباس ميرزا ملك‌آرا ، 49 - 178 - 179 - 189 - 215 ( نيز مراجعه شود به ملك آرا )\r\nعباس ميرزا نايب السلطنه ، وليعهد ، 14 - 15 - 19 - 48 - 51 - 52 - 53 - 54 - 57 - 63 122 - 123 - 124 - 127 - 130 - 132 - 133 - 135 - 147 - 149 - 154 - 155 - 160 - 167 - 168 - 171 - 200 ( مراجعه شود به نايب السلطنه )\r\nعباس ( ميرزا . . . نشاطى ) ، 150 ( مراجعه شود به نشاطى خان )\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nعباس على عليه السلام ، 100\r\nعباسقلى ( حاج ميرزا . . . ) ، 266\r\nعباسقلى آذرى ، 129 - 137 - 140 - 172 ( نيز به آذرى مراجعه شود )\r\nعباسقلى خان جوانشير ، 243 - 250 ( مراجعه شود به معتمد الدوله )\r\nعباسقلى خان سيف المك ، 238\r\nعبد الباقى ، باقى ، 96\r\nعبد الجواد ( سيد . . . كليددار ) ، 154\r\nعبد الحسين ( ميرزا . . . پسر صدر اصفهانى ) ، 105\r\nعبد الحسين خان جوانشير ، 296\r\nعبد الحسين طهرانى ( شيخ . . ) ، 220 ( مراجعه شود به شيخ العراقين )\r\nعبد الرحيم خان ( ميرزا . . . پسر حاج ابراهيم كلانتر ) ، 19 - 32 - 34 - 35 - 264\r\nعبد الحميد ، 226\r\nعبد الحميد خان ( سلطان . . . ) ، 61\r\nعبد الرحمن ، 61\r\nعبد الرسول خان ( نوادهء صدر اصفهانى ) ، 272\r\nعبد الرضا خان ، 123\r\nعبد العالى ( شيخ . . ) ، 96\r\nعبد الصمد ( آخوند ملا . . . همدانى ) ، 153 - 154 - 191\r\nعبد الصمد ميرزا ، 191 ( نيز مراجعه شود به عز الدوله )\r\nعبد العزيز خان ( سلطان . . . ) ، 154 - 264 - 274\r\nعبد العظيم ( حضرت شاهزاده . . . ) ، 139 - 148\r\nعبد العلى خان اديب الملك ، 244 - 279\r\nعبد الكريم ( ميرزا . . . ) ، 16\r\nعبد اللّه ، 153\r\nعبد اللّه بن سعود ، 41\r\nعبد اللّه خان ، 258\r\nعبد اللّه خان امين الدوله ، 31 - 75 - 77 - 83 86 - 87 - 88 - 104 - 108 - 111 - 130 131 ( نيز مراجعه شود به امين الدوله )\r\nعبد اللّه ( سيد . . . بهبهانى ) ، 146 ( مراجعه شود به بهبهانى )\r\nعبد اللّه خان سپهسالارى ، 254\r\nعبد اللّه ( حاجى ميرزا . . . ) ، 278 ( مراجعه شود به علاء الملك )\r\nعبد اللّه خان نورى ( ميرزا . . ) ، 270\r\nعبد الوهاب افندى ، 61\r\nعبد الوهاب مستوفى ( ميرزا . . . ) ، 74\r\nعبد الوهاب معتمد الدوله ، 105\r\nعبد الوهاب منشى الممالك ، 64\r\nعبد الوهاب نائينى ( حاجى . . . ) ، 107\r\nعبد الوهاب ( نصر اللّه ) آصف الدوله ، 281\r\nعبد الوهاب نظام الملك ، 242\r\nعبيد اللّه ( شيخ . . ) ، 179 - 277 - 302\r\nعثمان ، 292\r\nعزت الدوله ، 178 - 211 - 212 - 218\r\nعزت نساخانم ، 171 - 244\r\nعزيز خان سردار كل ، 252 - 485\r\nعصمت الدوله ، 106\r\nعضد الدوله ، 25 - 53 - 136 ( مراجعه شود به احمد ميرزا و سلطان احمد ميرزا )\r\nعضد الملك ، 273 ( مراجعه شود به عليرضا خان )\r\nعطاء الملك ، 113\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nعلاء الدوله ، 286 ( مراجعه شود به محمد رحيم خان )\r\nعلاء الملك ، 279\r\nعلى ( حضرت . ، عليه السلام ) ، 58\r\nعلى ( ميرزا . . . پسر قائم مقام ) ، 142 - 150\r\nعلى ( ميرزا . . . پسر حاج ابراهيم كلانتر ) ، 39\r\nعلى ( ميرزا . . . پيشخدمت ) ، 215\r\nعلى ( آغا . . . خواجه ) ، 189 - 190\r\nعلى ( سيد . . . كربلائى ) ، 153\r\nعلى ( شيخ . . . نجفى ) ، 112\r\nعلى ( ميرزا . آقا ) ، 90\r\nعلى ابن يقطين ، 108\r\nعلى بن موسى الرضا ( حضرت . . . ) ، 233\r\nعلى پاشا ، 57\r\nعلى شجاعى ، 34 - 35 - 302\r\nعلى كنى ( حاجى ملا . . . ) ، 111\r\nعلى ( مشيرى ) ، 112 ( مراجعه به مشيرى نيز بشود )\r\nعلى خان ، 112\r\nعلى خان ( حاجى . . . ) ، 127\r\nعلى خان ( حاجى . . . اعتماد السلطنه ) ، 243 244\r\nعلى خان ( ميرزا . . . امين الدوله ) ، 270 - 280\r\nعلى خان ( حاجى . . . حاجب الدوله ) ، 11 - 243\r\nعلى خان ( حاجى . . . ضياء الملك ) ، 11\r\nعلى خان ( حاجى . . . فراشباشى ) ، 198 - 219\r\nعلى خان قاجار ، 32\r\nعلى اصغر خان ( ميرزا . . . امين السلطان ) ، 9 - 288 - 297 - 300 - 301 ( نيز مراجعه شود به امين السلطان )\r\nعلى اكبر خان ، 30\r\nعلى اكبر خان بينا ( دكتر . . . ) ، 52 - 217 - 219\r\nعلى اكبر خان ( ميرزا . . . ) ، 36 - 40 - 41 42 - 239 ( مراجعه شود به قوام الملك )\r\nعلى رضا ( ميرزا . . . سبزوارى ) ) ، 254\r\nعلى رضا ( حاجى . . . شيرازى ) ، معتمد الحرم ، پسر حاج ابراهيم كلانتر ، 36 - 37 - 38\r\nعلى رضا خان ، 287 ( مراجعه شود به عضد الملك )\r\nعلى شاه - على ميرزا ، 37 - 132 - 173\r\n234 مراجعه شود به ظل السلطان عليقليخان قاجار ، 14 - 71\r\nعليقلى ميرزا ، 44 - 146 - 192 - 269 286 ( مراجعه شود به اعتضاد السلطنه )\r\nعلى مراد خان زند ، 16 - 17 - 18\r\nعلى محمد ( ميرزا . . . سيد . . . باب ) 176 - 212 ( نيز مراجعه شود به باب )\r\nعلى محمد ترك ( مشهدى . . . ) ، 266\r\nعلى محمد خان پسر عبد اللّه خان امين الدوله ، 25 - 108 - 111 ( مراجعه شود به نظام الدوله )\r\nعلى محمد خان ، 41 ( مراجعه شود به قوام الملك )\r\nعلينقى بهروزى ، 227\r\nعلينقى ميرزا ؛ 67 - 260 ( مراجعه شود\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nبه ركن الدوله )\r\nعماد الدوله ، 286\r\nعميد الملك كندرى ، 229\r\nعيسى عليه السلام ، 94\r\nعيسى ( ميرزا . . . بن الحسن الحسينى ) ، 51 - 59 - 117 - 140 - 143 - 155 ( مراجعه شود به قائم مقام و ميرزا بزرگ )\r\nعيسى ( ميرزا . . . وزير طهران ) ، 285\r\nعيسى خان اعتماد الدوله ، 243\r\nعيسى خان دولو قاجار ، 180\r\nعين الدوله ، 25\r\nعين الملك ، 244\r\nغ غاردان ، 58 ( مراجعه شود به غوردون و گاردان )\r\nغراف صاجب ، 238\r\nغلام حسين خان سپهدار ، 181\r\nغلام رضا ( استاد . . . ) ، 280\r\nغلام على ( ميرزا . . . ) 80\r\nغوردون ، 77 ( مراجعه شود به غاردان و گاردان )\r\nغياث الدين ، خواندمير ، 56\r\nف فارابى ، 292\r\nفاضل مازندرانى ، 165\r\nفتح اللّه ( ميرزا . . . برادر ميرزا آقا خان نورى ) ، 235\r\nفتحعلى خان ( شاهزاده . . . فتحعليشاه بعدى ) 19 ( مراجعه شود به بابا خان و فتحعليشاه )\r\nفتحعلى خان ( ميرزا . . . صاحب ديوان ) ، 39 - 41 - 239 ( مراجعه شود به صاحب - ديوان )\r\nفتحعلى خان صبا ، ملك الشعرا ، 56 - 94\r\nفتحعلى خان قاجار ، پدر محمد حسن خان قاجار ، 12 - 15\r\nفتحعلى خان قاجار دولود ، 132\r\nفتحعليشاه قاجار ، 13 - 14 - 15 - 21 - 22 - 23 - 24 - 25 - 26 - 30 - 31 - 34 - 35 36 - 37 - 38 - 44 - 45 - 46 - 47 - 49 51 - 53 - 57 - 58 - 59 - 62 - 67 - 71 74 - 76 - 79 - 80 - 85 - 88 - 91 - 104 106 - 118 - 122 - 125 - 128 - 129 130 - 132 - 134 - 135 - 149 - 151 153 - 155 - 157 - 164 - 167 - 168 171 - 173 - 178 - 201 - 234 ( نيز مراجعه شود به بابا خان )\r\nفخر الدوله ، 83 ( مراجعه شود به محمد حسين مروى )\r\nفخر الدين ، 153 - 154\r\nفخر داعى ، 160 - 210\r\nفخرى ( ميرزا عباس ) ، 154 - 158 - 159 ( مراجعه شود به حاجى ميرزا آقاسى )\r\nفدائى كاشانى ، 102\r\nفرانت ( كلنل . . . ) ، 192 - 193 - 194 - 197 207 - 208 - 230 - 231 - 232\r\nفرانسواژان ( بارون . . . ) ، 170\r\nفرخ خان ، امين الملك ، 250 - 264 مراجعه شود به امين الدوله\r\nفردريك ، 10\r\nفردوسى طوسى ، 9\r\nفرمانفرما ، 156 مراجعه شود به حسينعلى ميرزا قاجار\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nفرمانفرما ، 186 ( مراجعه شود به فريدون ميرزا )\r\nفرهاد ميرزا ، 48 - 49 - 151 - 178 - 193 - 201 - 269 ( مراجعه شود به معتمد الدوله )\r\nفريدون ، 99\r\nفريدون آدميت ، 24\r\nفريدون ميرزا ، 57 - 128 - 139 - 169 - 186 ( مراجعه شود به فرمانفرما )\r\nفريبرز ، 118 - 126 - 127 - 232\r\nفريقان ( كلنل . . . ) ، 52\r\nفريق پاشا ، 204\r\nفضان آقا سرتيپ توپخانه ، 161\r\nفضل ابن سهل ، 198\r\nفضل اللّه ( ميرزا . . . برادر ميرزا آقا خان نورى ) ، 235 - 237\r\nفضل اللّه ( ميرزا . . . على آبادى ) ، 203 - 250\r\nفطرت ( ميرزا . . . ) ، 102\r\nفيروز ( حاجى . . . ) ، 102\r\nفيروز ميرا ، 169\r\nفيروز ميرزا ، افغان ، 32\r\nق قاآنى ، 101 - 227\r\nقائم مقام اول ، 59 ( مراجعه شود به ميرزا بزرگ و ميرزا عيسى )\r\nقائم مقام ثانى ( ميرزا ابو القاسم . . . فراهانى ) ، 37 - 104 - 121 - 122 - 123 - 124 - 125 - 126 - 127 - 128 - 129 - 131 - 132 - 133 - 135 - 137 - 138 - 139 - 140 - 142 - 143 - 145 - 146 - 148 - 149 - 150 - 155 - 156 - 157 - 158 - 159 - 160 - 167 - 168 - 185 - 187 - 201 - 234 - 251 ( نيز مراجعه شود به ميرزا ابو القاسم )\r\nقائم مقامى ( جهانگير . . . ) ، 118 - 143 - 150 - 152 - 154 - 160 - 161 - 162 - 163 - 169\r\nقائم مقامى ( حسنعلى . . . ) ، 146\r\nقائم مقامى ( حاجى ميرزا على . . . پسر قائم مقام ) ، 146\r\nقائم مقامى ( على اكبر خان . . ) ، 146\r\nقاسم خان سرتيپ 138 - 150\r\nقاسم خان قاجار ، 178 ( مراجعه شود به اعتضاد الدوله )\r\nقاسم خان قوللر آقاسى ، 149\r\nقدرت اللّه روشنى زعفرانلو ، 172 - 173\r\nقربان ( حاجى . . . بيگ ) ، 200\r\nقربان ( كربلائى . . . ) ، 109\r\nقرة العين ، 170 - 171 - 176 ( نيز مراجعه شود به طاهره )\r\nقوام الدين حسن ، 17\r\nقوام الدين عبد اللّه ، 17\r\nقوام الملك ، 40\r\nقوام الملك ( ميرزا على اكبر خان ) ، 36 - 40\r\nقوام الملك ( ميرزا على محمد خان ) ، 41\r\nقوام الملك ( محمد رضا خان . . . ) ، 42\r\nقوام ثانى ، 43\r\nقوام شيرازى ( حاجى . . . ) ، 17 - 18\r\nقهرمان ميرزا ، 126\r\nك كاترين دوم ، 14 ( مراجعه شود به خورشيد كلاه )\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nكاده ( دكتر . . . ) ، 192\r\nكاسلرود ( ويكونت . . . ) ، 60\r\nكاظم ( ميرزا . . . آشتيانى ) ، 160 - 182\r\nكاظم ( ميرزا . . . صبورى ملك الشعرا ) ، 277\r\nكاظم خان ( ميرزا . . . ) ، 237 - 242 - 244 - 248 - 284 ( مراجعه شود به نظام الملك )\r\nكامران ميرزا ( شاهزادهء افغان ) ، 22 - 36 - 126 - 167 - 168 - 169\r\nكامران ميرزا نايب السلطنه ، 264 - 287\r\nكرزن ( لرد . . . ) ، 79\r\nكريم خان زند ، 12 - 13 - 17 - 18 - 80 ( مراجعه شود به محمد كريم خان و وكيل الدوله )\r\nكسرى ، 103\r\nكلوكت ( دكتر . . . ) ، 194\r\nكمپل ( سرجان . . . ) ، 128 - 129 - 147 ( مراجعه شود به كمل )\r\nكمل ، 128 - 129 ( مراجعه شود به كمپل ) كنت ايروان ، 121\r\nكوچك ( ميرزا . . . وصال ) 96 ( مراجعه شود به وصال )\r\nكوهى كرمانى ، 136\r\nكهندل خان ، 168\r\nكيومرث ، 156\r\nگ گاردان ، 14 - 58 - 79 ( نيز مراجعه شود به غاردان و غوردان )\r\nگاسپاردورويل ( كلنل . . . ) ، 52\r\nگرگين خان ، 54\r\nگريبايدوف ، 121 - 122 - 135 - 200 ( مراجعه شود به الكساندر سرگويچ )\r\nگوبينو ( كنت . . . ) ، 176\r\nل لسان الملك ، 55 - 57 - 210 - 294 ( مراجعه شود به سپهر )\r\nلطف اللّه اباصلتى ( خواجه . . . ) ، 233\r\nلطفعلى خان پيشخدمت ، 215\r\nلطفعلى خان زند ، 12 - 13 - 18 - 19 - 20 - 21 26 - 27 - 29\r\nلطفعلى خان نايب الحكومهء عراق ، 284\r\nلله‌باشى ، 56 - 178 ( مراجعه شود به رضا قلى خان و هدايت )\r\nليلى ، 159\r\nم مايل افشار ( ميرزا . . . ) ، 294\r\nمترجم همايون فره‌وشى ، 176 - 212\r\nمجد الملك ، 294 ( مراجعه شود به محمد خان )\r\nمحذوبعلى شاه ، 153\r\nمجنون ( تخلص اوليه قائم مقام ) ، 144\r\nمحرم شاعر ( ميرزا . . . ) ، 285\r\nمحسن ( آقا . . . ) ، 69\r\nمحسن ميرزا ، 141\r\nمحمد بهبهانى ( آقا . . . ) ، 153\r\nمحمد ثانى ( سلطان ، . . ) ، 13\r\nمحمد طلعت اصفهانى ( آقا . . . ) ، 89\r\nمحمد خان امير تومان ، 185\r\nمحمد خان امير نظام زنگنه ، 60 - 127 - 127 - 135 - 201 - 202 - 207 ( نيز مراجعه شود به امير نظام )\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمحمد خان قاجار ( آقا . . . ) ، 12 - 13 - 14 - 16 - 18 - 20 - 21 - 22 - 23 - 25 - 26 - 27 - 28 - 29 - 33 - 34 - 35 - 44 - 45 - 46 - 47 - 51 - 54 - 56 - 59 - 67 - 71 74 - 78 - 33 - 160\r\nمحمد خان بيگلربيگى ( ميرزا . . . ) ، 22 - 43 129 - 130\r\nمحمد خان بيگلربيگى ( ميرزا . . . برادر سالار ) ، 173\r\nمحمد خان بيگلربيگى ( ميرزا . . . پسر حاج ابراهيم كلانتر ) ، 31 - 32 - 36\r\nمحمد خان بيگلربيگى قاجار ( ميرزا . . ) ، 173\r\nمحمد خان بيگلربيگى قاجار ( ميرزا . . .\r\nركن الدوله ) ، 52 ( مراجعه به ركن الدوله شود )\r\nمحمد خان سپهسالار اعظم ( ميرزا . . . ) ، 243 249 - 250 - 251 - 252 - 253 - 254 255 - 256 - 257 - 258 - 259 - 284 285 - 289 ( نيز مراجعه شود به سپهسالار اعظم )\r\nمحمد خان قائم مقام ( ميرزا . . . ) ، 250\r\nمحمد خان قاجار دولو ( ميرزا . . . ) ، 22 - 46 - 47\r\nمحمد خان كشيكچىباشى ( ميرزا . . . ) ، 249 250\r\nمحمد خان نوهء حاج ابراهيم كلانتر ( ميرزا . . ) ، 43\r\nمحمد شاه قاجار - محمد شاه غازى ، 17 - 31 - 37 - 41 - 45 - 48 - 51 - 52 - 64 - 85 - 104 - 105 - 118 - 119 - 128 129 - 130 - 132 - 133 - 134 - 135 136 - 138 - 147 - 148 - 149 - 152 155 - 156 - 157 - 158 - 159 - 162 164 - 168 - 169 - 171 - 172 - 173 176 - 177 - 178 - 186 - 187 - 192 194 - 195 - 196 - 201 - 206 - 209 234 - 237 - 262\r\nمحمد ( ميرزا . . . كلانتر ) ، 17\r\nمحمد خان قرائى ، 85\r\nمحمد خان ( حاجى . . ) ، 294 ( مراجعه شود به مجد الملك )\r\nمحمد خان ( ميرزا . . پسر قائم مقام ) ، 150\r\nمحمد خان زند ، 14 - 71 - 74\r\nمحمد ( ميرزا . . . نجومى ) 97 - 98\r\nمحمد خان ( سلطان ، پادشاه عثمانى ) ، 86\r\nمحمد ( ميرزا . . . لواسانى ) ، 151\r\nمحمد ابراهيم ( پيشخدمت ) ، 269\r\nمحمد ابراهيم ( رهى ) ، 101\r\nمحمد ابراهيم خان ، 298 ( مراجعه شود به امين السلطان )\r\nمحمد ابراهيم خان شيرازى ، 12\r\nمحمد ابراهيم خان ناصر الدوله ، 106\r\nمحمد اكبر ( معروف به بابا ) ، 233\r\nمحمد اكبر دوم ( حاجى ميرزا . . . ) ، 233\r\nمحمد باقر ( حاجى سيد . . . ) ، 195\r\nمحمد باقر خان قاجار ، 85\r\nمحمد تقى ، 60 ( مراجعه شود به ميرزا تقى خان امير كبير )\r\nمحمد تقى سپهر ، 55 ( مراجعه شود به لسان الملك و سپهر )\r\nمحمد ( لسان الملك ) ، 57 مراجعه شود به سپهر\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو لسان الملك )\r\nمحمد تقى خان ( حاجب الدوله ) ، 296\r\nمحمد تقى ميرزا ، 76 - 106 - 113 - 184 مراجعه شود به ركن الدوله )\r\nمحمد جعفر خورموجى ، 139 - 180\r\nمحمد جعفر ( ميرزا . . . ) ، 84 ( مراجعه شود به صدر الممالك )\r\nمحمد حسن ، 30\r\nمحمد حسن خان ، 271\r\nمحمد حسن خان ، 11 - 56 - 198 ( نيز مراجعه شود به اعتماد السلطنه )\r\nمحمد حسن خان ، 11 مراجعه شود و به صنيع الدوله\r\nمحمد حسن خان ( برادر حاج ابراهيم كلانتر ) ، 35\r\nمحمد حسن خان سالار ، 130\r\nمحمد حسن خان قاجار ، 12 - 13 - 56\r\nمحمد حسن صاحب جواهر كلام ( شيخ . . . ) ، 111\r\nمحمد حسن صندوقدار ( آقا . . . ) ، 295\r\nمحمد حسن خان ، 34\r\nمحمد حسين امام جمعه ( حاجى . . . ) ، 69\r\nمحمد حسين خان سردار ، 221\r\nمحمد حسين خان ايشيك آقاسىباشى ، 149\r\nمحمد حسين خان برادر حاج ابراهيم كلانتر ، 32 - 35\r\nمحمد حسين خان سرتيپ ، 106 - 113\r\nمحمد حسين خان صدر اصفهانى ( حاجى . . . ) ، 36 - 41 - 67 - 68 - 70 - 71 - 72 - 73 74 - 75 - 76 - 77 - 78 - 79 - 80 - 81 82 - 83 - 85 - 86 - 87 - 88 - 89 - 90 - 91 92 - 94 - 95 - 98 - 104 - 105 - 108 109 - 110 - 113 - 131 - ( نيز مراجعه شود به امين الدوله و صدر اصفهانى )\r\nمحمد حسين خان ( دبير الملك ، 243\r\nمحمد حسين خان مروى ( . . . حاجى عز الدين لو ) ، 83 - 259\r\nمحمد رحيم ( حاجى . . . ) ، 69\r\nمحمد رحيم بيك قزوينى ، 244\r\nمحمد رحيم خان ، 286 ( مراجعه شود به علاء الدوله )\r\nمحمد رضا ( ميرزا . . . ) ، 133\r\nمحمد رضا خان ( فراهانى ) ، 139 - 150\r\nمحمد رضا خان ، 42 ( مراجعه شود به قوام الملك )\r\nمحمد رضا خان گرگرى سرتيپ ، 295\r\nمحمد رضا مستوفى ( حاجى ميرزا . . . ) ، 255 - 257 - ( مراجعه شود به مؤتمن السلطنه )\r\nمحمد رضا ميرزا ( شاهزاده . . . ) ، 155 - 162\r\nمحمد زمان ( آقا . . . برادر حاج ابراهيم كلانتر ) ، 32\r\nمحمد زمان خان ، 84\r\nمحمد زمان خان ( حاجى . . . پسر صدر اصفهانى ) ، 106\r\nمحمد زمان كلانتر ، 35\r\nمحمد شفيع ، 23 - 24 - 31 - 44 - 51 - 55 - 59 - 63 - 66 - 68 - 86 - 87 ( و نيز مراجعه شود به ميرزا شفيع صدر اعظم )\r\nمحمد صادق ( ميرزا . . . ) ، 249 - 285\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمحمد صادق ( ميرزا . . . موسوى متخلص به نامى ) ، 20\r\nمحمد على ( حاجى . . . ) ، 69\r\nمحمد على اصفهانى ( ميرزا . . . ) ، 36\r\nمحمد على پاشا ، 40\r\nمحمد على خان ، 174\r\nمحمد على خان برادر سالار ، 183\r\nمحمد على ( حاجى . . . پسر صدر اصفهانى ) ، 106\r\nمحمد على خان قوانلو ، 32\r\nمحمد على خان قاجار ، 75\r\nمحمد على خان ماكوئى ، 173\r\nمحمد على گلشن ( ميرزا . . . ) ، 226\r\nمحمد على مستوفى ( ميرزا . . . ) ، 57\r\nمحمد على مشير الملك ( ميرزا . . . ) ، 40\r\nمحمد ميرزا . . . ) ، دولتشاه ، 15\r\nمحمد قلى خان ، 109 ( مراجعه شود به آصف الدوله )\r\nمحمد خان ايشيك آقاسى ، 171\r\nمحمد قلى ميرزا ، 132 ( مراجعه شود به ملك‌آرا )\r\nمحمد كريم زند ، 17 ( مراجعه شود به كريم خان زند )\r\nمحمد مهدى خان ، 250 ( مراجعه شود به اعتضاد الدوله )\r\nمحمد ميرزا ( غير از محمد شاه است ) ، 163\r\nمحمد ميرزا ( محمد شاه بعدى ) ، 118 - 124 - 125 - 126 - 127 - 135 - 137 - 155 - 158 - 167 - 168 - 178 - 186 ( مراجعه شود به محمد شاه قاجار )\r\nمحمد هاشم ( حاجى . . . ) ، 17 ( مراجعه شود به هاشم شيرازى پدر حاج ابراهيم كلانتر )\r\nمحمود ( سلطان . . . پادشاه عثمانى ) ، 61\r\nمحمود ( شاهزاده افغانى ) ، 36 - 136 167\r\nمحمود ( شاه . . . قندهارى ) 650\r\nمحمود خان ( امير . . . قوريساول‌باشى ) ، 66\r\nمحمود خان ( ميرزا . . . نوهء قائم مقام ) ، 152\r\nمحمود ، محمود ، 23 - 104 - 118 - 126\r\nمحمود ميرزا ( سلطان . . . ) ، 57 - 67 - 68 212\r\nمحمود نظام العلما ( حاجى . . . ) ، 201\r\nمختار خان ، 293\r\nمدرس ( حاجى ميرزاى . . . ) ، 109\r\nمرتضى خان بافقى ، 34\r\nمرتضى قلى خان صدر ، 112\r\nمرتضى قلى خان قاجار ، 13\r\nمرشد قلى خان ، 198\r\nمريم ( حضرت . . . عليها السلام ) ، 103\r\nمريم خانم ، 130\r\nمريم خانم دختر فتحعليشاه ، 129\r\nمرارويچ ، 121\r\nمستوفى ( ميرزا مسعود . . . ) ، 122 - 135\r\nمستوفى الممالك ، 136 - 160 ( مراجعه شود به ميرزا حسن آشتيانى )\r\nمستوفى الممالك ، 282 - 283 - 285 - 286 287 - 292 - 293 - 295 ( مراجعه شود به ميرزا يوسف صدر اعظم )\r\nمسعود ( حاجى ميرزا . . . ) ، 180 - 201\r\nمسعود ميرزا ، 43 ( مراجعه شود به ظل السلطان )\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمسلم ( ميرزا . . . ايروانى ) ، 152 - 159\r\nمسيح ( حضرت . . . عليه السلام ) ، 103\r\nمسيح ( حاجى ميرزا . . . مجتهد ) ، 321\r\nمشترى ( حاجى ميرزا . . . ) ، 294\r\nمشير الدوله ، 175 - 250 ( نيز مراجعه شود به ميرزا سيد جعفر خان مهندس‌باشى ) مشير الملك ، 40 ( مراجعه شود به ميرزا محمد على )\r\nمشيرى ( على . . . ) ، 192 - 195 - 205 - 206 207 - 211 ( نيز مراجعه شود به على )\r\nمشيرى ( محمد . . . ) ، 31 - 37 - 64 - 146 175 - 301\r\nمصطفى ( ميرزا . . . افشار ) ، 122 - 135\r\nمصطفى خان قاجار ، 20 - 29 - 35\r\nمصطفى قلى ميرزا ، 134\r\nمظاهر مصفا ، 158\r\nمظفر الدينشاه قاجار ، 25\r\nمظفر الدين ميرزا ، 106 - 277\r\nمظهر عليشاه ، 153\r\nمعاويه ، 58\r\nمعتمد الدوله ، ( حاجى . . . ) ، 42 - 48 - 49 151 - 194 - 270 ( مراجعه شود به شاهزاده فرهاد ميرزا )\r\nمعتمد الدوله ، 85 - 155 - 156 ( مراجعه شود به منوچهر خان )\r\nمعتمد الملك ، 272\r\nمعصوم خاورى ( حاجى . . . ) ، 101\r\nمعصومعليشاه ( سيد . . . ) ، 153\r\nمعصومه ( حضرت عليها السلام ) ، 15 - 88 - 90\r\nمعلم حبيب آبادى ( ميرزا محمد على . . . ) ، 155\r\nمعين الدين ميرزا ، 237\r\nمك نيل ، 169 - 232\r\nملسوف ، 122\r\nملك‌آرا ، 122 - 190 ( مراجعه شود به محمد قلى ميرزا )\r\nملك جهان خانم ، 178 - 179 ( مراجعه به مهدعليا )\r\nملك قاسم ميرزا ، 206\r\nملكم ( سرجان . . . ) ، 14 - 15 - 18 - 23 24 - 26 - 27 - 29 - 64 - 79\r\nملكم ( جرج . . . ) ، 26\r\nملكم خان ، 238\r\nمنشى الممالك ، 20 - 55 مراجعه شود به رضا قلى نوائى\r\nمنشى حضور ، 270\r\nمنوچهر خان ، 85 - 155 - 156 ( مراجعه شود به معتمد الدوله )\r\nمؤتمن السلطنه ، 257 ( مراجعه شود به حاجى محمد رضا مستوفى )\r\nموريه ( جميز . . . ) ، 37 - 60 - 80\r\nموسى ( شيخ . . . ) ، 108\r\nموسى ( ميرزا . . . ) ، 150\r\nموسى ( حاج ميرزا . . . ) ، 61\r\nموسى خان برادر قائم مقام ، 125\r\nموسى خان ( حاجى ميرزا . . . ) ، 155\r\nموسى خان برادر فتحعليشاه ، 171\r\nموسى رشتى ( ميرزا . . . ) ، 84 - 123 - 124 - 126\r\nمؤيد الملك ( ميرزا احمد خان . . . ) ، 43\r\nمهدى ( ميرزا . . . ) ، 80\r\nمهدى بيك شقاقى ، 102\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمهدى ( نواب طهرانى ) ، 152\r\nمهدعليا ( مادر ناصر الدين شاه ) ، 108 - 158 - 178 - 216 ( مراجعه شود به ملك جهان خانم )\r\nمهدى على خان بهادر جنگ ، 23\r\nمهدى قلى ميرزا ، 180\r\nمهدى قلى ميرزا قاجار ، 50\r\nمير خواند ، 56\r\nن ناپلئون ، 10 - 14 - 26 - 33 - 34 - 58 - 59 62 - 63 - 77 - 79 - 166 - 169 - 199 ( مراجعه شود به بناپارت )\r\nنادر ، 12 - 13\r\nنادر شاه افشار ، 17 - 18 - 30 - 45 - 49 - 106 107 - 164 - 166 - 199 - 200 - 219 301\r\nنادر ميرزا ( مؤلف تاريخ تبريز ) ، 132 - 133 - 135 - 175\r\nنادر ميرزا افشار ( پسر شاهرخ ) ، 14 - 49\r\nناصر اصفهانى ( ميرزا . . . ) ، 277\r\nناصر الدينشاه ، 11 - 45 - 48 - 49 - 132 133 - 170 - 176 - 178 - 179 - 181 195 - 196 - 198 - 199 - 201 - 203 206 - 207 - 208 - 211 - 229 - 235 284\r\nناصر الدين ميرزا ، 127 - 201 - 206\r\nناصر الملك ( محمود خان ) ، 250 - 290\r\nناظم الاسلام كرمانى ، 146\r\nنامى ( ميرزا صادق . . . ) ، 16 - 20\r\nنانجيب پاشا ، 175\r\nنايب السلطنه ، عباس ميرزا ، 37 - 40 - 41 48 - 51 - 52 - 54 - 58 - 59 - 60 - 61 - 62 - 64 - 82 - 105 - 117 - 118 - 119 - 120 - 121 - 122 - 123 - 124 - 125 - 126 - 129 - 132 - 133 - 135 - 136 - 186 ( مراجعه شود به عباس ميرزا )\r\nنبى خان ( ميرزا . . ) ، 260 - 262 - 263\r\nنجفقلى خان شادلو ، 124\r\nنجيب پاشا ، 175\r\nنشاطى خان ، 150 ( مراجعه شود به ميرزا عباس )\r\nنصر الملك ، 40 - 339 - 250 ( مراجعه شود به حسينعلى خان )\r\nنصر اللّه ( آغا . . . ) ، 190\r\nنصر اللّه ( ميرزا . . . . ) ، 233 ( مراجعه شود به صدر اعظم نورى و ميرزا آقا خان ، اعتماد الدوله )\r\nنصر اللّه خان اردبيلى ، 149 - 157 - 158 - 180 ( مراجعه شود به صدر الممالك و و نصرت )\r\nنصر اللّه خان پسر صدر اصفهانى ، 18\r\nنصر اللّه خان پيشخدمت ، 272\r\nنصر اللّه خان ( نصير الملك ) ، 278\r\nنصرت ، 157 ( مراجعه شود به صدر الممالك و نصر اللّه خان اردبيلى )\r\nنصير الملك ، 205\r\nنصير الملك ( حسينعلى خان ) ، 41\r\nنصير الملك ( على اكبر خان ) ، 42\r\nنظام دكن ، 37\r\nنظام الدوله ، 83 - 84 - 99 - 107 ( مراجعه شود به محمد حسين و حسين صدر اصفهانى )\r\nنظام الدوله ( على محمد خان ) ، 112\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nنظام الملك ، 240 - 241 - 243 - 302 ( مراجعه شود به كاظم خان )\r\nنظام الملك طوسى ، 299\r\nنظر ( ميرزا . . . حكيم‌باشى ) ، 163\r\nنعمت اللّه ولى ( شاه . . . ) ، 17\r\nنقطهء اولى ، 175 ( مراجعه شود به باب )\r\nنواب ( آقا ابراهيم . . . بدايع‌نگار ) ، 164\r\nنواب ( آقا مهدى . . . طهرانى ) ، 164\r\nنور اللّه خان شاهسون ، 179 - 180\r\nنور اللّه خان طالش ، 179\r\nنور عليشاه ، 153\r\nنورى ( شيخ فضل اللّه . . . ) ، 146\r\nنياز ( سيد . . . ) ، 98 - 99\r\nنيكلا ( فرانسوى ) ، 176 - 201 - 212\r\nنيكلا تزار روسيه ، 15\r\nو واتسن ، 129 - 136 - 137 - 140 - 169 - 198 - 199 - 219 - 231\r\nوافى ( ميرزا . . . ) ، 96\r\nوحيدنيا ( سيف اللّه . . . ) ، 301\r\nوزلى ( لرد . . . ) ، 26\r\nوزير لشكر ، 21 - 55 - 56 - 57 - 233 - 234 ( مراجعه شود به ميرزا اسد اللّه خان )\r\nوزير لشكر ، 162 - 235 ( مراجعه شود به ميرزا آقا خان نورى و اعتماد الدوله )\r\nوزير نظام ، 175 - 207 ( مراجعه شود به ميرزا تقى خان امير كبير )\r\nوصال ، 96 ( مراجعه شود به ميرزا كوچك )\r\nوفا ( ميرزا . . . ) ، 99\r\nوقايع‌نگار ( ميرزا جعفر . . . ) ، 142\r\nوقايع‌نگار ( ميرزا صادق . . . ) ، 142\r\nوكيل الدوله ، 18 ( مراجعه شود به كريم خان زند )\r\nولينگتن ، 78\r\nووليچ ، 165\r\nويليامز ( كلنل . . . ) ، 202\r\nويليام گوراوزلى ( سر . . . ) ، 37 ( مراجعه شود به اوزلى )\r\nه هادى ( حاج ملا . . . سبزوارى ) ، 292\r\nهارفورد جونز ، هارفورد جونس ، 15 - 80 ( مراجعه شود به هرفوردژونس )\r\nهاشم ( حاج . . . پدر حاج ابراهيم كلانتر ) ، 16 - 18 - 21\r\nهاشم ( ميرزا . . . آقا ) ، 295\r\nهاشم ( حاجى . . . نمازى شيرازى ) ، 263\r\nهاشمى كرمانى ( محمد . . . ) ، 146\r\nهانرى اليس ، 63\r\nهدايت ، 57 - 151 ( مراجعه شود به رضا قلى خان و لله‌باشى )\r\nهدايت اللّه ( ميرزا . . . تفرشى ) ، 55 - 57\r\nهدايت اللّه وزير لشكر ( ميرزا . . . ) ، 77\r\nهدايت اللّه ( ميرزا . . . لسان الملك ) ، 294\r\nهراكليوس ، 13\r\nهرفرد ژونس - هرفرد جونس ، 79 مراجعه شود به هارفردجونز\r\nهمايون ميرزا ، 67\r\nى يار محمد خان ، 168\r\nيحيى برمكى ، 92 - 101 - 299\r\nيحيى خان چهريقى ، 179\r\nيحيى خان معتمد الملك ، مشير الدوله ، 266 -\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n276 - 278 - 279\r\nيرملوف ، 65\r\nيزدانى ( احمد . . . ) ، 176\r\nيعقوب ( ميرزا . . . پدر ملكم ) ، 238\r\nيوسف ( ميرزا . . . آشتيانى ) ، 161\r\nيوسف خان هزاره ، 256\r\nيوسف ( ميرزا . . . صدر اعظم ) ، 136\r\nيوسف مستوفى المالك ( ميرزا . . . ) ، 250 252 - 267 - 273 - 276 - 288 - 289\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nفهرست نام‌ها و اصطلاحات مربوط به فرق و اديان و قبايل و نسبت‌ها و غيره\r\nالف ارمنى ، 121\r\nازبك ، 130 - 135\r\nاسلام ، 11 - 152\r\nاشاقه باش قاجار ، 12\r\nاعراب ، 40 - 154\r\nاغز ( قبيلهء از تركمانان ) ، 152\r\nافاغنه ، افغان ، ( طايفهء . . . ) ، افغانان ، افغانها ، افغانى ، 12 - 14 - 18 - 23 - 130 - 135 162 - 166 - 167\r\nاقشار ( طايفهء . . . ) ، 12\r\nآق بيات ، 153\r\nآق قويونلو ، 152\r\nاكراد ، 39 ( نيز مراجعه شود به كرد )\r\nآل مظفر ، 17\r\nالوارفيلى ، 12\r\nامام جمعه ، 147\r\nانجمن جغرافيائى آسيائى ، 11\r\nانگليس ( مردم . . . ) ، انگليسان ، انگليسى ، 24 - 26 - 29 - 40 - 301\r\nايلخانى ( ملوك . . . ) ، 17\r\nب بت‌پرست ، 154\r\nبختيارى ، 25\r\nبرامكه ، 157\r\nبيات ( طايفه . . . ) ، 152 - 153\r\nت تركمانان ، 135\r\nتركمن ، 152\r\nتركى ، 153\r\nد درانى ( سلسلهء . . . ) ، 167\r\nدولوقاجار ، 129\r\nج جهانسوزى ( خانوادهء . . . ) ، 132\r\nح حيدرى ( سلسلهء . . . ) ، 17\r\nر روس ( ملت . . . ) ، روسى ، روسيان ، 14 - 24 37 - 164\r\nروميان ( منظور ملت عثمانى است ) ، 38 - 39\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nز زند ( سلسلهء . . . ، طايفهء . . . ) ، زنديان ، زنديه ، 12 - 16 - 17 - 18 - 19 - 20 - 30 - 145\r\nس سادات حسينى فراهانى ، 146\r\nسانسكريت ، 37\r\nسلاجقه ، 152\r\nسنى ، 23\r\nش شيرازى ، 281\r\nشيعه ، 23\r\nص صفويه ، 12 - 18 - 21 - 34\r\nع عثمانى ، 15 - 38\r\nعجم ، 162\r\nعربى ، 37\r\nف فرانسوى ، 15 - 27\r\nفرنگى ، 281\r\nق قاجار ، 9 - 12 - 13 - 18 - 23 - 133 - 135 145\r\nقاجار دولو ، 130\r\nقاجار قوانلو ، 130\r\nقره بيات ، 153\r\nك كرد ( طوايف . . . ) ، 134 مراجعه شود به اكراد\r\nل لك ( طايفه . . . ) ، 17\r\nم مازندرانى ، 31\r\nمتولى آستانه ، 148\r\nمسلمان ، 121 - 122\r\nمشيرى ( طايفه . . . شيرازى ) ، 40\r\nن نعمتى ، 17\r\nو وهابى ، ( طايفه . . . ، فرقه . . . ) ، وهابيه ، 40 154\r\nى ينگچريان ، 39\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nفهرست نام جاىها\r\nالف ابوشهر ، 20 ( به بوشهر نيز مراجعه شود ) ابيورد ، 12\r\nاتريش ، 14 - 37\r\nآذربايجان ، 20 - 21 - 22 - 126 - 127 - 128 - 134 - 137 - 139 - 152 - 153 - 154 - 155 - 156 - 159 - 164 - 167 287\r\nاراك ، 153\r\nاردبيل ، 22 - 25 - 34 - 35 - 132 - 134 - 135 - 137\r\nارزروم ، 121\r\nارزنة الروم ، 15 - 38\r\nارس ( رود . . . ) ، 12 - 14 - 15 - 22\r\nارض اقدس ، 124 - 125\r\nارك ( دروازهء . . . شيراز ) ، 16\r\nارمنستان ، 153\r\nآستان رضوى ، 124\r\nاسترآباد ، 12 - 13 - 22\r\nاسكاتلند ، 26\r\nاسلامبول ، 28 - 37 - 264\r\nآسياى صغير ، 152\r\nآشتيان ، 282 - 284 - 286 - 292\r\nاصفهان ، 15 - 16 - 17 - 18 - 19 - 20 - 21 31 - 33 - 127 - 134 - 153 - 155 - 295\r\nافغان ( كشور . . . ) ، افغانستان ، 12 - 23\r\nآق دربند ، 135\r\nامامه ، 160\r\nامامزاده حمزه ، 148\r\nامامزاده زيد ، 18\r\nامريكا ، 37 - 38\r\nاميرآباد ، 124 - 295\r\nانگريز ، ( نوعى از تلفظ انگليس است ) ، 155\r\nانگليس ( كشور . . . ) ، انگلستان ، 14 - 15 23 - 26 - 37 - 38 - 40 - 128 - 129 - 130 136 - 147 - 166 - 167 - 168 - 192 301\r\nاهرام مصر ، 9\r\nايروان ، 121 - 127 - 153 - 156 مراجعه شود به يروان ) ،\r\nايفل ، 9\r\nب بادكوبه ، 22\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبازارچه سرچشمه طهران ، 39\r\nبالاخانه دلگشا ، 150\r\nباغميشه تبريز ، 134\r\nبحر خزر ، 134\r\nبرج نوش ، 31\r\nبرزيل ، 38\r\nبرنفورت ، 26\r\nبروجرد ، 25 - 32 - 33 - 36 - 164\r\nبريتانيا ، 37\r\nبريتانيا ( موزهء . . . ) ، 26\r\nبغداد ، 15 - 17 - 39 - 86\r\nبم ، 18 - 153\r\nبمبئى ، 25\r\nبنادر ، 162\r\nبنگاه‌آذر ، 127\r\nبنگاه ترجمه و نشر كتاب ، 165\r\nبوشهر ، 40 به ابوشهر نيز مراجعه شود\r\nبهبهان ، 35\r\nبهجت‌آباد ، 192\r\nپ پاريس ، 9 - 11\r\nپروس ، 10 - 14\r\nپطرزبورغ ، 122 - 127 - 135\r\nپل خدا آفرين ، 34\r\nپل ملانصر الدين ، 34\r\nپناه‌آباد ، 21 - 22 - 34\r\nت تبريز ، 20 - 122 - 123 - 127 - 128 - 129 132 - 133 - 134 - 135 - 139 - 155 158 - 159\r\nتخت طاوس ، ( غير از تخت سلطنتى معروف قاجاريه است ، در اين‌جا نام محلى است در نزديكى قلعه شوش ) ، 34\r\nتركمن چاى ، 15 - 37 - 121 - 122 - 130 153\r\nتفليس ، 14 - 31 - 33 - 122 - 123\r\nتوسركان ، 35 نيز مراجعه شود به تويسركان تون ، 153\r\nتويسركان ، 134 مراجعه شود به توسركان\r\nج جاجرم ، 22 - 46\r\nجويم ، 20 مراجعه شود به گويم\r\nچ چاله ميدان ، 39\r\nچمن آسپاس ، 21\r\nچمن گندمان ، 19 - 21\r\nچناران ، 124\r\nح حافظيه شيراز ، 17\r\nحبش ، 159\r\nحرمخانه ( عمارت . . . ) ، 138\r\nحلب ، 39\r\nحوض‌خانه ( عمارت . . . ) ، 139 - 148\r\nحيدرآباد ، 26 - 27 - 37\r\nحيدرىخانه ( محلهء . . . شيراز ) ، 16 - 17\r\nخ خبوشان ، 123 - 124\r\nخراسان ، 14 - 22 - 39 - 123 - 124 - 125 126 - 130 - 134 - 135 - 136 - 150 153 - 160 - 161 - 162 - 164 - 165 167 - 168 - 258 - 285 - 287 - 298\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nخوزستان ، 36\r\nخوى ، 134\r\nد دار الخلافه ناصرى ، 285\r\nدار الفنون طهران ، 11\r\nدامغان ، 13\r\nدانشكده حقوق ، 152 - 164\r\nدانشگاه تهران ، 142 - 144 - 155 - 157\r\nدربند ، 22\r\nدروازه حضرت عبد العظيم ، 291\r\nدروازه شميران ، 285\r\nدره گز ، 12\r\nدزفول ، 37\r\nدشت قبچاق ، 22\r\nدكن ، 26 - 37\r\nدهخوارقان ، 130\r\nر رودبار قزوين ، 165\r\nروس ، روسيه ، 14 - 15 - 33 - 34 - 37 - 121 122 - 123 - 127 - 130 - 132 - 135 137 - 153 - 155 - 166 - 167\r\nروم ، 128\r\nرى ، 297\r\nريودوژانيرو ، 37\r\nز زرآوه ، 134\r\nزرقان ، 20\r\nزنجان ، 22\r\nزنگا ( رود . . . ) ، 153\r\nس سارى ، 22 - 151\r\nساليان ، 22\r\nسرخ ده ، 150\r\nسبزوار ، 25 - 292\r\nسلماس ، 134\r\nسميرم ، 20\r\nسميرم عليا ، 19\r\nسنگلج ، 291\r\nسوئد ، 14\r\nسوريه ، 152\r\nسيستان ، 39\r\nش شوشتر ، 37\r\nشوشى ، 14 - 29 - 30 - 34\r\nشيراز ، 10 - 12 - 13 - 16 - 17 - 18 - 19 - 20 21 - 24 - 28 - 29 - 31 - 32 - 33 - 35 36 - 40 - 156\r\nص صاحبقرانيه ، 288\r\nط طائف ، 40\r\nطاش تپه ، 124\r\nطالش ، 22 - 35 - 134\r\nطالقان ، 35\r\nطهران ، 13 - 14 - 17 - 18 - 20 - 21 - 22 25 - 26 - 30 - 31 - 32 - 35 - 36 - 39 121 - 123 - 125 - 126 - 128 - 129 130 - 132 - 133 - 134 - 135 - 136 143 - 149 - 151 - 156 - 158 - 162\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n163 - 165 - 166 - 168 - 193 - 194 - 285 - 286 - 290 - 291 - 292 - 295\r\nع عباسيه ، 177\r\nعبد العظيم ( آستانهء حضرت . . . ) ، 37 - 139 150 - 157 - 292\r\nعتبات ، 130 - 286\r\nعثمانى ، 14 - 15 - 121 - 127 - 134 - 153 281\r\nعراق ، 12 - 20 - 35 - 284 - 292\r\nعربستان ، 164\r\nعليشكر ، 164\r\nعمارت هفت دست اصفهان ، 127\r\nعودلاجان ، 39\r\nغ غوريان ، 126 - 161 - 162 - 167 - 168\r\nف فارس ، 12 - 14 - 17 - 18 - 19 - 21 - 31 32 - 35 - 36 - 37 - 40 - 108 - 131 - 164\r\nفراهان ، 139 - 150 - 151\r\nفرانسه ، 11 - 14 - 15 - 24 - 33 - 34 - 37 135 - 145 - 281\r\nفرنگ ، فرنگستان ، 10 - 286 - 294\r\nفيروز كوه ، 162\r\nفين ، 11\r\nق قارس ، 121\r\nقاهره ، 148\r\nقراجه‌داغ ، 25\r\nقراچاى ، 21\r\nقره‌باغ ، 14\r\nقزوين ، 17 - 20 - 32 - 35 - 36 - 286 - 287\r\nقفقازيه ، 15\r\nقلعه‌پرى ، 12\r\nقم ، 15 - 127 - 133 - 134 - 139 - 158\r\nقمشه ، 19\r\nقنات حاج عليرضا ، 39\r\nقندهار ، 168\r\nقوچان ، 123\r\nك كابل ، 23 - 168\r\nكاريزك ، 133 مراجعه شود به كهريزك\r\nكاشان ، 25 - 33 - 35 - 36 - 71 - 198\r\nكج ، 164\r\nكربلا ، كربلاى معلى ، 68 - 153 - 154\r\nكرمان ، 12 - 14 - 18 - 21 - 27 - 31 - 34 - 35 - 123 - 168\r\nكرمانشاه ، 15 - 127 - 158\r\nكرمانشاهان ، 164\r\nكرهرود ، 152\r\nكزاز ، 152\r\nكناره‌گرد ، 22\r\nكوه‌كيلويه ، 32 - 35\r\nكهريزك ، 133 مراجعه شود به كاريزك\r\nگ گالپوش ، 22 - 125\r\nگرجستان ، 13 - 14\r\nگرگان ( رود . . . ) ، 12\r\nگلستان ، 15 - 37 - 121 - 164\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nگويم ، 20 مراجعه شود به جويم\r\nل لاله‌زار ( باغ . . . ) ، 136 - 138 - 149 - 150\r\nلرستان ، 12 - 36\r\nلندن ، 11 - 26 - 37 - 38 - 148 - 165 - 301\r\nلنكران ، 15\r\nلهستان ، 121\r\nليدن ، 17\r\nم مازندران ، 22 - 150 - 164\r\nمحمره ، 164\r\nمراغه ، 132\r\nمزار ابو الفتوح رازى ، 148\r\nمزار ابو الوليد در هرات ، 168\r\nمزينان ، 126\r\nمسجد بردى شيراز ، 21\r\nمسكو ، 121\r\nمشكين ، 25\r\nمشهد مقدس ، 125 - 126 - 130 - 292\r\nمصر ، 40 - 148\r\nمصلاى هرات ، 168\r\nمطبعه سعادت ، 148\r\nمغان ( دشت . . . ) ، 15\r\nمقبره بابا ( درونك ) ، 291 - 292\r\nمكران ، 134\r\nمكه معظمه ، 38 - 39 - 130 - 134 - 168\r\nملاير ، 12 - 17 - 18 - 25 - 134\r\nميسور ، 166\r\nن ناصرى ( قصر . . . ) ، 266\r\nنجد ، 40\r\nنجف اشرف ، 14 - 154\r\nنگارستان ( باغ . . . ) ، 136 - 138 - 139 - 148 - 149 - 157 - 162\r\nنوا ( قريهء . . . ) ، 31 - 132\r\nنياوران ، 288\r\nو وزارت آموزش و پرورش ، 146\r\nوزارت علوم ، 147\r\nونك ، 291 - 292 - 300\r\nه هرات ، 36 - 40 - 124 - 125 - 126 - 130 135 - 161 - 162 - 163 - 166 - 167 168\r\nهزار جريب ، 150\r\nهمدان ، 132 - 135 - 152\r\nهند ، هندوستان ، 14 - 15 - 18 - 23 - 24 26 - 37 - 153 - 166\r\nهند شرقى ، 26\r\nى يافت‌آباد ، 158\r\nيروان ، 153 مراجعه شود به ايروان\r\nيزد ، 30 - 35 - 123 - 132\r\nيوسف‌آباد ، 292\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nفهرست نام كتابها\r\nالف آثار البلاد ذكريا قزوينى ، 134\r\nاحسن التواريخ ، 26\r\nاز استانبول تا طهران ، 126\r\nاكسير التواريخ ، 24 - 146 - 158\r\nالتدوين فى جبال الشروين ، 11\r\nالمآثر و الآثار ، 11\r\nامير كبير و ايران ، 24 - 126\r\nب بحر المعارف ، 154\r\nبستان السياحه ، 153\r\nت تاريخ اجتماعى و سياسى ايران ، 122\r\nتاريخ اصفهان ، 154\r\nتاريخ الفى ، 26\r\nتاريخ ايران اعتماد السلطنه ، 11\r\nتاريخ ايران سايكس ، 160\r\nتاريخ ايران ملكم ، 18 - 26\r\nتاريخ بيدارى ايرانيان ، 146\r\nتاريخ جهانگيرى ، 133\r\nتاريخ دار السلطنه تبريز ، 132 - 133 - 135\r\nتاريخ رشيدى ، 26\r\nتاريخ روابط ايران و انگليس ، 23\r\nتاريخ زنديه ، 20\r\nتاريخ طبرى ، 26\r\nتاريخ عضدى ، 25 - 26 - 136\r\nتاريخ قاجار واتسن ، 129 - 136 - 137 - 140\r\nتاريخ كربلا ، 154\r\nتاريخ گزيده ، 17\r\nتاريخ گيتىگشا ، 16 - 20\r\nتاريخ نادرى ، 26\r\nتاريخ نو ( جهانگير ميرزا ) ، 133 - 134 135 - 138 - 166\r\nتاريخ وصاف ، 26\r\nج جان جهان ، 146\r\nح حبيب السير ، 26\r\nحقايق الاخبار ناصرى ، 135 - 139 - 159\r\nحقوق‌بگيران انگليس در ايران ، 37\r\nحيرت‌نامهء سفرا ، 37\r\nخ خوابنامه ، 11\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nخيرات حسان ، 11\r\nد دانشمندان آذربايجان ، 159\r\nدرر التيجان ، 11\r\nدستور الاعقاب ، 152 - 164\r\nذ ذيل تاريخ گيتىگشا ، 20\r\nر رد پادرى ، 158\r\nروزنامه وقايع اتفاقيه ، 135\r\nروضة الصفا ، روضة الصفاى ناصرى ، 21 - 26 123 - 124 - 140 - 157\r\nرياض العارفين ، 153\r\nز زبدة التواريخ ، 26\r\nس سالنامهء كشور ايران ، 11\r\nسخن ( مجلهء . . . ) ، 147\r\nسفرنامهء رضا قلى ميرزا ، 155 - 157\r\nسياستگران دوره قاجار ، 147\r\nش شاهنامه فردوسى ، 26\r\nشرح حال عباس ميرزا ملك‌آرا ، 158\r\nشرح كتاب نافع محقق ، 154\r\nشرح مأموريت آجودانباشى ، 31 - 37 - 126 - 133 - 157 - 163\r\nص صدر التواريخ ، 9 - 11\r\nظ ظفرنامه ، 26\r\nظهور الحق ، 165\r\nع عالم‌آراى عباسى ، 26\r\nف فارسنامه ناصرى ، 18 - 154\r\nق قرآن ، 294 - 295\r\nقصص العلما ، 154\r\nگ گلستان سعدى ، 164\r\nم مجمع الفصحا ، 151 - 158\r\nمرآت البدان ، 11 - 17\r\nمسافرت به ايران ( سولتيكف ) ، 165\r\nمسالك الممالك ، 26\r\nمصباح محمدى ، 158\r\nمطلع الشمس ، 11\r\nمكارم الآثار ، 155\r\nمنشآت قائم مقام ، 143 - 144\r\nمنتظم ناصرى ، 11 - 151 - 166\r\nميرزا تقى خان امير كبير ( عباس اقبال ) ، 130 - 142 - 144\r\nن ناسخ التواريخ ( جلد قاجاريه ) ، 21 - 35 121 - 149 - 150 - 152 - 154 - 157 - 160 - 161 - 162 - 163 - 166 - 210 294\r\nنشريهء وزارت امور خارجه ، 121 - 122 - 135\r\nنظريات دربارهء ايران ، 26\r\nى يغما ( مجلهء . . . ) ، 130 - 152\r\n\r\n","description":"","footnote":"","page_name":" 333 ","page_number":333},
  {"content":"\r\n . \r\n","description":"","footnote":"","page_name":" 334 ","page_number":334},
  {"content":"\r\n\r\n\r\nتصاوير\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\nآقا محمدخان قاجار\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nميرزا ابراهيم كلانتر\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nميرزا شفيع صدراعظم مازندرانى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nميرزا محمدحسين خان صدر اصفهانى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمحمدشاه قاجار\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nميرزا ابوالقاسم قائم مقام فراهانى\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nحاجى ميرزا آقاسى ايروانى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nميرزا تقى خان اميركبير\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nميرزا آقاخان صدر اعظم نورى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nميرزا محمدخان سپهسالار\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nميرزا حسين خان سپهسالار\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nميرزا يوسف مستوفى الممالك\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nميرزا على اصغرخان امين السلطان\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n . \r\n","description":"","footnote":"","page_name":" 351 ","page_number":351},
  {"content":"\r\n . \r\n\r\n","description":"","footnote":"","page_name":" 352 ","page_number":352}
  ]