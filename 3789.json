[
  {"content":"\r\n[ جلد هشتم 
  ]\r\n\r\n[ ادامه سوره توبه 
  ]\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\n[ سوره التوبة ‹ 9 › : آيه 60 
  ]\r\nإِنَّمَا الصَّدَقاتُ لِلْفُقَراءِ وَالْمَساكِينِ وَالْعامِلِينَ عَلَيْها وَالْمُؤَلَّفَةِ قُلُوبُهُمْ وَفِي الرِّقابِ وَالْغارِمِينَ وَفِي سَبِيلِ اللَّه وَابْنِ السَّبِيلِ فَرِيضَةً مِنَ اللَّه وَاللَّه عَلِيمٌ حَكِيمٌ ‹ 60 ›\r\n\r\nترجمه :\r\n60 - زكات مخصوص فقراء و مساكين و كاركنانى است كه براى ( جمعآورى ) آن كار مىكنند ، و كسانى كه براى جلب محبتشان اقدام مىشود ، و براى ( آزادى ) بردگان ، و بدهكاران ، و در راه ( تقويت آئين ) خدا ، و واماندگان در راه ، اين يك فريضه ( مهم ) الهى است و خداوند دانا و حكيم است .\r\n\r\nتفسير : مصارف زكات و ريزه كاريهاى آن\r\nدر تاريخ اسلام دو دوران مشخص ديده مىشود ، دوران مكه كه همت پيامبر ص و مسلمانان در آن مصروف تعليم و تربيت نفرات و آموزش و تبليغ مىشد ، و دوران مدينه كه پيامبر ص در آن دست به تشكيل « حكومت اسلامى » و پياده كردن و اجراى تعليمات اسلام ، از طريق اين حكومت صالح زد .\r\nبدون شك يكى از ابتدايى و ضرورىترين مساله ، به هنگام تشكيل حكومت تشكيل « بيت المال » است كه به وسيله آن نيازهاى اقتصادى حكومت بر آورده شود ، نيازهايى كه در هر حكومتى بدون استثناء وجود دارد .\r\nبه همين دليل يكى از نخستين كارهايى كه پيامبر ص در مدينه انجام داد تشكيل بيت المال بود كه يكى از منابع آن را « زكات » تشكيل مىداد ، و طبق مشهور\r\n","description":"","footnote":"","page_name":" 3 ","page_number":3},
  {"content":"\r\nاين حكم در سال دوم هجرت پيامبر ص تشريع شد .\r\nالبته همانگونه كه بعدا به خواست خدا اشاره خواهيم كرد ، حكم زكات قبلا در مكه نازل شده بود ، اما نه به صورت وجوب جمعآورى در بيت المال ، بلكه خود مردم اقدام به پرداخت آن مىكردند ، ولى در مدينه دستور جمعآورى و « تمركز » آن از ناحيه خداوند در آيه 103 توبه صادر گرديد .\r\nآيه مورد بحث كه مسلما بعد از آيه وجوب اخذ زكات نازل شده ، ( هر چند در قرآن از آن ذكر گرديده است ) مصارف گوناگون زكات را بيان مىكند .\r\nو جالب اينكه آيه ، با كلمه « انما » كه دليل بر انحصار است ، آغاز شده ، و اين نشان مىدهد كه بعضى از افراد خود خواه ، يا بىخبر ، انتظار داشتند بدون هيچگونه استحقاق ، سهمى از زكات دريافت دارند كه با كلمه « انما » دست رد به سينه همه آنها زده شده است . در دو آيه قبل از اين آيه ، نيز اين معنى منعكس بود كه بعضى بر پيامبر ص خرده مىگرفتند كه چرا سهمى از زكات را در اختيار آنها نمىگذارد و حتى در صورت محروم شدن از آن خشمگين مىشدند ، اما به هنگام برخوردارى ابراز رضايت مىكردند .\r\nبه هر حال آيه فوق به روشنى مصارف واقعى زكات را بيان كرده ، و به تمام توقعات بى جا پايان مىدهد ، و آن را در هشت مصرف خلاصه مىكند :\r\n1 - « فقراء » نخست مىگويد : « صدقات و زكات براى فقيران است » ( * ( إِنَّمَا الصَّدَقاتُ لِلْفُقَراءِ ) * ) .\r\n2 - « مساكين » ( * ( وَالْمَساكِينِ ) * ) .\r\nدر اينكه « فقير » و « مسكين » با هم چه تفاوتى دارند بحثى است كه در پايان تفسير آيه خواهد آمد .\r\n3 - « عاملان » و جمعآورى كنندگان زكات ( * ( وَالْعامِلِينَ عَلَيْها ) * ) .\r\nاين گروه در حقيقت كارمندان و كاركنانى هستند كه براى جمعآورى\r\n","description":"","footnote":"","page_name":" 4 ","page_number":4},
  {"content":"\r\nزكات و اداره بيت المال اسلام تلاش و كوشش مىكنند ، و آنچه به آنها داده مىشود در حقيقت به منزله مزد و اجرت آنها است ، و لذا فقر در اين گروه به هيچوجه شرط نيست .\r\n4 - « مؤلفة قلوبهم » يعنى كسانى كه انگيزه معنوى نيرومندى براى پيشبرد اهداف اسلامى ندارند ، و با تشويق مالى مىتوان تاليف قلب ، و جلب محبت آنان نمود ( * ( وَالْمُؤَلَّفَةِ قُلُوبُهُمْ ) * ) .\r\nتوضيح بيشتر درباره اين گروه بعدا خواهد آمد .\r\n5 - « آزاد ساختن بردگان » ( * ( وَفِي الرِّقابِ ) * ) .\r\nيعنى سهمى از زكات ، تخصيص به مبارزه با بردگى ، و پايان دادن به اين موضوع ضد انسانى ، داده مىشود ، و همانگونه كه در جاى خود گفته‌ايم برنامه اسلام در مورد بردگان برنامه « آزادى تدريجى » است كه نتيجه نهائيش آزاد ساختن همه بردگان بدون روبرو شدن به واكنشهاى نامطلوب اجتماعى آن مىباشد ، و تخصيص سهمى از زكات ، به اين موضوع ، گوشه اى از اين برنامه را تشكيل مىدهد .\r\n6 - « اداء دين بدهكاران » و آنها كه بدون جرم و تقصير زير بار بدهكارى مانده و از اداى آن عاجز شده‌اند ( * ( وَالْغارِمِينَ ) * ) .\r\n7 - « در راه خدا » ( * ( وَفِي سَبِيلِ اللَّه ) * ) .\r\nهمانگونه كه در پايان آيه اشاره خواهيم كرد منظور از آن تمام راههايى است كه به گسترش و تقويت آئين الهى منتهى شود ، اعم از مساله جهاد و تبليغ و مانند آن .\r\n8 - « واماندگان در راه » ( * ( وَابْنِ السَّبِيلِ ) * ) .\r\nيعنى مسافرانى كه بر اثر علتى در راه مانده ، و زاد و توشه و مركب كافى براى رسيدن به مقصد ندارند ، هر چند افراد فقير و بىبضاعتى نيستند ، ولى بر اثر\r\n","description":"","footnote":"","page_name":" 5 ","page_number":5},
  {"content":"\r\nدزدزدگى ، يا بيمارى ، يا گم كردن اموال خود ، و يا علل ديگر ، به چنين وضعى افتاده‌اند ، اين گونه اشخاص را بايد از طريق زكات به مقدارى كه براى رسيدن به مقصد لازم است بىنياز ساخت .\r\nدر پايان آيه به عنوان تاكيد روى مصارف گذشته مىفرمايد : « اين فريضه الهى است » ( * ( فَرِيضَةً مِنَ اللَّه ) * ) .\r\nو بدون شك اين فريضه ، حساب شده ، و كاملا دقيق ، و جامع مصلحت فرد و اجتماع است ، زيرا « خداوند دانا و حكيم است » ( * ( وَاللَّه عَلِيمٌ حَكِيمٌ ) * ) .\r\n\r\nدر اينجا به چند نكته بايد توجه كرد :\r\n\r\n1 - فرق ميان « فقير » و « مسكين »\r\nدر ميان مفسران گفتگو است كه آيا فقير و مسكين ، مفهوم واحدى دارند و به عنوان تاكيد در آيه فوق ذكر شده‌اند ؟ و بنا بر اين مصارف زكات ، هفت مصرف مىشود ، و يا اينكه دو مفهوم مخالف دارند ؟\r\nغالب مفسران و فقها احتمال دوم را پذيرفته‌اند ، ولى در ميان طرفداران اين عقيده ، نيز در تفسير اين دو كلمه ، گفتگوهاى زيادى است ، اما آنچه نزديكتر به نظر مىرسد اين است كه « فقير » به معنى كسى است كه در زندگى خود كمبود مالى دارد ، هر چند مشغول كسب و كارى باشد و هرگز از كسى سؤال نكند ، اما « مسكين » كسى است كه نيازش شديدتر است و دستش از كار كوتاه است ، و به همين جهت از اين و آن سؤال مىكند .\r\nشاهد اين موضوع ، نخست ريشه لغت مسكين است كه از ماده « سكون » گرفته شده ، گويا چنين كسى بر اثر شدت فقر ، ساكن و زمينگير شده است .\r\nديگر اينكه ملاحظه موارد استعمال اين دو كلمه در قرآن معنى فوق را تاييد\r\n","description":"","footnote":"","page_name":" 6 ","page_number":6},
  {"content":"\r\nمىكند ، از جمله در آيه 16 سوره بلد مىخوانيم : أَوْ مِسْكِيناً ذا مَتْرَبَةٍ : « يا مسكين خاكنشينى را اطعام كند » و در آيه 8 سوره نساء مىخوانيم : وَإِذا حَضَرَ الْقِسْمَةَ أُولُوا الْقُرْبى وَالْيَتامى وَالْمَساكِينُ فَارْزُقُوهُمْ : هر گاه خويشاوندان و يتيمان و مسكينان ، در موقع تقسيم ارث ، حضور يابند ، چيزى از آن به آنها ببخشيد « از اين تعبير استفاده مىشود كه منظور از مساكين سائلانى است كه گاه در اين مواقع حضور مىيابند .\r\nو در آيه 24 سوره « قلم » مىخوانيم أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ :\r\n« امروز هيچ مسكينى نبايد در محوطه زراعت شما حضور يابد » ! كه اشاره به - سائلان است .\r\nهمچنين تعبير به « اطعام مسكين » يا « طعام مسكين » در آيات متعددى از قرآن نشان مىدهد كه مساكين افراد گرسنه اى هستند كه حتى نياز به يك وعده غذا دارند .\r\nدر حالى كه از پاره اى از موارد استعمال كلمه « فقير » در قرآن به خوبى استفاده مىشود كه افراد آبرومندى كه هرگز روى سؤال ندارند اما گرفتار كمبود مالى هستند ، در مفهوم اين كلمه واردند ، مانند آنچه در آيه 273 سوره بقره ديده مىشود لِلْفُقَراءِ الَّذِينَ أُحْصِرُوا فِي سَبِيلِ اللَّه لا يَسْتَطِيعُونَ ضَرْباً فِي الأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ : « انفاق براى فقيرانى است كه در راه خدا گرفتار شده‌اند ، و آن چنان ظاهر خويش را حفظ مىكنند كه جاهل از شدت عفت نفس آنان ، چنين مىپندارد كه غنى و بىنيازند » .\r\nاز همه اينها گذشته در روايتى كه محمد بن مسلم از امام صادق ع يا امام باقر ع نقل كرده مىخوانيم كه از آن حضرت درباره « فقير » و « مسكين » سؤال كردند ، فرمود :\r\nالفقير الذى لا يسئل و المسكين الذى هو اجهد منه الذى يسئل\r\n: « فقير كسى است كه سؤال نمىكند ، و مسكين حالش از او سختتر است ،\r\n","description":"","footnote":"","page_name":" 7 ","page_number":7},
  {"content":"\r\nو كسى است كه از مردم سؤال و تقاضا مىكند » ( 1 ) .\r\nهمين مضمون در حديث ديگرى از ابو بصير از امام صادق ع نقل شده است ، و هر دو صراحت در مفهوم فوق دارد .\r\nالبته پاره اى از قرائن گواهى بر خلاف آنچه در بالا گفتيم مىدهد ، ولى هر گاه مجموع قرائن موجود را در نظر بگيريم ، روشن مىشود كه حق همان است كه در بالا گفته شد .\r\n\r\n2 - آيا لازم است زكات به هشت قسمت مساوى تقسيم شود ؟\r\nبعضى از مفسران يا فقهاء عقيده دارند كه ظاهر آيه فوق اين است كه بايد زكات مال به هشت سهم مساوى تقسيم گردد ، و هر كدام در مصرف خود صرف شود ، مگر اينكه مقدار زكات بقدرى ناچيز باشد كه نتوان آن را به هشت سهم قابل ملاحظه تقسيم كرد .\r\nولى اكثريت قاطع فقها بر اينند كه اصناف هشتگانه فوق مواردى است كه صرف زكات در آنها مجاز است ، و تقسيم كردن در آن واجب نيست .\r\nسيره قطعى پيغمبر ص و امامان اهل بيت ع و ياران آنها نيز اين معنى را تاييد مىكند ، به علاوه با توجه به اينكه زكات يك ماليات اسلامى است و حكومت اسلامى موظف است آن را از مردم وصول كند ، و هدف از تشريع آن رفع نيازمنديهاى گوناگون جامعه اسلامى مىباشد ، طبعا چگونگى مصرف آن در اين مصارف هشتگانه بستگى به ضرورتهاى اجتماعى از يك سو ، و نظر حكومت اسلامى از سوى ديگر دارد .\r\n\r\n","description":"","footnote":"\r\n( 1 ) وسائل الشيعه جلد 6 صفحه 144 - ابواب مستحقين زكات باب 1 حديث 2 .\r\n","page_name":" 8 ","page_number":8},
  {"content":"\r\n\r\n3 - در چه زمانى زكات واجب شد ؟\r\nاز آيات مختلف قرآن از جمله آيه 156 سوره اعراف ، و آيه 3 سوره نمل ، و آيه 4 سوره لقمان ، و آيه 7 سوره فصلت كه همه از سوره‌هاى مكى هستند ، چنين استفاده مىشود كه حكم وجوب زكات در مكه نازل شده است ، و مسلمانان موظف به انجام اين وظيفه اسلامى بوده‌اند ، ولى به هنگامى كه پيامبر ص به مدينه آمد و پايه حكومت اسلامى را گذارد و طبعا نياز به تشكيل بيت المال پيدا كرد ، از طرف خداوند ماموريت يافت كه زكات را از مردم شخصا بگيرد ( نه اينكه خودشان به ميل و نظر خود در مصارف آن صرف كنند ) .\r\nآيه شريفه خُذْ مِنْ أَمْوالِهِمْ صَدَقَةً . . . ( سوره توبه 103 ) در اين هنگام نازل ، شد ، و مشهور اين است كه اين در سال دوم هجرت بود ، سپس مصارف زكات به طور دقيق در آيه مورد بحث كه آيه 60 سوره توبه است بيان گرديد ، و جاى تعجب نيست كه تشريع اخذ زكات در آيه 103 باشد و ذكر مصارف آن كه مىگويند در سال نهم هجرت نازل شده در آيه 60 ، زيرا مىدانيم آيات قرآن بر طبق تاريخ نزول جمعآورى نشده ، بلكه به فرمان پيامبر ص هر كدام در مورد مناسب قرار داده شده است .\r\n\r\n4 - منظور از « مؤلفة قلوبهم » چه اشخاصى هستند ؟\r\nآنچه از تعبير « مؤلفة قلوبهم » فهميده مىشود آن است كه يكى از مصارف زكات كسانى هستند كه به خاطر ايجاد الفت و محبت به آنها زكات داده مىشود ، ولى آيا منظور از آن كفار و غير مسلمانانى است كه به خاطر استفاده از همكارى آنها در جهاد از طريق كمك مالى تشويق مىشوند ؟ يا مسلمانان ضعيف الايمان را نيز شامل مىگردد ؟\r\n","description":"","footnote":"","page_name":" 9 ","page_number":9},
  {"content":"\r\nهمانگونه كه در مباحث فقهى گفته‌ايم مفهوم آيه ، و همچنين پاره اى از روايات كه در اين زمينه وارد شده مفهوم وسيعى دارد ، و تمام كسانى را كه با تشويق مالى ، از آنها به نفع اسلام و مسلمين جلب محبت مىشود ، در بر مىگيرد ، و دليلى بر تخصيص آن به كفار نيست .\r\n\r\n5 - نقش زكات در اسلام\r\nبا توجه به اينكه اسلام به صورت يك مكتب صرفا اخلاقى ، و يا فلسفى و اعتقادى ، ظهور نكرد ، بلكه به عنوان يك « آئين جامع » كه تمام نيازمنديهاى مادى و معنوى در آن پيشبينى شده ، پا به عرصه ظهور گذاشت ، و نيز با توجه به اينكه اسلام ، از همان عصر پيامبر ص ، با تاسيس حكومت همراه بود ، و همچنين با توجه به اينكه اسلام توجه خاصى به حمايت از محرومان و مبارزه با فاصله طبقاتى دارد ، روشن مىشود كه نقش بيت المال ، و زكات كه يكى از منابع درآمد بيت المال است ، از مهمترين نقشها است .\r\nشك نيست كه هر جامعه اى داراى افرادى از كار افتاده ، بيمار ، يتيمان بىسرپرست ، معلولين ، و امثال آنها مىباشد كه بايد مورد حمايت قرار گيرند .\r\nو نيز براى حفظ موجوديت خود در برابر هجوم دشمن ، نياز به سربازان مجاهدى دارد كه هزينه آنها از طرف حكومت پرداخته مىشود ، همچنين كارمندان حكومت اسلامى ، دادرسان و قضات ، و نيز وسائل تبليغاتى و مراكز دينى ، هر كدام نيازمند به صرف هزينه اى است كه بدون يك پشتوانه مالى منظم ، و مطمئن ، سامان نمىپذيرد .\r\nبه همين دليل در اسلام مساله زكات كه در حقيقت يك نوع « ماليات بر - درآمد و توليد و » ماليات بر ثروت راكد « محسوب مىشود ، از اهميت خاصى برخوردار است ، تا آنجا كه در رديف مهمترين عبادات قرار گرفته ، و در بسيارى\r\n","description":"","footnote":"","page_name":" 10 ","page_number":10},
  {"content":"\r\nاز موارد با نماز همراه ذكر شده ، و حتى شرط قبولى نماز شمرده شده است ! حتى در روايات اسلامى مىخوانيم كه اگر حكومت اسلامى از شخص ، يا اشخاصى ، مطالبه زكات كند ، و آنها در برابر حكومت ، ايستادگى كنند و سرباز زنند ، مرتد محسوب مىشوند ، و در صورتى كه اندرزها در مورد آنها سود ندهد ، توسل به نيروى نظامى ، در مقابل آنها جايز است ، داستان اصحاب رده ( همان گروهى كه بعد از پيامبر ص سر از پرداخت زكات باز زدند و خليفه وقت به مبارزه با آنها برخاست و حتى على ع اين مبارزه را امضاء كرد و شخصا يكى از پرچمداران در ميدان جنگ بود ) در تواريخ اسلام مشهور است .\r\nدر روايتى از امام صادق ع مىخوانيم :\r\nمن منع قيراطا من الزكاة فليس هو بمؤمن ، و لا مسلم ، و لا كرامة\r\n! : « كسى كه يك قيراط از زكات را نپردازد نه مؤمن است و نه مسلمان و ارزشى ندارد » ( 1 ) .\r\nجالب توجه اينكه از روايات استفاده مىشود كه « حدود » و « مقدار » زكات آن چنان دقيقا در اسلام تعيين شده ، كه اگر همه مسلمانان زكات اموال خويش را بطور صحيح و كامل بپردازند ، هيچ فردى فقير و محروم در سرتاسر كشور اسلامى باقى نخواهد ماند .\r\nدر حديثى از امام صادق ع مىخوانيم\r\nو لو ان الناس ادوا زكات اموالهم ما بقى مسلم فقيرا محتاجا ! . . . و ان الناس ما افتقروا ، و لا احتاجوا ، و لا جاعوا ، و لا عروا ، الا بذنوب الاغنياء\r\n! : « اگر همه مردم زكات اموال خود را بپردازند مسلمانى فقير و نيازمند ، باقى نخواهد ماند ، و مردم فقير و محتاج و گرسنه و برهنه نمىشوند مگر به خاطر گناه ثروتمندان » ! ( 2 ) و نيز از روايات استفاده مىشود كه اداى زكات باعث حفظ اصل مالكيت و\r\n\r\n","description":"","footnote":"\r\n( 1 ) وسائل الشيعه ج 6 صفحه 20 باب 4 حديث 9 . [ . . . 
  ]\r\n( 2 ) وسائل ج 6 صفحه 4 ( باب 1 حديث 6 - از ابواب زكات ) .\r\n","page_name":" 11 ","page_number":11},
  {"content":"\r\nتحكيم پايه‌هاى آنست ، بطورى كه اگر مردم اين اصل مهم اسلامى را فراموش كنند شكاف و فاصله ميان گروه‌ها آن چنان مىشود كه اموال اغنياء نيز به خطر خواهد افتاد .\r\nدر حديثى از امام موسى بن جعفر ع مىخوانيم\r\nحصنوا اموالكم بالزكاة\r\n: « اموال خود را بوسيله زكات حفظ كنيد » . ( 1 )\r\nهمين مضمون از پيامبر ص و امير مومنان على ع نيز در احاديث ديگر نقل شده است .\r\nبراى اطلاع بيشتر از اين احاديث به ابواب يك و سه و چهار و پنج از ابواب زكات از جلد ششم وسائل مراجعه فرمائيد .\r\n6 - آخرين نكته اى كه توجه به آن لازم است اين است كه در آيه مورد بحث در مورد چهار گروه كلمه « لام » ذكر شده ( * ( إِنَّمَا الصَّدَقاتُ لِلْفُقَراءِ وَالْمَساكِينِ وَالْعامِلِينَ عَلَيْها وَالْمُؤَلَّفَةِ قُلُوبُهُمْ ) * ) و اين تعبير معمولا نشانه « ملكيت » است .\r\nولى در مورد چهار گروه ديگر كلمه « فى » آمده است ( * ( وَفِي الرِّقابِ وَالْغارِمِينَ وَفِي سَبِيلِ اللَّه وَابْنِ السَّبِيلِ ) * ) و اين تعبير معمولا براى بيان « مصرف » است ( 2 ) .\r\nدر ميان مفسران در تفسير اين « اختلاف تعبير » گفتگو است ، بعضى معتقدند كه گروه چهارگانه اول ، مالك زكات ، مىشوند ، و گروه چهارگانه دوم ، مالك ، نخواهند شد ، و تنها جايز است زكات در مورد آنان مصرف گردد .\r\nبعضى ديگر معتقدند كه اين اختلاف تعبير اشاره به نكته ديگرى است و\r\n\r\n","description":"","footnote":"\r\n( 1 ) وسائل ج 6 صفحه 6 ( باب 1 حديث 11 - از ابواب زكات ) .\r\n( 2 ) بايد توجه داشت كه در دو مورد « فى » صريحا ذكر شده ، و در دو مورد عطف بر مجرور « فى » است ، همانگونه كه « لام » در يك مورد ذكر شده و بقيه عطف بر آن است .\r\n","page_name":" 12 ","page_number":12},
  {"content":"\r\nآن اينكه گروه چهارگانه دوم استحقاق بيشترى براى زكات دارند ، زيرا كلمه « فى » براى بيان ظرفيت است ، گويا اين گروه چهارگانه ظرف زكات مىباشند و زكات مظروف آنها است ، در حالى كه گروه‌هاى نخستين چنين نيستند .\r\nولى ما در اينجا احتمال ديگرى را انتخاب كرده‌ايم و آن اينكه شش گروه « فقراء ، مساكين ، عاملين عليها ، مؤلفة قلوبهم ، غارمين ، و ابن السبيل » كه بدون « فى » ذكر شده‌اند يكسان مىباشند و عطف بر يكديگر و دو گروه ديگر كه « فى الرقاب » و « فى سبيل اللَّه » است و با كلمه « فى » بيان گرديده ، وضع خاصى دارند ، شايد اين تفاوت تعبير از اين نظر باشد كه گروه‌هاى ششگانه مىتوانند مالك زكات شوند ، و مىتوان زكات را به خود آنها پرداخت ( حتى بدهكاران و كسانى كه از اداى دين خود ناتوانند ، البته در صورتى كه اطمينان داشته باشيم آن را در مورد اداى دين خود مصرف مىكنند ) .\r\nولى دو گروه مالك زكات نمىشوند ، و نمىتوان به آنها پرداخت ، بلكه بايد در مورد آنها مصرف گردد ، مثلا بردگان را بايد از طريق زكات خريد و آزاد كرد ، روشن است كه آنها در اين صورت مالك زكات نمىشوند ، و همچنين مواردى كه تحت عنوان « فى سبيل اللَّه » مندرج است ، از قبيل هزينه جهاد ، تهيه اسلحه و يا ساختن مسجد و مراكز دينى و مانند آنها هيچيك مالك زكات نيستند ، بلكه مصرف آنند .\r\nو به هر حال اين تفاوت در تعبير نشان مىدهد كه تا چه اندازه تعبيرات قرآن حساب شده است .\r\n","description":"","footnote":"","page_name":" 13 ","page_number":13},
  {"content":"\r\n\r\n[ سوره التوبة ‹ 9 › : آيه 61 
  ]\r\nوَ مِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّه وَيُؤْمِنُ لِلْمُؤْمِنِينَ وَرَحْمَةٌ لِلَّذِينَ آمَنُوا مِنْكُمْ وَالَّذِينَ يُؤْذُونَ رَسُولَ اللَّه لَهُمْ عَذابٌ أَلِيمٌ ‹ 61 ›\r\n\r\nترجمه :\r\n61 - از آنها كسانى هستند كه پيامبر را آزار مىدهند ، و مىگويند او خوشباور و گوشى است ! ، بگو خوشباور بودن او به نفع شماست ( ولى بدانيد ) او ايمان به خدا دارد و ( تنها ) تصديق مومنان مىكند ، و رحمت است براى كسانى از شما كه ايمان آورده‌اند ، و آنها كه فرستاده خدا را آزار مىدهند عذاب دردناكى دارند .\r\n\r\nشان نزول : اين حسن است نه عيب !\r\nبراى آيه فوق شان نزولهايى ذكر شده كه بىشباهت به يكديگر نيست ، از جمله اينكه گفته‌اند : اين آيه درباره گروهى از منافقان نازل شده ، كه دور هم نشسته بودند و سخنان ناهنجار ، درباره پيامبر ص مىگفتند ، يكى از آنان گفت : اين كار را نكنيد ، زيرا ، مىترسيم به گوش محمد برسد ، و او به ما بد بگويد ( و مردم را بر ضد ما بشوراند ) .\r\nيكى از آنان كه نامش « جلاس » بود گفت : مهم نيست ، ما هر چه بخواهيم مىگوئيم ، و اگر به گوش او رسيد نزد وى مىرويم ، و انكار مىكنيم ، و او از ما مىپذيرد ، زيرا محمد ص آدم خوشباور و دهنبينى است ، و هر كس هر چه بگويد قبول مىكند ، در اين هنگام آيه فوق نازل شد و به آنها پاسخ گفت :\r\n","description":"","footnote":"","page_name":" 14 ","page_number":14},
  {"content":"\r\n\r\nتفسير :\r\nدر اين آيه همانگونه كه از مضمون آن استفاده مىشود سخن از فرد يا افرادى در ميان است كه پيامبر ص را با گفته‌هاى خود آزار مىدادند و مىگفتند « او انسان خوشباور ، و دهنبينى است » ( * ( وَمِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ ) * ) .\r\n« اذن » در اصل به معنى گوش است ، ولى به اشخاصى كه زياد به حرف مردم گوش مىدهند ، و به اصطلاح « گوشى » هستند نيز اين كلمه اطلاق مىشود .\r\nآنها در حقيقت يكى از نقاط قوت پيامبر ص را كه وجود آن در يك رهبر كاملا لازم است ، به عنوان نقطه ضعف نشان مىدادند و از اين واقعيت غافل بودند كه يك رهبر محبوب ، بايد نهايت لطف و محبت را نشان دهد ، و حتى الامكان عذرهاى مردم را بپذيرد ، و در مورد عيوب آنها پرده درى نكند ( مگر در آنجا كه اين كار موجب سوء استفاده شود ) .\r\nلذا قرآن بلافاصله اضافه مىكند كه : « به آنها بگو اگر پيامبر گوش به سخنان شما فرا مىدهد ، و عذرتان را مىپذيرد ، و به گمان شما يك آدم گوشى است اين به نفع شما است » ! ( * ( قُلْ أُذُنُ خَيْرٍ لَكُمْ ) * ) .\r\nزيرا از اين طريق آبروى شما را حفظ كرده ، و شخصيتتان را خرد نمىكند عواطف شما را جريحه دار نمىسازد ، و براى حفظ محبت و اتحاد و وحدت شما از اين طريق كوشش مىكند ، در حالى كه اگر او فورا پرده‌ها را بالا مىزد ، و دروغگويان را رسوا مىكرد ، دردسر فراوانى براى شما فراهم مىآمد ، علاوه بر اينكه آبروى عده اى به سرعت از بين مىرفت ، راه بازگشت و توبه بر آنها بسته مىشد ، و افراد آلوده اى كه قابل هدايت بودند در صف بدكاران جاى مىگرفتند\r\n","description":"","footnote":"","page_name":" 15 ","page_number":15},
  {"content":"\r\nو از اطراف پيامبر ص دور مىشدند .\r\nيك رهبر مهربان و دلسوز ، و در عين حال پخته و دانا ، بايد همه چيز را بفهمد ، ولى بايد بسيارى از آنها را به روى خود نياورد ، تا آنها كه شايسته تربيتند ، تربيت شوند و از مكتب او فرار نكنند و اسرار مردم از پرده برون نيفتد .\r\nاين احتمال نيز در معنى آيه وجود دارد كه خداوند در پاسخ عيبجويان مىگويد : « چنان نيست كه او گوش به همه سخنان فرا ، دهد ، بلكه او گوش به سخنانى مىدهد كه به سود و نفع شما است ، يعنى وحى الهى را مىشنود ، پيشنهاد مفيد را استماع مىكند و عذرخواهى افراد را در مواردى كه به نفع آنها و جامعه است مىپذيرد » ( 1 ) .\r\nسپس براى اينكه عيبجويان از اين سخن سوء استفاده نكنند ، و آن را دستاويز قرار ندهند ، چنين اضافه مىكند : « او به خدا و فرمانهاى او ايمان دارد ، و به سخنان مؤمنان راستين گوش فرا مىدهد ، و آن را مىپذيرد و به آن ترتيب اثر مىدهد » ( * ( يُؤْمِنُ بِاللَّه وَيُؤْمِنُ لِلْمُؤْمِنِينَ ) * ) .\r\nيعنى در واقع پيامبر ص دو گونه برنامه دارد : يكى برنامه حفظ ظاهر و جلوگيرى از پرده درى ، و ديگرى در مرحله عمل ، در مرحله اول به سخنان همه گوش فرا مىدهد ، و ظاهرا انكار نمىكند ، ولى در مقام عمل تنها توجه او به فرمانهاى خدا و پيشنهادها و سخنان مؤمنان راستين است ، و يك رهبر واقعبين بايد چنين باشد ، و تامين منافع جامعه جز از اين راه ممكن نيست لذا بلافاصله\r\n\r\n","description":"","footnote":"\r\n( 1 ) در حقيقت بنا بر تفسير اول اذن خير كه مضاف و مضاف اليه است از قبيل اضافه موصوف به صفت است ، و بنا بر تفسير ثانى ، از قبيل اضافه وصف به مفعول است ، بنا بر احتمال اول معنى عبارت چنين مىشود : « او سخنپذير خوبى براى شما است » و بنا بر احتمال دوم مفهومش اين است كه : « او سخنان مفيد و نيك را به نفع شما مىشنود ، نه هر سخنى را » .\r\n","page_name":" 16 ","page_number":16},
  {"content":"\r\nمىفرمايد : « او رحمت براى مؤمنان شما است » ( * ( وَرَحْمَةٌ لِلَّذِينَ آمَنُوا مِنْكُمْ ) * ) .\r\nممكن است در اينجا سؤال شود كه در پاره اى از آيات قرآن مىخوانيم پيامبر ص « رَحْمَةً لِلْعالَمِينَ » است ( انبياء - 107 ) .\r\nولى آيه مورد بحث مىگويد : رحمت براى مؤمنان است ، آيا آن « عموميت » با اين « تخصيص » سازگار است ؟ ! اما با توجه به يك نكته ، پاسخ اين سؤال روشن مىشود ، و آن اينكه :\r\nرحمت ، درجات و مراتب دارد كه يكى از مراتب آن « قابليت و استعداد » است ، و مرتبه ديگر « فعليت » .\r\nمثلا باران رحمت الهى است ، يعنى اين قابليت و شايستگى ، در تمام قطرات آن وجود دارد كه منشا خير و بركت و نمو و حيات باشد ، ولى مسلما ظهور و بروز آثار اين رحمت تنها در سرزمينهاى آماده و مستعد است ، بنا بر اين هم مىتوانيم بگوئيم تمام قطره‌هاى باران ، « رحمت » است و هم صحيح است گفته شود اين قطرات در سرزمينهاى مستعد و آماده ، مايه « رحمت » است ، جمله اول اشاره به مرحله « اقتضا و قابليت » است ، و جمله دوم اشاره به مرحله « وجود و فعليت » .\r\nدر مورد پيامبر ص او بالقوه براى همه جهانيان مايه رحمت است ، ولى بالفعل مخصوص مومنان مىباشد .\r\nتنها چيزى كه در اينجا باقى مىماند اين است كه نبايد آنها كه پيامبر ع را با اين سخنان خود ناراحت مىكنند و از او عيبجويى مىنمايند ، تصور كنند كه بدون مجازات خواهند ماند ، درست است كه پيامبر ص در برابر آنها وظيفه اى دارد كه با بزرگوارى و وسعت روح خود با آنان روبرو شود ، و از رسوا ساختنشان خوددارى كند ، ولى مفهوم اين سخن چنين نيست كه آنها در اين اعمال خود بدون كيفر خواهند ماند ، لذا در پايان آيه مىفرمايد : « آنها كه رسول خدا ص را آزار مىرسانند عذابى دردناك دارند » ( * ( وَالَّذِينَ يُؤْذُونَ رَسُولَ اللَّه لَهُمْ\r\n","description":"","footnote":"","page_name":" 17 ","page_number":17},
  {"content":"\r\n* ( عَذابٌ أَلِيمٌ ) * ) .\r\n\r\n[ سوره التوبة ‹ 9 › : آيات 62 تا 63 
  ]\r\nيَحْلِفُونَ بِاللَّه لَكُمْ لِيُرْضُوكُمْ وَاللَّه وَرَسُولُه أَحَقُّ أَنْ يُرْضُوه إِنْ كانُوا مُؤْمِنِينَ ‹ 62 › أَ لَمْ يَعْلَمُوا أَنَّه مَنْ يُحادِدِ اللَّه وَرَسُولَه فَأَنَّ لَه نارَ جَهَنَّمَ خالِداً فِيها ذلِكَ الْخِزْيُ الْعَظِيمُ ‹ 63 ›\r\n\r\nترجمه :\r\n62 - براى شما ، سوگند به خدا ياد مىكنند تا شما را راضى كنند ، در حالى كه شايسته تر اين است كه خدا و رسولش را راضى سازند ، اگر ( راست مىگويند و ) ايمان دارند .\r\n63 - آيا نمىدانند هر كس با خدا و رسولش دشمنى كند ، براى او آتش دوزخ است كه جاودانه در آن مىماند ، اين يك رسوايى بزرگ است !\r\n\r\nشان نزول :\r\nاز گفتار بعضى از مفسران چنين استفاده مىشود كه در آيه فوق مكمل آيه گذشته است ، و طبعا در همان شان نزول نازل شده ، ولى جمعى ديگر از مفسران ، شان نزول ديگرى براى اين دو آيه نقل كرده‌اند و آن اينكه : هنگامى كه در نكوهش تخلف كنندگان از غزوه تبوك آياتى نازل شد يكى از منافقان گفت : به خدا سوگند اين گروه نيكان و اشراف ما هستند ، اگر آنچه را « محمد » در باره آنها مىگويد راست باشد ، اينها از چهارپايان هم بدترند ، يكى از مسلمانان اين سخن را شنيد و گفت : به خدا آنچه او مىگويد حق است ، و تو از چهارپا بدترى ! اين سخن به گوش پيامبر ص رسيد به دنبال آن مرد منافق فرستاد و از او پرسيد چرا چنين\r\n","description":"","footnote":"","page_name":" 18 ","page_number":18},
  {"content":"\r\nگفتى ، او سوگند ياد كرد كه چنين سخنى نگفته است ، مرد مؤمنى كه با او طرف بود و اين سخن را به پيامبر ص گزارش داده بود گفت خداوندا خودت راستگو را تصديق ، و دروغگو را تكذيب فرما . آيات فوق نازل شد و وضع آنها را مشخص ساخت .\r\n\r\nتفسير : قيافه حق بجانب منافقان !\r\nيكى از نشانه‌هاى منافقان و اعمال زشت و شوم آنها كه قرآن كرارا به آن اشاره كرده ، اين است كه آنها براى پوشاندن چهره خود بسيارى از خلافكاريهاى خود را انكار مىكردند و با توسل به سوگندهاى دروغين مىخواستند مردم را فريب داده و از خود راضى كنند .\r\nدر آيات فوق قرآن مجيد پرده از روى اين عمل زشت برداشته ، هم آنها را رسوا مىكند ، و هم مسلمانان را آگاه مىسازد كه تحت تاثير اين گونه سوگندهاى دروغين قرار نگيرند .\r\nنخست مىگويد : « آنها براى شما سوگند به خدا ياد مىكنند تا شما را راضى كنند ( * ( يَحْلِفُونَ بِاللَّه لَكُمْ لِيُرْضُوكُمْ ) * ) .\r\nروشن است كه هدف آنها از اين سوگندها ، بيان حقيقت نيست ، بلكه مىخواهند با فريب و نيرنگ چهره واقعيات را در نظرتان دگرگون جلوه دهند ، و به مقاصد خود برسند ، و گر نه اگر هدف آنها اين است كه واقعا مؤمنان راستين را از خود خشنود سازند ، لازمتر اين است كه خدا و پيامبرش را راضى كنند ، در حالى كه آنها با اعمالشان خدا و پيامبر را به شدت ناراضى كردند .\r\nلذا قرآن مىگويد : « اگر آنها راست مىگويند و ايمان دارند ، شايسته تر\r\n","description":"","footnote":"","page_name":" 19 ","page_number":19},
  {"content":"\r\nاين است كه خدا و پيامبرش را راضى كنند « ! ( * ( وَاللَّه وَرَسُولُه أَحَقُّ أَنْ يُرْضُوه إِنْ كانُوا مُؤْمِنِينَ ) * ) جالب توجه اينكه در جمله فوق چون سخن از » خدا « و » پيامبر « در ميان است و قاعدتا بايد » ضمير « به صورت » تثنيه « آورده شود ، ولى با اين حال ضمير مفرد به كار رفته است ( منظور ضمير » يرضوه « مىباشد ) اين تعبير در حقيقت اشاره به اين است كه رضايت پيامبر ص از رضايت خدا ، جدا نيست ، و او همان مىپسندد كه خدا مىپسندد ، و به تعبير ديگر اين اشاره به حقيقت » توحيد افعالى « است ، چرا كه پيامبر ص در مقابل خدا از خود استقلالى ندارد ، و رضا و غضب او همه به خدا منتهى مىشود ، همه براى او و در راه او است .\r\nدر پاره اى از روايات نقل شده كه در عصر پيامبر مردى ضمن سخنان خود چنين گفت : « من اطاع اللَّه و رسوله فقد فاز ، و من عصاهما فقد غوى » : « كسى كه خدا و پيامبرش را اطاعت كند رستگار است ، و كسى كه اين دو را مخالفت كند گمراه و نارستگار است » .\r\nهنگامى كه پيامبر ص اين تعبير را شنيد كه او خدا و پيامبر را در يك رديف قرار داده و با « ضمير » تثنيه ذكر كرده ، ناراحت شد ، و فرمود : « بئس الخطيب انت ، هلا قلت و من عصى اللَّه و رسوله » ؟ « تو بد سخنگويى هستى ! چرا نگفتى هر كس نافرمانى خدا و پيامبرش را كند . . . » ( بلكه با ضمير تثنيه آوردى و گفتى هر كه آن دو را مخالفت كند ) ( 1 ) .\r\nدر آيه بعد اين گونه افراد منافق را شديدا تهديد مىكند ، و مىگويد :\r\n« مگر نمىدانند كسى كه با خدا و رسولش دشمنى و مخالفت كند براى او آتش دوزخ است كه جاودانه در آن ميماند » .\r\n\r\n","description":"","footnote":"\r\n( 1 ) - تفسير ابو الفتوح رازى ذيل آيه .\r\n","page_name":" 20 ","page_number":20},
  {"content":"\r\n( * ( أَ لَمْ يَعْلَمُوا أَنَّه مَنْ يُحادِدِ اللَّه وَرَسُولَه فَأَنَّ لَه نارَ جَهَنَّمَ خالِداً فِيها ) * ) .\r\nسپس براى تاكيد اضافه مىكند « اين رسوايى و ذلت بزرگى است » ( * ( ذلِكَ الْخِزْيُ الْعَظِيمُ ) * ) .\r\n« يحادد » از ماده « محادة » و از ريشه « حد » است كه به معنى طرف و نهايت چيزى مىباشد ، و از آنجا كه افراد دشمن و مخالف در طرف مقابل قرار مىگيرند ، اين ماده ( محادة ) به معنى عداوت و دشمنى نيز آمده است ، همانگونه كه در گفتگوهاى روزمره كلمه « طرفيت » را به معنى « مخالفت و دشمنى » به كار مىبريم .\r\n","description":"","footnote":"","page_name":" 21 ","page_number":21},
  {"content":"\r\n\r\n[ سوره التوبة ‹ 9 › : آيات 64 تا 66 
  ]\r\nيَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ قُلِ اسْتَهْزِؤُا إِنَّ اللَّه مُخْرِجٌ ما تَحْذَرُونَ ‹ 64 › وَلَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَنَلْعَبُ قُلْ أَ بِاللَّه وَآياتِه وَرَسُولِه كُنْتُمْ تَسْتَهْزِؤُنَ ‹ 65 › لا تَعْتَذِرُوا قَدْ كَفَرْتُمْ بَعْدَ إِيمانِكُمْ إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ ‹ 66 ›\r\n\r\nترجمه :\r\n64 - منافقان از آن بيم دارند كه آيه اى بر ضد آنها نازل گردد و به آنها از اسرار درون قلبشان خبر دهد ، بگو : استهزا كنيد ، خداوند آنچه را از آن بيم داريد آشكار مىسازد ! .\r\n65 - و اگر از آنها بپرسى ( چرا اين اعمال خلاف را انجام داديد ) مىگويند ما بازى و شوخى مىكرديم ، بگو آيا خدا ، و آيات او ، و پيامبرش را مسخره مىكنيد .\r\n66 - ( بگو ) عذر خواهى نكنيد ( كه بيهوده است ، چرا كه ) شما پس از ايمان آوردن كافر شديد ، اگر گروهى از شما را ( به خاطر توبه ) مورد عفو قرار دهيم ، گروه ديگرى را عذاب خواهيم كرد ، زيرا آنها مجرم بودند .\r\n\r\nشان نزول :\r\nبراى آيات فوق شان نزولهاى متعددى نقل شده كه همه مربوط به كارهاى منافقان پس از جنگ تبوك است .\r\nاز جمله اينكه : گروهى از منافقان در يك جلسه سرى ، براى قتل پيامبر توطئه كردند كه پس از مراجعت از جنگ تبوك در يكى از گردنه‌هاى سر راه\r\n","description":"","footnote":"","page_name":" 22 ","page_number":22},
  {"content":"\r\nبه صورت ناشناس كمين كرده ، شتر پيامبر ص را رم دهند ، و حضرت را بقتل برسانند . خداوند پيامبرش را از اين نقشه آگاه ساخت ، و او دستور داد جمعى از مسلمانان مراقب باشند ، و آنها را متفرق سازند ، هنگامى كه پيامبر ص به آن عقبه ( گردنه ) رسيد ، « عمار » مهار مركب پيامبر ص را در دست داشت ، و « حذيفه » از پشت سر آن را مىراند در اين هنگام گروه منافقان كه گويا صورتهاى خود را پوشيده بودند فرا رسيدند ، پيامبر ص به حذيفه فرمود : به صورت مركبهاى آنها بزن و آنها را دور كن ، حذيفه چنين كرد .\r\nهنگامى كه پيامبر ص بدون خطر از عقبه گذشت به حذيفه فرمود : آنها را نشناختى ؟ عرض كرد نه ، هيچيك از آنها را نشناختم ، سپس رسول خدا ص نام همه آنها را براى او برشمرد ، حذيفه عرض كرد : حال كه چنين است چرا گروهى را نمىفرستى آنها را به قتل برسانند ؟ فرمود : « دوست ندارم عرب بگويند هنگامى كه محمد بر يارانش پيروز شد به كشتن آنها پرداخت » ! اين شان نزول از امام باقر ع نقل شده و در كتب متعددى از حديث و تفاسير نيز آمده است ، در شان نزول ديگرى مىخوانيم : كه گروهى از منافقان هنگامى كه موضع پيغمبر ص را در برابر دشمن در تبوك مشاهده كردند ، از روى تمسخر گفتند :\r\nاين مرد گمان مىكند كه قصرهاى شام و دژهاى نيرومند شاميان را تسخير خواهد كرد چنين چيزى محال است محال ، خداوند پيامبر خود را از اين واقعه آگاه ساخت ، و پيامبر ص دستور داد راه را بر اين گروه ببندند ، سپس آنها را صدا زد و ملامت كرد و فرمود : شما چنين و چنان گفتيد ، آنها عذر آوردند كه ما قصد و غرضى نداشتيم ، مزاح و شوخى مىكرديم و بر اين موضوع سوگند ياد كردند !\r\n","description":"","footnote":"","page_name":" 23 ","page_number":23},
  {"content":"\r\n\r\nتفسير : برنامه خطرناك ديگرى از منافقان\r\nدر آيات گذشته ديديم كه چگونه منافقان نقاط قوت را نقطه ضعف مىپنداشتند و براى ايجاد تفرقه در ميان مسلمانان روى آن تبليغ مىكردند . « در آيات مورد بحث به قسمت ديگرى از برنامه‌ها و روشهاى آنها اشاره شده است .\r\nاز آيه نخست چنين استفاده مىشود كه خداوند براى دفع خطر منافقان از پيامبر ، گهگاه پرده از روى اسرار آنها برمىداشت ، و آنان را به جمعيت معرفى مىكرد ، تا مسلمانان به هوش باشند ، و به دام آنها گرفتار نشوند ، و آنها نيز متوجه موقعيت خويش شوند ، و دست و پاى خود را جمع كنند ، روى اين جهت غالبا آنان در يك حالت ترس و وحشت به سر مىبردند ، قرآن به اين وضع اشاره كرده ، مىگويد :\r\n« منافقان مىترسند كه بر ضد آنها سوره اى نازل شود ، و آنان را به آنچه در دل دارند آگاه سازد » ( * ( يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ ) * ) .\r\nولى عجيب اينكه بر اثر شدت لجاجت و دشمنى باز هم دست از استهزاء و تمسخر نسبت به كارهاى پيامبر ص مىگويد « به آنها بگو : هر چه مىخواهيد استهزاء و تمسخر نسبت به كارهاى پيامبر ص برنمىداشتند ، لذا خداوند در پايان اين آيه به پيامبرش مىگويد » به آنها بگو : هر چه مىخواهيد استهزاء كنيد ، اما بدانيد خدا آنچه را از آن بيم داريد آشكار مىسازد ، و شما را رسوا مىكند « ! ( * ( قُلِ اسْتَهْزِؤُا إِنَّ اللَّه مُخْرِجٌ ما تَحْذَرُونَ ) * ) .\r\nالبته جمله استهزؤا ( مسخره كنيد ) از قبيل امر براى تهديد است ، همانند\r\n","description":"","footnote":"","page_name":" 24 ","page_number":24},
  {"content":"\r\nاينكه انسان به دشمنش مىگويد : « هر قدر كارشكنى و اذيت و آزار در قدرت دارى بكن ، پاسخ آنها را يك جا خواهم داد » اين گونه تعبيرات در مقام تهديد ذكر مىشود .\r\nضمنا بايد توجه داشت كه از آيه فوق استفاده مىشود كه منافقان در دل از حقانيت دعوت پيامبر ص با خبر بودند ، و ارتباط او را با خدا به خوبى مىدانستند ، ولى با اينحال بر اثر لجاج و عناد و دشمنى با حق ، به جاى اينكه در برابر او تسليم باشند ، كارشكنى مىكردند ، به همين دليل قرآن مىگويد :\r\nمنافقان از اين بيم داشتند كه آياتى بر ضد آنها نازل شود ، و مكنون خاطرشان را آشكار سازد .\r\nتوجه به اين نكته نيز لازم است كه جمله * ( تُنَزَّلَ عَلَيْهِمْ ) * مفهومش اين نيست كه اين گونه آيات بر منافقان نازل مىشد ، بلكه منظور اين است كه درباره آنها و بر ضد آنها بوده ، هر چند بر شخص پيامبر نازل مىگرديد .\r\nدر آيه بعد به يكى ديگر از برنامه‌هاى منافقان اشاره كرده ، مىگويد :\r\n« اگر از آنها بپرسى كه چرا چنين سخن نادرستى را گفته‌اند ، و يا چنين كار خلافى را انجام داده‌اند ، مىگويند : ما مزاح و شوخى مىكرديم و در واقع قصد و غرضى نداشتيم » ! ( * ( وَلَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَنَلْعَبُ ) * ) ( 1 ) در واقع اين راه فرار عجيبى بود كه توطئه‌ها را مىچيدند ، و سمپاشيها را مىكردند ، به اين قصد كه اگر رازشان آشكار نشد و هدف شومشان تحقق يافت ، به مقصود جدى خود رسيده باشند ، اما اگر پرده‌ها كنار رفت و رازشان فاش شد ،\r\n\r\n","description":"","footnote":"\r\n( 1 ) « خوض » بر وزن « حوض » چنان كه در كتب لغت آمده است به معنى داخل شدن تدريجى در آب است ، سپس به عنوان كنايه به ورود در كارهاى مختلف اطلاق شده است ، ولى غالبا در قرآن به معنى ورود ، يا شروع به كارها يا سخنان زشت و بد آمده است .\r\n","page_name":" 25 ","page_number":25},
  {"content":"\r\nخود را در زير نقاب « مزاح و شوخى » پنهان سازند ، و با اين عذر و بهانه از مجازات پيامبر ص و مردم فرار كنند .\r\nمنافقان امروز و منافقان هر زمان كه برنامه‌هاى يك نواختى دارند از اين روش بهره بردارى فراوان مىكنند ، حتى گاه مىشود جدىترين مطالب را در لباس مزاحها و شوخىهاى ساده مطرح كنند ، اگر به هدفشان رسيدند چه بهتر ، و الا با عنوان كردن شوخى و مزاح از چنگال مجازات فرار مىكنند .\r\nاما قرآن با تعبيرى قاطع و كوبنده ، به آنها پاسخ مىگويد ، و به پيامبر ص دستور مىدهد كه « به آنها بگو : آيا خدا ، و آيات او ، و رسولش ، را مسخره مىكنيد و به شوخى مىگيريد » ؟ ! ( * ( قُلْ أَ بِاللَّه وَآياتِه وَرَسُولِه كُنْتُمْ تَسْتَهْزِؤُنَ ) * ) يعنى آيا با همه چيز مىتوان شوخى كرد ، حتى با خدا و پيامبر و آيات قرآن ؟ ! آيا اين امور كه از جدىترين مسائل هستند شوخىپذيرند ؟ ! آيا مساله رم دادن شتر ، و سقوط پيامبر ص از آن گردنه خطرناك ، چيزى است كه بتوان زير نقاب شوخى آن را پوشاند ؟ و يا استهزاء و مسخره كردن آيات الهى ، و اخبار پيامبر از پيروزيهاى آينده مطلبى است كه به بازى گرفته شود . ! همه اينها گواهى مىدهد كه آنان اهداف خطرناكى داشتند كه در زير اين پوششها قرار مىدادند .\r\nسپس به پيامبر دستور مىدهد صريحا به اين منافقان بگو : « دست از اين عذرهاى واهى و دروغين برداريد » ( * ( لا تَعْتَذِرُوا ) * ) چرا كه « شما بعد از ايمان راه كفر پيش گرفتيد » ( * ( قَدْ كَفَرْتُمْ بَعْدَ إِيمانِكُمْ ) * ) اين تعبير نشان مىدهد كه گروه بالا از آغاز در صف منافقان نبودند ،\r\n","description":"","footnote":"","page_name":" 26 ","page_number":26},
  {"content":"\r\nبلكه در صف مؤمنان ضعيف الايمان بودند و پس از ماجراى فوق راه كفر پيش گرفتند .\r\nاين احتمال نيز در تفسير جمله فوق وجود دارد كه اين گروه پيش از اين هم در صف منافقان بودند ، ولى چون ظاهرا مرتكب خلافى نشده بودند پيامبر ص و مسلمانان وظيفه داشتند با آنها معامله افراد مؤمن كنند ، ولى هنگامى كه پس از ماجراى جنگ « تبوك » پرده كنار رفت ، و كفر و نفاق آنها بر ملا شد ، به آنها اخطار گرديد كه شما از اين پس در صف مؤمنان نخواهيد بود .\r\nسر انجام ، آيه را با اين جمله پايان مىدهد كه « اگر ما گروهى از شما را ببخشيم گروه ديگرى را به خاطر اينكه مجرم بودند ، مجازات خواهيم كرد » ( * ( إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ ) * ) .\r\nاينكه مىگويد گروهى را مجازات مىكنيم بخاطر جرم و گناهشان ، دليل بر آن است كه « گروه مورد عفو » افرادى هستند كه آثار جرم و گناه را با آب توبه از وجود خود شسته‌اند .\r\nدر آيات آينده مانند آيه 74 نيز قرينه اى بر اين مطلب وجود دارد .\r\nروايات متعددى در ذيل اين آيه وارد شده كه حكايت از آن مىكند كه بعضى از اين منافقان كه وصف حالشان در آيات بالا آمده ، از كرده خود پشيمان شدند ، و توبه كردند ، ولى بعض ديگر هم چنان بر روش خود باقى بودند ( براى توضيح بيشتر به تفسير نور الثقلين جلد 2 صفحه 239 مراجعه شود ) .\r\n","description":"","footnote":"","page_name":" 27 ","page_number":27},
  {"content":"\r\n\r\n[ سوره التوبة ‹ 9 › : آيات 67 تا 70 
  ]\r\nالْمُنافِقُونَ وَالْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَيَنْهَوْنَ عَنِ الْمَعْرُوفِ وَيَقْبِضُونَ أَيْدِيَهُمْ نَسُوا اللَّه فَنَسِيَهُمْ إِنَّ الْمُنافِقِينَ هُمُ الْفاسِقُونَ ‹ 67 › وَعَدَ اللَّه الْمُنافِقِينَ وَالْمُنافِقاتِ وَالْكُفَّارَ نارَ جَهَنَّمَ خالِدِينَ فِيها هِيَ حَسْبُهُمْ وَلَعَنَهُمُ اللَّه وَلَهُمْ عَذابٌ مُقِيمٌ ‹ 68 › كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَأَكْثَرَ أَمْوالًا وَأَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَخُضْتُمْ كَالَّذِي خاضُوا أُولئِكَ حَبِطَتْ أَعْمالُهُمْ فِي الدُّنْيا وَالآخِرَةِ وَأُولئِكَ هُمُ الْخاسِرُونَ ‹ 69 › أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَعادٍ وَثَمُودَ وَقَوْمِ إِبْراهِيمَ وَأَصْحابِ مَدْيَنَ وَالْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ فَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ‹ 70 ›\r\n\r\nترجمه :\r\n67 - مردان منافق و زنان منافق همه از يك گروهند ، آنها امر به منكر ، و نهى از معروف ، مىكنند ، و دستهايشان را ( از انفاق و بخشش ) مىبندند ، خدا را فراموش كردند و خدا آنها را فراموش كرده ( رحمتش را از آنها قطع نموده ) منافقان\r\n","description":"","footnote":"","page_name":" 28 ","page_number":28},
  {"content":"\r\nقطعا فاسقند .\r\n68 - خداوند به مردان و زنان منافق و كفار وعده آتش دوزخ داده ، جاودانه در آن خواهند ماند ، همان براى آنها كافى است ، و خدا آنها را از رحمتش دور ساخته ، و عذاب هميشگى براى آنها است .\r\n69 - ( شما منافقان ) همانند كسانى هستيد كه قبل از شما بودند ( و راه نفاق پوييدند ) آنها از شما نيرومندتر و اموال و فرزندانشان فزونتر بود ، آنها از بهره خود ( در دنيا در راه هوسها و گناه ) استفاده كردند ، شما نيز از بهره خود ( در اين راه ) استفاده كرديد همان گونه كه آنها استفاده كردند شما ( در كفر و نفاق و استهزاى مومنان فرو رفتيد همانگونه كه آنها فرو رفتند ، ( ولى سر انجام ) اعمالشان در دنيا و آخرت نابود شد و آنها زيانكارانند .\r\n70 - آيا خبر كسانى كه پيش از آنها بودند به آنان نرسيده ، * ( قَوْمِ نُوحٍ وَعادٍ وَثَمُودَ وَقَوْمِ إِبْراهِيمَ وَأَصْحابِ مَدْيَنَ ) * ( قوم شعيب ) و شهرهاى زير و رو شده ( قوم لوط ) كه پيامبرانشان با دلائل روشن به سوى آنها آمدند ( ولى نپذيرفتند ) خداوند به آنها ستم نكرد اما خودشان بر خويشتن ستم مىكردند .\r\n\r\nتفسير :\r\n\r\nنشانه‌هاى منافقان .\r\nدر اين آيات نيز بحث هم چنان درباره منافقان و رفتار و نشانه‌هاى آنها است .\r\nاما در نخستين آيه مورد بحث اشاره به يك مطلب كلى مىكند و آن اينكه ممكن است روح نفاق به اشكال مختلف ظاهر شود ، و در چهره‌هاى متفاوت خودنمايى كند كه در ابتدا جلب توجه نكند ، مخصوصا خودنمايى روح نفاق در يك « مرد » با يك « زن » ممكن است متفاوت باشد ، اما نبايد فريب تغيير چهره‌هاى نفاق را در ميان منافقان خورد ، بلكه با دقت روشن مىشود كه همه در يك سلسله صفات كه قدر مشترك آنان محسوب مىشود شريكند ، لذا مىگويد\r\n","description":"","footnote":"","page_name":" 29 ","page_number":29},
  {"content":"\r\n« مردان منافق و زنان منافق همه از يك قماشند » ( * ( الْمُنافِقُونَ وَالْمُنافِقاتُ بَعْضُهُمْ مِنْ بَعْضٍ ) * ) .\r\nسپس به ذكر پنج صفت از اوصاف آنان مىپردازد :\r\nاول و دوم ، : « آنها مردم را به » منكرات « تشويق ، و از » نيكيها « باز مىدارند » ( * ( يَأْمُرُونَ بِالْمُنْكَرِ وَيَنْهَوْنَ عَنِ الْمَعْرُوفِ ) * ) .\r\nيعنى درست بر عكس برنامه مؤمنان راستين كه دائما از طريق « امر به معروف » و « نهى از منكر » در اصلاح جامعه و پيراستن آن از آلودگى و فساد كوشش دارند ، منافقان دائما سعى مىكنند كه فساد همه جا را بگيرد ، و معروف و نيكى از جامعه برچيده شود ، تا بهتر بتوانند در چنان محيط آلوده اى به اهداف شومشان برسند .\r\nسوم : آنها دست دهنده ندارند ، بلكه « دستهايشان را مىبندند » ، نه در راه خدا انفاق مىكنند ، نه به كمك محرومان مىشتابند ، و نه خويشاوند و آشنا از كمك مالى آنها بهره مىگيرند ( * ( وَيَقْبِضُونَ أَيْدِيَهُمْ ) * ) .\r\nروشن است آنها چون ايمان به آخرت و نتائج و پاداش « انفاق » ندارند ، در بذل اموال سخت بخيلند ، هر چند آنها براى رسيدن به اغراض شوم خود ، اموال فراوانى خرج مىكنند و يا به عنوان رياكارى بذل و بخششى دارند ، اما هرگز از روى اخلاص و براى خدا دست به چنين كارى نمىزنند .\r\nچهارم - تمام اعمال و گفتار و رفتارشان نشان مىدهد كه « آنها خدا را فراموش كرده‌اند » و نيز وضع زندگى آنها نشان مىدهد كه « خدا هم آنها را از بركات و توفيقات و مواهب خود فراموش نموده » يعنى با آنها معامله فراموشى كرده است و آثار اين دو فراموشى در تمام زندگى آنان آشكار است ( * ( نَسُوا اللَّه فَنَسِيَهُمْ ) * ) .\r\nبديهى است نسبت « نسيان » به خدا به معنى فراموشى واقعى نيست ، بلكه\r\n","description":"","footnote":"","page_name":" 30 ","page_number":30},
  {"content":"\r\nكنايه از اين است كه با آنها معامله شخص فراموشكار مىكند ، يعنى هيچگونه سهمى از رحمت و توفيق خود براى آنها قائل نمىشود .\r\nاين گونه تعبير حتى در سخنان روزمره نيز ديده مىشود كه مثلا مىگوئيم :\r\nچون تو وظيفه خود را فراموش كردى ، ما هم به هنگام پرداختن مزد و پاداش تو را فراموش خواهيم كرد ، يعنى مزد و پاداشى به تو نخواهيم داد .\r\nاين معنى در روايات اهل بيت ع نيز كرارا وارد شده است ( 1 ) .\r\nقابل توجه اينكه : موضوع نسيان پروردگار با « فاء تفريع » بر نسيان آنها عطف شده است ، يعنى فراموشكارى آنها نسبت به فرمان الهى و ذات پاك او اثرش اين است كه خدا هم آنها را از مواهب خويش محروم مىسازد و اين نتيجه عمل آنها است .\r\nپنجم : اينكه « منافقان فاسقند و بيرون از دائره اطاعت فرمان خدا » ( * ( إِنَّ الْمُنافِقِينَ هُمُ الْفاسِقُونَ ) * ) .\r\nآنچه در آيه فوق درباره صفات مشترك منافقان گفته شد در هر عصر و زمانى ديده مىشود . منافقان عصر ما با چهره‌هاى جديدى كه به خود گرفته‌اند ، در اصول فوق همانند منافقان قرون پيشين هستند ، هم تشويق به فساد مىكنند ، هم جلو كار نيك را مىگيرند ، هم بخيل و ممسكند ، و هم خدا را در تمام زندگانيشان فراموش كرده‌اند ، و هم قانونشكن و فاسقند . و عجيب اينكه با تمام اين اوصاف ، مدعى ايمان به خدا و اعتقاد محكم و مبرم به مبانى دينى و اسلامى نيز هستند ! در آيه بعد ، مجازات شديد و دردناك آنها ، در اين جمله كوتاه بيان شده است : « خداوند مردان و زنان منافق و همه كفار و افراد بىايمان را وعده آتش جهنم داده » ( * ( وَعَدَ اللَّه الْمُنافِقِينَ وَالْمُنافِقاتِ وَالْكُفَّارَ نارَ جَهَنَّمَ ) * ) .\r\n\r\n","description":"","footnote":"\r\n( 1 ) به تفسير نور الثقلين جلد 2 صفحه 239 و 240 مراجعه فرمائيد .\r\n","page_name":" 31 ","page_number":31},
  {"content":"\r\nهمان آتش سوزانى كه « جاودانه در آن خواهند ماند » ( * ( خالِدِينَ فِيها ) * ) و « همين يك مجازات كه تمام انواع عذابها و كيفرها را در بر دارد براى آنها كافى است » ( * ( هِيَ حَسْبُهُمْ ) * ) .\r\nو به تعبير ديگر آنها نياز به هيچ مجازات ديگرى ندارند ، زيرا در دوزخ همه نوع عذاب جسمانى و روحانى وجود دارد .\r\nو در پايان آيه اضافه كند : « خداوند آنها را از رحمت خود دور ساخته و عذاب هميشگى نصيبشان نموده است » ( * ( وَلَعَنَهُمُ اللَّه وَلَهُمْ عَذابٌ مُقِيمٌ ) * ) .\r\nبلكه اين دورى از خداوند ، و بعد از پروردگار ، خود بزرگترين عذاب و دردناكترين كيفر براى آنها محسوب مىشود .\r\n\r\nتكرار تاريخ و درس عبرت .\r\nآيه بعد براى بيدار ساختن اين گروه از منافقان ، آينه تاريخ را پيش روى آنها مىگذارد ، و با مقايسه زندگى آنان با منافقان و گردنكشان پيشين ، عبرت انگيزترين درسها را به آنها مىدهد ، و مىگويد : « شما همانند منافقان پيشين هستيد » ، و همان مسير و برنامه و سرنوشت شوم را تعقيب مىكنيد ( * ( كَالَّذِينَ مِنْ قَبْلِكُمْ ) * ) .\r\n« همانها كه از نظر نيرو از شما قويتر ، و از نظر اموال و فرزندان از شما افزونتر بودند » ( * ( كانُوا أَشَدَّ مِنْكُمْ قُوَّةً وَأَكْثَرَ أَمْوالًا وَأَوْلاداً ) * ) .\r\n« آنها از نصيب و بهره خود در دنيا ، در طريق شهوات و آلودگى و گناه و فساد و تبهكارى ، بهره گرفتند ، شما منافقان اين امت نيز از نصيب و بهره خود همان گونه كه منافقان پيشين بهره گرفته بودند ، بهره بردارى كرديد » ( * ( فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ ) * ) « خلاق » در لغت به معنى نصيب و بهره است ، و چنان كه « راغب » در\r\n","description":"","footnote":"","page_name":" 32 ","page_number":32},
  {"content":"\r\n« مفردات » گويد : از ريشه « خلق » گرفته شده است ( گويا به اين جهت كه انسان بهره‌هاى خود را متناسب خلق و خوى خود در اين جهان دريافت مىدارد ) .\r\nسپس مىگويد : « شما در كفر و نفاق و سخريه و استهزاء مؤمنان ، فرو رفتيد ، همانگونه كه آنها در اين امور فرو رفتند » ( * ( وَخُضْتُمْ كَالَّذِي خاضُوا ) * ) ( 1 ) .\r\nسرانجام پايان كار منافقان پيشين را براى هشدار به گروه منافقان معاصر پيامبر ص و همه منافقان جهان ، با دو جمله بيان مىكند :\r\nنخست اينكه : « آنها كسانى هستند كه همه اعمالشان در دنيا و آخرت بر باد رفته و مىرود ، و هيچ نتيجه مثبتى از آن عائدشان نمىگردد » ( * ( أُولئِكَ حَبِطَتْ أَعْمالُهُمْ فِي الدُّنْيا وَالآخِرَةِ ) * ) .\r\nديگر اينكه « آنها زيانكاران حقيقى ، و خسران يافتگان واقعى هستند » ( * ( وَأُولئِكَ هُمُ الْخاسِرُونَ ) * ) .\r\nآنها ممكن است استفاده‌هاى « موقت » و « محدودى » از اعمال نفاق آميز خود ببرند ، ولى اگر درست بنگريم مىبينيم نه در زندگى اين دنيا از اين رهگذر طرفى مىبندند ، و نه در جهان ديگر بهره اى دارند ، همانگونه كه تاريخ اقوام پيشين اين واقعيت را روشن مىسازد كه چگونه نكبتهاى نفاق دامانشان را گرفت و آنها را به زوال و نابودى كشاند ، و عاقبت شوم و شرشان روشنگر سرنوشت آنها در جهان ديگر است .\r\nهنگامى كه مىبينيم آنها با آن همه امكانات ، و اموال و فرزندان ، به جايى\r\n\r\n","description":"","footnote":"\r\n( 1 ) جمله * ( كَالَّذِي خاضُوا ) * در واقع به معنى كالذى خاضوا فيه است ، و به تعبير ديگر تشبيه فعل منافقان امروز به فعل منافقان پيشين است ، همانگونه كه در جمله قبل بهره گيرى آنها را از نعمتها و مواهب الهى در راه شهوات ، به بهره گيرى منافقان پيشين تشبيه مىكند بنا بر اين تشبيه شخص به شخص نيست كه ناچار شويم « الذى » را به معنى « الذين » ( يعنى مفرد را به معنى جمع ) بگيريم ، بلكه تشبيه عمل به عمل است .\r\n","page_name":" 33 ","page_number":33},
  {"content":"\r\nنرسيدند ، و اعمالشان به خاطر بىريشه بودن تحت تاثير عامل نفاق همگى حبط و نابود شد ، شما كه در سطحى پائينتر از آنها از نظر قدرت و توانايى قرار داريد به طريق اولى به چنان سرنوشت شومى گرفتار خواهيد شد .\r\nبعد روى سخن را به پيامبر ص كرده ، به عنوان استفهام انكارى چنين مىگويد : « آيا اين گروه منافق از سرنوشت امتهاى پيشين ، قوم نوح ، و عاد ، و ثمود ، و قوم ابراهيم ، و اصحاب مدين ( قوم شعيب ) و شهرهاى ويران شده قوم لوط با خبر نشدند » ( * ( أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَعادٍ وَثَمُودَ وَقَوْمِ إِبْراهِيمَ وَأَصْحابِ مَدْيَنَ وَالْمُؤْتَفِكاتِ ) * ) ( 1 ) .\r\nاين اقوام كه روزگارى بخشهاى مهمى از جهان را در اختيار داشتند ، هر كدام بر اثر تبهكارى و طغيان و سركشى ، و فرار از حق و عدالت ، و پرداختن به انواع ظلم و بيدادگرى و فساد ، به نوعى گرفتار كيفر الهى گشتند .\r\nقوم نوح با امواج كوبنده طوفان و غرقاب ، و قوم عاد ( قوم هود ) به وسيله بادهاى تند و وحشتزا ، و قوم ثمود ( قوم صالح ) با زلزله‌هاى ويرانگر ، و قوم ابراهيم با سلب انواع نعمتها ، و اصحاب مدين ( قوم شعيب ) به وسيله ابر آتشبار ، و قوم لوط با زير و رو شدن شهرهاى آنان همگى نابود شدند .\r\nتنها جسمهاى بيجان ، و استخوانهاى پوسيده در زير خاك ، و يا در ميان امواج آب ، از آنان باقى ماند .\r\nاينها ماجراهاى تكان دهنده اى است كه مطالعه و بررسى آن هر انسانى را كه كمترين احساس در قلب او باشد تكان مىدهد .\r\nهر چند خداوند آنها را هيچگاه از لطف خود محروم نساخت ، « و پيامبرانشان\r\n\r\n","description":"","footnote":"\r\n( 1 ) « مؤتفكات » از ماده « ائتفاك » به معنى انقلاب و زير و رو شدن است ، و اشاره به شهرهاى قوم لوط است كه به وسيله زلزله شديد زير و رو گرديد .\r\n","page_name":" 34 ","page_number":34},
  {"content":"\r\nرا با دلائل روشن براى هدايت آنان فرستاد « ( * ( أَتَتْهُمْ رُسُلُهُمْ بِالْبَيِّناتِ ) * ) .\r\nولى آنها به هيچيك از مواعظ و اندرزهاى اين مردان الهى گوش فرا ندادند و براى زحمات طاقتفرسايشان در راه روشنگرى خلق خدا ارجى ننهادند .\r\n« بنا بر اين هرگز خداوند به آنها ستم نكرد ، اين خودشان بودند كه به - خويشتن ستم روا داشتند » ! ( * ( فَما كانَ اللَّه لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ) * ) .\r\n\r\n[ سوره التوبة ‹ 9 › : آيات 71 تا 72 
  ]\r\nوَ الْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَيُقِيمُونَ الصَّلاةَ وَيُؤْتُونَ الزَّكاةَ وَيُطِيعُونَ اللَّه وَرَسُولَه أُولئِكَ سَيَرْحَمُهُمُ اللَّه إِنَّ اللَّه عَزِيزٌ حَكِيمٌ ‹ 71 › وَعَدَ اللَّه الْمُؤْمِنِينَ وَالْمُؤْمِناتِ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَمَساكِنَ طَيِّبَةً فِي جَنَّاتِ عَدْنٍ وَرِضْوانٌ مِنَ اللَّه أَكْبَرُ ذلِكَ هُوَ الْفَوْزُ الْعَظِيمُ ‹ 72 ›\r\n\r\nترجمه :\r\n71 - مردان و زنان با ايمان ولى ( و يار و ياور ) يكديگرند ، امر به معروف و نهى از منكر مىكنند ، و نماز را بر پا مىدارند ، و زكات را مىپردازند ، و خدا و رسولش را اطاعت مىنمايند ، خداوند به زودى آنها را مورد رحمت خويش قرار مىدهد خداوند توانا و حكيم است .\r\n72 - خداوند به مردان و زنان با ايمان باغهايى از بهشت وعده داده كه نهرها از زير ( درختان ) آنها جارى هستند ، جاودانه در آن خواهند ماند ، و مسكنهاى پاكيزه اى در بهشتهاى عدن ( نصيب آنها ساخته ) و رضا ( و خشنودى ) خدا ( از همه اينها ) برتر است ! ، و پيروزى بزرگ همين است .\r\n","description":"","footnote":"","page_name":" 35 ","page_number":35},
  {"content":"\r\n\r\nتفسير : نشانه‌هاى مؤمنان راستين\r\nدر آيات گذشته علائم و جهات مشترك مردان و زنان منافق مطرح گرديد كه در پنج قسمت خلاصه مىشد : « امر به منكر » « نهى از معروف » « امساك و بخل » « فراموش كردن خدا » و « مخالفت فرمان پروردگار » .\r\nدر آيات مورد بحث علائم و نشانه‌هاى مردان و زنان با ايمان بيان شده است ، كه آن هم در پنج قسمت خلاصه مىشود و درست نقطه مقابل يكا يك صفات منافقان است .\r\nآيه از اينجا شروع مىشود كه مىفرمايد : « مردان و زنان با ايمان دوست و ولى و يار و ياور يكديگرند » ( * ( وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ ) * ) .\r\nجالب اينكه در باره منافقان كلمه « اولياء » ذكر نشده بود ، بلكه جمله بَعْضُهُمْ مِنْ بَعْضٍ كه دليل بر وحدت هدف و هماهنگى صفات و كردار است ، به چشم مىخورد ، اشاره به اينكه « منافقان » هر چند در صف واحدى قرار دارند و گروه‌هاى مختلفشان در مشخصات و برنامه‌ها شريكند ، روح مودت و ولايت در ميان آنها وجود ندارد ! و هر گاه منافع شخصى آنان به خطر بيفتد حتى به دوستان خود خيانت خواهند كرد ، به همين دليل در آيه 14 سوره « حشر » ميخوانيم : تَحْسَبُهُمْ جَمِيعاً وَقُلُوبُهُمْ شَتَّى : « آنها را متحد فكر ميكنى در حالى كه دلهايشان پراكنده است » .\r\nپس از بيان اين اصل كلى به شرح جزئيات صفات مؤمنان مىپردازد :\r\n1 - نخست مىگويد : « آنها مردم را به نيكيها دعوت مىكنند » ( * ( يَأْمُرُونَ بِالْمَعْرُوفِ ) * ) .\r\n2 - « مردم را از زشتيها و بديها و منكرات باز مىدارند » ( * ( وَيَنْهَوْنَ عَنِ الْمُنْكَرِ ) * ) .\r\n","description":"","footnote":"","page_name":" 36 ","page_number":36},
  {"content":"\r\n3 - آنها به عكس منافقان كه خدا را فراموش كرده بودند « نماز را بر پا مىدارند » و به ياد خدا هستند و با ياد و ذكر او ، دل را روشن ، و عقل را بيدار و آگاه مىدارند ( * ( وَيُقِيمُونَ الصَّلاةَ ) * ) .\r\n4 - آنها بر خلاف منافقان كه افرادى ممسك و بخيل هستند بخشى از اموال خويش را در راه خدا ، و حمايت خلق خدا ، و به بازسازى جامعه ، انفاق مىنمايند « و زكات اموال خويش را مىپردازند » ( * ( وَيُؤْتُونَ الزَّكاةَ ) * ) .\r\n5 - منافقان فاسقند و سركش ، و خارج از تحت فرمان حق ، اما مؤمنان « اطاعت فرمان خدا و پيامبر او مىكنند » ( * ( وَيُطِيعُونَ اللَّه وَرَسُولَه ) * ) .\r\nدر پايان اين آيه اشاره به نخستين امتياز مؤمنان از نظر نتيجه و پاداش كرده ، مىگويد : « خداوند آنها را به زودى مشمول رحمت خويش مىگرداند » ( * ( أُولئِكَ سَيَرْحَمُهُمُ اللَّه ) * ) .\r\nكلمه « رحمت » كه در اينجا ذكر شده مفهومى بسيار وسيع دارد كه هر گونه خير و بركت و سعادتى را در اين جهان و جهان ديگر ، در برمىگيرد ، و اين جمله در حقيقت نقطه مقابل حال منافقان است كه خداوند آنها را لعنت كرده ، و از رحمت خود دور ساخته است .\r\nشك نيست كه وعده رحمت به مؤمنان از طرف خداوند ، از هر نظر قطعى و اطمينان بخش است ، « زيرا او هم قدرت دارد ، و هم حكيم است » ، نه بدون علت وعده مىدهد ، و نه هنگامى كه وعده داد ، از انجام آن عاجز مىماند . ( * ( إِنَّ اللَّه عَزِيزٌ حَكِيمٌ ) * ) .\r\nآيه بعد قسمتى از اين رحمت واسعه الهى را كه شامل حال افراد با ايمان مىشود و در دو جنبه « مادى » و « معنوى » شرح مىدهد .\r\nنخست مىفرمايد : « خداوند به مردان و زنان با ايمان باغهايى از بهشت\r\n","description":"","footnote":"","page_name":" 37 ","page_number":37},
  {"content":"\r\nوعده داده است كه از زير درختهاى آن نهرها جريان دارد « ( * ( وَعَدَ اللَّه الْمُؤْمِنِينَ وَالْمُؤْمِناتِ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nاز ويژگيهاى اين نعمت بزرگ اين است كه زوال و فنا و جدايى در آن راه ندارد ، و « آنان جاودانه در آن مىمانند » ( * ( خالِدِينَ فِيها ) * ) .\r\nديگر از مواهب الهى به آنها اين است كه خداوند « مسكنهاى پاكيزه و منزلگاههاى مرفه در قلب بهشت » عدن « در اختيار آنها مىگذارد » ( * ( وَمَساكِنَ طَيِّبَةً فِي جَنَّاتِ عَدْنٍ ) * ) .\r\n« عدن » در لغت به معنى اقامت و بقاء در يك مكان است ، و لذا به « معدن » كه جايگاه بقاى مواد خاصى است اين كلمه اطلاق مىشود ، بنا بر اين مفهوم « عدن » با خلود شباهت دارد ، ولى از آنجا كه در جمله قبل به مساله خلود اشاره شده ، چنين استفاده مىشود كه جنات عدن محل خاصى از بهشت پروردگار است كه بر ساير باغهاى بهشت امتياز دارد .\r\nدر احاديث اسلامى و كلمات مفسران اين امتياز به اشكال مختلف بيان شده است در حديثى از پيامبر ص چنين مىخوانيم كه فرمود : « عدن دار اللَّه التي لم ترها عين و لم يخطر على قلب بشر ، لا يسكنها غير ثلاثة النبيين و الصديقين و الشهداء : « عدن آن خانه پروردگار است كه هيچ چشمى آن را نديده ، و به فكر كسى خطور نكرده و تنها سه گروه در آن ساكن مىشوند : پيامبران ، صديقان ( آنها كه پيامبران را تصديق كردند و از آنها حمايت كردند ) و شهيدان » ( 1 ) .\r\nدر كتاب خصال از رسول خدا ص چنين نقل شده :\r\nمن سره ان يحيا حياتى و يموت مماتى و يسكن جنتى التي واعدنى اللَّه ربى ، جنات عدن . . .\r\nفليوال على بن ابى طالب عليه السلام و ذريته عليهم السلام من بعده\r\n: « » كسى كه دوست دارد حياتش همچون من ، و مرگش نيز همانند من بوده\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 38 ","page_number":38},
  {"content":"\r\nباشد ، و در بهشتى كه خداوند به من وعده داده در جنات عدن ساكن شود ، بايد على بن ابى طالب ع و فرزندان بعد از او را دوست دارد » ( 1 ) .\r\nاز اين حديث روشن مىشود كه جنات عدن باغهايى است از بهشت كه پيامبر ص و جمعى از خاصان پيروان او در آنها مستقر خواهند شد .\r\nاين مضمون در حديث ديگرى از على ع نيز نقل شده كه جنات عدن جايگاه پيامبر اسلام است .\r\nسپس اشاره به نعمت و پاداش معنوى آنها كرده مىفرمايد : « رضايت و خشنودى خدا كه نصيب اين مؤمنان راستين مىشود از همه برتر و بزرگتر است » ( * ( وَرِضْوانٌ مِنَ اللَّه أَكْبَرُ ) * ) .\r\nهيچكس نمىتواند آن لذت معنوى و احساس روحانى را كه به يك انسان به خاطر توجه رضايت و خشنودى خدا از او ، دست مىدهد ، توصيف كند ، و به گفته بعضى از مفسران حتى گوشه اى از اين لذت روحانى از تمام بهشت ، و نعمتها و مواهب گوناگون و رنگارنگ و بىپايانش ، برتر و بالاتر است .\r\nالبته ما هيچيك از نعمتهاى جهان ديگر را نمىتوانيم در اين قفس دنيا و زندگانى محدودش ، در فكر خود ترسيم كنيم ، تا چه رسد به اين نعمت بزرگ روحانى و معنوى .\r\nالبته ترسيم ضعيفى از تفاوتهاى معنوى و مادى را در اين دنيا مىتوانيم در فكر خود مجسم كنيم مثلا لذتى كه از ديدار يك دوست مهربان و بسيار صميمى بعد از فراق و جدايى ، به ما دست مىدهد ، و يا احساس روحانى خاصى كه از درك يك مسئله پيچيده علمى كه ماهها يا سالها به دنبال آن بوده‌ايم براى ما حاصل مىشود و يا جذبه روحانى نشاطانگيزى كه در حالت يك عبادت خالص ، و مناجات آميخته با حضور قلب ، به ما دست مىدهد ، با لذت هيچ غذا و طعام و مانند آن از لذتهاى\r\n\r\n","description":"","footnote":"\r\n( 1 ) كتاب خصال طبق نقل نور الثقلين جلد 2 صفحه 241 .\r\n","page_name":" 39 ","page_number":39},
  {"content":"\r\nمادى قابل مقايسه نيست .\r\nدر اينجا نيز روشن مىشود كه مىگويند : قرآن به هنگام شرح پاداش مؤمنان و نيكوكاران تنها روى نعمتهاى مادى تكيه كرده ، و از جذبه‌هاى معنوى در آن خبرى نيست ، در اشتباهند ، زيرا در جمله بالا رضايت خدا كه مخصوصا با لفظ « نكره » بيان شده اشاره به گوشه اى از خشنودى خداست ، از همه نعمتهاى مادى بهشت برتر شمرده شده و اين نشان مىدهد كه تا چه حد آن پاداش معنوى پر ارزش و گرانبهاست .\r\nالبته دليل اين برترى نيز روشن است زيرا روح در واقع به مانند « گوهر » است ، و جسم همچون « صدف » ، « روح » فرمانده است و « جسم » فرمانبر ، تكامل روح هدف نهايى است ، و تكامل جسم وسيله است ، به همين دليل تمام شعاعهاى روح از جسم وسيعتر و دامنه دارتر مىباشد ، و لذتهاى روحى نيز قابل مقايسه با لذات جسمانى نيست ، همانگونه كه آلام روحى بمراتب دردناكتر از آلام جسمانى است .\r\nو در پايان آيه اشاره به تمام اين نعمتهاى مادى و معنوى كرده مىگويد :\r\n« اين پيروزى بزرگى است » ( * ( ذلِكَ هُوَ الْفَوْزُ الْعَظِيمُ ) * )\r\n\r\n[ سوره التوبة ‹ 9 › : آيه 73 
  ]\r\nيا أَيُّهَا النَّبِيُّ جاهِدِ الْكُفَّارَ وَالْمُنافِقِينَ وَاغْلُظْ عَلَيْهِمْ وَمَأْواهُمْ جَهَنَّمُ وَبِئْسَ الْمَصِيرُ ‹ 73 ›\r\n\r\nترجمه :\r\n73 - اى پيامبر ! با كافران و منافقان جهاد كن ، و بر آنها سختگير ، جايگاهشان جهنم است و چه بد سرنوشتى دارند\r\n","description":"","footnote":"","page_name":" 40 ","page_number":40},
  {"content":"\r\n\r\nتفسير : پيكار با كفار و منافقان\r\nسر انجام در اين آيه دستور به شدت عمل در برابر كفار و منافقان داده و مىگويد : اى پيامبر ! با كافران و منافقان جهاد كن « ( * ( يا أَيُّهَا النَّبِيُّ جاهِدِ الْكُفَّارَ وَالْمُنافِقِينَ ) * ) .\r\n« و در برابر آنها روش سخت و خشنى در پيشگير ( * ( وَاغْلُظْ عَلَيْهِمْ ) * ) .\r\nاين مجازات آنها در دنياست ، و در آخرت « جايگاهشان دوزخ است كه بدترين سرنوشت و جايگاه است » ( * ( وَمَأْواهُمْ جَهَنَّمُ وَبِئْسَ الْمَصِيرُ ) * ) .\r\nالبته طرز جهاد در برابر « كفار » روشن است ، و آن جهاد همه جانبه ، و مخصوصا جهاد مسلحانه است ، ولى در طرز جهاد با « منافقان » بحث است ، زيرا مسلما پيامبر ص با منافقان جهاد مسلحانه نداشت ، چه اينكه منافق كسى است كه ظاهرا در صفوف مسلمين قرار دارد و به حكم ظاهر محكوم به تمام آثار اسلام است . هر چند در باطن كارشكنى مىكند ، چه بسا افرادى كه مىدانيم ايمان واقعى ندارند ، ولى بخاطر اظهار اسلام نمىتوانيم رفتار يك نامسلمان با آنها كنيم .\r\nلذا همانگونه كه از روايات اسلامى و گفتار مفسران استفاده مىشود بايد گفت : منظور از جهاد با منافقان انواع و اشكال ديگر مبارزه غير از مبارزه مسلحانه است ، مانند مذمت و توبيخ و تهديد و رسوا ساختن آنها ، و شايد جمله « * ( وَاغْلُظْ عَلَيْهِمْ ) * » اشاره به همين معنى باشد .\r\nالبته اين احتمال در تفسير آيه وجود دارد كه منافقان ما دام كه وضعشان آشكار ، و اسرار درونشان بر ملا نشده ، داراى احكام اسلامند ، اما هنگامى كه وضعشان مشخص شد به حكم كفار حربى خواهند بود ، و در اين حال نبرد مسلحانه نيز با آنها مجاز است .\r\n","description":"","footnote":"","page_name":" 41 ","page_number":41},
  {"content":"\r\nولى چيزى كه اين احتمال را تضعيف مىكند ، اينست كه در اين حالت اطلاق كلمه « منافق » بر آنها صحيح نيست ، بلكه در صف « كفار حربى » قرار خواهند گرفت ، زيرا همانطور كه گفتيم منافق كسى است كه ظاهرش اسلام و باطنش كفر باشد .\r\n\r\n[ سوره التوبة ‹ 9 › : آيه 74 
  ]\r\nيَحْلِفُونَ بِاللَّه ما قالُوا وَلَقَدْ قالُوا كَلِمَةَ الْكُفْرِ وَكَفَرُوا بَعْدَ إِسْلامِهِمْ وَهَمُّوا بِما لَمْ يَنالُوا وَما نَقَمُوا إِلَّا أَنْ أَغْناهُمُ اللَّه وَرَسُولُه مِنْ فَضْلِه فَإِنْ يَتُوبُوا يَكُ خَيْراً لَهُمْ وَإِنْ يَتَوَلَّوْا يُعَذِّبْهُمُ اللَّه عَذاباً أَلِيماً فِي الدُّنْيا وَالآخِرَةِ وَما لَهُمْ فِي الأَرْضِ مِنْ وَلِيٍّ وَلا نَصِيرٍ ‹ 74 ›\r\n\r\nترجمه :\r\n74 - به خدا سوگند مىخورند كه ( سخنان زننده در غياب پيامبر ) نگفته‌اند ، در حالى كه قطعا سخنان كفر آميز گفته‌اند ، و پس از اسلام كافر شده‌اند ، و تصميم ( به كار خطرناكى ) گرفتند كه به آن نرسيدند ، آنها فقط از اين انتقام مىگيرند كه خداوند و رسولش آنان را به فضل ( و كرم ) خود بىنياز ساختند ! ( با اين حال ) اگر توبه كنند براى آنها بهتر است ، و اگر روى گردانند خداوند آنها را در دنيا و آخرت به مجازات دردناكى كيفر خواهد داد و در سراسر روى زمين نه ولى و حامى دارند و نه ياورى !\r\n\r\nشان نزول :\r\nدرباره شان نزول اين آيه روايات مختلفى نقل شده كه همه آنها نشان\r\n","description":"","footnote":"","page_name":" 42 ","page_number":42},
  {"content":"\r\nمىدهد بعضى از منافقان ، مطالب زننده اى در باره اسلام و پيامبر ص گفته بودند و پس از فاش شدن اسرارشان سوگند دروغ ياد كردند كه چيزى نگفته‌اند و همچنين توطئه اى بر ضد پيامبر ص چيده بودند كه خنثى گرديد .\r\nاز جمله اينكه از منافقان بنام « جلاس » در ايام غزوه « تبوك » پس از شنيدن بعضى از خطبه‌هاى پيامبر ص شديدا آن را انكار كرد و پيامبر ص را تكذيب نمود ، و پس از بازگشت به مدينه شخصى بنام « عامر بن قيس » كه اين جريان را شنيده بود ، خدمت پيامبر آمد و سخنان « جلاس » را بازگو كرد ولى هنگامى كه خود او نزد پيامبر ص آمد موضوع را انكار نمود ، پيامبر ص به هر دو دستور داد در مسجد در كنار منبر سوگند ياد كنند كه دروغ نمىگويند هر دو سوگند ياد كردند ، ولى « عامر » عرض كرد : خداوندا ! آيه اى بر پيامبرت نازل كن و آن كس كه راستگو است معرفى فرما ! پيامبر ص و مؤمنان آمين گفتند .\r\nجبريل نازل شد و آيه فوق را به پيامبر ص ابلاغ كرد ، هنگامى كه به جمله « * ( فَإِنْ يَتُوبُوا يَكُ خَيْراً لَهُمْ ) * » رسيد « جلاس » گفت : اى رسول خدا ، پروردگار به من پيشنهاد توبه كرده است و من از گناه خود پشيمانم و توبه مىكنم ، پيامبر اكرم ص توبه او را پذيرفت . و نيز همانگونه كه در سابق اشاره كرديم نقل كرده‌اند كه گروهى از منافقان تصميم داشتند بهنگام بازگشت از جنگ تبوك ، در يكى از گردنه‌هاى ميان راه شتر پيامبر را رم دهند ، تا حضرت از بالاى كوه به دره پرت شود ، ولى پيامبر ص در پرتو وحى الهى از اين ماجرا آگاه شد ، و نقشه شوم آنها را نقش بر آب كرد ، مهار ناقه را به دست « عمار » سپرد و « حذيفه » هم از پشت سر ناقه را مىراند ، تا مركب كاملا در كنترل باشد ، حتى به مردم دستور داد از راه ديگر بروند تا منافقان نتوانند در لابلاى مردم پنهان شوند و نقشه خود را عملى كنند ، و هنگامى كه در آن تاريكى شب صداى آمدن عده اى را پشت سر خود در آن گردنه شنيد ،\r\n","description":"","footnote":"","page_name":" 43 ","page_number":43},
  {"content":"\r\nبه بعضى از همراهان دستور داد كه فورا آنها را باز گردانند ، آنها كه حدود دوازده ، يا پانزده نفر بودند و قسمتى از صورت خود را پوشانيده بودند هنگامى كه وضع را براى اجراى نقشه خود نامساعد ديدند متوارى شدند ، ولى پيامبر ص آنها را شناخت و نامهايشان را يك بيك براى بعضى از يارانش برشمرد ( 1 ) .\r\nولى چنان كه خواهيم ديد آيه اشاره به دو برنامه از منافقان مىكند يكى گفتار نابجايى از آنها ، و ديگرى توطئه اى كه خنثى شد و به اين ترتيب به نظر مىرسد كه هر دو شان نزول تؤاما صحيح باشند .\r\n\r\nتفسير : توطئه خطرناك\r\nپيوند اين آيه با آيات گذشته كاملا روشن است ، زيرا همه سخن از منافقان مىگويند ، منتهى در اين آيه پرده از روى يكى ديگر از اعمال آنان برداشته شده و آن اينكه : هنگامى كه مىبينند اسرارشان فاش شده واقعيات را انكار مىكنند و حتى براى اثبات گفتار خود به قسمهاى دروغين متوسل مىشوند .\r\nنخست مىگويد « منافقان سوگند ياد مىكنند كه چنان مطالبى را درباره پيامبر نگفته‌اند » ( * ( يَحْلِفُونَ بِاللَّه ما قالُوا ) * ) در حالى كه « اينها به طور مسلم سخنان كفر آميزى گفته‌اند » ( * ( وَلَقَدْ قالُوا كَلِمَةَ الْكُفْرِ ) * ) . و به اين جهت « پس از قبول و اظهار اسلام راه كفر را پيش گرفته‌اند » ( * ( وَكَفَرُوا بَعْدَ إِسْلامِهِمْ ) * ) .\r\nالبته آنان از آغاز مسلمان نبودند كه كافر شوند بلكه تنها اظهار اسلام مىكردند ، بنا بر اين همين اسلام ظاهرى و صورى را نيز با اظهار كفر در هم شكستند .\r\n\r\n","description":"","footnote":"\r\n( 1 ) اقتباس از تفسير مجمع البيان و تفسير المنار و روح المعانى و تفاسير ديگر .\r\n","page_name":" 44 ","page_number":44},
  {"content":"\r\nو از آن بالاتر « آنها تصميم خطرناكى داشتند كه به آن نرسيدند » ( * ( وَهَمُّوا بِما لَمْ يَنالُوا ) * ) .\r\nاين تصميم ممكن است اشاره به همان داستان توطئه براى نابودى پيامبر در « ليلة العقبة » بوده باشد كه شرح آن در شان نزول گذشت ، و يا اشاره به تمام كارها و فعاليتهايى است كه براى به هم ريختن سازمان جامعه اسلامى ، و توليد فساد و نفاق و شكاف ، انجام مىدادند ، كه هرگز به هدف نهايى منتهى نشد .\r\nقابل توجه اينكه هوشيارى مسلمين در حوادث مختلف سبب مىشد كه منافقان و نقشه‌هاى آنها شناخته شوند ، مسلمانان همواره در كمين آنها بودند تا اگر سخنى از آنها بشنوند ، براى پيشگيرى و اقدام لازم ، به پيامبر گزارش دهند ، اين بيدارى و اقدام به موقع و به دنبال آن نزول آيات ، و تصديق خداوند ، موجب رسوايى منافقان و خنثى شدن توطئه‌هاى آنها مىشد .\r\nدر جمله بعد براى اينكه زشتى و وقاحت فعاليتهاى منافقان و نمكنشناسى آنها كاملا آشكار شود اضافه مىكند : آنها در واقع خلافى از پيامبر نديده بودند و هيچ لطمه اى از ناحيه اسلام بر آنان وارد نشده بود ، بلكه به عكس در پرتو حكومت اسلام به انواع نعمتهاى مادى و معنوى رسيده بودند ، بنا بر اين « آنها در حقيقت انتقام نعمتهايى را مىكشيدند كه خداوند و پيامبر با فضل و كرم خود تا سرحد استغنا به آنها داده بودند » ( * ( وَما نَقَمُوا إِلَّا أَنْ أَغْناهُمُ اللَّه وَرَسُولُه مِنْ فَضْلِه ) * ) ( 1 ) .\r\nشك نيست كه بىنياز ساختن و رفع احتياجاتشان در پرتو فضل پروردگار و خدمات پيامبر چيزى نبود كه بخواهد انتقام آن را بگيرند ، بلكه جاى حقشناسى و سپاسگزارى داشت ، اما اين حق ناشناسان زشت سيرت خدمت و نعمت را با جنايت پاسخ گفتند . و اين تعبير زيبا و رسايى است كه در بسيارى از گفته‌ها و نوشته ها\r\n\r\n","description":"","footnote":"\r\n( 1 ) قابل توجه اينكه در جمله بالا با اينكه سخن از « فضل خدا و پيامبر » به ميان آمده ضمير در « من فضله » به صورت مفرد ذكر شده ، نه تثنيه ، سبب اين تعبير همان است كه در چند آيه قبل اشاره كرديم كه اين گونه تعبيرها براى اثبات حقيقت توحيد ، و اينكه همه كارها به دست خداست ، و اگر پيامبر كارى مىكند به فرمان او است و از اراده او جدا نيست مىباشد .\r\n","page_name":" 45 ","page_number":45},
  {"content":"\r\nبه كار مىرود ، مثل اينكه به كسى كه سالها به او خدمت كرده‌ايم و بعد به ما خيانت مىكند ، مىگوئيم : گناه ما فقط اين بود كه به تو پناه داديم و از تو دفاع كرديم و حد اكثر محبت را نموديم .\r\nسپس آن چنان كه سيره قرآن است راه بازگشت را به روى آنان گشوده ، مىگويد : « اگر آنان توبه كنند براى آنها بهتر است » ( * ( فَإِنْ يَتُوبُوا يَكُ خَيْراً لَهُمْ ) * ) .\r\nو اين نشانه واقعبينى اسلام و اهتمام به امر تربيت ، و مبارزه با هر گونه سختگيرى و شدت عمل نابجا است ، كه حتى راه آشتى و توبه را به روى منافقانى كه توطئه براى نابودى پيامبر كردند و سخنان كفر آميز و توهينهاى زننده داشتند باز گذارده ، بلكه از آنها دعوت به توبه مىكند .\r\nاين در حقيقت چهره واقعى اسلام است ، ولى چقدر بىانصافند آن كسانى كه اسلام را با چنين چهره اى ، دين فشار و خشونت معرفى كرده‌اند .\r\nآيا در دنياى امروز هيچ حكومتى هر چند طرفدار نهايت نرمش بوده باشد در برابر توطئه گرانى كه بر ضد او نقشه كشيده‌اند حاضر به چنين انعطاف و محبتى مىباشد ؟ و همانطور كه در شان نزول خوانديم يكى از مجريان اصلى اين برنامه‌هاى نفاقانگيز با شنيدن اين سخن توبه كرد و پيامبر هم توبه او را پذيرفت .\r\nدر عين حال براى اينكه آنها اين نرمش را دليل بر ضعف نگيرند ، به آنها هشدار مىدهد كه « اگر به روش خود ادامه دهند ، و از توبه روى برگردانند ، خداوند در دنيا و آخرت آنان را به مجازات دردناكى كيفر خواهد داد » ( * ( وَإِنْ يَتَوَلَّوْا يُعَذِّبْهُمُ اللَّه عَذاباً أَلِيماً فِي الدُّنْيا وَالآخِرَةِ ) * ) .\r\nو اگر مىپندارند كسى در برابر مجازات الهى ممكن است به كمك آنان بشتابد سخت در اشتباهند ، زيرا « آنها در سراسر روى زمين نه ولى و سرپرستى خواهند داشت و نه يار و ياورى » ( * ( وَما لَهُمْ فِي الأَرْضِ مِنْ وَلِيٍّ وَلا نَصِيرٍ ) * ) .\r\n","description":"","footnote":"","page_name":" 46 ","page_number":46},
  {"content":"\r\nالبته مجازاتهاى آنها در آخرت روشن است ، اما عذابهاى دنياى آنها همان رسوايى و بىآبرويى و خوارى و بدبختى و مانند آن است .\r\n\r\n[ سوره التوبة ‹ 9 › : آيات 75 تا 78 
  ]\r\nوَ مِنْهُمْ مَنْ عاهَدَ اللَّه لَئِنْ آتانا مِنْ فَضْلِه لَنَصَّدَّقَنَّ وَلَنَكُونَنَّ مِنَ الصَّالِحِينَ ‹ 75 › فَلَمَّا آتاهُمْ مِنْ فَضْلِه بَخِلُوا بِه وَتَوَلَّوْا وَهُمْ مُعْرِضُونَ ‹ 76 › فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَه بِما أَخْلَفُوا اللَّه ما وَعَدُوه وَبِما كانُوا يَكْذِبُونَ ‹ 77 › أَ لَمْ يَعْلَمُوا أَنَّ اللَّه يَعْلَمُ سِرَّهُمْ وَنَجْواهُمْ وَأَنَّ اللَّه عَلَّامُ الْغُيُوبِ ‹ 78 ›\r\n\r\nترجمه :\r\n75 - از آنها كسانى هستند كه با خدا پيمان بسته‌اند كه اگر خداوند ما را از فضل خود روزى كند قطعا صدقه خواهيم داد و از شاكران خواهيم بود .\r\n76 - اما هنگامى كه از فضل خود به آنها بخشيد بخل ورزيدند ، و سرپيچى كردند ، و روى گردان شدند .\r\n77 - اين عمل ( روح ) نفاق را در دلهايشان تا روزى كه خدا را ملاقات كنند بر قرار ساخت ، اين بخاطر آن است كه از پيمان الهى تخلف جستند و دروغ گفتند .\r\n78 - آيا نمىدانستند كه خداوند اسرار و سخنان در گوشى آنها را مىداند ، و خداوند از همه غيوب ( و پنهانيها ) آگاه است .\r\n","description":"","footnote":"","page_name":" 47 ","page_number":47},
  {"content":"\r\n\r\nشان نزول :\r\nدر ميان مفسران معروف است كه اين آيات در باره يكى از انصار به نام « ثعلبة بن حاطب » نازل شده است ، او كه مرد فقيرى بود و مرتب به مسجد پيامبر ص مىآمد اصرار داشت كه پيامبر ص دعا كند تا خداوند مال فراوانى به او بدهد ! ، پيغمبر به او فرمود : « قليل تؤدى شكره خير من كثير لا تطيقه » « مقدار كمى كه حقش را بتوانى ادا كنى ، بهتر از مقدار زيادى است كه توانايى اداء حقش را نداشته باشى » آيا بهتر نيست كه توبه پيامبر خدا تاسىجويى و به زندگى ساده اى بسازى ، ولى ثعلبه دستبردار نبود ، و سرانجام به پيامبر ص عرض كرد به خدايى كه ترا به حق فرستاده سوگند ياد مىكنم ، اگر خداوند ثروتى به من عنايت كند تمام حقوق آن را مىپردازم ، پيامبر ص براى او دعا كرد .\r\nچيزى نگذشت كه طبق روايتى پسر عموى ثروتمندى داشت از دنيا رفت و ثروت سرشارى به او رسيد ، و طبق روايت ديگرى گوسفندى خريد و به زودى زاد ولد كرد ، آن چنان كه نگاهدارى آنها در مدينه ممكن نبود ، ناچار به آباديهاى اطراف مدينه روى آورد و آن چنان مشغول و سر گرم زندگى مادى شد كه در جماعت و حتى نماز جمعه نيز شركت نمىكرد .\r\nپس از مدتى پيامبر ص مامور جمعآورى زكات را نزد او فرستاد ، تا زكات اموال او را بگيرد ، ولى اين مرد كم ظرفيت و تازه به نوا رسيده و بخيل ، از پرداخت حق الهى خوددارى كرد ، نه تنها خوددارى كرد ، بلكه به اصل تشريع اين حكم نيز اعتراض نمود و گفت : اين حكم برادر « جزيه » است يعنى ما مسلمان شده‌ايم كه از پرداخت جزيه معاف باشيم و با پرداخت زكات ، چه فرقى ميان ما و غير مسلمانان باقى مىماند ؟ !\r\n","description":"","footnote":"","page_name":" 48 ","page_number":48},
  {"content":"\r\nدر حالى كه او نه مفهوم « جزيه » را فهميده بود ، و نه مفهوم زكات را ، و يا فهميده بود اما دنيا پرستى اجازه بيان حقيقت و اظهار حق به او نميداد ، بهر حال هنگامى كه پيامبر ص سخن او را شنيد فرمود : يا ويح ثعلبه ! يا ويح ثعلبه ! « واى بر ثعلبه اى واى بر ثعلبه » ! و در اين هنگام آيات فوق نازل شد .\r\nشان نزولهاى ديگرى نيز براى آيات فوق نقل شده كه كم و بيش با داستان ثعلبه مشابه است ، و از مجموع شان نزولهاى فوق ، و مضمون آيات ، چنين استفاده مىشود كه شخص يا اشخاص مزبور در آغاز در صف منافقان نبودند ، ولى به خاطر همين گونه اعمال به آنها پيوستند .\r\n\r\nتفسير : منافقان كم ظرفيتند\r\nاين آيات ، در حقيقت روى يكى ديگر از صفات زشت منافقان انگشت مىگذارد و آن اينكه : به هنگام ضعف و ناتوانى و فقر و پريشانى ، چنان دم از ايمان مىزنند كه هيچكس باور نمىكند آنها روزى در صف منافقان قرار گيرند ، و حتى شايد آنهايى را كه داراى امكانات وسيع هستند مذمت مىكنند كه چرا از امكاناتشان به نفع مردم محروم استفاده نمىكنند ؟\r\nاما همين كه خودشان به نوايى برسند چنان دست و پاى خود را گم كرده و غرق دنيا پرستى مىشوند كه همه عهد و پيمانهاى خويش را با خدا به دست فراموشى مىسپارند ، گويا به كلى تغيير شخصيت داده ، و درك و ديد ديگرى پيدا مىكنند ، و همين كم ظرفيتى كه نتيجه اش دنيا پرستى و بخل و امساك و خود خواهى است روح نفاق را چنان در آنان متمركز مىسازد كه راه بازگشت را به روى آنان مىبندد ! در آيه نخست مىگويد : « بعضى از منافقان كسانى هستند كه با خدا پيمان\r\n","description":"","footnote":"","page_name":" 49 ","page_number":49},
  {"content":"\r\nبسته‌اند كه اگر از فضل و كرم خود به ما مرحمت كند قطعا به نيازمندان كمك مىكنيم و از نيكوكاران خواهيم بود « . ( * ( وَمِنْهُمْ مَنْ عاهَدَ اللَّه لَئِنْ آتانا مِنْ فَضْلِه لَنَصَّدَّقَنَّ وَلَنَكُونَنَّ مِنَ الصَّالِحِينَ ) * ) .\r\nولى اين سخن را تنها زمانى مىگفتند كه دستشان از همه چيز تهى بود « و به هنگامى كه خداوند از فضل و رحمتش سرمايه هايى به آنان داد ، بخل ورزيدند و سرپيچى كردند و روگردان شدند » ( * ( فَلَمَّا آتاهُمْ مِنْ فَضْلِه بَخِلُوا بِه وَتَوَلَّوْا وَهُمْ مُعْرِضُونَ ) * ) .\r\n« اين عمل و اين پيمان شكنى و بخل نتيجه اش اين شد كه روح نفاق بطور مستمر و پايدار در دل آنان ريشه كند و تا روز قيامت و هنگامى كه خدا را ملاقات مىكنند ادامه يابد » ( * ( فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَه ) * ) اين به خاطر آن است كه از عهدى كه با خدا بستند تخلف كردند ، و به خاطر آن است كه مرتبا دروغ مىگفتند « ( * ( بِما أَخْلَفُوا اللَّه ما وَعَدُوه وَبِما كانُوا يَكْذِبُونَ ) * ) .\r\nسرانجام آنها را با اين جمله مورد سرزنش و توبيخ قرار مىدهد كه « آيا آنها نمىدانند خداوند اسرار درون آنها را مىداند ، و سخنان آهسته و در گوشى آنان را مىشنود ، و خداوند از همه غيوب و پنهانيها با خبر است » ؟ ! ( * ( أَ لَمْ يَعْلَمُوا أَنَّ اللَّه يَعْلَمُ سِرَّهُمْ وَنَجْواهُمْ وَأَنَّ اللَّه عَلَّامُ الْغُيُوبِ ) * ) .\r\n","description":"","footnote":"","page_name":" 50 ","page_number":50},
  {"content":"\r\n\r\nدر اينجا به چند نكته بايد توجه كرد :\r\n1 - از جمله « * ( فَأَعْقَبَهُمْ نِفاقاً فِي قُلُوبِهِمْ ) * » به خوبى استفاده مىشود كه بسيارى از گناهان و صفات زشت ، و حتى كفر و نفاق ، « علت » و « معلول » يكديگرند ، زيرا جمله فوق با صراحت مىگويد : بخل و پيمان شكنى آنها سبب شد كه نفاق در دلهايشان ريشه دواند ، و همين گونه است گناهان و كارهاى خلاف ديگر ، و لذا در بعضى از عبارات مىخوانيم كه گاهى گناهان بزرگ سبب مىشود كه انسان بىايمان از دنيا برود .\r\n2 - منظور از « * ( يَوْمِ يَلْقَوْنَه ) * » كه ضمير آن به « خداوند » برمىگردد همان روز « رستاخيز » است ، زيرا تعبير « لقاء اللَّه » و مانند آن در قرآن معمولا درباره قيامت آمده است ، درست است كه با مرگ ، دوران عمل پايان مىيابد ، و پرونده كار نيك و بد بسته مىشود ، ولى آثار آنها هم چنان در روح انسان تا قيامت بر قرار خواهد ماند .\r\nالبته اين احتمال را هم داده‌اند كه ضمير « يلقونه » به « بخل » باز گردد ، يعنى « تا آن زمانى كه نتيجه و كيفر بخل خويش را دريابند » .\r\nهمچنين احتمال داده شده است كه منظور از ملاقات پروردگار لحظه مرگ باشد .\r\nولى همه اينها خلاف ظاهر آيه است ، و ظاهر همان است كه گفتيم .\r\n( در باره اينكه منظور از ملاقات پروردگار چيست ؟ در ذيل آيه 46 سوره بقره ( جلد اول صفحه 156 ) بحثى داريم به آن مراجعه فرمائيد ) .\r\n3 - از آيات فوق نيز استفاده مىشود كه پيمان شكنى و دروغ از صفات منافقان است و آنها هستند كه پيمان خود را كه با تاكيدات فراوان با خدا\r\n","description":"","footnote":"","page_name":" 51 ","page_number":51},
  {"content":"\r\nبسته‌اند زير پا مىگذارند ، و حتى به پروردگار خويش دروغ مىگويند ، حديث معروفى كه از پيامبر ص نقل شده نيز اين حقيقت را تاكيد مىكند كه فرمود :\r\n« للمنافق ثلاث علامات ، اذا حدث كذب ، و اذا وعد اخلف ، و اذا ائتمن خان » ! : « منافق سه نشانه دارد : به هنگام سخن گفتن دروغ مىگويد ، و به هنگامى كه وعده مىدهد تخلف مىكند ، و هر گاه امانتى به او بسپارند ، در آن خيانت مىنمايد » . ( 1 )\r\nجالب اينكه در داستان فوق ( داستان ثعلبه ) هر سه نشانه وجود دارد ، او هم دروغ گفت و هم پيمان شكنى كرد ، و هم در اموالى كه خداوند به عنوان امانت خويش به او سپرده بود خيانت نمود ! حديث فوق به صورت مؤكدترى از امام صادق ع از پيامبر ص در كتاب كافى آمده است ، آنجا كه مىفرمايد :\r\nثلاث من كن فيه كان منافقا و ان صام و صلى و زعم انه مسلم من اذا ائتمن خان ، و اذا حدث كذب ، و اذا وعد اخلف\r\n! : « سه چيز است در هر كس باشد منافق است ، هر چند روزه بگيرد و نماز بخواند ، و خود را مسلمان بداند : كسى كه در امانت خيانت كند ، و در سخن دروغ گويد ، و به هنگام وعده تخلف جويد » ( 2 ) .\r\nالبته ممكن است به ندرت گناهان فوق از افراد با ايمان صادر شود و سپس توبه كنند ، ولى استمرار آن نشانه روح نفاق و منافقگرى است .\r\n4 - اين نكته نيز لازم به تذكر است كه آنچه در آيات فوق خوانديم يك بحث تاريخى و مربوط به زمان گذشته نبود ، بلكه بيان يك واقعيت اخلاقى و اجتماعى است كه در هر عصر و زمان ، و در هر جامعه اى ، بدون استثناء ، نمونه‌هاى فراوانى دارد .\r\n\r\n","description":"","footnote":"\r\n( 1 ) مجمع البيان ذيل آيه فوق . [ . . . 
  ]\r\n( 2 ) سفينه البحار ج 2 صفحه 607 .\r\n","page_name":" 52 ","page_number":52},
  {"content":"\r\nاگر به اطراف خود نگاه كنيم ( و حتى شايد اگر به خودمان بنگريم ! ) نمونه اى از اعمال « ثعلبة بن حاطب » و طرز تفكر او را ، در چهره‌هاى مختلف ، مىيابيم ، چه بسيارند كسانى كه در شرائط عادى يا به هنگامى كه تنگدستند ، در صف مؤمنان داغ و قرص و محكم قرار دارند ، در همه جلسات مذهبى حاضرند ، پاى هر پرچم اصلاحى سينه مىزنند ، با هر منادى حق و عدالت هم صدا هستند ، و براى كارهاى نيك گريبان چاك مىكنند ، و در برابر هر فسادى فرياد مىكشند .\r\nولى به هنگامى كه به اصطلاح ، درى به تخته مىخورد ، به نوايى مىرسند پست و مقامى پيدا مىكنند ، و سرى در ميان سرها در مىآورند ، يك مرتبه تغيير چهره و بالاتر از آن تغيير ماهيت مىدهند ، آن شور و عشق سوزان نسبت به خدا و دين در آنها فروكش مىكند ، ديگر در جلسات سازنده خبرى از آنان نيست ، در هيچ برنامه اصلاحى حضور ندارند ، نه براى حق گريبان چاك مىكنند و نه ديگر در برابر باطل فرياد مىكشند ! قبلا كه محلى از اعراب نداشتند و موقعيتى در اجتماع ، هزار گونه عهد و پيمان با خدا و خلق خدا بسته بودند ، كه اگر روزى امكاناتى پيدا كنند ، چنين و چنان خواهند كرد ، و حتى هزار گونه ايراد و انتقاد به متمكنان وظيفه نشناس داشتند ، اما آن روز كه وضعشان دگرگون شد تمام عهد و پيمانها را بدست فراموشى سپردند ، و همه ايرادها و انتقادها همچون برف در تابستان آب شد .\r\nآرى اين كم ظرفيتى يكى از نشانه‌هاى بارز منافقان است ، مگر نفاق چيزى جز دو چهره بودن و يا دوگانگى شخصيت هست ؟ تاريخچه زندگى اين گونه افراد بارزترين نمونه دوگانگى شخصيت است ، اصولا انسان با ظرفيت دو شخصيتى نمىشود .\r\nشك نيست نفاق همچون ايمان داراى مراحل مختلف است . بعضى آن چنان\r\n","description":"","footnote":"","page_name":" 53 ","page_number":53},
  {"content":"\r\nاين خوى پليد در روحشان رسوخ كرده كه در قلبشان اثرى از ايمان به خدا باقى نمانده ، هر چند خود را در صف مومنان جا زده‌اند ! .\r\nولى گروهى ديگر با اينكه داراى ايمان ضعيفى هستند ، و واقعا مسلمانند ، اعمالى را مرتكب مىشوند كه متناسب وضع منافقان است ، و رنگى از دوگانگى شخصيت دارد ، آن كس كه پيوسته دروغ مىگويد ولى ظاهرش صدق و راستى است ، آيا دو چهره و منافق نيست ؟\r\nكسى كه ظاهرا امين است و به همين دليل مورد اعتماد مردم مىباشد كه امانتهاى خود را به او مىسپارند ، اما در واقع در آنها خيانت مىكند ، آيا گرفتار دوگانگى شخصيت نمىباشد ؟\r\nهمچنين آيا آنها كه عهد و پيمان مىبندند ولى هرگز پايبند به آن نيستند عملشان عمل منافقان محسوب نمىشود ؟ ! اتفاقا يكى از بزرگترين بلاهاى اجتماعى و عوامل عقبماندگى وجود همين گونه منافقان در جوامع انسانى است ، و اگر چشم بر هم نگذاريم و به خودمان دروغ نگوئيم چه بسيار مىتوانيم از اين منافقان « ثعلبه صفت » در اطراف خود و در جوامع اسلامى بشمريم ، و عجب اينكه با اينهمه عيب و ننگ و دور افتادگى از روح تعليمات اسلام باز گناه عقب افتادگى خود را به گردن اسلام مىگذاريم !\r\n","description":"","footnote":"","page_name":" 54 ","page_number":54},
  {"content":"\r\n\r\n[ سوره التوبة ‹ 9 › : آيات 79 تا 80 
  ]\r\nالَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَالَّذِينَ لا يَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّه مِنْهُمْ وَلَهُمْ عَذابٌ أَلِيمٌ ‹ 79 › اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّه لَهُمْ ذلِكَ بِأَنَّهُمْ كَفَرُوا بِاللَّه وَرَسُولِه وَاللَّه لا يَهْدِي الْقَوْمَ الْفاسِقِينَ ‹ 80 ›\r\n\r\nترجمه :\r\n79 - كسانى كه از صدقات مؤمنان اطاعت كار عيبجويى مىكنند ، و آنهايى را كه دسترسى جز به مقدار ( ناچيز ) تواناييشان ندارند مسخره مىنمايند ، خدا آنها را مسخره مىكند ( كيفر استهزا كنندگان را به آنها مىدهد ) و براى آنان عذاب دردناكى است .\r\n80 - چه براى آنها استغفار كنى و چه نكنى ، ( حتى ) اگر هفتاد بار براى آنها استغفار كنى هرگز خداوند آنها را نمىآمرزد ، چرا كه آنها خدا و پيامبرش را انكار كردند ، و خداوند جمعيت فاسقان را هدايت نمىكند .\r\n\r\nشان نزول :\r\nروايات متعددى در شان نزول اين آيات در كتب تفسير و حديث نقل شده ، كه از مجموع آنها چنين استفاده مىشود كه پيامبر ص تصميم داشت لشكر اسلام را براى مقابله با دشمن ( احتمالا براى جنگ تبوك ) آماده سازد ، و نياز به گرفتن كمك از مردم داشت ، هنگامى كه نظر خود را اظهار فرمود ، كسانى كه توانايى داشتند مقدار قابل ملاحظه اى به عنوان زكات يا كمك بلا عوض به ارتش اسلام خدمت كردند .\r\n","description":"","footnote":"","page_name":" 55 ","page_number":55},
  {"content":"\r\nولى بعضى از كارگران كم درآمد مسلمان مانند « ابو عقيل انصارى » يا « سالم بن عمير انصارى » با تحمل كار اضافى و كشيدن آب در شب و تهيه دو من خرما كه يك من آن را براى خانواده خويش ذخيره كرد و يك من ديگر را خدمت پيامبر ص آورد ، كمك ظاهرا ناچيزى به اين برنامه بزرگ اسلامى نمود .\r\nولى منافقان عيبجو به هر يك از اين دو گروه ايراد مىگرفتند : كسانى را كه زياد پرداخته بودند ، به عنوان رياكار معرفى مىكردند ، و كسانى را كه مقدار ظاهرا ناچيزى كمك نموده بودند به باد ، مسخره و استهزاء مىگرفتند كه آيا لشكر اسلام نياز به چنين كمكى دارد ؟\r\nآيات فوق نازل شد و شديدا آنها را تهديد كرد و از عذاب خداوند بيم داد ! .\r\n\r\nتفسير : كار شكنى منافقان .\r\nدر اين آيات اشاره به يكى ديگر از صفات عمومى منافقان شده است كه آنها افرادى لجوج ، بهانه جو ، و ايرادگير ، و كارشكن هستند ، هر كار مثبتى را ، با وصله‌هاى نامناسبى تحقير كرده ، و بد جلوه مىدهند . تا هم مردم را در انجام كارهاى نيك دلسرد سازند ، و هم تخم بدبينى و سوء ظن را در افكار بپاشند ، و به اين وسيله چرخهاى فعاليتهاى مفيد و سازنده در اجتماع از كار بيفتد .\r\nقرآن مجيد شديدا اين روش غير انسانى آنها را نكوهش مىكند ، و مسلمانان را از آن آگاه مىسازد ، تا تحت تاثير اين گونه القائات سوء قرار نگيرند و هم منافقان بدانند كه حناى آنان در جامعه اسلامى رنگى ندارد !\r\n","description":"","footnote":"","page_name":" 56 ","page_number":56},
  {"content":"\r\nنخست مىفرمايد : « آنها كه به افراد نيكوكار مؤمنين در پرداختن صدقات و كمكهاى صادقانه ، عيب مىگيرند ، و مخصوصا آنها كه افراد با ايمان تنگدست را كه دسترسى جز به كمكهاى مختصر ندارند ، مسخره مىكنند ، خداوند آنان را مسخره مىكند ، و عذاب دردناك در انتظار آنها است » ! ( * ( الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَالَّذِينَ لا يَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّه مِنْهُمْ وَلَهُمْ عَذابٌ أَلِيمٌ ) * ) .\r\n« يلمزون » از ماده « لمز » ( بر وزن طنز ) به معنى عيبجويى و « مطوعين » از ماده « طوع » ( بر وزن موج ) به معنى اطاعت است ، ولى معمولا اين كلمه به افراد نيكوكار و آنهايى كه علاوه بر واجبات به مستحبات نيز عمل مىكنند اطلاق مىشود .\r\nاز آيه فوق استفاده مىشود كه منافقان از گروهى عيبجويى مىكردند ، و گروهى را مسخره مىنمودند ، روشن است ، سخريه در باره كسانى بوده كه تنها قادر به كمك مختصرى به ارتش اسلام بودند ، و لا بد عيبجويى مربوط به كسانى بوده كه به عكس آنها كمكهاى فراوانى داشتند ، دومى را به عنوان رياكارى و اولى را به عنوان كم كارى تخطئه مىنمودند .\r\nدر آيه بعد تاكيد بيشترى روى مجازات اين گروه از منافقان نموده و آخرين تهديد را ذكر مىكند به اين ترتيب كه روى سخن را به پيامبر ص نموده مىگويد : « چه براى آنها استغفار كنى و چه نكنى ، حتى اگر هفتاد بار براى آنها از خداوند طلب آمرزش نمايى هرگز خدا آنها را نمىبخشد » ( * ( اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّه لَهُمْ ) * ) « چرا كه آنها خدا و پيامبرش را انكار كردند و راه كفر پيش گرفتند »\r\n","description":"","footnote":"","page_name":" 57 ","page_number":57},
  {"content":"\r\nو همين كفر آنها را به دره نفاق و آثار شوم آن افكند ( * ( ذلِكَ بِأَنَّهُمْ كَفَرُوا بِاللَّه وَرَسُولِه ) * ) .\r\nو روشن است هدايت خدا شامل حال كسانى مىشود كه در طريق حقطلبى گام برمىدارند و جوياى حقيقتند ، ولى « خداوند افراد فاسق و گنهكار و منافق را هدايت نمىكند » ( * ( وَاللَّه لا يَهْدِي الْقَوْمَ الْفاسِقِينَ ) * « ،\r\n\r\nدر اينجا به چند نكته بايد توجه كرد :\r\n\r\n1 - اهميت به كيفيت كار است نه كميت -\r\nاين حقيقت به خوبى از آيات قرآن بدست مىآيد كه اسلام در هيچ موردى روى « كثرت مقدار عمل » تكيه نكرده ، بلكه همه جا اهميت به « كيفيت عمل » داده است ، و براى اخلاص و نيت پاك ، ارزش فوق العاده اى قائل شده كه آيات فوق نمونه اى از اين منطق قرآن است .\r\nهمانگونه كه ديديم براى عمل مختصر كارگر مسلمانى كه شبى را تا صبح نخوابيده ، و با قلبى پر از عشق به خدا ، و اخلاص و احساس مسئوليت در برابر مشكلات جامعه اسلامى ، كار كرده و توانسته است با اين بيدار خوابى يك من خرما به سپاه اسلام در لحظات حساس كمك كند ، فوق العاده اهميت قائل شده ، و كسانى را كه اين گونه اعمال ظاهرا كوچك و واقعا بزرگ را تحقير مىكنند ، شديدا توبيخ و تهديد مىكند ، و مىگويد مجازات دردناك در انتظار آنها است .\r\nاز اين موضوع اين حقيقت نيز روشن مىشود كه در يك جامعه سالم اسلامى به هنگام بروز مشكلات ، همه بايد احساس مسئوليت كنند ، نبايد چشمها تنها به متمكنان دوخته شود ، چرا كه اسلام متعلق به همه است ، و همه بايد در حفظ آن از جان و دل بكوشند .\r\nمهم اين است كه هر كس از مقدار توانايى خود دريغ ندارد ، سخن از بسيار\r\n","description":"","footnote":"","page_name":" 58 ","page_number":58},
  {"content":"\r\nو كم نيست ، سخن از احساس مسئوليت و اخلاص است ، قابل توجه اينكه در حديثى مىخوانيم كه از پيامبر ص سؤال شد :\r\nاى الصدقة افضل : « كدام صدقه و كمك از همه برتر است » پيامبر ص فرمود :\r\nجهد المقل\r\nيعنى « مقدار توانايى افراد كم در آمد » !\r\n\r\n2 - صفتى كه در آيات فوق در باره منافقان عصر پيامبر ص خوانديم -\r\nمانند ساير صفات آنان - اختصاصى به آن گروه و آن زمان ندارد ، بلكه از صفات زشت همه منافقان در هر عصر و زمان است ، آنها با روح بدبينى خاصى كه دارند ، سعى مىكنند هر كار مثبتى را با وصله‌هاى ناجور از اثر بيندازند ، سعى مىكنند هر نيكوكارى را به نوعى دلسرد كنند ، و حتى با سخريه و استهزاء و كم اهميت جلوه دادن خدمات بى آلايش افراد كم درآمد ، شخصيت آنها را در هم بشكنند و تحقير كنند ، تا همه فعاليتهاى مثبت در جامعه خاموش گردد و آنها به هدفهاى شومشان نائل گردند .\r\nولى مسلمانان آگاه و بيدار ، در هر عصر و زمان ، بايد كاملا متوجه اين نقشه شوم منافقان باشند ، و درست بر عكس آن گام بردارند ، يعنى از خدمتگزاران جامعه تشويق به عمل آورند ، و براى خدمات ظاهرا كوچك توام با اخلاص ، ارج فراوان قائل شوند ، تا كوچك و بزرگ به كار خود دلگرم و علاقمند گردند و نيز بايد همگان را از اين نقشه ويرانگر منافقان آگاه سازند تا دلسرد نشوند .\r\n3 - جمله « * ( سَخِرَ اللَّه مِنْهُمْ ) * » ( خداوند آنها را مسخره مىكند ) به اين معنى نيست كه خداوند اعمالى همانند آنان انجام مىدهد ، بلكه همانگونه كه مفسران گفته‌اند : منظور اين است كه مجازات استهزا كنندگان را به آنها خواهد داد ، و يا آن چنان با آنها رفتار مىكند كه همچون استهزاشدگان تحقير شوند ! .\r\n","description":"","footnote":"","page_name":" 59 ","page_number":59},
  {"content":"\r\n4 - شك نيست كه عدد سبعين ( هفتاد ) در آيات فوق براى « تكثير » است نه براى « تعداد » ، به عبارت ديگر مفهوم آيه اين است كه هر قدر براى آنها استغفار كنى خداوند آنان را نمىبخشد ، درست مانند اينكه كسى به ديگرى مىگويد : اگر صد بار هم اصرار كنى قبول نخواهم كرد ، مفهوم اين سخن آن نيست كه اگر يكصد و يك بار اصرار كنى مىپذيرم ، بلكه منظور اين است كه مطلقا نخواهم پذيرفت .\r\nاين گونه تعبير در حقيقت براى تاكيد مطلب است ، و لذا در سوره منافقان آيه 6 همين موضوع به عنوان نفى مطلق ذكر شده است آنجا كه مىفرمايد :\r\nسَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّه لَهُمْ : « تفاوت نمىكند چه براى آنها طلب آمرزش كنى يا نكنى خدا آنها را نخواهد بخشيد » شاهد ديگر اين سخن ، علتى است كه در ذيل آيه ذكر شده و آن اينكه « آنها به خدا و پيامبرش كافر شده‌اند و خدا فاسقان را هدايت نمىكند » روشن است كه براى اين گونه افراد هيچ مقدار استغفار سبب نجات نخواهد شد .\r\nولى عجب اينكه در روايات متعددى كه از طرق اهل تسنن نقل شده مىخوانيم پيامبر ص بعد از نزول آيه فوق چنين فرمود :\r\nلازيدن فى الاستغفار لهم على سبعين مرة ! رجاء منه ان يغفر اللَّه لهم ، فنزلت : سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّه لَهُمْ\r\n: « به خدا سوگند بيش از هفتاد بار براى آنها استغفار مىكنم به اين اميد كه خداوند آنها را بيامرزد ، در اين هنگام آيه ( سوره منافقان ) نازل شد كه خداوند در آن مىفرمايد : « تفاوت نمىكند چه براى آنها استغفار كنى و چه نكنى ، هرگز خدا آنها را نمىآمرزد » ( 1 ) .\r\n\r\n","description":"","footnote":"\r\n( 1 ) تعداد زيادى از اين روايات كه به اين مضمون وارد شده در تفسير طبرى جلد دهم صفحه 138 گردآورى گرديده است .\r\n","page_name":" 60 ","page_number":60},
  {"content":"\r\nمفهوم روايات فوق اين است كه پيامبر ص از عدد هفتاد در آيه مورد بحث « تعداد » فهميده است و لذا فرموده من بيش از هفتاد بار براى آنها استغفار مىكنم ، در حالى كه همانطور كه گفتيم آيه مورد بحث مخصوصا با توجه به علتى كه در ذيل آن آمده به روشنى به ما مىفهماند كه عدد هفتاد براى « تكثير » است و كنايه از نفى مطلق توام با تاكيد مىباشد .\r\nبنا بر اين روايات فوق چون مخالف با قرآن است ابدا قابل قبول نيست بخصوص كه اسناد آنها از نظر ما نيز معتبر نمىباشد .\r\nتنها توجيهى كه مىتوان براى روايات فوق كرد ( هر چند خلاف ظاهر است ) اين است كه پيامبر ص قبل از نزول آيات فوق اين جمله را مىفرموده ، و هنگامى كه آيات فوق نازل شد ، از استغفار براى آنها صرف نظر فرمود .\r\nروايت ديگرى نيز در اين باره نقل شده كه ممكن است ريشه اصلى روايات فوق باشد كه به هنگام « نقل به معنى » دگرگون شده است ، و آن اينكه پيامبر ص فرمود :\r\nلو علمت انه لو زدت على السبعين مرة غفر لهم لفعلت\r\nيعنى « اگر مىدانستم كه هر گاه بيش از هفتاد بار براى آنها استغفار كنم خداوند آنان را مىبخشد چنين مىكردم » .\r\nمفهوم اين سخن ( مخصوصا با توجه به كلمه « لو » كه براى امتناع مىباشد ) اين است كه مىدانم خدا آنها را نمىبخشد ، ولى بقدرى قلبم از عشق به هدايت بندگان خدا و نجاتشان آكنده است ، كه اگر فرضا بيش از هفتاد بار استغفار باعث نجاتشان مىشد چنين مىكردم .\r\nبه هر حال مفهوم آيات فوق روشن است ، و هر حديثى بر خلاف آنها باشد يا بايد آن را توجيه كرد و يا كنار گذاشت .\r\n","description":"","footnote":"","page_name":" 61 ","page_number":61},
  {"content":"\r\n\r\n[ سوره التوبة ‹ 9 › : آيات 81 تا 83 
  ]\r\nفَرِحَ الْمُخَلَّفُونَ بِمَقْعَدِهِمْ خِلافَ رَسُولِ اللَّه وَكَرِهُوا أَنْ يُجاهِدُوا بِأَمْوالِهِمْ وَأَنْفُسِهِمْ فِي سَبِيلِ اللَّه وَقالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ ‹ 81 › فَلْيَضْحَكُوا قَلِيلًا وَلْيَبْكُوا كَثِيراً جَزاءً بِما كانُوا يَكْسِبُونَ ‹ 82 › فَإِنْ رَجَعَكَ اللَّه إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِيَ أَبَداً وَلَنْ تُقاتِلُوا مَعِيَ عَدُوًّا إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ ‹ 83 ›\r\n\r\nترجمه :\r\n81 - تخلفجويان ( از جنگ تبوك ) از مخالفت با رسول خدا ( ص ) خوشحال شدند و كراهت داشتند كه با اموال و جانهاى خود در راه خدا جهاد كنند و ( به يكديگر و به مومنان ) گفتند در اين گرما حركت ( به سوى ميدان ) نكنيد ، به آنها بگو آتش دوزخ از اين هم گرمتر است اگر بفهمند ! 82 - آنها بايد كمتر بخندند و بسيار بگريند ، اين جزاى كارهايى است كه انجام مىدادند .\r\n83 - هر گاه خداوند تو را به سوى گروهى از آنان بازگرداند و از تو اجازه خروج ( به سوى ميدان جهاد ) بخواهند ، بگو هيچگاه با من خروج نخواهيد كرد و هرگز همراه من با دشمنى نخواهيد جنگيد ، چرا شما نخستين بار به كناره گيرى راضى شديد ، اكنون نيز با متخلفان بمانيد !\r\n\r\nتفسير : باز هم كار شكنى منافقان\r\nدر اين آيات نيز سخن هم چنان پيرامون معرفى منافقان ، وسيله اعمال و\r\n","description":"","footnote":"","page_name":" 62 ","page_number":62},
  {"content":"\r\nرفتار و افكار آنها است ، تا مسلمانان به روشنى اين گروه را بشناسند و تحت تاثير نقشه‌هاى شوم آنان قرار نگيرند .\r\nنخست مىفرمايد « آنها كه در ( تبوك ) از شركت در جهاد تخلف جستند ، و با عذرهاى واهى در خانه‌هاى خود نشستند ، و به گمان خود سلامت را بر خطرات ميدان جنگ ترجيح دادند ، از اين عملى كه بر ضد رسول خدا ص مرتكب شدند ، خوشحالند » ( * ( فَرِحَ الْمُخَلَّفُونَ بِمَقْعَدِهِمْ خِلافَ رَسُولِ اللَّه ) * ) .\r\n« و از اينكه در راه خدا با مال و جان خود جهاد كنند و به افتخارات بزرگ مجاهدان نائل گردند كراهت داشتند » ( * ( وَكَرِهُوا أَنْ يُجاهِدُوا بِأَمْوالِهِمْ وَأَنْفُسِهِمْ فِي سَبِيلِ اللَّه ) * ) .\r\nآنها به تخلف خودشان از شركت در ميدان جهاد قناعت نكردند ، بلكه با وسوسه‌هاى شيطانى كوشش داشتند ، ديگران را نيز دلسرد يا منصرف سازند « و به آنها گفتند : در اين گرماى سوزان تابستان به سوى ميدان نبرد حركت نكنيد » ( * ( وَقالُوا لا تَنْفِرُوا فِي الْحَرِّ ) * ) .\r\nدر حقيقت آنها مىخواستند هم اراده مسلمانان را تضعيف كنند ، و هم شريكهاى بيشترى براى جرمشان فراهم سازند .\r\nسپس قرآن روى سخن را به پيامبر ص كرده و با لحن قاطع و كوبنده اى به آنها چنين پاسخ مىگويد : « به آنها بگو آتش سوزان دوزخ از اين هم گرمتر و سوزانتر است اگر بفهمند » ! ( * ( قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ ) * ) ولى افسوس كه بر اثر ضعف ايمان ، و عدم درك كافى ، توجه ندارند كه چه آتش سوزانى در انتظار آنها است ، آتشى كه يك جرقه كوچكش از آتشهاى دنيا سوزنده تر است .\r\nدو آيه بعد اشاره به اين مىكند كه آنها به گمان اينكه پيروزى بدست\r\n","description":"","footnote":"","page_name":" 63 ","page_number":63},
  {"content":"\r\nآورده‌اند و با تخلف از جهاد و دلسرد كردن بعضى از مجاهدان به هدفى رسيده‌اند ، قهقهه سر مىدهند و بسيار مىخندند ، همانگونه كه همه منافقان در هر عصر و زمان چنينند .\r\nولى قرآن به آنها اخطار مىكند كه « بايد كم بخندند و بسيار بگريند » ( * ( فَلْيَضْحَكُوا قَلِيلًا وَلْيَبْكُوا كَثِيراً ) * ) .\r\nگريه براى آينده تاريكى كه در پيش دارند ، گريه براى مجازاتهاى دردناكى كه در انتظار آنها است ، گريه به خاطر اينكه همه پلهاى بازگشت را پشت سر خود ويران ساخته‌اند ، و بالآخره گريه براى اينكه اينهمه استعداد و سرمايه عمر را از دست داده و رسوايى و تيره روزى و بدبختى براى خود خريده‌اند .\r\nو در آخر آيه مىفرمايد : « اين جزاى اعمالى است كه آنها انجام مىدادند » ( * ( جَزاءً بِما كانُوا يَكْسِبُونَ ) * ) .\r\nاز آنچه گفتيم روشن شد كه منظور اين است اين گروه بايد در اين جهان كم بخندند و بيشتر گريه كنند ، زيرا مجازاتهاى دردناكى در پيش دارند كه اگر از آن آگاه شوند بسيار گريه خواهند كرد و كمتر مىخندند .\r\nولى گروهى از مفسران احتمال ديگرى در معنى اين جمله داده‌اند و آن اينكه : اينها هر قدر بخندند با توجه به عمر كوتاه دنيا خنده آنان كم خواهد بود ، و در آخرت آن قدر بايد گريه كنند كه گريه‌هاى دنيا در برابر آن ناچيز است .\r\nولى تفسير اول با ظاهر آيه و تعبيرات مشابه آن كه در گفته‌ها و نوشته‌ها مىآيد سازگارتر است ، بخصوص اينكه لازمه تفسير دوم اين است كه صيغه امر به معنى اخبار بوده باشد و اين بر خلاف ظاهر است .\r\nحديث معروفى كه بسيارى از مفسران از پيامبر ص نقل كرده‌اند كه\r\n","description":"","footnote":"","page_name":" 64 ","page_number":64},
  {"content":"\r\nفرمود :\r\nلو تعلمون ما اعلم لضحكتم قليلا و لبكيتم كثيرا\r\n: « اگر آنچه را من ( از كيفرهاى هولناك قيامت ) مىدانم شما هم مىدانستيد ، كم مىخنديديد و بسيار گريه مىكرديد » نيز شاهد معنى اول است ( دقت كنيد ) .\r\nدر آخرين آيه مورد بحث اشاره به يكى ديگر از روشهاى حساب شده و خطرناك منافقان مىكند و آن اينكه آنها به هنگامى كه كار خلافى را آشكارا انجام مىدهند براى تبرئه خود ظاهرا در مقام جبران برمىآيند و با اين نوسانها و اعمال ضد و نقيض ، چهره اصلى خود را پنهان مىدارند .\r\nآيه مىگويد : « هر گاه خداوند ترا به سوى گروهى از اينها بازگرداند و از تو اجازه بخواهند كه در ميدان جهاد ديگرى شركت كنند ، به آنها بگو هيچگاه با من در هيچ ميدان جهادى شركت نخواهيد كرد ، و هرگز همراه من با دشمنى نخواهيد جنگيد » ! ( * ( فَإِنْ رَجَعَكَ اللَّه إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِيَ أَبَداً وَلَنْ تُقاتِلُوا مَعِيَ عَدُوًّا ) * ) .\r\nيعنى پيامبر ص بايد آنها را براى هميشه مايوس كند ، و روشن سازد كه به اصطلاح حنايشان ديگر رنگى نخواهد داشت و كسى فريبشان را نخواهد خورد ، و اين گونه دامها را چه بهتر كه برچينند و به جاى ديگرى ببرند كه در اينجا كسى ديگر به دامشان نخواهد افتاد ! .\r\nذكر اين نكته نيز لازم است كه جمله طائفه منهم ( گروهى از ايشان ) نشان مىدهد كه همه آنان حاضر نبودند از اين طريق وارد شوند و پيشنهاد شركت در جهاد ديگرى را عرضه بدارند ، شايد به خاطر اينكه بعضى بقدرى رسوا و شرمنده بودند كه حتى حاضر به حضور در محضر پيامبر ص و چنين پيشنهادى نمىشدند .\r\nسپس دليل عدم قبول پيشنهاد آنها را چنين بيان مىكند : « شما براى\r\n","description":"","footnote":"","page_name":" 65 ","page_number":65},
  {"content":"\r\nنخستين بار راضى شديد كه از ميدان جهاد كناره گيرى كنيد و در خانه‌ها بنشينيد ، هم اكنون نيز به متخلفان بپيونديد ، و با آنها در خانه‌ها بنشينيد « ( * ( إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ ) * ) .\r\n\r\nدر اينجا به چند نكته بايد توجه كرد :\r\n1 - شك نيست كه اگر اين گروه از منافقان ، پس از تخلف ، پشيمان مىشدند و توبه مىكردند ، و سپس براى شستشوى گناه سابق خود پيشنهاد در ميدانهاى جهاد ديگر داشتند ، خدا از آنها مىپذيرفت ، و پيامبر ص دست رد به سينه آنها نمىگذارد ، بنا بر اين معلوم مىشود كه اين پيشنهاد نيز يك نوع شيطنت و كار منافقانه بوده است ، و به اصطلاح تاكتيكى بوده براى استتار چهره زشت خود و ادامه به اعمال سابق .\r\n2 - كلمه « خالف » به معنى متخلف است ، و اشاره به كسانى است كه در ميدان جهاد ، با عذر و يا بدون عذر ، شركت نداشتند .\r\nبعضى نيز گفته‌اند كه « خالف » به معنى « مخالف » است ، اشاره به اينكه شما هم برويد و با گروه مخالفان همصدا شويد ، و اين كلمه را به معنى « فاسد » نيز تفسير كرده‌اند ، چه اينكه « خلوف » به معنى فساد و « خالف » به معنى فاسد در لغت آمده است .\r\nاين احتمال نيز وجود دارد كه همه معانى بالا از اين كلمه در آيه فوق اراده شده باشد چرا كه گروه منافقان و دوستان آنان داراى تمام اين صفات رذيله بوده‌اند .\r\n3 - باز تذكر اين موضوع را لازم مىدانيم كه مسلمانان عصر ما نيز در\r\n","description":"","footnote":"","page_name":" 66 ","page_number":66},
  {"content":"\r\nبرابر منافقان محيط خود كه از روشهاى مشابهى با منافقان اعصار پيشين استفاده مىكنند ، بايد از همان برنامه محكم پيامبر ص پيروى كرده و يك بار كه در دام آنان افتادند ، ديگر فريب آنها را نخورند و به اشكهاى تمساحانه آنها وقعى ننهند كه « مرد مسلمان هيچگاه دو بار در يك دام نمىافتد » !\r\n\r\n[ سوره التوبة ‹ 9 › : آيات 84 تا 85 
  ]\r\nوَ لا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِه إِنَّهُمْ كَفَرُوا بِاللَّه وَرَسُولِه وَماتُوا وَهُمْ فاسِقُونَ ‹ 84 › وَلا تُعْجِبْكَ أَمْوالُهُمْ وَأَوْلادُهُمْ إِنَّما يُرِيدُ اللَّه أَنْ يُعَذِّبَهُمْ بِها فِي الدُّنْيا وَتَزْهَقَ أَنْفُسُهُمْ وَهُمْ كافِرُونَ ‹ 85 ›\r\n\r\nترجمه :\r\n84 - بر هيچيك از آنها كه بميرد نماز نخوان ، و بر كنار قبرش ( براى دعا و طلب آمرزش ) نايست چرا كه آنها به خدا و رسولش كافر شدند ، و در حالى كه فاسق بودند از دنيا رفتند .\r\n85 - مبادا اموال و اولادشان مايه اعجاب تو گردد ، ( اين براى آنها نعمت نيست بلكه ) خدا مىخواهد به وسيله آن ، آنها را در دنيا عذاب كند ، و جانشان برآيد در حالى كه كافر باشند .\r\n\r\nتفسير : روش محكمتر در برابر منافقان .\r\nپس از آنكه منافقان با تخلف صريح از شركت در ميدان جهاد پرده‌ها را دريدند و كارشان بر ملا شد ، خداوند به پيامبرش دستور مىدهد روش صريحتر و\r\n","description":"","footnote":"","page_name":" 67 ","page_number":67},
  {"content":"\r\nمحكمترى در برابر آنها اتخاذ كند تا براى هميشه فكر نفاق و منافقگرى از مغزهاى ديگران برچيده شود ، و منافقان نيز بدانند در جامعه اسلامى محلى براى آنها وجود نخواهد داشت .\r\nلذا مىفرمايد : « بر هيچيك از آنها ( منافقان ) كه از دنيا مىروند نماز مگزار » ! ( * ( وَلا تُصَلِّ عَلى أَحَدٍ مِنْهُمْ ماتَ أَبَداً ) * ) .\r\n« و هيچگاه در كنار قبر او براى طلب آمرزش و استغفار نايست » ( * ( وَلا تَقُمْ عَلى قَبْرِه ) * ) .\r\nدر حقيقت اين يك نوع مبارزه منفى ، و در عين حال مؤثر ، در برابر گروه منافقان است ، زيرا به جهاتى كه در گذشته گفتيم ، پيامبر ص نمىتوانست رسما دستور قتل آنها و پاكسازى محيط جامعه اسلامى را از اين طريق صادر كند ، ولى مبارزات منفى به حد كافى در بى اعتبار ساختن آنان ، و انزوا و طردشان از جامعه اسلامى ، اثر مىگذارد .\r\nزيرا مىدانيم يك فرد مؤمن راستين ، هم در حال حيات و هم پس از مرگ محترم است ، به همين دليل در برنامه‌هاى اسلامى دستور غسل و كفن و نماز و دفن او داده شده است كه با احترام هر چه بيشتر ، با تشريفات خاصى ، او را به خاك بسپارند ، و حتى پس از دفن در كنار قبر او بيايند و براى گناهان و لغزشهاى احتمالى او از خداوند طلب بخشش كنند .\r\nعدم انجام اين مراسم در باره يك فرد به معنى طرد او از جامعه اسلامى است ، و اگر اين طرد كننده ، شخص پيامبر ص بوده باشد ، ضربه اى سخت و سنگين به حيثيت چنين فرد مطرودى وارد خواهد آمد ، در حقيقت اين يك برنامه مبارزه حساب شده در برابر گروه منافقان در آن زمان بود كه امروز هم مسلمانان بايد از روشهاى مشابه آن استفاده كنند .\r\nيعنى ما دام كه افراد اظهار اسلام مىكنند و به ظواهر اسلام پاى بندند بايد\r\n","description":"","footnote":"","page_name":" 68 ","page_number":68},
  {"content":"\r\nمعامله يك مسلمان با آنها كرد هر چند باطنشان طور ديگرى باشد ولى اگر پرده‌ها را دريدند و نفاق خود را ظاهر كردند بايد با آنها همانند بيگانگان از اسلام رفتار نمود .\r\nدر پايان آيه بار ديگر دليل اين دستور را روشن مىسازد و مىفرمايد :\r\n« اين حكم به خاطر آن است كه آنها به خدا و پيامبرش كافر شدند » ( * ( إِنَّهُمْ كَفَرُوا بِاللَّه وَرَسُولِه ) * ) .\r\n« و در حالى كه فاسق و مخالف فرمان خدا بودند از دنيا رفتند » نه از كرده خود پشيمان شدند و نه با آب توبه لكه‌هاى گناه را از دامان شستند ( * ( وَماتُوا وَهُمْ فاسِقُونَ ) * ) .\r\nدر اينجا ممكن بوده است سؤالى براى مسلمانان مطرح شود كه اگر منافقان براستى اينهمه از رحمت خدا دورند و بايد مسلمانان هيچگونه ابراز محبت و علاقه در مورد آنان نكنند ، پس چرا خداوند به آنها اينهمه محبت كرده و اينهمه مال و فرزند ( نيروى اقتصادى و انسانى ) را در اختيارشان قرار داده است .\r\nخداوند در آيه بعد روى سخن را به پيامبر ص كرده و پاسخ اين سؤال را چنين مىدهد « اموال و فرزندانشان هيچگاه نبايد مايه اعجاب تو شود » ( * ( وَلا تُعْجِبْكَ أَمْوالُهُمْ وَأَوْلادُهُمْ ) * ) .\r\nچرا كه به عكس آنچه مردم ظاهر بين خيال مىكنند ، اين اموال و فرزندان نه تنها باعث خوشوقتى آنها نيست ، بلكه « خداوند مىخواهد آنان را بوسيله اينها در دنيا مجازات كند ، و با حال كفر جان بدهند » ( * ( إِنَّما يُرِيدُ اللَّه أَنْ يُعَذِّبَهُمْ بِها فِي الدُّنْيا وَتَزْهَقَ أَنْفُسُهُمْ وَهُمْ كافِرُونَ ) * ) .\r\nاين آيه كه نظير آن را در همين سوره ( آيه 55 ) داشتيم اشاره به اين\r\n","description":"","footnote":"","page_name":" 69 ","page_number":69},
  {"content":"\r\nواقعيت مىكند كه امكانات اقتصادى و نيروهاى انسانى در دست افراد ناصالح نه تنها سعادت آفرين نيست ، بلكه غالبا مايه دردسر و بلا و بدبختى است ، زيرا چنين اشخاصى نه اموال خود را به مورد مصرف مىكنند ، تا از آن بهره مفيد و سازنده اى بگيرند ، و نه فرزندان سر به راه و با ايمان و تربيت يافته اى دارند كه مايه روشنى چشم آنان و حل مشكلات زندگانيشان گردد ، بلكه اموالشان غالبا در راه هوسهاى كشنده و سركش ، و توليد فساد ، و تحكيم پايه‌هاى ظلم مصرف مىگردد ، و مايه غفلت آنها از خدا و مسائل اساسى زندگى است و فرزندانشان هم در خدمت ظالمان و فاسدان قرار مىگيرند ، و مبتلا به انواع انحرافهاى اخلاقى مىشوند ، و سرانجام دردسر آفرين خواهند بود .\r\nمنتها براى كسانى كه ثروت و نيروى انسانى را اصيل مىپندارند و چگونگى مصرف آن ، براى آنها مطرح نيست ، زندگانى اين گونه اشخاص دورنماى دل - انگيزى دارد ، اما اگر به متن زندگيشان نزديكتر شويم و به اين حقيقت نيز توجه كنيم كه چگونگى بهره بردارى از اين امكانات مطرح است تصديق خواهيم كرد كه هرگز افراد خوشبختى نيستند .\r\n\r\nدر اينجا به دو نكته بايد توجه كرد :\r\n1 - در باره شان نزول آيه نخست روايات متعددى وارد شده است ، كه خالى از اختلاف نيست .\r\nاز بعض از اين روايات استفاده مىشود كه پيامبر ص هنگامى كه عبد اللَّه بن ابى ( منافق مشهور ) از دنيا رفت بر او نماز گزارد ، و كنار قبر او ايستاد و دعا كرد ، حتى پيراهن خود را به عنوان كفن بر او پوشانيد ، سپس آيه فوق نازل شد و پيامبر ص را از تكرار اين كار نهى كرد .\r\nدر حالى كه از بعضى ديگر از روايات برمىآيد كه پيامبر ص تصميم\r\n","description":"","footnote":"","page_name":" 70 ","page_number":70},
  {"content":"\r\nداشت نماز بر او بگزارد ، جبرئيل نازل شد و اين آيه را بر او خواند و او را از اين كار باز داشت .\r\nبعضى ديگر چنين مىگويند كه پيامبر ص نه نماز بر او گزارد و نه تصميم بر اين كار داشت ، بلكه تنها پيراهن خود را براى تشويق قبيله « عبد اللَّه » فرستاد ، تا به عنوان كفن در تن او كنند و هنگامى كه پرسيدند چرا چنين اقدامى فرموديد در حالى كه او مرد بىايمانى است ؟ گفت : پيراهن من باعث نجات او از عذاب الهى نخواهد شد ، ولى من اميدوارم كه به خاطر اين عمل گروه زيادى مسلمان شوند ، و چنين نيز شد كه پس از اين جريان عده فراوانى از قبيله خزرج مسلمان گشتند .\r\nاز آنجا كه اين روايات با هم اختلاف فراوان دارد ما از ذكر آنها به عنوان يك شان نزول صرف نظر كرديم به خصوص اينكه طبق گفته بعضى از مفسران بزرگ مرگ « عبد اللَّه بن ابى » در سنه 9 هجرى واقع شد در حالى كه آيات فوق در حدود سال هشتم نازل شده است ( الميزان جلد 9 صفحه 385 ) .\r\nولى آنچه جاى انكار نيست اين است كه از لحن آيه چنين برمىآيد كه پيامبر ص قبل از نزول اين آيه بر منافقان نماز مىگزارد ، و بر كنار قبر آنها توقف مىكرد ، چرا كه آنها ظاهرا مسلمان بودند ( 1 ) ولى پس از نزول اين آيه\r\n\r\n","description":"","footnote":"\r\n( 1 ) از پاره اى از روايات استفاده مىشود كه بعد از نزول اين آيه نيز پيامبر ( ص ) بر منافقان نماز مىگزارد ولى چهار تكبير بيشتر نمىگفت ، يعنى از تكبير آخر كه مربوط به دعا بر ميت است صرف نظر مىفرمود ، اين روايت در صورتى قابل قبول است كه جمله « لا تصل » در آيه مورد بحث به معنى « دعا مكن » بوده باشد ، ولى اگر به معنى نماز نخوان بوده باشد اين روايت مخالف قرآن است و قابل قبول نيست ، و نمىتوان انكار كرد كه جمله « لا تصل » ظاهر در معنى دوم است ، لذا ما نمىتوانيم از نظر حكم اسلامى بر چنين افرادى كه نفاقشان بر ملا شده نماز بخوانيم ، و به خاطر روايت مبهمى دست از ظهور آيه فوق برداريم .\r\n","page_name":" 71 ","page_number":71},
  {"content":"\r\nبطور قطع اين برنامه براى هميشه تعطيل شد .\r\n2 - از آيه فوق همچنين استفاده مىشود كه ايستادن در كنار قبور مؤمنان و دعا براى آنها جايز است ، زيرا نهى در آيه مخصوص به منافقان است ، بنا بر اين مفهوم آيه اين مىشود كه زيارت قبور مؤمنان يعنى ايستادن كنار قبرهاى آنان و دعا كردن جايز است .\r\nولى آيه فوق در باره اين موضوع كه آيا مىتوان به قبور آنها توسل جست و به بركت آنان از خدا حاجتى تقاضا كرد ؟ سكوت دارد ، هر چند مجاز بودن اين موضوع از نظر روايات اسلامى مسلم است .\r\n","description":"","footnote":"","page_name":" 72 ","page_number":72},
  {"content":"\r\n\r\n[ سوره التوبة ‹ 9 › : آيات 86 تا 89 
  ]\r\nوَ إِذا أُنْزِلَتْ سُورَةٌ أَنْ آمِنُوا بِاللَّه وَجاهِدُوا مَعَ رَسُولِه اسْتَأْذَنَكَ أُولُوا الطَّوْلِ مِنْهُمْ وَقالُوا ذَرْنا نَكُنْ مَعَ الْقاعِدِينَ ‹ 86 › رَضُوا بِأَنْ يَكُونُوا مَعَ الْخَوالِفِ وَطُبِعَ عَلى قُلُوبِهِمْ فَهُمْ لا يَفْقَهُونَ ‹ 87 › لكِنِ الرَّسُولُ وَالَّذِينَ آمَنُوا مَعَه جاهَدُوا بِأَمْوالِهِمْ وَأَنْفُسِهِمْ وَأُولئِكَ لَهُمُ الْخَيْراتُ وَأُولئِكَ هُمُ الْمُفْلِحُونَ ‹ 88 › أَعَدَّ اللَّه لَهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها ذلِكَ الْفَوْزُ الْعَظِيمُ ‹ 89 ›\r\n\r\nترجمه :\r\n86 - و هنگامى كه سوره اى نازل گردد كه ايمان به خدا بياوريد و همراه پيامبرش جهاد كنيد كسانى كه از آنها ( گروه منافقان ) توانايى دارند از تو اجازه مىخواهند و مىگويند : بگذار ما با قاعدين ( آنها كه از جهاد معافند ) بوده باشيم .\r\n87 - آنها راضى شدند كه با متخلفان باشند ، و بر دلهايشان مهر نهاده شده ، لذا نمىفهمند 88 - ولى پيامبر و آنها كه با او ايمان آوردند با اموال و جانهايشان به جهاد پرداختند و همه نيكيها براى آنهاست و آنها رستگارانند .\r\n89 - خداوند براى آنها باغهايى از بهشت فراهم ساخته كه نهرها از زير درختانش جارى است ، جاودانه در آن خواهند بود ، و اين رستگارى ( و پيروزى ) بزرگى است .\r\n\r\nتفسير : دونهمتان و مؤمنان راستين\r\nدر اين آيات باز سخن در باره منافقان است ، منتها زشتكاريهاى آنان با\r\n","description":"","footnote":"","page_name":" 73 ","page_number":73},
  {"content":"\r\nاعمال نيك مؤمنان راستين در اينجا مقايسه شده است ، و با اين مقايسه انحراف و بيچارگى آنان روشنتر مىشود .\r\nدر آيه نخست مىگويد : « هنگامى كه سوره اى در باره جهاد نازل مىشود و از مردم دعوت مىكند كه به خدا ايمان بياورند ( يعنى بر ايمان خود ثابت قدم بمانند و آن را تقويت نمايند ) و همراه پيامبر خدا ص در راه او جهاد كنند ، در اين هنگام منافقان قدرتمند كه توانايى كافى از نظر جسمى و مالى براى شركت در ميدان جنگ دارند از تو اجازه مىخواهند كه در ميدان جهاد شركت نكنند و مىگويند بگذار ما با قاعدين ( آنها كه از جهاد معذورند ) باشيم » ( * ( وَإِذا أُنْزِلَتْ سُورَةٌ أَنْ آمِنُوا بِاللَّه وَجاهِدُوا مَعَ رَسُولِه اسْتَأْذَنَكَ أُولُوا الطَّوْلِ مِنْهُمْ وَقالُوا ذَرْنا نَكُنْ مَعَ الْقاعِدِينَ ) * ) .\r\n« طول » ( بر وزن قول ) به معنى امكانات و توانايى مالى آمده است ، بنا بر اين « * ( أُولُوا الطَّوْلِ ) * » به معنى كسانى است كه داراى قدرت مادى كافى براى حضور در ميدان جنگ هستند ، و با اين حال مايل بوده‌اند در صف افراد ناتوان يعنى آنها كه از نظر جسمى يا مالى توانايى جهاد نداشته‌اند ، بمانند .\r\nاصل اين كلمه از « طول » ( بر وزن پول ) كه ضد « عرض » است گرفته شده و تناسب اين دو معنى با يكديگر روشن است ، زيرا توانايى مالى و جسمى يك نوع كشش و ادامه و طول قدرت را مىرساند .\r\nدر آيه بعد قرآن آنها را با اين جمله مورد ملامت و مذمت قرار مىدهد كه « آنها راضى شدند با متخلفان باقى بمانند » ( * ( رَضُوا بِأَنْ يَكُونُوا مَعَ الْخَوالِفِ ) * ) همانطور كه سابقا نيز اشاره كرديم « خوالف » جمع « خالفة » از ماده « خلف » به معنى پشت سر است ، به همين جهت به زنان كه به هنگام رفتن مردان به خارج از منزل ، در منزل باقى مىمانند « خالفة » گفته مىشود ، و در آيه مورد\r\n","description":"","footnote":"","page_name":" 74 ","page_number":74},
  {"content":"\r\nبحث منظور از « خوالف » تمام كسانى است كه به نحوى از شركت در ميدان جنگ معذور بودند اعم از زنان و يا پيران و يا بيماران و كودكان .\r\nبعضى از احاديث كه در تفسير آيه وارد شده نيز به اين موضوع اشاره كرده است .\r\nبعدا اضافه مىكند كه « اينها بر اثر گناه و نفاق به مرحله اى رسيده‌اند كه بر قلبهايشان مهر زده شده ، به همين دليل چيزى نمىفهمند » ( * ( وَطُبِعَ عَلى قُلُوبِهِمْ فَهُمْ لا يَفْقَهُونَ ) * ) .\r\nدر آغاز سوره « بقره » در باره معنى مهر نهادن بر قلب سخن گفتيم ( 1 ) .\r\nدر آيه بعد از گروهى كه در نقطه مقابل اين دسته قرار دارند و صفات و روحيات آنها ، و همچنين سرانجام كارشان درست به عكس آنها است ، سخن به ميان آمده آيه چنين مىگويد : « اما پيامبر و آنها كه با او ايمان آوردند با اموال و جانهاى خود در راه خدا جهاد كردند » ( * ( لكِنِ الرَّسُولُ وَالَّذِينَ آمَنُوا مَعَه جاهَدُوا بِأَمْوالِهِمْ وَأَنْفُسِهِمْ ) * ) .\r\nو سرانجام كارشان اين شد كه انواع نيكيها و سعادتها و پيروزيها و خيرات مادى و معنوى در اين جهان و جهان ديگر نصيبشان است « ( * ( وَأُولئِكَ لَهُمُ الْخَيْراتُ ) * ) » و گروه رستگاران همينها هستند « ( * ( وَأُولئِكَ هُمُ الْمُفْلِحُونَ ) * ) .\r\nكلمه « الخيرات » به اصطلاح « صيغه جمع توام با الف و لام » است ، و عموميت از آن استفاده مىشود ، تعبير جامعى است كه هر گونه موفقيت و پيروزى و موهبت و خيرى را اعم از مادى و معنوى شامل مىگردد .\r\nتعبيرات اين دو جمله طبق قواعدى كه در علم « معانى بيان » آمده است همگى دليل بر انحصار است ، يعنى تعبيرات فوق نشان مىدهد كه رستگاران\r\n\r\n","description":"","footnote":"\r\n( 1 ) جلد اول صفحه 53 .\r\n","page_name":" 75 ","page_number":75},
  {"content":"\r\nتنها اين گروهند و همچنين كسانى كه استحقاق هر گونه خير و سعادتى را دارند تنها اين دسته‌اند ، همانها كه با تمام وجود و امكاناتشان جهاد مىكنند .\r\nاز اين آيه به خوبى استفاده مىشود كه اگر « ايمان » و « جهاد » توام گردد هر گونه خير و بركتى را با خود همراه خواهد داشت ، و جز در سايه اين دو ، نه راهى به سوى فلاح و رستگارى است ، و نه نصيبى از خيرات و بركات مادى و معنوى .\r\nاين نكته نيز شايان توجه است كه از مقابله صفات اين دو گروه با همچنين استفاده مىشود كه منافقان به خاطر فقدان ايمان ، و آلودگى فوق العاده به گناه ، افرادى نادان و بىخبرند ، و به همين جهت از « علو همت » كه زائيده فهم و شعور و آگاهى است محرومند ، آنها راضيند كه با بيماران و كودكان بمانند ولى از شركت در ميدان جهاد با آن همه افتخاراتش ابا دارند .\r\nاما در مقابل ، افراد با ايمان آن چنان روشنبينى و فهم و درك و علو همت دارند كه تنها راه پيروزى بر مشكلات را جهاد ، آن هم با تمام امكاناتشان ، يافته‌اند .\r\nاين همان درس بزرگى است كه قرآن در بسيارى از آياتش به ما داده و باز هم از آن غافليم ! .\r\nدر آخرين آيه مورد بحث به قسمتى از پاداشهاى اخروى اين گروه اشاره كرده ، مىگويد : « خداوند باغهايى از بهشت براى آنان فراهم ساخته كه از زير درختانش نهرها جريان دارد » ( * ( أَعَدَّ اللَّه لَهُمْ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nو تاكيد مىكند : اين نعمت و موهبت عاريتى و فناپذير نيست بلكه « جاودانه در آن مىمانند » ( * ( خالِدِينَ فِيها ) * ) .\r\n« و اين پيروزى بزرگى است » ( * ( ذلِكَ الْفَوْزُ الْعَظِيمُ ) * ) .\r\nتعبير به « * ( أَعَدَّ اللَّه لَهُمْ ) * » ( خدا براى آنها آماده ساخته ) نشانه اهميت موضوع\r\n","description":"","footnote":"","page_name":" 76 ","page_number":76},
  {"content":"\r\nو احترامى است كه خدا براى اين گروه قائل است كه از پيش اين مواهب را براى آنان آماده كرده است .\r\n\r\n[ سوره التوبة ‹ 9 › : آيه 90 
  ]\r\nوَ جاءَ الْمُعَذِّرُونَ مِنَ الأَعْرابِ لِيُؤْذَنَ لَهُمْ وَقَعَدَ الَّذِينَ كَذَبُوا اللَّه وَرَسُولَه سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ ‹ 90 ›\r\n\r\nترجمه :\r\n90 - و معذوران از اعراب ( نزد تو ) آمدند كه به آنها اجازه ( تخلف از جهاد ) داده شود ، اما آنها كه به خدا و پيامبرش دروغ گفتند ( بدون هيچ عذرى در خانه خود ) نشستند ، به زودى كسانى را كه از آنها كافر شدند ( و معذور نبودند ) عذاب دردناكى خواهد رسيد .\r\n\r\nتفسير :\r\nدر اين آيه به تناسب بحثهاى گذشته ، پيرامون منافقان بهانه جو و عذرتراش اشاره به وضع دو گروه از تخلف كنندگان از جهاد شده است : نخست آن دسته كه واقعا معذور بوده‌اند .\r\nو ديگر گروهى كه بدون عذر و به عنوان سركشى و عصيان سر از انجام اين وظيفه بزرگ باز زدند .\r\nنخست مىگويد : « گروهى از اعراب باديه نشين كه از شركت در ميدان جهاد معذور بودند نزد تو آمده‌اند تا به آنها اجازه داده شود و معاف گردند » ( * ( وَجاءَ الْمُعَذِّرُونَ مِنَ الأَعْرابِ لِيُؤْذَنَ لَهُمْ ) * ) .\r\nو در مقابل ، « كسانى كه به خدا و پيامبر دروغ گفتند ، بدون هيچ عذرى در خانه خود نشستند » و به ميدان نرفتند ( * ( وَقَعَدَ الَّذِينَ كَذَبُوا اللَّه وَرَسُولَه ) * ) .\r\nدر پايان آيه ، گروه دوم را شديدا تهديد كرده ، مىگويد : « به زودى آن\r\n","description":"","footnote":"","page_name":" 77 ","page_number":77},
  {"content":"\r\nدسته از ايشان كه كافر شدند گرفتار عذاب دردناكى خواهند شد « ( * ( سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ ) * ) .\r\nآنچه در تفسير آيه فوق گفتيم همان چيزى است كه با قرائن موجود در آيه سازگارتر است ، زيرا از يك سو مىبينيم كه اين دو گروه در برابر يكديگر قرار داده شده‌اند ، و از سوى ديگر كلمه « منهم » نشان مىدهد كه تمام اين دو گروه كافر نبودند ، از مجموع اين دو قرينه استفاده مىشود كه « معذرون » معذوران حقيقى بوده‌اند .\r\nولى در برابر اين تفسير دو تفسير ديگر نيز گفته شده .\r\nنخست اينكه : منظور از « معذرون » كسانى است كه عذرهاى واهى و دروغين ، براى فرار از جهاد مىتراشند ، و منظور از گروه دوم آنهايى است كه حتى زحمت عذرتراشى به خود نمىدهند ، و صريحا از اطاعت فرمان خدا در باره جهاد سرباز مىزنند .\r\nدوم اينكه « معذرون » همه گروه هايى را شامل مىشود كه با اظهار عذر اعم از اينكه راست باشد يا دروغ از شركت در جهاد خوددارى مىكنند .\r\nولى قرائن نشان مىدهد كه « معذرون » همان معذوران واقعى هستند .\r\n","description":"","footnote":"","page_name":" 78 ","page_number":78},
  {"content":"\r\n\r\n[ سوره التوبة ‹ 9 › : آيات 91 تا 93 
  ]\r\nلَيْسَ عَلَى الضُّعَفاءِ وَلا عَلَى الْمَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّه وَرَسُولِه ما عَلَى الْمُحْسِنِينَ مِنْ سَبِيلٍ وَاللَّه غَفُورٌ رَحِيمٌ ‹ 91 › وَلا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْه تَوَلَّوْا وَأَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ ‹ 92 › إِنَّمَا السَّبِيلُ عَلَى الَّذِينَ يَسْتَأْذِنُونَكَ وَهُمْ أَغْنِياءُ رَضُوا بِأَنْ يَكُونُوا مَعَ الْخَوالِفِ وَطَبَعَ اللَّه عَلى قُلُوبِهِمْ فَهُمْ لا يَعْلَمُونَ ‹ 93 ›\r\n\r\nترجمه :\r\n91 - بر ضعيفان و بيماران و آنها كه وسيله اى براى انفاق ( در راه جهاد ) ندارند ايرادى نيست ( كه در ميدان مبارزه شركت نكنند ) هر گاه براى خدا و رسولش خير خواهى كنند ( و از آنچه در توان دارند مضايقه ننمايند ، چه اينكه ) بر نيكوكاران راه مؤاخذه نيست ، و خداوند آمرزنده و مهربان است .\r\n92 - و ( نيز ) ايرادى نيست بر آنها كه وقتى نزد تو آمدند كه آنها را بر مركبى ( براى ميدان جهاد ) سوار كنى گفتى مركبى كه شما را بر آن سوار كنم ندارم ( از نزد تو ) بازگشتند در حالى كه چشمانشان اشكبار بود ، چرا كه چيزى كه در راه خدا انفاق كنند نداشتند .\r\n93 - راه مؤاخذه تنها به روى كسانى باز است كه از تو اجازه مىخواهند در حالى كه بىنيازند ( و امكانات كافى دارند ) آنها راضى شدند كه با متخلفان بمانند ، و خداوند بر دلهايشان مهر نهاده لذا چيزى نمىدانند .\r\n","description":"","footnote":"","page_name":" 79 ","page_number":79},
  {"content":"\r\n\r\nشان نزول :\r\nدر مورد آيه اول چنين نقل شده كه يكى از ياران با اخلاص پيامبر ص عرض كرد : اى پيامبر خدا ! من پير مردى نابينا و ناتوانم ، حتى كسى كه دست مرا بگيرد و به ميدان جهاد بياورد ، ندارم ، آيا اگر در جهاد شركت نكنم معذورم ؟ پيامبر ص سكوت كرد ، سپس آيه نخست نازل شد و به اين گونه افراد اجازه داد .\r\nاز اين شان نزول چنين استفاده مىشود كه حتى نابينايان به خود اجازه نمىدادند كه بدون اطلاع پيامبر ص از شركت در جهاد سر باز زنند ، و به اين احتمال كه شايد وجودشان با همين حالت براى تشويق مجاهدان و يا حد اقل سياهى لشكر ، مفيد واقع شود از پيامبر ص كسب تكليف مىكردند .\r\nدر مورد آيه دوم نيز در روايات مىخوانيم كه هفت نفر از فقراى انصار خدمت پيامبر ص رسيدند و تقاضا كردند وسيله اى براى شركت در جهاد در اختيارشان گذارده شود ، اما چون پيامبر ص وسيله اى در اختيار نداشت ، جواب منفى به آنها داد ، آنها با چشمهاى پر از اشك از خدمتش خارج شدند و بعدا بنام « بكاؤن » مشهور گشتند .\r\n\r\nتفسير : معذورانى كه از عشق جهاد اشك مىريختند !\r\nدر اين آيات براى روشن ساختن وضع همه گروه‌ها از نظر معذور بودن يا نبودن در زمينه شركت در جهاد تقسيمبندى مشخصى شده است ، و اشاره به\r\n","description":"","footnote":"","page_name":" 80 ","page_number":80},
  {"content":"\r\nپنج گروه گرديده كه چهار گروهشان واقعا معذورند ، و يك گروه منافقند و غير معذور ! در آيه نخست مىگويد : « كسانى كه ضعيف و ناتوان هستند ( بر اثر پيرى و يا نقص اعضاء همچون فقدان بينايى ) همچنين » بيماران « و » آنها كه وسيله لازم براى شركت در ميدان جهاد در اختيار ندارند « بر آنها ايرادى نيست كه در اين برنامه واجب اسلامى شركت نكنند » ( * ( لَيْسَ عَلَى الضُّعَفاءِ وَلا عَلَى الْمَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ ) * ) .\r\nاين سه گروه در هر قانونى معافند ، و عقل و منطق نيز معاف بودن آنها را امضاء مىكند ، و مسلم است كه قوانين اسلامى در هيچ مورد از منطق و عقل جدا نيست .\r\nكلمه « حرج » در اصل به معنى مركز اجتماع چيزى است ، و از آنجا كه اجتماع و انبوه جمعيت توام با تنگى و ضيق مكان و كمبود جا است ، اين كلمه به معنى « ضيق و تنگى » و « ناراحتى » و « مسئوليت و تكليف » آمده است ، و در آيه مورد بحث به معنى اخير يعنى مسئوليت و تكليف مىباشد .\r\nسپس يك شرط مهم براى حكم معافى آنها بيان كرده ، مىگويد « اين در صورتى است كه آنها از هر گونه خير خواهى مخلصانه درباره خدا و پيامبرش دريغ ندارند » ( * ( إِذا نَصَحُوا لِلَّه وَرَسُولِه ) * ) .\r\nيعنى گر چه آنها توانايى گرفتن سلاح بدست و شركت در ميدان نبرد ندارند ولى اين توانايى را دارند كه با سخن و طرز رفتار خود مجاهدان را تشويق كنند و مبارزان را دلگرم سازند ، و روحيه آنها را با شمردن ثمرات جهاد تقويت كنند و به عكس تا آنجا كه توانايى دارند در تضعيف روحيه دشمن و فراهم آوردن مقدمات شكست آنها كوتاهى نورزند ، زيرا كلمه « نصح » كه در اصل به معنى اخلاص است كلمه جامعى است كه هر گونه خير خواهى و اقدام مخلصانه را\r\n","description":"","footnote":"","page_name":" 81 ","page_number":81},
  {"content":"\r\nشامل مىشود ، و چون مساله جهاد مطرح است ناظر به كوششها و تلاشهايى است كه در اين زمينه صورت مىگيرد .\r\nبعدا براى بيان دليل اين موضوع مىفرمايد : « اين گونه افراد مردان نيكو كارى هستند و براى نيكوكاران هيچ راه ملامت و سرزنش و مجازات و مؤاخذه وجود ندارد ( * ( ما عَلَى الْمُحْسِنِينَ مِنْ سَبِيلٍ ) * ) .\r\nو در پايان آيه خدا را با دو صفت از اوصاف بزرگش به عنوان دليل ديگرى بر معاف بودن اين گروه‌هاى سه گانه توصيف مىكند و مىگويد : « خداوند غفور و رحيم است » ( * ( وَاللَّه غَفُورٌ رَحِيمٌ ) * ) .\r\n« غفور » از ماده « غفران » به معنى مستور ساختن و پوشيدن است ، يعنى خداوند به مقتضاى اين صفت ، پرده بر كار افراد معذور و ناتوان مىاندازد و عذرشان را مىپذيرد ، و « رحيم » بودن خدا اقتضا مىكند كه تكليف شاق و مشكل بر كسى ننهد و او را معاف دارد ، اگر اين گروه‌ها مجبور به حضور در ميدان بودند با غفوريت و رحيميت خداوند سازگار نبود ، يعنى خداوند غفور و رحيم حتما آنها را معاف خواهد داشت .\r\nاز پاره اى از روايات كه مفسران در ذيل آيه نقل كرده‌اند چنين استفاده مىشود كه گروه‌هاى معذور نه تنها از تكليف معافند و از مجازات بر كنار ، بلكه به مقدار اشتياقشان به شركت در ميدان جهاد در پاداشها و افتخارات مجاهدان شريكند ، چنان كه در حديثى از پيامبر ص مىخوانيم :\r\nهنگامى كه از غزوه تبوك بازگشت و به نزديكى مدينه رسيد فرمود : شما در اين شهر مردانى را پشت سر گذاشتيد كه در تمام مسير با شما بودند ! ، هر گامى كه برداشتيد ، و هر مالى كه در اين راه انفاق كرديد ، و هر سرزمينى را كه پيموديد با شما همراهى داشتند ! عرض كردند : اى رسول خدا چگونه با ما بودند با اينكه در مدينه ماندند ؟\r\n","description":"","footnote":"","page_name":" 82 ","page_number":82},
  {"content":"\r\nفرمود : به اين دليل كه آنها به خاطر عذر نتوانستند در جهاد شركت كنند ( اما قلبشان با ما بود ) ( 1 ) .\r\nسپس به گروه چهارمى اشاره مىكند كه آنها نيز از شركت در جهاد معاف شدند ، و مىگويد : « همچنين بر آن گروه ايراد نيست كه وقتى نزد تو آمدند كه مركبى براى شركت در ميدان جهاد در اختيارشان بگذارى ، گفتى مركبى در اختيار ندارم كه شما را بر آن سوار كنم ، ناچار از نزد تو خارج شدند در حالى كه چشمهايشان اشكبار بود ، و اين اشك به خاطر اندوهى بود كه از نداشتن وسيله براى انفاق در راه خدا سر چشمه مىگرفت » ( * ( وَلا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْه تَوَلَّوْا وَأَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ ) * ) .\r\n« تفيض » از ماده « فيضان » به معنى ريزش بر اثر پر شدن است ، هنگامى كه انسان ناراحت مىشود اگر ناراحتى زياد شديد نباشد ، چشمها پر از اشك مىشود بى آنكه جريان يابد ، اما هنگامى كه ناراحتى به مرحله شديد رسيد اشكها جارى مىشود .\r\nاين نشان مىدهد كه اين گروه از ياران پيامبر ص بقدرى شيفته و دلباخته و عاشق جهاد بودند ، كه نه تنها از معاف شدن خوشحال نشدند ، بلكه همچون كسى كه بهترين عزيزانش را از دست داده است ، در غم اين محروميت اشك مىريختند .\r\nالبته شك نيست كه اين گروه چهارم از گروه سوم كه در آيه قبل ذكر شد جدا نيستند ، ولى به خاطر امتياز خاصى كه بر آنها دارند ، و نيز به خاطر قدردانى از اين گروه ، بطور مستقل ضمن يك آيه وضع حالشان مجسم شده است\r\n\r\n","description":"","footnote":"\r\n( 1 ) در المنثور طبق نقل الميزان ج 9 ص 386 .\r\n","page_name":" 83 ","page_number":83},
  {"content":"\r\nويژگى آنها در اين بود كه :\r\nاولا به اين قناعت نكردند كه خودشان وسائل لازم براى شركت در جهاد ندارند ، بلكه نزد پيامبر ص آمدند و با اصرار از او مطالبه مركب كردند .\r\nثانيا هنگامى كه پيامبر ص به آنها جواب منفى داد نه تنها از معاف گشتن شادمان نشدند ، بلكه فوق العاده منقلب و ناراحت و اندوهناك گشتند ، به خاطر اين دو جهت خداوند آنها را بطور مشخص و جداگانه بيان كرده است .\r\nدر آخرين آيه ، حال گروه پنجم را شرح مىدهد يعنى آنها كه به هيچوجه در پيشگاه خدا معذور نبوده و نخواهند بود ، و مىفرمايد : « راه مؤاخذه و مجازات تنها به روى كسانى گشوده است كه از تو اجازه مىخواهند در جهاد شركت نكنند در حالى كه امكانات كافى و وسائل لازم براى اين كار در اختيار دارند و كاملا بىنيازند » ( * ( إِنَّمَا السَّبِيلُ عَلَى الَّذِينَ يَسْتَأْذِنُونَكَ وَهُمْ أَغْنِياءُ ) * ) .\r\nسپس اضافه مىكند : « اين ننگ براى آنها بس است كه راضى شدند با افراد ناتوان و بيمار و معلول در مدينه بمانند و از افتخار شركت در جهاد محروم گردند » ( * ( رَضُوا بِأَنْ يَكُونُوا مَعَ الْخَوالِفِ ) * ) .\r\nو اين كيفر نيز آنها را بس كه خداوند قدرت تفكر و ادراك را از آنها به خاطر اعمال زشتشان گرفته « و بر دلهايشان مهر نهاده و به همين دليل چيزى نمىدانند » ( * ( وَطَبَعَ اللَّه عَلى قُلُوبِهِمْ فَهُمْ لا يَعْلَمُونَ ) * ) .\r\n\r\nدر اينجا به چند نكته بايد توجه داشت :\r\n\r\n[ روحيه عالى سربازان اسلام 
  ]\r\n1 - از اين آيات به خوبى روحيه قوى و عالى سربازان اسلام روشن مىشود كه چگونه عشق به جهاد و شهادت دلهاى آنها را گرم نگاه مىداشت كه اين افتخار را بر هر افتخار ديگرى مقدم مىداشتند ، و از همين جا يكى از عوامل\r\n","description":"","footnote":"","page_name":" 84 ","page_number":84},
  {"content":"\r\nمهم پيشرفت سريع اسلام در آن روز و عقبماندگى امروز ما روشن مىشود .\r\nما چگونه مىتوانيم انتظار داشته باشيم كسانى كه به هنگام معاف شدن از شركت در جهاد همچون ابر بهارى اشك مىريختند با آنها كه با « هزار و يك بهانه » مىخواهند از صف مجاهدان خارج شوند يكسان باشند ؟ ! .\r\nاگر آن روح « ايمان » و آن « عشق به جهاد » و آن « افتخار كردن به شهادت » امروز هم در ميان ما مسلمانان زنده شود پيروزى و پيشرفت همانگونه است كه در آغاز اسلام بود .\r\nبدبختى اينجاست كه ما اسلام را يك پوشش سطحى و ظاهرى براى خود قرار داده‌ايم بى آنكه در اعماق وجودمان نفوذ كند ، و باز هم توقع داريم بر جاى مسلمانان نخستين تكيه زنيم ! .\r\n\r\n[ هيچكس از جهاد معاف نيست 
  ]\r\n2 - از آيات گذشته اين موضوع نيز استفاده شد كه هيچكس به طور كلى از همكارى با مجاهدان راه خدا ، معاف نيست ، حتى آنها كه بيمارند و نابينا و طبعا قادر به برداشتن اسلحه و شركت در ميدان نبرد نيستند ، ولى با زبان و تبليغ و اعمال خود مىتوانند مشوق مجاهدان و پشتيبان برنامه‌هاى آنها باشند ، آنها نيز بايد اين رسالت خود را فراموش نكنند و به كلى از برنامه‌ها كنار نروند .\r\nدر حقيقت جهاد مراحلى دارد و معذور بودن از يك مرحله آن دليل بر معذور بودن از مراحل ديگر نيست .\r\n3 - جمله « ما * ( عَلَى الْمُحْسِنِينَ مِنْ سَبِيلٍ ) * » ( راهى براى مؤاخذه نيكوكاران وجود ندارد ) در مباحث فقهى سر چشمه قانون وسيعى شده است ، و از آن احكام فراوانى استفاده كرده‌اند ، مثلا هر گاه امانتى در دست شخص امينى بدون هيچگونه افراط و تفريط تلف شود ، چنين شخصى نبايد ضامن باشد ، و از جمله دلائلى كه\r\n","description":"","footnote":"","page_name":" 85 ","page_number":85},
  {"content":"\r\nبر آن اقامه مىكنند آيه فوق است ، زيرا او « محسن » و نيكوكار است و مرتكب عمل خلافى نشده ، به همين دليل اگر او را مسئول و ضامن بدانيم ، مفهومش اين است كه نيكوكاران را نيز مىتوان مؤاخذه كرد .\r\nالبته شك نيست كه آيه فوق در مورد مجاهدان است ، ولى مىدانيم كه مورد يك آيه ، از عموميت حكم نمىكاهد ، و به تعبير ديگر مورد هرگز مخصص نيست .\r\n« پايان جزء دهم قرآن مجيد »\r\n","description":"","footnote":"","page_name":" 86 ","page_number":86},
  {"content":"\r\nآغاز جزء 11\r\n\r\n[ سوره التوبة ‹ 9 › : آيات 94 تا 96 
  ]\r\nيَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لا تَعْتَذِرُوا لَنْ نُؤْمِنَ لَكُمْ قَدْ نَبَّأَنَا اللَّه مِنْ أَخْبارِكُمْ وَسَيَرَى اللَّه عَمَلَكُمْ وَرَسُولُه ثُمَّ تُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ‹ 94 › سَيَحْلِفُونَ بِاللَّه لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَمَأْواهُمْ جَهَنَّمُ جَزاءً بِما كانُوا يَكْسِبُونَ ‹ 95 › يَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّه لا يَرْضى عَنِ الْقَوْمِ الْفاسِقِينَ ‹ 96 ›\r\n\r\nترجمه :\r\n94 - هنگامى كه به سوى آنها ( كه از جهاد تخلف كردند ) بازگرديد از شما عذر خواهى مىكنند ، بگو عذر خواهى مكنيد ، ما هرگز به شما ايمان نخواهيم آورد ، چرا كه خدا ما را از اخبارتان آگاه ساخته ، و خدا و رسولش اعمال شما را مىبينند ، سپس به سوى كسى كه آگاه از پنهان و آشكار است بازمىگرديد و او شما را به آنچه انجام مىداديد آگاه مىكند ( و جزا مىدهد ) .\r\n95 - هنگامى كه به سوى آنان بازگرديد براى شما سوگند ياد مىكند كه از آنها اعراض ( و صرف نظر ) كنيد ، از آنها اعراض كنيد ( و روى گردانيد ) چرا كه آنها پليدند و جايگاهشان دوزخ است ، به كيفر اعمالى كه انجام مىدادند .\r\n96 - با سوگند از شما مىخواهند كه از ايشان راضى شويد ، اگر شما از آنها راضى شويد خداوند از جمعيت فاسقان راضى نخواهد شد .\r\n","description":"","footnote":"","page_name":" 87 ","page_number":87},
  {"content":"\r\n\r\nشان نزول :\r\nبعضى از مفسران مىگويند اين آيات درباره گروهى از منافقان كه تعدادشان بالغ بر هشتاد نفر مىشد نازل گرديد زيرا به هنگامى كه پيامبر ص از تبوك بازگشت دستور داد هيچكس با آنها مجالست نكند و سخن نگويد و آنها كه خود را در فشار شديد اجتماعى ديدند در مقام عذر خواهى برآمدند ، آيات فوق نازل شد و وضع آنها را مشخص ساخت .\r\n\r\nتفسير : به عذرها و سوگندهاى دروغينشان اعتنا نكنيد\r\nاين سلسله از آيات هم چنان پيرامون اعمال شيطانى منافقان سخن مىگويد ، و پرده از روى كارهايشان ، يكى پس از ديگرى ، برمىدارد ، و به مسلمانان هشدار مىدهد فريب اعمال رياكارانه و سخنان ظاهرا دلپذير آنها را نخورند .\r\nدر آيه نخست مىگويد : « هنگامى كه شما ( از جنگ تبوك ) به مدينه باز مىگرديد ، منافقان به سراغ شما مىآيند و عذر خواهى مىكنند » ( * ( يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ ) * ) .\r\nاز تعبير يعتذرون كه فعل مضارع است چنين برمىآيد كه قبلا خداوند پيامبر و مسلمانان را از اين موضوع آگاه كرد كه منافقان دروغگو ، به عنوان عذر خواهى ، به زودى نزد آنها خواهند آمد لذا طرز پاسخگويى آنها را نيز به مسلمانان تعليم داد .\r\nدر اينجا روى سخن را به پيامبرش به عنوان رهبر مسلمين كرده ، مىگويد :\r\n« به منافقان بگو عذر خواهى مكنيد ، ما هرگز به سخنان شما ايمان نخواهيم آورد »\r\n","description":"","footnote":"","page_name":" 88 ","page_number":88},
  {"content":"\r\n( * ( قُلْ لا تَعْتَذِرُوا لَنْ نُؤْمِنَ لَكُمْ ) * ) .\r\n« چرا كه خداوند ما را از اخبار شما آگاه ساخته » بنا بر اين ما از نقشه‌هاى شيطانى شما به خوبى با خبريم ! ( * ( قَدْ نَبَّأَنَا اللَّه مِنْ أَخْبارِكُمْ ) * ) .\r\nولى در عين حال راه بازگشت و توبه ، به سوى شما باز است « ، و به زودى خداوند و پيامبرش اعمال شما را مىبينند » ( * ( وَسَيَرَى اللَّه عَمَلَكُمْ وَرَسُولُه ) * ) اين احتمال نيز در تفسير آيه داده شده است كه منظور از اين جمله مساله توبه نيست ، بلكه هدف آنست كه در آينده نيز خداوند و پيامبرش ( طبق وحى الهى ) از اعمال و نقشه‌هاى شما آگاه مىشود و آنها را نقشه بر آب خواهد كرد ، بنا بر اين نه امروز از دست شما كارى ساخته است و نه فردا ! .\r\nولى تفسير اول با ظاهر آيه سازگارتر است .\r\nضمنا توجه داشته باشيد كه در باره اين جمله و مساله عرضه داشتن همه اعمال امت بر پيامبرش ص بحث مشروحى داريم كه در ذيل آيه 105 همين سوره خواهد آمد .\r\nبعد مىفرمايد همه اعمال و نيات شما امروز ثبت و بايگانى مىشود ، « سپس به سوى كسى كه اسرار پنهان و آشكار را مىداند بازمىگرديد ، و او شما را به اعمالتان آگاه مىكند » و جزاى آن را به شما خواهد داد ( * ( ثُمَّ تُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ) * ) .\r\nدر آيه بعد بار ديگر اشاره به سوگندهاى دروغين منافقان مىكند و مىفرمايد :\r\n« آنها براى فريب شما به زودى دست به دامن قسم مىزنند ، و هنگامى كه به سوى آنان بازگشتيد سوگند به خدا ياد مىكنند كه از آنها صرف نظر كنيد ، و اگر خطايى كرده‌اند مشمول عفوشان سازيد » ( * ( سَيَحْلِفُونَ بِاللَّه لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ ) * ) .\r\n","description":"","footnote":"","page_name":" 89 ","page_number":89},
  {"content":"\r\nدر حقيقت آنها از هر درى وارد مىشوند ، گاهى از طريق عذر خواهى مىخواهند خود را بىگناه قلمداد كنند ، و گاهى با اعتراف به گناه ، تقاضاى عفو و گذشت دارند ، شايد به يكى از اين طريق بتوانند در دل شما نفوذ كنند .\r\nولى شما به هيچوجه تحت تاثير آنان قرار نگيريد و « از آنها روى گردانيد » اما به عنوان اعتراض و خشم و انكار ! نه به عنوان عفو و بخشش و گذشت * ( ( فَأَعْرِضُوا عَنْهُمْ ) * ) .\r\nآنها تقاضاى اعراض دارند ، اما اعراض به معنى « گذشت » شما هم اعراض كنيد ولى به معنى « تكذيب و انكار » و اين دو تعبير مشابه با دو معنى كاملا متضاد لطافت و زيبايى خاصى دارد كه بر اهل ذوق پوشيده نيست .\r\nسپس به عنوان تاكيد و توضيح و بيان دليل مىفرمايد : « چرا كه آنها موجوداتى پليدند » ، و بايد از چنين موجودات پليدى صرف نظر كرد ( * ( إِنَّهُمْ رِجْسٌ ) * ) و چون چنينند « جايگاهى جز جهنم نخواهند داشت » ( * ( وَمَأْواهُمْ جَهَنَّمُ ) * ) .\r\nزيرا بهشت جاى نيكان و پاكان است ، نه جايگاه پليدان و آلودگان ! اما « همه اينها نتيجه اعمالى است كه خودشان انجام داده‌اند » ( * ( جَزاءً بِما كانُوا يَكْسِبُونَ ) * ) .\r\nدر آخرين آيه مورد بحث اشاره به يكى ديگر از سوگندهاى آنها شده و آن اينكه « با اصرار و سوگند از شما مىخواهند كه از آنها خشنود شويد » ( * ( يَحْلِفُونَ لَكُمْ لِتَرْضَوْا عَنْهُمْ ) * ) .\r\nسوگندى كه در آيه قبل گذشت به خاطر اين بود كه مؤمنان عملا واكنشى در مقابل آنها نشان ندهند ، ولى سوگندى كه در اين آيه ، به آن اشاره شده ، براى آن است كه علاوه بر جنبه عملى ، قلبا هم از آنها خشنود شوند ! جالب اينكه در اين مورد خداوند نمىفرمايد : از آنها راضى نشويد ، بلكه\r\n","description":"","footnote":"","page_name":" 90 ","page_number":90},
  {"content":"\r\nبا تعبيرى كه بوى تهديد از آن مىآيد مىفرمايد : « اگر هم شما از آنها راضى شويد خدا هرگز از جمعيت فاسقان راضى نخواهد شد » ( * ( فَإِنْ تَرْضَوْا عَنْهُمْ فَإِنَّ اللَّه لا يَرْضى عَنِ الْقَوْمِ الْفاسِقِينَ ) * ) .\r\nشك نيست آنها از نظر دينى و اخلاقى اهميتى براى خشنودى مسلمانان قائل نبودند ، بلكه مىخواستند از اين راه كدورتهاى قلبى آنان را بشويند تا در آينده از عكس العملهاى آنان در امان بمانند ، ولى خداوند با تعبير « * ( لا يَرْضى عَنِ الْقَوْمِ الْفاسِقِينَ ) * » به مسلمانان هشدار مىدهد كه اينها فاسقند و جاى اين ندارد كه از آنها راضى شوند ، اينها دامهاى فريبى است كه بر سر راه شما مىگذارند ، بيدار باشيد در آنها گرفتار نشويد ! .\r\nچه خوبست مسلمانان در هر عصر و زمان مراقب نقشه‌هاى شيطانى و شناخته شده منافقان باشند كه با استفاده از همان نيرنگها و دامهاى گذشته ، در برابر آنان ظاهر نشوند ، و مقاصد شوم خود را با استفاده از اين وسائل پياده نكنند .\r\n","description":"","footnote":"","page_name":" 91 ","page_number":91},
  {"content":"\r\n\r\n[ سوره التوبة ‹ 9 › : آيات 97 تا 99 
  ]\r\nالأَعْرابُ أَشَدُّ كُفْراً وَنِفاقاً وَأَجْدَرُ أَلَّا يَعْلَمُوا حُدُودَ ما أَنْزَلَ اللَّه عَلى رَسُولِه وَاللَّه عَلِيمٌ حَكِيمٌ ‹ 97 › وَمِنَ الأَعْرابِ مَنْ يَتَّخِذُ ما يُنْفِقُ مَغْرَماً وَيَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَاللَّه سَمِيعٌ عَلِيمٌ ‹ 98 › وَمِنَ الأَعْرابِ مَنْ يُؤْمِنُ بِاللَّه وَالْيَوْمِ الآخِرِ وَيَتَّخِذُ ما يُنْفِقُ قُرُباتٍ عِنْدَ اللَّه وَصَلَواتِ الرَّسُولِ أَلا إِنَّها قُرْبَةٌ لَهُمْ سَيُدْخِلُهُمُ اللَّه فِي رَحْمَتِه إِنَّ اللَّه غَفُورٌ رَحِيمٌ ‹ 99 ›\r\n\r\nترجمه :\r\n97 - عربهاى باديه نشين كفر و نفاقشان شديدتر است و به جهل از حدود ( و مرزهاى ) آنچه خدا بر پيامبرش نازل كرده ، سزاوارترند ، و خداوند دانا و حكيم است .\r\n98 - گروهى از ( اين ) اعراب باديه نشين چيزى را كه ( در راه خدا ) انفاق مىكنند غرامت محسوب مىدارند ، و انتظار حوادث دردناكى براى شما مىكشند ، حوادث دردناك براى آنهاست ، و خداوند شنوا و داناست .\r\n99 - گروه ( ديگرى ) از عربهاى باديه نشين ايمان به خدا و روز رستاخيز دارند ، و آنچه را انفاق مىكنند مايه تقرب نزد خدا ، و دعاهاى پيامبر مىدانند ، آگاه باشيد اينها مايه تقرب آنها است ، خداوند به زودى آنان را در رحمت خود وارد خواهد ساخت ، چرا كه خداوند آمرزنده و مهربان است .\r\n","description":"","footnote":"","page_name":" 92 ","page_number":92},
  {"content":"\r\n\r\nتفسير : باديه نشينان سنگدل و با ايمان\r\nدر اين آيات سه گانه - به تناسب بحثهايى كه در باره منافقان مدينه گذشت - پيرامون حال منافقان باديه نشين ، و نشانه‌ها و افكار آنها ، و همچنين در باره مؤمنان مخلص و راستين باديه گفتگو شده است .\r\nشايد به اين علت كه به مسلمانان هشدار دهد چنين نپندارند كه منافقان تنها همان گروهى هستند كه در شهرند ، بلكه منافقان باديه نشين از آنها خشنترند ، و به گواهى تاريخ اسلام ، مسلمانان بارها مورد هجوم اين گروه واقع شده بودند ، مبادا پيروزيهاى پى در پى لشكر اسلام سبب شود كه آنها اين خطر را ناديده بگيرند .\r\nبه هر حال در آيه نخست مىفرمايد : « اعراب باديه نشين ( به حكم دورى از تعليم و تربيت و نشنيدن آيات الهى و سخنان پيامبر ص ) كفر و نفاقشان شديدتر است » ( * ( الأَعْرابُ أَشَدُّ كُفْراً وَنِفاقاً ) * ) .\r\n« و باز به همين دليل ، به جهل و بىخبرى از حدود فرمانها و احكامى كه خدا بر پيامبرش نازل كرده است سزاوارترند » ( * ( وَأَجْدَرُ أَلَّا يَعْلَمُوا حُدُودَ ما أَنْزَلَ اللَّه عَلى رَسُولِه ) * ) .\r\n« اعراب » از كلماتى است كه معنى جمعى دارد ، اما مفردى براى آن از نظر لغت عرب نيست و چنان كه ائمه لغت مانند مؤلف « قاموس » و « صحاح » و « تاج العروس » و ديگران گفته‌اند اين كلمه تنها به عربهاى باديه نشين اطلاق مىشود ، و به هنگامى كه بخواهند معنى مفرد را ادا كنند ، همين كلمه را با ياء نسبت ، به صورت « اعرابى » مىگويند .\r\nبنا بر اين به خلاف آنچه بسيارى تصور مىكنند ، اعراب جمع عرب نيست\r\n","description":"","footnote":"","page_name":" 93 ","page_number":93},
  {"content":"\r\n« اجدر » از ماده « جدار » به معنى ديوار است ، سپس به هر چيز مرتفع و شايسته اطلاق شده است ، به همين جهت « اجدر » معمولا به معنى شايسته تر استعمال مىشود .\r\nدر پايان آيه مىفرمايد « خداوند دانا و حكيم است » يعنى اگر در باره عربهاى باديه نشين چنين داورى مىكند روى تناسب خاصى است كه محيط آنها با اين گونه صفات دارد ( * ( وَاللَّه عَلِيمٌ حَكِيمٌ ) * ) .\r\nاما براى اينكه چنين توهمى پيدا نشود كه همه اعراب باديه نشين ، و يا همه باديه نشينان ، داراى چنين صفاتى هستند ، در آيه بعد اشاره به دو گروه مختلف در ميان آنها مىكند .\r\nنخست مىگويد : « گروهى از اين عربهاى باديه نشين كسانى هستند كه بر اثر نفاق يا ضعف ايمان هنگامى كه چيزى را در راه خدا انفاق كنند ، آن را ضرر و زيان و غرامت محسوب مىدارند » نه يك موفقيت و پيروزى و تجارت پر سود ( و * ( مِنَ الأَعْرابِ مَنْ يَتَّخِذُ ما يُنْفِقُ مَغْرَماً ) * ) ( 1 ) ديگر از صفات آنها اين است كه « همواره در انتظار اين هستند كه بلاها و مشكلات شما را احاطه كند ، و تيره روزى و ناكامى به سراغ شما بيايد » ( * ( وَيَتَرَبَّصُ بِكُمُ الدَّوائِرَ ) * ) .\r\n\r\n","description":"","footnote":"\r\n( 1 ) مغرم همانگونه كه در مجمع البيان آمده است از ماده « غرم » ( بر وزن جرم ) در اصل به معنى ملازم چيزى بودن است و سپس به همين تناسب به شخص « طلبكار » و « بدهكار » كه يكديگر را رها نمىكنند و ملازم همند « غريم » گفته شده است ، غرامت نيز به اين تناسب گفته مىشود كه ملازم انسان است و تا نپردازد از او جدا نخواهد شد ، به عشق شديد نيز غرام گويند چون در روح انسان آن چنان نفوذ مىكند كه جدايىپذير نيست ، و « مغرم » از نظر معنى با « غرامت » مساوى است .\r\n","page_name":" 94 ","page_number":94},
  {"content":"\r\nدوائر جمع « دائره » و معنى آن معروف است ، ولى به حوادث سخت و دردناك كه انسان را احاطه مىكند ، عرب نيز دائره و در حال جمعى « دوائر » مىگويد .\r\nدر واقع آنها افرادى تنگ نظر و بخيل و حسودند ، بخل آنها سبب مىشود كه هر گونه خدمت مالى را در راه خدا غرامت بپندارند ، و حسادتشان موجب اين مىشود كه هميشه در انتظار بروز مشكلات و گرفتاريها و مصائب براى ديگران باشند سپس اضافه مىكند آنها نبايد در انتظار بروز مشكلات و نزول بلاها بر شما باشند چرا كه اين مشكلات و ناكاميها و بدبختيها تنها به سراغ اين گروه منافق بىايمان و جاهل و نادان و تنگ نظر و حسود مىرود « ( * ( عَلَيْهِمْ دائِرَةُ السَّوْءِ ) * ) ( 1 ) سرانجام آيه را با اين جمله كه » خداوند شنوا و دانا است « پايان مىدهد ( * ( وَاللَّه سَمِيعٌ عَلِيمٌ ) * ) .\r\nهم سخنان آنها را مىشنود و هم از نيات و مكنون ضمير آنها آگاه است .\r\nو در آخرين آيه به گروه دوم يعنى مؤمنان با اخلاص باديه نشين اشاره كرده مىگويد : « گروهى از اين عربهاى باديه نشين كسانى هستند كه ايمان به خدا و روز رستاخيز دارند » ( * ( وَمِنَ الأَعْرابِ مَنْ يُؤْمِنُ بِاللَّه وَالْيَوْمِ ) * الآخر ) .\r\nبه همين دليل هيچگاه انفاق در راه خدا را غرامت و زيان ، نمىدانند ، بلكه با توجه به پاداشهاى وسيع الهى در اين جهان و سراى ديگر ، « اين كار را وسيله نزديكى به خدا و مايه توجه و دعاى پيامبر ص كه افتخار و بركت بزرگى است مىدانند » ( * ( وَيَتَّخِذُ ما يُنْفِقُ قُرُباتٍ عِنْدَ اللَّه وَصَلَواتِ الرَّسُولِ ) * ) .\r\nدر اينجا خداوند اين طرز فكر آنها را با تاكيد فراوان تصديق مىكند و\r\n\r\n","description":"","footnote":"\r\n( 1 ) از جمله « * ( عَلَيْهِمْ دائِرَةُ السَّوْءِ ) * » معنى حصر استفاده مىشود ، يعنى منحصرا حوادث سوء دامان آنها را مىگيرد ، و اين استفاده حصر به خاطر آنست « عليهم » كه به جاى خبر است بر مبتدا مقدم داشته شده است .\r\n","page_name":" 95 ","page_number":95},
  {"content":"\r\nمىگويد : « آگاه باشيد كه اين انفاقها به طور قطع مايه تقرب آنها در پيشگاه خداوند است » ( * ( أَلا إِنَّها قُرْبَةٌ لَهُمْ ) * ) .\r\nو به همين دليل « خدا آنان را به زودى در رحمت خود فرو مىبرد » ( * ( سَيُدْخِلُهُمُ اللَّه فِي رَحْمَتِه ) * ) .\r\nو اگر لغزشهايى از آنها سر زده باشد به خاطر ايمان و اعمال پاكشان آنها را مىبخشد « زيرا خداوند آمرزنده و مهربان است » ( * ( إِنَّ اللَّه غَفُورٌ رَحِيمٌ ) * ) .\r\nتاكيدهاى پى در پىاى كه در اين آيه ديده مىشود راستى جالب است ، كلمه « الا » « و ان » كه هر دو براى بيان تاكيد مىباشد ، و سپس جمله * ( سَيُدْخِلُهُمُ اللَّه فِي رَحْمَتِه ) * مخصوصا با توجه به « فى » كه ورود و غوطه ور شدن در رحمت الهى را مىرساند ، و بعدا جمله آخر كه با « ان » شروع شده ، و دو صفت از صفات مهر آميز خدا ( غفور و رحيم ) را ذكر مىكند ، همه بيان كننده نهايت لطف و رحمت خدا در باره اين گروه است ، شايد به اين جهت كه اين گروه با محروم بودن از تعليم و تربيت ، و عدم دسترسى كافى به آيات الهى و سخنان پيامبر ص باز از جان و دل اسلام را پذيرا شده‌اند و با نداشتن امكانات مالى ( كه وضع باديه نشينان ايجاب مىكند ) از انفاق در راه خدا خوددارى نمىكنند بنا بر اين شايسته هر گونه تقدير و تشويقند بيش از آنچه شهرنشينان متمكن شايستگى دارند .\r\nمخصوصا توجه به اين نكته لازم است كه در مورد « اعراب منافق » * ( عَلَيْهِمْ دائِرَةُ السَّوْءِ ) * كه نشان دهنده احاطه بدبختيها به آنها است به كار رفته ، اما در مورد « اعراب با ايمان و فداكار » كلمه فى رحمته كه بيانگر احاطه رحمت الهى به آنها است ذكر شده است ، يكى رحمت او را احاطه كرده و ديگرى را بدبختيها !\r\n","description":"","footnote":"","page_name":" 96 ","page_number":96},
  {"content":"\r\n\r\nدر اينجا به چند نكته بايد توجه كرد :\r\n\r\n1 - اجتماعات شكوهمند\r\nاز آيات فوق اهميتى را كه اسلام به جامعه‌هاى بزرگ و مراكز پرجمعيتتر مىدهد روشن مىشود ، جالب اينكه اسلام از محيطى عقب افتاده برخاست ، محيطى كه بويى از تمدن در آن به مشام نمىرسيد ، در عين حال اهميت خاصى براى عوامل سازنده تمدن قائل است و مىگويد : آنها كه در نقاط دور افتاده از شهر زندگى مىكنند ، حتى از نظر ايمان و معلومات مذهبى عقبترند .\r\nچرا كه آنها امكانات كافى براى تعليم و تربيت در اختيار خوددارى نمىكنند بنا بر اين شايسته ندارند .\r\nلذا در نهج البلاغه مىخوانيم كه على ع فرمود :\r\nو الزموا السواد الاعظم فان يد اللَّه مع الجماعة\r\n: « به مراكز بزرگ بپيونديد ، زيرا دست خدا همراه جماعت است » ( 1 ) .\r\nولى مفهوم اين سخن آن نيست كه همه مردم رو به سوى شهرها آورند ، و روستاها را كه مايه آبادى شهرها است به ويرانى بكشانند ، بلكه به عكس بايد علم و دانش شهر را به روستا برد ، و براى تقويت اصول تعليم و تربيت و پايه‌هاى دين و ايمان و بيدارى و آگاهى آنان كوشش و تلاش كرد .\r\nبدون شك اگر روستانشينان را به حال خود رها كنند و دريچه اى از علوم و دانشهاى شهرى و آيات كتب آسمانى و تعليمات پيامبر ص و پيشوايان بزرگ را به سوى آنها نگشايند ، كفر و نفاق به سرعت آنها را فرا خواهد گرفت ، آنها مخصوصا در برابر تعليم و تربيت صحيح ، پذيرش بيشترى دارند ، زيرا قلبهاى صاف ، و افكار دست نخورده ، در ميان آنان فراوان ، و شيطنتها و حيله گريهاى شهر در ميان آنها كمتر است !\r\n\r\n","description":"","footnote":"\r\n( 1 ) نهج البلاغه خطبه 127 .\r\n","page_name":" 97 ","page_number":97},
  {"content":"\r\n\r\n2 - شهريان باديه نشين\r\nگر چه « اعرابى » به معنى باديه نشين است ، ولى در اخبار و روايات اسلامى مفهوم وسيعترى پيدا كرده ، و به تعبير ديگر مفهوم اسلامى آن با منطقه جغرافيايى بستگى ندارد بلكه با طرز تفكر و منطقه فكرى مربوط است : آنها كه دور از آداب و سنن و تعليم و تربيت اسلامى هستند - هر چند شهرنشين باشند - اعرابيند ، و باديه نشينان آگاه و آشنا به آداب و سنن اسلامى اعرابى نيستند .\r\nحديث مشهور\r\nمن لم يتفقه منكم فى الدين فهو اعرابى\r\n: هر كس از شما از دين و آئين خود آگاه نشود ، اعرابى است « كه از امام صادق ع نقل شده گواه روشن بر گفتار فوق است ( 1 ) .\r\nدر خبر ديگرى مىخوانيم\r\nمن الكفر التعرب بعد الهجرة\r\n: « تعرب بعد از هجرت از شعب كفر است » .\r\nو نيز از على ع در نهج البلاغه نقل شده كه گروهى از اصحاب عصيانگرش را مخاطب ساخته فرمود : « و اعلموا انكم صرتم بعد الهجرة اعرابا » : بدانيد شما بعد از هجرت ، اعرابى شديد ! ( 2 ) .\r\nدر دو حديث فوق اعرابى شدن نقطه مقابل « هجرت » قرار داده شده ، و با توجه به اينكه مفهوم وسيع هجرت نيز جنبه مكانى ندارد بلكه اساس آن انتقال فكر از محور كفر به محور ايمان است معنى اعرابى بودن نيز روشن مىشود ، يعنى بازگشت از « آداب و سنن اسلامى » به « آداب و سنن جاهليت » .\r\n3 - در آيات فوق در باره باديه نشينان با ايمان خوانديم كه آنها انفاق خود را مايه « قرب » به خدا مىدانند ، مخصوصا اين كلمه به صورت جمع و « قربات »\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 254 .\r\n( 2 ) نهج البلاغه خطبه قاصعه صفحه 192 .\r\n","page_name":" 98 ","page_number":98},
  {"content":"\r\nآمده بود كه نشان مىدهد كه آنها نه يك قرب ، بلكه قربها در آن مىجويند ، و شك نيست كه « قرب » و « قربت » در برابر پروردگار به معنى نزديكى مكانى نمىباشد ، بلكه نزديكى مقامى ، يعنى رفتن به سوى او كه كمال مطلق است ، و پرتوى از صفات جمال و جلالش را بر صفحه فكر و جان افكندن .\r\n\r\n[ سوره التوبة ‹ 9 › : آيه 100 
  ]\r\nوَ السَّابِقُونَ الأَوَّلُونَ مِنَ الْمُهاجِرِينَ وَالأَنْصارِ وَالَّذِينَ اتَّبَعُوهُمْ بِإِحْسانٍ رَضِيَ اللَّه عَنْهُمْ وَرَضُوا عَنْه وَأَعَدَّ لَهُمْ جَنَّاتٍ تَجْرِي تَحْتَهَا الأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ ‹ 100 ›\r\n\r\nترجمه :\r\n100 - پيشگامان نخستين از مهاجرين و انصار و آنها كه به نيكى از آنها پيروى كردند ، خداوند از آنها خشنود و آنها ( نيز ) از او خشنود شدند ، و باغهايى از بهشت براى آنان فراهم ساخته كه نهرها از زير درختانش جريان دارد ، جاودانه در آن خواهند ماند ، و از اين پيروزى بزرگى است .\r\n\r\nتفسير : پيشگامان اسلام\r\nگر چه در باره شان نزول آيه فوق ، مفسران روايات متعددى نقل كرده‌اند ، ولى چنان كه خواهيم ديد هيچ كدام از آنها « شان نزول » آيه نيست ، بلكه در واقع بيان مصداق و وجود خارجى آن است .\r\nبه هر حال به دنبال آيات گذشته كه بيان حال كفار و منافقان را مىنمود در آيه فوق اشاره به گروه‌هاى مختلف از مسلمانان راستين شده است و آنها را در سه گروه مشخص تقسيم مىكند .\r\n","description":"","footnote":"","page_name":" 99 ","page_number":99},
  {"content":"\r\nنخست آنها كه پيشگامان در اسلام و هجرت بوده‌اند ( * ( وَالسَّابِقُونَ الأَوَّلُونَ مِنَ الْمُهاجِرِينَ ) * ) .\r\nدوم آنها كه پيشگام در نصرت و يارى پيامبر ص و ياران مهاجرش بودند ( و الانصار ) .\r\nسوم آنها كه بعد از اين دو گروه آمدند و از برنامه‌هاى آنها پيروى كردند ، و با انجام اعمال نيك ، و قبول اسلام ، و هجرت ، و نصرت آئين پيامبر ص به آنها پيوستند ( * ( وَالَّذِينَ اتَّبَعُوهُمْ بِإِحْسانٍ ) * ) ( 1 ) .\r\nاز آنچه گفتيم روشن شد كه منظور از « باحسان » در واقع بيان اعمال و معتقداتى است كه در آنها از پيشگامان اسلام پيروى مىكنند ، و به تعبير ديگر « احسان » بيان وصف برنامه هايى است كه از آن متابعت مىشود .\r\nولى اين احتمال نيز در معنى آيه داده شده است كه « احسان » بيان وصف چگونگى متابعت و پيروى باشد يعنى آنها بطور شايسته پيروى مىكنند ( در صورت اول « با » بمعنى « فى » و در صورت دوم بمعنى « مع » است ) .\r\nولى ظاهر آيه مطابق تفسير اول است .\r\nپس از ذكر اين گروه سه گانه ميفرمايد : « هم خداوند از آنها راضى است و هم آنها از خدا راضى شده‌اند » ( * ( رَضِيَ اللَّه عَنْهُمْ وَرَضُوا عَنْه ) * ) .\r\nرضايت خدا از آنها به خاطر ايمان و اعمال صالحى است كه انجام داده‌اند ، و خشنودى آنان از خدا به خاطر پاداشهاى گوناگون و فوق العاده و پر اهميت است كه به آنان ارزانى داشته .\r\n\r\n","description":"","footnote":"\r\n( 1 ) بسيارى از مفسران كلمه « من » را در جمله بالا ( * ( وَالسَّابِقُونَ الأَوَّلُونَ مِنَ الْمُهاجِرِينَ وَالأَنْصارِ ) * ) « من تبعيضيه » دانسته‌اند و ظاهر آيه نيز همين است ، زيرا در آيه سخن از پيشگامان مهاجران و انصار است نه همه آنها . و در واقع بقيه در مفهوم جمله بعد يعنى تابعان وارد مىشوند .\r\n","page_name":" 100 ","page_number":100},
  {"content":"\r\nبه تعبير ديگر آنچه خدا از آنها خواسته انجام داده‌اند ، و آنچه آنها از خدا خواسته‌اند به آنان بخشيده ، بنا بر اين هم خدا از آنها راضى است و هم آنان از خدا راضى هستند .\r\nبا اينكه جمله گذشته همه مواهب و نعمتهاى الهى را در برداشت ( مواهب مادى و معنوى ، جسمانى و روحانى ) ولى بعنوان تاكيد و بيان « تفصيل » بعد از « اجمال » اضافه مىكند : « خداوند براى آنها باغهايى از بهشت فراهم ساخته كه از زير درختانش نهرها جريان دارند » ( * ( وَأَعَدَّ لَهُمْ جَنَّاتٍ تَجْرِي تَحْتَهَا الأَنْهارُ ) * ) .\r\nاز امتيازات اين نعمت آن است كه جاودانى است و « همواره در آن خواهند ماند » ( * ( خالِدِينَ فِيها أَبَداً ) * ) .\r\n« و مجموع اين مواهب معنوى و مادى براى آنها پيروزى بزرگى محسوب مىشود » ( * ( ذلِكَ الْفَوْزُ الْعَظِيمُ ) * ) .\r\nچه پيروزى از اين برتر كه انسان احساس كند آفريدگار و معبود و مولايش از او خشنود است و كارنامه قبولى او را امضا كرده ؟ و چه پيروزى از اين بالاتر كه با اعمال محدودى در چند روز عمر فانى مواهب بىپايان ابدى پيدا كند .\r\n\r\nدر اينجا به چند نكته مهم بايد توجه كرد :\r\n\r\n1 - موقعيت پيشگامان\r\nدر هر انقلاب وسيع اجتماعى كه بر ضد وضع نابسامان جامعه صورت مىگيرد پيشگامانى هستند كه پايه‌هاى انقلاب و نهضت بر دوش آنها است ، آنها در واقع وفادارترين عناصر انقلابى هستند ، زيرا به هنگامى كه پيشوا و رهبرشان از هر نظر تنها است گرد او را مىگيرند ، و با اينكه از جهات مختلف در محاصره قرار دارند و انواع خطرها از چهار طرف آنها را احاطه كرده و دست از يارى و فدا كارى برنمىدارند .\r\nمخصوصا مطالعه تاريخ ، آغاز اسلام را نشان مىدهد كه پيشگامان و مؤمنان\r\n","description":"","footnote":"","page_name":" 101 ","page_number":101},
  {"content":"\r\nنخستين با چه مشكلاتى روبرو بودند ؟ چگونه آنها را شكنجه و آزار مىدادند ، ناسزا مىگفتند ، متهم مىكردند ، به زنجير مىكشيدند و نابود مىنمودند .\r\nولى با اين همه گروهى با اراده آهنين و عشق سوزان و عزم راسخ و ايمان عميق در اين راه گام گذاردند و به استقبال انواع خطرها رفتند .\r\nدر اين ميان سهم مهاجران نخستين از همه بيشتر بود ، و به دنبال آنها انصار نخستين يعنى آنهايى كه با آغوش باز از پيامبر ص به مدينه دعوت كردند ، و ياران مهاجر او را همچون برادران خويش مسكن دادند ، و از آنها با تمام وجود خود دفاع كردند ، و حتى بر خويشتن نيز مقدم داشتند .\r\nو اگر مىبينيم در آيه فوق به اين دو گروه اهميت فوق العاده اى داده شده است به خاطر همين موضوع است .\r\nولى با اين حال قرآن مجيد - آن چنان كه روش هميشگى او است - سهم ديگران را نيز ناديده نگرفته است و به عنوان « تابعين به احسان » از تمام گروه هايى كه در عصر پيامبر و يا زمانهاى بعد به اسلام پيوستند ، هجرت كردند ، و يا مهاجران را پناه دادند و حمايت نمودند ياد مىكند ، و براى همه اجر و پاداشهاى بزرگى را نويد مىدهد .\r\n\r\n2 - تابعين چه اشخاصى بودند ؟\r\nاصطلاح گروهى از دانشمندان بر اين است كه كلمه « تابعين » را تنها به شاگردان صحابه مىگويند ، يعنى آن عده اى كه پيامبر ص را نديدند اما بعد از پيامبر ص به روى كار آمدند و علوم و دانشهاى اسلامى را وسعت بخشيدند ، و به تعبير ديگر اطلاعات اسلامى خود را بدون واسطه از صحابه پيامبر ص گرفتند .\r\nولى همان گونه كه در بالا گفتيم مفهوم آيه از نظر لغت به اين گروه ، محدود نمىشود ، بلكه تعبير « تابعين به احسان » تمام گروه هايى را كه در عصر و زمان\r\n","description":"","footnote":"","page_name":" 102 ","page_number":102},
  {"content":"\r\nاز برنامه و اهداف پيشگامان اسلام پيروى كردند شامل مىشود .\r\nتوضيح اينكه بر خلاف آنچه بعضى فكر مىكنند مساله « هجرت » و همچنين « نصرت » كه دو مفهوم سازنده اسلامى است ، محدود به زمان پيامبر ص نيست بلكه امروز نيز اين دو مفهوم در شكلهاى ديگرى وجود دارد ، و فردا نيز وجود خواهد داشت ، بنا بر اين تمام كسانى كه به نحوى در مسير اين دو برنامه قرار مىگيرند در مفهوم تابعين به احسان داخلند .\r\nمنتها مهم آنست كه توجه داشته باشيم قرآن با ذكر كلمه « احسان » تاكيد مىكند كه پيروى و تبعيت از پيشگامان در اسلام نبايد در دائره حرف و ادعا ، و يا حتى ايمان بدون عمل خلاصه شود ، بلكه بايد اين پيروى يك پيروى فكرى و عملى و همه جانبه بوده باشد .\r\n\r\n3 - نخستين مسلمان چه كسى بود ؟\r\nدر اينجا بيشتر مفسران به تناسب بحث آيه فوق اين سؤال را مطرح كرده‌اند كه نخستين كسى كه اسلام آورد و اين افتخار بزرگ در تاريخ به نام او ثبت شد چه كسى است ؟\r\nدر پاسخ اين سؤال همه متفقا گفته‌اند نخستين كسى كه از زنان مسلمان شد « خديجه » همسر وفادار و فدا كار پيامبر ص بود ، و اما از مردان ، همه دانشمندان و مفسران شيعه به اتفاق گروه عظيمى از دانشمندان اهل سنت « على » ع را نخستين كسى از مردان مىدانند كه دعوت پيامبر ص را پاسخ گفت .\r\nشهرت اين موضوع در ميان دانشمندان اهل تسنن به حدى است كه جمعى از آنها ادعاى اجماع و اتفاق بر آن كرده‌اند .\r\nاز جمله « حاكم نيشابورى » در « مستدرك على الصحيحين » در كتاب « معرفت » صفحه 22 چنين مىگويد : لا اعلم خلافا بين اصحاب التواريخ ان على بن ابى طالب رضى اللَّه عنه اولهم اسلاما و انما اختلفوا فى بلوغه : « هيچ مخالفتى\r\n","description":"","footnote":"","page_name":" 103 ","page_number":103},
  {"content":"\r\nدر ميان تاريخنويسان در اين مساله وجود ندارد ، كه على بن ابى طالب ع نخستين كسى است كه اسلام آورده ، تنها در بلوغ او به هنگام پذيرش اسلام اختلاف دارند » ( 1 ) .\r\n« ابن عبد البر » در « استيعاب » ( ج 2 صفحه 457 ) چنين مىنويسد : اتفقوا على ان خديجه اول من آمن باللَّه و رسوله و صدقه فيما جاء به ثم على بعدها :\r\n« در اين مساله اتفاق است كه خديجه نخستين كسى بود كه ايمان به خدا و پيامبر ص آورد ، و او را در آنچه آورده بود تصديق كرد ، سپس على ع بعد از او همين كار را انجام داد » ( 2 ) .\r\n« ابو جعفر اسكافى معتزلى » مىنويسد : قد روى الناس كافة افتخار على بالسبق الى الاسلام : « عموم مردم نقل كرده‌اند كه افتخار سبقت در اسلام مخصوص على بن ابى طالب ع است » ( 3 ) .\r\nگذشته از اين ، روايات فراوانى از پيامبر ص و نيز از خود على ع و صحابه در اين باره نقل شده است كه به حد تواتر مىرسد و ذيلا چند حديث را به عنوان نمونه مىآوريم :\r\n1 - پيامبر ص فرمود :\r\n« اولكم واردا على الحوض اولكم اسلاما ، على بن ابى طالب : نخستين كسى كه در كنار حوض كوثر بر من وارد مىشود ، نخستين كسى است كه اسلام آورده ، و او على بن ابى طالب ع است » ( 4 ) .\r\n2 - گروهى از دانشمندان اهل سنت از پيامبر ص نقل كرده‌اند كه پيامبر ص دست على ع را گرفت و فرمود :\r\nان هذا اول من آمن بى و هذا\r\n\r\n","description":"","footnote":"\r\n( 1 ) تفسير قرطبى جلد 5 صفحه 3075 .\r\n( 2 ) و ( 3 ) الغدير ج 3 صفحه 238 و 237 .\r\n( 4 ) حديث فوق طبق نقل الغدير در مستدرك حاكم جلد 2 صفحه 136 و استيعاب ج 2 ص 457 و شرح ابن ابى الحديد ج 3 ص 258 آمده است .\r\n","page_name":" 104 ","page_number":104},
  {"content":"\r\nاول من يصافحنى و هذا الصديق الاكبر : « اين اولين كسى است كه به من ايمان آورده ، و اولين كسى است كه در قيامت با من مصافحه مىكند و اين صديق اكبر است » ( 1 ) .\r\n3 - ابو سعيد خدرى از پيامبر ص چنين نقل مىكند كه دست به ميان شانه‌هاى على ع زد و فرمود :\r\nيا على لك سبع خصال لا يحاجك فيهن احد يوم القيامة : انت اول المؤمنين باللَّه ايمانا و اوفاهم بعهد اللَّه و اقومهم بامر اللَّه . . . : « اى على هفت صفت ممتاز دارى كه احدى در قيامت نمىتواند در باره آنها با تو گفتگو كند ، تو نخستين كسى هستى كه به خدا ايمان آوردى ، و از همه نسبت به پيمانهاى الهى با وفاترى ، و در اطاعت فرمان خدا پابرجاترى . . . » ( 2 )\r\nهمانگونه كه اشاره كرديم دهها روايت در كتب مختلف تاريخ و تفسير و حديث ، در اين باره از پيامبر ص و ديگران نقل شده است و علاقمندان مىتوانند براى توضيح بيشتر به جلد سوم عربى الغدير صفحه 220 تا 240 و كتاب احقاق الحق جلد 3 صفحه 114 تا 120 مراجعه نمايند .\r\nجالب اينكه گروهى كه نتوانسته‌اند سبقت على ع را در ايمان و اسلام انكار كنند به عللى كه ناگفته پيدا است كوشش دارند آن را به نحو ديگرى انكار ، يا كم اهميت جلوه دهند ، و بعضى ديگر كوشش دارند كه به جاى او ابو بكر را بگذارند كه او اولين مسلمان است .\r\nگاهى مىگويند على ع در آن هنگام ده ساله بود و طبعا نابالغ ، بنا بر اين اسلام او به عنوان اسلام يك كودك تاثيرى در قوت و قدرت جبهه مسلمين در برابر\r\n\r\n","description":"","footnote":"\r\n( 1 ) در همان مدرك اين حديث از طبرانى و بيهقى و ميثمى در مجمع و حافظ گنجى در كفاية و اكمال و كنز العمال نقل شده است .\r\n( 2 ) اين حديث طبق نقل الغدير در كتاب « حلية الاولياء » جلد اول صفحه 66 نقل شده است .\r\n","page_name":" 105 ","page_number":105},
  {"content":"\r\nدشمن نداشت ( اين سخن را فخر رازى در تفسيرش ذيل آيه فوق آورده است ) .\r\nو اين براستى عجيب است و در واقع ايرادى است بر شخص پيامبر ص زيرا مىدانيم هنگامى كه در يوم الدار پيامبر ص اسلام را به عشيره و طايفه خود عرضه داشت هيچكس آن را نپذيرفت جز على ع كه برخاست و اعلام اسلام نمود ، پيامبر ص اسلامش را پذيرفت ، و حتى اعلام كرد كه تو برادر و وصى و خليفه منى ! . و اين حديث را كه گروهى از حافظان حديث از شيعه و سنى در كتب صحاح و مسانيد ، و همچنين گروهى از مورخان اسلام نقل كرده و بر آن تكيه نموده‌اند نشان مىدهد كه نه تنها پيامبر ص اسلام على ع را در آن سن و سال كم ، پذيرفت بلكه او را به عنوان برادر و وصى و جانشين خود معرفى نمود ( 1 ) .\r\nو گاهى به اين تعبير كه خديجه نخستين مسلمان از زنان و ابو بكر نخستين مسلمان از مردان و على ع نخستين مسلمان از كودكان بود ، خواسته‌اند از اهميت آن بكاهند ( اين تعبير را مفسر معروف و متعصب ، نويسنده المنار ذيل آيه مورد بحث ذكر كرده است ) .\r\nدر حالى كه اولا همانگونه كه گفتيم كمى سن على ع در آن روز به هيچوجه از اهميت موضوع نمىكاهد ، بخصوص اينكه قرآن در باره حضرت يحيى صريحا مىگويد : وَآتَيْناه الْحُكْمَ صَبِيًّا ( 2 ) : « ما فرمان را به او در حال كودكى داديم » .\r\n\r\n","description":"","footnote":"\r\n( 1 ) اين حديث به عبارات مختلف نقل شده و آنچه در بالا آورديم عبارتى است كه ابو جعفر اسكافى در كتاب « نهج العثمانيه » ، و « برهان الدين در انباء نجباء الانباء » و ابن اثير در « كامل » و بعضى ديگر نقل كرده‌اند ( براى توضيح بيشتر به جلد دوم الغدير عربى صفحه 278 تا 286 مراجعه كنيد ) .\r\n( 2 ) سوره مريم آيه 12 .\r\n","page_name":" 106 ","page_number":106},
  {"content":"\r\nو در باره عيسى ع نيز مىخوانيم كه در حال كودكى به سخن آمد و به آنها كه در باره او گرفتار شك و ترديد بودند گفت : إِنِّي عَبْدُ اللَّه آتانِيَ الْكِتابَ وَجَعَلَنِي نَبِيًّا : « من بنده خدايم ، كتاب آسمانى به من داده ، و مرا پيامبر قرار داده است » ( 1 ) هنگامى كه اين گونه آيات را با حديثى كه از پيامبر ص در بالا نقل كرديم كه او على ع را وصى و خليفه و جانشين خود قرار داد ضميمه كنيم روشن مىشود كه سخن « المنار » گفتار تعصب آميزى بيش نيست .\r\nثانيا اين موضوع از نظر تاريخى مسلم نيست كه ابو بكر سومين نفرى باشد كه اسلام را پذيرفته است ، بلكه در بسيارى از كتب تاريخ و حديث اسلام آوردن گروه ديگرى را قبل از او ذكر كرده‌اند .\r\nاين بحث را با ذكر اين نكته پايان مىدهيم كه على ع در سخنانش بارها به اين موضوع كه من اولين مؤمن و اولين مسلمان و نخستين نمازگزار با پيامبرم اشاره نموده و موقعيت خود را روشن ساخته است ، و اين موضوع در بسيارى از كتب از آن حضرت نقل شده .\r\nبه علاوه ابن ابى الحديد از دانشمند معروف ابو جعفر اسكافى معتزلى نقل مىكند اينكه بعضى مىگويند ابو بكر سبقت در اسلام داشته اگر صحيح باشد چرا خودش در هيچ مورد به اين موضوع بر فضيلت خود استدلال نكرده است ، و نه هيچيك از هواداران او از صحابه چنين ادعايى را كرده‌اند ( 2 ) .\r\n\r\n4 - آيا همه صحابه افراد صالحى بودند ؟\r\nسابقا به اين موضوع اشاره كرديم كه دانشمندان اهل سنت معمولا معتقدند كه همه ياران پيامبر ص پاك و درستكار و صالح و شايسته و اهل بهشتند .\r\n\r\n","description":"","footnote":"\r\n( 1 ) سوره مريم آيه 30 .\r\n( 2 ) الغدير ج 3 صفحه 240 .\r\n","page_name":" 107 ","page_number":107},
  {"content":"\r\nدر اينجا به تناسب آيه فوق كه بعضى آن را دليل قاطعى بر ادعاى فوق گرفته‌اند بار ديگر اين موضوع مهم را كه سرچشمه دگرگونيهاى زيادى در مسائل اسلامى مىشود مورد تجزيه و تحليل قرار مىدهيم :\r\nبسيارى از مفسران اهل سنت اين حديث را ذيل آيه فوق نقل كرده‌اند كه حميد بن زياد مىگويد : نزد محمد بن كعب قرظى رفتم و به او گفتم در باره اصحاب رسول خدا ص چه مىگويى ؟ گفت : جميع اصحاب رسول اللَّه ( ص ) فى الجنة محسنهم و مسيئهم ! : « همه ياران پيامبر ص در بهشتند ، اعم از نيكوكار و بدكار و گنهكار ! گفتم اين سخن را از كجا مىگويى ؟ گفت : اين آيه را بخوان * ( وَالسَّابِقُونَ الأَوَّلُونَ مِنَ الْمُهاجِرِينَ وَالأَنْصارِ ) * . . . تا آنجا كه مىفرمايد :\r\n* ( رَضِيَ اللَّه عَنْهُمْ وَرَضُوا عَنْه ) * سپس گفت : اما در باره تابعين شرطى قائل شده و آن اين است كه آنها بايد تنها در كارهاى نيك از صحابه پيروى كنند ( فقط در اين صورت اهل نجاتند ، و اما صحابه چنين قيد و شرطى را ندارند ) ( 1 ) .\r\nولى اين ادعا به دلائل زيادى مردود و غير قابل قبول است ، زيرا :\r\nاول - حكم مزبور در آيه فوق شامل تابعين هم مىشود ، و منظور از تابعان همانگونه كه اشاره كرديم تمام كسانى هستند كه از روش مهاجران و انصار نخستين ، و برنامه‌هاى آنها پيروى مىكنند ، بنا بر اين بايد تمام امت بدون استثناء اهل نجات باشند ! و اما اينكه در حديث محمد بن كعب از اين موضوع جواب داده شده كه خداوند در تابعين قيد احسان را ذكر كرده ، يعنى از برنامه نيك و روش صحيح صحابه پيروى كند ، نه از گناهانشان ، اين سخن از عجيبترين بحثها است .\r\nچرا كه مفهومش اضافه « فرع » بر « اصل » است ، جايى كه شرط نجات تابعان و پيروان صحابه اين باشد كه در اعمال صالح از آنها پيروى كنند به طريق\r\n\r\n","description":"","footnote":"\r\n( 1 ) تفسير المنار و تفسير فخر رازى ذيل آيه فوق .\r\n","page_name":" 108 ","page_number":108},
  {"content":"\r\nاولى بايد اين شرط در خود صحابه بوده باشد .\r\nو به تعبير ديگر خداوند در آيه فوق ميگويد : رضايت و خشنودى او شامل حال همه مهاجران و انصار نخستين كه داراى برنامه صحيح بودند و همه پيروان آنها است ، نه اينكه مىخواهد مهاجران و انصار را چه خوب باشند و چه بد ، مشمول رضايت خود قرار دهد ، اما تابعان را با قيد و شرط خاصى بپذيرد .\r\nثانيا - اين موضوع با دليل عقل به هيچوجه سازگار نيست ، زيرا عقل هيچگونه امتيازى براى ياران پيامبر ص بر ديگران قائل نمىباشد ، چه تفاوتى ميان ابو جهلها و كسانى است كه نخست ايمان آوردند ، سپس از آئين او منحرف شدند .\r\nو چرا كسانى كه سالها و قرنها بعد از پيامبر ص قدم به اين جهان گذاردند و فداكاريها و جانبازيهاى آنها در راه اسلام كمتر از ياران نخستين پيامبر ص نبود ، بلكه اين امتياز را داشتند كه پيامبر ص را ناديده ، شناختند ، و به او ايمان آوردند ، مشمول اين رحمت و رضايت الهى نباشند .\r\nقرآنى كه مىگويد : گرامىترين شما نزد خدا پرهيزكارترين شما است ، چگونه اين تبعيض غير منطقى را مىپسندد ؟ قرآنى كه در آيات مختلفش به ظالمان و فاسقان لعن مىكند و آنها را مستوجب عذاب الهى مىشمرد ، چگونه اين « مصونيت غير منطقى صحابه » را در برابر كيفر الهى مىپسندد ؟ آيا اين گونه لعنها و تهديدهاى قرآن قابل استثناء است ، و گروه خاصى از آن خارجند ؟ چرا و براى چه ؟ ! .\r\nاز همه گذشته آيا چنين حكمى به منزله چراغ سبز دادن به صحابه نسبت به هر گونه گناه و جنايت محسوب نمىشود ؟\r\nثالثا - اين حكم با متون تاريخ اسلامى به هيچوجه سازگار نيست ، زيرا بسيار كسان بودند كه روزى در رديف مهاجران و انصار بودند ، و سپس از راه خود\r\n","description":"","footnote":"","page_name":" 109 ","page_number":109},
  {"content":"\r\nمنحرف شدند و مورد خشم و غضب پيامبر ص كه توام با خشم و غضب خدا است قرار گرفتند ، آيا در آيات قبل داستان ثعلبه بن حاطب انصارى را نخوانديم كه چگونه منحرف گرديد و مغضوب پيامبر ص شد .\r\nروشنتر بگوئيم : اگر منظور آنها اين است كه صحابه پيامبر ص عموما مرتكب هيچگونه گناهى نشدند و معصوم و پاك از هر معصيتى بودند ، اين از قبيل انكار بديهيات است .\r\nو اگر منظور آنست كه آنها گناه كردند و اعمال خلافى انجام دادند باز هم خدا از آنها راضى است ، مفهومش اين است كه خدا رضايت به گناه داده است ! چه كسى مىتواند « طلحه » و « زبير » كه در آغاز از ياران خاص پيامبر بودند و همچنين « عايشه » همسر پيامبر ص را از خون هفده هزار نفر مردم مسلمانى كه خونشان در ميدان جنگ جمل ريخته شد تبرئه كند ؟ آيا خدا به اين خونريزيها راضى بود ؟\r\nآيا مخالفت با على ع خليفه پيامبر ص كه اگر فرضا خلافت منصوص او را نپذيريم حد اقل با اجماع امت برگزيده شده بود ، و شمشير كشيدن به روى او و ياران وفادارش چيزى است كه خدا از آن خشنود و راضى باشد ؟\r\nحقيقت اين است كه طرفداران فرضيه « تنزيه صحابه » با اصرار و پافشارى روى اين مطلب ، چهره پاك اسلام را كه همه جا ميزان شخصيت اشخاص را ايمان و عمل صالح قرار مىدهد زشت و بلامنظر ساخته‌اند .\r\nآخرين سخن اينكه رضايت و خشنودى خدا كه در آيه فوق است روى يك عنوان كلى قرار گرفته و آن « هجرت » و « نصرت » و « ايمان » و « عمل صالح » است ، تمام صحابه و تابعان ما دام كه تحت اين عناوين قرار داشتند مورد رضاى خدا بودند ، و آن روز كه از تحت اين عناوين خارج شدند از تحت رضايت خدا نيز خارج گشتند .\r\n","description":"","footnote":"","page_name":" 110 ","page_number":110},
  {"content":"\r\nاز آنچه گفتيم به خوبى روشن مىشود كه گفتار مفسر دانشمند اما متعصب يعنى نويسنده المنار كه در اينجا شيعه را به خاطر عدم اعتقاد به پاكى و درستى همه صحابه ، مورد سرزنش و حمله قرار مىدهد كمترين ارزشى ندارد ، شيعه گناهى نكرده ، جز اينكه حكم عقل و شهادت تاريخ و گواهى قرآن را در اينجا پذيرفته ، و به امتيازات واهى و نادرست متعصبان گوش فرا نداده است .\r\n\r\n[ سوره التوبة ‹ 9 › : آيه 101 
  ]\r\nوَ مِمَّنْ حَوْلَكُمْ مِنَ الأَعْرابِ مُنافِقُونَ وَمِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ ‹ 101 ›\r\n\r\nترجمه :\r\n101 - و از ( ميان ) اعراب باديه نشينى كه اطراف شما هستند جمعى از منافقانند و از اهل ( خود ) مدينه ( نيز ) گروهى سخت به نفاق پاى بندند كه آنها را نمىشناسى و ما آنها را مىشناسيم ، به زودى آنها را دوباره مجازات مىكنيم ( مجازاتى به وسيله رسوايى اجتماعى ، و مجازاتى به هنگام مرگ ) سپس به سوى مجازات بزرگى ( در قيامت ) فرستاده مىشوند .\r\n\r\nتفسير :\r\nبار ديگر قرآن مجيد بحث را متوجه اعمال منافقان و گروه‌هاى آنها كرده مىگويد « در ميان كسانى كه در اطراف شهر شما » مدينه « هستند گروهى از منافقان وجود دارند » ( * ( وَمِمَّنْ حَوْلَكُمْ مِنَ الأَعْرابِ مُنافِقُونَ ) * ) .\r\nيعنى تنها نبايد توجه خود را به منافقان داخل بيندازيد ، بايد هشيار باشيد منافقان بيرون را نيز زير نظر بگيريد و مراقب فعاليتهاى خطرناك آنان باشيد .\r\nكلمه « اعراب » همانگونه كه سابقا هم اشاره كرديم معمولا به عربهاى باديه نشين گفته مىشود .\r\n","description":"","footnote":"","page_name":" 111 ","page_number":111},
  {"content":"\r\nسپس اضافه مىكند « در خود مدينه و از اهل اين شهر نيز گروهى هستند كه نفاق را تا سرحد سركشى و طغيان رسانده و سخت به آن پايبندند و در آن صاحب تجربه‌اند » ! ( * ( وَمِنْ أَهْلِ الْمَدِينَةِ مَرَدُوا عَلَى النِّفاقِ ) * ) .\r\n« مردوا » از ماده « مرد » ( بر وزن سرد ) به معنى طغيان و سركشى و بيگانگى مطلق مىباشد ، و در اصل به معنى « برهنگى و تجرد » آمده ، و به همين جهت به پسرانى كه هنوز مو در صورتشان نروئيده است « امرد » مىگويند « شجرة مرداء » يعنى درختى كه هيچ برگ ندارد و « مارد » بمعنى شخص سركش است كه به كلى از اطاعت فرمان خارج شده است .\r\nبعضى از مفسران و اهل لغت اين ماده را به معنى « تمرين » نيز گفته‌اند ( از جمله در تاج العروس و قاموس تمرين يكى از معانى آن ذكر شده است ) .\r\nو اين شايد بخاطر آن باشد كه تجرد مطلق از چيزى و خروج كامل از آن بدون ممارست و تمرين ممكن نيست .\r\nبه هر حال اين گروه از منافقان چنان از حق و حقيقت عارى و چنان بر كار خود مسلط بودند كه مىتوانستند خود را در صف مسلمانان راستين جا بزنند بدون اينكه كسى متوجه آنها بشود .\r\nاين تفاوت در تعبير كه در باره منافقان « داخلى » و « خارجى » در آيه فوق ديده مىشود گويا اشاره به اين نكته است كه منافقان داخلى در كار خود مسلطتر و طبعا خطرناكترند ، و مسلمانان بايد شديدا مراقب آنها باشند ، هر چند كه منافقان خارجى را نيز بايد از نظر دور ندارند .\r\nلذا بلافاصله بعد از آن ميفرمايد : « تو آنها را نمىشناسى ولى ما مىشناسيم » ( * ( لا تَعْلَمُهُمْ نَحْنُ نَعْلَمُهُمْ ) * ) .\r\nالبته اين اشاره به علم عادى و معمولى پيغمبر است ، ولى هيچ منافات ندارد كه او از طريق وحى و تعليم الهى به اسرار آنان كاملا واقف گردد .\r\n","description":"","footnote":"","page_name":" 112 ","page_number":112},
  {"content":"\r\nدر پايان آيه مجازات شديد اين گروه را به اين صورت بيان مىكند كه :\r\n« ما به زودى آنها را دوباره مجازات خواهيم كرد ، و پس از آن به سوى عذاب بزرگ ديگرى فرستاده خواهند شد » ( * ( سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ ) * ) .\r\nدر اينكه « عذاب عظيم » اشاره به مجازاتهاى روز قيامت است شكى نيست ، ولى در اينكه ، آن دو عذاب ديگر چه نوع عذابى است ، در ميان مفسران گفتگو است ، و احتمالات متعددى پيرامون آن داده‌اند .\r\nولى بيشتر چنين به نظر مىرسد كه يكى از اين دو عذاب همان مجازات اجتماعى آنها بخاطر رسواييشان و كشف اسرار درونيشان مىباشد كه به دنبال آن تمام حيثيت اجتماعى خود را از دست مىدهند ، و شاهد آن را در آيات گذشته خوانديم ، و در بعضى از احاديث نيز آمده كه وقتى كار اين گروه به مراحل خطرناك مىرسيد پيامبر ص آنها را با نام و نشان معرفى مىكرد ، و حتى از مسجد بيرون مىساخت ! .\r\nو مجازات دوم آنان همان است كه در آيه 50 سوره انفال اشاره شده ، آنجا كه ميفرمايد : وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَأَدْبارَهُمْ . . . « هر گاه كافران را بهنگامى كه فرشتگان مرگ جان آنها را مىگيرند ببينى كه چگونه به صورت و پشت آنها مىكوبند ، و مجازات مىكنند ، به حال آنها تاسف خواهى خورد » .\r\nاين احتمال نيز وجود دارد كه مجازات دوم اشاره به ناراحتيهاى درونى و شكنجه‌هاى روانى بوده باشد كه بر اثر پيروزى همه جانبه مسلمانان ، دامن اين گروه را گرفت .\r\n","description":"","footnote":"","page_name":" 113 ","page_number":113},
  {"content":"\r\n\r\n[ سوره التوبة ‹ 9 › : آيه 102 
  ]\r\nوَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَآخَرَ سَيِّئاً عَسَى اللَّه أَنْ يَتُوبَ عَلَيْهِمْ إِنَّ اللَّه غَفُورٌ رَحِيمٌ ‹ 102 ›\r\n\r\nترجمه :\r\n102 - و گروهى ديگر به گناهان خود اعتراف كردند و اعمال صالح و ناصالحى را به هم آميختند ، اميد مىرود كه خداوند توبه آنها را بپذيرد خداوند غفور و رحيم است .\r\n\r\nشان نزول :\r\nدر مورد شان نزول آيه فوق رواياتى نقل شده كه در بيشتر آنها بنام « ابو لبابه انصارى » برخورد مىكنيم ، طبق روايتى او با دو يا چند نفر ديگر از ياران پيامبر ص از شركت در جنگ « تبوك » خوددارى كردند ، اما هنگامى كه آياتى را كه در مذمت متخلفين وارد شده بود شنيدند بسيار ناراحت و پشيمان گشتند ، خود را به ستونهاى مسجد پيغمبر ص بستند و هنگامى كه پيامبر ص بازگشت و از حال آنها خبر گرفت عرض كردند : آنها سوگند ياد كرده‌اند كه خود را از ستون باز نكنند تا اينكه پيامبر ص چنين كند ، رسول خدا ص فرمود : من نيز سوگند ياد مىكنم كه چنين كارى را نخواهم كرد مگر اينكه خداوند به من اجازه دهد .\r\nآيه فوق نازل شد و خداوند توبه آنها را پذيرفت ، و پيامبر ص آنها را از ستون مسجد باز كرد .\r\nآنها به شكرانه اين موضوع همه اموال خود را به پيامبر ص تقديم داشتند ، و عرض كردند : اين همان اموالى است كه بخاطر دلبستگى به آن ما از شركت در جهاد خوددارى كرده‌ايم ، همه اينها را از ما بپذير و در راه خدا انفاق كن ! .\r\n","description":"","footnote":"","page_name":" 114 ","page_number":114},
  {"content":"\r\nپيامبر ص فرمود : هنوز دستورى در اين باره بر من نازل نشده است ، چيزى نگذشت كه آيه بعد نازل شد و دستور داد كه پيامبر ص قسمتى از اموال آنها را برگيرد ، و مطابق بعضى از روايات يك سوم از اموال آنها را پذيرفت .\r\nدر پاره اى ديگر از روايات ميخوانيم كه آيه فوق در باره « ابو لبابه » و راجع به داستان « بنى قريظه » است بنى قريظه كه گروهى از يهود بودند با او مشورت كردند كه آيا تسليم حكم پيامبر ص بشوند يا نه او گفت اگر تسليم شويد همه شما را سر مىبرند ! سپس از اين گفته خود پشيمان شد و توبه كرد و خود را بستون مسجد بست و بعد آيه فوق نازل شد و خداوند توبه او را پذيرفت ( 1 ) .\r\n\r\nتفسير : توبه كاران\r\nپس از اشاره به وضع منافقان داخل و خارج مدينه در آيه قبل در اينجا اشاره به وضع گروهى از مسلمانان گناهكار كه اقدام به توبه و جبران اعمال سوء خود كردند مىكند و ميفرمايد : « گروه ديگرى از آنها به گناهان خود اعتراف كردند » ( * ( وَآخَرُونَ اعْتَرَفُوا بِذُنُوبِهِمْ ) * ) .\r\n« و اعمال صالح و ناصالح را بهم آميختند » ( * ( خَلَطُوا عَمَلًا صالِحاً وَآخَرَ سَيِّئاً ) * ) .\r\nسپس اضافه مىكند « اميد مىرود كه خداوند توبه آنها را بپذيرد » و رحمت خويش را به آنان بازگرداند ( * ( عَسَى اللَّه أَنْ يَتُوبَ عَلَيْهِمْ ) * ) .\r\n« زيرا خداوند آمرزنده و مهربان است » و داراى رحمتى وسيع و گسترده ( * ( إِنَّ اللَّه غَفُورٌ رَحِيمٌ ) * ) .\r\n\r\n","description":"","footnote":"\r\n( 1 ) مجمع البيان ذيل آيه فوق و تفاسير ديگر .\r\n","page_name":" 115 ","page_number":115},
  {"content":"\r\nتعبير به « عسى » در آيه فوق كه معمولا در موارد اميدوارى و احتمال پيروزى توام با احتمال عدم پيروزى گفته مىشود شايد به خاطر آنست كه آنها را در ميان بيم و اميد و خوف و رجاء كه دو وسيله تكامل و تربيت است قرار دهد .\r\nاين احتمال نيز وجود دارد كه تعبير به « عسى » اشاره به اين باشد كه علاوه بر توبه و ندامت و پشيمانى بايد در آينده شرائط ديگرى را انجام دهند و گذشته را با اعمال نيك خود جبران نمايند .\r\nولى با توجه به اينكه آيه را با بيان غفران و رحمت الهى تكميل مىكند جنبه اميدوارى در آن غلبه دارد .\r\nاين نكته نيز روشن است كه نزول آيه در باره « ابو لبابه » و يا ساير متخلفان جنگ تبوك مفهوم وسيع آيه را تخصيص نمىزند ، بلكه تمام افرادى را كه اعمال نيك و بد را به هم آميخته‌اند و از كارهاى بد خويش پشيمانند فرا مىگيرد .\r\nو لذا از بعضى دانشمندان نقل كرده‌اند كه گفته‌اند آيه فوق اميدبخشترين آيات قرآن است كه درها را به روى گنهكاران گشوده ، و توبه كاران را به سوى خود دعوت مىكند .\r\n\r\n[ سوره التوبة ‹ 9 › : آيات 103 تا 105 
  ]\r\nخُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها وَصَلِّ عَلَيْهِمْ إِنَّ صَلاتَكَ سَكَنٌ لَهُمْ وَاللَّه سَمِيعٌ عَلِيمٌ ‹ 103 › أَ لَمْ يَعْلَمُوا أَنَّ اللَّه هُوَ يَقْبَلُ التَّوْبَةَ عَنْ عِبادِه وَيَأْخُذُ الصَّدَقاتِ وَأَنَّ اللَّه هُوَ التَّوَّابُ الرَّحِيمُ ‹ 104 › وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه وَالْمُؤْمِنُونَ وَسَتُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ‹ 105 ›\r\n","description":"","footnote":"","page_name":" 116 ","page_number":116},
  {"content":"\r\n\r\nترجمه :\r\n103 - از اموال آنها صدقه اى ( زكات ) بگير تا به وسيله آن آنها را پاك سازى و پرورش دهى ، و به آنها ( هنگام گرفتن زكات ) دعا كن كه دعاى تو مايه آرامش آنها است و خداوند شنوا و دانا است .\r\n104 - آيا نمىدانند كه تنها خداوند توبه را از بندگانش مىپذيرد و صدقات را مىگيرد و خداوند توبه پذير و مهربان است .\r\n105 - بگو عمل كنيد ، خداوند و فرستاده او و مؤمنان اعمال شما را مىبينند و به زودى به سوى كسى باز مىگرديد كه پنهان و آشكار را مىداند و شما را به آنچه عمل مىكرديد خبر مىدهد .\r\n\r\nتفسير : زكات عامل پاكى فرد و جامعه\r\nدر نخستين آيه مورد بحث اشاره به يكى از احكام مهم اسلام يعنى مسئله زكات شده است ، و به عنوان يك قانون كلى به پيامبر ص دستور مىدهد كه « از اموال آنها صدقه يعنى زكات بگير » ( * ( خُذْ مِنْ أَمْوالِهِمْ صَدَقَةً ) * ) .\r\nكلمه « من » كه براى بيان « تبعيض » است ، نشان مىدهد كه زكات همواره جزئى از مال را تشكيل مىدهد ، نه همه آن و نه قسمت عمده آن را .\r\nسپس به دو قسمت از فلسفه اخلاقى و روانى و اجتماعى زكات اشاره كرده ميفرمايد « تو با اين كار آنها را پاك مىكنى و نمو مىدهى » ( * ( تُطَهِّرُهُمْ وَتُزَكِّيهِمْ بِها ) * ) آنها را از رذائل اخلاقى ، از دنيا پرستى و بخل و امساك پاك مىكنى ، و نهال نوعدوستى و سخاوت و توجه به حقوق ديگران را در آنها پرورش مىدهى .\r\nاز اين گذشته ، مفاسد و آلودگيهايى كه در جامعه به خاطر فقر و فاصله\r\n","description":"","footnote":"","page_name":" 117 ","page_number":117},
  {"content":"\r\nطبقاتى و محروميت گروهى از جامعه به وجود مىآيد با انجام اين فريضه الهى برمىچينى ، و صحنه اجتماع را از اين آلودگيها پاك مىسازى .\r\nو نيز همبستگى اجتماعى و نمو و پيشرفت اقتصادى در سايه اين گونه برنامه‌ها تامين مىگردد .\r\nبنا بر اين حكم زكات هم « پاك كننده فرد و اجتماع » است و هم نمو دهنده بذرهاى فضيلت در افراد ، و هم سبب پيشرفت جامعه ، و اين رساترين تعبيرى است كه در باره زكات مىتوان گفت : از يك سو آلودگيها را مىشويد و از سوى ديگر تكامل آفرين است .\r\nاين احتمال نيز در معنى آيه داده شده كه فاعل « * ( تُطَهِّرُهُمْ ) * » زكات باشد ، و فاعل * ( تُزَكِّيهِمْ ) * پيامبر ص بنا بر اين معنى آيه چنين خواهد بود : زكات آنها را پاك مىكند ، و به وسيله آن تو آنها را پرورش مىدهى ، ولى اظهر اين است كه فاعل در هر دو ، شخص پيامبر ص مىباشد همانگونه كه در آغاز معنى كرديم ، هر چند از نظر نتيجه تفاوت چندانى ميان اين دو تعبير وجود ندارد .\r\nسپس اضافه مىكند « هنگامى كه آنها زكات مىپردازند براى آنها دعا كن و به آنها درود بفرست » ( * ( وَصَلِّ عَلَيْهِمْ ) * ) .\r\nاين نشان مىدهد كه حتى در برابر انجام وظائف واجب بايد از مردم تشكر و تقدير كرد ، و مخصوصا از طريق معنوى و روانى آنها را تشويق نمود ، لذا در روايات مىخوانيم هنگامى كه مردم زكات خود را خدمت پيامبر ص مىآوردند پيامبر ص با جمله\r\nاللهم صل عليهم\r\nبه آنها دعا مىكرد .\r\nبعد اضافه مىكند كه « اين دعا و درود تو مايه آرامش خاطر آنهاست » ( * ( إِنَّ صَلاتَكَ سَكَنٌ لَهُمْ ) * ) .\r\nچرا كه از پرتو اين دعا رحمت الهى بر دل و جان آنها نازل مىشود ، آن گونه\r\n","description":"","footnote":"","page_name":" 118 ","page_number":118},
  {"content":"\r\nكه آن را احساس كنند ، بعلاوه قدردانى پيامبر ص و يا كسانى كه در جاى او قرار مىگيرند و زكات اموال مردم را مىپذيرند ، يك نوع آرامش روحى و فكرى به آنها مىبخشد ، كه اگر ظاهرا چيزى را از دست داده‌اند بهتر از آن را بدست آورده‌اند .\r\nجالب اينكه تا كنون نشنيده‌ايم كه ماموران وصول ماليات موظف باشند از مردم تشكر كنند ، ولى اين دستور به عنوان يك حكم مستحبّ در برنامه‌هاى اسلامى روشنگر عمق جنبه‌هاى انسانى در اين دستورها است .\r\nو در پايان آيه به تناسب بحثى كه گذشت مىگويد : « خداوند شنوا و دانا است » ( * ( وَاللَّه سَمِيعٌ عَلِيمٌ ) * ) .\r\nهم دعاى پيامبر ص را مىشنود ، و هم از نيات زكات دهنده گان آگاه است .\r\n\r\nدر اينجا به چند نكته بايد توجه كرد :\r\n1 - از شان نزولى كه براى آيات گذشته ذكر كرديم به خوبى روشن مىشود كه اين آيه پيوند نزديكى با آيه قبل و مسئله توبه « ابو لبابه » و يارانش دارد ، زيرا آنها به شكرانه قبول توبه هايشان اموال خود را نزد پيامبر ص آوردند و او تنها قسمتى از آن را برگرفت .\r\nاما اين شان نزول هيچگاه منافات با اين ندارد كه آيه بيان يك حكم كلى و عمومى در مورد زكات اموال بوده باشد ، و اينكه بعضى از مفسران تضادى ميان اين دو پنداشته‌اند درست نيست ، همانگونه كه در ساير آيات قرآن و شان نزولها كرارا گفته‌ايم .\r\nتنها سؤالى كه در اينجا باقى ميماند اين است كه طبق روايتى پيامبر ص\r\n","description":"","footnote":"","page_name":" 119 ","page_number":119},
  {"content":"\r\nيك سوم اموال ابو لبابه و يارانش را پذيرفت ، در حالى كه مقدار زكات در هيچ - مورد يك سوم نيست ، در گندم و جو و خرما و مويز گاهى يك دهم و گاهى يك بيستم است ، و در طلا و نقره تقريبا 5 : 2 درصد مىباشد ، و در چهار پايان ( گاو و گوسفند و شتر ) نيز هرگز به يك سوم نمىرسد .\r\nاما اين سؤال را مىتوان چنين پاسخ گفت كه : پيامبر ص مقدارى از اموال آنها را به عنوان زكات و مقدار اضافى را تا ثلث ، به عنوان كفاره گناهانشان ، پذيرفت .\r\nبنا بر اين پيامبر ص زكات واجب آنها را گرفته و مقدارى از آن بيشتر را براى پاكسازى از گناهانشان پذيرفته است كه مجموع هر دو ، به يك سوم مىرسيده است .\r\n2 - دستور « خذ » ( بگير ) دليل روشنى است كه رئيس حكومت اسلامى مىتواند زكات را از مردم بگيرد ، نه اينكه منتظر بماند كه اگر مايل بودند خودشان بپردازند و اگر نبودند نه .\r\n3 - جمله « * ( صَلِّ عَلَيْهِمْ ) * » گر چه خطاب به پيامبر ص است ولى روشن است كه يك حكم كلى را بيان مىكند ( زيرا قانون كلى اين است كه احكام اسلام ميان پيامبر و ديگران تفاوتى ندارد و ويژگيهاى پيامبر از نظر احكام بايد با دليل خاص ثابت شود ) .\r\nبنا بر اين متصديان امور بيت المال در هر عصر و زمان مىتوانند با جمله ( اللهم صل عليهم ) به زكات دهنده گان دعا كنند .\r\nبا اين حال تعجب در اين است كه بعضى از متعصبان اهل سنت صلوات را براى آل پيامبر ص مستقلا جائز نمىدانند ، يعنى اگر كسى بگويد ( اللهم صل على على امير المؤمنين ) يا ( صل على فاطمه الزهراء ) ممنوع مىشمرند ، در حالى كه ممنوع بودن اين گونه دعا دليل مىخواهد نه جواز آن ، بعلاوه همانگونه\r\n","description":"","footnote":"","page_name":" 120 ","page_number":120},
  {"content":"\r\nكه در بالا گفتيم قرآن صريحا اجازه مىدهد كه در باره افراد عادى چنين دعائى شود ، تا چه رسد براى اهل بيت جانشينان پيامبر ص و ولى ، چه مىتوان كرد كه تعصبها گاهى جلو فهم آيات قرآن را نيز مىگيرد .\r\nو از آنجا كه بعضى از گنهكاران مانند متخلفان جنگ تبوك به پيامبر ص اصرار داشتند كه توبه آنها را بپذيرد در دومين آيه مورد بحث به اين موضوع اشاره مىكند كه پذيرش توبه كار پيامبر نيست .\r\n« آيا آنها نمىدانند كه تنها خداوند توبه را از بندگانش مىپذيرد ( * ( أَ لَمْ يَعْلَمُوا أَنَّ اللَّه هُوَ يَقْبَلُ التَّوْبَةَ عَنْ عِبادِه ) * ) نه تنها پذيرنده توبه او است ، بلكه » زكات و يا صدقات ديگرى را كه به عنوان كفاره گناه و تقرب به پروردگار مىدهند ، نيز خدا مىگيرد « ( و ياخذ الصدقات ) .\r\nشك نيست كه گيرنده زكات و صدقات يا پيامبر ص و امام ع و پيشواى مسلمين است و يا افراد مستحق ، و در هر صورت خداوند به ظاهر آنها را نمىگيرد ، ولى از آنجا كه دست پيامبر و پيشوايان راستين دست خدا است ( چرا كه آنها نماينده خدا هستند ) گويى خداوند اين صدقات را مىگيرد ، همچنين بندگان نيازمندى كه به اجازه و فرمان الهى اين گونه كمكها را مىپذيرند آنها نيز در حقيقت نمايندگان پروردگارند ، و به اين ترتيب دست آنها نيز دست خدا است .\r\nاين تعبير يكى از لطيفترين تعبيراتى است كه عظمت و شكوه اين حكم اسلامى يعنى زكات را مجسم مىسازد ، و علاوه بر تشويق همه مسلمانان به اين فريضه بزرگ الهى به آنها هشدار مىدهد كه در پرداخت زكات و صدقات نهايت ادب و احترام را به خرج دهند چرا كه گيرنده خدا است ، نكند همچون افراد كوتاه فكر چنين تصور كنند كه مانعى ندارد شخص نيازمند مورد تحقير قرار\r\n","description":"","footnote":"","page_name":" 121 ","page_number":121},
  {"content":"\r\nگيرد ، و يا آن چنان زكات را به او بپردازند كه شخصيتش در هم شكسته شود ، بلكه به عكس بايد همچون بنده خاضعى در مقابل ولى نعمت خود شرط ادب را در اداى زكات و رساندن به اهلش رعايت كنند .\r\nدر روايتى كه از پيامبر ص نقل شده ميخوانيم (\r\nان الصدقة تقع فى يد اللَّه قبل ان تصل الى يد السائل\r\n) : « صدقه پيش از آنكه در دست نيازمند قرار بگيرد به دست خدا مىرسد » ! ( 1 ) در حديث ديگرى از امام سجاد نقل شده كه\r\nان الصدقة لا تقع فى يد العبد حتى تقع فى يد الرب\r\n« صدقه در دست بنده نمىافتد مگر اينكه قبلا در دست خدا قرار بگيرد » ( نخست به دست خدا و بعد به دست بنده مىرسد ) ( 2 ) .\r\nحتى در روايتى تصريح شده كه همه اعمال اين آدمى را فرشتگان تحويل مىگيرند جز صدقه كه مستقيما به دست خدا مىرسد ! ( 3 ) اين مضمون كه با عبارات گوناگون در روايات اهل بيت ع خوانديم از طرق اهل تسنن نيز از پيامبر ص با تعبير ديگرى نقل شده است در صحيح مسلم و بخارى چنين آمده است\r\nما تصدق احدكم به صدقه من كسب حلال طيب - و لا يقبل اللَّه الا الطيب - الا اخذها الرحمن بيمينه و ان كانت تمرة فتربوا فى كف الرحمن حتى تكون اعظم من الجبل\r\n: « هيچ كس از شما صدقه اى از در آمد حلالى نمىپردازد - و البته خداوند جز حلال قبول نمىكند - مگر اينكه خداوند با دست راست خود آن را مىگيرد حتى اگر يك دانه خرما باشد ، سپس در دست خدا نمو مىكند تا بزرگتر از كوه شود ( 4 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) تفسير عياشى ( طبق نقل تفسير صافى ذيل آيه فوق ) .\r\n( 3 ) تفسير عياشى ( طبق نقل تفسير برهان ذيل آيه فوق ) .\r\n( 4 ) تفسير المنار جلد 11 صفحه 33 ( اين حديث از طرف اهل بيت از امام صادق ( ع ) نيز نقل شده به جلد 96 بحار الانوار صفحه 134 چاپ جديد مراجعه شود ) .\r\n","page_name":" 122 ","page_number":122},
  {"content":"\r\nاين حديث كه پر از تشبيه و كنايه‌هاى پر معنى است روشنگر اهميت فوق العاده خدمات انسانى و كمك به نيازمندان در تعليمات اسلام است .\r\nتعبيرات مختلف ديگرى كه در احاديث در اين زمينه وارد شده به قدرى جالب و پر اهميت است كه پرورش يافتگان اين مكتب را چنان در برابر نيازمندانى كه كمكهاى مالى را مىگيرند خاضع مىكند كه گويى شخص نيازمند بر آنها منت گذارده و افتخار داده كه آن كمك را از آنان پذيرفته است ! مثلا از بعضى از احاديث استفاده مىشود كه پيشوايان معصوم گاهى پيش از آنكه صدقه اى را به شخص نيازمند بدهند نخست دست خود را بعلامت احترام و تعظيم مىبوسيدند سپس آن را به نيازمند مىدادند ، و يا اينكه نخست آن را به نيازمند مىدادند بعد از او مىگرفتند و آن را مىبوسيدند و مىبوئيدند و به او باز مىگردانيدند ، چرا ؟ كه با دست خدا روبرو بودند ! اما چقدر دورند مردمى كه به هنگام يك كمك جزئى به برادران و خواهران نيازمند خود آنها را تحقير مىكنند و يا با خشونت و بىاعتنايى با آنها رفتار مىكنند و يا حتى گاهى بسوى آنها با بىادبى پرتاب مىكنند .\r\nالبته همانگونه كه در جاى خود گفته‌ايم اسلام نهايت كوشش خود را به خرج مىدهد كه در تمام جامعه اسلامى حتى يك فقير و نيازمند پيدا نشود ، ولى بدون شك در هر جامعه اى افراد از كار افتاده آبرومند ، كودكان يتيم ، بيماران و مانند آنها كه توانايى بر توليد ندارند وجود دارد ، كه بايد به وسيله بيت المال و افراد متمكن با نهايت ادب و احترام به شخصيت آنان بىنياز شوند .\r\nو در پايان آيه بار ديگر بعنوان تاكيد مىفرمايد : « و خداوند توبه پذير و مهربان است » ( * ( وَأَنَّ اللَّه هُوَ التَّوَّابُ الرَّحِيمُ ) * ) .\r\n","description":"","footnote":"","page_name":" 123 ","page_number":123},
  {"content":"\r\nتوبه و جبران همانگونه كه از آيات متعددى از قرآن مجيد استفاده مىشود توبه تنها ندامت و پشيمانى از گناه نيست ، بلكه بايد توام با اصلاح و جبران نيز باشد ، اين جبران مخصوصا ممكن است به صورت كمكهاى بلا عوض به نيازمندان باشد چنان كه در آيات فوق ، و در داستان « ابو لبابه » خوانديم .\r\nو اين تفاوت نمىكند كه گناه يك گناه مالى باشد ، يا گناه ديگر ، همانگونه كه در مسئله متخلفان از جنگ تبوك خوانديم ، در واقع هدف اين است كه روح آلوده به گناه ، با عمل صالح و شايسته اى شستشو شود ، و پاكى نخستين و فطرى را بازيابد .\r\nدر آيه بعد بحثهاى گذشته را به شكل تازه اى تاكيد مىكند و به پيامبر ص دستور مىدهد كه به همه مردم اين موضوع را ابلاغ كن « و بگو اعمال و وظائف خود را انجام دهيد ، و بدانيد هم خدا و هم رسولش و هم مؤمنان اعمال شما را خواهند ديد » ( * ( وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه وَالْمُؤْمِنُونَ ) * ) .\r\nاشاره به اينكه كسى تصور نكند اگر در خلوتگاه يا در ميان جمع عملى را انجام مىدهد از ديدگاه علم خدا مخفى و پنهان مىماند ، بلكه علاوه بر خداوند ، پيامبر ص و مؤمنان نيز از آن آگاهند .\r\nتوجه و ايمان به اين حقيقت چه اثر عميق و فوق العاده اى در پاكسازى اعمال و نيات دارد ، معمولا اگر انسان حس كند حتى يك نفر مراقب او است وضع خود را چنان مىكند كه مورد ايراد نباشد تا چه رسد به اينكه احساس نمايد كه خدا و پيامبر ص و مؤمنان از اعمال او آگاه مىشوند .\r\nاين آگاهى مقدمه پاداش و يا كيفرى است كه در جهان ديگر در انتظار او است ، لذا به دنبال اين جمله مىافزايد : « و به زودى به سوى كسى كه آگاه\r\n","description":"","footnote":"","page_name":" 124 ","page_number":124},
  {"content":"\r\nاز پنهان و آشكار است باز مىگرديد ، و شما را به آنچه عمل كرده‌ايد خبر مىدهد « و بر طبق آن جزا خواهد داد ( * ( وَسَتُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ) * ) .\r\n\r\nدر اينجا به چند نكته بايد توجه كرد\r\n\r\n1 - مساله عرض اعمال\r\nدر ميان پيروان مكتب اهل بيت ع با توجه به اخبار فراوانى كه از امامان رسيده عقيده معروف و مشهور بر اين است كه پيامبر ص و امامان از اعمال همه امت آگاه مىشوند ، يعنى خداوند از طرق خاصى اعمال امت را بر آنها عرضه مىدارد .\r\nرواياتى كه در اين زمينه نقل شده بسيار زياد است و شايد در سر حد تواتر باشد كه بعنوان نمونه چند قسمت را ذيلا نقل مىكنيم :\r\nاز امام صادق ع نقل شده كه فرمود :\r\nتعرض الاعمال على رسول اللَّه اعمال العباد كل صباح ، ابرارها و فجارها ، فاحذروها ، و هو قول اللَّه عز و جل * ( وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه ) * ، و سكت\r\n: « تمام اعمال مردم هر روز صبح به پيامبر عرضه مىشود ، اعمال نيكان و بدان ، بنا بر اين مراقب باشيد و اين مفهوم گفتار خداوند است كه ميفرمايد : * ( وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه ) * ، اين را فرمود و ساكت شد » ( 1 ) .\r\nدر حديث ديگرى از امام باقر ع مىخوانيم :\r\nان الاعمال تعرض على نبيكم كل عشية الخميس فليستح احدكم ان تعرض على نبيه العمل القبيح\r\n! « تمامى اعمال شما بر پيامبرتان هر عصر پنجشنبه عرضه مىشود ، بنا بر اين بايد از اينكه عمل زشتى از شما بر پيامبر ص عرضه شود شرم كنيد » ( 2 ) .\r\n\r\n","description":"","footnote":"\r\n( 1 ) اصول كافى جلد اول صفحه 171 ( باب عرض الاعمال ) .\r\n( 2 ) تفسير برهان جلد 2 صفحه 158 .\r\n","page_name":" 125 ","page_number":125},
  {"content":"\r\nباز در روايت ديگرى از امام على بن موسى الرضا ع مىخوانيم كه شخصى به خدمتش عرض كرد براى من و خانواده‌ام دعائى فرما ، فرمود مگر من دعا نمىكنم ؟\r\nو اللَّه ان اعمالكم لتعرض على فى كل يوم و ليله\r\n« به خدا سوگند ، اعمال شما هر شب و روز بر من عرضه مىشود » .\r\nراوى اين حديث مىگويد اين سخن بر من گران آمد ، امام متوجه شد و به من فرمود :\r\nا ما تقرا كتاب اللَّه عز و جل * ( وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه وَالْمُؤْمِنُونَ ) * ، هو و اللَّه على بن ابى طالب\r\n: « آيا كتاب خداوند عز و جل را نمىخوانى كه ميگويد : عمل كنيد خدا و پيامبرش و مؤمنان عمل شما را مىبينند به خدا سوگند منظور از مؤمنان على بن ابى طالب ( و امامان ديگر از فرزندان او ) مىباشد ( 1 ) .\r\nالبته در بعضى از اين اخبار تنها سخن از پيامبر ص به ميان آمده و در پاره اى از على ع ، و در بعضى پيامبر و امامان همگى ذكر شده‌اند ، همانطور كه بعضى تنها عصر پنجشنبه را وقت عرض اعمال مىشمرند ، و بعضى همه روز ، و بعضى هفته اى دو بار و بعضى در آغاز هر ماه و بعضى بهنگام مرگ و گذاردن در قبر .\r\nروشن است كه اين روايات منافاتى با هم ندارند ، و همه آنها مىتواند صحيح باشد ، درست همانند اينكه در بسيارى از مؤسسات گزارش كار كرد ، روزانه را همه روز ، و گزارش كار هفته را در پايان هفته ، و گزارش كار ماه يا سال را در پايان ماه يا سال به مقامات بالاتر مىدهند .\r\nدر اينجا اين سؤال پيش مىآيد كه آيا از خود آيه فوق منهاى رواياتى كه در تفسير آن وارد شده است اين موضوع را مىتوان استفاده كرد و يا همانگونه كه مفسران اهل سنت گفته‌اند آيه اشاره به يك مسئله عادى دارد و آن اينكه انسان هر عملى انجام دهد ، خواه ناخواه ظاهر خواهد شد ، و علاوه بر خداوند ،\r\n\r\n","description":"","footnote":"\r\n( 1 ) اصول كافى جلد 1 صفحه 171 ( باب عرض الاعمال ) .\r\n","page_name":" 126 ","page_number":126},
  {"content":"\r\nپيامبر ص و همه مؤمنان از طرق عادى از آن آگاه مىشوند .\r\nدر پاسخ اين سؤال بايد گفت : انصاف اين است كه در خود آيه شواهدى بر اين موضوع داريم زيرا :\r\nاولا : آيه اطلاق دارد ، و تمام اعمال را شامل مىشود و مىدانيم كه همه اعمال از طرق عادى بر پيامبر ص و مؤمنان آشكار نخواهد شد ، چرا كه بيشتر اعمال خلاف در پنهانى و بطور مخفيانه انجام مىشود و در پرده استتار غالبا پوشيده مىماند ، و حتى بسيارى از اعمال نيك مستور و مكتوم چنين است .\r\nو اگر ما ادعا كنيم كه همه اعمال اعم از نيك و بد و يا غالب آنها بر همه روشن مىشود سخنى بسيار گزاف گفته‌ايم .\r\nبنا بر اين آگاهى پيامبر ص و مؤمنان از اعمال مردم بايد از طرق غير عادى و به تعليم الهى باشد .\r\nثانيا : در پايان آيه مىخوانيم * ( فَيُنَبِّئُكُمْ بِما كُنْتُمْ تَعْمَلُونَ ) * « خداوند شما را در قيامت به آنچه عمل كرده‌ايد آگاه مىسازد » شك نيست كه اين جمله تمام اعمال آدمى را اعم از مخفى و آشكار شامل مىشود ، و ظاهر تعبير آيه اين است كه منظور از عمل در اول و آخر آيه يكى است ، بنا بر اين آغاز آيه نيز همه اعمال را چه آشكار باشد چه پنهان باشد شامل مىشود ، و شك نيست كه آگاهى بر همه اينها از طرق عادى ممكن نيست .\r\nبه تعبير ديگر پايان آيه از جزاى همه اعمال سخن مىگويد ، آغاز آيه نيز از اطلاع خداوند و پيامبر و مؤمنان نسبت به همه اعمال بحث مىكند ، يكى مرحله آگاهى است ، و ديگرى مرحله جزا ، و موضوع در هر دو قسمت يكى است .\r\nثالثا : تكيه روى مؤمنان در صورتى صحيح است كه منظور همه اعمال و از طرق غير عادى باشد ، و الا اعمال آشكار را هم مؤمنان مىبينند و هم غير مؤمنان .\r\n","description":"","footnote":"","page_name":" 127 ","page_number":127},
  {"content":"\r\nاز اينجا ضمنا اين نكته روشن مىشود كه منظور از مؤمنان در اين آيه - همانگونه كه در روايات فراوانى نيز آمده است - تمام افراد با ايمان نيست ، بلكه گروه خاصى از آنها است كه به فرمان خدا از اسرار غيب آگاهند يعنى جانشينان راستين پيامبر ص .\r\nنكته مهمى كه در اينجا بايد به آن توجه داشت اين است كه ، همانگونه كه سابقا اشاره كرديم مساله عرض اعمال اثر تربيتى فوق العاده اى در معتقدان به آن دارد ، زيرا هنگامى كه من بدانم علاوه بر خداوند كه همه جا با من است پيامبر ص و پيشوايان محبوب من همه روز يا همه هفته از هر عملى كه انجام مىدهم ، در هر نقطه و هر مكان اعم از خوب و بد همه آگاه مىشوند ، بدون شك بيشتر رعايت مىكنم و مراقب اعمال خود خواهم بود .\r\nدرست مثل اينكه كاركنان مؤسسه اى بدانند همه روز يا همه هفته گزارش تمام جزئيات اعمال آنها به مقامات بالاتر داده مىشود و آنها از همه آنها با خبر مىگردند .\r\n\r\nآيا رؤيت در اينجا به معنى ديدن است\r\n2 - معروف در ميان گروهى از مفسران اين است كه رؤيت در جمله * ( فَسَيَرَى اللَّه عَمَلَكُمْ ) * . . . به معنى معرفت است ، نه به معنى علم ، چرا كه يك مفعول بيشتر نگرفته و مىدانيم كه اگر رؤيت به معنى علم باشد دو مفعول مىگيرد .\r\nولى مانعى ندارد كه رؤيت را به همان معنى اصليش كه مشاهده محسوسات باشد بگيريم نه به معنى « علم » و نه به معنى « معرفت » ، اين موضوع در مورد خداوند كه همه جا حاضر و ناظر است و به همه محسوسات احاطه دارد جاى بحث نيست ، و اما در مورد پيامبر ص و امامان نيز مانعى ندارد كه آنها خود اعمال را به هنگام عرضه شدن ببينند ، زيرا مىدانيم اعمال انسان فانى نمىشود بلكه تا\r\n","description":"","footnote":"","page_name":" 128 ","page_number":128},
  {"content":"\r\nقيامت باقى ميماند .\r\n3 - شك نيست كه خداوند قبل از انجام اعمال از آنها با خبر و آگاه است و اينكه در آيه با جمله فسيرى اللَّه مىگويد « به زودى خدا اعمال شما را مىبيند » اشاره به وضع اعمال بعد از وجود و تحقق آنها است .\r\n\r\n[ سوره التوبة ‹ 9 › : آيه 106 
  ]\r\nوَ آخَرُونَ مُرْجَوْنَ لأَمْرِ اللَّه إِمَّا يُعَذِّبُهُمْ وَإِمَّا يَتُوبُ عَلَيْهِمْ وَاللَّه عَلِيمٌ حَكِيمٌ ‹ 106 ›\r\n\r\nترجمه :\r\n106 - گروهى ديگر واگذار به فرمان خدا شده‌اند يا آنها را مجازات مىكند و يا توبه آنها را مىپذيرد ( هرطور كه شايسته باشند ) و خداوند دانا و حكيم است .\r\n\r\nشان نزول :\r\nجمعى از مفسران گفته‌اند كه آيه فوق در باره سه نفر از متخلفان جنگ تبوك به نام « هلال بن اميه » و « مرارة بن ربيع » و « كعب بن مالك » نازل شده است كه شرح پشيمانى و چگونگى توبه آنها در ذيل آيه 118 همين سوره به خواست خدا خواهد آمد .\r\nاز بعضى ديگر از روايات استفاده مىشود كه آيه فوق در باره بعضى از كفار است كه در ميدانهاى جنگ با مسلمانان شخصيتهاى بزرگى مانند « حمزه » سيد الشهداء و امثال او را شهيد كردند ، سپس دست از شرك برداشته و به آئين اسلام روى آوردند .\r\n","description":"","footnote":"","page_name":" 129 ","page_number":129},
  {"content":"\r\n\r\nتفسير :\r\nدر اين آيه اشاره به گروه ديگرى از گنهكاران شده است كه پايان كار آنها درست روشن نيست ، نه چنانند كه مستحق رحمت الهى باشند ، و نه چنانند كه بتوان از آمرزش آنها به كلى مايوس بود .\r\nلذا قرآن در باره آنها مىگويد : « گروه ديگرى كارشان متوقف بر فرمان خدا است يا آنها را مجازات مىكند و يا توبه آنان را مىپذيرد » ( * ( وَآخَرُونَ مُرْجَوْنَ لأَمْرِ اللَّه إِمَّا يُعَذِّبُهُمْ وَإِمَّا يَتُوبُ عَلَيْهِمْ ) * ) .\r\n« مرجون » از ماده « ارجاء » به معنى « تاخير » و « توقيف » است و در اصل از « رجا » كه به معنى اميدوارى است گرفته شده ، و از آنجا كه گاهى انسان چيزى را به اميد هدفى به تاخير مىاندازد اين كلمه به معنى تاخير آمده است ، ولى تاخيرى كه با يك نوع اميدوارى توام است .\r\nدر حقيقت اين گروه نه چنان ايمان پاك و محكم و اعمال صالح روشنى دارند كه بتوان آنها را سعادتمند و اهل نجات دانست ، و نه چنان آلوده و منحرفند كه بشود قلم سرخ به روى آنان كشيد و آنها را شقاوتمند دانست ، تا لطف الهى ( البته با توجه به مقتضيات روحى و موقعيت آنان ) با آنها چه معامله كند ؟\r\nو در پايان آيه اضافه مىكند : خداوند بدون حساب با آنها رفتار نمىكند ، بلكه با علم خويش و به مقتضاى حكمتش با آنها رفتار خواهد نمود چرا كه « خداوند عليم و حكيم است » ( * ( وَاللَّه عَلِيمٌ حَكِيمٌ ) * ) .\r\n\r\nسؤال :\r\nدر اينجا سؤال مهمى پيش مىآيد كه مفسران كمتر به بحث جامع\r\n","description":"","footnote":"","page_name":" 130 ","page_number":130},
  {"content":"\r\nپيرامون آن پرداخته‌اند و آن اينكه اين گروه با گروهى كه در آيه 102 همين سوره وضع حالشان گذشت چه تفاوتى دارند ؟\r\nهر دو گروه جزء گنهكاران بودند و هر دو از گناه خود توبه كردند ( زيرا گروه اول با اعتراف به گناه ابراز پشيمانى نمودند ، و گروه دوم از جمله « * ( إِمَّا يَتُوبُ عَلَيْهِمْ ) * » استفاده مىشود كه آنها نيز توبه نموده‌اند ) .\r\nهمچنين هر دو گروه در انتظار رحمت الهى هستند و در ميان « خوف » و « رجاء » قرار دارند .\r\nپاسخ اين سؤال اين است كه بگوئيم از دو راه مىتوان ميان اين دو گروه تفاوت گذارد :\r\n1 - گروه اول به زودى توبه كردند و آشكارا به علامت پشيمانى همانند ابو لبابه خود را بستون مسجد بستند ، خلاصه ندامت خود را با صراحت اظهار داشتند و آمادگى خود را براى هر گونه جبران بدنى و مالى اظهار كردند .\r\nاما گروه دوم كسانى بودند كه پشيمانى خود را در آغاز اظهار نكردند هر چند در دل پشيمان شدند و اعلام آمادگى براى جبران ننمودند ، و در حقيقت خواستند بسادگى از گناهان بزرگ خود بگذرند ، اين گروه كه نمونه آشكار آنها سه نفرى است كه در بالا اشاره شد و شرح حال آنها به زودى خواهد آمد ، در ميان خوف و رجا باقيماندند ، و لذا مىبينيم پيامبر ص دستور داد مردم از آنها فاصله بگيرند و با آنها قطع ارتباط كنند ، اين وضع ، آنان را در محاصره اجتماعى شديدى قرار داد و سر انجام ناچار شدند از همان راهى بروند كه گروه قبل رفتند و چون قبولى توبه اين گونه اشخاص در آن زمان بايد با نزول آيه اى اعلام شود پيامبر ص هم چنان در انتظار وحى بود ، تا اينكه پس از پنجاه روز يا كمتر توبه آنان پذيرفته شد .\r\nلذا مىبينيم در ذيل آيه اى كه در باره گروه اول است جمله إِنَّ اللَّه غَفُورٌ\r\n","description":"","footnote":"","page_name":" 131 ","page_number":131},
  {"content":"\r\nرَحِيمٌ كه دليل بر پذيرش توبه آنها است وارد شده ، ولى در باره گروه دوم تا زمانى كه مسيرشان را عوض نكرده‌اند جمله * ( وَاللَّه عَلِيمٌ حَكِيمٌ ) * آمده است كه هيچ نشانه اى از قبول توبه در آن نمىباشد .\r\nالبته جاى تعجب نيست كه در گناهان بزرگ مخصوصا در عصر نزول آيات قرآن ، ندامت و پشيمانى ، براى قبول توبه كافى نباشد بلكه اقدام به جبران و اعتراف آشكار به گناه و سپس نزول آيه اى دائر بر قبولى توبه ، شرط باشد .\r\n2 - فرق ديگرى كه ممكن است ميان اين دو گروه گذاشت اين است كه گروه اول هر چند از يك وظيفه بزرگ اسلامى مانند جهاد سر پيچيده بودند و يا بعضى از اسرار جنگى را به دشمن داده بودند ولى آلوده گناهان عظيمى همانند كشتن « حمزه » سيد الشهداء نشده بودند ، لذا پس از توبه و آمادگى براى جبران ، خداوند توبه آنها را پذيرفت ، اما اقدام به گناهى همچون قتل حمزه چيزى نبود كه بتوان آن را جبران نمود ، لذا نجات اين گروه بسته به فرمان خدا است كه آيا آنها را مشمول عفوش مىسازد و يا مجازات مىكند ؟ .\r\nبه هر حال پاسخ اول با آن دسته از روايات كه در شان نزول آيه وارد شده و آيه مورد بحث را مربوط به سه نفر از متخلفان جنگ تبوك مىكند سازگار است ، در حالى كه پاسخ دوم با روايات متعددى كه از طرق ائمه اهل بيت ع وارد شده و مىگويد اين آيه اشاره به قاتلان حمزه و جعفر و مانند آنها است موافقت دارد ( 1 ) .\r\nو اگر درست دقت كنيم اين دو جواب منافاتى با هم ندارند و ممكن است هر دو در تفسير آيه منظور گردد .\r\n\r\n","description":"","footnote":"\r\n( 1 ) براى اطلاع از اين روايات به تفسير نور الثقلين جلد 2 صفحه 265 و تفسير برهان جلد 2 صفحه 106 مراجعه شود .\r\n","page_name":" 132 ","page_number":132},
  {"content":"\r\n\r\n[ سوره التوبة ‹ 9 › : آيات 107 تا 110 
  ]\r\nوَ الَّذِينَ اتَّخَذُوا مَسْجِداً ضِراراً وَكُفْراً وَتَفْرِيقاً بَيْنَ الْمُؤْمِنِينَ وَإِرْصاداً لِمَنْ حارَبَ اللَّه وَرَسُولَه مِنْ قَبْلُ وَلَيَحْلِفُنَّ إِنْ أَرَدْنا إِلَّا الْحُسْنى وَاللَّه يَشْهَدُ إِنَّهُمْ لَكاذِبُونَ ‹ 107 › لا تَقُمْ فِيه أَبَداً لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيه فِيه رِجالٌ يُحِبُّونَ أَنْ يَتَطَهَّرُوا وَاللَّه يُحِبُّ الْمُطَّهِّرِينَ ‹ 108 › أَ فَمَنْ أَسَّسَ بُنْيانَه عَلى تَقْوى مِنَ اللَّه وَرِضْوانٍ خَيْرٌ أَمْ مَنْ أَسَّسَ بُنْيانَه عَلى شَفا جُرُفٍ هارٍ فَانْهارَ بِه فِي نارِ جَهَنَّمَ وَاللَّه لا يَهْدِي الْقَوْمَ الظَّالِمِينَ ‹ 109 › لا يَزالُ بُنْيانُهُمُ الَّذِي بَنَوْا رِيبَةً فِي قُلُوبِهِمْ إِلَّا أَنْ تَقَطَّعَ قُلُوبُهُمْ وَاللَّه عَلِيمٌ حَكِيمٌ ‹ 110 ›\r\n\r\nترجمه :\r\n107 - ( گروهى ديگر از آنها ) كسانى هستند كه مسجدى ساختند براى زيان ( به مسلمانان ) و ( تقويت ) كفر و تفرقه ميان مومنان و كمينگاه براى كسى كه با خدا و پيامبرش از پيش مبارزه كرده بود ، آنها سوگند ياد مىكنند كه نظرى جز نيكى ( و خدمت ) نداشته‌ايم اما خداوند گواهى مىدهد كه آنها دروغگو هستند ! .\r\n108 - هرگز در آن قيام ( و عبادت ) مكن ، آن مسجدى كه از روز نخست بر پايه تقوى بنا شده شايسته تر است كه در آن قيام ( و عبادت ) كنى ، در آن مردانى هستند كه دوست مىدارند پاكيزه باشند و خداوند پاكيزگان را دوست دارد .\r\n109 - آيا كسى كه شالوده آن را بر پرهيز از خدا و خشنودى او بنا كرده بهتر است ، يا كسى كه اساس آن را بر كنار پرتگاه سستى بنا نموده كه ناگهان در آتش دوزخ فرو مىريزد ، و خداوند گروه ستمگر را هدايت نمىكند .\r\n110 - ( اما ) اين بنائى را كه آنها كردند همواره به صورت يك وسيله شك و ترديد در دلهاى آنها باقى مىماند مگر اينكه دلهايشان پاره پاره شود ( و بميرند و گر نه از دل آنها بيرون نمىرود ) و خداوند دانا و حكيم است .\r\n","description":"","footnote":"","page_name":" 133 ","page_number":133},
  {"content":"\r\n\r\nشان نزول :\r\nآيات فوق در باره گروهى ديگر از منافقان است كه براى تحقق بخشيدن به نقشه‌هاى شوم خود اقدام به ساختن مسجدى در مدينه كردند كه بعدا بنام مسجد « ضرار » معروف شد .\r\nاين موضوع را همه مفسران اسلامى و بسيارى از كتب حديث و تاريخ ذكر كرده‌اند ، اگر چه در جزئيات آن تفاوتهايى ديده مىشود .\r\nخلاصه جريان بطورى كه از تفاسير و احاديث مختلف استفاده مىشود چنين است : گروهى از منافقان نزد پيامبر ص آمدند و عرض كردند به ما اجازه ده مسجدى در ميان قبيله بنى سالم ( نزديك مسجد قبا ) بسازيم تا افراد ناتوان و بيمار و پير مردان از كار افتاده در آن نماز بگزارند ، و همچنين در شبهاى بارانى كه گروهى از مردم توانايى آمدن به مسجد شما را ندارند فريضه اسلامى خود را در آن انجام دهند ، و اين در موقعى بود كه پيامبر ص عازم جنگ تبوك بود .\r\nپيامبر ص به آنها اجازه داد ، ولى آنها اضافه كردند آيا ممكن است شخصا بيائيد و در آن نماز بگزاريد ؟ پيامبر ص فرمود من فعلا عازم سفرم ، و هنگام بازگشت بخواست خدا به آن مسجد مىآيم و نماز در آن مىگزارم .\r\nهنگامى كه پيامبر ص از تبوك بازگشت نزد او آمدند و گفتند اكنون تقاضا داريم به مسجد ما بيايى و در آنجا نماز بگزارى ، و از خدا بخواهى ما را بركت دهد ، و اين در حالى بود كه هنوز پيامبر ص وارد دروازه مدينه نشده بود .\r\nدر اين هنگام پيك وحى خدا نازل شد و آيات فوق را آورد و پرده از اسرار كار آنها برداشت ، و به دنبال آن پيامبر دستور داد مسجد مزبور را آتش زنند ، و بقاياى آن را ويران كنند ، و جاى آن را محل ريختن زباله‌هاى شهر سازند ! اگر به چهره ظاهرى كار اين گروه نگاه كنيم از چنين دستورى در آغاز\r\n","description":"","footnote":"","page_name":" 134 ","page_number":134},
  {"content":"\r\nدچار حيرت خواهيم شد ، مگر ساختن مسجد ، آن هم براى حمايت از بيماران و پيران و مواقع اضطرارى كه در حقيقت هم يك خدمت دينى است و هم يك خدمت انسانى كار بدى است كه چنين دستورى در باره آن صادر شده .\r\nاما هنگامى كه چهره باطنى مسئله را بررسى كنيم خواهيم ديد اين دستور چقدر حساب شده بوده است .\r\nتوضيح اينكه : در زمان جاهليت مردى بود بنام « ابو عامر » كه آئين نصرانيت را پذيرفته و در سلك راهبان در آمده بود ، و از عباد و زهاد بشمار مىرفت و نفوذ وسيعى در طائفه « خزرج » داشت .\r\nهنگامى كه پيامبر ص به مدينه هجرت كرد و مسلمانان گرد او را گرفتند و كار اسلام بالا گرفت ، و هنگامى كه مسلمانان در جنگ بدر بر مشركان پيروز شدند ابو عامر كه خود روزى از بشارت دهندگان ظهور پيامبر ص بود اطراف خود را خالى ديد ، و به مبارزه با اسلام برخاست ، و از مدينه بسوى كفار « مكه » گريخت ، و از آنها براى جنگ با پيغمبر اكرم ص استمداد جست و از قبائل عرب دعوت كرد .\r\nاو كه قسمتى از نقشه‌هاى جنگ « احد » را ضد مسلمين رهبرى مىكرد ، دستور داد در ميان دو صف لشكر گودالهايى بكنند كه اتفاقا پيامبر ص در يكى از آنها افتاد و پيشانيش مجروح شد و دندانش شكست .\r\nهنگامى كه غزوه احد پايان يافت و با تمام مشكلاتى كه مسلمانان در اين ميدان با آن روبرو شدند آوازه اسلام بلندتر گرديد و در همه جا پيچيد او از مدينه فرار كرد و به سوى « هرقل » پادشاه روم رفت تا از او كمك بگيرد و با لشكرى براى كوبيدن مسلمانان حركت كند . ذكر اين نكته نيز لازم است كه بر اثر اين تحريكات و كارشكنىها پيامبر ص لقب « فاسق » به او داده بود .\r\nبعضى مىگويند مرگ به او مهلت نداد تا خواسته خود را با هرقل در ميان\r\n","description":"","footnote":"","page_name":" 135 ","page_number":135},
  {"content":"\r\nبگذارد ، ولى در بعضى از كتب ديگر مىخوانيم كه او با هرقل تماس گرفت و به وعده‌هاى او دلگرم شد ! .\r\nبه هر حال او پيش از آنكه بميرد نامه اى براى منافقان مدينه نوشت و به آنها نويد داد كه با لشكرى از روم به كمكشان خواهد آمد ، مخصوصا توصيه و تاكيد كرد كه مركزى براى او در مدينه بسازند تا كانون فعاليتهاى آينده او باشد .\r\nولى از آنجا كه ساختن چنين مركزى در مدينه بنام دشمنان اسلام عملا امكانپذير نبود منافقان بهتر اين ديدند كه در زير نقاب مسجد ، و به عنوان كمك به بيماران و معذوران ، اين برنامه را عملى سازند .\r\nسر انجام مسجد ساخته شد و حتى مىگويند جوانى آشنا به قرآن را از ميان مسلمانان بنام « مجمع بن حارثه » ( يا مجمع بن جاريه ) به امامت مسجد برگزيدند .\r\nولى وحى الهى پرده از روى كار آنها برداشت و شايد اينكه پيامبر ص قبل از رفتن به تبوك دستور نداد شدت عمل در مقابل آنها به خرج دهند براى اين بوده كه هم وضع كار آنها روشنتر شود ، و هم در سفر تبوك ناراحتى فكرى ديگرى از اين ناحيه نداشته باشد .\r\nهر چه بود پيامبر ص نه تنها در آن مسجد نماز نگزارد ، بلكه همانگونه كه گفتيم بعضى از مسلمانان ( مالك بن دخشم ، و معنى بن عدى ، و عامر بن سكر ، يا عاصم بن عدى ) را ماموريت داد كه مسجد را بسوزانند و ويران كنند ، آنها چنين كردند نخست به وسيله آتش سقف مسجد را سوزاندند و بعد ديوارها را ويران ساختند و سر انجام محل آن را مركزى براى ريختن زباله‌ها قرار دادند ( 1 ) .\r\n\r\n","description":"","footnote":"\r\n( 1 ) مجمع البيان ، و تفسير ابو الفتوح رازى ، و تفسير المنار ، و تفسير الميزان ، و تفسير نور الثقلين و كتب ديگر .\r\n","page_name":" 136 ","page_number":136},
  {"content":"\r\n\r\nتفسير : بتخانه اى در چهره مسجد !\r\nدر آيات گذشته به وضع گروه‌هاى مختلفى از مخالفان اشاره شد ، و آيات مورد بحث گروه ديگرى از آنها را معرفى مىكند ، گروهى كه با يك نقشه ماهرانه حساب شده وارد ميدان شدند ، ولى لطف الهى به يارى مسلمانان شتافت ، و اين نقشه نيز نقش بر آب شد .\r\nدر نخستين آيه مىگويد « گروهى ديگر از آنها مسجدى در مدينه اختيار كردند » كه هدفهاى شومى زير اين نام مقدس نهفته بودند ، ( * ( وَالَّذِينَ اتَّخَذُوا مَسْجِداً ) * ) ( 1 ) .\r\nسپس هدفهاى آنها را در چهار قسمت زير خلاصه مىكند :\r\n1 - منظور آنها اين بود كه با اين عمل ضرر و زيانى به مسلمانان برسانند ( ضرارا ) .\r\n« ضرار » به معنى زيان رسانيدن تعمدى است ، آنها در واقع درست به عكس آنچه ادعا داشتند كه هدفشان تامين منافع مسلمانان و كمك به بيماران و از كار افتادگان است ، مىخواستند با اين مقدمات پيامبر اسلام را نابود و مسلمانان را در هم بكوبند و حتى اگر توفيق يابند نام اسلام را از صفحه جهان براندازند .\r\n2 - تقويت مبانى كفر و بازگشت دادن مردم به وضع قبل از اسلام ( * ( وَكُفْراً ) * ) .\r\n3 - ايجاد تفرقه در ميان صفوف مسلمانان ، زيرا با اجتماع گروهى در اين مسجد ، مسجد « قبا » كه نزديك آن بود و يا مسجد پيامبر ص كه از آن فاصله\r\n\r\n","description":"","footnote":"\r\n( 1 ) گر چه مفسران در باره تركيب اين جمله از نظر ادبى نظرات مختلفى داده‌اند ولى ظاهر اين است كه اين جمله عطف است بر جمله‌هاى گذشته كه در مورد منافقان مىباشد و تقدير آن چنين است « و منهم * ( الَّذِينَ اتَّخَذُوا مَسْجِداً ) * . . . » .\r\n","page_name":" 137 ","page_number":137},
  {"content":"\r\nداشت از رونق مىافتاد ( * ( وَتَفْرِيقاً بَيْنَ الْمُؤْمِنِينَ ) * ) .\r\nاز اين جمله - آن چنان كه بعضى از مفسران استفاده كرده‌اند - چنين بر مىآيد كه نبايد فاصله ميان مساجد آن چنان كم باشد كه روى اجتماع يكديگر اثر بگذارند ، بنا بر اين آنها كه روى تعصبهاى قومى و يا اغراض شخصى مساجد را در كنار يكديگر مىسازند ، و جماعات مسلمين را آن چنان پراكنده مىكنند كه صفوف جماعت آنها خلوت و بىرونق و بىروح مىشود ، عملى بر خلاف اهداف اسلامى انجام مىدهند .\r\n4 - آخرين هدف آنها اين بود كه مركز و كانونى براى كسى كه با خدا و پيامبرش از پيش مبارزه كرده بود و سوابق سوئش بر همگان روشن بود بسازند تا از اين پايگاه نفاق ، برنامه‌هاى خود را عملى سازند ( * ( وَإِرْصاداً لِمَنْ حارَبَ اللَّه وَرَسُولَه مِنْ قَبْلُ ) * ) .\r\nولى عجب اين است كه تمام اين اغراض سوء و اهداف شوم را در يك لباس زيبا و ظاهر فريب پيچيده بودند ، « و حتى سوگند ياد مىكردند كه ما جز نيكى قصد و نظر ديگرى نداشتيم » ( * ( وَلَيَحْلِفُنَّ إِنْ أَرَدْنا إِلَّا الْحُسْنى ) * ) .\r\nو اين است آئين منافقان در هر عصر و زمان كه علاوه بر استتار در پرده‌هاى ظاهرا زيبا متوسل به انواع سوگندهاى دروغين براى منحرف ساختن افكار عمومى مىشوند .\r\nولى قرآن اضافه مىكند « خداوندى كه از اسرار درون همه آگاه است و غيب و شهود برايش يكسان مىباشد گواهى مىدهد كه بطور مسلم آنها دروغگو هستند » ( * ( وَاللَّه يَشْهَدُ إِنَّهُمْ لَكاذِبُونَ ) * ) .\r\nدر اين جمله انواع تاكيدها براى تكذيب آنان به چشم مىخورد نخست اينكه « جمله اسميه » است ، و ديگر اينكه كلمه « ان » براى تاكيد است ، و نيز لام « لكاذبون » كه به اصطلاح لام ابتدا و براى تاكيد مىباشد و همچنين ذكر\r\n","description":"","footnote":"","page_name":" 138 ","page_number":138},
  {"content":"\r\n« كاذبون » بجاى فعل ماضى دليل بر استمرار و ادامه دروغگويى آنان مىباشد ، و به اين ترتيب خداوند با شديدترين وجهى سوگندهاى غليظ و شديد آنان را تكذيب مىكند ! .\r\nخداوند در آيه بعد تاكيد بيشترى روى اين موضوع حياتى كرده ، به پيامبرش صريحا دستور مىدهد كه « هرگز در اين مسجد قيام به عبادت مكن » و نماز مگزار ( * ( لا تَقُمْ فِيه أَبَداً ) * ) .\r\nبلكه بجاى اين مسجد « شايسته تر اين است كه در مسجدى قيام به عبادت كنى كه شالوده آن در روز نخست بر اساس تقوا گذارده شده است » ( * ( لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيه ) * ) .\r\nنه اين مسجدى كه شالوده و اساسش از روز نخست بر كفر و نفاق و بىدينى و تفرقه بنا شده است .\r\nكلمه « احق » شايسته تر « گر چه افعل التفضيل است ولى در اينجا به معنى مقايسه دو چيز در شايستگى نيامده بلكه » شايسته « و » ناشايسته « اى را مقايسه مىكند ، و اين در آيات قرآن و احاديث و سخنان روزمره نمونه‌هاى زيادى دارد .\r\nمثلا گاه به شخص ناپاك و دزد مىگوئيم پاكى و درستكارى براى تو بهتر است ، معنى اين سخن آن نيست كه دزدى و ناپاكى خوب است ولى پاكى از آن بهتر است بلكه مفهومش اين است كه پاكى خوب و دزدى بد و ناشايست است .\r\nمفسران گفته‌اند مسجدى كه در جمله فوق به آن اشاره شده كه شايسته است پيامبر ص در آن نماز بخواند همان مسجد « قبا » است كه منافقان مسجد ضرار را در نزديك آن ساخته بودند .\r\nالبته اين احتمال نيز داده شده كه منظور مسجد پيامبر ص و يا همه\r\n","description":"","footnote":"","page_name":" 139 ","page_number":139},
  {"content":"\r\nمساجدى است كه بر اساس تقوا بنا شود ، ولى با توجه به تعبير « * ( أَوَّلِ يَوْمٍ ) * » ( از روز نخست ) و با توجه به اينكه مسجد « قبا » نخستين مسجدى بود كه در مدينه ساخته شد ( 1 ) احتمال اول مناسبتر به نظر مىرسد ، هر چند اين كلمه با مساجدى همچون مسجد پيامبر ص نيز سازگار است .\r\nسپس قرآن اضافه مىكند : علاوه بر اينكه اين مسجد از اساس بر شالوده تقوا گذارده شده ، « گروهى از مردان در آن به عبادت مشغولند كه دوست مىدارند خود را پاكيزه نگه دارند ، و خدا پاكيزگان را دوست دارد » ( * ( فِيه رِجالٌ يُحِبُّونَ أَنْ يَتَطَهَّرُوا وَاللَّه يُحِبُّ الْمُطَّهِّرِينَ ) * ) .\r\nدر اينكه منظور از اين پاكيزگى ، پاكيزگى ظاهرى و جسمانى يا معنوى و باطنى است ، در ميان مفسران گفتگو است ، در روايتى كه در تفسير « تبيان » و « مجمع البيان » در ذيل اين آيه از پيامبر ص نقل شده چنين مىخوانيم كه به اهل مسجد قبا فرمود « ما ذا تفعلون فى طهركم فان اللَّه تعالى قد احسن عليكم الثناء ، قالوا نغسل اثر الغائط » : « شما به هنگام پاك ساختن خود چه كارى انجام مىدهيد كه خداوند اين چنين شما را مدح كرده است ؟ گفتند ما اثر مدفوع را با آب مىشوئيم » .\r\nرواياتى به همين مضمون از امام باقر ع و امام صادق ع نقل شده است ولى همانگونه كه بارها اشاره كرده‌ايم اين گونه روايات دليل بر منحصر بودن مفهوم آيه به اين مصداق نيست ، بلكه همانگونه كه ظاهر اطلاق آيه گواهى مىدهد طهارت در اينجا معنى وسيعى دارد كه هر گونه پاكسازى روحانى از آثار شرك و گناه ، و جسمانى از آثار آلودگى به كثافات را شامل مىشود .\r\nدر سومين آيه مورد بحث مقايسه اى ميان دو گروه مؤمنان كه مساجدى\r\n\r\n","description":"","footnote":"\r\n( 1 ) كامل ابن اثير جلد دوم صفحه 107 .\r\n","page_name":" 140 ","page_number":140},
  {"content":"\r\nهمچون مسجد قبا را بر پايه تقوى بنا مىكنند با منافقانى كه شالوده آن را بر كفر و نفاق و تفرقه و فساد قرار مىدهند به عمل آمده است .\r\nنخست مىگويد : « آيا كسى كه بناى آن مسجد را بر پايه تقوا و پرهيز از مخالفت فرمان خدا و جلب خشنودى او نهاده است بهتر است ، يا كسى كه شالوده آن را بر لبه پرتگاه سستى در كنار دوزخ نهاده كه به زودى در آتش جهنم سقوط خواهد كرد » ! ( * ( أَ فَمَنْ أَسَّسَ بُنْيانَه عَلى تَقْوى مِنَ اللَّه وَرِضْوانٍ خَيْرٌ أَمْ مَنْ أَسَّسَ بُنْيانَه عَلى شَفا جُرُفٍ هارٍ فَانْهارَ بِه فِي نارِ جَهَنَّمَ ) * ) .\r\n« بنيان » مصدرى است به معنى « اسم مفعول » يعنى بنا و ساختمان و « شفا » به معنى لبه چيزى است ، و « جرف » به معنى « حاشيه » نهر و يا چاه است كه آب زير آن را خالى كرده باشد ، و « هار » به معنى شخص يا ساختمان سستى است كه در حال سقوط است .\r\nتشبيه فوق با نهايت روشنى و وضوح بىثباتى و سستى كار منافقان و استحكام و بقاى كار اهل ايمان و برنامه‌هاى آنها را روشن مىسازد .\r\nمؤمنان به كسى مىمانند كه براى بناى يك ساختمان ، زمين بسيار محكمى را انتخاب كرده و آن را از شالوده با مصالحى پر دوام و مطمئن بنا مىكند ، اما منافقان به كسى مىمانند كه ساختمان خود را بر لبه رودخانه اى كه سيلاب زير آن را به كلى خالى كرده و هر آن آماده سقوط است مىسازد ، همانگونه كه نفاق ظاهرى دارد فاقد محتوا چنين ساختمانى نيز ظاهرى دارد بدون پايه و شالوده .\r\nاين ساختمان هر آن ممكن است فرو بريزد ، مكتب اهل نفاق نيز هر لحظه ممكن است باطن خود را نشان دهد و به رسوايى بيانجامد .\r\nپرهيزگارى و جلب رضاى خدا ، يعنى هماهنگى با واقعيت و همگامى با جهان آفرينش و نواميس آن بدون شك عامل بقا و ثبات است .\r\nاما نفاق يعنى بيگانگى با واقعيتها و جدايى از قوانين آفرينش بدون ترديد\r\n","description":"","footnote":"","page_name":" 141 ","page_number":141},
  {"content":"\r\nعامل زوال و فناست .\r\nو از آنجا كه گروه منافقان هم به خويشتن ستم مىكنند و هم به جامعه ، در آخر آيه مىفرمايد « خداوند ظالمان را هدايت نمىكند » ( * ( وَاللَّه لا يَهْدِي الْقَوْمَ الظَّالِمِينَ ) * ) .\r\nهمانگونه كه بارها گفته‌ايم هدايت الهى يعنى فراهم ساختن مقدمات براى رسيدن به مقصد ، تنها شامل حال گروهى مىشود كه شايستگى و استحقاق و آمادگى آن را داشته باشند ، اما ظالمانى كه از اين شايستگى دورند هرگز مشمول چنين لطفى نخواهند بود زيرا خداوند حكيم است و مشيت و اراده اش روى حساب .\r\nدر آخرين آيه اشاره به لجاجت و سرسختى منافقان كرده ، مىگويد آنها چنان در كار خود سرسختند و در نفاق سرگردان ، و در تاريكى و ظلمت كفر حيرانند كه حتى « بنائى را كه خودشان برپا كردند همواره به عنوان يك عامل شك و ترديد ، يا يك نتيجه شك و ترديد ، در قلوب آنها باقى ميماند ، مگر اينكه دلهاى آنها قطعه قطعه شود و بميرند » ( * ( لا يَزالُ بُنْيانُهُمُ الَّذِي بَنَوْا رِيبَةً فِي قُلُوبِهِمْ إِلَّا أَنْ تَقَطَّعَ قُلُوبُهُمْ ) * ) .\r\nآنها در يك حالت حيرت و سرگردانى دائم بسر مىبرند ، و اين كانون نفاق و مسجد ضرارى كه برپا كرده بودند به صورت يك عامل لجاجت و ترديد در روح آنها هم چنان باقى مىماند ، هر چند آن بنا را پيامبر ص بسوزاند و ويران كند ، اما گويى نقش آن از دل پر ترديدشان زائل نمىگردد .\r\nو در آخر آيه مىگويد « و خداوند دانا و حكيم است » ( * ( وَاللَّه عَلِيمٌ حَكِيمٌ ) * ) .\r\nاگر به پيامبرش دستور مبارزه و در هم كوبيدن چنين بناى ظاهرا حق به - جانبى را داد به خاطر آگاهى از نيات سوء بنا كنندگان و باطن و حقيقت اين بنا بود اين دستور عين حكمت و بر طبق مصلحت و صلاح حال جامعه اسلامى صادر شد\r\n","description":"","footnote":"","page_name":" 142 ","page_number":142},
  {"content":"\r\nنه يك قضاوت عجولانه بود و نه زائيده يك هيجان و عصبانيت .\r\n\r\nدر اينجا بايد به چند نكته توجه كرد\r\n\r\nدرس بزرگ\r\n1 - داستان مسجد ضرار درسى است براى عموم مسلمانان در سراسر تاريخ زندگيشان ، گفتار خداوند و عمل پيامبر ص به روشنى نشان مىدهد كه مسلمانان هرگز نبايد آن چنان ظاهر بين باشند كه تنها به قيافه‌هاى حق بجانب نگاه كنند و از اهداف اصلى بىخبر و بر كنار مانند .\r\nمسلمان كسى است كه نفاق و منافق را در هر زمان ، در هر مكان ، و در هر لباس و چهره بشناسد حتى اگر در چهره دين و مذهب ، و در لباس طرفدارى از قرآن و مسجد بوده باشد ! استفاده از « مذهب بر ضد مذهب » چيز تازه اى نيست ، همواره راه و رسم استعمارگران ، و دستگاه‌هاى جبار ، و منافقان ، در هر اجتماعى اين بوده كه اگر مردم گرايش خاصى به مطلبى دارند از همان گرايش براى اغفال ، و سپس استعمار آنها استفاده كنند ، و حتى از نيروى مذهب بر ضد مذهب كمك بگيرند .\r\nاصولا فلسفه ساختن پيامبران قلابى و مذاهب باطل همين بوده كه از اين راه گرايشهاى مذهبى مردم را در مسير دلخواهشان بيندازند .\r\nبديهى است در محيطى مانند « مدينه » آن هم در عصر پيامبر ص با آن نفوذ فوق العاده اسلام و قرآن ، مبارزه آشكار بر ضد اسلام ممكن نبود ، بلكه بايد لا مذهبى را در لفافه مذهب ، و باطل را در لباس حق به پيچند و عرضه كنند ، تا مردم ساده دل جذب شوند ، و نيات سوء آنها لباس عمل به خود بپوشد .\r\nولى مسلمان راستين كسى نيست كه آن چنان سطحى باشد كه فريب اين گونه ظواهر را بخورد ، بايد با دقت در عوامل و دستهايى كه براى اين گونه برنامه ها\r\n","description":"","footnote":"","page_name":" 143 ","page_number":143},
  {"content":"\r\nشروع به كار مىكند ، و بررسى قرائن ديگر به ماهيت اصلى پى ببرد ، و چهره باطنى افراد را در پشت چهره ظاهرى ببيند .\r\nمسلمان كسى نيست كه هر ندايى از هر حلقومى برخاست همين اندازه كه ظاهرا حق بجانب باشد بپذيرد و به آن لبيك گويد ، مسلمان كسى نيست كه هر دستى به سويش دراز شد آن را بفشارد ، و هر حركت ظاهرا دينى را مشاهده كرد با آن همگام شود ، و هر كسى پرچمى بنام مذهب برافراشت پاى آن سينه زند ، و هر بنائى بنام مذهب ساخته شد به سوى آن جذب گردد .\r\nمسلمان بايد هوشيار ، آگاه ، واقع بين ، آينده نگر و اهل تجزيه و تحليل در همه مسائل اجتماعى باشد .\r\nديوان را در لباس فرشته بشناسد ، گرگها را در لباس چوپان تشخيص دهد و خود را براى مبارزه با اين دشمنان ظاهرا دوست آماده سازد .\r\nيك اصل اساسى در اسلام اين است كه بايد قبل از همه چيز نيات بررسى شود و ارزش هر عمل بستگى به نيت آن دارد ، نه به ظاهر آن ، گر چه نيت يك امر باطنى است ، اما ممكن نيست كسى نيتى در دل داشته باشد ، اثر آن در گوشه و كنار عملش ظاهر نشود ، هر چند در پرده پوشى فوق العاده استاد و ماهر باشد .\r\nو از اينجا جواب اين سؤال روشن مىشود كه چرا پيامبر ص با آن عظمت مقام دستور داد مسجد يعنى خانه خدا را آتش بزنند ، و مسجدى كه يك ريگ آن را نمىتوان بيرون برد ويران سازند ، و مكانى را كه اگر آلوده شود بايد فورا تطهير كنند مزبله گاه شهر سازند ! پاسخ همه اين سؤالها يك مطلب است و آن اينكه مسجد ضرار مسجد نبود در واقع بتخانه بود ، مكان مقدس نبود كانون تفرقه و نفاق بود ، خانه خدا نبود بلكه خانه شيطان بود ، و هرگز اسم و عنوان ظاهرى و ماسكها ، واقعيت چيزى را دگرگون نمىسازد .\r\n","description":"","footnote":"","page_name":" 144 ","page_number":144},
  {"content":"\r\nاين بود درس بزرگى كه داستان مسجد ضرار به همه مسلمانان براى همه اعصار و قرون داد .\r\nاز اين بحث اين موضوع نيز روشن مىشود كه اهميت اتحاد در ميان صفوف مسلمين در نظر اسلام بقدرى زياد است كه حتى اگر ساختن مسجدى در كنار مسجد ديگر باعث ايجاد تفرقه و اختلاف و شكاف در ميان صفوف مسلمانان گردد آن مسجد تفرقه انداز نامقدس است .\r\n\r\nنفى به تنهايى كافى نيست !\r\n2 - دومين درسى كه از آيات فوق مىگيريم اين است كه خداوند در اين آيات به پيامبر ص دستور مىدهد در مسجد ضرار نماز نخوان بلكه در مسجدى كه پايه آن بر شالوده تقوا بنا شده است نماز بخوان .\r\nاين « نفى » و « اثبات » كه از شعار اصلى اسلام « لا إله الا اللَّه » تا برنامه‌هاى بزرگ و كوچك ديگر همه جلوه‌هاى آن است ، اين واقعيت را بيان مىكند كه هميشه در كنار هر نفى بايد اثباتى باشد ، تا جامه عمل به خود بپوشد ، اگر ما مردم را از رفتن به مراكز فساد نهى مىكنيم ، بايد در مقابل آن كانونهاى پاكى براى اجتماع و ارضاى روح زندگى گروهى بسازيم ، اگر از تفريحات ناسالم جلوگيرى مىكنيم بايد وسائل تفريحات سالمى فراهم سازيم ، اگر از مدارس استعمارى نهى مىكنيم بايد فرهنگى سالم و مراكزى پاك براى آموزش و پرورش تشكيل بدهيم اگر بىعفتى را محكوم مىسازيم بايد وسائل ازدواج آسان در اختيار جوانان بگذاريم .\r\nآنها كه تمام قدرت خود را در « نفى » به كار مىاندازند ، و در برنامه هايشان خبرى از اثبات نيست ، يقين داشته باشند كه نفيشان هم كمتر بجايى خواهد رسيد .\r\nچرا كه اين سنت آفرينش است كه بايد همه غرائز و احساسات را از طريق\r\n","description":"","footnote":"","page_name":" 145 ","page_number":145},
  {"content":"\r\nصحيح اشباع كرد ، چرا كه اين برنامه مسلم اسلام است كه « لا » بايد با « الا » توام گردد تا از آن توحيدى حياتبخش متولد شود .\r\nو اين درسى است كه متاسفانه بسيارى از مسلمانان آن را بدست فراموشى سپرده‌اند و باز هم شكايت مىكنند چرا برنامه‌هاى اسلامى پيش نمىرود ، در حالى كه برنامه اسلام منحصر به نفى نيست آن چنان كه آنها خيال مىكنند ، اگر نفى و اثبات را با هم قرين مىساختند پيشرفتشان حتمى بود .\r\nدو شرط اساسى 3 - سومين درس ارزنده اى كه از جريان مسجد ضرار و آيات فوق فرا مىگيريم اين است كه يك كانون فعال و مثبت دينى و اجتماعى كانونى است كه از دو عنصر مثبت تشكيل گردد نخست شالوده و هدف آن از آغاز پاك باشد ( * ( أُسِّسَ عَلَى التَّقْوى مِنْ أَوَّلِ يَوْمٍ ) * ) .\r\nو ديگر اينكه حاميان و پاسدارانش انسانهايى پاك و درستكار و با ايمان و مصمم باشند ( * ( فِيه رِجالٌ يُحِبُّونَ أَنْ يَتَطَهَّرُوا ) * ) .\r\nاز ميان رفتن هر يك از اين دو ركن اساسى باعث فقدان نتيجه و نرسيدن به مقصد است .\r\n","description":"","footnote":"","page_name":" 146 ","page_number":146},
  {"content":"\r\n\r\n[ سوره التوبة ‹ 9 › : آيات 111 تا 112 
  ]\r\nإِنَّ اللَّه اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّه فَيَقْتُلُونَ وَيُقْتَلُونَ وَعْداً عَلَيْه حَقًّا فِي التَّوْراةِ وَالإِنْجِيلِ وَالْقُرْآنِ وَمَنْ أَوْفى بِعَهْدِه مِنَ اللَّه فَاسْتَبْشِرُوا بِبَيْعِكُمُ الَّذِي بايَعْتُمْ بِه وَذلِكَ هُوَ الْفَوْزُ الْعَظِيمُ ‹ 111 › التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الآمِرُونَ بِالْمَعْرُوفِ وَالنَّاهُونَ عَنِ الْمُنْكَرِ وَالْحافِظُونَ لِحُدُودِ اللَّه وَبَشِّرِ الْمُؤْمِنِينَ ‹ 112 ›\r\n\r\nترجمه :\r\n111 - خداوند از مومنان جانها و اموالشان را خريدارى مىكند كه ( در برابرش ) بهشت براى آنان باشد ( به اين گونه كه ) در راه خدا پيكار مىكنند ، مىكشند و كشته مىشوند ، اين وعده حقى است بر او كه در تورات و انجيل و قرآن ذكر فرموده ، و چه كسى از خدا به عهدش وفادارتر است ، اكنون بشارت باد بر شما به داد و ستدى كه با خدا كرده‌ايد و اين پيروزى بزرگى ( براى شما ) است .\r\n112 - ( مومنان كسانى هستند كه ) توبه كنندگانند ، و عبادتكاران ، و سپاسگويان و سياحت كنندگان ، و ركوع كنندگان ، و سجده آوران ، و آمران به معروف ، و نهى كنندگان از منكر ، و حافظان حدود ( و مرزهاى ) الهى و بشارت بده ( به اينچنين ) مؤمنان !\r\n\r\nتفسير : يك تجارت بىنظير\r\nاز آنجا كه در آيات گذشته در باره متخلفان و جهاد سخن به ميان آمد ، در اين دو آيه مقام والاى مجاهدان با ايمان ، با ذكر مثال جالبى ، بيان شده است .\r\n","description":"","footnote":"","page_name":" 147 ","page_number":147},
  {"content":"\r\nدر اين مثال خداوند خود را خريدار و مؤمنان را فروشنده معرفى كرده ، و مىگويد « خداوند از مؤمنان جانها و اموالشان را خريدارى مىكند ، و در برابر اين متاع ، بهشت را به آنان مىدهد » ( * ( إِنَّ اللَّه اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ ) * ) و از آنجا كه در هر معامله در حقيقت « پنج ركن اساسى » وجود دارد كه عبارتند از خريدار ، فروشنده ، متاع ، قيمت و سند معامله ، خداوند در اين آيه به تمام اين اركان اشاره كرده است .\r\nخودش را « خريدار » و مؤمنان را « فروشنده » و جانها و اموال را « متاع » و بهشت را « ثمن » ( بها ) براى اين معامله قرار داده است .\r\nمنتها طرز پرداخت اين متاع را با تعبير لطيفى چنين بيان مىكند : « آنها در راه خدا پيكار مىكنند ، و دشمنان حق را مىكشند و يا در اين راه كشته مىشوند و شربت شهادت را مىنوشند ( * ( يُقاتِلُونَ فِي سَبِيلِ اللَّه فَيَقْتُلُونَ وَيُقْتَلُونَ ) * ) در حقيقت دست خدا در ميدان جهاد براى تحويل گرفتن اين متاع اعم از جان ، و يا اموالى كه در جهاد مصرف مىشود آماده است ! .\r\nو به دنبال آن به « اسناد » معتبر و محكم اين معامله كه پنجمين ركن است اشاره كرده مىفرمايد : « اين وعده حقى است بر عهده خداوند كه در سه كتاب آسمانى تورات ، انجيل و قرآن آمده است » ( * ( وَعْداً عَلَيْه حَقًّا فِي التَّوْراةِ وَالإِنْجِيلِ وَالْقُرْآنِ ) * ) .\r\nالبته با توجه به تعبير ( * ( فِي سَبِيلِ اللَّه ) * ) به خوبى روشن مىشود كه خداوند خريدار جانها و تلاشها و كوششها و مجاهدتهاايست كه در راه او صورت ميگيرد يعنى در راه پياده كردن حق و عدالت و آزادى و نجات انسانها از چنگال كفر و ظلم و فساد .\r\nسپس براى تاكيد روى اين معامله بزرگ اضافه مىكند « چه كسى وفادارتر\r\n","description":"","footnote":"","page_name":" 148 ","page_number":148},
  {"content":"\r\nبه عهدش از خدا است « ؟ ( * ( وَمَنْ أَوْفى بِعَهْدِه مِنَ اللَّه ) * ) .\r\nيعنى گر چه بهاى اين معامله فورا پرداخته نمىشود ، اما خطرات نسيه را در بر ندارد ! چرا كه خداوند به حكم قدرت و توانايى و بىنيازى از هر كس نسبت به عهد و پيمانش وفادارتر است ، نه فراموش مىكند ، نه از پرداخت عاجز است ، و نه كارى بر خلاف حكمت انجام مىدهد كه از آن پشيمان گردد و نه العياذ باللَّه خلاف مىگويد ، بنا بر اين هيچگونه جاى شك و ترديد در وفادارى او به عهدش ، و پرداختن بها در راس موعد ، باقى نمىماند .\r\nو از همه جالبتر اينكه پس از انجام مراسم اين معامله ، همانگونه كه در ميان تجارت كنندگان معمول است ، به طرف مقابل تبريك گفته و معامله را معامله پر سودى براى او مىخواهد و مىگويد : « بشارت باد بر شما به اين معامله اى كه انجام داديد » ( * ( فَاسْتَبْشِرُوا بِبَيْعِكُمُ الَّذِي بايَعْتُمْ بِه ) * ) ( 1 ) « و اين پيروزى و رستگارى بزرگى براى همه شما است » ( * ( وَذلِكَ هُوَ الْفَوْزُ الْعَظِيمُ ) * ) .\r\nنظير همين مطلب به عبارات ديگرى در سوره صف ، در آيات « 10 » و « 11 » آمده است ، آنجا كه مىفرمايد « يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ تُؤْمِنُونَ بِاللَّه وَرَسُولِه وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ . يَغْفِرْ لَكُمْ ذُنُوبَكُمْ وَيُدْخِلْكُمْ جَنَّاتٍ تَجْرِي مِنْ تَحْتِهَا الأَنْهارُ وَمَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ » در اينجا انسان از اين همه لطف و محبت پروردگار در حيرت فرو مىرود ، خداوندى كه مالك همه عالم هستى ، و حاكم مطلق بر تمام جهان آفرينش است ،\r\n\r\n","description":"","footnote":"\r\n( 1 ) « فاستبشروا » از ماده « بشارت » در اصل از « بشره » به معنى صورت گرفته شده است و اشاره به خوشحالى و خرسندى است كه آثار آن در صورت انسان آشكار شود .\r\n","page_name":" 149 ","page_number":149},
  {"content":"\r\nو هر كس هر چه دارد از ناحيه او دارد ، در مقام خريدارى همين مواهبى كه به بندگان بخشيده بر مىآيد و اعطايى خود را به بهايى صد چندان مىخرد .\r\nعجيبتر اينكه جهادى كه باعث سر بلندى خود انسان و پيروزى و افتخار هر قوم و ملتى است ، و ثمراتش سرانجام به خود آنها باز مىگردد ، به عنوان پرداخت اين متاع شمرده است .\r\nو با اينكه بايد در مقابل متاع و بها معادله اى باشد اين تعادل را ناديده گرفته و سعادت جاويدان را در برابر يك متاع ناپايدار كه به هر حال فانى شدنى است ( خواه در بستر بيمارى و خواه در ميدان جنگ ) قرار داده .\r\nو ازين مهمتر ، با اينكه خدا از همه راستگويان راستگوتر است و نياز به هيچگونه سند و تضمينى ندارد ، مهمترين اسناد و تضمينها را براى بندگانش قائل شده است .\r\nو در پايان اين معامله بزرگ به آنها تبريك مىگويد و بشارت مىدهد ، آيا لطف و محبت و مرحمت از اين بالاتر تصور مىشود ؟ ! و آيا معامله اى از اين پرسودتر وجود دارد ؟\r\nلذا در حديثى از « جابر بن عبد اللَّه انصارى » مىخوانيم هنگامى كه آيه فوق نازل شد ، پيامبر ص در مسجد بود ، حضرت آيه را با صداى بلند تلاوت كرد و مردم تكبير گفتند ، مردى از انصار پيش آمد از روى تعجب از پيامبر ص پرسيد : راستى اين آيه بود كه نازل شد ؟ پيامبر ص فرمود آرى .\r\nمرد انصارى گفت « بيع ربيح لا نقيل و لا نستقيل » : « چه معامله پر سودى ؟ نه اين معامله را باز مىگردانيم و نه اگر بازگشتى از ما بخواهند مىپذيريم » ! ( 1 )\r\n\r\n","description":"","footnote":"\r\n( 1 ) در المنثور ( طبق نقل تفسير الميزان ) .\r\n","page_name":" 150 ","page_number":150},
  {"content":"\r\nهمانگونه كه روش قرآن مجيد است كه در آيه اى سخنى را به اجمال برگذار مىكند و در آيه بعد به شرح و توضيح آن مىپردازد ، در دومين آيه مورد بحث مؤمنان را كه فروشنده گان جان و مال به خدا هستند با نه صفت بارز معرفى مىكند .\r\n1 - « آنها توبه كارانند » و دل و جان خود را به وسيله آب توبه از آلودگى گناه شستشو مىدهند * ( ( التَّائِبُونَ ) * ) .\r\n2 - « آنها عبادت كارانند » و در پرتو راز و نياز با خدا و پرستش ذات پاك او خود سازى مىكنند « . ( * ( الْعابِدُونَ ) * ) 3 - » آنها در برابر نعمتهاى مادى و معنوى پروردگار سپاس مىگويند « ( * ( الْحامِدُونَ ) * ) .\r\n4 - « آنها از يك كانون عبادت و پرستش به كانون ديگرى رفت و آمد دارند » ( * ( السَّائِحُونَ ) * ) .\r\nو به اين ترتيب برنامه‌هاى خود سازى آنان در پرتو عبادت ، در محيط محدودى خلاصه نمىشود ، و به افق خاصى تعلق ندارد ، بلكه همه جا كانون عبوديت پروردگار و خودسازى و تربيت براى آنها است ، و هر كجا درسى در اين زمينه باشد طالب آنند .\r\n« سائح » در اصل از ماده « سيح » و « سياحت » به معنى جريان و استمرار گرفته شده .\r\nو در اينكه منظور از سائح در آيه فوق چه نوع سياحت و جريان و استمرارى است در ميان مفسران گفتگو است .\r\nبعضى همانگونه كه در بالا گفتيم سير در ميان كانونهاى عبادت گرفته‌اند ، در حديثى از پيامبر ص مىخوانيم « سياحة امتى فى المساجد » « سياحت امت من در مساجد است » ( 1 ) .\r\n\r\n","description":"","footnote":"\r\n( 1 ) تفسير الميزان ذيل آيه مورد بحث .\r\n","page_name":" 151 ","page_number":151},
  {"content":"\r\nبعضى ديگر « سائح » را به معنى « صائم » و روزه دار گرفته‌اند ، زيرا روزه يك كار مستمر در سراسر روز است ، در حديث ديگرى مىخوانيم كه پيامبر ص فرمود « ان السائحين هم الصائمون » : « سائحان روزه دارانند » ( 1 ) .\r\nبعضى ديگر از مفسران سياحت را به معنى سير و گردش در روى زمين و مشاهده آثار عظمت خدا و شناخت جوامع بشرى و آشنايى به عادات و رسوم و علوم و دانشهاى اقوام كه انديشه انسان را زنده و فكر او را پخته مىسازد ، دانسته‌اند .\r\nبعضى ديگر از مفسران سياحت را به معنى سير و حركت به سوى ميدان جهاد و مبارزه با دشمن مىدانند ، و حديث نبوى معروف را « ان سياحة امتى الجهاد فى سبيل اللَّه » سياحت امت من جهاد در راه خدا است » ( 2 ) شاهد آن گرفته‌اند .\r\nو سر انجام بعضى آن را به معنى سير عقل و فكر در مسائل مختلف مربوط به جهان هستى ، و عوامل سعادت و پيروزى ، و اسباب شكست و ناكامى دانسته‌اند .\r\nولى با توجه به اوصافى كه قبل و بعد از آن شمرده شده معنى اول مناسبتر از همه به نظر مىرسد ، هر چند اراده تمام اين معانى از اين كلمه ، نيز كاملا ممكن است ، زيرا همه اين مفاهيم در مفهوم سير و سياحت جمع است .\r\n5 - « آنها كه در برابر عظمت خدا ركوع مىكنند » ( * ( الرَّاكِعُونَ ) * ) .\r\n6 - « آنها كه سر بر آستانش مىسايند و سجده مىآورند » ( * ( السَّاجِدُونَ ) * ) .\r\n7 - « آنها كه مردم را به نيكيها دعوت مىكنند » ( * ( الآمِرُونَ بِالْمَعْرُوفِ ) * ) .\r\n8 - « آنها كه تنها به وظيفه دعوت به نيكى قناعت نمىكنند بلكه با هر گونه فساد و منكرى مىجنگند » ( * ( وَالنَّاهُونَ عَنِ الْمُنْكَرِ ) * ) .\r\n\r\n","description":"","footnote":"\r\n( 1 ) تفسير نور الثقلين و بسيارى از تفاسير ديگر .\r\n( 2 ) تفسير الميزان و تفسير المنار ذيل آيه مورد بحث .\r\n","page_name":" 152 ","page_number":152},
  {"content":"\r\n9 - و « آنها كه پس از اداى رسالت امر به معروف و نهى از منكر ، به آخرين و مهمترين وظيفه اجتماعى خود يعنى حفظ حدود الهى ، و اجراى قوانين او ، و اقامه حق و عدالت قيام مىكنند » ( * ( وَالْحافِظُونَ لِحُدُودِ اللَّه ) * ) .\r\nپس از ذكر اين صفات نه گانه ، خداوند بار ديگر چنين مؤمنان راستين و تربيت يافتگان مكتب ايمان و عمل را تشويق مىكند ، و به پيامبرش مىگويد « اين مؤمنان را بشارت ده » ( * ( وَبَشِّرِ الْمُؤْمِنِينَ ) * ) .\r\nو از آنجا كه متعلق بشارت ذكر نشده و يا به تعبير ديگر بشارت بطور مطلق آمده است ، مفهوم وسيعى را مىفهماند كه هر خير و سعادتى را در بر مىگيرد ، يعنى آنها را به هر خير و هر سعادت و هر گونه افتخار بشارت ده ! .\r\nتوجه به اين نكته نيز لازم است كه قسمتى از اين صفات نه گانه ( شش صفت اول ) مربوط به جنبه‌هاى خود سازى و تربيتى افراد است ، و قسمت ديگرى ( دو صفت هفتم و هشتم ) به وظائف حساس اجتماعى و پاكسازى محيط جامعه اشاره مىكند ، و آخرين صفت حكايت از مسئوليتهاى همگانى در مورد تشكيل حكومت صالح و شركت فعالانه در مسائل مثبت سياسى دارد .\r\n","description":"","footnote":"","page_name":" 153 ","page_number":153},
  {"content":"\r\n\r\n[ سوره التوبة ‹ 9 › : آيات 113 تا 114 
  ]\r\nما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَلَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ ‹ 113 › وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه إِنَّ إِبْراهِيمَ لأَوَّاه حَلِيمٌ ‹ 114 ›\r\n\r\nترجمه :\r\n113 - براى پيامبر ( ص ) و مومنان شايسته نبود كه براى مشركان ( از خداوند ) طلب آمرزش كنند ، هر چند از نزديكانشان باشند ، پس از آنكه بر آنها روشن شد كه اين گروه اصحاب دوزخند .\r\n114 - و استغفار ابراهيم براى پدرش ( عمويش آزر ) فقط بخاطر وعده اى بود كه به او داده بود ( تا وى را به سوى ايمان جذب كند ) اما هنگامى كه براى او روشن شد كه وى دشمن خدا است از او بيزارى جست ، چرا كه ابراهيم مهربان و بردبار بود .\r\n\r\nشان نزول :\r\nدر تفسير مجمع البيان روايتى به اين مضمون در شان نزول آيات فوق نقل شده است كه گروهى از مسلمانان به پيامبر اسلام مىگفتند : آيا براى پدران ما كه در عصر جاهليت از دنيا رفتند طلب آمرزش نمىكنى ؟ آيات فوق نازل شد و به همه آنها اخطار كرد كه هيچ كس حق ندارد براى مشركان استغفار نمايد .\r\nدر شان نزول اين آيات مطالب ديگرى نيز گفته شده است كه پس از پايان تفسير آيه خواهد آمد .\r\n","description":"","footnote":"","page_name":" 154 ","page_number":154},
  {"content":"\r\n\r\nتفسير : لزوم بيگانگى از دشمنان\r\nآيه نخست با تعبيرى رسا و قاطع پيامبر ص و مؤمنان را از استغفار براى مشركان نهى مىكند و مىگويد : « شايسته نيست كه پيغمبر ص و افراد با ايمان براى مشركان طلب آمرزش كنند » ( * ( ما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ ) * ) .\r\nسپس براى تاكيد و تعميم اضافه مىكند « حتى اگر از نزديكانشان باشند » ( * ( وَلَوْ كانُوا أُولِي قُرْبى ) * ) .\r\nبعدا دليل اين موضوع را ضمن جمله اى چنين توضيح مىدهد « بعد از آنكه براى مسلمانان روشن شد كه مشركان اهل دوزخند طلب آمرزش براى آنها معنى ندارد » ( * ( مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ ) * ) .\r\nاين كارى است بيهوده و آرزويى است نابجا چرا كه مشرك به هيچ وجه قابل آمرزش نيست و آنان كه راه شرك را پوييدند راه نجاتى براى آنها تصور نمىشود .\r\nبعلاوه استغفار و طلب آمرزش يك نوع اظهار محبت و پيوند و علاقه با مشركان است و اين همان چيزى است كه بارها در قرآن از آن نهى شده است .\r\nو از آنجا كه مسلمانان آگاه و آشنا به قرآن ، در آيات اين كتاب آسمانى خوانده بودند كه ابراهيم براى ( عمويش ) آزر استغفار كرد ، فورا اين سؤال ممكن بود در ذهن آنها پديد آيد كه مگر آزر مشرك نبود ؟ اگر اين كار ممنوع است چرا اين پيامبر بزرگ خدا انجام داد ؟ ! لذا در آيه دوم به پاسخ اين سؤال پرداخته مىگويد : « استغفار ابراهيم براى پدرش ( عمويش آزر ) به خاطر وعده اى بود كه به او داد ، اما هنگامى كه براى\r\n","description":"","footnote":"","page_name":" 155 ","page_number":155},
  {"content":"\r\nاو آشكار شد كه وى دشمن خدا است از او بيزارى جست و برايش استغفار نكرد « ( * ( وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه ) * ) .\r\nدر پايان آيه اضافه مىكند : « ابراهيم كسى بود كه در پيشگاه خدا خاضع و از خشم و غضب پروردگار خائف و ترسان ، و مردى بزرگوار و حليم و بردبار بود » ( * ( إِنَّ إِبْراهِيمَ لأَوَّاه حَلِيمٌ ) * ) .\r\nاين جمله ممكن است دليلى براى وعده ابراهيم به آزر در زمينه استغفار بوده ، باشد ، زيرا حلم و بردبارى از يك سو ، و اواه بودن او كه طبق بعضى از تفاسير به معنى رحيم بودن است از سوى ديگر ، ايجاب مىكرد كه حد اكثر تلاش و كوشش را براى هدايت آزر انجام دهد ، اگر چه از طريق وعده استغفار و طلب آمرزش از گذشته او باشد .\r\nاين احتمال نيز وجود دارد كه جمله فوق دليل براى اين موضوع باشد كه ابراهيم به خاطر خضوع و خشوعى كه داشت و ترس از مخالفت پروردگار هرگز حاضر نبود براى دشمنان حق استغفار كند ، بلكه اين كار مخصوص به زمانى بود كه اميد هدايت آزر را در دل مىپروراند ، لذا به محض آشكار شدن عداوت او از اين كار صرف نظر كرد .\r\nاگر سؤال شود مسلمانان از كجا مىدانستند كه ابراهيم براى آزر استغفار كرد .\r\nدر پاسخ مىگوئيم اين آيات سوره توبه همانگونه كه در آغاز اشاره كرديم در اواخر عمر پيامبر ص نازل شد و قبلا مسلمانان در سوره مريم آيه 47 خوانده بودند كه ابراهيم با جمله « سَأَسْتَغْفِرُ لَكَ رَبِّي » به آزر وعده استغفار داده بود و مسلمان پيامبر خدا ص بيهوده وعده نمىدهد ، و هر گاه وعده داده به وعده اش وفا كرده است ، و نيز در سوره ممتحنه آيه 4 خوانده بودند كه ابراهيم به او گفت\r\n","description":"","footnote":"","page_name":" 156 ","page_number":156},
  {"content":"\r\n« لأَسْتَغْفِرَنَّ لَكَ » « من براى تو استغفار خواهم كرد » همچنين در سوره شعرا كه از سوره‌هاى مكى است استغفار ابراهيم براى پدرش صريحا آمده است آنجا كه مىگويد « وَاغْفِرْ لأَبِي إِنَّه كانَ مِنَ الضَّالِّينَ » ( آيه 86 )\r\n\r\nدر اينجا به چند نكته بايد توجه كرد .\r\n\r\n1 - يك روايت مجعول\r\nبسيارى از مفسران اهل سنت حديث مجعولى از صحيح بخارى و مسلم و كتب ديگر از « سعيد بن مسيب » از پدرش نقل كرده‌اند كه هنگامى كه مرگ ابو طالب نزديك شد پيامبر ص بر او وارد گرديد ، در حالى كه ابو جهل و عبد اللَّه بن ابى اميه نزد او بودند ، پيامبر ص به او فرمود : اى عمو ! تو لا إله الا اللَّه بگو كه من به وسيله آن نزد پروردگار براى تو دفاع ( و شفاعت ) كنم ، در اين هنگام ابو جهل و عبد اللَّه بن ابى اميه رو به ابو طالب كردند و گفتند : تو مىخواهى از آئين ( پدرت ) عبد المطلب صرفنظر كنى ؟ ولى پيامبر ص كرارا اين پيشنهاد را به او كرد اما ابو جهل و عبد اللَّه با همان بيان مانع او شدند ، آخرين سخنى را كه ابو طالب گفت اين بود : « بر آئين عبد المطلب » ! و از گفتن لا إله الا اللَّه خوددارى كرد ، در اين هنگام پيامبر ص فرمود من براى تو استغفار خواهم كرد ، تا زمانى كه از آن نهى شوم ، در اين هنگام آيه فوق ( ما * ( كانَ لِلنَّبِيِّ وَالَّذِينَ آمَنُوا ) * . . . ) نازل گرديد ( 1 ) .\r\nولى نشانه‌هاى جعل و دروغ در اين حديث به چشم مىخورد زيرا :\r\nاولا مشهور و معروف در ميان مفسران و محدثان اين است كه سوره برائت در سال نهم هجرت نازل گرديد بلكه به عقيده بعضى اين آخرين سوره اى است كه بر پيامبر ص نازل شده است ، در حالى كه مورخان نوشته‌اند وفات ابو طالب در مكه و قبل از هجرت پيامبر ص اتفاق افتاد !\r\n\r\n","description":"","footnote":"\r\n( 1 ) تفسير المنار و تفسيرهاى ديگر از اهل تسنن .\r\n","page_name":" 157 ","page_number":157},
  {"content":"\r\nبخاطر همين تضاد روشن بعضى از متعصبان مانند نويسنده تفسير المنار به دست و پا افتاده‌اند ، گاهى گفته‌اند اين آيه دو بار نازل شده است ! يك بار در مكه ، و يك بار در مدينه سال نهم هجرت ! و با اين ادعاى بىدليل به گمان خود خواسته‌اند تضاد را بر طرف سازند .\r\nو گاهى گفته‌اند ممكن است اين آيه در مكه هنگام وفات ابو طالب نازل شده باشد بعدا به دستور پيامبر ص در سوره توبه قرار داده شده است ، در حالى كه اين ادعا نيز كاملا عارى از دليل است .\r\nآيا بهتر نبود بجاى اين گونه توجيه‌هاى بى مدرك ، در روايت مزبور و صحت آن ترديد كنند ؟ .\r\nثانيا - شك نيست كه قبل از مرگ ابو طالب خداوند در آياتى از قرآن مسلمانان را از دوستى و محبت مشركان نهى كرده بود - و مىدانيم استغفار كردن يكى از روشنترين مصاديق اظهار محبت و دوستى است ، با اين حال چگونه ممكن است ابو طالب مشرك از دنيا برود و پيامبر ص سوگند ياد كند كه من هم چنان براى تو استغفار خواهم كرد تا خدا مرا نهى كند ؟ ! عجيب اينكه فخر رازى كه به تعصب در اين گونه مسائل مشهور است چون نتوانسته است انكار كند كه اين آيه مانند بقيه سوره توبه در مدينه و در اواخر عمر پيغمبر ص نازل شده است ، دست به توجيه شگفتآورى زده و آن اينكه پيامبر ص بعد از مرگ « ابو طالب » تا زمان نزول سوره توبه هم چنان براى او استغفار مىكرد تا اينكه آيه فوق نازل شد و او را نهى كرد ، سپس مىگويد چه مانعى دارد كه اين امر براى پيامبر ص و مؤمنان تا آن زمان مجاز بوده باشد ؟ ! فخر رازى اگر خود را از قيد و بند تعصب رها مىساخت به حقيقت متوجه مىشد كه امكان ندارد پيامبر ص در اين مدت طولانى براى يك نفر مشرك استغفار كند در حالى كه آيات فراوانى از قرآن كه تا آن زمان نازل شده بود هر گونه\r\n","description":"","footnote":"","page_name":" 158 ","page_number":158},
  {"content":"\r\nمودت و محبت و دوستى را نسبت به مشركان محكوم ساخته بود ( 1 ) ثالثا - تنها كسى كه اين روايت را نقل كرده « سعيد بن مسيب » است و دشمنى او با امير مؤمنان على ع معروف است ، بنا بر اين هرگز نمىتوان به گفتار او در باره على ع يا پدر و فرزندش اعتماد كرد .\r\nمرحوم « علامه امينى » پس از اشاره به مطلب فوق سخنى از « واقدى » نقل مىكند كه قابل توجه است ميگويد : « سعيد بن مسيب » از كنار جنازه « امام سجاد على بن الحسين ( ع ) » گذشت و بر آن نماز نگزارد ( و با عذرى واهى ) از اين كار صرفنظر كرد ، اما هنگامى كه به گفته ابن حزم از او پرسيدند آيا پشت سر حجاج نماز مىخوانى يا نه گفت ما پشت سر بدتر از حجاج نماز مىخوانيم ! .\r\nرابعا - همانگونه كه در جلد پنجم همين تفسير گفتيم شك نيست كه ابو طالب به پيامبر اسلام ص ايمان آورد و مدارك و دلائل روشنى براى اين موضوع ارائه داديم و ثابت كرديم كه آنچه در باره عدم ايمان ابو طالب گفته‌اند تهمتى بزرگ است كه تمام علماى شيعه و گروهى از دانشمندان اهل تسنن مانند ابن ابى الحديد ( در شرح نهج البلاغه ) و قسطلانى ( در ارشاد السارى ) و زينى دحلان ( در حاشيه تفسير حلبى ) به آن تصريح كرده‌اند .\r\nو گفتيم يك محقق موشكاف با توجه به موج سياسى مغرضانه اى كه از حكام « بنى اميه » بر ضد على ع برخاست به خوبى مىتواند حدس بزند كه هر كس با آن حضرت ارتباط و پيوند داشت از اين تعرض مغرضانه در امان نماند ، در واقع ابو طالب گناهى نداشت جز اينكه پدر على بن ابى طالب ع پيشواى بزرگ اسلام\r\n\r\n","description":"","footnote":"\r\n( 1 ) در سوره نساء كه مسلما قبل از برائت نازل شده است در آيه 139 و در سوره آل عمران آيه 38 كه آن هم قبل از برائت نازل گرديده صريحا از دوستى و ولايت كافران نهى شده است و در همين سوره توبه در آياتى كه قبل از آيه مورد بحث ما است خداوند صريحا به پيامبرش ميگويد خواه براى آنها ( كافران ) استغفار كنى يا نكنى خدا آنها را نخواهد بخشيد .\r\n","page_name":" 159 ","page_number":159},
  {"content":"\r\nبود ، مگر « ابو ذر » آن مجاهد بزرگ اسلام را به خاطر عشقش به على ع و مبارزه اش با مكتب عثمان مورد آن همه اتهام قرار ندادند ؟ ! ( براى اطلاع بيشتر از ايمان ابو طالب كه در تمام دوران حياتش حامى پيامبر ص و مدافع او بود و سر بر فرمانش داشت به جلد پنجم همين تفسير صفحه 191 تا 198 مراجعه فرمائيد )\r\n\r\n2 - چرا ابراهيم به آزر وعده استغفار داد ؟\r\nسؤال ديگرى كه در اينجا پيش مىآيد اين است كه چگونه ابراهيم به عمويش آزر وعده استغفار داد و طبق ظاهر آيه فوق و آيات ديگر قرآن مجيد به اين وعده وفا كرد ، با اينكه او هرگز ايمان نياورد و در صف مشركان و بتپرستان بود ، و استغفار براى چنين كسانى ممنوع است ؟\r\nدر پاسخ اين سؤال بايد به اين نكته توجه داشت كه از آيه فوق به خوبى استفاده مىشود كه ابراهيم انتظار داشته است كه آزر از اين طريق جذب به سوى ايمان و توحيد شود ، و استغفار او در حقيقت اين بوده است كه « خداوند او را هدايت كن ، و گناهان گذشته او را ببخش » .\r\nاما هنگامى كه آزر در حال شرك چشم از جهان فرو بست ، و براى ابراهيم مسلم شد كه او با حالت عداوت پروردگار از دنيا رفته ، و ديگر جايى براى هدايت او باقى نمانده است ، استغفار خود را قطع كرد .\r\nطبق اين معنى مسلمانان نيز مىتوانند براى دوستان و بستگان مشركشان ما دام كه در قيد حياتند و اميد هدايت آنها مىرود ، استغفار كنند يعنى از خدا براى آنها هدايت و آمرزش هر دو بطلبند ، ولى پس از مرگ آنها در حال كفر ، ديگر جايى براى استغفار باقى نمىماند .\r\nاما اينكه در بعضى از روايات وارد شده كه امام صادق ع فرمود ابراهيم\r\n","description":"","footnote":"","page_name":" 160 ","page_number":160},
  {"content":"\r\nع وعده داده بود كه اگر آزر اسلام بياورد براى او استغفار كند ( نه اينكه پيش از اسلام آوردن ) و هنگامى كه براى او روشن شد كه او دشمن خدا است ، از وى بيزارى جست و بنا بر اين وعده ابراهيم مشروط بود و چون شرط آن حاصل نشد او هرگز استغفار نكرد .\r\nاين روايت علاوه بر اينكه روايت مرسل و ضعيفى است مخالف ظاهر يا صريح آيات قرآن است ، زيرا ظاهر آيه مورد بحث اين است كه ابراهيم استغفار كرد و صريح آيه 86 سوره « شعراء » اين است كه ابراهيم از خداوند تقاضاى آمرزش او را كرد آنجا كه مىگويد « وَاغْفِرْ لأَبِي إِنَّه كانَ مِنَ الضَّالِّينَ » .\r\nشاهد ديگر اين سخن جمله معروفى است كه از ابن عباس نقل شده كه ابراهيم كرارا براى آزر مادامى كه در حيات بود استغفار كرد ، اما هنگامى كه در حال كفر از دنيا رفت ، و عداوت او نسبت به آئين حق مسلم شد ، از اين كار خوددارى نمود .\r\nو از آنجا كه گروهى از مسلمانان مايل بودند براى نياكان مشرك خود كه در حال كفر مرده بودند استغفار كنند قرآن صريحا آنها را نهى كرد و تصريح نمود كه وضع ابراهيم با آنها كاملا متفاوت بوده ، او در حال حيات آزر ، و به اميد ايمان او ، چنين كارى را مىكرد ، نه پس از مرگش !\r\n\r\n3 - هر گونه پيوندى با دشمنان بايد قطع شود\r\nآيه مورد بحث تنها آيه اى نيست كه سخن از قطع هر گونه رابطه با مشركان مىگويد ، بلكه از آيات متعددى از قرآن اين موضوع به خوبى استفاده مىشود كه هر گونه پيوند و همبستگى خويشاوندى و غير خويشاوندى بايد تحت الشعاع پيوندهاى مكتبى قرار گيرد و اين پيوند ( ايمان به خدا و مبارزه با هر گونه شرك و بتپرستى ) بايد بر تمام روابط مسلمانان حاكم باشد ، چرا كه اين پيوند يك پيوند زير بنائى و حاكم بر همه مقدرات اجتماعى آنها است .\r\n","description":"","footnote":"","page_name":" 161 ","page_number":161},
  {"content":"\r\nو هرگز پيوندهاى سطحى و رو بنائى نمىتواند آن را نفى كند ، اين درسى بود براى ديروز و امروز و همه اعصار و قرون .\r\n\r\n[ سوره التوبة ‹ 9 › : آيات 115 تا 116 
  ]\r\nوَ ما كانَ اللَّه لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ إِنَّ اللَّه بِكُلِّ شَيْءٍ عَلِيمٌ ‹ 115 › إِنَّ اللَّه لَه مُلْكُ السَّماواتِ وَالأَرْضِ يُحْيِي وَيُمِيتُ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ‹ 116 ›\r\n\r\nترجمه :\r\n115 - چنان نبوده كه خداوند قومى را پس از هدايت ( و ايمان ) مجازات كند مگر آنكه آنچه را كه بايد از آن بپرهيزند براى آنان بيان نمايد ( و آنها مخالفت كنند ) زيرا خداوند به هر چيزى دانا است .\r\n116 - حكومت آسمانها و زمين براى او است ، ( او ) زنده مىكند و مىميراند ، و جز خدا ولى و ياورى نداريد .\r\n\r\nشان نزول :\r\nبعضى از مفسران گفته‌اند كه گروهى از مسلمانان قبل از نزول فرائض و واجبات چشم از جهان بسته بودند ، جمعى خدمت پيامبر ص آمدند و درباره سرنوشت آنها اظهار نگرانى كردند ، و چنين مىپنداشتند كه آنها شايد گرفتار مجازات الهى به خاطر عدم انجام اين فرائض باشند . آيه فوق نازل شد و اين موضوع را نفى كرد ( 1 ) .\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 162 ","page_number":162},
  {"content":"\r\nبعضى ديگر از مفسران گفته‌اند كه اين آيه در مورد استغفار مسلمانان براى مشركان و اظهار محبت آنها قبل از نهى صريح در آيات سابق نازل شده است ، زيرا اين موضوع ، باعث نگرانى گروهى از مسلمين شده بود ، آيه فوق نازل شد و به آنها اطمينان داد كه استغفارهاى آنان قبل از نهى الهى موجب مؤاخذه و مجازات نخواهد بود .\r\n\r\nتفسير :\r\n\r\nمجازات پس از تبيين\r\nنخستين آيه فوق اشاره به يك قانون كلى و عمومى است ، كه عقل نيز آن را تاييد مىكند و آن اينكه ما دام كه خداوند حكمى را بيان نفرموده و توضيحى در شرع پيرامون آن نرسيده است هيچكس را در برابر آن مجازات نخواهد كرد ، و به تعبير ديگر تكليف و مسئوليت همواره بعد از بيان احكام است ، و اين همان چيزى است كه در علم اصول از آن تعبير به قاعده « قبح عقاب بلا بيان » مىشود .\r\nلذا در آغاز مىفرمايد : « چنين نبوده كه خداوند گروهى را پس از هدايت گمراه سازد تا اينكه آنچه را كه بايد از آن بپرهيزند براى آنها تبيين كند » ( * ( وَما كانَ اللَّه لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ ) * ) .\r\nمنظور از « يضل » كه در اصل به معنى گمراه ساختن است ، يا حكم به گمراهى مىباشد ، آن چنان كه بعضى از مفسران احتمال داده‌اند ( همانند تعديل و تفسيق كه به معنى حكم به عدالت و حكم به فسق است ) ( 1 ) .\r\n\r\n","description":"","footnote":"\r\n( 1 ) بعضى چنين مىپندارند كه تنها باب « تفعيل » است كه گاهى به معنى حكم كردن مىآيد ، در حالى كه اين معنى در باب « افعال » نيز ديده شده است ، همانند شعر معروفى كه از كميت نقل شده است آنجا كه در باره عشق و علاقه خود به خاندان پيامبر ( ص ) چنين مىگويد و طائفة قد اكفرونى بحبكم : يعنى گروهى مرا به خاطر علاقه‌ام به شما تكفير كرده‌اند .\r\n","page_name":" 163 ","page_number":163},
  {"content":"\r\nو يا به معنى گمراه ساختن از طريق ثواب و پاداشهاى روز قيامت است ، كه در واقع به مفهوم مجازات كردن خواهد بود .\r\nو يا اينكه منظور از « اضلال » همانست كه در سابق نيز داشته‌ايم و آن بر گرفتن نعمت توفيق ، و رها ساختن انسان به حال خود كه نتيجه اش گمراه شدن و سرگردان ماندن در طريق هدايت است ، و اين تعبير اشاره لطيفى به اين حقيقت است كه همواره گناهان سرچشمه گمراهى بيشتر و دور ماندن از طريق هدايت است ( 1 ) .\r\nو در پايان آيه مىفرمايد : « خداوند به هر چيزى دانا است » ( * ( إِنَّ اللَّه بِكُلِّ شَيْءٍ عَلِيمٌ ) * ) .\r\nيعنى علم و دانايى خداوند ايجاب مىكند كه تا چيزى را براى بندگان بيان نكرده است ، كسى را در برابر آن مسئول نداند و مؤاخذه نكند .\r\n\r\nپاسخ به يك سؤال\r\nبعضى از مفسران و محدثان چنين پنداشته‌اند كه آيه فوق دليل بر اين است كه مستقلات عقليه ( آنچه را انسان بدون حكم شرع از طريق عقل خود درك مىكند ، همانند زشتى ظلم و خوبى عدالت و يا بدى دروغ و سرقت و تجاوز و قتل نفس و مانند اينها ) تا از طريق شرع تبيين نگردد كسى در برابر آنها مسئوليت ندارد .\r\nو به تعبير ديگر تمام احكام عقل بايد بوسيله حكم شرع تاييد گردد ، تا براى مردم تكليف و مسئوليت ايجاد كند ، و بنا بر اين قبل از نزول شرع مردم هيچگونه مسئوليتى حتى در برابر مستقلات عقليه ندارند .\r\nولى بطلان اين پندار روشن است . زيرا جمله * ( حَتَّى يُبَيِّنَ لَهُمْ ) * ( تا براى آنان تبيين كند و روشن سازد ) پاسخ آنها را مىدهد و روشن مىكند كه اين آيه\r\n\r\n","description":"","footnote":"\r\n( 1 ) توضيح بيشتر در باره معنى هدايت و ضلالت در قرآن را در جلد اول صفحه 101 تا 103 مطالعه فرمائيد .\r\n","page_name":" 164 ","page_number":164},
  {"content":"\r\nو مانند آن مخصوص مسائلى است كه در پرده ابهام باقى مانده و نياز به تبيين و روشنگرى دارد ، و مسلما مستقلات عقلى را شامل نمىشود ، زيرا زشتى ظلم و خوبى عدالت موضوع مبهمى نيست كه نياز به تبيين داشته باشد .\r\nكسانى كه چنين مىگويند توجه ندارند كه اگر اين سخن درست باشد هيچ لزومى ندارد كه مردم به نداى پيامبران پاسخ گويند و براى پى بردن به صدق آنها به مطالعه در دعوت مدعى نبوت و معجزاتش بپردازد : چرا كه هنوز صدق پيامبر و حكم الهى براى آنان روشن نشده ، بنا بر اين لزومى ندارد كه ادعاى آنان را مورد بررسى قرار دهند .\r\nلذا همانگونه كه وجوب بررسى دعوت مدعيان نبوت به حكم عقل و فرمان خرد است ، و به اصطلاح از مستقلات عقليه مىباشد ، ساير مسائلى را كه عقل و خرد آنها را به روشنى درك مىكند نيز واجب الاتباع است .\r\nشاهد اين سخن تعبيرى است كه در بعضى از احاديث كه از طرق اهل بيت ع وارد شده استفاده و به چشم مىخورد ، در كتاب توحيد از امام صادق ع مىخوانيم :\r\nكه در تفسير اين آيه فرمود : حتى يعرفهم ما يرضيه و ما يسخطه يعنى خداوند كسى را مجازات نمىكند تا آن زمانى كه به آنها بفهماند و معرفى كند كه چه چيزها موجب خشنودى او است و چه چيزها موجب خشم و غضب او ( 1 ) .\r\nو به هر حال اين آيه و مانند آن پايه اى براى يك قانون كلى اصولى محسوب مىشود كه ما دام كه دليلى بر وجوب يا حرمت چيزى نداشته باشيم هيچگونه مسئوليتى در برابر آن نداريم ، و به تعبير ديگر همه چيز براى ما مجاز است مگر آنكه دليلى بر وجوب يا تحريم آن اقامه شود ، و اين همانست كه نام آن را « اصل برائت » مىگذارند .\r\n\r\n","description":"","footnote":"\r\n( 1 ) تفسير نور الثقلين جلد دوم صفحه 276 .\r\n","page_name":" 165 ","page_number":165},
  {"content":"\r\nدر آيه بعد روى مساله تكيه و تاكيد مىكند كه : « حكومت آسمانها و زمين براى خدا است » ( * ( إِنَّ اللَّه لَه مُلْكُ السَّماواتِ وَالأَرْضِ ) * ) .\r\nو نظام حيات و مرگ نيز در كف قدرت او است ، او است كه « زنده مىكند و مىميراند » ( * ( يُحْيِي وَيُمِيتُ ) * ) .\r\nو بنا بر اين « هيچ ولى و سرپرست و ياورى جز خدا نداريد » ( * ( وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ) * ) .\r\nاشاره به اينكه با توجه به اين موضوع كه همه قدرتها و تمام حكومتها در عالم هستى بدست او و به فرمان او است ، شما نبايد بر غير او تكيه كنيد ، و بيگانگان از خدا را پناهگاه يا مورد علاقه خود قرار دهيد ، و پيوند محبت خويش را با اين دشمنان خدا از طريق استغفار يا غير آن برقرار و محكم داريد .\r\n","description":"","footnote":"","page_name":" 166 ","page_number":166},
  {"content":"\r\n\r\n[ سوره التوبة ‹ 9 › : آيات 117 تا 118 
  ]\r\nلَقَدْ تابَ اللَّه عَلَى النَّبِيِّ وَالْمُهاجِرِينَ وَالأَنْصارِ الَّذِينَ اتَّبَعُوه فِي ساعَةِ الْعُسْرَةِ مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّه بِهِمْ رَؤُفٌ رَحِيمٌ ‹ 117 › وَعَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الأَرْضُ بِما رَحُبَتْ وَضاقَتْ عَلَيْهِمْ أَنْفُسُهُمْ وَظَنُّوا أَنْ لا مَلْجَأَ مِنَ اللَّه إِلَّا إِلَيْه ثُمَّ تابَ عَلَيْهِمْ لِيَتُوبُوا إِنَّ اللَّه هُوَ التَّوَّابُ الرَّحِيمُ ‹ 118 ›\r\n\r\nترجمه :\r\n117 - خداوند رحمت خود را شامل حال پيامبر ، و ( همچنين ) مهاجران و انصار كه در زمان عسرت و شدت ( در جنگ تبوك ) از او پيروى كردند ، نمود ، پس از آنكه نزديك بود دلهاى گروهى از آنها از حق منحرف شود ( و از ميدان جنگ باز گردند ) سپس خدا توبه آنها را پذيرفت كه او نسبت به آنان مهربان و رحيم است .\r\n118 - ( همچنين ) آن سه نفر را كه ( در مدينه ) بازماندند ( و از شركت در تبوك خوددارى كردند و مسلمانان از آنان قطع رابطه نمودند ) تا آن حد كه زمين با همه وسعتش بر آنها تنگ شد و ( حتى ) جايى در وجود خويش براى خود نمىيافتند و دانستند كه پناهگاهى از خدا جز به سوى او نيست در آن هنگام خدا آنان را مشمول رحمت خود ساخت و خداوند توبه آنها را پذيرفت كه خداوند توبه پذير و مهربان است .\r\n\r\nشان نزول : يك درس بزرگ !\r\nمفسران گفته‌اند كه آيه نخست در مورد غزوه تبوك و مشكلات طاقتفرسايى\r\n","description":"","footnote":"","page_name":" 167 ","page_number":167},
  {"content":"\r\nكه به مسلمانان در اين جنگ رسيد نازل شده ، اين مشكلات به قدرى بود كه گروهى تصميم به بازگشت گرفتند اما لطف و توفيق الهى شامل حالشان شد ، و هم چنان پا بر جا ماندند .\r\nاز جمله كسانى كه مىگويند آيه در مورد او نازل شده « ابو حيثمه » است ، كه از ياران پيامبر ص بود ، نه از منافقان ، ولى بر اثر سستى از حركت به سوى ميدان تبوك به اتفاق پيامبر ص خوددارى كرد .\r\nده روز از اين واقعه گذشت . هوا گرم و سوزان بود ، روزى نزد همسران خود آمد ، در حالى كه سايبانهاى او را مرتب و آماده و آب خنك مهيا و طعام خوبى فراهم ساخته بودند ، او ناگهان در فكر فرو رفت و به ياد پيشواى خود پيامبر ص افتاد و گفت : رسول خدا ص كه هيچ گناهى ندارد و خداوند گذشته و آينده او را تضمين فرموده ، در ميان بادهاى سوزان بيابان اسلحه به دوش گرفته ، و رنج اين سفر دشوار را بر خود تحمل كرده ، ابو حيثمه را ببين كه در سايه خنك و كنار غذاى آماده و زنان زيبا قرار گرفته است ، اين انصاف نيست .\r\nسپس رو به همسران خود كرد و گفت به خدا قسم با هيچكدام از شما يك كلمه سخن نمىگويم ، و در زير اين سايبان قرار نمىگيرم ، تا به پيامبر ص ملحق شوم ، اين سخن را گفت و زاد و توشه برگرفت و بر شتر خود سوار شد و حركت ، كرد ، هر قدر همسرانش خواستند با او سخن بگويند او كلمه اى بر زبان جارى نكرد ، و هم چنان به حركت ادامه داد تا به نزديكى تبوك رسيد .\r\nمسلمانان به يكديگر مىگفتند : اين سوارى است كه از كنار جاده مىگذرد اما پيامبر ص فرمود اى سوار ! ابو حيثمه باشى بهتر است .\r\nهنگامى كه نزديك شد و مردم او را شناختند گفتند آرى ابو حيثمه است ، شتر خود را بر زمين خواباند و به پيامبر ص سلام گفت ، و ماجراى خويش را بازگو كرد ، پيامبر ص به او خوشآمد گفت و براى او دعا فرمود .\r\n","description":"","footnote":"","page_name":" 168 ","page_number":168},
  {"content":"\r\n- به اين ترتيب او از جمله كسانى بود كه قلبش متمايل به باطل شده بود ، اما به خاطر آمادگى روحى خداوند او را متوجه حق ساخت و ثابت قدم گردانيد .\r\nدر مورد آيه دوم شان نزول ديگرى نقل شده كه خلاصه اش چنين است :\r\nسه نفر از مسلمانان به نام « كعب بن مالك » و « مرارة بن ربيع » و « هلال بن اميه » از شركت در جنگ تبوك ، و حركت همراه پيامبر ص سرباز زدند ، ولى اين به خاطر آن نبود كه جزء دار و دسته منافقان باشند ، بلكه به خاطر سستى و تنبلى بود ، چيزى نگذشت كه پشيمان شدند .\r\nهنگامى كه پيامبر ص از صحنه تبوك به مدينه بازگشت ، خدمتش رسيدند و عذر خواهى كردند ، اما پيامبر ص حتى يك جمله با آنها سخن نگفت و به مسلمانان نيز دستور داد كه احدى با آنها سخن نگويد .\r\nآنها در يك محاصره عجيب اجتماعى قرار گرفتند ، تا آنجا كه حتى كودكان و زنان آنان نزد پيامبر ص آمدند و اجازه خواستند كه از آنها جدا شوند ، پيامبر ص اجازه جدايى نداد ، ولى دستور داد كه به آنها نزديك نشوند .\r\nفضاى مدينه با تمام وسعتش چنان بر آنها تنگ شد كه مجبور شدند براى نجات از اين خوارى و رسوايى بزرگ ، شهر را ترك گويند و به قله كوه‌هاى اطراف مدينه پناه ببرند از جمله مسائلى كه ضربه شديدى بر روحيه آنها وارد كرد اين بود كه كعب بن مالك مىگويد روزى در بازار مدينه با ناراحتى نشسته بودم ديدم يك نفر مسيحى شامى سراغ مرا مىگيرد ، هنگامى كه مرا شناخت نامه اى از پادشاه غسان به دست من داد كه در آن نوشته بود اگر صاحبت ترا از خود رانده به سوى ما بيا ، حال من منقلب شد گفتم اى واى بر من كارم به جايى رسيده است كه دشمنان در من طمع دارند !\r\n","description":"","footnote":"","page_name":" 169 ","page_number":169},
  {"content":"\r\nخلاصه بستگان آنها غذا مىآوردند ، اما حتى يك كلمه با آنها سخن نمىگفتند .\r\nمدتى به اين صورت گذشت و پيوسته انتظار مىكشيدند كه توبه آنها قبول شود و آيه اى كه دليل بر قبولى توبه آنها باشد نازل گردد ، اما خبرى نبود .\r\nدر اين هنگام فكرى به نظر يكى از آنان رسيد و به ديگران گفت : اكنون كه مردم با ما قطع رابطه كرده‌اند ، چه بهتر كه ما هم از يكديگر قطع رابطه كنيم ( درست است كه ما گنهكاريم ولى بايد از گناهكار ديگرى خشنود نباشيم ) .\r\nآنها چنين كردند به طورى كه حتى يك كلمه با يكديگر سخن نمىگفتند ، و دو نفر از آنان با هم نبودند ، و به اين ترتيب سر انجام پس از پنجاه روز توبه و تضرع به پيشگاه خداوند ، توبه آنان قبول شد و آيه فوق در اين زمينه نازل گرديد ( 1 ) .\r\n\r\nتفسير : زندان محاصره اجتماعى گنهكاران\r\nاين آيات نيز هم چنان از جنگ تبوك و مطالب گوناگونى كه پيرامون اين رويداد بزرگ اسلامى به وقوع پيوست ، سخن مىگويد .\r\nدر نخستين آيه اشاره به شمول رحمت بىپايان پروردگار نسبت به پيامبر و مهاجرين و انصار در آن لحظات حساس كرده ، مىگويد : « رحمت خدا شامل حال پيامبر ص و مهاجران و انصار ، همانها كه در موقع شدت و بحرانى از او پيروى كردند ، شد » ( * ( لَقَدْ تابَ اللَّه عَلَى النَّبِيِّ وَالْمُهاجِرِينَ وَالأَنْصارِ الَّذِينَ اتَّبَعُوه فِي ساعَةِ الْعُسْرَةِ ) * ) .\r\n\r\n","description":"","footnote":"\r\n( 1 ) مجمع البيان و سفينة البحار و تفسير ابو الفتوح رازى .\r\n","page_name":" 170 ","page_number":170},
  {"content":"\r\nسپس اضافه مىكند : « اين شمول رحمت الهى به هنگامى بود كه بر اثر شدت حوادث و فشار ناراحتيها نزديك بود گروهى از مسلمانان از جاده حق باز گردند » ( و تصميم به مراجعت از تبوك بگيرند ) ( * ( مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ) * ) .\r\nدگر بار تاكيد مىكند كه « بعد از اين ماجرا ، خداوند رحمت خود را شامل حال آنها ساخت ، و توبه آنها را پذيرفت ، زيرا او نسبت به مؤمنان مهربان و رحيم است » ( * ( ثُمَّ تابَ عَلَيْهِمْ إِنَّه بِهِمْ رَؤُفٌ رَحِيمٌ ) * ) .\r\nنه تنها اين گروه عظيم را كه در جهاد شركت كرده بودند ، مورد رحمت خويش قرار داد ، بلكه آن سه نفر را كه از شركت در جهاد تخلف ورزيده بودند و جنگجويان آنها را پشت سر گذاشتند و رفتند ، نيز مشمول لطف خود قرار داد ( * ( وَعَلَى الثَّلاثَةِ الَّذِينَ خُلِّفُوا ) * ) .\r\nاما اين لطف الهى به آسانى شامل حال آنها نشد ، بلكه آن به هنگامى بود كه اين سه نفر ( كعب بن مالك و مرارة بن ربيع و هلال بن امية كه شرح حالشان در شان نزول گذشت ) در محاصره شديد اجتماعى قرار گرفتند ، و مردم همگى با آنها قطع رابطه كردند ، « و آن چنان كه زمين با همه وسعتش بر آنها تنگ شد » ( * ( حَتَّى إِذا ضاقَتْ عَلَيْهِمُ الأَرْضُ بِما رَحُبَتْ ) * ) .\r\nو سينه آنها چنان از اندوه آكنده شد كه گويى « جايى در وجود خويش براى خود نمىيافتند » تا آنجا كه خود آنها نيز از يكديگر قطع رابطه كردند ( * ( وَضاقَتْ عَلَيْهِمْ أَنْفُسُهُمْ ) * ) .\r\nو به اين ترتيب همه راهها به روى آنها بسته شد ، « و يقين پيدا كردند كه پناهگاهى از خشم خدا جز از طريق بازگشت به سوى او نيست » ( * ( وَظَنُّوا أَنْ لا مَلْجَأَ مِنَ اللَّه إِلَّا إِلَيْه ) * ) .\r\n","description":"","footnote":"","page_name":" 171 ","page_number":171},
  {"content":"\r\n« بار ديگر رحمت خدا به سراغ آنان آمد ، و توبه و بازگشت حقيقى و خالصانه را بر آنان آسان ساخت ، تا توبه كنند » ( * ( ثُمَّ تابَ عَلَيْهِمْ لِيَتُوبُوا ) * ) .\r\nچرا كه « خداوند توبه پذير و رحيم است » ( * ( إِنَّ اللَّه هُوَ التَّوَّابُ الرَّحِيمُ ) * ) .\r\n\r\nدر اينجا به چند نكته بايد توجه كرد :\r\n\r\n1 - منظور از توبه خدا بر پيامبر ( ص ) چيست ؟\r\nدر نخستين آيه مورد بحث خوانديم كه خداوند بر پيامبر ص و مهاجران و انصار توبه كرد و توبه آنها را پذيرا شد .\r\nبدون شك پيامبر معصوم گناهى نداشته كه بخواهد از آن توبه كند و خدا توبه او را بپذيرد ( هر چند پاره اى از مفسران اهل تسنن تعبير فوق را دليل بر صدور لغزشى از پيامبر ص در ماجراى تبوك گرفته‌اند ) .\r\nولى دقت در خود آيه و ساير آيات قرآن به نادرست بودن اين تفسير گواهى مىدهد ، زيرا اولا توبه پروردگار به معنى بازگشت او به رحمت و توجه به بندگان است ، و در مفهوم آن ، گناه و يا لغزش نيست ، چنان كه در سوره نساء بعد از ذكر قسمتى از احكام اسلام ، مىفرمايد : يُرِيدُ اللَّه لِيُبَيِّنَ لَكُمْ وَيَهْدِيَكُمْ سُنَنَ الَّذِينَ مِنْ قَبْلِكُمْ وَيَتُوبَ عَلَيْكُمْ وَاللَّه عَلِيمٌ حَكِيمٌ : ( خداوند مىخواهد احكام خود را براى شما تبيين كند و به روش شايسته كه قبل از شما بودند شما را هدايت كند ، و بر شما توبه كند ، و خداوند عالم و حكيم است ) .\r\nدر اين آيه و پيش از آن سخن از گناه و لغزشى به ميان نيامده ، بلكه طبق تصريح همين آيه سخن از تبيين احكام و هدايت به سنتهاى ارزنده پيشين در ميان است ، و اين خود نشان مىدهد كه توبه در اينجا به معنى شمول رحمت الهى نسبت به بندگان است .\r\nثانيا در كتب لغت نيز يكى از معانى توبه همين موضوع ذكر شده است ،\r\n","description":"","footnote":"","page_name":" 172 ","page_number":172},
  {"content":"\r\nدر كتاب معروف « قاموس » يكى از معانى توبه چنين ذكر شده « رجع عليه بفضله و قبوله » .\r\nو ثالثا در آيه مورد بحث ، تخلف و انحراف از حق را تنها به گروهى از مؤمنان نسبت مىدهد با اينكه توبه الهى را شامل حال همه مىداند ، و اين خود نشان مىدهد كه توبه خدا در اينجا به معنى پذيرش عذر بندگان از گناه نيست ، بلكه همان رحمت خاص الهى است كه در اين لحظات سخت به يارى پيامبر ص و همه مؤمنان بدون استثناء از مهاجران و انصار آمد ، و آنها را در امر جهاد ثابت قدم ساخت ،\r\n\r\n2 - چرا از جنگ تبوك به « ساعة العسرة » تعبير شده است ؟ !\r\n« ساعت » از نظر لغت به معنى بخشى از زمان است ، خواه كوتاه باشد يا طولانى ، البته به زمانهاى خيلى طولانى ، ساعت گفته نمىشود ، و « عسرت » به معنى مشقت و سختى است .\r\nتاريخ اسلام نشان مىدهد كه مسلمانان هيچگاه به اندازه جريان تبوك در فشار و زحمت نبودند .\r\nزيرا از طرفى حركت به سوى تبوك در موقع شدت گرماى تابستان بود .\r\nو از سوى ديگر خشكسالى مردم را به ستوه در آورده بود .\r\nو از سوى سوم فصلى بود كه مىبايست مردم همان مقدار محصولى كه بر درختان بود جمعآورى و براى طول سال خود آماده كنند .\r\nاز همه اينها گذشته فاصله ميان مدينه و تبوك بسيار طولانى بود .\r\nو دشمنى كه مىخواستند با او روبرو شوند ، امپراطورى روم شرقى ، يكى از نيرومندترين قدرتهاى جهان روز بود .\r\nاضافه بر اينها ، مركب و آذوقه در ميان مسلمانان به اندازه اى كم بود كه\r\n","description":"","footnote":"","page_name":" 173 ","page_number":173},
  {"content":"\r\nگاه ده نفر مجبور مىشدند به نوبت از يك مركب استفاده كنند ، بعضى از پياده‌ها حتى كفش بپانداشتند ، و مجبور بودند با پاى برهنه از ريگهاى سوزان بيابان بگذرند ، از نظر غذا و آب به قدرى در مضيقه بودند كه گاهى يك دانه خرما را چند نفر به نوبت ، در دهان گرفته و مىمكيدند تا موقعى كه تنها هسته آن باقى مىماند ، و يك جرعه آب را چند نفر مىنوشيدند .\r\nولى با تمام اين اوصاف مسلمانان غالبا روحيه قوى و محكم داشتند و على رغم تمام اين مشكلات به سوى دشمن همراه پيامبر ص حركت كردند و با اين استقامت و پايمردى عجيب درس بزرگى براى همه مسلمين جهان در تمام قرون و اعصار به يادگار گذاشتند ، درسى كه براى همه نسلها كافى بود ، و وسيله پيروزى و غلبه بر دشمنان بزرگ و مجهز و خطرناك .\r\nشك نيست در ميان مسلمانان افرادى بودند كه روحيه ضعيفترى داشتند ، و همانها بودند كه فكر بازگشت را در سر مىپروراندند كه قرآن از آن تعبير به * ( « مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ) * » كرده است ( زيرا « يزيغ » از ماده « زيغ » به معنى تمايل و انحراف از حق به سوى باطل است ) .\r\nولى همانگونه كه ديديم روحيه عالى اكثريت ، و لطف پروردگار آنها را نيز از اين فكر منصرف ساخت ، و به جمع مجاهدان راه حق پيوستند .\r\n3 - در آيات فوق در باره آن سه نفر از مسلمانان سست و سهلانگار تعبير به « خلفوا » شده است ، يعنى « پشت سر گذارده شده‌اند » .\r\nاين تعبير يا به خاطر آن است كه مسلمانان هنگامى كه اين گونه اشخاص سستى مىكردند آنها را پشت سر گذارده ، و بى اعتنا به وضعشان به سوى ميدان جهاد پيش مىرفتند ، و يا به خاطر آنست كه هنگامى كه براى عذرخواهى نزد پيامبر ص آمدند ، عذر آنها را نپذيرفت و قبول توبه آنها را به عقب انداخت .\r\n","description":"","footnote":"","page_name":" 174 ","page_number":174},
  {"content":"\r\n\r\n4 - يك درس بزرگ براى هميشه\r\nاز مسائل مهمى كه از آيات فوق استفاده مىشود ، مساله مجازات مجرمان و فاسدان از طريق محاصره اجتماعى و قطع رابطه‌ها و پيوندها است . ما به خوبى مىبينيم كه اين قطع رابطه در مورد سه نفر از متخلفان تبوك به قدرى آنها را تحت فشار قرار داد كه از هر زندانى براى آنها سختتر بود ، آن چنان كه جان آنها از فشار اين محاصره اجتماعى به لب رسيدند ، و از همه جا قطع اميد كردند .\r\nاين موضوع آن چنان انعكاس وسيعى در جامعه مسلمانان آن روز از خود به جاى گذاشت كه بعد از آن كمتر كسى جرئت مىكرد مرتكب اين گونه گناهان شود .\r\nاين نوع مجازات نه دردسر و هزينه زندانها را دارد ، و نه خاصيت تنبل پرورى و بدآموزيهاى آنها را ، ولى تاثير آن از هر زندانى بيشتر و دردناكتر است .\r\nاين در واقع يك نوع اعتصاب و مبارزه منفى جامعه در برابر افراد فاسد است اگر مسلمانان در برابر « متخلفان از وظائف حساس اجتماعى » دست به چنين مبارزه اى بزنند به طور قطع در هر عصر و زمانى پيروزى با آنها خواهد بود ، و براحتى مىتوانند جامعه خود را پاكسازى كنند .\r\nاما روح مجامله و سازشكارى كه بدبختانه امروز در بسيارى از جوامع اسلامى به صورت يك بيمارى تقريبا همه گير درآمده است ، نه تنها جلو اين گونه اشخاص را نمىگيرد ، بلكه آنان را در اعمال زشتشان تشجيع مىكند .\r\n\r\n5 - غزوه تبوك و دستاوردهايش\r\n« تبوك » دورترين نقطه اى بود كه پيامبر ص در غزوات خود به آنجا گام نهاد ، اين كلمه در اصل نام قلعه محكم و بلندى بود كه در نوار مرزى حجاز\r\n","description":"","footnote":"","page_name":" 175 ","page_number":175},
  {"content":"\r\nو شام قرار داشت ، و به همين سبب آن سرزمين به نام سرزمين تبوك ناميده شد .\r\nنفوذ سريع اسلام در جزيره عربستان سبب شد كه آوازه پيامبر ص در تمام كشورهاى اطراف بپيچد ، و با اينكه تا آن روز براى حجاز اهميتى قائل نبودند طلوع اسلام و قدرت ارتش پيامبر ص كه حجاز را در زير يك پرچم بسيج كرده بود ، آنها را از آينده كار خود بيمناك ساخت .\r\nروم شرقى كه هم مرز با حجاز بود فكر مىكرد ممكن است يكى از نخستين قربانيان پيشرفت سريع اسلام باشد ، لذا سپاهى در حدود چهل هزار نفر با اسلحه كافى و مجهز ، آن چنان كه درخور دولت نيرومندى همانند امپراطورى روم در آن زمان بود ، گردآورى كرد ، و در مرز حجاز متمركز ساخت ، اين خبر وسيله مسافران به گوش پيامبر ص رسيد ، و پيامبر براى اينكه درس عبرتى به روم و ساير همسايگان بدهد بىدرنگ فرمان آماده باش صادر كرد سخنگويان پيامبر ص در مدينه و نقاط ديگر صداى پيامبر ص را به گوش مردم رساندند و چيزى نگذشت كه سى هزار نفر براى پيكار با روميان آماده شدند كه از ميان آنها ده هزار سوار و بيست هزار پياده بود .\r\nهوا به شدت گرم شده بود ، و انبارها از مواد غذايى خالى و محصولات كشاورزى آن سال هنوز جمعآورى نشده بود و حركت در چنين شرائطى براى مسلمانان بسيار مشكل بود ، ولى فرمان خدا و پيامبر ص است و به هر حال بايد حركت كرد ، و بيابان طولانى و پر مخاطره ميان مدينه و تبوك را پيمود ! .\r\nاين لشكر كه به خاطر مشكلات زيادش از نظر اقتصادى و از نظر مسير طولانى ، و بادهاى سوزان سموم ، و طوفانهاى كشنده شن ، و نداشتن مركب كافى به جيش العسرة ! ( لشكر مشكلات ! ) معروف شد تمام سختىها را تحمل كرد و در آغاز ماه شعبان ، سال نهم هجرت ، به سرزمين تبوك رسيد ، در حالى كه پيامبر ص على ع را بجاى خود در مدينه گذارده بود ، و اين تنها غزوه اى بود كه\r\n","description":"","footnote":"","page_name":" 176 ","page_number":176},
  {"content":"\r\nعلى ع در آن شركت نكرد .\r\nاين اقدام پيامبر ص يك اقدام بسيار بجا و ضرورى بود ، زيرا بسيار محتمل بود بعضى از بازماندگان مشركان و يا منافقان مدينه كه ببهانه هايى از شركت در ميدان تبوك سر باز زده بودند ، از غيبت طولانى پيامبر ص و سربازانش استفاده كنند ، و به مدينه حمله ور شوند ، زنان و كودكان را بكشند و مدينه را ويران سازند ، ولى وجود على ع در مدينه سد نيرومندى در برابر توطئه‌هاى آنها بود .\r\nبهر حال هنگامى كه پيامبر ص به تبوك رسيد اثرى از سپاهيان روم نديد ، گويا به هنگامى كه از حركت سپاه عظيم اسلام با آن شهامت و شجاعت عجيبى كه در جنگها نشان داده بودند و كم و بيش به گوش روميان رسيده بود با خبر شدند ، صلاح در اين ديدند كه ارتش خويش را به درون كشور فرا خوانده چنين وانمود كنند كه خبر تمركز ارتش روم در مرزها به قصد حمله به مدينه ، شايعه بىاساسى بيش نبوده است ، چرا كه از دست زدن به چنين جنگ خطرناكى كه مستمسك و مجوزى نيز نداشت وحشت داشتند .\r\nولى حضور سپاه اسلام با اين سرعت در ميدان تبوك چند درس به دشمنان اسلام داد :\r\nاولا - اين موضوع به ثبوت رسيد كه روحيه جنگى سربازان اسلام آن چنان قوى است كه از درگيرى با نيرومندترين ارتش آن زمان نيز بيمى ندارد .\r\nثانيا - بسيارى از قبائل و امراى اطراف تبوك به خدمت پيامبر ص آمدند و پيمان عدم تعرض با پيامبر ص امضا كردند و فكر مسلمانان از ناحيه آنان آسوده شد .\r\nثالثا - امواج اسلام به داخل مرزهاى امپراطورى روم نفوذ كرد و به عنوان يك واقعه مهم روز اين صدا همه جا پيچيد ، و زمينه را براى توجه روميان\r\n","description":"","footnote":"","page_name":" 177 ","page_number":177},
  {"content":"\r\nبه اسلام فراهم ساخت .\r\nرابعا - مسلمانان با پيمودن اين راه و تحمل آن زحمات ، راه را براى فتح شام در آينده هموار ساختند و معلوم شد كه اين راه سرانجام پيمودنى است .\r\nو اين فوائد بزرگ چيزى بود كه به زحمت لشگركشى مىارزيد .\r\nبه هر حال پيامبر ص با سپاهيان خود طبق سنتى كه داشت مشورت كرد كه آيا به پيشروى ادامه دهيم يا باز گرديم ، راى بيشتر آنها بر آن قرار گرفت كه بازگشت بهتر است و با روح برنامه‌هاى اسلامى سازگارتر ، به خصوص كه سپاهيان اسلام بر اثر مشقت طاقتفرساى راه خسته و كوفته شده بودند ، و مقاومت جسمانى آنها تضعيف شده بود .\r\nپيامبر ص اين نظر را تصويب كرد و سپاه اسلام به مدينه بازگشت .\r\n\r\n[ سوره التوبة ‹ 9 › : آيه 119 
  ]\r\nيا أَيُّهَا الَّذِينَ آمَنُوا اتَّقُوا اللَّه وَكُونُوا مَعَ الصَّادِقِينَ ‹ 119 ›\r\n\r\nترجمه :\r\n119 - اى كسانى كه ايمان آورده‌ايد از ( مخالفت فرمان ) خدا بپرهيزيد و با صادقان باشيد .\r\n\r\nتفسير :\r\n\r\nبا صادقان باشيد\r\nدر آيات گذشته ، سخن در باره گروهى از متخلفان در ميان بود ، متخلفانى كه عهد و پيمان خود را با خدا و پيامبر ص شكسته ، و عملا اظهارات خود را در مورد ايمان به خدا و روز جزا تكذيب نموده بودند و ديديم كه چگونه مسلمانان با قطع رابطه خود از آنها تنبيهشان كردند ! اما در آيه مورد بحث اشاره به نقطه مقابل آنها كرده ، دستور مىدهد كه\r\n","description":"","footnote":"","page_name":" 178 ","page_number":178},
  {"content":"\r\nرابطه خود را با راستگويان و آنها كه بر سر پيمان خود ايستاده‌اند محكم بدارند .\r\nنخست مىفرمايد : « اى كسانى كه ايمان آورده‌ايد از مخالفت فرمان خدا بپرهيزيد » ( * ( يا أَيُّهَا الَّذِينَ آمَنُوا اتَّقُوا اللَّه ) * ) .\r\nو براى اينكه بتوانند راه پر پيچ و خم تقوا را بدون اشتباه و انحراف بپيمايند اضافه مىكند : « با صادقان باشيد » ( * ( وَكُونُوا مَعَ الصَّادِقِينَ ) * ) .\r\nدر اينكه منظور از « صادقين » چه كسانى است ، مفسران احتمالات گوناگونى داده‌اند .\r\nولى اگر بخواهيم راه را نزديك كنيم ، بايد به خود قرآن مراجعه كنيم كه در آيات متعددى « صادقين » را تفسير كرده است .\r\nدر سوره بقره مىخوانيم : لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِاللَّه وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ وَأَقامَ الصَّلاةَ وَآتَى الزَّكاةَ وَالْمُوفُونَ بِعَهْدِهِمْ إِذا عاهَدُوا وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ( بقره - 177 ) .\r\nدر اين آيه مىبينيم پس از آنكه مسلمانان را از گفتگوهاى اضافى در باره مساله تغيير قبله نهى مىكند حقيقت نيكوكارى را براى آنها چنين تفسير مىكند : ايمان به خدا و روز رستاخيز و فرشتگان و كتب آسمانى و پيامبران ، سپس انفاق در راه خدا به نيازمندان و محرومان ، و بر پا داشتن نماز ، و پرداختن زكات ، و وفاى به عهد ، و استقامت در برابر مشكلات به هنگام جهاد ، و پس از ذكر همه اينها مىگويد : كسانى كه اين صفات را دارا باشند ، صادقان و پرهيزگارانند .\r\nو به اين ترتيب صادق كسى است كه داراى ايمان به تمام مقدسات و بدنبال\r\n","description":"","footnote":"","page_name":" 179 ","page_number":179},
  {"content":"\r\nآن عمل در تمام زمينه‌ها باشد .\r\nو در آيه 15 سوره حجرات مىخوانيم : إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه ثُمَّ لَمْ يَرْتابُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه أُولئِكَ هُمُ الصَّادِقُونَ .\r\n« مؤمنان تنها كسانى هستند كه ايمان به خدا و پيامبرش آورده ، سپس شك و ترديدى به خود راه نداده‌اند ( و علاوه بر اين ) با اموال و جانهاى خود در راه خدا جهاد كردند ، اينها صادقان هستند .\r\nاين آيه نيز « صدق » را مجموعه اى از ايمان و عمل كه در آن هيچگونه ترديد و تخلفى نباشد معرفى مىكند .\r\nو در آيه 8 سوره حشر مىخوانيم : لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَأَمْوالِهِمْ يَبْتَغُونَ فَضْلًا مِنَ اللَّه وَرِضْواناً وَيَنْصُرُونَ اللَّه وَرَسُولَه أُولئِكَ هُمُ الصَّادِقُونَ .\r\nدر اين آيه مؤمنان محرومى كه على رغم همه مشكلات ، استقامت به خرج دادند و از خانه و اموال خود بيرون رانده شدند ، و جز رضاى خدا و يارى پيامبر ص هدفى نداشتند ، به عنوان صادقان معرفى شده‌اند .\r\nاز مجموع اين آيات نتيجه مىگيريم كه « صادقين » آنهايى هستند كه تعهدات خود را در برابر ايمان به پروردگار به خوبى انجام مىدهند ، نه ترديدى به خود راه مىدهند ، نه عقبنشينى مىكنند ، نه از انبوه مشكلات مىهراسند بلكه با انواع فداكاريها ، صدق ايمان خود را ثابت مىكنند .\r\nشك نيست كه اين صفات مراتبى دارد ، بعضى ممكن است در قله آن قرار گرفته باشند كه ما نام آنها را معصومان مىگذاريم ، و بعضى در مراحل پائينتر .\r\n","description":"","footnote":"","page_name":" 180 ","page_number":180},
  {"content":"\r\n\r\nآيا منظور از صادقين تنها معصومان است ؟\r\nگر چه مفهوم صادقين همانگونه كه در بالا ذكر كرديم ، مفهوم وسيعى است ، ولى از روايات بسيارى استفاده مىشود كه منظور از اين مفهوم در اينجا تنها معصومين هستند .\r\nسليم بن قيس هلالى چنين نقل مىكند : كه روزى امير مؤمنان ع با جمعى از مسلمانان گفتگو داشت از جمله فرمود : شما را به خدا سوگند مىدهم آيا مىدانيد هنگامى كه خدا « * ( يا أَيُّهَا الَّذِينَ آمَنُوا اتَّقُوا اللَّه وَكُونُوا مَعَ الصَّادِقِينَ ) * » را نازل كرد سلمان گفت : اى رسول خدا آيا منظور از آن عام است يا خاص ؟\r\nپيامبر ص فرمود : مامورين به اين دستور همه مؤمنانند و اما عنوان صادقين مخصوص برادرم على ع و اوصياء بعد از او تا روز قيامت است .\r\nهنگامى كه على ع اين سؤال را كرد ، حاضران گفتند آرى اين سخن را از پيامبر ص شنيديم ( 1 ) .\r\n« نافع » از « عبد اللَّه بن عمر » در تفسير آيه چنين نقل مىكند كه خداوند نخست به مسلمانان دستور داد كه از خدا بترسند ، سپس فرمود : * ( كُونُوا مَعَ الصَّادِقِينَ ) * يعنى مع محمد و أهل بيته ( با پيامبر اسلام و خاندانش ) ( 2 ) .\r\nگر چه بعضى از مفسران اهل تسنن مانند نويسنده « المنار » ذيل روايت فوق را به اين صورت نقل كرده‌اند مع محمد و اصحابه .\r\nولى با توجه به اينكه مفهوم آيه عام است و هر زمانى را شامل مىشود و مىدانيم صحابه پيامبر ص در زمان محدودى بودند ، عبارتى كه در كتب شيعه از عبد اللَّه بن عمر نقل شده صحيحتر به نظر مىرسد .\r\nنويسنده تفسير برهان نظير اين مضمون را از طرق اهل تسنن نقل كرده و مىگويد : « موفق بن احمد » به اسناد خود از « ابن عباس » در ذيل آيه فوق چنين\r\n\r\n","description":"","footnote":"\r\n( 1 ) و ( 2 ) تفسير برهان جلد 2 صفحه 170 .\r\n","page_name":" 181 ","page_number":181},
  {"content":"\r\nنقل كرده : هو على بن ابى طالب ( او على بن ابى طالب است ) .\r\nسپس مىگويد : همين مطلب را « عبد الرزاق » در كتاب « رموز الكنوز » نيز آورده است ( 1 ) .\r\nاما مساله مهمتر اين است كه در آيه فوق دو دستور داده شده نخست دستور به تقوا و سپس دستور به همراه بودن با صادقين ، اگر مفهوم صادقين در آيه عام باشد و همه مؤمنان راستين و با استقامت را شامل گردد بايد گفته شود و كونوا من الصادقين از صادقين باشيد ، نه با صادقين باشيد ( دقت كنيد ) .\r\nاين خود قرينه روشنى است كه « صادقين » در آيه به معنى گروه خاصى است .\r\nاز سوى ديگر منظور از همراه بودن اين نيست كه انسان همنشين آنها باشد بلكه بدون شك منظور آن است كه همگام آنها باشد .\r\nآيا اگر كسى معصوم نباشد ممكن است بدون قيد و شرط ، دستور پيروى و همگامى با او صادر شود ؟ آيا اين خود دليل بر آن نيست كه اين گروه تنها معصومانند ؟ ! بنا بر اين آنچه را از روايات استفاده كرديم ، با دقت و تامل از خود آيه نيز مىتوان استفاده كرد .\r\nجالب توجه اينكه مفسر معروف « فخر رازى » كه به تعصب و شكآورى معروف است ، اين حقيقت را پذيرفته ( هر چند غالب مفسران اهل تسنن ، با سكوت ، از اين مساله گذشته‌اند ! ) و مىگويد : « خداوند مؤمنان را به همراه بودن با صادقين دستور داده ، بنا بر اين آيه دلالت بر اين دارد كه : آنها كه جائز الخطا هستند بايد به كسى اقتدا كنند كه معصوم است ، تا در پرتو او از خطا مصون بمانند ، و اين معنى در هر زمانى خواهد بود ، و هيچ دليلى بر اختصاص آن\r\n\r\n","description":"","footnote":"\r\n( 1 ) تفسير برهان ج 2 صفحه 170 .\r\n","page_name":" 182 ","page_number":182},
  {"content":"\r\nبه عصر پيامبر ص نداريم « .\r\nولى بعدا اضافه مىكند : « قبول داريم كه مفهوم آيه اين است و در هر زمانى بايد معصومى باشد ، اما ما اين معصوم را مجموع امت مىدانيم نه يك فرد ! ، و به تعبير ديگر اين آيه دليل بر حجيت اجماع مؤمنين و عدم خطاى مجموع امت است » ( 1 ) :\r\nبه اين ترتيب فخر رازى نيمى از راه را به خوبى پيموده ، اما در نيمه دوم گرفتار اشتباه شده است ، اگر او به يك نكته كه در متن آيه است توجه مىكرد نيمه دوم راه را نيز بطور صحيح مىپيمود ، و آن اينكه اگر منظور از صادقان مجموع امت باشد ، خود اين « پيرو » نيز جزء آن مجموع است ، و در واقع پيرو جزئى از پيشوا مىشود ، و اتحاد تابع و متبوع خواهد شد ، در حالى كه ظاهر آيه اين است كه پيروان از پيشوايان ، و تابعان از متبوعان جدا هستند ( دقت كنيد ) .\r\nنتيجه اينكه آيه فوق از آياتى است كه دلالت بر وجود معصوم در هر عصر و زمان مىكند .\r\nتنها سؤالى كه باقى مىماند اين است كه « صادقين » جمع است و بايد در هر عصرى معصومان ، متعدد باشند .\r\nپاسخ اين سؤال نيز روشن است و آن اينكه مخاطب تنها اهل يك عصر نيستند ، بلكه آيه تمام اعصار و قرون را مخاطب ساخته و مسلم است كه مجموع مخاطبين همه اعصار با جمعى از صادقين خواهند بود ، و به تعبير ديگر چون در هر عصرى معصومى وجود دارد ، هنگامى كه همه قرون و اعصار را مورد توجه قرار دهيم سخن از جمع معصومان به ميان خواهد آمد ، نه از يك فرد .\r\nشاهد گوياى اين موضوع آن است كه در عصر پيامبر ص جز او كسى\r\n\r\n","description":"","footnote":"\r\n( 1 ) تفسير فخر رازى جلد 16 صفحه 220 - 221 .\r\n","page_name":" 183 ","page_number":183},
  {"content":"\r\nكه واجب الاطاعة باشد وجود نداشت ، و در عين حال آيه به طور مسلم شامل مؤمنان زمان او مىشود ، بنا بر اين مىفهميم منظور جمع در يك زمان نيست بلكه جمع در مجموعه زمانهاست .\r\n\r\n[ سوره التوبة ‹ 9 › : آيات 120 تا 121 
  ]\r\nما كانَ لأَهْلِ الْمَدِينَةِ وَمَنْ حَوْلَهُمْ مِنَ الأَعْرابِ أَنْ يَتَخَلَّفُوا عَنْ رَسُولِ اللَّه وَلا يَرْغَبُوا بِأَنْفُسِهِمْ عَنْ نَفْسِه ذلِكَ بِأَنَّهُمْ لا يُصِيبُهُمْ ظَمَأٌ وَلا نَصَبٌ وَلا مَخْمَصَةٌ فِي سَبِيلِ اللَّه وَلا يَطَؤُنَ مَوْطِئاً يَغِيظُ الْكُفَّارَ وَلا يَنالُونَ مِنْ عَدُوٍّ نَيْلًا إِلَّا كُتِبَ لَهُمْ بِه عَمَلٌ صالِحٌ إِنَّ اللَّه لا يُضِيعُ أَجْرَ الْمُحْسِنِينَ ‹ 120 › وَلا يُنْفِقُونَ نَفَقَةً صَغِيرَةً وَلا كَبِيرَةً وَلا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ اللَّه أَحْسَنَ ما كانُوا يَعْمَلُونَ ‹ 121 ›\r\n\r\nترجمه :\r\n120 - سزاوار نيست كه اهل مدينه و باديه نشينانى كه اطراف آنها هستند از رسول خدا تخلف جويند ، و براى حفظ جان خويش از جان او چشم بپوشند ، اين به خاطر آن است كه هيچ تشنگى به آنها نمىرسد ، و نه خستگى ، و نه گرسنگى در راه خدا ، و هيچ گامى كه موجب خشم كافران شود برنمىدارند ، و ضربه اى از دشمن نمىخورند ، مگر اينكه به واسطه آن عمل صالحى براى آنها نوشته مىشود ، زيرا خداوند پاداش نيكوكاران را ضايع نمىكند .\r\n121 - و هيچ مال كوچك يا بزرگى را ( در اين راه ) انفاق نمىكنند و هيچ سرزمينى را ( به سوى ميدان جهاد و يا در بازگشت ) نمىپيمايند ، مگر اينكه براى آنها نوشته مىشود تا خداوند آن را به عنوان بهترين اعمالشان پاداش دهد .\r\n","description":"","footnote":"","page_name":" 184 ","page_number":184},
  {"content":"\r\n\r\nتفسير : مشكلات مجاهدان بىپاداش نمىماند\r\nدر آيات گذشته بحثهايى پيرامون سرزنش كسانى كه از غزوه تبوك خوددارى كرده بودند ، به ميان آمد ، اين دو آيه مورد بحث به عنوان يك قانون كلى و همگانى ، بحث نهايى را روى اين موضوع مىكند .\r\nنخست مىگويد : « مردم مدينه و باديه نشينانى كه در اطراف اين شهر كه مركز و كانون اسلام است زندگى مىكنند حق ندارند ، از رسول خدا ص تخلف جويند » ( * ( ما كانَ لأَهْلِ الْمَدِينَةِ وَمَنْ حَوْلَهُمْ مِنَ الأَعْرابِ أَنْ يَتَخَلَّفُوا عَنْ رَسُولِ اللَّه ) * ) .\r\n« و نه حفظ جان خود را بر حفظ جان او مقدم دارند » ( * ( وَلا يَرْغَبُوا بِأَنْفُسِهِمْ عَنْ نَفْسِه ) * ) .\r\nچرا كه او رهبر امت ، و پيامبر خدا ، و رمز بقاء و حيات ملت اسلام است ، و تنها گذاردن او نه فقط پيامبر ص را به خطر مىافكند ، بلكه آئين خدا و علاوه بر آن موجوديت و حيات خود مؤمنان را نيز در خطر جدى قرار خواهد داد .\r\nدر واقع قرآن با استفاده از يك بيان عاطفى ، همه افراد با ايمان را به ملازمت پيامبر ص و حمايت و دفاع از او در برابر مشكلات تشويق مىكند ، مىگويد :\r\nجان شما از جان او عزيزتر ، و حيات شما از حيات او با ارزشتر نيست آيا ايمانتان اجازه مىدهد او كه پرارزشترين وجود انسانى است ، و براى نجات و رهبرى شما مبعوث شده به خطر بيفتد ، و شما سلامت طلبان براى حفظ جان خويش از فداكارى در راه او مضايقه كنيد ؟ ! مسلم است تاكيد و تكيه روى مدينه و اطرافش به خاطر آن است كه در آن\r\n","description":"","footnote":"","page_name":" 185 ","page_number":185},
  {"content":"\r\nروز كانون اسلام مدينه بود ، و الا اين حكم نه اختصاصى به مدينه و اطراف آن دارد و نه مخصوص پيامبر ص است .\r\nاين وظيفه همه مسلمانان در تمام قرون و اعصار است كه رهبران خويش را همچون جان خويش ، بلكه بيشتر گرامى دارند و در حفظ آنان بكوشند و آنها را در برابر حوادث سخت تنها نگذارند ، چرا كه خطر براى آنها خطر براى امت است .\r\nسپس به پاداشهاى مجاهدان كه در برابر هر گونه مشكلى در راه جهاد نصيبشان مىشود ، اشاره كرده و روى هفت قسمت از اين مشكلات و پاداشش انگشت مىگذارد و مىگويد :\r\n« اين به خاطر آن است كه هيچگونه تشنگى به آنها نمىرسد » ( * ( ذلِكَ بِأَنَّهُمْ لا يُصِيبُهُمْ ظَمَأٌ ) * ) « و هيچ رنج و خستگى پيدا نمىكنند » ( * ( وَلا نَصَبٌ ) * « .\r\n« و هيچ گرسنگى در راه خدا دامن آنها را نمىگيرد » ( * ( وَلا مَخْمَصَةٌ فِي سَبِيلِ اللَّه ) * ) .\r\n« و در هيچ نقطه خطرناك و ميدان پر مخاطره اى كه موجب خشم و ناراحتى كفار است قرار نمىگيرند » ( * ( وَلا يَطَؤُنَ مَوْطِئاً يَغِيظُ الْكُفَّارَ ) * ) .\r\n« و هيچ ضربه اى از دشمن بر آنها وارد نمىشود » ( * ( وَلا يَنالُونَ مِنْ عَدُوٍّ نَيْلًا ) * ) « مگر اينكه در ارتباط با آن ، عمل صالحى براى آنها ثبت مىشود » ( * ( إِلَّا كُتِبَ لَهُمْ بِه عَمَلٌ صالِحٌ ) * ) .\r\nو مسلما پاداش يك به يك آنها را از خداوند بزرگ دريافت خواهند داشت ، « زيرا خدا پاداش نيكوكاران را هيچگاه ضايع نمىكند » ( * ( إِنَّ اللَّه لا يُضِيعُ أَجْرَ الْمُحْسِنِينَ ) * ) .\r\n","description":"","footnote":"","page_name":" 186 ","page_number":186},
  {"content":"\r\n« همچنين هيچ مال كم يا زيادى را در مسير جهاد ، انفاق نمىكنند » ( * ( وَلا يُنْفِقُونَ نَفَقَةً صَغِيرَةً وَلا كَبِيرَةً ) * ) « و هيچ سرزمينى را براى رسيدن به ميدان جهاد و يا به هنگام بازگشت زير پا نمىگذارند ، مگر اينكه تمام اين گامها ، و آن انفاقها ، براى آنها ثبت مىشود » ( * ( وَلا يَقْطَعُونَ وادِياً إِلَّا كُتِبَ لَهُمْ ) * ) .\r\n« تا سر انجام خداوند اين اعمال را به عنوان بهترين اعمالشان پاداش دهد » « ( * ( لِيَجْزِيَهُمُ اللَّه أَحْسَنَ ما كانُوا يَعْمَلُونَ ) * )\r\n\r\nدر اينجا به چند نكته بايد توجه كرد :\r\n1 - جمله « لا * ( يَنالُونَ مِنْ عَدُوٍّ نَيْلًا ) * » را غالب مفسران همانگونه كه در بالا ذكر شد تفسير كرده‌اند و گفته‌اند منظور آن است كه مجاهدان راه خدا هر ضربه اى از دشمن از جراحت ، و قتل ، و اسارت و مانند آن ببينند در نامه اعمالشان براى پاداش الهى ثبت خواهد شد ، و متناسب هر يك اجرى خواهند داشت ، و البته با توجه به اينكه آيه مشكلات مجاهدان را بر مىشمرد ، مناسب همين معنى است .\r\nولى اگر روى تركيببندى خود اين جمله بخواهيم تكيه كنيم و متناسب با لغات ، آن را تفسير نمائيم معنى جمله چنين است كه آنها هيچ ضربه اى بر پيكر دشمن وارد نمىكنند ، مگر اينكه در نامه اعمالشان نوشته خواهد شد ، زيرا جمله « نال من عدوه » در لغت به معنى ضربه زدن به دشمن است . ولى توجه به مجموع آيه قرينه بر تفسير گذشته خواهد بود .\r\n2 - مفسران براى جمله « * ( أَحْسَنَ ما كانُوا يَعْمَلُونَ ) * » دو گونه تفسير ذكر كرده‌اند كه يكى بر اساس اين است كه كلمه « احسن » وصف براى افعال آنها باشد ، و ديگرى وصف پاداش آنها .\r\n","description":"","footnote":"","page_name":" 187 ","page_number":187},
  {"content":"\r\nدر تفسير اول كه ما در بالا انتخاب كرديم و با ظاهر آيه نيز موافقتر است اين گونه اعمال مجاهدان به عنوان بهترين اعمال دوران حياتشان شناخته شده ، و خداوند پاداش آن را متناسب با آن مىدهد .\r\nو در تفسير دوم كه احتياج به « تقدير » گرفتن كلمه « من » بعد از كلمه « احسن » دارد ، پاداش الهى بهتر و بالاتر از اعمالشان معرفى شده و تقدير جمله چنين است « ليجزيهم اللَّه احسن مما كانوا يعملون » يعنى خداوند آنها را بهتر از آنچه انجام دادند پاداش مىدهد .\r\n3 - آيات فوق تنها براى مسلمانان ديروز نبود ، بلكه براى ديروز و امروز و همه قرون و اعصار است .\r\nبدون شك شركت در هر نوع جهاد خواه كوچك باشد يا بزرگ ، مشكلات و ناراحتيهاى گوناگون دارد ، مشكلات جسمى و روحى و مشكلات مالى و مانند آن ، ولى هر گاه مجاهدان دل و جان خود را با ايمان به خدا و وعده‌هاى بزرگ او روشن سازند ، و بدانند هر نفسى ، و هر سخنى ، و هر گامى ، در اين راه بر مىدارند گم نمىشود ، بلكه حساب همه آنها بدون كم و كاست و در نهايت دقت محفوظ است و خداوند ، در برابر آنها به عنوان بهترين اعمال از درياى بيكران لطفش شايسته ترين پاداشها را مىدهد . با اين حال هرگز از تحمل اين مشكلات سر باز نمىزنند و از عظمت آنها نمىهراسند ، و هيچگونه ضعف و فتورى هر چند جهاد طولانى و پر حادثه و پر مشقت باشد به خود راه نمىدهند .\r\n","description":"","footnote":"","page_name":" 188 ","page_number":188},
  {"content":"\r\n\r\n[ سوره التوبة ‹ 9 › : آيه 122 
  ]\r\nوَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ‹ 122 ›\r\n\r\nترجمه :\r\n122 - شايسته نيست ، مؤمنان همگى ( به سوى ميدان جهاد ) كوچ كنند ، چرا از هر گروهى ، طايفه اى از آنان كوچ نمىكند ( و طايفه اى بماند ) تا در دين ( و معارف و احكام اسلام ) آگاهى پيدا كنند و به هنگام بازگشت به سوى قوم خود آنها را انذار نمايند تا ( از مخالفت فرمان پروردگار ) بترسند و خوددارى كنند .\r\n\r\nشان نزول :\r\nمرحوم طبرسى در مجمع البيان از ابن عباس چنين روايت كرده است كه هنگامى كه پيامبر ص به سوى ميدان جهاد حركت مىكرد ، همه مسلمانان به استثناى منافقان و معذوران در خدمتش حركت مىكردند ، اما پس از آنكه آياتى در مذمت منافقان نازل شد و مخصوصا متخلفان جنگ تبوك را به باد ملامت گرفت ، مؤمنان را بيش از پيش مصمم به شركت در ميدانهاى جهاد كرد ، حتى در جنگهايى كه پيغمبر ص شخصا شركت نمىكرد ( سريه‌ها ) همگى به سوى ميدان مىرفتند و پيامبر ص را تنها مىگذاردند ، آيه فوق نازل شد و اعلام كرد كه در غير مورد ضرورت ، شايسته نيست همه مسلمانان به سوى ميدان جنگ بروند ( بلكه گروهى در مدينه بمانند ، و معارف و احكام اسلام را از پيامبر ص بياموزند ، و به دوستان مجاهدشان پس از بازگشت تعليم دهند ) .\r\nهمان مفسر بزرگ شان نزول ديگرى به اين مضمون نيز نقل كرده است\r\n","description":"","footnote":"","page_name":" 189 ","page_number":189},
  {"content":"\r\nكه گروهى از ياران پيامبر ص براى تبليغ اسلام به ميان قبائل باديه نشين رفتند ، باديه نشينان مقدم آنها را گرامى داشتند ، و به آنها نيكى كردند ، ولى بعضى به آنها ايراد گرفتند كه چرا پيامبر ص را رها كرديد و به سراغ ما آمديد ، آنها از اين نظر ناراحت و افسرده شدند و به خدمت پيامبر ص بازگشتند آيه نازل شد و برنامه تبليغى آنها را تصويب كرد و از آنها رفع نگرانى شد .\r\nشان نزول سومى نيز در تفسير « تبيان » براى آيه فوق نقل شده و آن اينكه باديه نشينان هنگامى كه مسلمان شدند براى فرا گرفتن احكام اسلام همگى به سوى مدينه حركت كردند ، و اين سبب بالا رفتن قيمت اجناس و ارزاق و مشكلات و گرفتاريهاى ديگرى براى مسلمانان مدينه شد ، آيه نازل گرديد و به آنها دستور داد ، لازم نيست همگى شهر و ديار خود را خالى كنند و براى فهم معارف اسلام به مدينه بيايند ، بلكه كافى است گروهى اين عمل را انجام دهند .\r\n\r\nتفسير : جهاد با جهل و جهاد با دشمن\r\nآيه فوق كه با آيات گذشته در زمينه جهاد پيوند دارد ، اشاره به واقعيتى مىكند كه براى مسلمانان جنبه حياتى دارد و آن اينكه : گر چه جهاد بسيار پر اهميت است و تخلف از آن ننگ و گناه ، ولى در مواردى كه ضرورتى ايجاب نمىكند كه همه مؤمنان در ميدان جهاد شركت كنند ، مخصوصا در مواقعى كه پيامبر ص شخصا در مدينه باقى مانده « نبايد همه به جهاد بروند بلكه لازم است هر جمعيتى از مسلمانان به دو گروه تقسيم شوند گروهى فريضه جهاد را انجام دهند ، و گروه ديگرى در مدينه بمانند و معارف و احكام اسلام را بياموزند »\r\n","description":"","footnote":"","page_name":" 190 ","page_number":190},
  {"content":"\r\n( * ( وَما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ ) * ) .\r\n« و به هنگامى كه ياران مجاهدشان از ميدان بازگشتند احكام و فرمانهاى الهى را به آنها تعليم دهند و از مخالفت آن انذارشان نمايند » ( * ( وَلِيُنْذِرُوا قَوْمَهُمْ إِذا رَجَعُوا إِلَيْهِمْ ) * ) .\r\n« باشد كه اين برنامه موجب شود كه آنها از مخالفت فرمان خدا بپرهيزند و وظائف خويش را انجام دهند » ( * ( لَعَلَّهُمْ يَحْذَرُونَ ) * ) .\r\n\r\nدر اينجا به چند نكته بايد توجه كرد :\r\n1 - آنچه در تفسير آيه گفته شد علاوه بر اينكه با شان نزول معروف آن سازگار است ، با ظاهر جمله‌هاى آيه نيز از هر تفسير ديگر موافقتر است ، تنها چيزى كه در آن است ، اين است كه بايد جمله « لتبقى طائفة » بعد از « * ( مِنْ كُلِّ فِرْقَةٍ ) * طائفة » در تقدير گرفته شود ، يعنى از هر فرقه اى گروهى بروند ، و گروه ديگرى بمانند ، و البته اين موضوع با توجه به قرائن موجود در آيه مشكلى ايجاد نخواهد كرد ( دقت كنيد ) .\r\nولى بعضى از مفسران احتمال داده‌اند كه در آيه هيچگونه تقديرى وجود ندارد ، و منظور آن است كه گروهى از مسلمانان به عنوان واجب كفايى به ميدان جهاد بروند ، و در صحنه جهاد به تعليمات اسلام آشنا شوند ، و پيروزى مسلمانان را بر دشمنان كه نمونه اى از آثار عظمت و حقانيت اين آئين است با چشم خود ببينند ، و به هنگام مراجعت به دوستان خود گوشزد كنند ( 1 ) .\r\n\r\n","description":"","footnote":"\r\n( 1 ) اين تفسير را طبرى طبق نقل قرطبى در تفسيرش انتخاب كرده ، و جمعى از مفسران نيز به عنوان احتمال آن را ذيل آيه آورده‌اند .\r\n","page_name":" 191 ","page_number":191},
  {"content":"\r\nاحتمال سومى كه بعضى ديگر از مفسران داده‌اند اين است كه آيه حكم مستقلى را جدا از مباحث جهاد بيان مىكند و آن اينكه مسلمانان وظيفه دارند كه به عنوان يك واجب كفايى از هر قوم و جمعيتى عده اى برخيزند ، و براى فرا گرفتن معارف و تعليمات اسلام به مراكز بزرگ اسلامى بروند ، و پس از فرا گرفتن علوم ، به شهر و ديار خود بازگردند ، و به تعليم ديگران بپردازند ( 1 ) ولى همانگونه كه گفتيم تفسير اول به مفهوم آيه نزديكتر است هر چند اراده همه اين معانى نيز چندان بعيد نيست ( 2 ) .\r\n2 - بعضى چنين تصور كرده‌اند كه ميان اين آيه و آيات سابق نوعى منافات ديده مىشود ، زيرا در آيات گذشته به همه دستور شركت در ميدان جهاد داده شده ، و تخلف كنندگان به شدت مورد سرزنش قرار گرفتند ، ولى در آيه مورد بحث ، دستور مىدهد كه همه نبايد به سوى ميدان جهاد حركت كنند .\r\nاما روشن است كه اين دو دستور با توجه به شرائط مختلف صادر شده ، مثلا در مورد جنگ تبوك و روبرو شدن با ارتش نيرومند امپراطورى روم ، چاره اى جز اين نبود كه همه مسلمانان آماده جهاد شوند ، ولى در مورد مقابله با گروه‌هاى كوچكتر ، ضرورتى ندارد كه همه مسلمانان حركت كنند ، مخصوصا در مواردى كه خود پيامبر ص در مدينه مىماند ، نبايد مدينه را خالى نمايند ، و خطرات احتمالى آن را ناديده بگيرند ، و از فرا گيرى معارف و احكام اسلام غافل بمانند .\r\nبنا بر اين هيچگونه نسخ در آيات فوق وجود ندارد ، و اينكه بعضى چنين تصور كرده‌اند ، اشتباه است .\r\n\r\n","description":"","footnote":"\r\n( 1 ) اين تفسير با شان نزولى كه مرحوم شيخ طوسى در تبيان آورده است سازگار مىباشد .\r\n( 2 ) توجه داشته باشيد كه ما استعمال يك لفظ در چند معنى را جايز مىشمريم .\r\n","page_name":" 192 ","page_number":192},
  {"content":"\r\n3 - شك نيست كه منظور از « تفقه » در دين فرا گيرى همه معارف و احكام اسلام اعم از اصول و فروع است ، زيرا در مفهوم تفقه ، همه اين امور جمع است ، بنا بر اين آيه فوق دليل روشنى است بر اينكه همواره گروهى از مسلمانان به عنوان انجام يك واجب كفايى بايد به تحصيل علم و دانش در زمينه تمام مسائل اسلامى بپردازند ، و پس از فراغت از تحصيل براى تبليغ احكام اسلام به نقاط مختلف ، مخصوصا به قوم و جمعيت خود باز گردند ، و آنها را به مسائل اسلامى آشنا سازند .\r\nبنا بر اين آيه فوق دليل روشنى است بر وجوب تعليم و تعلم در مسائل اسلامى ، و به تعبير ديگر هم تحصيل را واجب مىكند ، و هم ياد دادن را ، و اگر دنياى امروز به تعليمات اجبارى افتخار مىكند ، قرآن در چهارده قرن پيش علاوه بر آن بر معلمين نيز اين وظيفه را فرض كرده است .\r\n\r\n[ قرآن و جواز تقليد از فقيه 
  ]\r\n4 - گروهى از علماى اسلامى به آيه فوق بر مساله جواز تقليد استدلال كرده‌اند ، زيرا فرا گيرى تعليمات اسلام و رساندن آن به ديگران در مسائل فروع دين و لزوم پيروى شنوندگان از آنها همان تقليد است .\r\nالبته همانگونه كه گفتيم آيه فوق ، تنها از فروع دين بحث نمىكند و مسائل اصولى را نيز شامل مىشود ، ولى به هر حال فروع دين را نيز در بر دارد .\r\nتنها اشكالى كه در اينجا به نظر مىرسد اين است كه آن روز سخنى از اجتهاد و تقليد در ميان نبود و آنها كه مسائل اسلامى را فرا مىگرفتند و به ديگران مىرساندند ، حكم مساله گوهاى زمان ما را داشتند نه حكم مجتهدان را ، يعنى مساله را از پيامبر ص گرفته و عينا بدون هيچگونه اظهار نظر براى دگران نقل مىكردند .\r\nولى با توجه به اينكه اجتهاد و تقليد ، مفهوم وسيعى دارد مىتوان اشكال فوق\r\n","description":"","footnote":"","page_name":" 193 ","page_number":193},
  {"content":"\r\nرا پاسخ داد .\r\nتوضيح اينكه : شك نيست كه علم فقه با وسعتى كه امروز دارد در آن زمان وجود نداشت ، و مسلمانان به راحتى مسائل را از پيامبر ص مىآموختند ، ولى با اين حال چنان نبوده كه همه بزرگان اسلام در حكم مساله گويان زمان ما باشند ، زيرا بسيارى از آنها به عنوان قضاوت و يا امارت به نقاط ديگر مىرفتند و طبعا مسائلى پيش مىآمد كه عين آن را از پيامبر ص نشنيده بودند ، ولى در عمومات و اطلاقات آيات قرآن مجيد ، وجود داشت ، مسلما آنها با تطبيق كليات بر جزئيات ، و به اصطلاح علمى « رد فروع به اصول » و « رد اصول بر فروع » ، احكام آنها را درك مىكردند و اين يك نوع اجتهاد ساده بوده است ( دقت كنيد ) .\r\nمسلما اين كار و امثال آن در زمان پيامبر ص بوده و به همين دليل ريشه اصلى اجتهاد در ميان صحابه و ياران او وجود داشت ، هر چند همه ياران و اصحاب در اين حد نبودند .\r\nو از آنجا كه آيه فوق يك مفهوم عام دارد ، هم قبول گفتار مساله گويان را شامل مىشود ، و هم قبول قول مجتهدان را ، و به اين ترتيب با عموم آيه مىتوان استدلال بر جواز تقليد كرد .\r\n\r\n[ اهميت « تعليم » و « تعلم » 
  ]\r\n5 - مساله مهم ديگرى كه از آيه مىتوان استفاده كرد ، احترام و اهميت خاصى است كه اسلام براى مساله « تعليم » و « تعلم » قائل شده است ، تا آنجا كه مسلمانان را ملزم مىسازد كه همه در ميدان جنگ شركت نكنند ، بلكه گروهى بمانند و معارف اسلام را بياموزند .\r\nيعنى جهاد با جهل همانند جهاد با دشمن بر آنها فرض است ، و اهميت يكى كمتر از ديگرى نيست ، بلكه تا مسلمانان در مساله جهاد با جهل ، پيروز نشوند در جهاد با دشمن پيروز نخواهند شد ، زيرا يك ملت جاهل همواره محكوم به\r\n","description":"","footnote":"","page_name":" 194 ","page_number":194},
  {"content":"\r\nشكست است .\r\nيكى از مفسران معاصر در ذيل اين آيه مطلب جالبى دارد ، او مىگويد :\r\nمن در « طرابلس » مشغول تحصيل علم بودم ، روزى فرماندار آنجا كه خود از معارف اسلامى اطلاعات قابل ملاحظه اى داشت ، به من گفت : چرا دولت ، علما و طلاب علوم دينى را از خدمت سربازى معاف مىكند ، در حالى كه اين خدمت مقدس ، شرعا بر همه واجب است ، و طلاب علوم دينى از همه مردم به انجام اين فريضه دينى شايسته ترند ، آيا اين كار اشتباه نيست ؟\r\nمن بدون مقدمه به فكر آيه فوق افتادم و گفتم اين كار ريشه اى در قرآن مجيد دارد ، آنجا كه مىگويد : گروهى جهاد كنند و گروهى به تحصيل علم پردازند ! او بسيار از اين جواب لذت برد ، بخصوص اينكه از يك فرد مبتدى مانند من كه در آن روز تازه مشغول به تحصيل شده بودم صادر شده بود ( 1 ) .\r\n\r\n[ سوره التوبة ‹ 9 › : آيه 123 
  ]\r\nيا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ وَلْيَجِدُوا فِيكُمْ غِلْظَةً وَاعْلَمُوا أَنَّ اللَّه مَعَ الْمُتَّقِينَ ‹ 123 ›\r\n\r\nترجمه :\r\n123 - اى كسانى كه ايمان آورده‌ايد با كافرانى كه به شما نزديكترند پيكار كنيد ( و دشمن دور تر شما را از دشمنان نزديك غافل نكند ) و آنها بايد در شما شدت و خشونت احساس كنند ، و بدانيد خداوند با پرهيزكاران است .\r\n\r\nتفسير : دشمنان نزديكتر را دريابيد !\r\nدر آيه فوق به تناسب بحثهايى كه تا كنون پيرامون جهاد در اين سوره ذكر\r\n\r\n","description":"","footnote":"\r\n( 1 ) تفسير المنار جلد 11 صفحه 78 .\r\n","page_name":" 195 ","page_number":195},
  {"content":"\r\nشده به دو دستور ديگر در زمينه اين موضوع مهم اسلامى اشاره گرديده است .\r\nنخست روى سخن را به مؤمنان كرده ، مىگويد : « اى كسانى كه ايمان آورده‌ايد با كفارى كه به شما نزديكترند پيكار كنيد » ( * ( يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ ) * ) .\r\nدرست است كه با تمام دشمنان بايد مبارزه كرد ، و تفاوتى در اين وجود ندارد ، ولى از نظر تاكتيك و روش مبارزه ، بدون شك بايد نخست از دشمنان نزديكتر شروع كرد ، چرا كه خطر دشمنان نزديكتر بيشتر است همانگونه كه به هنگام دعوت به سوى اسلام و هدايت مردم به آئين حق بايد از نزديكتر شروع كرد ، پيامبر ص دعوت خود را به فرمان خداوند از بستگانش شروع كرد و سپس مردم مكه را تبليغ فرمود ، بعد از آن به سراسر جزيره عرب ، مبلغ فرستاد و سپس نامه براى سلاطين جهان نوشت ، و بدون شك اين روش به پيروزى نزديكتر است .\r\nالبته هر قانونى استثنايى دارد ، ممكن است مواقع فوق العاده اى پيش بيايد كه دشمن دور تر به مراتب خطرناكتر باشد ، و قبلا بايد به دفع او شتافت ، اما همانگونه كه گفتيم اين يك استثناء است نه يك قانون هميشگى .\r\nو اما اينكه گفتيم پرداختن به دشمن نزديكتر لازمتر است ، دلائلش واضح است زيرا .\r\nاولا - خطر دشمن نزديك از خطر دشمنان دور بيشتر مىباشد .\r\nثانيا - آگاهى و اطلاعات ما نسبت به دشمنان نزديكتر افزونتر است و اين خود به پيروزى كمك مىكند .\r\nثالثا پرداختن به دور و رها كردن نزديك اين خطر را نيز دارد كه دشمنان نزديك ممكن است از پشت سر حمله كنند و يا كانون اصلى اسلام را به هنگام خالى شدن مركز درهم بكوبند .\r\n","description":"","footnote":"","page_name":" 196 ","page_number":196},
  {"content":"\r\nرابعا وسائل و هزينه مبارزه با نزديك ، كمتر و ساده تر ، و تسلط بر جبهه در آن آسانتر است به اين جهات و جهات ديگر دفع اين گونه دشمنان ، لازمتر است .\r\nذكر اين نكته نيز لازم به نظر مىرسد : در آن موقع كه آيه فوق نازل شد ، اسلام تقريبا همه جزيره العرب را گرفته بود و بنا بر اين نزديكترين دشمن در آن روز شايد امپراطورى روم شرقى بود كه مسلمانان براى مبارزه با آنان به تبوك شتافتند .\r\nاين را نيز نبايد فراموش كرد كه آيه فوق گر چه از « پيكار مسلحانه » ، و از « فاصله مكانى » سخن مىگويد ، ولى بعيد نيست كه روح آيه در پيكارهاى منطقى و فاصله‌هاى معنوى نيز حاكم باشد ، به اين معنى كه مسلمانان به هنگام پرداختن به مبارزه منطقى و تبليغاتى با دشمنان ، اول بايد به سراغ كسانى بروند كه خطرشان براى جامعه اسلامى بيشتر و نزديكتر است ، مثلا در عصر ما كه خطر الحاد و ماديگرى همه جوامع را تهديد مىكند ، بايد مبارزه با آن را مقدم بر مبارزه با مذاهب باطله قرار داد ، نه اينكه آنها فراموش شوند ، بلكه بايد لبه تيز حمله متوجه گروه خطرناكتر گردد ، يا مثلا مبارزه با استعمار فكرى و سياسى و اقتصادى بايد در درجه اول قرار گيرد .\r\nدومين دستورى كه در زمينه جهاد ، در آيه فوق مىخوانيم ، دستور شدت عمل است ، آيه مىگويد دشمنان بايد در شما يك نوع خشونت احساس كنند ( * ( وَلْيَجِدُوا فِيكُمْ غِلْظَةً ) * ) .\r\nاشاره به اينكه تنها شجاعت و شهامت درونى ، و آمادگى روانى براى ايستادگى و مبارزه سرسختانه با دشمن كافى نيست ، بلكه بايد اين آمادگى و سر سختى خود را به دشمن نشان بدهيد ، و آنها بدانند در شما چنين روحيه اى هست ، و همان سبب عقبنشينى و شكست روحيه آنان گردد ، و به تعبير ديگر وجود قدرت كافى نيست ، بلكه بايد در برابر دشمن نمايش قدرت داد .\r\n","description":"","footnote":"","page_name":" 197 ","page_number":197},
  {"content":"\r\nو لذا در تاريخ اسلام مىخوانيم كه به هنگام آمدن مسلمانان به مكه براى مراسم زيارت خانه خدا پيامبر ص به آنها دستور داد به هنگام طواف با سرعت راه بروند بلكه بدوند و شدت و سرعت و ورزيدگى خود را به دشمنانى كه ناظر آنها بودند نشان دهند .\r\nو نيز در داستان فتح مكه مىخوانيم كه پيامبر ص شب هنگام دستور داد مسلمانان همگى در بيابان آتش بيفروزند تا مردم مكه به عظمت ارتش اسلام آشنا شوند و اتفاقا اين كار در روحيه آنها اثر گذاشت و نيز دستور داد كه ابو سفيان بزرگ مكه را در گوشه اى نگهدارند و ارتش نيرومند اسلام در مقابل او رژه روند .\r\nو در پايان آيه به مسلمانان با اين عبارت نويد پيروزى مىدهد كه بدانيد كه خدا با پرهيزكاران است .\r\nاين تعبير ممكن است علاوه بر آنچه گفته شد ، اشاره به اين معنى نيز باشد كه توسل به خشونت و شدت عمل بايد توام با تقوا باشد ، و هيچگاه از حدود انسانى تجاوز نكند .\r\n\r\n[ سوره التوبة ‹ 9 › : آيات 124 تا 125 
  ]\r\nوَ إِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْه هذِه إِيماناً فَأَمَّا الَّذِينَ آمَنُوا فَزادَتْهُمْ إِيماناً وَهُمْ يَسْتَبْشِرُونَ ‹ 124 › وَأَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَماتُوا وَهُمْ كافِرُونَ ‹ 125 ›\r\n\r\nترجمه :\r\n124 - و هنگامى كه سوره اى نازل مىشود بعضى از آنان ( به ديگران ) مىگويد اين سوره ايمان كداميك از شما را افزون ساخت ؟ ( به آنها بگو ) اما كسانى كه ايمان آورده‌اند ايمانشان را افزود و آنها ( به فضل و موهبت الهى ) خوشحالند .\r\n125 - و اما آنها كه در دلهايشان بيمارى است پليدى بر پليديشان افزود و از دنيا رفتند در حالى كه كافر بودند .\r\n","description":"","footnote":"","page_name":" 198 ","page_number":198},
  {"content":"\r\n\r\nتفسير : تاثير آيات قرآن بر دلهاى آماده و آلوده\r\nبه تناسب بحثهايى كه در باره منافقان و مؤمنان گذشت ، در اين دو آيه اشاره به يكى از نشانه‌هاى بارز اين دو گروه شده است .\r\nنخست مىگويد : « هنگامى كه سوره اى نازل مىشود ، بعضى از منافقان به يكديگر مىگويند : ايمان كداميك از شما به خاطر نزول اين سوره افزون شد » ؟ ! ( * ( وَإِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْه هذِه إِيماناً ) * ) ( 1 ) .\r\nو با اين سخن مىخواستند عدم تاثير سوره‌هاى قرآن و بىاعتنايى خود را نسبت به آنها بيان كنند ، و بگويند اين آيات ، محتواى مهم و چشمگيرى ندارد ، و مسائلى است عادى و پيش پا افتاده ! .\r\nاما قرآن با لحن قاطعى به آنها پاسخ مىدهد و ضمن تقسيم مردم به دو گروه ، مىگويد : « اما كسانى كه ايمان آورده‌اند نزول اين آيات بر ايمانشان مىافزايد و آثار شادى و خوشحالى را در چهره هايشان آشكار مىسازد » ( * ( فَأَمَّا الَّذِينَ آمَنُوا فَزادَتْهُمْ إِيماناً وَهُمْ يَسْتَبْشِرُونَ ) * ) .\r\n« و اما آنها كه در دلهايشان بيمارى نفاق و جهل و عناد و حسد است ، پليدى تازه اى بر پليديشان مىافزايد » ! ( * ( وَأَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ ) * ) .\r\n\r\n","description":"","footnote":"\r\n( 1 ) كلمه « ما » در جمله * ( إِذا ما أُنْزِلَتْ ) * در حقيقت « ما زائده » و براى تاكيد است ، و بعضى گفته‌اند كه « ما صله » مىباشد كه حرف شرط يعنى « اذا » را بر جزاى آن مسلط مىسازد و جمله را تاكيد مىكند .\r\n","page_name":" 199 ","page_number":199},
  {"content":"\r\n« و سر انجام در حال كفر و بىايمانى از دنيا خواهند رفت » ( * ( وَماتُوا وَهُمْ كافِرُونَ ) * ) .\r\n\r\nدر اينجا به چند نكته بايد توجه كرد :\r\n1 - قرآن در دو آيه بالا اين واقعيت را تاكيد مىكند كه تنها وجود برنامه‌ها و تعليمات حياتبخش براى سعادت يك فرد ، يا يك گروه كافى نيست ، بلكه آمادگى زمينه‌ها نيز بايد به عنوان يك شرط اساسى مورد توجه قرار گيرد .\r\nآيات قرآن مانند دانه‌هاى حياتبخش باران است ، كه مىدانيم در باغ سبزه رويد و در شوره زار خس ! آنها كه با روح تسليم و ايمان و عشق به واقعيت به آن مىنگرند ، از هر سوره ، بلكه از هر آيه اى ، درس تازه اى فرا مىگيرند كه ايمانشان را پرورش مىدهد و صفات بارز انسانيت را در آنها تقويت مىكند .\r\nولى كسانى كه از پشت شيشه‌هاى تاريك لجاجت و كبر و نفاق به اين آيات مىنگرند نه تنها از آنها بهره نمىگيرند ، بلكه بر شدت كفر و عنادشان افزوده مىشود .\r\nو به تعبير ديگر در برابر هر فرمان تازه اى نافرمانى و عصيان جديدى مىكنند ، و در مقابل هر دستورى سركشى تازه اى ، و در مقابل هر حقيقت ، لجاجت جديدى ، و اين سبب تراكم عصيانها ، و نافرمانيها و لجاجتها ، در وجودشان مىشود ، و چنان ريشه‌هاى اين صفات زشت در روح آنان قوى مىگردد كه سر انجام در حال كفر مىميرند ، و راه بازگشت به روى آنها به كلى بسته مىشود ! و باز به تعبير ديگر : در هيچ برنامه تربيتى تنها « فاعليت فاعل » كافى نيست ، بلكه روح پذيرش و « قابليت قابل » نيز شرط اساسى است .\r\n2 - « رجس » در لغت به معنى موجود پليد و ناپاك است ، و به گفته « راغب »\r\n","description":"","footnote":"","page_name":" 200 ","page_number":200},
  {"content":"\r\nدر كتاب « مفردات » ، اين پليدى چهار گونه است : گاهى از نظر غريزه و طبع ، و گاهى از نظر فكر و عقل ، و گاهى از جهت شرع ، و گاهى از تمام جهات .\r\nالبته شك نيست كه پليدى ناشى از نفاق و لجاجت و سرسختى در مقابل حق يك نوع پليدى باطنى و معنوى است كه اثرش در تمام وجود انسان و سخنان و كردارش سر انجام آشكار مىگردد .\r\n\r\n[ رجس چيست ؟ 
  ]\r\n3 - جمله « * ( وَهُمْ يَسْتَبْشِرُونَ ) * » با توجه به ريشه كلمه « بشارت » كه به معنى سرور و خوشحالى است كه آثارش در چهره انسان ظاهر گردد ، نشان مىدهد بقدرى اثر تربيتى آيات قرآن در مؤمنان آشكار بود كه فورا علائمش در چهره هايشان نمايان مىگشت .\r\n4 - در آيات فوق ، « نفاق » و صفات زشتى كه لازمه آن است به عنوان بيمارى قلبى شمرده شده ، و همانگونه كه سابقا هم گفته‌ايم « قلب » در اين گونه موارد به معنى روح و عقل است ، و بيمارى قلبى ، در اين موارد به معنى رذايل اخلاقى و انحرافات روانى است ، و اين تعبير نشان مىدهد ، انسان اگر از روحيه سالمى برخوردار باشد ، هيچيك از اين صفات زشت نبايد در وجود او ريشه بدواند ، و اين گونه اخلاق همچون بيمارى جسمانى بر خلاف طبيعت انسان مىباشد ، و بنا بر اين آلودگى به اين صفات دليل بر انحراف از مسير اصلى طبيعى و بيمارى روحى و روانى است ( 1 ) .\r\n\r\n[ هر آيه روح تازه اى مىدهد 
  ]\r\n5 - آيات فوق درس عجيبى به همه ما مسلمانان مىدهد ، زيرا اين واقعيت را بيان مىكند كه مسلمانان نخستين با نزول هر سوره اى از قرآن روح تازه اى پيدا مىكردند ، و تربيت نوينى مىيافتند ، آن چنان كه آثارش به زودى در چهره هاشان نمايان مىگشت ، در حالى كه امروز افراد به ظاهر مسلمانى را مىبينيم كه نه تنها\r\n\r\n","description":"","footnote":"\r\n( 1 ) در باره بيمارى قلب و مفهوم آن در قرآن در جلد اول صفحه 64 نيز بحث ديگرى داشته‌ايم .\r\n","page_name":" 201 ","page_number":201},
  {"content":"\r\nخواندن يك سوره در آنها اثر نمىگذارد بلكه از ختم تمام قرآن نيز در آنها كمترين اثرى ديده نمىشود .\r\nآيا سوره‌ها و آيات قرآن اثر خود را از دست داده‌اند ؟ و يا آلودگى افكار و بيمارى دلها و وجود حجابها كه از اعمال سوء ما ناشى مىشود چنين حالت بىتفاوتى و نفوذناپذيرى را به قلبهاى ما داده است ، بايد از اين حال به خدا پناه ببريم و از درگاه پاكش بخواهيم كه قلبى همچون قلب مسلمانان نخستين به ما ببخشد .\r\n\r\n[ سوره التوبة ‹ 9 › : آيات 126 تا 127 
  ]\r\nأَ وَلا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ وَلا هُمْ يَذَّكَّرُونَ ‹ 126 › وَإِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّه قُلُوبَهُمْ بِأَنَّهُمْ قَوْمٌ لا يَفْقَهُونَ ‹ 127 ›\r\n\r\nترجمه :\r\n126 - آيا آنها نمىبينند كه در هر سال يك يا دو بار آزمايش مىشوند ؟ باز توبه نمىكنند و متذكر هم نمىشوند ! 127 - و هنگامى كه سوره اى نازل مىشود بعضى از آنها ( منافقان ) به يكديگر نگاه مىكنند و مىگويند آيا كسى شما را مىبيند ( و اگر از حضور پيامبر بيرون رويم متوجه ما نمىشوند ) سپس منصرف مىشوند ( بيرون مىروند ) خداوند دلهايشان را ( از حق ) منصرف ساخته چرا كه آنها گروهى هستند كه نمىفهمند ( و بىدانشند ) .\r\n\r\nتفسير :\r\nدر اين آيات نيز سخن را در باره منافقان ادامه مىدهد ، و آنها را مورد\r\n","description":"","footnote":"","page_name":" 202 ","page_number":202},
  {"content":"\r\nسرزنش و اندرز قرار داده مىگويد : « آيا آنها نمىبينند كه در هر سال ، يك يا دو بار ، مورد آزمايش قرار مىگيرند » ! ( * ( أَ وَلا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ) * ) .\r\nو عجب اينكه با اينهمه آزمايشهاى پى در پى « از راه خلاف باز نمىايستند و توبه نمىكنند و متذكر نمىشوند » ( * ( ثُمَّ لا يَتُوبُونَ وَلا هُمْ يَذَّكَّرُونَ ) * ) .\r\nدر اينكه منظور از اين آزمايش سالانه كه يك يا دو بار تكرار مىشود چيست ؟\r\nدر ميان مفسران گفتگو است .\r\nبعضى آن را بيماريها .\r\nو بعضى گرسنگى و شدائد ديگر .\r\nبعضى مشاهده آثار عظمت اسلام و حقانيت پيامبر ص را در ميدانهاى جهاد كه منافقان به حكم اجبار محيط در آن شركت داشتند .\r\nو بعضى پرده بر داشتن از اسرار آنها ، مىدانند .\r\nاما با توجه به اينكه در آخر آيه مىخوانيم آنها متذكر نمىشوند ، روشن مىشود كه آزمايش از نوع آزمايشهايى بوده كه بايد باعث بيدارى اين گروه گردد .\r\nو نيز از تعبير آيه چنين بر مىآيد كه اين آزمايش غير از آزمايش عمومى است كه همه مردم در زندگى خود با آن روبرو مىشوند .\r\nبا توجه به اين موضوع به نظر مىرسد كه تفسير چهارم يعنى پرده بردارى از اعمال سوء آنها و ظاهر شدن باطنشان ، به مفهوم آيه نزديكتر است .\r\nاين احتمال نيز وجود دارد كه « افتنان و امتحان » در آيه مورد بحث ، مفهوم جامعى داشته باشد كه شامل همه اين موضوعات بشود .\r\nسپس اشاره به قيافه انكار آميزى كه آنها در برابر آيات الهى به خود مىگرفتند كرده مىگويد : « هنگامى كه سوره اى از قرآن نازل مىشود ، آنها\r\n","description":"","footnote":"","page_name":" 203 ","page_number":203},
  {"content":"\r\nبا نظر تحقير و انكار نسبت به آن سوره به يكديگر نگاه مىكنند ، و با حركات چشم ، مراتب نگرانى خود را ظاهر مىسازند « ( * ( وَإِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ ) * ) .\r\nناراحتى و نگرانى آنها از اين نظر است كه مبادا نزول آن سوره ، رسوايى جديدى برايشان فراهم سازد و يا به خاطر آن است كه بر اثر كوردلى چيزى از آن نمىفهمند ، و انسان دشمن چيزى است كه نمىداند .\r\nو به هر حال تصميم بر اين مىگيرند كه از مجلس بيرون بروند ، تا اين نغمه‌هاى آسمانى را نشنوند ، اما از اين بيم دارند كه به هنگام خروج كسى آنها را ببيند ، لذا آهسته از يكديگر سؤال مىكنند : آيا كسى متوجه ما نيست ، « آيا كسى شما را مىبيند » ؟ ! ( * ( هَلْ يَراكُمْ مِنْ أَحَدٍ ) * ) .\r\nو همين كه اطمينان پيدا مىكنند جمعيت به سخنان پيامبر ص مشغولند و متوجه آنها نيستند « از مجلس بيرون مىروند » ( * ( ثُمَّ انْصَرَفُوا ) * ) .\r\nجمله « هل يريكم من احد » ( كسى شما را مىبيند ) را ، يا با زبان مىگفتند ، و يا با اشاره چشمها ، در صورت دوم جمله « * ( نَظَرَ بَعْضُهُمْ إِلى بَعْضٍ ) * » با اين جمله يك مفهوم را بيان مىكند و در حقيقت « هل يريكم من احد » تفسيرى است براى نگاهشان به يكديگر .\r\nدر پايان آيه ، به ذكر علت اين موضوع پرداخته و مىگويد : آنها به اين جهت از شنيدن كلمات خدا ناراحت مىشوند كه « خداوند قلوبشان را ( به خاطر لجاجت و عناد و بخاطر گناهانشان ) از حق منصرف ساخته ( و يك حالت دشمنى و عداوت نسبت به حق پيدا كرده‌اند ) چرا كه آنها افرادى بى فكر و نفهم هستند » ( * ( صَرَفَ اللَّه قُلُوبَهُمْ بِأَنَّهُمْ قَوْمٌ لا يَفْقَهُونَ ) * ) .\r\nدر مورد جمله * ( صَرَفَ اللَّه قُلُوبَهُمْ ) * ، مفسران دو احتمال داده‌اند : نخست اينكه جمله خبريه باشد آن چنان كه در بالا تفسير كرديم ، ديگر اينكه جمله انشائيه\r\n","description":"","footnote":"","page_name":" 204 ","page_number":204},
  {"content":"\r\nو به معنى نفرين باشد يعنى خداوند دلهاى آنها را از حق منصرف كند ، ولى احتمال اول نزديكتر به نظر مىرسد .\r\n\r\n[ سوره التوبة ‹ 9 › : آيات 128 تا 129 
  ]\r\nلَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْه ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ ‹ 128 › فَإِنْ تَوَلَّوْا فَقُلْ حَسْبِيَ اللَّه لا إِله إِلَّا هُوَ عَلَيْه تَوَكَّلْتُ وَهُوَ رَبُّ الْعَرْشِ الْعَظِيمِ ‹ 129 ›\r\n\r\nترجمه :\r\n128 - رسولى از خود شما به سويتان آمد كه رنجهاى شما بر او سخت است ، و اصرار به هدايت شما دارد و نسبت به مؤمنان رئوف و مهربان است .\r\n129 - اگر آنها روى ( از حق ) بگردانند ( نگران مباش ) بگو خداوند مرا كفايت مىكند هيچ معبودى جز او نيست ، بر او توكل كردم و او پروردگار عرش بزرگ است .\r\n\r\nتفسير : آخرين آيات قرآن مجيد\r\nآيات فوق كه به گفته بعضى از مفسران ، آخرين آياتى است كه بر پيامبر ص نازل شده است ، و با آن سوره برائت پايان مىپذيرد ، در واقع اشاره اى است به تمام مسائلى كه در اين سوره گذشت .\r\nزيرا از يك سو به تمام مردم اعم از مؤمنان و كافران و منافقان گوشزد مىكند كه سختگيريهاى پيامبر و قرآن و خشونتهاى ظاهرى كه نمونه هايى از آن در اين سوره بيان شد ، همه به خاطر عشق و علاقه پيامبر ص به هدايت و تربيت و تكامل آنها است .\r\nو از سوى ديگر به پيامبر ص نيز خبر مىدهد كه از سركشىها\r\n","description":"","footnote":"","page_name":" 205 ","page_number":205},
  {"content":"\r\nو عصيانهاى مردم كه نمونه‌هاى زيادى از آن نيز در اين سوره گذشت نگران و ناراحت نباشد و بداند كه در هر حال خداوند پشتيبان و يار و ياور او است .\r\nلذا در نخستين آيه ، روى سخن را به مردم كرده ، مىگويد : « پيامبرى از خودتان به سوى شما آمد » ! ( * ( لَقَدْ جاءَكُمْ رَسُولٌ مِنْ أَنْفُسِكُمْ ) * ) .\r\nمخصوصا اينكه بجاى « منكم » در اين آيه « من انفسكم » آمده است .\r\nاشاره به شدت ارتباط پيامبر ص با مردم است ، گويى پاره اى از جان مردم و از روح جامعه در شكل پيامبر ص ظاهر شده است .\r\nبه همين دليل تمام دردهاى آنها را مىداند ، از مشكلات آنان آگاه است ، و در ناراحتيها و غمها و اندوهها با آنان شريك مىباشد ، و با اين حال تصور نمىشود سخنى جز به نفع آنها بگويد و گامى جز در راه آنها بردارد ، و اين در واقع نخستين وصفى است كه در آيه فوق براى پيامبر ص ذكر شده است .\r\nو عجب اينكه گروهى از مفسران كه تحت تاثير تعصبات نژادى و عربى بوده‌اند گفته‌اند مخاطب در اين آيه نژاد عرب است ! يعنى پيامبرى از اين نژاد ، به سوى شما آمد ! .\r\nبه عقيده ما اين بدترين تفسيرى است كه براى آيه فوق ذكر كرده‌اند ، زيرا مىدانيم چيزى كه در قرآن از آن سخنى نيست ، مساله « نژاد » است ، همه جا خطابات قرآن با « يا ايها الناس » و يا ايها الذين آمنوا « و امثال آنها شروع مىشود ، و در هيچ موردى » يا ايها العرب « و » يا قريش « و مانند آن وجود ندارد .\r\nبه علاوه ذيل آيه كه مىگويد : « * ( بِالْمُؤْمِنِينَ رَؤُفٌ رَحِيمٌ ) * » به روشنى اين تفسير را نفى مىكند ، زيرا در آن سخن از همه مؤمنان است ، از هر قوم و ملت و نژادى كه باشند .\r\nجاى تاسف است كه بعضى از دانشمندان متعصب قرآن را از آن اوج جهانى و بشرى فرود آورده ، و مىخواهند در محدوده‌هاى كوچك نژادى محصور كنند .\r\n","description":"","footnote":"","page_name":" 206 ","page_number":206},
  {"content":"\r\nبه هر حال پس از ذكر اين صفت ( * ( مِنْ أَنْفُسِكُمْ ) * ) به چهار قسمت ديگر از صفات ممتاز پيامبر ص كه در تحريك عواطف مردم و جلب احساساتشان اثر عميق دارد اشاره مىكند .\r\nنخست مىگويد : « هر گونه ناراحتى و زيان و ضررى به شما برسد براى او سخت ناراحت كننده است ( * ( عَزِيزٌ عَلَيْه ما عَنِتُّمْ ) * ) .\r\nيعنى او نه تنها از ناراحتى شما خشنود نمىشود ، بلكه بى تفاوت هم نخواهد بود ، او به شدت از رنجهاى شما رنج مىبرد ، و اگر اصرار بر هدايت شما و جنگهاى طاقتفرساى پر زحمت دارد ، آن هم براى نجات شما ، براى رهائيتان از چنگال ظلم و ستم و گناه و بدبختى است .\r\nديگر اينكه « او سخت به هدايت شما علاقمند است » ، و به آن عشق مىورزد ، ( * ( حَرِيصٌ عَلَيْكُمْ ) * ) .\r\n« حرص » در لغت به معنى شدت علاقه به چيزى است ، و جالب اينكه در آيه مورد بحث به طور مطلق مىگويد : « حريص بر شما است » نه سخنى از هدايت به ميان مىآورد و نه از چيز ديگر ، اشاره به اينكه به هر گونه خير و سعادت شما ، و به هر گونه پيشرفت و ترقى و خوشبختيان عشق مىورزد ( و به اصطلاح حذف متعلق دليل بر عموم است ) .\r\nبنا بر اين اگر شما را به ميدانهاى پر مرارت جهاد ، اعزام مىدارد ، و اگر منافقان را تحت فشار شديد ، مىگذارد ، همه اينها به خاطر عشق به آزادى ، به شرف ، به عزت و به هدايت شما و پاكسازى جامعه شماست .\r\nسپس به سومين و چهارمين صفت اشاره كرده ، مىگويد « او نسبت به مؤمنان رؤف و رحيم است » ( * ( بِالْمُؤْمِنِينَ رَؤُفٌ رَحِيمٌ ) * ) .\r\nبنا بر اين هر گونه دستور مشكل و طاقتفرسايى را مىدهد ( حتى گذشتن از بيابانهاى طولانى و سوزان در فصل تابستان ، با گرسنگى و تشنگى ، براى\r\n","description":"","footnote":"","page_name":" 207 ","page_number":207},
  {"content":"\r\nمقابله با يك دشمن نيرومند در جنگ تبوك ) آن هم يك نوع محبت و لطف از ناحيه او است .\r\nدر اينكه رؤف و رحيم با هم چه تفاوتى دارد ، در ميان مفسران گفتگو است ولى به نظر مىرسد بهترين تفسير آن است كه رؤف اشاره به محبت و لطف مخصوص در مورد فرمانبرداران است ، در حالى كه رحيم اشاره به رحمت در مقابل گناهكاران مىباشد .\r\nولى نبايد فراموش كرد كه اين دو كلمه هنگامى كه از هم جدا شوند ، ممكن است در يك معنى استعمال شود اما به هنگامى كه همراه يكديگر ذكر شوند ، احيانا دو معنى متفاوت مىبخشند .\r\nدر آيه بعد كه آخرين آيه سوره است ، پيامبر ص را دلدارى مىدهد كه از سركشيها و عصيانهاى مردم ، دلسرد و نگران نشود ، مىگويد : « اگر آنها روى از حق بگردانند نگران نباش و بگو خداوند براى من كافى است » چرا كه او بر هر چيزى توانا است « ( * ( فَإِنْ تَوَلَّوْا فَقُلْ حَسْبِيَ اللَّه ) * ) .\r\n« همان خداوندى كه هيچ معبودى جز او نيست » و بنا بر اين تنها پناهگاه او است ( * ( لا إِله إِلَّا هُوَ ) * ) .\r\nآرى « من تنها بر چنين معبودى تكيه كرده‌ام ، و به او دلبسته‌ام و كارهايم را به او واگذارده‌ام ( عليه توكلت ) .\r\n« و او پروردگار عرش بزرگ است » ( * ( وَهُوَ رَبُّ الْعَرْشِ الْعَظِيمِ ) * ) .\r\nجايى كه عرش و عالم بالا و جهان ما وراء طبيعت با آن همه عظمتى كه دارد ، در قبضه قدرت او ، و تحت حمايت و كفالت او است ، چگونه مرا تنها مىگذارد و در برابر دشمن يارى نمىكند ؟ مگر قدرتى در برابر قدرتش تاب مقاومت دارد ؟\r\nو يا رحمت و عطوفتى بالاتر از رحمت و عطوفت او تصور مىشود ؟\r\n","description":"","footnote":"","page_name":" 208 ","page_number":208},
  {"content":"\r\nخداوندا هم اكنون كه اين سوره را به پايان مىرسانيم و اين سطور را مىنگاريم دشمنان ما را احاطه كرده و ملت رشيد و قهرمان ما براى بر چيدن ظلم و فساد و استبداد بپاخاسته است ، يكپارچگى بى نظير و اتحادى كه هيچگاه تصور نمىشد در ميان همه صفوف و قشرها بدون استثناء پيدا شده ، حتى كودكان و خردسالان نيز در اين مبارزه شريكند ، و هيچكس از هيچ نوع فداكارى مضايقه ندارد .\r\nپروردگارا تو همه اينها را مىدانى ، و مىبينى و تو كانون مهر و محبتى ، و تو به مجاهدان وعده پيروزى داده اى ، نصرت و ياريت را نزديك كن ، و پيروزى نهايى را به ما مرحمت فرما ، و اين تشنگان و شيفتگان را با زلال ايمان و عدل و آزادى سيراب فرما . انك على كل شىء قدير ( 1 ) .\r\n« پايان تفسير سوره توبه »\r\n\r\n","description":"","footnote":"\r\n( 1 ) اين بخش قبل از انقلاب و برقرارى حكومت اسلامى و در بحبوحه مبارزات بر ضد شاه نوشته شده است .\r\n","page_name":" 209 ","page_number":209},
  {"content":"\r\n\r\nسوره يونس ( ع ) اين سوره در مكه نازل شده و 109 آيه است\r\n","description":"","footnote":"","page_name":" 210 ","page_number":210},
  {"content":"\r\nبسم اللَّه الرحمن الرحيم\r\n","description":"","footnote":"","page_name":" 211 ","page_number":211},
  {"content":"\r\n\r\nمحتوى و فضيلت اين سوره\r\nاين سوره كه از سوره‌هاى مكى است ، و به گفته بعضى از مفسران بعد از سوره اسراء و قبل از سوره هود نازل شده است همانند بسيارى از سوره‌هاى مكى روى چند مساله اصولى و زير بنائى تكيه مىكند ، كه از همه مهمتر مساله « مبدء » و « معاد » است .\r\nمنتها نخست از مساله وحى و مقام پيامبر ص سخن مىگويد ، سپس به نشانه هايى از عظمت آفرينش كه نشانه عظمت خدا است مىپردازد ، بعد ، مردم را به ناپايدارى زندگى مادى دنيا و لزوم توجه به سراى آخرت و آمادگى براى آن از طريق ايمان و عمل صالح متوجه مىسازد .\r\nو به تناسب همين مسائل قسمتهاى مختلفى از زندگى پيامبران بزرگ از جمله نوح و موسى و يونس ( ع ) را بازگو مىكند و به همين مناسبت نام سوره يونس بر آن گذارده شده است .\r\nو باز براى تاييد مباحث فوق ، سخن از لجاجت و سرسختى بت پرستان به ميان مىآورد ، و حضور و شهود خدا را در همه جا براى آنها ترسيم مىكند ، و مخصوصا براى اثبات اين مساله از اعماق فطرت آنان كه به هنگام مشكلات آشكار مىشود و به ياد خداى واحد يكتا مىافتند ، كمك مىگيرد .\r\nو بالآخره براى تكميل بحثهاى فوق در هر مورد مناسبى از بشارت و انذار ، بشارت به نعمتهاى بى پايان الهى براى صالحان و انذار و بيم دادن طاغيان و گردنكشان ، استفاده مىكند .\r\nلذا در روايتى از امام صادق ع مىخوانيم كه فرمود : « من قرء سورة يونس فى كل شهرين او ثلاثة لم يخف عليه ان يكون من الجاهلين و كان يوم\r\n","description":"","footnote":"","page_name":" 212 ","page_number":212},
  {"content":"\r\nالقيامة من المقربين » : « كسى كه سوره يونس را در هر دو يا سه ماه بخواند بيم آن نمىرود كه از جاهلان و بى خبران باشد ، و روز قيامت از مقربان خواهد بود » ( 1 ) .\r\nاين به خاطر آن است آيات هشدار دهنده و بيدار كننده در اين سوره فراوان است ، و اگر با دقت و تامل خوانده شود ، تاريكى جهل را از روح آدمى بر طرف مىكند ، و اثر آن حد اقل چند ماهى در وجود او خواهد بود ، و هر گاه علاوه بر درك و فهم محتواى سوره ، به آن نيز عمل كند ، به طور يقين روز رستاخيز در زمره مقربان قرار خواهد گرفت .\r\nشايد نياز به يادآورى نداشته باشد كه فضائل سوره‌ها همانگونه كه سابقا هم گفته‌ايم ، تنها با تلاوت آيات ، بدون درك معنى ، و بدون عمل به محتواى آن فراهم نمىگردد ، زيرا تلاوت ، مقدمه فهم است ، و فهم مقدمه عمل ! .\r\n\r\n","description":"","footnote":"\r\n( 1 ) تفسير نور الثقلين جلد دوم صفحه 290 و تفاسير ديگر .\r\n","page_name":" 213 ","page_number":213},
  {"content":"\r\n\r\n[ سوره يونس ‹ 10 › : آيات 1 تا 2 
  ]\r\nبِسْمِ اللَّه الرَّحْمنِ الرَّحِيمِ\r\nالر تِلْكَ آياتُ الْكِتابِ الْحَكِيمِ ‹ 1 › أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ قالَ الْكافِرُونَ إِنَّ هذا لَساحِرٌ مُبِينٌ ‹ 2 ›\r\n\r\nترجمه :\r\nبنام خداوند بخشنده مهربان 1 - الر - آن آيات كتاب حكيم است .\r\n2 - آيا اين براى مردم موجب شگفتى است كه به يكى از آنها وحى فرستاديم كه مردم را انذار كن و به كسانى كه ايمان آورده‌اند بشارت ده كه براى آنها پاداشهاى مسلم نزد پروردگارشان ( و سابقه نيك ) است ( اما ) كافران گفتند اين ساحر آشكارى است .\r\n\r\nتفسير : رسالت پيامبر\r\nدر اين سوره بار ديگر با حروف مقطعه قرآن روبرو مىشويم كه به صورت الف و لام و راء ذكر شده است ، و ما در آغاز سوره بقره و سوره آل عمران و اعراف به اندازه كافى در تفسير اين گونه حروف سخن گفته‌ايم و به خواست خدا در آينده نيز در موارد مناسب بحث خواهيم كرد و نيز مطالب تازه اى بر آن خواهيم افزود .\r\n","description":"","footnote":"","page_name":" 214 ","page_number":214},
  {"content":"\r\nبه دنبال آن نخست اشاره به عظمت آيات قرآن كرده ، مىگويد : « آنها آيات كتاب حكيم است » ( * ( تِلْكَ آياتُ الْكِتابِ الْحَكِيمِ ) * ) .\r\nتعبير به « آنها » ( اسم اشاره بعيد ) به جاى هذه « اينها » ( اسم اشاره به نزديك ) كه نظير آن در آغاز سوره بقره نيز آمده است ، از تعبيرات لطيف قرآن محسوب مىشود ، و كنايه از عظمت و و الا بودن مفاهيم قرآن است .\r\nزيرا مطالب پيش پا افتاده و ساده را غالبا با اسم اشاره نزديك مىآورند ، اما مطالب مهمى كه در سطح بالا و گويى بر فراز آسمانها در يك افق عالى قرار گرفته ، با اسم اشاره دور بيان مىكنند ، و اتفاقا در تعبيرات روزمره ، ما نيز از اين تعبير استفاده مىكنيم ، و براى عظمت اشخاص هر چند در حضورشان بوده باشيم « آن جناب » يا « آن حضرت » مىگوئيم ، نه اين جناب و اين حضرت ، ولى به هنگام تواضع كلمه « اينجانب » را به كار مىبريم .\r\nتوصيف كتاب آسمانى يعنى قرآن به « حكيم » اشاره به اين است كه آيات قرآن داراى آن چنان استحكام و نظم و حسابى است كه هر گونه باطل و خرافه و هزل را از خود دور مىسازد ، جز حق نمىگويد و جز به راه حق دعوت نمىكند .\r\nآيه دوم به تناسب اشاره اى كه در آيه قبل به قرآن مجيد و وحى آسمانى شده ، يكى از ايرادات مشركان را نسبت به پيامبر ص بيان مىكند ، همان اشكالى كه به طور مكرر در قرآن مجيد آمده و تكرارش نشان مىدهد از ايرادات مكرر مشركان بوده است و آن اينكه چرا وحى آسمانى از ناحيه خدا بر انسانى نازل شده ، چرا فرشته اى ماموريت اين رسالت بزرگ را به عهده نگرفته است ؟ ! قرآن در پاسخ اين گونه سؤالات مىگويد : « آيا تعجبى براى مردم دارد كه ما وحى به مردى از آنان فرستاديم » ( * ( أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ ) * ) در واقع جواب ايراد آنها با كلمه « منهم » ( از جنس آنان ) داده شده است\r\n","description":"","footnote":"","page_name":" 215 ","page_number":215},
  {"content":"\r\nيعنى اگر رهبر و راهنما ، همجنس پيروانش باشد و دردهاى آنها را بداند و از نيازهايشان آگاه گردد جاى تعجب نيست ، تعجب در اين است كه از غير جنس آنها باشد كه بر اثر ناآگاهى از وضعشان نتواند آنها را رهبرى كند .\r\nسپس به محتواى اين وحى آسمانى اشاره كرده ، آن را در دو چيز خلاصه مىكند :\r\nنخست اينكه به او وحى فرستاديم كه « مردم را انذار كند و از عواقب كفر و گناه بترساند » ( * ( أَنْ أَنْذِرِ النَّاسَ ) * ) .\r\nديگر اينكه « به افراد با ايمان بشارت ده كه براى آنان در پيشگاه خدا قدم صدق است » ( * ( وَبَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ ) * ) .\r\nدر اينكه منظور از قدم صدق چيست ؟ در ميان مفسران بحث است ، اما روى هم رفته يكى از سه تفسير ( يا هر سه با هم ) براى آن قابل قبول است .\r\nنخست اينكه اشاره به آن است كه ايمان « سابقه فطرى » دارد و در حقيقت مؤمنان با ابراز ايمان ، مقتضاى فطرت خود را تصديق و تاكيد كرده‌اند ( زيرا يكى از معانى قدم ، سابقه است ) چنان كه مىگويند لفلان قدم فى الاسلام - او قدم فى الحرب ( يعنى : فلان كس در اسلام يا در جنگ و مبارزه ، سابقه دارد ) .\r\nدوم اينكه اشاره به مساله معاد و نعمتهاى آخرت باشد ، زيرا يكى از معانى قدم ، مقام و منزلة است ( به تناسب اينكه انسان با پاى خود به منزلگاهش وارد مىشود ) يعنى براى افراد با ايمان مقام و منزله ثابت و مسلمى در پيشگاه خدا است كه هيچ چيز نمىتواند آن را تغيير دهد و دگرگون سازد .\r\nسوم اينكه قدم به معنى پيشوا و رهبر است ، يعنى براى مؤمنان پيشوا و رهبرى صادق فرستاده شده است .\r\nروايات متعددى كه در تفاسير شيعه و اهل تسنن در ذيل اين آيه وارد شده و قدم صدق را به شخص پيامبر ص يا ولايت على ع تفسير كرده است ، مؤيد\r\n","description":"","footnote":"","page_name":" 216 ","page_number":216},
  {"content":"\r\nهمين معنى است ( 1 ) .\r\nو همانگونه كه گفتيم ممكن است بشارت به همه اين امور ، هدف از تعبير فوق بوده باشد .\r\nباز در پايان آيه به يكى از اتهاماتى كه مشركان كرارا براى پيامبر ص ذكر مىكردند اشاره كرده ، مىگويد : « كافران گفتند اين مرد ساحر آشكارى است » ( * ( قالَ الْكافِرُونَ إِنَّ هذا لَساحِرٌ مُبِينٌ ) * ) .\r\nكلمه « ان » و « لام تاكيد » و صفت « مبين » ، همه نشانه تاكيدى است كه آنها روى اين تهمت داشتند و تعبير به « هذا » ( اسم اشاره به نزديك ) براى اين بوده كه مقام پيامبر ص را تحقير كنند .\r\nاما اينكه چرا نسبت سحر به پيامبر ص مىدادند روشن است ، زيرا در برابر سخنان اعجاز آميز و برنامه‌هاى و قوانين درخشان و ساير معجزاتش پاسخ قانع كننده اى نداشتند ، جز اينكه فوق العادگى آن را با سحر تفسير كنند ، و به اين صورت ، پرده جهل و بى خبرى ، براى ساده لوحان ، روى آن بيفكنند .\r\nاين گونه تعبيرها كه از ناحيه دشمنان پيامبر ص صادر مىشد خود دليل روشنى است بر اينكه پيامبر ص كارهاى خارقالعاده اى داشته كه افكار و دلها را به سوى خود جذب مىكرده است ، مخصوصا تكيه كردن روى سحر در مورد قرآن مجيد خود گواه زنده اى بر جاذبه فوق العاده اين كتاب آسمانى است كه آنها براى اغفال مردم آن را زير پرده سحر مىپوشاندند .\r\nبه خواست خدا در ذيل آيات مناسب باز در اين باره سخن خواهيم گفت .\r\n\r\n","description":"","footnote":"\r\n( 1 ) تفسير برهان جلد 2 صفحه 177 و تفسير قرطبى جلد 5 صفحه 3145 .\r\n","page_name":" 217 ","page_number":217},
  {"content":"\r\n\r\n[ سوره يونس ‹ 10 › : آيات 3 تا 4 
  ]\r\nإِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الأَمْرَ ما مِنْ شَفِيعٍ إِلَّا مِنْ بَعْدِ إِذْنِه ذلِكُمُ اللَّه رَبُّكُمْ فَاعْبُدُوه أَ فَلا تَذَكَّرُونَ ‹ 3 › إِلَيْه مَرْجِعُكُمْ جَمِيعاً وَعْدَ اللَّه حَقًّا إِنَّه يَبْدَؤُا الْخَلْقَ ثُمَّ يُعِيدُه لِيَجْزِيَ الَّذِينَ آمَنُوا وَعَمِلُوا الصَّالِحاتِ بِالْقِسْطِ وَالَّذِينَ كَفَرُوا لَهُمْ شَرابٌ مِنْ حَمِيمٍ وَعَذابٌ أَلِيمٌ بِما كانُوا يَكْفُرُونَ ‹ 4 ›\r\n\r\nترجمه :\r\n3 - پروردگار شما خداوندى است كه آسمانها و زمين را در شش روز آفريد سپس بر تخت ( قدرت ) قرار گرفت و به تدبير كار ( جهان ) پرداخت ، هيچ شفاعت كننده اى جز به اذن او وجود ندارد ، اين است خداوند پروردگار شما ، پس او را پرستش كنيد ، آيا متذكر نمىشويد ؟ ! 4 - بازگشت همه شما به سوى او است خداوند وعده حقى فرموده ، او خلق را آغاز كرد سپس آن را باز مىگرداند ، تا كسانى را كه ايمان آوردند و عمل صالح انجام دادند به عدالت جزا دهد و براى كسانى كه كافر شدند نوشيدنى از مايع سوزان است و عذاب دردناكى بخاطر آنكه كفر مىورزيدند .\r\n\r\nتفسير : خداشناسى و معاد\r\nقرآن پس از اشاره به مسئله وحى و نبوت در نخستين آيات اين سوره ، به\r\n","description":"","footnote":"","page_name":" 218 ","page_number":218},
  {"content":"\r\nسراغ دو اصل اساسى تعليمات همه انبياء يعنى « مبدء » و « معاد » مىرود ، و در دو آيه فوق اين دو اصل مهم را در ضمن عباراتى كوتاه و گويا بيان مىكند .\r\nنخست مىگويد : « پروردگار شما همان خداوندى است كه آسمانها و زمين را در شش روز آفريد » ( * ( إِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ) * ) .\r\nهمانگونه كه سابقا هم اشاره كرده‌ايم كلمه « يوم » در لغت عرب و « روز » در فارسى و معادل آن در ساير لغات در بسيارى مواقع به معنى دوران استعمال مىشود چنان كه مىگوئيم : روزى در كشور ما استبداد حكومت مىكرد ، ولى اكنون در پرتو انقلاب روز آزادى است ، يعنى دورانى استبداد بود و پس از پايان استبداد دوران رهايى مردم رسيده است ( 1 ) .\r\nبنا بر اين مفهوم جمله فوق اين مىشود كه پروردگار آسمان و زمين را در شش دوران آفريده است و چون در باره اين دورانهاى ششگانه سابقا سخن گفته‌ايم از تكرار آن خوددارى مىكنيم ( 2 ) .\r\nسپس اضافه مىكند : « خداوند پس از آفرينش جهان زمام امور آنها را در دست گرفت » ( * ( ثُمَّ اسْتَوى عَلَى الْعَرْشِ ) * ) .\r\n« همه كارهاى جهان به فرمان او است ، و همه چيز در قبضه تدبيرش » ( يدبر الامر ) .\r\nكلمه « عرش » گاهى به معنى « سقف » ، و گاهى به معنى چيزى كه داراى سقف است ، و زمانى به معنى تختهاى بلند پايه مىآيد ، اين معنى اصلى آن است اما معنى كنايى آن همان قدرت است ، چنان كه مىگوئيم فلان شخص بر تخت نشست ، و يا پايه‌هاى تختش فرو ريخت ، و يا او را از تخت به زير آوردند ، همه اينها كنايه از قدرت يافتن و يا از دست دادن قدرت است در حالى كه ممكن است اصلا تختى\r\n\r\n","description":"","footnote":"\r\n( 1 ) و ( 2 ) براى توضيح بيشتر و ذكر مثالهايى در اين باره از عربى و فارسى به جلد 6 صفحه 200 ذيل آيه 54 سوره اعراف مراجعه نمائيد .\r\n","page_name":" 219 ","page_number":219},
  {"content":"\r\nدر كار نبوده باشد ، به همين دليل « * ( اسْتَوى عَلَى الْعَرْشِ ) * » به معنى اين است كه خداوند زمام امور جهان را بر دست گرفت ( 1 ) .\r\n« تدبر » از ماده « تدبير » در اصل از « دبر » ( بر وزن ابر ) به معنى پشت سر و عاقبت چيزى است بنا بر اين تدبير به معنى بررسى كردن عواقب كارها ، و مصالح را سنجيدن و بر طبق آن عمل نمودن است . پس از آنكه روشن شد خالق و آفريدگار « اللَّه » است و زمام اداره جهان هستى به دست او است و تدبير همه امور به فرمان او مىباشد معلوم است كه بتها اين موجودات بى جان و عاجز و ناتوان هيچگونه نقشى در سرنوشت انسانها نمىتوانند داشته باشند لذا در جمله بعد مىفرمايد : « هيچ شفاعت كننده اى جز به اذن و فرمان او وجود ندارد » ( * ( ما مِنْ شَفِيعٍ إِلَّا مِنْ بَعْدِ إِذْنِه ) * ) ( 2 ) .\r\nآرى « اين چنين است » اللَّه « پروردگار شما ، او را بايد پرستش كنيد نه غير او » ( * ( ذلِكُمُ اللَّه رَبُّكُمْ فَاعْبُدُوه ) * ) .\r\n« آيا با اين دليل روشن متذكر نمىشويد ؟ » ( * ( أَ فَلا تَذَكَّرُونَ ) * ) .\r\nدر آيه بعد همانگونه كه اشاره كرديم سخن از معاد مىگويد و در جمله‌هاى كوتاهى هم اصل اين مسئله و هم دليل ، و هم هدف آن را بيان مىدارد .\r\nنخست مىگويد : « بازگشت همه شما به سوى خدا است » ( * ( إِلَيْه مَرْجِعُكُمْ جَمِيعاً ) * ) .\r\nسپس روى اين مساله مهم تكيه و تاكيد كرده اضافه مىكند : « اين وعده\r\n\r\n","description":"","footnote":"\r\n( 1 ) براى توضيح بيشتر و آگاهى از معانى مختلف « عرش » به جلد 6 صفحه 204 به بعد و جلد دوم صفحه 200 مراجعه فرمائيد .\r\n( 2 ) پيرامون مسئله مهم « شفاعت » در جلد اول صفحه 160 به بعد و در جلد دوم صفحه 196 به بعد توضيح كافى داده‌ايم .\r\n","page_name":" 220 ","page_number":220},
  {"content":"\r\nقطعى خداوند است « ( * ( وَعْدَ اللَّه حَقًّا ) * ) .\r\nبعد با اين عبارت اشاره به دليل آن كرده ، مىگويد : « خداوند آفرينش را آغاز كرد و سپس تجديد مىكند . » ( * ( إِنَّه يَبْدَؤُا الْخَلْقَ ثُمَّ يُعِيدُه ) * ) .\r\nيعنى آنها كه در معاد ترديد دارند بايد آغاز خلقت را بنگرند ، كسى كه جهان را در آغاز ايجاد كرد توانايى اعاده آن را دارد ، اين استدلال به صورت ديگرى در سوره « اعراف » آيه 29 ضمن يك جمله كوتاه بيان شده است كَما بَدَأَكُمْ تَعُودُونَ : « همانگونه كه شما را در آغاز ايجاد كرد باز مىگرداند » كه شرح آن در تفسير سوره اعراف گذشت .\r\nآيات مربوط به معاد در قرآن نشان مىدهد كه علت عمده ترديد مشركان و مخالفان ، اين بوده كه در امكان چنين چيزى ترديد داشته‌اند و با تعجب سؤال مىكردند آيا اين استخوانهاى پوسيده و خاك شده بار ديگر لباس حيات و زندگى در بر مىكند و به شكل نخست باز مىگردد ؟ لذا قرآن نيز روى همين مساله « امكان » انگشت گذارده و مىگويد : فراموش نكنيد آن كسى كه جهان را از نو سامان مىبخشد و مردگان را زنده مىكند همان آفريدگارى است كه در آغاز چنين كرده است .\r\nسپس سخن از هدف معاد به ميان مىآيد كه اين برنامه « براى آن است كه خداوند افرادى را كه ايمان آورده و عمل صالح انجام داده‌اند به عدالت پاداش دهد » ، بى آنكه كوچكترين اعمال آنها از نظر لطف و مرحمت او مخفى و بى اجر بماند ( * ( لِيَجْزِيَ الَّذِينَ آمَنُوا وَعَمِلُوا الصَّالِحاتِ بِالْقِسْطِ ) * ) .\r\n« و آنها كه راه كفر و انكار پوييدند و طبعا عمل صالحى نيز نداشتند ( زيرا ريشه عمل خوب اعتقاد خوب است ) مجازات دردناك ، و نوشيدنى از آب گرم و سوزان و عذاب اليم به خاطر كفرشان در انتظارشان است » . ( * ( وَالَّذِينَ كَفَرُوا لَهُمْ شَرابٌ مِنْ حَمِيمٍ وَعَذابٌ أَلِيمٌ بِما كانُوا يَكْفُرُونَ ) * ) .\r\n","description":"","footnote":"","page_name":" 221 ","page_number":221},
  {"content":"\r\n\r\nدر اينجا به دو نكته بايد توجه داشت\r\n1 - با اينكه خداوند مكان و محلى ندارد و مخصوصا با توجه به اينكه در اين جهان نيز همه جا هست و از ما به ما نزديكتر است موجب شده كه مفسران در تفسير * ( إِلَيْه مَرْجِعُكُمْ جَمِيعاً ) * در آيه فوق و آيات ديگر قرآن تفسيرهاى گوناگون كنند .\r\nگاهى گفته مىشود منظور اين است به سوى پاداش و جزاى خدا باز مىگرديد .\r\nو شايد بعضى از جاهلان اين تعبير را دليلى بر تجسم خداوند در قيامت بدانند كه بطلان اين عقيده واضحتر از آن است كه نياز به بيان داشته باشد .\r\nاما آنچه با دقت در آيات قرآن به دست مىآيد اين است كه عالم حيات و زندگى همچون كاروانى است كه از جهان عدم به حركت در آمده ، و در مسير بى انتهاى خود به سوى بى نهايت كه ذات پاك خدا است پيش مىرود ، هر چند مخلوقات محدودند و محدود هرگز بى نهايت نخواهد شد ولى سير او به سوى تكامل نيز متوقف نمىگردد ، حتى پس از قيام قيامت باز اين سير تكاملى ادامه مىيابد ( چنان كه در بحث معاد شرح داده‌ايم ) ( 1 ) .\r\nقرآن مىگويد يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً : « اى انسان تو با تلاش و كوشش به سوى پروردگارت پيش ميروى » .\r\nو نيز مىگويد « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ » : « اى روحى كه در پرتو ايمان و عمل صالح به سر حد آرامش و اطمينان رسيده اى به سوى پروردگارت بازگرد » .\r\nو از آنجا كه آغاز اين حركت از ناحيه آفريدگار شروع شده و نخستين جرقه حيات از او پديد آمده و اين حركت تكاملى نيز به سوى او است تعبير به\r\n\r\n","description":"","footnote":"\r\n( 1 ) براى توضيح بيشتر به كتاب معاد و جهان پس از مرگ مراجعه كنيد .\r\n","page_name":" 222 ","page_number":222},
  {"content":"\r\n« رجوع » و بازگشت شده است .\r\nكوتاه سخن اينكه اين گونه تعبيرها علاوه بر اينكه اشاره به آغاز حركت عمومى موجودات از ناحيه خدا است هدف و مقصد اين حركت را كه ذات پاك او است نيز مشخص مىكند .\r\nو با توجه به اينكه تقديم كلمه « اليه » دليل انحصار است روشن مىشود كه هيچ وجودى جز ذات پاك او نمىتواند مقصد حركت تكاملى انسان باشد نه بتها و نه هيچ مخلوق ديگر ، زيرا همه اينها محدودند و مسير انسان يك مسير نامحدود است .\r\n2 - « قسط » در لغت به معنى پرداختن سهم ديگرى است و لذا مفهوم دادگرى در آن نهفته است ، جالب اينكه در آيه فوق اين كلمه تنها در مورد كسانى كه عمل صالح دارند و پاداش نيك دريافت مىكنند گفته شده ، ولى در مورد كيفر بدكاران عنوان نشده است ، اين به خاطر آن است كه مجازات و كيفر شكل در آمد و سهميه ندارد ، و به تعبير ديگر كلمه قسط تنها متناسب پاداش نيك است نه مجازات .\r\n\r\n[ سوره يونس ‹ 10 › : آيات 5 تا 6 
  ]\r\nهُوَ الَّذِي جَعَلَ الشَّمْسَ ضِياءً وَالْقَمَرَ نُوراً وَقَدَّرَه مَنازِلَ لِتَعْلَمُوا عَدَدَ السِّنِينَ وَالْحِسابَ ما خَلَقَ اللَّه ذلِكَ إِلَّا بِالْحَقِّ يُفَصِّلُ الآياتِ لِقَوْمٍ يَعْلَمُونَ ‹ 5 › إِنَّ فِي اخْتِلافِ اللَّيْلِ وَالنَّهارِ وَما خَلَقَ اللَّه فِي السَّماواتِ وَالأَرْضِ لآياتٍ لِقَوْمٍ يَتَّقُونَ ‹ 6 ›\r\n\r\nترجمه :\r\n5 - او كسى است كه خورشيد را روشنايى و ماه را نور قرار داد ، و براى آن منزلگاههايى مقدر كرد تا عدد سالها و حساب ( كارها ) را بدانيد ، خداوند اين را جز به حق نيافريده او آيات ( خود را ) براى گروهى كه اهل دانشند شرح مىدهد .\r\n6 - مسلما در آمد و شد شب و روز و آنچه خداوند در آسمانها و زمين آفريده آيات ( و نشانه هايى ) است بر آنها كه پرهيزكارند ( و گناه چشم دلشان را نابينا نكرده است ) .\r\n","description":"","footnote":"","page_name":" 223 ","page_number":223},
  {"content":"\r\n\r\nتفسير : گوشه اى از آيات عظمت خدا\r\nدر آيات گذشته اشاره كوتاهى به مساله مبدأ و معاد شده بود ، ولى از اين آيات به بعد اين دو مساله اصولى كه مهمترين پايه دعوت انبياء بوده است به طور مشروح مورد بحث قرار مىگيرد و به تعبير ديگر آيات آينده نسبت به گذشته از قبيل تفصيل و اجمال است .\r\nنخستين آيه مورد بحث اشاره به قسمتهايى از آيات عظمت خدا در جهان آفرينش كرده مىگويد : او كسى است كه خورشيد را ضياء و روشنى و قمر را نور قرار داد « ( * ( هُوَ الَّذِي جَعَلَ الشَّمْسَ ضِياءً وَالْقَمَرَ نُوراً ) * . )\r\nخورشيد با نور عالمگيرش نه تنها بستر موجودات را گرم و روشن مىسازد بلكه در تربيت گياهان و پرورش حيوانات سهم عمده و اساسى دارد ، و اصولا هر حركت و جنبشى در كره زمين وجود دارد حتى حركت بادها و امواج درياها و جريان رودها و آبشارها - اگر درست دقت كنيم از بركت نور آفتاب است ، و اگر روزى اين اشعه حياتبخش از كره خاكى ما قطع شود در فاصله كوتاهى تاريكى و سكوت و مرگ همه جا را فرا خواهد گرفت .\r\nماه با نور زيبايش چراغ شبهاى تار ما است ، نه تنها شبروان را در بيابانها رهبرى مىكند بلكه روشنايى ملائمش براى همه ساكنان زمين مايه آرامش و نشاط است .\r\nسپس به يكى ديگر از آثار مفيد وجود ماه اشاره كرده مىگويد :\r\n« خداوند براى آن منزلگاههايى مقدر كرد تا شماره سالها و حساب زندگى و كار خويش را بدانيد » ( * ( وَقَدَّرَه مَنازِلَ لِتَعْلَمُوا عَدَدَ السِّنِينَ وَالْحِسابَ ) * ) .\r\nيعنى اگر مىبينيد ماه از نخستين شب كه هلال باريكى بيش نيست رو به افزايش\r\n","description":"","footnote":"","page_name":" 224 ","page_number":224},
  {"content":"\r\nمىرود تا حدود نيمه ماه و از آن پس تدريجا نقصان مىيابد تا يكى دو روز آخر ماه بعد در تاريكى محاق فرو مىرود و بار ديگر به شكل هلال ظاهر مىگردد ، و همان منزلگاههاى پيشين را طى مىكند ، اين دگرگونى عبث و بيهوده نيست ، بلكه يك تقويم بسيار دقيق و زنده طبيعى است كه عالم و جاهل مىتوانند آن را بخوانند و حساب تاريخ كارها و امور زندگى خود را نگهدارند و اين اضافه بر نورى است كه ماه به ما مىبخشد ( 1 ) .\r\nسپس اضافه مىكند اين آفرينش و اين گردش مهر و ماه سرسرى و از بهر بازيگرى نيست « خداوند آن را نيافريده است مگر به حق » ( * ( ما خَلَقَ اللَّه ذلِكَ إِلَّا بِالْحَقِّ ) * ) .\r\nو در پايان آيه تاكيد مىكند كه « خدا آيات و نشانه‌هاى خود را براى آنها كه مىفهمند و درك مىكنند شرح مىدهد » ( * ( يُفَصِّلُ الآياتِ لِقَوْمٍ يَعْلَمُونَ ) * ) .\r\nاما بيخبران بى بصر چه بسيار از كنار همه اين آيات و نشانه‌هاى پروردگار مىگذرند و كمترين چيزى از آن درك نمىكنند .\r\nدر آيه دوم به قسمتى ديگر از نشانه‌ها و دلائل وجودش در آسمان و زمين پرداخته مىگويد : « در آمد و شد شب و روز و آنچه خداوند در آسمان و زمين آفريده است نشانه هايى است براى گروه پرهيزكاران » ( * ( إِنَّ فِي اخْتِلافِ اللَّيْلِ وَالنَّهارِ وَما خَلَقَ اللَّه فِي السَّماواتِ وَالأَرْضِ لآياتٍ لِقَوْمٍ يَتَّقُونَ ) * ) .\r\nنه تنها خود آسمانها و زمين از آيات خدا است بلكه تمام ذرات موجوداتى كه در آنها وجود دارد هر يك آيتى و نشانه اى محسوب مىشود ، اما تنها كسانى آنها را درك مىكنند كه در پرتو تقوا و پرهيز از گناه ، صفاى روح و روشنبينى يافته ،\r\n\r\n","description":"","footnote":"\r\n( 1 ) در مورد اينكه ماه يك تقويم طبيعى است و مىتوان از حالات مختلفش روزهاى ماه را دقيقا تعيين كرد در جلد دوم صفحه 6 بحث كرده‌ايم .\r\n","page_name":" 225 ","page_number":225},
  {"content":"\r\nو مىتوانند چهره حقيقت و جمال يار را ببينند .\r\n\r\nدر اينجا به چند نكته بايد توجه كرد :\r\n\r\n[ فرق ميان « ضياء » و « نور » 
  ]\r\n1 - در اينكه ميان « ضياء » و « نور » چه تفاوتى است مفسران گفتگوى فراوان دارند بعضى هر دو را مترادف و به يك معنى دانسته‌اند ، و بعضى گفته‌اند « ضياء » كه در مورد ، نور خورشيد در آيه فوق به كار رفته همان نور قوى است ، اما كلمه « نور » كه در باره ماه به كار رفته نور ضعيفتر است .\r\nسومين نظر در اين باره اين است كه « ضياء » به معنى نور ذاتى است ولى « نور » مفهوم اعمى دارد ، كه ذاتى و عرضى را هر دو شامل مىشود ، بنا بر اين تفاوت تعبير در آيه فوق اشاره به اين نكته است كه خداوند خورشيد را منبع جوشش نور قرار داد در حالى كه نور ماه جنبه اكتسابى دارد و از خورشيد سرچشمه مىگيرد .\r\nاين تفاوت با توجه به پاره اى از آيات قرآن صحيحتر به نظر مىرسد زيرا در آيه 16 سوره نوح مىخوانيم : « وَجَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً » و در آيه 61 سوره فرقان مىخوانيم : « وَجَعَلَ فِيها سِراجاً وَقَمَراً مُنِيراً » با توجه به اينكه « سراج » ( چراغ ) نور از خودش پخش مىكند و منبع و سرچشمه نور است و خورشيد در دو آيه فوق تشبيه به سراج شده است روشن مىشود كه در آيات مورد بحث نيز اين تفاوت بسيار متناسب است .\r\n2 - در اينكه آيا « ضياء » جمع است يا مفرد در ميان اهل ادب و نويسندگان لغت اختلاف است . بعضى مانند نويسنده كتاب « قاموس » آن را مفرد دانسته‌اند ، ولى بعضى ديگر مانند « زجاج » « ضياء » را جمع « ضوء » مىدانند ، نويسنده تفسير « المنار » و تفسير « قرطبى » نيز اين معنى را پذيرفته‌اند و مخصوصا « المنار » بر اساس آن استفاده خاصى از آيه كرده است و مىگويد : ذكر ضياء به صورت جمع در قرآن در مورد نور آفتاب اشاره به چيزى است كه علم امروز پس از قرنها آن را اثبات كرده است و آن اينكه نور آفتاب مركب از هفت نور\r\n","description":"","footnote":"","page_name":" 226 ","page_number":226},
  {"content":"\r\nو يا به تعبير ديگر هفت رنگ است ، همان رنگهايى كه در رنگين كمان ، و به هنگام عبور نور از منشورهاى بلورين ديده مىشود .\r\nولى جاى اين سؤال باقى مىماند كه مگر نور ماه - هر چند ضعيفتر است - مركب از رنگهاى مختلف نيست ؟ .\r\n\r\n[ منزلگاههاى ماه 
  ]\r\n3 - در اينكه مرجع ضمير « قدره منازل » ( براى آن منزلگاههايى قرار داد ) تنها « ماه » است و يا ماه و خورشيد هر دو را شامل مىشود باز در ميان مفسران گفتگو است بعضى معتقدند كه اين ضمير گرچه مفرد است اما به هر دو بازمىگردد و نظير آن در ادبيات عرب كم نيست .\r\nانتخاب اين نظر به خاطر آن است كه نه تنها ماه بلكه خورشيد هم منزلگاههايى دارد و هر وقت در برج مخصوصى است و همين اختلاف برجها مبدأ پيدايش تاريخ و ماه‌هاى شمسى است .\r\nولى انصاف اين است كه ظاهر آيه نشان مىدهد كه اين ضمير مفرد تنها به « قمر » كه نزديك آن است بازمىگردد و اين خود نكته اى دارد ، زيرا :\r\nاولا - ماههايى كه در اسلام و قرآن به رسميت شناخته شده ماه‌هاى قمرى است .\r\nو ثانيا - ماه كره اى است متحرك و منزلگاههايى دارد و اما خورشيد در وسط منظومه شمسى قرار گرفته و حركتى در مجموع اين منظومه ندارد ، و اين اختلاف برجها و سير خورشيد در صور فلكى دوازده گانه كه از « حمل » شروع مىشود و به « حوت » ختم مىگردد به خاطر حركت خورشيد نيست بلكه به خاطر حركت زمين به دور خورشيد است و اين گردش زمين سبب مىشود كه خورشيد را هر ماه روبروى يكى از صور فلكى دوازده گانه ببينيم ، بنا بر اين خورشيد منزلگاههاى مختلف ندارد بلكه تنها ماه داراى منزلگاهها است . ( دقت كنيد ) .\r\nآيه فوق در حقيقت اشاره به يكى از مسائل علمى مربوط به كرات آسمانى\r\n","description":"","footnote":"","page_name":" 227 ","page_number":227},
  {"content":"\r\nمىكند ، كه در آن زمان از نظر علم و دانش بشر پوشيده بود و آن اينكه ماه داراى حركت است و اما خورشيد حركتى ندارد .\r\n4 - در آيات فوق آمد و شد شب و روز يكى از نشانه‌هاى خدا شمرده شده است ، و اين به خاطر آن است كه اگر نور آفتاب يك نواخت و به طور مداوم بر زمين مىتابيد مسلما درجه حرارت در زمين به قدرى بالا مىرفت كه قابل زندگى نبود ( مانند حرارت سوزان ماه در روزهايش كه به اندازه 15 شبانه روز زمين طولانى است ) و همچنين اگر شب به طور مستمر ادامه مىيافت همه چيز از شدت سرما مىخشكيد ( همانند شبهاى طولانى ماه ) ولى خداوند اين دو را پشت سر يكديگر قرار داده تا بستر حيات و زندگى را در كره زمين آماده و مهيا سازد ( 1 ) .\r\nنقش عدد و حساب و تاريخ و سال و ماه در نظام زندگى بشر و پيوندهاى اجتماعى و كسب و كار بر همه كس روشن و آشكار است .\r\n\r\n[ عدد و حساب مهمترين مساله در زندگى بشر 
  ]\r\n5 - مساله عدد و حساب كه در آيات فوق به آن اشاره شده در واقع يكى از مهمترين مسائل زندگى بشر در تمام زمينه‌ها است .\r\nمىدانيم اهميت يك موهبت هنگامى آشكار مىشود كه زندگى را بدون آن مورد مطالعه و بررسى قرار بدهيم ، روى اين حساب ، فكر كنيد اگر يك روز تاريخ ( امتياز روزها ، ماهها و سالها ) از زندگى بشر برداشته شود و مثلا نه روزهاى هفته روشن باشد و نه روزهاى ماه و نه شماره ماهها و سالها ، در اين موقع تمام مسائل تجارى ، اقتصادى ، سياسى و هر گونه قرار داد و برنامه زمانبندى شده به هم مىريزد ، و هيچ كارى نظم و انضباطى به خود نخواهد گرفت ، حتى وضع كشاورزى ، دامدارى و صنايع توليدى نيز دچار هرج و مرج مىشود .\r\nاما از آنجا كه خداوند ، انسان را براى يك زندگى سعادتبخش ، و توأم\r\n\r\n","description":"","footnote":"\r\n( 1 ) در جلد اول صفحه 410 و جلد 3 صفحه 214 نيز در اين باره توضيحات ديگرى داده‌ايم .\r\n","page_name":" 228 ","page_number":228},
  {"content":"\r\nبا نظام ، آفريده ، وسائل آن را نيز در اختيارش گذاشته است .\r\nدرست است كه انسان با يك تاريخ قرار دادى مىتواند كارهاى خود را تا حدودى منظم سازد ، ولى اگر بر پايه يك ميزان طبيعى استوار نباشد نه عموميت پيدا مىكند و نه چندان قابل اعتماد است .\r\nگردش ماه و خورشيد ( يا صحيحتر زمين به دور خورشيد ) و منزلگاههايى كه دارند يك تقويم طبيعى را پىريزى مىكند كه همه جا و براى همه كس روشن و قابل اعتماد است .\r\nهمانطور كه مقدار شبانه روز كه يك واحد كوچك تاريخى است ، بر اثر يك عامل طبيعى يعنى حركت زمين به دور خود به وجود مىآيد ، ماه و سال نيز بايد متكى به يك گردش طبيعى باشد ، و به اين ترتيب حركت ماه به دور كره زمين يك واحد بزرگتر ( ماه كه تقريبا مساوى 30 روز است ) و حركت زمين به دور آفتاب واحد عظيمترى يعنى سال را تشكيل مىدهد .\r\nگفتيم تقويم اسلامى بر اساس تقويم قمرى و گردش ماه است ، درست است كه گردش خورشيد در برجهاى دوازده گانه نيز وسيله خوبى براى تعيين ماه‌هاى شمسى است ، ولى اين تقويم با اينكه طبيعى است به درد همه نمىخورد ، و تنها دانشمندان نجوم از طريق رصدهاى نجومى مىتوانند ، بودن خورشيد را در فلان برج تشخيص دهند ، به همين دليل ديگران مجبورند به تقويمهايى كه بوسيله همان منجمان تنظيم شده مراجعه كنند .\r\nولى گردش منظم ماه به دور زمين ، تقويم روشنى به دست مىدهد كه حتى افراد بى سواد و بيابان گرد نيز قادر به خواندن خطوط و نقوش آن هستند .\r\nتوضيح اينكه قيافه ماه هر شب در آسمان به گونه خاصى غير از شب قبل و بعد است به طورى كه در شب در تمام ماه وضع و قيافه ماه در آسمان يكسان نيست ، و اگر كمى در وضع ماه هر شب دقت كنيم كم كم عادت خواهيم كرد كه با دقت\r\n","description":"","footnote":"","page_name":" 229 ","page_number":229},
  {"content":"\r\nتعيين كنيم آن شب ، چندمين شب ماه هست .\r\nممكن است بعضى تصور كنند از نيمه دوم ماه به بعد منظره‌هاى نيمه اول ماه عينا تكرار مىشود ، و مثلا چهره ماه در شب بيست و يكم درست مانند شب هفتم است ، ولى اين يك اشتباه بزرگ است ، زيرا قسمت ناقص ماه در نيمه اول طرف بالا است در حالى كه قسمت ناقص در نيمه دوم طرف پائين است و به تعبير ديگر نوكهاى هلال در آغاز ماه به سمت شرق است ، در حالى كه نوكهاى ماه در اواخر ماه به سمت غرب مىباشد ، به علاوه ماه در اوائل ماه در سمت غرب ديده مىشود ، ولى در اواخر بيشتر در سمت شرق و بسيار ديرتر طلوع مىكند .\r\nبه اين ترتيب مىتوان از شكل ماه با تغييرات تدريجىاش به عنوان يك روز شمار استفاده كرد ، و با دقت روزهاى ماه را از شكل ماه بدست آورد .\r\nبه هر حال ما در اين موهبت كه نامش را « نظام تاريخى » مىناميم ، مديون اين آفرينش الهى هستيم ، و اگر حركات ماه و خورشيد ( زمين ) نبود ، چنان هرج و مرج و ناراحتى در زندگى براى ما پديد مىآمد كه حسابى براى آن متصور نبود .\r\nزندانيانى كه در سلولهاى انفرادى و تاريك گرفتار شده‌اند و زمان را گم كرده‌اند اين سرگردانى و بلاتكليفى را كاملا احساس كرده‌اند .\r\nيكى از زندانيانى كه در عصر ما حدود يك ماه در سلول تاريك انفرادى عمال استبداد گرفتار شده بود نقل مىكرد كه من براى تشخيص وقت نماز هيچ وسيله اى نداشتم جز اينكه به هنگامى كه نهار مىآوردند نماز ظهر و عصر مىخواندم و به هنگامى كه شام مىآوردند ، نماز مغرب و عشا و نماز صبح را نيز معمولا همراه آوردن صبحانه مىخواندم ! براى اينكه روزها را بشمرم حساب وعده‌هاى غذا را در نظر مىگرفتم ، هر سه وعده غذا را يك روز حساب مىكردم ! اما نمىدانم چه شد هنگامى كه از زندان بيرون آمدم حساب من با حساب مردم\r\n","description":"","footnote":"","page_name":" 230 ","page_number":230},
  {"content":"\r\nدر خارج تفاوت پيدا كرده بود !\r\n\r\n[ سوره يونس ‹ 10 › : آيات 7 تا 10 
  ]\r\nإِنَّ الَّذِينَ لا يَرْجُونَ لِقاءَنا وَرَضُوا بِالْحَياةِ الدُّنْيا وَاطْمَأَنُّوا بِها وَالَّذِينَ هُمْ عَنْ آياتِنا غافِلُونَ ‹ 7 › أُولئِكَ مَأْواهُمُ النَّارُ بِما كانُوا يَكْسِبُونَ ‹ 8 › إِنَّ الَّذِينَ آمَنُوا وَعَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الأَنْهارُ فِي جَنَّاتِ النَّعِيمِ ‹ 9 › دَعْواهُمْ فِيها سُبْحانَكَ اللَّهُمَّ وَتَحِيَّتُهُمْ فِيها سَلامٌ وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ ‹ 10 ›\r\n\r\nترجمه :\r\n7 - آنها كه اميد لقاى ما ( و رستاخيز ) را ندارند ، و به زندگى دنيا خشنود شدند ، و بر آن تكيه كردند ، و آنها كه از آيات ما غافلند .\r\n8 - ( همه ) آنها جايگاهشان آتش است به خاطر كارهايى كه انجام مىدادند .\r\n9 - ( ولى ) كسانى كه ايمان آوردند و عمل صالح انجام دادند خداوند آنها را در پرتو ايمانشان هدايت مىكند ، از زير ( قصرهاى ) آنها نهرها ، در باغهاى بهشت ، جريان دارد .\r\n10 - گفتار ( و دعاى ) آنها در بهشت اين است كه خداوندا ! منزهى تو ، و تحيت آنها سلام ، و آخرين سخنشان حمد مخصوص پروردگار عالميان است .\r\n","description":"","footnote":"","page_name":" 231 ","page_number":231},
  {"content":"\r\n\r\nتفسير : بهشتيان و دوزخيان\r\nدر آغاز اين سوره همانگونه كه اشاره شد ، قرآن نخست يك بحث اجمالى پيرامون مساله مبدء و معاد نموده ، سپس به شرح آن پرداخته است ، در آيات قبل شرحى پيرامون مساله معاد بود ، و در آيات مورد بحث شرحى پيرامون معاد ، و سرنوشت مردم در جهان ديگر ، ديده مىشود .\r\nنخست مىفرمايد : « كسانى كه اميد لقاى ما را ندارند و به رستاخيز معتقد نيستند و به همين دليل تنها به زندگى دنيا خشنودند و به آن اطمينان مىكنند . . . »\r\n( * ( إِنَّ الَّذِينَ لا يَرْجُونَ لِقاءَنا وَرَضُوا بِالْحَياةِ الدُّنْيا وَاطْمَأَنُّوا بِها ) * ) .\r\n« و همچنين آنها كه از آيات ما غافلند و در آنها انديشه نمىكنند ، تا قلبى بيدار و دلى مملو از احساس مسئوليت پيدا كنند . . . » ( * ( وَالَّذِينَ هُمْ عَنْ آياتِنا غافِلُونَ ) * ) .\r\n« اين هر دو گروه جايگاهشان آتش است ، به خاطر اعمالى كه انجام مىدهند » ( * ( أُولئِكَ مَأْواهُمُ النَّارُ بِما كانُوا يَكْسِبُونَ ) * ) .\r\nدر حقيقت نتيجه مستقيم عدم ايمان به معاد همان دلبستگى به اين زندگى محدود و مقامهاى مادى و اطمينان و اتكاء به آن است ، و نتيجه آن نيز آلودگى از نظر عمل و فعاليتهاى مختلف زندگى است و پايان آن چيزى جز آتش نخواهد بود .\r\nهمچنين غفلت از آيات الهى ، سرچشمه بيگانگى از خدا ، و بيگانگى از خدا سرچشمه عدم احساس مسئوليت ، و آلودگى به ظلم و فساد و گناه است ، و سرانجام\r\n","description":"","footnote":"","page_name":" 232 ","page_number":232},
  {"content":"\r\nآن چيزى جز آتش نمىتواند باشد .\r\nبنا بر اين هر دو گروه فوق يعنى آنها كه ايمان به مبدء يا ايمان به معاد ندارند ، مسلما از نظر عمل آلوده خواهند بود و آينده هر دو گروه تاريك است .\r\nاين دو آيه بار ديگر اين حقيقت را تاكيد مىكند كه براى اصلاح يك جامعه و نجات آن از آتش ظلم و فساد ، تقويت پايه‌هاى ايمان به « خدا » و « معاد » دو شرط ضرورى و اساسى است چرا كه بدون ايمان به خدا ، احساس مسئوليت از وجود انسان برچيده مىشود ، و بدون توجه به معاد ترس از مجازات از ميان خواهد رفت ، و به اين ترتيب اين دو پايه اعتقادى پايه تمام اصلاحات اجتماعى است .\r\nسپس اشاره به حال گروه ديگرى مىكند كه نقطه مقابل اين دو گروه مىباشند و مىگويد « كسانى كه ايمان آوردند و عمل صالح انجام دادند ، خداوند به كمك ايمانشان آنها را هدايت مىكند » ( * ( إِنَّ الَّذِينَ آمَنُوا وَعَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ ) * ) .\r\nاين نور هدايت الهى كه از نور ايمانشان سرچشمه مىگيرد ، تمام افق زندگانى آنها را روشن مىسازد ، در پرتو اين نور آن چنان روشنبينى پيدا مىكنند كه جار و جنجالهاى مكتبهاى مادى ، و وسوسه‌هاى شيطانى ، و زرق و برقهاى گناه ، و زر و زور ، فكر آنها را نمىدزدد ، و از راه به بيراهه گام نمىنهند .\r\nاين حال دنياى آنها « و در جهان ديگر خداوند در باغهاى پر نعمت بهشت قصرهايى به آنها مىبخشد كه از زير آنها نهرهاى آب جريان دارد » ( * ( تَجْرِي مِنْ تَحْتِهِمُ الأَنْهارُ فِي جَنَّاتِ النَّعِيمِ ) * ) .\r\nآنها در محيطى مملو از صلح و صفا و عشق به پروردگار و انواع نعمتها به\r\n","description":"","footnote":"","page_name":" 233 ","page_number":233},
  {"content":"\r\nسر مىبرند .\r\nهر زمان كه جذبه ذات و صفات خدا وجودشان را روشن مىسازد ، « مىگويند پروردگارا منزه و پاك از هر گونه عيب و نقصى » ( دعويهم * ( فِيها سُبْحانَكَ اللَّهُمَّ ) * ) و هر زمان به يكديگر مىرسند سخن از صلح و صفا مىگويند « و تحيتشان آنجا سلام است » ( * ( وَتَحِيَّتُهُمْ فِيها سَلامٌ ) * ) .\r\nو سرانجام هر گاه از نعمتهاى گوناگون خداوند در آنجا بهره مىگيرند به شكر پرداخته و مىگويند : « حمد و سپاس مخصوص خداوندى است كه پروردگار عالميان است » ( * ( وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ ) * ) .\r\n\r\nدر اينجا به چند نكته بايد توجه كرد :\r\n\r\n[ منظور از ملاقات پروردگار 
  ]\r\n1 - منظور از ملاقات پروردگار كه در آيه نخست آمده مسلما ملاقات حسى نيست بلكه منظور علاوه بر ملاقات پاداش و كيفرهاى پروردگار ، يك نوع شهود باطنى است كه انسان در قيامت نسبت به ذات مقدس پيدا مىكند ، زيرا آيات و نشانه‌هاى او را همه جا آشكارتر مىبيند و ديد و درك تازه اى براى شناختش مىيابد ( 1 )\r\n2 - در جمله « * ( يَهْدِيهِمْ رَبُّهُمْ بِإِيمانِهِمْ ) * » سخن از هدايت انسان در پرتو ايمان به ميان آمده است ، اين هدايت ، مخصوص به زندگى جهان ديگر نيست ، بلكه در اين جهان نيز انسان مؤمن در پرتو ايمانش از بسيارى اشتباهات و فريبكارىها و لغزشهايى كه مولود طمع ، خود خواهى ، هوى و هوس است نجات مىيابد ، و راه خود را در جهان ديگر به سوى بهشت در پرتو اين ايمان پيدا مىكند ، چنان كه قرآن مىگويد : « يَوْمَ تَرَى الْمُؤْمِنِينَ وَالْمُؤْمِناتِ يَسْعى نُورُهُمْ بَيْنَ أَيْدِيهِمْ وَبِأَيْمانِهِمْ » ( 2 ) « در آن روز مردان و زنان با ايمان را مىبينى كه شعاع نورشان\r\n\r\n","description":"","footnote":"\r\n( 1 ) براى توضيح بيشتر به جلد اول صفحه 156 ذيل آيه 46 سوره بقره مراجعه فرمائيد .\r\n( 2 ) سوره حديد آيه 12 .\r\n","page_name":" 234 ","page_number":234},
  {"content":"\r\nدر پيشاپيش رو ، و در طرف راستشان در حركت است « .\r\nو در حديثى از پيامبر ص مىخوانيم :\r\nان المؤمن اذا خرج من قبره صور له عمله فى صورة حسنة فيقول له انا عملك فيكون له نورا و قائدا الى الجنة » ( 1 ) : « هنگامى كه مؤمن از قبر خود خارج مىشود ، اعمالش به صورت زيبايى نمايان مىگردد و با او سخن مىگويد كه من اعمال توام و به صورت نورى در مىآيد كه او را به سوى بهشت هدايت مىكند » ! 3 - در آيات فوق * ( تَجْرِي مِنْ تَحْتِهِمُ الأَنْهارُ ) * آمده است ، در حالى كه در آيات ديگر قرآن « تَجْرِي مِنْ تَحْتِهَا الأَنْهارُ » ديده مىشود ، و به تعبير ديگر در موارد ديگر مىخوانيم كه از زير درختان بهشت نهرها جريان دارد ، اما در آيه فوق مىخوانيم از زير پاى بهشتيان نهرها جارى است .\r\nاين تعبير ممكن است اشاره به اين باشد كه حتى قصرهاى بهشتيان بر روى نهرها بنا شده ، كه لطف و زيبايى فوق العاده اى به آنها مىبخشد .\r\nو يا اشاره به اينكه نهرهاى بهشتى به فرمان آنها هستند و در قبضه قدرتشان مىباشد ، چنان كه در سرگذشت فرعون مىخوانيم كه مىگفت أَ لَيْسَ لِي مُلْكُ مِصْرَ وَهذِه الأَنْهارُ تَجْرِي مِنْ تَحْتِي : « آيا حكومت مصر در اختيار من نيست و اين نهرها به فرمان من جريان ندارند » ( 2 ) .\r\nاين احتمال نيز داده شده است كه كلمه « تحت » به معنى « بين ايدى » باشد يعنى در مقابل آنها نهرهاى آب جريان دارد .\r\n4 - جالب توجه اينكه در آخرين آيه مورد بحث اشاره به سه حالت و يا سه نعمت و لذت بزرگ بهشتيان شده است :\r\nحالت نخست توجه به ذات پاك پروردگار و لذتى كه از اين توجه به آنها\r\n\r\n","description":"","footnote":"\r\n( 1 ) تفسير فخر رازى جزء 17 صفحه 40 .\r\n( 2 ) زخرف آيه 52 .\r\n","page_name":" 235 ","page_number":235},
  {"content":"\r\nدست مىدهد كه قابل مقايسه با هيچ لذتى نيست .\r\nحالت دوم لذتى است كه بر اثر تماس داشتن با مؤمنان ديگر در آن محيط پر از صلح و تفاهم پيدا مىشود كه بعد از لذت توجه به خدا از همه چيز برتر است .\r\nحالت سوم لذتى است كه از انواع نعمتهاى بهشتى به آنها دست مىدهد و باز آنها را متوجه به خدا مىسازد ، و حمد و سپاس او را مىگويند ( دقت كنيد ) .\r\n\r\n[ سوره يونس ‹ 10 › : آيات 11 تا 12 
  ]\r\nوَ لَوْ يُعَجِّلُ اللَّه لِلنَّاسِ الشَّرَّ اسْتِعْجالَهُمْ بِالْخَيْرِ لَقُضِيَ إِلَيْهِمْ أَجَلُهُمْ فَنَذَرُ الَّذِينَ لا يَرْجُونَ لِقاءَنا فِي طُغْيانِهِمْ يَعْمَهُونَ ‹ 11 › وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه كَذلِكَ زُيِّنَ لِلْمُسْرِفِينَ ما كانُوا يَعْمَلُونَ ‹ 12 ›\r\n\r\nترجمه :\r\n11 - اگر همانگونه كه مردم در بدست آوردن خوبيها عجله دارند ، خداوند ( به كيفر اعمالشان ) مجازاتشان كند عمرشان به پايان مىرسد ( و همگى نابود خواهند شد ) ولى آنها كه اميد لقاى ما را ندارند به حال خودشان رها مىكنيم تا در طغيانشان سرگردان شوند .\r\n12 - و هنگامى كه به انسان زيان ( و ناراحتى ) برسد ما را ( در همه حال ) در حالى كه به پهلو خوابيده ، يا نشسته ، يا ايستاده است مىخواند ، اما هنگامى كه ناراحتى او را بر طرف ساختيم چنان مىرود كه گويى هرگز ما را براى حل مشكلى كه به او رسيده نخوانده ، اين گونه براى اسرافكاران اعمالشان زينت داده شده است .\r\n","description":"","footnote":"","page_name":" 236 ","page_number":236},
  {"content":"\r\n\r\nتفسير : انسانهاى خودرو !\r\nدر اين آيات نيز هم چنان سخن پيرامون مساله پاداش و كيفر بدكاران است .\r\nدر آيه نخست مىگويد : « اگر خداوند مجازات مردم بد كار را سريعا و در اين جهان انجام دهد و همانگونه كه آنها در بدست آوردن نعمت و خير و نيكى عجله دارند ، در مجازاتشان تعجيل كند ، عمر همگى به پايان مىرسد و اثرى از آنها باقى نمىماند » ( * ( وَلَوْ يُعَجِّلُ اللَّه لِلنَّاسِ الشَّرَّ اسْتِعْجالَهُمْ بِالْخَيْرِ لَقُضِيَ إِلَيْهِمْ أَجَلُهُمْ ) * ) .\r\nولى از آنجا كه لطف خداوند همه بندگان حتى بدكاران و كافران و مشركان را نيز شامل مىشود ، در مجازاتشان عجله به خرج نمىدهد ، شايد بيدار شوند و توبه كنند ، و از بيراهه به راه بازگردند .\r\nبه علاوه اگر مجازات با اين سرعت انجام مىگرفت ، حالت اختيار كه پايه تكليف است تقريبا از ميان مىرفت ، و اطاعت مطيعان جنبه اضطرارى به خود مىگرفت ، چرا كه در صورت تخلف فورا مجازات دردناكى را در برابر خود مىديدند .\r\nاين احتمال نيز در تفسير جمله فوق داده شده است كه گروهى از كفار لجوج - همانگونه كه آيات قرآن كرارا بازگو كرده - به پيامبران مىگفتند اگر شما راست مىگوئيد هر چه زودتر از خدا بخواهيد ما را نابود يا مجازات كند ، و اگر خدا مىخواست اين تقاضاى آنها را بپذيرد احدى از آنها باقى نمىماند .\r\nولى تفسير اول نزديكتر به نظر مىرسد .\r\n","description":"","footnote":"","page_name":" 237 ","page_number":237},
  {"content":"\r\nو در پايان آيه مىفرمايد : « مجازاتشان همين بس كه افرادى را كه ايمان به رستاخيز و لقاى ما ندارند به حال خود رها مىكنيم تا در طغيانشان حيران و سرگردان شوند » ، نه حق را از باطل بشناسند ، و نه راه را از چاه ( * ( فَنَذَرُ الَّذِينَ لا يَرْجُونَ لِقاءَنا فِي طُغْيانِهِمْ يَعْمَهُونَ ) * ) .\r\nآن گاه اشاره به وجود نور توحيد در فطرت و عمق روح آدمى كرده مىگويد :\r\n« هنگامى كه به انسان زيانى مىرسد ، و دستش از همه جا كوتاه مىشود ، دست به سوى ما دراز مىكند و ما را در همه حال در حالى كه به پهلو خوابيده يا نشسته يا ايستاده است مىخواند » ( * ( وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً ) * ) آرى خاصيت مشكلات و حوادث دردناك ، كنار رفتن حجابها از روى فطرت پاك آدمى است ، در كوره حوادث تمام قشرهاى سياهى كه روى اين فطرت را پوشانده است مىسوزد و از ميان مىرود ، و براى مدتى ، هر چند كوتاه درخشش اين نور توحيدى آشكار مىگردد .\r\nسپس مىگويد اما اين افراد ، چنان كم ظرفيت و بى خردند كه « به مجرد اينكه بلا و ناراحتى آنها را بر طرف مىسازيم ، آن چنان در غفلت فرو مىروند كه گويا هرگز از ما تقاضايى نداشتند » و ما نيز به آنها كمكى نكرديم ( * ( فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه ) * ) « آرى اين چنين اعمال مسرفان در نظرشان جلوه داده شده است » ( * ( كَذلِكَ زُيِّنَ لِلْمُسْرِفِينَ ما كانُوا يَعْمَلُونَ ) * ) .\r\nدر اينكه چه كسى اعمال اين گونه افراد را در نظرشان جلوه و زينت مىدهد ، در ذيل آيه 122 سوره انعام جلد پنجم تفسير نمونه صفحه 428 بحث كرده‌ايم و اجمال سخن اين است كه :\r\nزينت دهنده خداوند است اما از اين طريق كه اين خاصيت را در اعمال\r\n","description":"","footnote":"","page_name":" 238 ","page_number":238},
  {"content":"\r\nزشت و آلوده آفريده كه هر قدر انسان به آنها بيشتر آلوده شود ، بيشتر خو مىگيرد و نه تنها قبح و زشتى آنها تدريجا از ميان مىرود بلكه كم كم به صورت عملى شايسته در نظرشان مجسم مىگردد ! و اما چرا در آيه فوق اين گونه افراد به عنوان « مسرف » ( اسرافكار ) معرفى شده‌اند به خاطر اين است كه چه اسرافى از اين بالاتر كه انسان مهمترين سرمايه وجود خود يعنى عمر و سلامت و جوانى و نيروها را بيهوده در راه فساد و گناه و عصيان و يا در مسير بدست آوردن متاع بى ارزش و ناپايدار اين دنيا به هدر دهد ، و در برابر اين سرمايه چيزى عائد او نشود .\r\nآيا اين كار اسراف نيست و چنين كسان مسرف محسوب نمىشوند .\r\n\r\nدر اينجا به يك نكته بايد توجه كرد انسان در قرآن كريم\r\nدر باره « انسان » تعبيرات مختلفى در قرآن مجيد آمده است .\r\nدر آيات زيادى از او به « بشر » تعبير شده .\r\nو در آيات فراوانى به انسان ، و در آياتى نيز به عنوان « بنى آدم » و عجيب اينكه در بسيارى از آياتى كه از او به انسان تعبير شده صفات نكوهيده و مذمومى براى او ذكر گرديده است .\r\nمثلا در آيات مورد بحث انسان به عنوان يك موجود فراموشكار و حقنشناس معرفى شده .\r\nدر جاى ديگر به عنوان يك موجود ضعيف ( خُلِقَ الإِنْسانُ ضَعِيفاً - نساء - 28 ) و در جاى ديگر به عنوان يك موجود ستمگر و كفران كننده ( إِنَّ الإِنْسانَ لَظَلُومٌ كَفَّارٌ - ابراهيم - 34 ) .\r\nو در جايى ديگر انسان را بخيل ( كانَ الإِنْسانُ قَتُوراً - اسراء - 100 ) .\r\n","description":"","footnote":"","page_name":" 239 ","page_number":239},
  {"content":"\r\nو در مورد ديگر موجودى عجول ( وَكانَ الإِنْسانُ عَجُولًا - اسراء - 11 ) .\r\nو در جاى ديگر كفور و كفران كننده ( وَكانَ الإِنْسانُ كَفُوراً - اسراء - 67 ) .\r\nو در مورد ديگر موجودى پرخاشگر ( كانَ الإِنْسانُ أَكْثَرَ شَيْءٍ جَدَلًا - كهف - 54 ) .\r\nو در جاى ديگر ظلوم و جهول ( إِنَّه كانَ ظَلُوماً جَهُولًا - احزاب - 72 ) .\r\nو در جاى ديگر كفور مبين و كفران كننده آشكار ( إِنَّ الإِنْسانَ لَكَفُورٌ مُبِينٌ - زخرف - 19 ) .\r\nو در مورد ديگر موجودى كم ظرفيت و دمدمى مزاج كه هنگام نعمت بخيل و به هنگامى بلا پر جزع است ( إِنَّ الإِنْسانَ خُلِقَ هَلُوعاً إِذا مَسَّه الشَّرُّ جَزُوعاً وَإِذا مَسَّه الْخَيْرُ مَنُوعاً - معارج - 19 و 20 و 21 ) .\r\nو در جاى ديگر مغرور حتى در برابر خدا ( يا أَيُّهَا الإِنْسانُ ما غَرَّكَ بِرَبِّكَ الْكَرِيمِ - انفطار - 6 ) .\r\nو در مورد ديگر موجودى كه به هنگام نعمت طغيان مىكند ( إِنَّ الإِنْسانَ لَيَطْغى أَنْ رَآه اسْتَغْنى - علق - 6 ) .\r\nبه اين ترتيب مىبينيم « انسان » در قرآن مجيد به عنوان موجودى كه داراى جنبه‌هاى منفى فراوان و نقطه‌هاى ضعف متعددى است معرفى شده است .\r\nآيا اين همان انسانى است كه خدا او را در « احسن تقويم » و « بهترين ساختمان » ، آفريده است ؟ ( لَقَدْ خَلَقْنَا الإِنْسانَ فِي أَحْسَنِ تَقْوِيمٍ - تين - 4 ) .\r\nو نيز آيا اين همان انسانى است كه خدا معلم او بوده و آنچه را نمىدانسته است به وى آموخته است ( عَلَّمَ الإِنْسانَ ما لَمْ يَعْلَمْ - علق - 5 ) .\r\nو آيا اين همان انسانى است كه خدا بيان به او آموخته ( خَلَقَ الإِنْسانَ عَلَّمَه الْبَيانَ - رحمان - 3 ) .\r\nو بالآخره آيا اين همان انسانى است كه خدا او را در مسير پروردگار به\r\n","description":"","footnote":"","page_name":" 240 ","page_number":240},
  {"content":"\r\nسعى و تلاش واداشته ( يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً - انشقاق - 6 ) .\r\nبايد ديد اينها چه انسانى هستند كه با آن همه كرامت و محبت الهى اينهمه نقاط ضعف و نارسايى از خود نشان مىدهند ؟ ! ظاهر اين است كه اين بحثها همه مربوط به انسانهايى است كه تحت تربيت رهبران الهى قرار نگرفته بلكه به صورت گياهى خودرو پرورش يافته‌اند ، نه معلمى و نه راهنمايى ، و نه بيدار كننده اى داشته‌اند ، شهواتشان آزاد و در ميان هوسها غوطه ور هستند .\r\nبديهى است چنين انسانى نه تنها از امكانات فراوان و سرمايه‌هاى عظيم وجود خويش بهره نمىگيرد ، بلكه با به كار انداختن آنها در مسيرهاى انحرافى و غلط به صورت موجودى خطرناك و سرانجام ناتوان و بينوا در مىآيد .\r\nو الا انسانى كه با استفاده از وجود رهبران الهى و به كار گرفتن انديشه و فكر و قرار گرفتن در مسير حركت تكاملى و حق و عدالت به مرحله « آدميت » گام مىنهد و شايسته نام « بنى آدم » مىشود ، بجايى مىرسد كه بجز خدا نمىبيند ، آن چنان كه قرآن مىگويد وَلَقَدْ كَرَّمْنا بَنِي آدَمَ وَحَمَلْناهُمْ فِي الْبَرِّ وَالْبَحْرِ وَرَزَقْناهُمْ مِنَ الطَّيِّباتِ وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا :\r\n« ما آدميزادگان را گرامى داشتيم و صفحه خشكى و دريا را جولانگاه آنها قرار داديم و از روزيهاى پاكيزه به او بخشيديم و بر بسيارى از مخلوقات خود فضيلت و برتريش داديم » ( سوره اسراء آيه 70 ) .\r\n","description":"","footnote":"","page_name":" 241 ","page_number":241},
  {"content":"\r\n\r\n[ سوره يونس ‹ 10 › : آيات 13 تا 14 
  ]\r\nوَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَجاءَتْهُمْ رُسُلُهُمْ بِالْبَيِّناتِ وَما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ ‹ 13 › ثُمَّ جَعَلْناكُمْ خَلائِفَ فِي الأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ ‹ 14 ›\r\n\r\nترجمه :\r\n13 - ما امتهاى پيش از شما را ، به هنگامى كه ظلم كردند ، هلاك كرديم ، در حالى كه پيامبرانشان با دلايل روشن به سراغ آنها آمدند ولى آنها ايمان نياوردند ، اين گونه گروه مجرمان را جزا مىدهيم .\r\n14 - سپس شما را جانشينان آنها در روى زمين - پس از آنان - قرار داديم تا بنگريم شما چگونه عمل مىكنيد .\r\n\r\nتفسير : ستمگران پيشين و شما\r\nدر اين آيات نيز اشاره به مجازاتهاى افراد ستمگر و مجرم در اين جهان مىكند و با توجه دادن مسلمانان به تاريخ گذشته به آنها گوشزد مىنمايد كه اگر راه آنان را بپويند به همان سرنوشت گرفتار خواهند شد .\r\nدر آيه نخست مىگويد : « ما امتهاى قبل از شما را هنگامى كه دست به ستمگرى زدند و با اينكه پيامبران با دلائل و معجزات روشن براى هدايت آنان آمدند هرگز به آنها ايمان نياوردند ، هلاك و نابود ساختيم » ( * ( وَلَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَجاءَتْهُمْ رُسُلُهُمْ بِالْبَيِّناتِ وَما كانُوا لِيُؤْمِنُوا ) * ) .\r\nو در پايان آيه مىافزايد « اين برنامه مخصوص جمعيت خاصى نيست ، اينچنين مجرمان را كيفر مىدهيم » ( * ( كَذلِكَ نَجْزِي الْقَوْمَ الْمُجْرِمِينَ ) * )\r\n","description":"","footnote":"","page_name":" 242 ","page_number":242},
  {"content":"\r\nدر آيه بعد مطلب را صريحتر بيان مىكند و مىگويد :\r\n« سپس شما را جانشين آنها در زمين قرار داديم تا ببينيم چگونه عمل مىكنيد » ( * ( ثُمَّ جَعَلْناكُمْ خَلائِفَ فِي الأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ ) * ) .\r\n\r\nدر اينجا به چند نكته بايد توجه كرد :\r\n1 - قرون جمع « قرن » معمولا به معنى يك زمان طولانى استعمال مىشود ولى همانگونه كه علماى لغت گفته‌اند به معنى قوم و جمعيتى كه در عصر واحدى زندگى مىكنند نيز آمده است زيرا ماده اصلى آن به معنى اقتران و نزديكى است - در آيه مورد بحث نيز به همين معنى يعنى گروه و اقوام « هم عصر » به كار رفته .\r\n2 - در آيات فوق علت نابودى اقوام گذشته ظلم و ستم ذكر شده است ، اين بخاطر آن است كه واژه ظلم آن چنان مفهوم جامعى دارد كه هر گونه گناه و فسادى را در بر مىگيرد .\r\n3 - از جمله * ( وَما كانُوا لِيُؤْمِنُوا ) * ( چنان نبود كه ايمان بياورند ) استفاده مىشود كه خداوند تنها آن گروهى را به هلاكت كيفر مىدهد كه اميدى به ايمان آنها در آينده نيز نباشد ، و به اين ترتيب اقوامى كه در آينده ممكن است ايمان بياورند مشمول چنين كيفرهايى نمىشوند .\r\nزيرا فرق بسيار است بين اينكه گفته شود ايمان نياورند و يا گفته شود چنان نبود كه ايمان بياورند . ( دقت كنيد ) 4 - جمله * ( لِنَنْظُرَ كَيْفَ تَعْمَلُونَ ) * ( ببينيم چگونه عمل مىكنيد ) مسلما نه به معنى نگاه كردن با چشم است ، و نه تفكر و نگاه قلبى ، چون خداوند از هر دو پيراسته است ، بلكه مفهوم آن حالتى شبيه انتظار است يعنى شما را به حال خود واگذارده‌ايم و منتظريم كه چه خواهيد كرد .\r\n","description":"","footnote":"","page_name":" 243 ","page_number":243},
  {"content":"\r\n\r\n[ سوره يونس ‹ 10 › : آيات 15 تا 17 
  ]\r\nوَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْه قُلْ ما يَكُونُ لِي أَنْ أُبَدِّلَه مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ‹ 15 › قُلْ لَوْ شاءَ اللَّه ما تَلَوْتُه عَلَيْكُمْ وَلا أَدْراكُمْ بِه فَقَدْ لَبِثْتُ فِيكُمْ عُمُراً مِنْ قَبْلِه أَ فَلا تَعْقِلُونَ ‹ 16 › فَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه إِنَّه لا يُفْلِحُ الْمُجْرِمُونَ ‹ 17 ›\r\n\r\nترجمه :\r\n15 - و هنگامى كه آيات روشن ما بر آنها خوانده مىشود كسانى كه اميد لقاى ما ( و رستاخيز ) را ندارند مىگويند قرآنى غير از اين بياور ، و يا آن را تبديل كن ( و آيات نكوهش بتها را بردار ! ) بگو من حق ندارم كه آن را از پيش خود تغيير دهم ، فقط از چيزى كه بر من وحى مىشود پيروى مىكنم ، من اگر معصيت پروردگارم را كنم از مجازات روز بزرگ ( قيامت ) مىترسم .\r\n16 - بگو اگر خدا مىخواست من اين آيات را بر شما نمىخواندم و از آن آگاهتان نمىكردم چه اينكه مدتها پيش از اين در ميان شما زندگى نمودم آيا نمىفهميد ؟ ! 17 - چه كسى ستمكارتر است از آن كس كه بر خدا دروغ مىبندد و آيات او را تكذيب مىكند ، مسلما مجرمان رستگار نخواهند شد .\r\n\r\nشان نزول :\r\nبعضى از مفسران گفته‌اند كه اين آيات در باره چند نفر از بت پرستان نازل\r\n","description":"","footnote":"","page_name":" 244 ","page_number":244},
  {"content":"\r\nشد ، چرا كه خدمت پيامبر ص آمدند و گفتند : آنچه در اين قرآن در باره ترك عبادت بتهاى بزرگ ما ، لات و عزى و منات و هبل و همچنين مذمت از آنان وارد شده براى ما قابل تحمل نيست ، اگر مىخواهى از تو پيروى كنيم ، قرآن ديگرى بياور كه اين ايراد در آن نباشد ، ! و يا حد اقل اين گونه مطالب را در قرآن كنونى تغيير ده ! آيات فوق نازل شد و به آنها پاسخ گفت .\r\n\r\nتفسير :\r\nاين آيات نيز در تعقيب آيات گذشته كه پيرامون مبدء و معاد سخن مىگفت در همين زمينه و مسائل مربوط به آن بحث مىكند .\r\nنخست به يكى از اشتباهات بزرگ بت پرستان اشاره كرده مىگويد :\r\n« هنگامى كه آيات آشكار و روشن ما بر آنها خوانده مىشود ، آنها كه به رستاخيز و لقاى ما ايمان ندارند مىگويند قرآن ديگرى غير از اين بياور و يا لا اقل اين قرآن را ، تغيير ده » ( * ( وَإِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْه ) * ) .\r\nاين بيخبران بينوا ، پيامبر ص را براى رهبرى خود نمىخواستند ، بلكه به پيروى از خرافات و اباطيل خويش دعوت مىكردند ، قرآنى از او مىخواستند كه دنباله رو انحرافاتشان باشد ، نه اصلاح كننده مجتمعشان ، آنها نه فقط به قيامت ايمان نداشتند و در برابر كارهاى خود احساس مسئوليت نمىكردند ، بلكه اين گفتارشان نشان مىداد ، اصلا مفهوم « نبوت » را نفهميده بودند ، يا به بازى مىگرفتند .\r\nقرآن با صراحت آنها را از اين اشتباه بزرگ در مىآورد ، و به پيغمبر ص دستور مىدهد كه به آنها بگو : « براى من ممكن نيست كه از پيش خود آن را تغيير\r\n","description":"","footnote":"","page_name":" 245 ","page_number":245},
  {"content":"\r\nدهم « ( * ( قُلْ ما يَكُونُ لِي أَنْ أُبَدِّلَه مِنْ تِلْقاءِ نَفْسِي ) * ) ( 1 ) .\r\nسپس براى تاكيد اضافه مىكند « من فقط پيروى از چيزى مىكنم كه بر من وحى مىشود » ( * ( إِنْ أَتَّبِعُ إِلَّا ما يُوحى إِلَيَّ ) * ) .\r\nنه تنها نمىتوانم تغيير و تبديلى در اين وحى آسمانى بدهم ، بلكه « اگر كمترين تخلفى از فرمان پروردگارم بكنم ، از مجازات آن روز بزرگ ( رستاخيز ) مىترسم » ( * ( إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ) * ) .\r\nدر آيه بعد به دليل اين موضوع مىپردازد و مىگويد به آنها بگو : من كمترين اراده اى از خودم در باره اين كتاب آسمانى ندارم « و اگر خدا مىخواست اين آيات را بر شما تلاوت نمىكردم و از آن آگاهتان نمىساختم » ( * ( قُلْ لَوْ شاءَ اللَّه ما تَلَوْتُه عَلَيْكُمْ ) * و لا ادريكم به ) .\r\nبه دليل اينكه « سالها پيش از اين در ميان شما زندگى كردم » و هرگز اين گونه سخنان را از من نشنيده‌ايد ، اگر آيات از ناحيه من بود لا بد در اين مدت چهل سال از فكر من بر زبانم جارى مىشد و حد اقل گوشه اى از آن را بعضى از من شنيده بودند ( * ( فَقَدْ لَبِثْتُ فِيكُمْ عُمُراً مِنْ قَبْلِه ) * ) .\r\nآيا مطلبى را به اين روشنى درك نمىكنيد ( * ( أَ فَلا تَعْقِلُونَ ) * ) .\r\nباز براى تاكيد اضافه مىكند كه من به خوبى مىدانم بدترين انواع ظلم و ستم آن است كه كسى بر خدا افتراء ببندد ، « چه كسى ستمكارتر است از كسى كه دروغى را به خدا نسبت بدهد » ( * ( فَمَنْ أَظْلَمُ مِمَّنِ افْتَرى عَلَى اللَّه كَذِباً ) * ) .\r\n\r\n","description":"","footnote":"\r\n( 1 ) كلمه تلقاء مصدر يا اسم مصدر است و به معنى مقابله و محاذات آمده و در آيه و مانند آن به معنى ناحيه و نزد مىآيد يعنى من از ناحيه و از نزد خودم نمىتوانم آن را تغيير دهم .\r\n","page_name":" 246 ","page_number":246},
  {"content":"\r\nبنا بر اين چگونه چنين گناه بزرگى را ممكن است من مرتكب بشوم .\r\n« همچنين كار كسى كه آيات الهى را تكذيب مىكند ، نيز بزرگترين ظلم و ستم است » ( * ( أَوْ كَذَّبَ بِآياتِه ) * ) .\r\nاگر شما از عظمت گناه تكذيب و انكار آيات حق بيخبريد من بى خبر نيستم ، و به هر حال اين كار شما جرم بزرگى است ، و « مجرمان هرگز رستگار نخواهند شد » ( * ( إِنَّه لا يُفْلِحُ الْمُجْرِمُونَ ) * ) .\r\n\r\nدر اينجا به چند نكته بايد توجه كرد :\r\n\r\n[ مشركان تقاضا كردند قرآن را عوض كند ! 
  ]\r\n1 - مشركان از پيامبر ص مىخواستند كه يا قرآن را تعويض به كتاب ديگر كند و يا آن را تغيير دهد . فرق ميان اين دو روشن است ، در تقاضاى اول هدفشان اين بود كه اين كتاب به كلى برچيده شود و به جاى آن كتاب ديگرى از سوى پيامبر ص قرار گيرد ، اما در تقاضاى دوم مىخواستند حد اقل آياتى كه مخالف بتهاى آنها بود اصلاح گردد ، تا هيچگونه احساس ناراحتى از اين ناحيه نكنند ! .\r\nو مىبينيم كه قرآن با چه لحن قاطعى به آنها پاسخ مىگويد : كه نه « تبديل » در اختيار پيامبر است ، نه « تغيير » و نه حتى دير و زود شدن وحى .\r\nو براستى چه افكار پست و خامى داشتند ، پيامبرى را مىپرستيدند كه پيرو خرافات و هوسهاى آنها باشد ، نه پيشوا و رهبر و مربى و راهنما ! .\r\n2 - قابل توجه اينكه پيامبر ص در پاسخ دو تقاضاى آنها ، تنها به عدم توانايى بر انجام خواسته دوم قناعت مىكند و مىفرمايد : من نمىتوانم از پيش خود آن را تغيير دهم ، و با اين بيان ، خواسته اول نيز به طريق اولى نفى شده است ، زيرا هنگامى كه تغيير بعضى از آيات از صلاحيت پيامبر ص بيرون باشد ، آيا تعويض مجموع اين كتاب آسمانى ممكن است در اختيار او قرار گيرد ، اين يك\r\n","description":"","footnote":"","page_name":" 247 ","page_number":247},
  {"content":"\r\nنوع فصاحت در تعبير است كه قرآن در نهايت فشردگى و اختصار ، همه مسائل را بازگو مىكند بدون يك جمله يا يك كلمه زائد و اضافى .\r\n3 - ممكن است گفته شود دليلى كه در آيات فوق بر نفى انتساب قرآن به شخص پيغمبر ص و اينكه حتما از ناحيه خدا است ذكر شده ، قانع كننده نمىباشد چه لزومى دارد كه اگر اين كتاب مستند به پيامبر ص باشد ، حتما بايد نمونه آن را قبلا از او شنيده باشند .\r\nاما پاسخ اين سؤال با كمى دقت روشن است ، زيرا طبق آنچه روانشناسان گفته‌اند نبوغ فكرى و اكتشاف و ابداع مسائل تازه و نو ظهور در انسان معمولا از سن بيستسالگى شروع مىشود ، و حد اكثر به سى و پنج الى چهلسالگى مىرسد ، يعنى اگر انسان تا اين تاريخ دست به ابتكار تازه اى نزند ، بعد از آن غالبا امكانپذير نيست اين موضوع كه امروز به عنوان يك كشف روانشناسى تلقى مىشود مسلما در گذشته تا اين حد روشن نبوده ، ولى غالب مردم با هدايت فطرت به اين موضوع توجه دارند كه عادتا ممكن نيست انسان روش و مكتبى داشته و چهل سال در ميان قوم و ملتى زندگى كند و مطلقا آن را بروز ندهد ، قرآن نيز روى همين اصل تكيه مىكند كه چگونه تا اين سن و سال ممكن بود پيامبر ص چنين افكارى داشته باشد و آن را مطلقا مكتوم دارد .\r\n4 - همانگونه كه در ذيل آيه 21 سوره انعام اشاره كرده‌ايم در موارد زيادى از قرآن گروهى به عنوان ستمكارترين مردم ( با تعبير « اظلم » ) معرفى شده‌اند ، و در ابتدا شايد به نظر برسد كه اينها با هم تضاد دارد ، زيرا هنگامى كه يك دسته به عنوان ستمكارترين معرفى شود ، دسته ديگر چگونه مىتواند اين عنوان را به خود بپذيرد .\r\nدر پاسخ اين سؤال گفته‌ايم كه همه اين عناوين به يك عنوان باز مىگردد و آن مساله شرك و كفر و عناد است ، و افترا و تكذيب آيات الهى ، در آيات مورد ، بحث\r\n","description":"","footnote":"","page_name":" 248 ","page_number":248},
  {"content":"\r\nنيز از همين ريشه است ( براى توضيح بيشتر به جلد پنجم صفحه 183 مراجعه فرمائيد ) .\r\n\r\n[ سوره يونس ‹ 10 › : آيه 18 
  ]\r\nوَ يَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ اللَّه قُلْ أَ تُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ سُبْحانَه وَتَعالى عَمَّا يُشْرِكُونَ ‹ 18 ›\r\n\r\nترجمه :\r\n18 - و غير از خدا چيزهايى را پرستش مىكنند كه نه به آنها زيان مىرساند و نه سودى به آنان مىدهد ، و مىگويند اينان شفيعان ما نزد خدا هستند بگو : آيا خداوند را به چيزى خبر مىدهيد كه در آسمانها و زمين سراغ ندارد ؟ منزه است او ، و برتر است از آن شريكهايى كه قرار مىدهند .\r\n\r\nتفسير : معبودهاى بى خاصيت\r\nدر اين آيه نيز بحث « توحيد » ، از طريق نفى الوهيت بتها ، تعقيب شده است ، و با دليل روشنى بى ارزش بودن بتها اثبات گرديده : « آنها غير از خدا معبودهايى را مىپرستند كه نه زيانى به آنان مىرساند كه از ترس زيانشان آنها را بپرستند ، و نه سودى مىرساند ، كه به خاطر سودشان مورد ، عبادت قرار دهند » ( * ( وَيَعْبُدُونَ مِنْ دُونِ اللَّه ما لا يَضُرُّهُمْ وَلا يَنْفَعُهُمْ ) * ) .\r\nبديهى است اگر بتها فرضا منشا سود و زيانى بودند ، باز هم شايسته عبوديت نبودند ، ولى قرآن با اين تعبير مىخواهد اين نكته را بفهماند كه بتپرستان كوچكترين بهانه اى براى اين كار ندارند و موجوداتى را مىپرستند كه مطلقا بى خاصيتند و اين بدترين و زشتترين پرستش است .\r\n","description":"","footnote":"","page_name":" 249 ","page_number":249},
  {"content":"\r\nسپس به ادعاى واهى بت پرستان پرداخته ، مىگويد « آنها مىگويند :\r\nاين بتها شفيعان ما در پيشگاه خدا هستند « ، يعنى مىتوانند از طريق شفاعت ، منشا سود و زيانى شوند ، هر چند مستقلا از خودشان كارى ساخته نباشد ( * ( وَيَقُولُونَ هؤُلاءِ شُفَعاؤُنا عِنْدَ اللَّه ) * ) .\r\nاعتقاد به شفاعت بتها يكى از انگيزه‌هاى بت پرستى بود ، و چنان كه در تواريخ آمده هنگامى كه « عمرو بن لحى » ، بزرگ عرب ، براى استفاده از آبهاى معدنى شام و مداواى خويش به آن منطقه رفته بود ، وضع بت پرستان نظر او را به خود جلب كرد ، هنگامى كه دليل اين پرستش را از آنها پرسيد ، به او گفتند اين بتها سبب نزول باران ، و حل مشكلات ، و شفاعت در پيشگاه خدا هستند ، او كه يك مرد خرافى بود تحت تاثير قرار گرفت و خواهش كرد بعضى از بتها را در اختيار او بگذارند تا به حجاز بياورد ، و به اين طريق بت پرستى در ميان مردم حجاز رواج يافت .\r\nقرآن در پاسخ اين پندار مىگويد « آيا شما خداوند را به چيزى خبر مىدهيد كه در آسمانها و زمين سراغ ندارد » ( * ( قُلْ أَ تُنَبِّئُونَ اللَّه بِما لا يَعْلَمُ فِي السَّماواتِ وَلا فِي الأَرْضِ ) * ) .\r\nكنايه از اينكه اگر خدا چنين شفيعانى مىداشت ، در هر نقطه اى از زمين و آسمان كه بودند ، از وجودشان آگاه بود ، زيرا وسعت علم خداوند چنان است كه كوچكترين ذره‌اى در آسمان و زمين نيست ، مگر اينكه از آنها آگاهى دارد .\r\nو به تعبير ديگر اين درست به آن مىماند كه به كسى بگويند تو چنين نماينده اى دارى ، و او در پاسخ بگويد من از وجود چنين نماينده اى خبر ندارم ، و اين بهترين دليل بر نفى وجود او است ، چرا كه ممكن نيست كسى از وجود نماينده خود بى خبر باشد .\r\nو در پايان آيه براى تاكيد مىفرمايد : « خداوند منزه ، و برتر است از\r\n","description":"","footnote":"","page_name":" 250 ","page_number":250},
  {"content":"\r\nشريكهايى كه براى او مىسازند « ( * ( سُبْحانَه وَتَعالى عَمَّا يُشْرِكُونَ ) * ) .\r\n( در باره شفاعت به طور مشروح در جلد اول صفحه 163 و جلد دوم صفحه 196 بحث شده است ) .\r\n\r\n[ سوره يونس ‹ 10 › : آيه 19 
  ]\r\nوَ ما كانَ النَّاسُ إِلَّا أُمَّةً واحِدَةً فَاخْتَلَفُوا وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيه يَخْتَلِفُونَ ‹ 19 ›\r\n\r\nترجمه :\r\n19 - و ( در آغاز ) همه مردم امت واحدى بودند سپس اختلاف كردند ، و اگر فرمانى از طرف پروردگار تو ( در باره عدم مجازات سريع آنان ) نبود ، در آنچه اختلاف داشتند ميان آنها داورى مىكرد .\r\n\r\nتفسير :\r\nاين آيه به تناسب بحثى كه در آيه قبل در زمينه نفى شرك و بت پرستى گذشت اشاره به فطرت توحيدى همه انسانها مىكند و مىگويد : « در آغاز همه افراد بشر امت واحدى بودند » و جز توحيد در ميان آنها آئين ديگرى نبود ( * ( وَما كانَ النَّاسُ إِلَّا أُمَّةً واحِدَةً ) * ) .\r\nاين فطرت توحيدى كه در ابتدا دست نخورده بود با گذشت زمان بر اثر افكار كوتاه و گرايشهاى شيطانى ، دستخوش دگرگونى شد ، گروهى از جاده توحيد منحرف شدند و به شرك روى آوردند و طبعا « جامعه انسانى به دو گروه مختلف تقسيم شد » گروهى موحد و گروهى مشرك ( * ( فَاخْتَلَفُوا ) * ) .\r\nبنا بر اين شرك در واقع يك نوع بدعت و انحراف از فطرت است ، انحرافى كه از مشتى اوهام و پندارهاى بى اساس سرچشمه گرفته است .\r\n","description":"","footnote":"","page_name":" 251 ","page_number":251},
  {"content":"\r\nدر اينجا ممكن بود اين سؤال پيش بيايد كه چرا خداوند اين اختلاف را از طريق مجازات سريع مشركان بر نمىچيند ؟ تا بار ديگر همه جامعه انسانى موحد شوند .\r\nقرآن بلافاصله براى پاسخ به اين سؤال اضافه مىكند ، « اگر فرمان سابق الهى دائر بر آزادى بشر در مسير هدايت كه رمز تكامل و پيشرفت او است نبود ، خداوند به زودى در ميان آنها در آنچه اختلاف داشتند داورى مىكرد » ، و مشركان و منحرفان را به كيفر مىرسانيد ( * ( وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيه يَخْتَلِفُونَ ) * ) .\r\nبنا بر اين ، « كلمه » در آيه فوق اشاره به سنت و فرمان آفرينش دائر به آزادى انسانها است كه از آغاز چنين بوده است ، چه اينكه اگر منحرفان و مشركان بلافاصله مجازات شوند ، ايمان موحدان تقريبا جنبه اضطرارى و اجبارى پيدا مىكند و حتما از روى ترس و وحشت خواهد بود ، و چنين ايمانى نه مايه افتخار است ، و نه دليل بر تكامل ، خداوند اين داورى و كيفر را بيشتر براى سراى ديگر گذاشته است تا نيكوكاران و پاكان آزادانه راه خود را انتخاب كنند .\r\n\r\n[ سوره يونس ‹ 10 › : آيه 20 
  ]\r\nوَ يَقُولُونَ لَوْ لا أُنْزِلَ عَلَيْه آيَةٌ مِنْ رَبِّه فَقُلْ إِنَّمَا الْغَيْبُ لِلَّه فَانْتَظِرُوا إِنِّي مَعَكُمْ مِنَ الْمُنْتَظِرِينَ ‹ 20 ›\r\n\r\nترجمه :\r\n20 - و مىگويند چرا معجزه اى از پروردگارش بر او نازل نمىشود ؟ بگو غيب ( و معجزات ) براى خدا ( و به فرمان او ) است شما در انتظار باشيد من هم با شما در انتظارم ( شما در انتظار معجزات اقتراحى و بهانه جويانه باشيد و من هم در انتظار مجازات شما ! ) .\r\n","description":"","footnote":"","page_name":" 252 ","page_number":252},
  {"content":"\r\n\r\nتفسير : معجزات اقتراحى\r\nدگر بار قرآن به بهانه جوئيهاى مشركان به هنگام سرباز زدن از ايمان و اسلام مىپردازد و مىگويد : « مشركان چنين مىگويند كه چرا معجزه اى از ناحيه خداوند بر پيامبر نازل نشده است » ( * ( وَيَقُولُونَ لَوْ لا أُنْزِلَ عَلَيْه آيَةٌ مِنْ رَبِّه ) * ) .\r\nالبته به قرائنى كه بعدا اشاره خواهيم كرد ، منظور آنها هر گونه معجزه اى نبوده است ، زيرا مسلما پيامبر اسلام علاوه بر قرآن معجزات ديگرى نيز داشته و تواريخ اسلام و بعضى از آيات قرآن گواه بر اين حقيقت است .\r\nبلكه منظور آنها اين بوده كه هر وقت معجزه اى به ميل خود پيشنهاد كنند فورا آن را انجام دهد ! آنها چنين مىپنداشتند كه اعجاز امرى است در اختيار پيامبر ص و هر وقت و هر گونه اراده كند مىتواند انجام دهد ، و علاوه بر اين موظف است از اين نيروى خود در برابر هر مدعى لجوج و بهانه جو استفاده كند و مطابق ميل او عمل نمايد .\r\nلذا بلافاصله به پيامبر ص چنين دستور داده مىشود كه « به آنها بگو معجزه مخصوص خدا و مربوط به جهان غيب و ما وراء طبيعت است » ( * ( فَقُلْ إِنَّمَا الْغَيْبُ لِلَّه ) * ) .\r\nبنا بر اين چيزى نيست كه در اختيار من باشد و من بر طبق هوسهاى شما هر روز معجزه تازه اى انجام دهم ، و بعدا هم با عذر و بهانه اى از ايمان آوردن خوددارى كنيد .\r\nو در پايان آيه با بيانى تهديد آميز به آنها مىگويد : « اكنون كه شما دست از لجاجت بر نمىداريد در انتظار باشيد ، من هم با شما در انتظارم » ( * ( فَانْتَظِرُوا\r\n","description":"","footnote":"","page_name":" 253 ","page_number":253},
  {"content":"\r\n* ( إِنِّي مَعَكُمْ مِنَ الْمُنْتَظِرِينَ ) * ) .\r\nشما در انتظار مجازات الهى باشيد ، و من هم در انتظار پيروزيم ! ؟\r\nو يا اينكه شما در انتظار آمدن چنين معجزاتى باشيد ، و من هم در انتظار مجازات شما افراد لجوجم !\r\n\r\nدر اينجا به دو نكته بايد توجه كرد :\r\n\r\n[ اين آيه دليل بر نفى معجزه نيست 
  ]\r\n1 - همانگونه كه در بالا اشاره كرديم كلمه « آيه » ( معجزه ) اگر چه مطلق است و هر گونه معجزه اى را شامل مىشود ولى قرائنى در دست است كه نشان مىدهد آنها طالب معجزه براى شناخت پيامبر ص نبودند ، بلكه آنها خواهان معجزات اقتراحى بودند ، يعنى هر روز معجزه اى به نظرشان مىرسيد ، آن را به پيامبر پيشنهاد مىكردند و انتظار داشتند او هم تسليم پيشنهاد آنان باشد ، گويى پيامبر انسان بيكارى است كه كليد همه معجزات را در دست گرفته و منتظر است كسى از راه برسد و پيشنهادى به او بكند ! غافل از اينكه اولا معجزه كار خدا است ، و تنها به فرمان او انجام مىگيرد ، و ثانيا معجزه براى شناخت پيامبر و هدايت است و يك مورد آن هم براى اين منظور كافى است ، و پيامبر اسلام علاوه بر آن ، به اندازه كافى معجزه به آنها نشان داده بود ، و بيش از آن چيزى جز يك مشت اقتراحات هوسآلود نبود .\r\nشاهد بر اينكه منظور از « آيه » در جمله فوق معجزات اقتراحى است اينكه :\r\nاولا - ذيل آيه آنها را تهديد مىكند ، و اگر آنها براى كشف حقيقت خواهان معجزه بودند جاى تهديد ندارد .\r\nثانيا - در چند آيه قبل خوانديم كه آنها به قدرى لجوج بودند كه به پيامبر پيشنهاد مىكردند كتاب آسمانى خود را به كتاب ديگرى تبديل كند\r\n","description":"","footnote":"","page_name":" 254 ","page_number":254},
  {"content":"\r\nو يا حد اقل آياتى كه اشاره به نفى بت پرستى است تغيير دهد ! ثالثا - طبق اصل مسلمى كه در تفسير آيات داريم « القرآن يفسر بعضه بعضا » : آيات قرآن يكديگر را تفسير مىكنند ما مىتوانيم از آياتى مانند آيات 90 - 94 سوره اسراء به خوبى بفهميم كه اين بت پرستان لجوج طالب معجزه براى هدايت نبودند لذا گاهى مىگفتند ما به تو ايمان نمىآوريم تا چشمه هايى از اين زمين خشكيده بيرون بياورى ، ديگرى مىگفت اينهم كافى نيست بايد قصرى از طلا داشته باشى ، ديگرى مىگفت اينهم براى ما قانع كننده نيست بايد جلو چشم ما به آسمان پرواز كنى ، سپس اضافه مىكرد كه پرواز به آسمان نيز كافى نيست مگر اينكه نامه اى از طرف خدا براى ما بياورى ! و از اين گونه ترهات و لا طائلات .\r\nاز آنچه در بالا گفتيم روشن شد كسانى كه خواسته‌اند اين آيه فوق را دليل بر نفى هر گونه معجزه ، يا نفى معجزات غير از قرآن بدانند ، در اشتباهند ( توضيح بيشتر در باره اين موضوع را به خواست خدا ذيل آيه 59 از سوره اسراء خواهيد خواند ) .\r\n2 - كلمه « غيب » در جمله « * ( إِنَّمَا الْغَيْبُ لِلَّه ) * » ممكن است اشاره به اين باشد كه معجزه امرى است مربوط به عالم غيب ، و در اختيار من نيست و مخصوص خدا است .\r\nو يا اشاره به اين است كه مصالح امور و اينكه در چه موردى حكمت ايجاب نزول معجزه را مىكند جزء اسرار غيب است ، و مخصوص خدا است ، او هر مورد را كه صلاح بداند ، و طالب معجزه را جوياى حقيقت ببيند ، معجزه را نازل مىكند ، چرا كه غيب و اسرار نهان مخصوص ذات پاك او است .\r\nولى تفسير اول نزديكتر به نظر مىرسد .\r\n","description":"","footnote":"","page_name":" 255 ","page_number":255},
  {"content":"\r\n\r\n[ سوره يونس ‹ 10 › : آيات 21 تا 23 
  ]\r\nوَ إِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا قُلِ اللَّه أَسْرَعُ مَكْراً إِنَّ رُسُلَنا يَكْتُبُونَ ما تَمْكُرُونَ ‹ 21 › هُوَ الَّذِي يُسَيِّرُكُمْ فِي الْبَرِّ وَالْبَحْرِ حَتَّى إِذا كُنْتُمْ فِي الْفُلْكِ وَجَرَيْنَ بِهِمْ بِرِيحٍ طَيِّبَةٍ وَفَرِحُوا بِها جاءَتْها رِيحٌ عاصِفٌ وَجاءَهُمُ الْمَوْجُ مِنْ كُلِّ مَكانٍ وَظَنُّوا أَنَّهُمْ أُحِيطَ بِهِمْ دَعَوُا اللَّه مُخْلِصِينَ لَه الدِّينَ لَئِنْ أَنْجَيْتَنا مِنْ هذِه لَنَكُونَنَّ مِنَ الشَّاكِرِينَ ‹ 22 › فَلَمَّا أَنْجاهُمْ إِذا هُمْ يَبْغُونَ فِي الأَرْضِ بِغَيْرِ الْحَقِّ يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ ‹ 23 ›\r\n\r\nترجمه :\r\n21 - هنگامى كه به مردم رحمتى پس از زيانى كه به آنها رسيده مىچشانيم آنها در آيات ما مكر مىكنند ( و دست به توجيهات ناروا براى آن نعمت و رحمت مىزنند ) بگو خداوند از شما سريعتر چاره جويى مىكند ، و رسولان ما آنچه مكر مىكنيد ( و نقشه مىكشيد ) مىنويسند .\r\n22 - او كسى است كه شما را در خشكى و دريا سير مىدهد تا اينكه در كشتى قرار مىگيريد و بادهاى موافق آنها را ( به سوى مقصد ) حركت مىدهند و خوشحال مىشوند ناگهان طوفان شديدى مىوزد و امواج از هر سو به سراغ آنها مىآيد و گمان مىبرند هلاك خواهند شد در اين موقع خدا را از روى اخلاص عقيده مىخوانند كه اگر ما را نجات دهى حتما از سپاسگزاران خواهيم بود .\r\n23 - اما هنگامى كه آنها را رهايى بخشيد ، ( دوباره ) در زمين ، بدون حق ، ستم مىكنند اى مردم ستمهاى شما به زيان خود شماست ، بهره اى از زندگى دنيا ( مىبريد ) سپس بازگشت شما بسوى ماست و ( خدا ) شما را به آنچه عمل مىكرديد خبر مىدهد .\r\n","description":"","footnote":"","page_name":" 256 ","page_number":256},
  {"content":"\r\n\r\nتفسير : [ عقايد و كارهاى مشركان 
  ]\r\nدر اين آيات باز سخن از عقائد و كارهاى مشركان و سپس دعوت آنها به توحيد و نفى هر گونه شرك است .\r\nدر آيه نخست اشاره به يكى از نقشه‌هاى جاهلانه مشركان كرده ، مىگويد :\r\n« هنگامى كه مردم را براى بيدارى و آگاهى ، گرفتار مشكلات و زيانهايى مىسازيم سپس آن را بر طرف ساخته ، طعم آرامش و رحمت خود را به آنها مىچشانيم به جاى اينكه متوجه ما شوند اين آيات و نشانه‌ها را به باد مسخره و استهزاء گرفته ، و يا با توجيهات نادرست در مقام انكار آنها بر مىآيند » و مثلا بلاها ، و مشكلات را به عنوان غضب بتها و نعمت و آرامش را دليل بر شفقت و محبت آنان مىگيرند ، و يا به طور كلى همه را معلول يك مشت تصادف مىشمرند ( * ( وَإِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا ) * ) .\r\nكلمه « مكر » در آيه فوق كه به معنى هر گونه چاره انديشى است اشاره به توجيهات ناروا و راههاى فرارى است كه مشركان در برابر آيات پروردگار و ظهور بلاها و نعمتها مىانديشيدند .\r\nاما خداوند به وسيله پيامبرش به آنها هشدار مىدهد كه « به آنها بگو خدا از هر كس در چاره انديشى و طرح نقشه‌هاى كوبنده قادرتر و سريعتر است » ( * ( قُلِ اللَّه أَسْرَعُ مَكْراً ) * ) .\r\nهمانگونه كه مكرر اشاره كرده‌ايم « مكر » در اصل به معنى هر گونه چاره انديشى توأم با پنهان كارى است ، نه به آن معنى كه در فارسى امروز از آن مىفهميم كه توأم با يك نوع شيطنت است ، بنا بر اين هم در مورد خداوند صدق مىكند و هم در مورد بندگان ( 1 ) .\r\n\r\n","description":"","footnote":"\r\n( 1 ) - براى توضيح بيشتر به جلد 2 صفحه 429 و جلد 6 صفحه 271 و جلد 7 صفحه 148 مراجعه فرمائيد .\r\n","page_name":" 257 ","page_number":257},
  {"content":"\r\nاما اينكه در آيه مورد بحث مصداق اين مكر الهى چيست ؟ ظاهرا اشاره به همان مجازاتهاى پروردگار است كه بعضا در نهايت اختفا و بدون هيچ مقدمه و با سرعت هر چه تمامتر انجام مىگيرد ، حتى گاهى خود مجرمان را با دست خودشان مجازات مىكند ، بديهى است كه آن كس كه از همه قادرتر ، و بر دفع موانع و تهيه اسباب تواناتر است ، نقشه‌هاى او نيز سريعتر خواهد بود .\r\nو به تعبير ديگر او هر زمان اراده مجازات و تنبيه كسى كند بلافاصله تحقق مىيابد ، در حالى كه دگران چنين نيستند .\r\nسپس آنها را تهديد مىكند كه گمان نبريد اين توطئه‌ها و نقشه‌ها فراموش مىگردد ، « فرستادگان ما ، يعنى فرشتگان ثبت اعمال ، تمام نقشه هايى را كه براى خاموش كردن نور حق مىكشيد مىنويسند » ( * ( إِنَّ رُسُلَنا يَكْتُبُونَ ما تَمْكُرُونَ ) * ) .\r\nو بايد خود را براى پاسخگويى و مجازات در سراى ديگر آماده كنيد .\r\nدر باره ثبت اعمال ، و فرشتگان مامور آن ذيل آيات مناسب بحث خواهيم كرد .\r\nدر آيه بعد دست به اعماق فطرت بشر انداخته و توحيد فطرى را براى آنها تشريح مىكند كه چگونه انسان در مشكلات بزرگ و به هنگام خطر ، همه چيز را جز خدا فراموش مىنمايد ، اما به محض اينكه بلا بر طرف شد ، آتش خاموش گشت و مشكل حل گرديد بار ديگر ستمگرى را پيشه مىكند و از خدا بيگانه مىشود .\r\nنخست مىگويد : « او خدايى است كه شما را در صحرا و دريا سير مىدهد » ( * ( هُوَ الَّذِي يُسَيِّرُكُمْ فِي الْبَرِّ وَالْبَحْرِ ) * ) .\r\n« تا هنگامى كه در كشتى قرار مىگيريد و بادهاى موافق سرنشينان كشتى را آرام آرام به سوى مقصد حركت مىدهند و همه شادمان و خوشحالند » ( * ( حَتَّى إِذا كُنْتُمْ فِي الْفُلْكِ وَجَرَيْنَ بِهِمْ بِرِيحٍ طَيِّبَةٍ وَفَرِحُوا بِها ) * ) .\r\n","description":"","footnote":"","page_name":" 258 ","page_number":258},
  {"content":"\r\n« اما ناگهان طوفان شديد و كوبنده اى مىوزد ، و امواج از هر سو به طرف آنها هجوم مىآورد ، آن چنان كه مرگ را با چشم خود مىبينند و دست از زندگانى مىشويند » ( * ( جاءَتْها رِيحٌ عاصِفٌ وَجاءَهُمُ الْمَوْجُ مِنْ كُلِّ مَكانٍ وَظَنُّوا أَنَّهُمْ أُحِيطَ بِهِمْ ) * ) .\r\nدرست در چنين موقعى به ياد خدا مىافتند « و او را از روى اخلاص مىخوانند و آئين خود را براى او از هر گونه شرك و بت پرستى خالص مىكنند » ! ( * ( دَعَوُا اللَّه مُخْلِصِينَ لَه الدِّينَ ) * ) .\r\nدر اين هنگام دست به دعا بر مىدارند و مىگويند : « خداوندا ! اگر ما را از اين مهلكه رهايى بخشى سپاسگزار تو خواهيم بود » نه ستم مىكنيم و نه به غير تو روى مىآوريم ( * ( لَئِنْ أَنْجَيْتَنا مِنْ هذِه لَنَكُونَنَّ مِنَ الشَّاكِرِينَ ) * ) .\r\n« اما هنگامى كه خدا آنها را رهايى مىبخشد و به ساحل نجات مىرسند شروع به ظلم و ستم در زمين مىكنند » ( * ( فَلَمَّا أَنْجاهُمْ إِذا هُمْ يَبْغُونَ فِي الأَرْضِ بِغَيْرِ الْحَقِّ ) * ) .\r\nولى « اى مردم بدانيد هر گونه ظلم و ستمى مرتكب شويد و هر انحرافى از حق پيدا كنيد زيانش متوجه خود شما است » ( * ( يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ ) * ) .\r\nآخرين كارى كه مىتوانيد انجام دهيد اين است كه « چند روزى از متاع زندگى دنيا بهره مند شويد » ( * ( مَتاعَ الْحَياةِ الدُّنْيا ) * ) ( 1 ) .\r\n« سپس بازگشت شما به سوى ما است » ( * ( ثُمَّ إِلَيْنا مَرْجِعُكُمْ ) * ) .\r\n« آن گاه ما شما را از آنچه انجام مىداديد آگاه خواهيم ساخت\r\n\r\n","description":"","footnote":"\r\n( 1 ) - كلمه « متاع » منصوب به فعل مقدرى است ، و در اصل تتمتعون متاع الحياة الدنيا بوده است .\r\n","page_name":" 259 ","page_number":259},
  {"content":"\r\n« ( * ( فَنُنَبِّئُكُمْ بِما كُنْتُمْ تَعْمَلُونَ ) * ) .\r\n\r\nدر اينجا به چند نكته بايد توجه كرد :\r\n1 - آنچه در آيات فوق خوانديم مخصوص به بت پرستان نيست ، بلكه يك اصل كلى در باره همه افراد آلوده و دنياپرست و كم ظرفيت و فراموشكار است ، به هنگامى كه امواج بلاها آنها را احاطه مىكند و دستشان از همه جا كوتاه ، و كارد به استخوانشان مىرسد ، و يار و ياورى براى خود نمىبينند ، دست به درگاه خدا بر مىدارند و هزار گونه عهد و پيمان با او مىبندند و نذر و نياز مىكند كه اگر از اين بلاها رهايى يابيم چنين و چنان مىكنيم .\r\nاما اين بيدارى و آگاهى كه انعكاسى است از روح توحيد فطرى براى اين گونه اشخاص چندان به طول نمىانجامد ، همين كه طوفان بلا فرو نشست و مشكل حل شد پرده‌هاى غفلت بر قلب آنها فرو مىافتد پرده‌هاى سنگينى كه جز طوفان بلا نمىتوانست آن را جابجا كند .\r\nبا اينكه اين بيدارى موقتى ، اثر تربيتى در افراد فوق العاده آلوده ندارد حجت را بر آنها تمام مىكند ، و دليلى خواهد بود بر محكوميتشان .\r\nولى افرادى كه آلودگى مختصرى دارند در اين گونه حوادث معمولا بيدار مىشوند و مسير خود را اصلاح مىكنند ، اما بندگان خدا حسابشان روشن است ، در آرامش همان قدر به خدا توجه دارند كه به هنگام سختى زيرا مىدانند هر خير و بركتى كه ظاهرا از عوامل طبيعى به آنها مىرسد آن هم در واقع از ناحيه خدا است .\r\nو به هر حال اين يادآورى و تذكر در آيات فراوانى از قرآن مجيد آمده است .\r\n2 - در آيات فوق نقطه مقابل « ضراء » ( ناراحتى و زيان ) « رحمت »\r\n","description":"","footnote":"","page_name":" 260 ","page_number":260},
  {"content":"\r\nذكر شده است نه « سراء » ( خوشى و مسرت ) اشاره به اينكه هر گونه خوبى به انسان برسد از ناحيه خدا و رحمت بى پايان او است در حالى كه بديها اگر به عنوان درس عبرت نباشد از اثرات اعمال خود انسان مىباشد .\r\n3 - در آغاز دومين آيه مورد بحث ضميرها به صورت مخاطب ذكر شده ، اما در اثناء آيه به صورت غائب در مىآيد ، و مسلما اين نكته اى دارد .\r\nبعضى از مفسران گفته‌اند كه اين تغيير لحن آيه به خاطر آن است كه وضع حال مشركان را به هنگامى كه گرفتار طوفان و بلا مىشوند به عنوان درس عبرتى براى ديگران بيان كنند به همين دليل آنها را غائب فرض كرده و بقيه را در حضور .\r\nبعضى ديگر گفته‌اند نكته اش بى اعتنايى و تحقير آنها است گويى نخست آنها را خداوند به حضور مىپذيرد و مخاطب مىسازد ، سپس آنها را از خود دور كرده و رها مىنمايد .\r\nاين احتمال نيز وجود دارد كه آيه به صورت يك ترسيم طبيعى از چگونگى وضع مردم باشد ، تا آن زمان كه در كشتى نشسته‌اند و از ساحل دور نشده‌اند در ميان جمعند ، و بنا بر اين مىتوانند مخاطب باشند ، اما هنگامى كه كشتى آنها را از ساحل دور مىكند و از چشمها تدريجا پنهان مىشوند به صورت گروه غائبى در شمار مىآيند و اين يك ترسيم زنده از دو حالت مختلف آنها است .\r\n4 - جمله « * ( أُحِيطَ بِهِمْ ) * » به معنى اين است كه آنها از هر سو در احاطه امواج بلا قرار گرفته‌اند ولى در اينجا كنايه از هلاكت و نابودى است ، كه لازمه آن مىباشد .\r\n","description":"","footnote":"","page_name":" 261 ","page_number":261},
  {"content":"\r\n\r\n[ سوره يونس ‹ 10 › : آيات 24 تا 25 
  ]\r\nإِنَّما مَثَلُ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ مِمَّا يَأْكُلُ النَّاسُ وَالأَنْعامُ حَتَّى إِذا أَخَذَتِ الأَرْضُ زُخْرُفَها وَازَّيَّنَتْ وَظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالأَمْسِ كَذلِكَ نُفَصِّلُ الآياتِ لِقَوْمٍ يَتَفَكَّرُونَ ‹ 24 › وَاللَّه يَدْعُوا إِلى دارِ السَّلامِ وَيَهْدِي مَنْ يَشاءُ إِلى صِراطٍ مُسْتَقِيمٍ ‹ 25 ›\r\n\r\nترجمه :\r\n24 - زندگى دنيا همانند آبى است كه از آسمان نازل كرده‌ايم كه بر اثر آن گياهان گوناگون كه مردم و چهار پايان از آن مىخورند ، مىرويد ، تا زمانى كه روى زمين زيبايى خود را ( از آن ) گرفته و تزيين مىگردد و اهل آن مطمئن مىشوند كه مىتوانند از آن بهره مند گردند ( ناگهان ) فرمان ما شب هنگام يا در روز ( براى نابودى آن ) فرا مىرسد ( سرما يا صاعقه اى را بر آن مسلط مىسازيم ) و آن چنان آن را درو مىكنيم كه ( گويى ) هرگز نبوده است اينچنين آيات خود را براى گروهى كه تفكر مىكنند شرح مىدهيم .\r\n25 - و خداوند دعوت به سراى صلح و سلامت مىكند و هر كس را بخواهد به راه راست هدايت مىنمايد .\r\n\r\nتفسير : دورنماى زندگى دنيا\r\nدر آيات گذشته اشاره اى به ناپايدارى زندگى دنيا شده بود ، در نخستين آيه مورد بحث اين واقعيت ضمن مثال جالبى تشريح شده تا پرده‌هاى غرور و غفلت را\r\n","description":"","footnote":"","page_name":" 262 ","page_number":262},
  {"content":"\r\nاز مقابل ديده‌هاى غافلان و طغيانگران كنار زند .\r\n« زندگى دنيا همانند آبى است كه از آسمان نازل كرده‌ايم » ( * ( إِنَّما مَثَلُ الْحَياةِ الدُّنْيا كَماءٍ أَنْزَلْناه مِنَ السَّماءِ ) * ) .\r\nاين دانه‌هاى حياتبخش باران بر سرزمينهاى آماده مىريزند ، « و به وسيله آن گياهان گوناگون كه بعضى قابل استفاده براى انسانها ، و بعضى براى حيوانات است ، مىرويند » ( * ( فَاخْتَلَطَ بِه نَباتُ الأَرْضِ مِمَّا يَأْكُلُ النَّاسُ وَالأَنْعامُ ) * ) .\r\nاين گياهان علاوه بر خاصيتهاى غذايى كه براى موجودات زنده دارند سطح زمين را مىپوشانند و آن را زينت مىبخشند ، تا آنجا كه « زمين بهترين زيبايى خود را در پرتو آن پيدا كرده و تزيين مىشود » ( * ( حَتَّى إِذا أَخَذَتِ الأَرْضُ زُخْرُفَها وَازَّيَّنَتْ ) * ) .\r\nدر اين هنگام شكوفه‌ها ، شاخساران را زينت داده و گلها مىخندند ، و گياهان در پرتو نور آفتاب مىدرخشند ، و ساقه‌ها و شاخه‌ها همراه وزش باد در طربند ، دانه‌هاى غذايى و ميوه‌ها كم كم خود را نشان مىدهند ، و صحنه پر جوشى را از حيات و زندگى به تمام معنى كلمه مجسم مىكنند ، كه دلها را پر از اميد و چشمها را پر از شادى و سرور مىسازند ، آن چنان كه « اهل زمين مطمئن مىشوند ، كه مىتوانند از مواهب اين گياهان بهره گيرند » هم از ميوه‌ها و هم از دانه‌هاى حياتبخششان ( * ( وَظَنَّ أَهْلُها أَنَّهُمْ قادِرُونَ عَلَيْها ) * ) .\r\n« اما ناگهان فرمان ما فرا مىرسد ( سرماى سخت و يا تگرگ شديد و يا طوفان درهم كوبنده اى بر آنها مسلط مىگردد ) و آنها را چنان درو مىكنيم كه گويا هرگز نبوده‌اند » ! ( * ( أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالأَمْسِ ) * ) .\r\n« * ( لَمْ تَغْنَ ) * » از ماده « غنا » به معنى اقامت كردن در مكانى است ، بنا بر اين جمله « لم تغن بالامس » يعنى « ديروز در اين مكان نبوده است » و اين كنايه از اين است كه چيزى به كلى از ميان برود آن چنان كه گويى هرگز وجود نداشته !\r\n","description":"","footnote":"","page_name":" 263 ","page_number":263},
  {"content":"\r\nدر پايان آيه براى تاكيد بيشتر مىفرمايد : « اين چنين آيات خود را براى افرادى كه تفكر مىكند تشريح مىكنيم » ( * ( كَذلِكَ نُفَصِّلُ الآياتِ لِقَوْمٍ يَتَفَكَّرُونَ ) * ) .\r\nآنچه گفته شد ترسيم روشن و گويايى از زندگى زودگذر و فريبنده و پر زرق و برق دنياى مادى است كه نه مقام و ثروتش قابل دوام است و نه جاى امنيت و سلامت مىباشد .\r\nلذا در آيه بعد با يك جمله كوتاه اشاره به نقطه مقابل اين گونه زندگى كرده و مىفرمايد « خداوند به دار السلام ، خانه صلح و سلامت و امنيت دعوت مىكند » ( * ( وَاللَّه يَدْعُوا إِلى دارِ السَّلامِ ) * ) .\r\nدر آنجا كه نه از اين كشمكشهاى غارتگران دنياى مادى خبرى است ، و نه از مزاحمتهاى احمقانه ثروتاندوزان از خدا بى خبر ، و نه جنگ و خونريزى و استعمار و استثمار ، و تمام اين مفاهيم در كلمه * ( دارِ السَّلامِ ) * ( خانه صلح و سلامت ) جمع است .\r\nو هر گاه زندگى در اين دنيا نيز شكل توحيدى و رستاخيزى به خود گيرد آن هم تبديل به « دار السلام » مىشود ، و از صورت آن « مزرعه بلا ديده طوفان زده » در مىآيد .\r\nسپس اضافه مىكند « خدا هر كس را بخواهد ( و شايسته و لايق ببيند ) به سوى راه مستقيم ، همان راهى كه به دار السلام و مركز امن و امان منتهى مىشود ، دعوت مىكند » ( * ( وَيَهْدِي مَنْ يَشاءُ إِلى صِراطٍ مُسْتَقِيمٍ ) * ) .\r\n\r\nدر اينجا به دو نكته بايد توجه كرد :\r\n1 - از آنجا كه قرآن يك كتاب انسانسازى و تربيت است در بسيارى از موارد براى روشن ساختن حقايق عقلى متوسل به ذكر مثال مىشود و گاهى\r\n","description":"","footnote":"","page_name":" 264 ","page_number":264},
  {"content":"\r\nموضوعاتى را كه آغاز و انجامش ، سالها طول مىكشد در يك صحنه زودگذر و قابل مطالعه در برابر چشمان مردم مجسم مىسازد .\r\nبررسى تاريخ پر ماجراى عمر يك انسان يا يك نسل كه گاهى يكصد سال طول مىكشد براى افراد عادى كار آسانى نيست ، اما هنگامى كه صحنه اى همانند زندگى بسيارى از گياهان كه در چند ماه خلاصه مىشود ( از تولد و رشد و نمو و زيبايى و سپس نابودى ) در مقابل او قرار دهند بسيار راحت مىتواند چگونگى زندگى خود را در اين آئينه شفاف ببيند .\r\nدرست اين صحنه را در مقابل چشم خود مجسم كنيد ، باغى است پر از درخت و سبزه و گياه كه همگى به ثمر نشسته و غوغاى حيات در سرتاسر آن نمايان است ، اما در يك شب تاريك يا يك روز روشن ناگهان ابرهاى سياه آسمان را مىپوشاند ، رعد و برق و سپس طوفان و رگبارهاى شديد و تگرگهاى دانه درشت آن را از هر سو درهم مىكوبد .\r\nفردا كه به ديدن آن باغ مىآئيم درختان در هم شكسته ، گياهان از هم پاشيده و پژمرده ، و همه چيز را در هم به روى خاك ريخته در مقابل خودمان مشاهده مىكنيم آن چنان كه باور نمىكنيم اين همان باغ سرسبز خرمى است كه ديروز به روى ما مىخنديد .\r\nآرى چنين است ماجراى زندگى انسانها مخصوصا در عصر و زمان ما كه گاه يك زلزله يا يك جنگ چند ساعته چنان يك شهر آباد و خرم را در هم مىكوبد كه چيزى جز يك ويرانه با يك مشت اجساد قطعه قطعه شده باقى نمىگذارد .\r\nوه چه غافلند مردمى كه به چنين زندگى ناپايدار دل خوش كرده‌اند ؟ ! در جمله « * ( فَاخْتَلَطَ بِه نَباتُ الأَرْضِ ) * » بايد توجه داشت كه « اختلاط » در اصل آن چنان كه « راغب » در « مفردات » گفته : به معنى جمع ميان دو چيز يا بيشتر است ، خواه مايع باشند يا جامد ، و « اختلاط » اعم از « امتزاج » است ( زيرا\r\n","description":"","footnote":"","page_name":" 265 ","page_number":265},
  {"content":"\r\nامتزاج معمولا در مايعات گفته مىشود ) بنا بر اين معنى جمله چنين مىشود كه بوسيله آب باران ، گياهان از هر قسم به هم مىآميزند ، گياهانى كه به درد انسان مىخورد يا مورد استفاده حيوانات است . ( 1 ) .\r\nجمله فوق اشاره ضمنى به اين حقيقت نيز مىكند كه خداوند از آب باران كه يك نوع و يك حقيقت بيشتر ندارد انواع و اقسام گياهانى را مىروياند كه نيازمنديهاى مختلف انسانها و حيوانات را با مواد غذايى گوناگونشان تامين مىكنند .\r\n\r\n[ سوره يونس ‹ 10 › : آيات 26 تا 27 
  ]\r\nلِلَّذِينَ أَحْسَنُوا الْحُسْنى وَزِيادَةٌ وَلا يَرْهَقُ وُجُوهَهُمْ قَتَرٌ وَلا ذِلَّةٌ أُولئِكَ أَصْحابُ الْجَنَّةِ هُمْ فِيها خالِدُونَ ‹ 26 › وَالَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها وَتَرْهَقُهُمْ ذِلَّةٌ ما لَهُمْ مِنَ اللَّه مِنْ عاصِمٍ كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً أُولئِكَ أَصْحابُ النَّارِ هُمْ فِيها خالِدُونَ ‹ 27 ›\r\n\r\nترجمه :\r\n26 - كسانى كه نيكى كردند ، پاداش نيك و زياده بر آن دارند و تاريكى و ذلت چهره هايشان را نمىپوشاند آنها ياران بهشتند و جاودانه در آن خواهند ماند .\r\n27 - اما كسانى كه مرتكب گناهان شدند جزاى بدى به مقدار آن دارند و ذلت و خوارى چهره آنها را مىپوشاند و هيچ چيز نمىتواند آنها را از ( مجازات ) خدا نگهدارد ، ( چهره هاشان آن چنان تاريك است كه ) گويى پاره هايى از شب تاريك صورت آنها را پوشانده ، آنها ياران آتشند و جاودانه در آن خواهند ماند .\r\n\r\n","description":"","footnote":"\r\n( 1 ) از آنچه در بالا گفته شد روشن مىشود كه باء در « به » به معنى سببيت است ، ولى بعضى احتمال داده‌اند ، كه به معنى « مع » بوده باشد يعنى آبى از آسمان نازل مىشود با گياهان مخلوط مىگردد ، و آنها را رشد و نمو مىدهد ، ولى اين احتمال دوم با ذيل آيه كه مىگويد « * ( مِمَّا يَأْكُلُ النَّاسُ وَالأَنْعامُ ) * » سازگار نيست ، زيرا ظاهر اين جمله آنست كه اختلاط در ميان انواع گياهان منظور بوده است ، نه اختلاط آب و گياه . ( دقت كنيد )\r\n","page_name":" 266 ","page_number":266},
  {"content":"\r\n\r\nتفسير : رو سفيدان و رو سياهان\r\nدر آيات گذشته اشاره به سراى آخرت و روز رستاخيز شده بود ، به همين مناسبت ، آيات مورد بحث سرنوشت نيكوكاران و آلودگان به گناه را در آنجا تشريح مىكند .\r\nنخست مىگويد : « كسانى كه كار نيك انجام دهند پاداش نيك و زياده بر آن دارند » ( * ( لِلَّذِينَ أَحْسَنُوا الْحُسْنى وَزِيادَةٌ ) * ) ( 1 ) .\r\nدر اينكه منظور از « زيادة » در اين جمله چيست ميان مفسران گفتگو است ولى با توجه به اينكه آيات قرآن يكديگر را تفسير مىكنند ، اشاره به پاداشهاى مضاعف و فراوانى است كه گاهى ده برابر و گاهى هزاران برابر ( به نسبت اخلاص و پاكى و تقوا و ارزش عمل ) بر آن افزوده مىشود ، در آيه 160 سوره انعام مىخوانيم مَنْ جاءَ بِالْحَسَنَةِ فَلَه عَشْرُ أَمْثالِها : « كسى كه كار نيكى انجام دهد ده برابر به او پاداش داده خواهد شد .\r\nو در جاى ديگر مىخوانيم : فَأَمَّا الَّذِينَ آمَنُوا وَعَمِلُوا الصَّالِحاتِ فَيُوَفِّيهِمْ أُجُورَهُمْ وَيَزِيدُهُمْ مِنْ فَضْلِه : « اما كسانى كه ايمان آوردند و عمل صالح انجام دادند خداوند پاداش آنها را بطور كامل مىدهد و از فضل و كرم خود نيز بر آن مىافزايد » ( سوره نساء آيه 127 ) .\r\nدر آيات مربوط به انفاق در سوره بقره ( آيه 261 ) نيز سخن از پاداش\r\n\r\n","description":"","footnote":"\r\n( 1 ) بايد توجه داشت كه « حسنى » در اين جمله مبتداى مؤخر است و معنى آيه چنين است : « الحسنى للذين احسنوا » و لذا زياده كه بر آن عطف شده مرفوع است و « الحسنى » صفت براى « المثوبة » است كه در تقدير مىباشد و بجاى موصوف نشسته است .\r\n","page_name":" 267 ","page_number":267},
  {"content":"\r\nنيكوكاران تا هفتصد برابر و يا چند مقابل آن به ميان آمده است .\r\nنكته ديگر كه در اينجا بايد به آن توجه داشت اين است كه كاملا امكان دارد ، كه اين اضافه در جهان ديگر مرتبا افزايش يابد ، يعنى هر روز موهبت و لطف تازه اى از ناحيه خداوند به آنها ارزانى داشته شود و اين در واقع نشان مىدهد كه زندگى جهان ديگر يك نواخت نيست و به سوى تكامل در يك شكل نامحدود پيش مىرود .\r\nرواياتى كه از پيامبر ص در تفسير اين آيه نقل كرده‌اند كه منظور از « زيادة » توجه به جلوه ذات پاك پروردگار و استفاده از اين موهبت بزرگ معنوى است ممكن است اشاره به همين نكته باشد .\r\nدر پاره اى از روايات كه از ائمه اهل بيت نقل شده « زياده » به نعمتهاى دنيا تفسير شده است كه خداوند علاوه بر پاداش جهان ديگر نيكوكاران را از آن بهره مند مىسازد .\r\nولى هيچ مانعى ندارد كه كلمه « زياده » در آيه فوق اشاره به همه اين مواهب بوده باشد .\r\nسپس اضافه مىكند « نيكوكاران در آن روز چهره‌هاى درخشانى دارند و تاريكى و ذلت ، صورت آنها را نمىپوشاند » ( * ( وَلا يَرْهَقُ وُجُوهَهُمْ قَتَرٌ وَلا ذِلَّةٌ ) * ) .\r\n« يرهق » از ماده « رهق » به معنى پوشاندن قهرى و اجبارى است و « قتر » به معنى غبار و يا دود است .\r\nو در پايان آيه مىفرمايد : « اين گروه ياران بهشتند و جاودانه در آن خواهند ماند » ( * ( أُولئِكَ أَصْحابُ الْجَنَّةِ هُمْ فِيها خالِدُونَ ) * ) .\r\nتعبير به اصحاب اشاره به تناسبى است كه ميان روحيه اين گروه و محيط بهشت وجود دارد .\r\n","description":"","footnote":"","page_name":" 268 ","page_number":268},
  {"content":"\r\nدر آيه بعد سخن از دوزخيان به ميان مىآيد كه در نقطه مقابل گروه اولند مىگويد « كسانى كه مرتكب گناهان مىشوند جزاى بدى به مقدار عملشان دارند » ( * ( وَالَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها ) * ) .\r\nدر اينجا سخنى از « زياده » در كار نيست ، چرا كه در پاداش زياده ، فضل و رحمت است اما در كيفر ، عدالت ايجاب مىكند كه ذره‌اى بيش از گناه نباشد .\r\nولى آنها به عكس گروه اول چهره هايى تاريك دارند « و ذلت ، صورت آنها را مىپوشاند » ( * ( وَتَرْهَقُهُمْ ذِلَّةٌ ) * ) ( 1 ) .\r\nممكن است سؤال شود كه عدالت ايجاب مىكند بيش از گناهشان كيفر نبينند و اين تاريكى چهره و گرد و غبار مذلت بر آن نشستن چيز اضافه اى است .\r\nاما بايد توجه داشت كه اين خاصيت و اثر عمل است كه از درون جان انسان به بيرون منعكس مىگردد ، درست مثل اين است كه بگوئيم افراد شرابخوار بايد تازيانه بخورند و در عين حال شراب انواع بيماريهاى معده و قلب و كبد و اعصاب را ايجاد مىكند .\r\nبه هر حال ممكن است بدكاران گمان كنند راه فرار و نجاتى خواهند داشت و يا بتها و مانند آنها مىتوانند برايشان شفاعت كنند اما جمله بعد صريحا مىگويد كه « هيچ كس و هيچ چيز نمىتواند آنها را از مجازات الهى دور نگه دارد » ( * ( ما لَهُمْ مِنَ اللَّه مِنْ عاصِمٍ ) * ) .\r\nتاريكى چهره‌هاى آنها به اندازه اى زياد است كه « گويى پاره هايى از شب تاريك و ظلمانى ، يكى پس از ديگرى بر صورت آنها افكنده شده است » ( * ( كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً ) * ) .\r\n« آنها اصحاب آتشند و جاودانه در آن مىمانند » ( * ( أُولئِكَ أَصْحابُ النَّارِ هُمْ فِيها خالِدُونَ ) * ) .\r\n\r\n","description":"","footnote":"\r\n( 1 ) ممكن است به قرينه آيه گذشته جمله « * ( تَرْهَقُهُمْ ذِلَّةٌ ) * » در تقدير « ترهقهم قتر و ذلة » بوده باشد كه به قرينه مقابله براى اختصار ، « قتر » از آن حذف شده است .\r\n","page_name":" 269 ","page_number":269},
  {"content":"\r\n\r\n[ سوره يونس ‹ 10 › : آيات 28 تا 30 
  ]\r\nوَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَشُرَكاؤُكُمْ فَزَيَّلْنا بَيْنَهُمْ وَقالَ شُرَكاؤُهُمْ ما كُنْتُمْ إِيَّانا تَعْبُدُونَ ‹ 28 › فَكَفى بِاللَّه شَهِيداً بَيْنَنا وَبَيْنَكُمْ إِنْ كُنَّا عَنْ عِبادَتِكُمْ لَغافِلِينَ ‹ 29 › هُنالِكَ تَبْلُوا كُلُّ نَفْسٍ ما أَسْلَفَتْ وَرُدُّوا إِلَى اللَّه مَوْلاهُمُ الْحَقِّ وَضَلَّ عَنْهُمْ ما كانُوا يَفْتَرُونَ ‹ 30 ›\r\n\r\nترجمه :\r\n28 - بخاطر بياوريد آن روز را كه همه آنها را جمع مىكنيم سپس به مشركان مىگوئيم شما و معبودهايتان در جاى خودتان باشيد ( تا به حسابتان رسيدگى شود ) سپس آنها را از هم جدا مىكنيم ( و از هر يك جداگانه سؤال مىنمائيم ) و معبودهايشان ( به آنها ) مىگويند شما ( هرگز ) ما را عبادت نمىكرديد ! .\r\n29 - همين بس كه خدا ميان ما و شما گواه است كه ما از عبادت كردن شما غافل ( و بى خبر ) بوديم .\r\n30 - در آن هنگام ( و در آنجا ) هر كس عملى را كه قبلا انجام داده است مىآزمايد و همگى به سوى اللَّه ، مولا و سرپرست حقيقتى خود باز مىگردند ، و آنها را كه به دروغ شريك خدا قرار داده بودند گم و نابود مىشوند .\r\n\r\nتفسير : يك صحنه از رستاخيز بت پرستان\r\nاين آيات نيز بحثهاى گذشته را در زمينه « مبدء » و « معاد » و وضع مشركان دنبال مىكند ، و بيچارگى آنها را به هنگامى كه در محضر عدل الهى و در پيشگاه حسابرسى او حاضر مىشوند مجسم مىسازد .\r\nنخست مىگويد : « به خاطر بياوريد روزى را كه همه بندگان را جمع\r\n","description":"","footnote":"","page_name":" 270 ","page_number":270},
  {"content":"\r\nو محشور مىكنيم « ( * ( وَيَوْمَ نَحْشُرُهُمْ جَمِيعاً ) * ) .\r\n« سپس به مشركان مىگوئيم شما و معبودهايتان در جاى خود باشيد تا به حسابتان رسيدگى شود » ( * ( ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ ) * و شركائكم ) ( 1 ) .\r\nجالب اين است كه در آيه فوق از « بتها » تعبير به « شركائكم » شده ، يعنى « شريكهاى شما » در حالى كه مشركان بتها را شريك خدا قرار داده بودند ، نه شريك خودشان .\r\nاين تعبير در حقيقت اشاره لطيفى به اين نكته است كه بتها در واقع شريك خدا نبودند و اين اوهام و خيالات بت پرستان بود كه اين موقعيت را به آنان بخشيد ، يعنى آنها شريكان انتخابى شما هستند ، و اين درست به آن مىماند كه كسى ، معلم يا رئيس ناصالحى براى مدرسه اى انتخاب بكند ، و كارهاى نادرستى از او سرزند ، ما به او مىگوئيم بيا ببين اين معلم تو و اين رئيس تو چه كارى كه نكرده است ( در حالى كه نه معلم و نه رئيس او است ، بلكه معلم و رئيس مدرسه است ولى او انتخابشان كرده ) .\r\nسپس اضافه مىكند كه « ما اين دو گروه ( معبودان و عابدان ) را از يكديگر جدا مىكنيم » و از هر كدام جداگانه سؤال مىنمائيم ( همانگونه كه در تمام دادگاهها اين مساله معمول است كه از هر كس جداگانه بازپرسى به عمل مىآيد ) .\r\nاز بت پرستان سؤال مىكنيم به چه دليل اين بتها را شريك خدا قرار داديد و عبادت كرديد ؟ و از معبودان نيز مىپرسيم به چه سبب شما معبود واقع شديد\r\n\r\n","description":"","footnote":"\r\n( 1 ) « مكانكم » در واقع مفعول فعل مقدرى است ، و در اصل چنين بوده « الزموا * ( مَكانَكُمْ أَنْتُمْ وَشُرَكاؤُكُمْ ) * حتى تسئلوا » و اين جمله در حقيقت شبيه آيه 24 سوره صافات است كه مىفرمايد « * ( وَقِفُوهُمْ إِنَّهُمْ مَسْؤُلُونَ ) * » .\r\n","page_name":" 271 ","page_number":271},
  {"content":"\r\nو يا تن به اين كار داديد ؟ ( * ( فَزَيَّلْنا بَيْنَهُمْ ) * ) ( 1 ) .\r\nدر اين هنگام شريكانى را كه آنها ساخته بودند ، به سخن مىآيند « و مىگويند شما هرگز ما را پرستش نمىكرديد » ( * ( وَقالَ شُرَكاؤُهُمْ ما كُنْتُمْ إِيَّانا تَعْبُدُونَ ) * ) .\r\nشما در حقيقت هوى و هوسها و اوهام و خيالات خويش را مىپرستيديد ، نه ما را و از اين گذشته اين عبادت شما نسبت به ما نه به امر و فرمان ما بوده و نه به رضايت ما ، و عبادتى كه چنين باشد در حقيقت عبادت نيست .\r\nسپس براى تاكيد بيشتر مىگويند « همين بس كه خدا گواه ميان ما و شما است كه ما به هيچوجه از عبادت شما آگاه نبوديم » ( * ( فَكَفى بِاللَّه شَهِيداً بَيْنَنا وَبَيْنَكُمْ إِنْ كُنَّا عَنْ عِبادَتِكُمْ لَغافِلِينَ ) * ) ( 2 ) .\r\nدر اينكه منظور از بتها و شركاء در آيه فوق چه معبودهايى است ، و اينكه چگونه آنها چنين سخن مىگويند در ميان مفسران گفتگو است .\r\nبعضى احتمال داده‌اند كه منظور معبودهاى انسانى و شيطانى و يا از فرشتگان است كه داراى عقل و شعور و ادراكند ، ولى با اين حال خبر ندارند كه گروهى آنها را پرستش مىكنند ، به خاطر اينكه يا در غياب آنها چنين عبادتى صورت گرفته و يا پس از مرگ آنها ( مانند انسانهايى كه پس از مرگشان مورد پرستش قرار گرفته‌اند ) .\r\n\r\n","description":"","footnote":"\r\n( 1 ) « زيلنا » از ماده « تزييل » به معنى جدا ساختن است ، و به طورى كه بعضى از ارباب لغت گفته‌اند ماده ثلاثى آن « زال يزيل » است كه به معنى جدا شدن مىباشد ، نه از ماده « زال يزول » به معنى زوال پذيرفتن .\r\n( 2 ) « ان » در جمله بالا به اصطلاح مخففه از ثقيله است و براى تاكيد مىباشد و معنى جمله اين است اننا * ( كُنَّا عَنْ عِبادَتِكُمْ لَغافِلِينَ ) * : « ما بطور مسلم از عبادت شما غافل بوديم » .\r\n","page_name":" 272 ","page_number":272},
  {"content":"\r\nبنا بر اين سخن گفتن آنها كاملا طبيعى خواهد بود ، و اين آيه نظير آيه 41 سوره سبا مىباشد كه مىگويد : وَيَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ : « آن روز كه خداوند همه را جمع و محشور مىكند سپس به فرشتگان مىگويد : آيا اين گروه شما را عبادت مىكردند ؟ ! احتمال ديگرى كه بسيارى از مفسران ذكر كرده‌اند اين است كه در آن روز خداوند حيات و شعور در بتها مىآفريند آن چنان كه بتوانند حقايق را بازگو كنند ، و جمله بالا كه از زبان بتها نقل شده كه آنها خدا را به شهادت مىطلبند كه از عبادت عابدان خود غافل بودند ، بيشتر تناسب با همين معنى دارد چرا كه بتهاى سنگى و چوبى اصلا چيزى نمىفهمند .\r\nاين احتمال را نيز مىتوانيم در تفسير آيه بگوئيم كه تمام معبودها را شامل مىشود منتها معبودهايى كه عقل و شعور دارند ، به زبان خود حقيقت را بازگو مىكنند ، ولى معبودهايى كه داراى عقل و شعور نيستند به زبان حال و از طريق منعكس ساختن آثار عمل سخن مىگويند ، درست مثل اينكه مىگوئيم رنگ رخسار تو از سر درونت خبر مىدهد ، قرآن نيز در آيه 21 سوره فصلت مىگويد كه پوستهاى انسان در عالم رستاخيز به سخن در مىآيند و همچنين در سوره زلزال مىگويد زمينهايى كه انسان روى آنها زندگى داشته ، حقايق را بازگو مىكنند .\r\nاين مساله در عصر و زمان ما مساله پيچيده اى نيست جايى كه يك نوار بى زبان تمام گفته‌هاى ما را روى خود ضبط و به هنگام لزوم بازگو مىكند ، تعجبى ندارد كه بتها نيز واقعيات اعمال عبادت كنندگان خود را منعكس نمايند ! .\r\nبه هر حال « در آن روز و در آن مكان و در آن حال - همانگونه كه قرآن در آخرين آيه مورد بحث مىگويد - » هر كس اعمال خويش را كه قبلا انجام\r\n","description":"","footnote":"","page_name":" 273 ","page_number":273},
  {"content":"\r\nداده است مىآزمايد و نتيجه بلكه خود آن را مىبيند « چه عبادت كنندگان و چه معبودهاى گمراهى كه مردم را به عبادت خويش دعوت كردند ، چه مشركان و چه مؤمنان از هر گروه و از هر قبيل ( * ( هُنالِكَ تَبْلُوا كُلُّ نَفْسٍ ما أَسْلَفَتْ ) * ) .\r\n« و در آن روز همگى به سوى اللَّه كه مولى و سرپرست حقيقى آنان است باز مىگردند » و دادگاه محشر نشان مىدهد كه تنها حكومت به فرمان او است ( * ( وَرُدُّوا إِلَى اللَّه مَوْلاهُمُ الْحَقِّ ) * ) .\r\n« و سرانجام تمام بتها و معبودهاى ساختگى كه به دروغ آنها را شريك خدا قرار داده بودند ، گم و محو و نابود مىشوند ( * ( وَضَلَّ عَنْهُمْ ما كانُوا يَفْتَرُونَ ) * ) .\r\nچرا كه آنجا عرصه ظهور و بروز تمام اسرار مكتوم بندگان است و هيچ حقيقتى نمىماند مگر اينكه خود را آشكار مىسازد اصولا در آنجا موقفها و مقاماتى است كه نه نياز به سؤال دارد ، نه جدال و گفتگو ، بلكه تنها وضع حال حكايت از همه چيز مىكند و نيازى به مقال نيست !\r\n","description":"","footnote":"","page_name":" 274 ","page_number":274},
  {"content":"\r\n\r\n[ سوره يونس ‹ 10 › : آيات 31 تا 33 
  ]\r\nقُلْ مَنْ يَرْزُقُكُمْ مِنَ السَّماءِ وَالأَرْضِ أَمَّنْ يَمْلِكُ السَّمْعَ وَالأَبْصارَ وَمَنْ يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَمَنْ يُدَبِّرُ الأَمْرَ فَسَيَقُولُونَ اللَّه فَقُلْ أَ فَلا تَتَّقُونَ ‹ 31 › فَذلِكُمُ اللَّه رَبُّكُمُ الْحَقُّ فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ ‹ 32 › كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ ‹ 33 ›\r\n\r\nترجمه :\r\n31 - بگو چه كسى شما را از آسمان و زمين روزى مىدهد و يا چه كسى مالك ( و خالق ) گوش و چشمهاست و چه كسى زنده را از مرده و مرده را از زنده خارج مىسازد و چه كسى امور ( جهان ) را تدبير مىكند ؟ به زودى ( در پاسخ ) مىگويند :\r\nخدا ، بگو پس چرا تقوا پيشه نمىكنيد ( و از خدا نمىترسيد ) ؟ ! 32 - اينچنين است خداوند پروردگار حق شما ، با اينحال بعد از حق جز گمراهى وجود دارد ؟ پس چرا ( از پرستش او ) روى مىگردانيد ؟ ! 33 - اينچنين فرمان پروردگارت بر فاسقان مسلم شده كه آنها ( پس از اينهمه طغيان و گناه ) ايمان نخواهند آورد .\r\n\r\nتفسير : [ نشانه‌هاى پروردگار 
  ]\r\nدر اين آيات سخن از نشانه‌هاى وجود پروردگار و شايستگى او براى عبوديت است و بحثهاى آيات گذشته را در اين زمينه تعقيب مىكند .\r\nنخست مىفرمايد : به مشركان و بتپرستانى كه در بيراهه سرگردانند « بگو\r\n","description":"","footnote":"","page_name":" 275 ","page_number":275},
  {"content":"\r\nچه كسى شما را از آسمان و زمين روزى مىدهد ؟ « ( * ( قُلْ مَنْ يَرْزُقُكُمْ مِنَ السَّماءِ وَالأَرْضِ ) * ) .\r\n« رزق » به معنى عطا و بخشش مستمر است ، و از آنجا كه بخشنده تمام مواهب در حقيقت خدا است ، « رازق » و « رزاق » به معنى حقيقى تنها بر او اطلاق مىشود ، و اگر اين كلمه در غير مورد او به كار رود ، بدون شك جنبه مجازى دارد ، همانند آيه 233 سوره بقره كه در زمينه زنان شيرده مىگويد وَعَلَى الْمَوْلُودِ لَه رِزْقُهُنَّ وَكِسْوَتُهُنَّ بِالْمَعْرُوفِ ( پدران موظفند زنانى را كه فرزندانشان را شير مىدهند بطور شايسته روزى دهند و لباس بپوشانند « .\r\nاين نكته نيز لازم به يادآورى است كه بيشتر روزيهاى انسان از آسمان است ، باران حياتبخش از آسمان مىبارد ، و هوا كه مورد نياز همه موجودات زنده است نيز بر فراز زمين قرار گرفته ، و از همه مهمتر نور آفتاب كه بدون آن هيچ موجود زنده و هيچگونه حركت و جنبشى در سرتاسر زمين وجود نخواهد داشت از آسمان است ، و حتى حيوانات اعماق درياها از پرتو نور آفتاب زنده‌اند زيرا مىدانيم غذاى بسيارى از آنها گياهان بسيار كوچكى است كه در لابلاى امواج در سطح اقيانوس در برابر تابش نور آفتاب رشد و نمو مىكند ، و قسمت ديگرى از آن حيوانات از گوشت ديگر حيوانات دريا كه وسيله آن گياهان تغذيه شده‌اند استفاده مىكنند .\r\nولى زمين تنها به وسيله مواد غذايى خود ريشه گياهان را تغذيه مىكند و شايد به همين دليل است كه در آيه فوق نخست سخن از ارزاق آسمان و سپس ارزاق زمين به ميان آمده است ( به تفاوت درجه اهميت ) سپس به دو قسمت از مهمترين حواس انسان كه بدون آن دو ، كسب علم و دانش براى بشر امكانپذير نيست اشاره كرده مىگويد : « و بگو چه كسى است كه مالك و خالق گوش و چشم و قدرت دهنده اين دو حس آدمى است » ؟ ( * ( أَمَّنْ\r\n","description":"","footnote":"","page_name":" 276 ","page_number":276},
  {"content":"\r\n* ( يَمْلِكُ السَّمْعَ وَالأَبْصارَ ) * ) .\r\nدر واقع در اين آيه نخست به نعمتهاى مادى ، و بعد به مواهب و روزيهاى معنوى كه بدون آنها نعمتهاى مادى فاقد هدف و محتوا است اشاره شده .\r\nكلمه « سمع » مفرد ( و به معنى گوش ) و ابصار جمع « بصر » به معنى بينايى و چشم است ، و در اينجا اين سؤال پيش مىآيد كه چرا « سمع » در همه جا در قرآن مفرد ذكر شده و اما « بصر » گاهى به صورت جمع و گاهى به صورت مفرد آمده ؟ ، پاسخ اين سؤال را در جلد اول صفحه 56 ذكر كرده‌ايم .\r\nبعد از دو پديده مرگ و حيات كه عجيبترين پديده‌هاى عالم آفرينش است سخن به ميان آورده ، مىگويد « و چه كسى زنده را از مرده و مرده را از زنده خارج مىكند » ؟ ( * ( وَمَنْ يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ ) * ) .\r\nاين همان موضوعى است كه تا كنون عقل دانشمندان و علماى علوم طبيعى و زيستشناسان در آن حيران مانده است كه چگونه موجود زنده از موجود بى جان به وجود آمده است ؟ آيا چنين چيزى كه تلاش و كوشش مداوم دانشمندان تا كنون در آن به جايى نرسيده است مىتواند يك امرى ساده و وابسته به تصادف و حوادث رهبرى نشده و بدون برنامه و هدف طبيعت بوده باشد ؟ بدون شك پديده پيچيده و ظريف و اسرار آميز حيات نيازمند به علم و قدرت فوق العاده و عقل كلى است .\r\nاو نه تنها در آغاز موجود زنده را از موجودات بى جان زمين آفريده است بلكه علاوه بر اين سنت او بر اين قرار گرفته كه حيات نيز جاودانى نباشد و به همين جهت مرگ را در دل حيات آفريده ، تا از اين طريق ميدان را براى دگرگونيها و تكامل باز گذارد .\r\nدر تفسير آيه فوق اين احتمال نيز داده شده كه علاوه بر مرگ و حيات مادى مرگ و حيات معنوى را نيز شامل مىشود ، زيرا انسانهاى هوشمند و پاكدامن\r\n","description":"","footnote":"","page_name":" 277 ","page_number":277},
  {"content":"\r\nو با ايمان را مىبينيم كه گاهى از پدر و مادرى آلوده و بى ايمان و گمراه متولد مىشوند ، عكس آن نيز مشاهده شده است كه بر خلاف قانون وراثت انسانهاى بى ارزش و مرده از پدر و مادر ارزشمندى به وجود آمده‌اند ( 1 ) .\r\nالبته مانعى ندارد كه آيه فوق اشاره به هر دو قسمت باشد زيرا هر دو از عجائب آفرينش و از پديده‌هاى اعجابانگيز جهانند و روشنگر اين حقيقتند كه علاوه بر عوامل طبيعى ، دست قدرت آفريدگار عالم و حكيمى در كار است .\r\n( در جلد پنجم صفحه 356 ذيل آيه 95 سوره انعام توضيحات ديگرى نيز در اين باره داده‌ايم ) .\r\nبعد اضافه مىكند : « چه كسى است كه امور اين جهان را تدبير مىكند » ؟\r\n( * ( وَمَنْ يُدَبِّرُ الأَمْرَ ) * ) .\r\nدر حقيقت نخست سخن از آفرينش مواهب ، سپس سخن از حافظ و نگهبان و مدبر آنها است .\r\nبعد از آنكه قرآن اين سؤالات سه گانه را مطرح مىكند بلافاصله مىگويد :\r\n« آنها به زودى در پاسخ خواهند گفت : اللَّه » .\r\nاز اين جمله به خوبى استفاده مىشود كه حتى مشركان و بت پرستان عصر جاهليت خالق و رازق و حياتبخش و مدبر امور جهان هستى را خدا مىدانستند ، و اين حقيقت را از طريق عقل و هم از راه فطرت در يافته بودند كه اين نظام حساب شده جهان نمىتواند مولود بى نظمى و يا مخلوق بتها باشد .\r\nو در آخر آيه به پيامبر ص دستور مىدهد : « به آنها بگو آيا با اين حال تقوا را پيشه نمىكنيد » ( * ( فَقُلْ أَ فَلا تَتَّقُونَ ) * ) .\r\nتنها كسى شايسته عبادت و پرستش است كه آفرينش و تدبير جهان به دست\r\n\r\n","description":"","footnote":"\r\n( 1 ) اين مضمون در روايات متعددى در جلد اول تفسير برهان صفحه 543 ذيل آيه 95 سوره انعام آمده است .\r\n","page_name":" 278 ","page_number":278},
  {"content":"\r\nاو است ، اگر عبادت به خاطر شايستگى و عظمت ذات معبود باشد ، اين شايستگى و عظمت تنها در خدا است ، و اگر براى اين باشد كه مىتواند سرچشمه سود و زيان گردد اين نيز مخصوص خدا است .\r\nپس از آنكه نمونه هايى از آثار عظمت و تدبير خداوند را در آسمان و زمين بيان كرد و و جدان و عقل مخالفان را به داورى طلبيد و آنها به آن معترف گرديدند ، در آيه بعد با لحنى قاطع مىفرمايد : « اين است اللَّه ، پروردگار بر حق شما » ! ( * ( فَذلِكُمُ اللَّه رَبُّكُمُ الْحَقُّ ) * ) .\r\nنه بتها ، و نه ساير موجوداتى را كه شريك خداوند در عبوديت قرار داده‌ايد و در برابر آنها سجده و تعظيم مىكنيد .\r\nآنها چگونه مىتوانند شايسته عبوديت باشند در حالى كه نه فقط نمىتوانند در آفرينش و تدبير جهان شركت كنند ، بلكه خودشان سر تا پا نياز و احتياجند .\r\nسپس نتيجه گيرى مىكند « اكنون كه حق را بروشنى شناختيد ، آيا بعد از حق چيزى جز ضلال و گمراهى وجود دارد ؟ » ( * ( فَما ذا بَعْدَ الْحَقِّ إِلَّا الضَّلالُ ) * ) .\r\nبا اين حال چگونه از عبادت و پرستش خدا روى مىگردانيد ، با اينكه مىدانيد معبود حقى جز او نيست « ؟ ! ( * ( فَأَنَّى تُصْرَفُونَ ) * ) .\r\nاين آيه در حقيقت يك راه منطقى روشن را براى شناخت باطل و ترك آن پيشنهاد مىكند ، و آن اينكه نخست بايد از طريق و جدان و عقل براى شناخت حق گام برداشت ، هنگامى كه حق شناخته شد ، هر چه غير آن و مخالف آن است باطل و گمراهى است ، و بايد كنار گذاشته شود .\r\nو در آخرين آيه براى بيان اين نكته كه چرا آنها با وضوح مطلب و روشنايى حق به دنبال آن نمىروند مىگويد : « اين گونه فرمان خدا در باره اين افراد كه\r\n","description":"","footnote":"","page_name":" 279 ","page_number":279},
  {"content":"\r\nاز روى علم و عمد و بر خلاف عقل و و جدان سر از اطاعت پيچيده‌اند صادر شده كه آنها ايمان نياورند « ( * ( كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ ) * ) ( 1 ) .\r\nدر واقع اين خاصيت اعمال نادرست و مستمر آنها است كه قلبشان را چنان تاريك و روحشان را چنان آلوده مىكند كه با وضوح و روشنى حق آن را نمىبينند و به بيراهه مىروند .\r\nبنا بر اين آيه فوق هيچگونه دلالت بر مساله جبر ندارد ، بلكه اشاره به آثار اعمال خود انسان مىباشد ولى شك نيست كه اين اعمال چنان خاصيتى را به فرمان خدا دارد .\r\nدرست مثل اين است كه به كسى بگوئيم صد بار به تو گفتيم گرد مواد مخدر و مشروبات الكلى مگرد ، اكنون كه گوش ندادى و شديدا معتاد شدى ، محكوم به اين هستى كه مدتها در بدبختى بمانى .\r\n\r\n","description":"","footnote":"\r\n( 1 ) كاف تشبيه در اينجا اشاره به مطلبى است كه در آخرين جمله آيه قبل ذكر شده است و معنى آيه چنين است « كما انه ليس * ( بَعْدَ الْحَقِّ إِلَّا الضَّلالُ ) * * ( كَذلِكَ حَقَّتْ كَلِمَةُ رَبِّكَ ) * » .\r\n","page_name":" 280 ","page_number":280},
  {"content":"\r\n\r\n[ سوره يونس ‹ 10 › : آيات 34 تا 36 
  ]\r\nقُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُه قُلِ اللَّه يَبْدَؤُا الْخَلْقَ ثُمَّ يُعِيدُه فَأَنَّى تُؤْفَكُونَ ‹ 34 › قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّه يَهْدِي لِلْحَقِّ أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ‹ 35 › وَما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً إِنَّ اللَّه عَلِيمٌ بِما يَفْعَلُونَ ‹ 36 ›\r\n\r\nترجمه :\r\n34 - بگو آيا هيچيك از معبودهاى شما آفرينش را ايجاد و سپس باز مىگرداند ؟ بگو تنها خدا آفرينش را ايجاد كرده سپس باز مىگرداند ، با اينحال چرا از حق روىگردان مىشويد ؟\r\n35 - بگو آيا هيچيك از معبودهاى شما به سوى حق هدايت مىكند ؟ - بگو تنها خدا به حق هدايت مىكند آيا كسى كه هدايت به حق مىكند براى پيروى شايسته تر است يا آن كس كه خود هدايت نمىشود مگر هدايتش كنند ، شما را چه مىشود ؟\r\nچگونه داورى مىكنيد ؟\r\n36 - و بيشتر آنها جز از گمان ( و پندارهاى بى اساس ) پيروى نمىكنند ( در حالى كه ) گمان هرگز انسان را از حق بى نياز نمىسازد ( و به حق نمىرساند ) خداوند به آنچه انجام مىدهند آگاه است .\r\n\r\nتفسير : يكى از نشانه‌هاى حق و باطل\r\nاين آيات نيز هم چنان استدلالات مربوط به مبدء و معاد را تعقيب مىكند\r\n","description":"","footnote":"","page_name":" 281 ","page_number":281},
  {"content":"\r\nو در نخستين آيه به پيامبر ص دستور مىدهد « به آنها بگو آيا هيچيك از اين معبودهايى كه شما شريك خدا قرار داده‌ايد مىتواند آفرينش را ايجاد كند و سپس باز گرداند » ( * ( قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُه ) * ) .\r\nبعد اضافه مىكند « بگو خداوند آفرينش را آغاز كرده و سپس باز مىگرداند » ( * ( قُلِ اللَّه يَبْدَؤُا الْخَلْقَ ثُمَّ يُعِيدُه ) * ) .\r\n« با اينحال چرا از حق روى مىگردانيد و در بيراهه سرگردان مىشويد » ( * ( فَأَنَّى تُؤْفَكُونَ ) * ) .\r\nدر اينجا دو سؤال پيش مىآيد نخست اينكه مشركان عرب غالبا اعتقاد به معاد مخصوصا به شكلى كه قرآن مىگويد نداشتند با اينحال چگونه قرآن از آنها اعتراف مىخواهد .\r\nديگر اينكه در آيه قبل سخن از اعتراف مشركان بود ولى در اينجا به پيامبر ص دستور مىدهد ، كه تو اعتراف به اين واقعيت كن ! اين تفاوت تعبير براى چيست ؟\r\nاما با توجه به يك نكته جواب هر دو سؤال روشن مىشود و آن اينكه :\r\nگر چه مشركان به معاد ( معاد جسمانى ) عقيده نداشتند ولى همين اندازه كه معتقد بودند آغاز آفرينش از خدا است براى پذيرش معاد كافى است چرا كه هر كس آغاز را انجام داده قادر به اعاده آن نيز هست بنا بر اين اعتقاد به مبدء با كمى دقت معاد را اثبات مىكند .\r\nو از اينجا روشن مىشود كه چرا به جاى مشركان ، پيامبر ص اعتراف به اين واقعيت مىكند ، زيرا گر چه ايمان به معاد از لوازم ايمان به مبدء است ، اما چون آنها توجه به اين ملازمه نداشتند ، طرز تعبير عوض شده و پيامبر ص به جاى آنها اعتراف مىكند .\r\n","description":"","footnote":"","page_name":" 282 ","page_number":282},
  {"content":"\r\nبار ديگر به پيامبر ص دستور مىدهد « به آنها بگو آيا هيچيك از معبودهاى ساختگى شما هدايت به سوى حق مىكنند » ؟ ( * ( قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ ) * ) .\r\nزيرا معبود بايد رهبر عبادت كنندگان خود باشد ، آن هم رهبرى به سوى حق ، در حالى كه معبودهاى مشركان اعم از بتهاى بى جان و جاندار هيچكدام قادر نيستند بدون هدايت الهى كسى را به سوى حق رهنمون گردند ، چون هدايت به سوى حق نياز به مقام عصمت و مصونيت از خطا و اشتباه دارد و اين بدون رهبرى و حمايت خداوند ممكن نيست .\r\nلذا بلافاصله اضافه مىكند : « بگو تنها خداوند هدايت به سوى حق مىكند » ( * ( قُلِ اللَّه يَهْدِي لِلْحَقِّ ) * ) .\r\nبا اين حال « آيا كسى كه هدايت به سوى حق مىكند شايسته تر براى پيروى است يا آن كس كه خود هدايت نمىشود مگر آنكه هدايتش كنند » ( * ( أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى ) * ) ( 1 ) .\r\nو در پايان آيه با بيانى توبيخ آميز و سرزنشبار مىگويد : « شما را چه مىشود ؟ چگونه قضاوت مىكنيد » ؟ ( * ( فَما لَكُمْ كَيْفَ تَحْكُمُونَ ) * ) .\r\nو در آخرين آيه اشاره به سرچشمه و عامل اصلى انحرافات آنها كرده مىگويد : « اكثر آنها جز از پندار و گمان پيروى نمىكنند ، در حالى كه گمان و پندار هرگز انسان را بى نياز از حق نمىكند و به حق نمىرساند » ( * ( وَما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً ) * ) .\r\nسرانجام با لحنى تهديد آميز نسبت به اين گونه افرادى كه تابع هيچ منطق\r\n\r\n","description":"","footnote":"\r\n( 1 ) « يهدى » در اصل « يهتدى » بود كه « تا » در آن تبديل به « دال » و در آن ادغام شده است .\r\n","page_name":" 283 ","page_number":283},
  {"content":"\r\nو حسابى نيستند مىفرمايد : « خداوند به آنچه آنها انجام مىدهند عالم است » ( * ( إِنَّ اللَّه عَلِيمٌ بِما يَفْعَلُونَ ) * ) .\r\n\r\nدر اينجا به چند نكته بايد توجه داشت :\r\n1 - در آيات فوق خوانديم كه تنها خدا است كه هدايت به سوى حق مىكند اين انحصار يا به خاطر آن است كه منظور از هدايت تنها ارائه طريق نيست بلكه رساندن به مقصد نيز مىباشد و اين كار تنها بدست پروردگار است ، و يا به اين جهت است كه ارائه طريق و نشان دادن راه نيز در درجه اول كار خدا است ، و غير او يعنى پيامبران و راهنمايان الهى تنها از طريق هدايت او آگاه به راههاى هدايت مىشوند ، و با تعليم او عالم مىگردند .\r\n2 - اينكه در آيات فوق مىخوانيم معبودهاى مشركان نه تنها نمىتوانند كسى را هدايت كنند بلكه خودشان نيازمند هدايت الهى هستند ، گر چه در باره بتهاى سنگى و چوبى ، صدق نمىكند ، زيرا آنها مطلقا عقل و شعورى ندارند ، ولى در مورد معبودهاى صاحب شعور مانند فرشتگان و انسانهايى كه معبود واقع شدند كاملا صدق مىكند .\r\nاين احتمال نيز وجود دارد كه جمله مزبور به معنى يك قضيه شرطيه باشد يعنى به فرض كه بتها عقل و شعور هم داشته باشند بدون راهنمايى الهى ، خودشان راه را پيدا نمىكنند ، تا چه رسد كه بخواهند راهنماى دگران باشند .\r\nو به هر حال آيات فوق به خوبى نشان مىدهد كه يكى از برنامه‌هاى اصلى پروردگار در برابر بندگان ، هدايت آنها به سوى حق است كه اين كار از طريق بخشيدن عقل و خرد ، و دادن درسهاى گوناگون از راه فطرت ، و ارائه آيات و نشانه هايش در جهان آفرينش همچنين از طريق فرستادن پيامبران و كتب آسمانى صورت مىگيرد .\r\n","description":"","footnote":"","page_name":" 284 ","page_number":284},
  {"content":"\r\n3 - در آخرين آيه مورد بحث خوانديم كه اكثر بت پرستان و مشركان دنبال گمان و پندار خويشند ، در اينجا اين سؤال پيش مىآيد كه چرا نفرموده است همه آنها ، زيرا مىدانيم تمام بت پرستان در اين پندار باطل شريكند كه بتها را معبودهاى به حق و مالكان نفع و ضرر و شفيعان درگاه خدا مىپندارند ، و به همين جهت بعضى ناچار شده‌اند كه كلمه اكثر را به معنى تمام تفسير كنند و معتقدند كه اين كلمه گاهى به معنى تمام آمده است .\r\nولى اين پاسخ چندان قابل ملاحظه نيست و بهتر اين است كه بگوئيم بت پرستان دو گروهند يك گروه كه اكثريت را تشكيل مىدهند افرادى خرافى و نادان و بيخبرند و تحت تاثير پندارهاى غلطى قرار گرفته و بتها را براى پرستش برگزيده‌اند ، اما گروه ديگرى كه اقليت را تشكيل مىدهند رهبران سياه دل و آگاهى هستند كه با علم و اطلاع از بى اساس بودن بت پرستى براى حفظ منافع خويش ، مردم را به سوى بتها دعوت مىكنند ، و به همين دليل خداوند تنها به گروه اول پاسخ مىگويد چرا كه قابل هدايتند و اما گروه دوم را كه آگاهانه اين راه غلط را مىپيمايند مطلقا مورد اعتنا قرار نداده است .\r\n4 - گروهى از علماى اصول ، آيه فوق و مانند آن را دليل بر آن مىدانند كه ظن و گمان به هيچوجه ، حجت و سند نمىتواند باشد و تنها دلائل قطعى است كه مىتواند مورد اعتماد قرار گيرد .\r\nاما گروهى ديگر با توجه به اينكه در ميان دلائل فقهى ، دلائل ظنى فراوان داريم ( مانند حجت بودن ظواهر الفاظ و شهادت دو شاهد عادل و يا خبر واحد ثقه و امثال آن ) مىگويند آيه فوق دليل بر اين است كه قاعده اصلى در مساله ظن ، عدم حجيت است ، مگر اينكه با دليل قطعى حجت بودن آن ثابت گردد مانند چند مثال بالا .\r\nولى انصاف اين است كه آيه فوق تنها سخن از پندارهاى بى اساس و گمانهاى\r\n","description":"","footnote":"","page_name":" 285 ","page_number":285},
  {"content":"\r\nبى پايه و خرافى مانند گمان و پندار بت پرستان مىگويد ، و كار به ظن و گمان قابل اعتمادى كه در ميان عقلا موجود است ندارد ، بنا بر اين آيه فوق و آيات مشابه آن در مساله عدم حجيت ظن به هيچوجه قابل استناد نيست ( دقت كنيد )\r\n\r\n[ سوره يونس ‹ 10 › : آيات 37 تا 40 
  ]\r\nوَ ما كانَ هذَا الْقُرْآنُ أَنْ يُفْتَرى مِنْ دُونِ اللَّه وَلكِنْ تَصْدِيقَ الَّذِي بَيْنَ يَدَيْه وَتَفْصِيلَ الْكِتابِ لا رَيْبَ فِيه مِنْ رَبِّ الْعالَمِينَ ‹ 37 › أَمْ يَقُولُونَ افْتَراه قُلْ فَأْتُوا بِسُورَةٍ مِثْلِه وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ‹ 38 › بَلْ كَذَّبُوا بِما لَمْ يُحِيطُوا بِعِلْمِه وَلَمَّا يَأْتِهِمْ تَأْوِيلُه كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ ‹ 39 › وَمِنْهُمْ مَنْ يُؤْمِنُ بِه وَمِنْهُمْ مَنْ لا يُؤْمِنُ بِه وَرَبُّكَ أَعْلَمُ بِالْمُفْسِدِينَ ‹ 40 ›\r\n\r\nترجمه :\r\n37 - شايسته نيست ( و امكان نداشت ) كه اين قرآن بدون وحى الهى به خدا نسبت داده شود ولى تصديقى است براى آنچه پيش از آن است ( از كتب آسمانى ) و تفصيلى است براى آنها ، و شكى در آن نيست كه از طرف پروردگار جهانيان است .\r\n38 - آنها مىگويند ، او قرآن را به دروغ به خدا نسبت داده بگو اگر راست مىگوئيد يك سوره همانند آن بياوريد و هر كس را مىتوانيد غير از خدا ( به يارى ) بطلبيد .\r\n39 - ( آنها از روى علم و دانش قرآن را انكار نمىكنند ) بلكه آنها چيزى را تكذيب كردند كه آگاهى از آن نداشتند ، و هنوز واقعيتش بر آنان روشن نشده است اينچنين پيشينيان آنها نيز تكذيب كردند پس بنگر عاقبت كار ظالمان چگونه بود ؟ ! 40 - و بعضى از آنها ايمان به آن مىآورند و بعضى ايمان نمىآورند ، و پروردگارت به مفسدان آگاهتر است ( و آنها را بهتر مىشناسد ) .\r\n","description":"","footnote":"","page_name":" 286 ","page_number":286},
  {"content":"\r\n\r\nتفسير :\r\n\r\nعظمت و حقانيت دعوت قرآن\r\nاين آيات به پاسخ قسمت ديگرى از سخنان نارواى مشركان مىپردازد ، چرا كه آنها تنها در شناخت مبدء گرفتار انحراف نبودند ، بلكه به پيامبر اسلام ص نيز افترا مىزدند ، كه قرآن را با فكر خود ساخته و به خدا نسبت داده است ، لذا در آيات گذشته خوانديم كه از پيامبر ص تقاضا داشتند قرآنى غير از اين قرآن بياورد و يا لا اقل آن را تغيير دهد ، اين خود دليل آن است كه قرآن را ساخته فكر او مىپنداشتند ! نخستين آيه مورد بحث مىگويد : « شايسته نيست كه اين قرآن بدون وحى الهى به خدا نسبت داده شده باشد » ( * ( وَما كانَ هذَا الْقُرْآنُ أَنْ يُفْتَرى مِنْ دُونِ اللَّه ) * ) جالب اينكه به جاى نفى ساده ، نفى شانيت شده است و مىدانيم اين گونه تعبير از نفى ساده رساتر است ، اين درست به آن مىماند كه كسى در مقام دفاع از خود بگويد شان من نيست كه دروغ بگويم و البته اين تعبير از اينكه بگويد من دروغ نمىگويم بسيار پرمعنىتر و عميقتر مىباشد .\r\nسپس به ذكر دليل بر اصالت قرآن و وحى آسمانى بودنش پرداخته مىگويد :\r\n« ولى اين قرآن كتب آسمانى پيش از خود را تصديق مىكند » ( * ( وَلكِنْ تَصْدِيقَ الَّذِي بَيْنَ يَدَيْه ) * ) .\r\nيعنى تمام بشارات و نشانه‌هاى حقانيتى كه در كتب آسمانى پيشين آمده بر قرآن و آورنده قرآن كاملا منطبق است و اين خود ثابت مىكند كه تهمت و افترا بر خدا نيست و واقعيت دارد ، اصولا خود قرآن از باب « آفتاب آمد دليل آفتاب » شاهد صدق محتواى خويش است .\r\n","description":"","footnote":"","page_name":" 287 ","page_number":287},
  {"content":"\r\nو از اينجا روشن مىشود كسانى كه اين گونه آيات قرآن را دليل بر عدم تحريف تورات و انجيل گرفته‌اند در اشتباهند زيرا قرآن مندرجات اين كتب را كه در عصر نزول قرآن وجود داشتند ، تصديق نمىكند بلكه نشانه هايى كه از پيامبر ص و قرآن در اين كتب بوده مورد تاييد قرار داده است ( دقت كنيد ) در اين زمينه توضيحات بيشترى در جلد اول تفسير نمونه ذيل آيه 41 سوره بقره بيان گرديد .\r\nسپس دليل ديگرى بر اصالت اين وحى آسمانى ذكر كرده مىگويد : « در اين قرآن شرح كتب اصيل انبياء پيشين و بيان احكام اساسى و عقائد اصولى آنها است و به همين دليل شكى در آن نيست كه از طرف پروردگار عالميان است » ( * ( وَتَفْصِيلَ الْكِتابِ لا رَيْبَ فِيه مِنْ رَبِّ الْعالَمِينَ ) * ) .\r\nو به تعبير ديگر هيچگونه تضادى با برنامه انبيا گذشته ندارد ، بلكه تكامل آن تعليمات و برنامه‌ها در آن ديده مىشود ، و اگر اين قرآن مجعول بود حتما مخالف و مباين آنها بود .\r\nو از اينجا مىدانيم كه در اصول مسائل چه در عقائد دينى و چه در برنامه‌هاى اجتماعى ، و حفظ حقوق ، و مبارزه با جهل ، و دعوت به حق و عدالت و همچنين زنده كردن ارزشهاى اخلاقى و مانند اينها هيچگونه اختلافى در ميان كتب آسمانى نيست جز اينكه هر كتابى كه بعدا نازل شده ، در سطحى بالاتر و كاملتر بوده ، همچون سطوح مختلف تعليمات در دبستان و دبيرستان و دانشگاه ، تا به كتاب نهايى كه مخصوص دوران پايان تحصيل دينى امتها است يعنى قرآن رسيده است .\r\nشك نيست كه در جزئيات احكام و شاخ و برگها تفاوت در ميان اديان و مذاهب آسمانى وجود دارد ولى سخن از اصول اساسى آنها است كه همه جا هماهنگ است .\r\n","description":"","footnote":"","page_name":" 288 ","page_number":288},
  {"content":"\r\nدر آيه بعد دليل سومى بر اصالت قرآن ذكر كرده مىگويد : « آنها مىگويند اين قرآن را پيامبر ص به دروغ به خدا نسبت داده ، به آنها بگو اگر راست مىگوئيد شما هم مثل يك سوره از آن را بياوريد ، و از هر كس مىتوانيد غير از خدا براى همكارى دعوت كنيد » ( ولى هرگز توانايى بر اين كار را نخواهيد داشت ، به همين دليل ثابت مىشود كه اين وحى آسمانى است ) ( * ( أَمْ يَقُولُونَ افْتَراه قُلْ فَأْتُوا بِسُورَةٍ مِثْلِه وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ) * ) .\r\nاين آيه از جمله آياتى است كه با صراحت اعجاز قرآن را بيان مىكند نه تنها همه قرآن را بلكه حتى اعجاز يك سوره را ، و از همه جهانيان بدون استثناء دعوت مىكند كه اگر معتقديد اين آيات از طرف خدا نيست همانند آن و يا لا اقل همانند يك سوره آن را بياوريد .\r\nو همانگونه كه در جلد اول در ذيل آيه 23 سوره بقره بيان كرديم ، در آيات قرآن گاهى « تحدى » يعنى دعوت به مبارزه نسبت به مجموع قرآن و گاهى به ده سوره و گاهى به يك سوره شده است و اين نشان مىدهد كه جزء و كل قرآن همه اعجاز است .\r\nو از آنجا كه سوره معينى ذكر نشده هر سوره از قرآن را نيز شامل مىشود .\r\nالبته شك نيست كه اعجاز قرآن منحصر به جنبه فصاحت و بلاغت و شيرينى بيان و رسايى تعبيرات - آن چنان كه گروهى از قدماى مفسرين فكر كرده‌اند - نيست ، بلكه علاوه بر اينها از نظر بيان معارف دينى ، و علومى كه تا آن روز شناخته نشده بود ، و بيان احكام و قوانين ، و ذكر تواريخ پيشين پيراسته از هر گونه خطا و خرافات ، و عدم وجود تضاد و اختلاف در آن ، نيز جنبه اعجاز دارد ( 1 ) .\r\n\r\n","description":"","footnote":"\r\n( 1 ) براى شرح بيشتر به جلد اول صفحه 83 به بعد و كتاب قرآن و آخرين پيامبر « مراجعه فرمائيد .\r\n","page_name":" 289 ","page_number":289},
  {"content":"\r\n\r\nجلوه تازه اى از اعجاز قرآن\r\nجالب اينكه با گذشت زمان جلوه‌هاى تازه اى از اعجاز قرآن آشكار مىشود كه در گذشته مورد توجه قرار نمىگرفت ، از جمله محاسبات فراوانى است كه روى كلمات آيات قرآن با مغزهاى الكترونيكى انجام شده ويژگيهاى تازه اى براى كلمات و جمله بنديهاى قرآن و رابطه آن با زمان نزول هر سوره ثابت كرده است و آنچه ذيلا مىخوانيد نمونه اى از آن است :\r\nپژوهشهاى برخى از دانشمندان محقق امروز ، به كشف روابط پيچيده و فورمولهاى محاسباتى بسيار دقيق منجر شده است كه حيرتانگيز است با يقين به اين امر كه چنين نظم علمى در ساختمان قرآن است ، از طريق بررسيهاى آمارى و به زبان رياضى به كشف قواعد دقيق و فورمولهاى رياضى و منحنىهاى كامل و سالمى توفيق يافته است كه از نظر اهميت و شناخت ، كشف نيوتن را در جاذبه ، تداعى مىكند .\r\nيك قرآنشناس بزرگ نقطه شروع كارش اين مساله ساده است كه آيات نازل شده در مكه كوتاه است و آيات نازل شده در مدينه ، بلند اين يك مساله طبيعى است هر نويسنده يا سخنران ورزيده ، طول جملات و آهنگ كلمات سخنش را بر حسب موضوع سخن تغيير مىدهد :\r\nمسائل توصيفى ، جملات كوتاه و مسائل تحليلى و استدلالى ، بلند ، آنجا كه سخن ، تحريكى و انتقادى و يا بيان اصول كلى اعتقادى است لحن شعارى مىشود ، و عبارات كوتاه و آنجا كه شروع داستان است و بيان كلام در نتيجه گيريهاى اخلاقى و . . . لحن ، آرام و عبارات طولانى و آهنگ نرم .\r\nمسائل طرح شده در مكه از نوع اول است و مسائل طرح شده در مدينه ، از نوع دوم ، چه در مكه آغاز يك نهضت است و بيان اصول كلى اعتقادى و انتقادى ، و در مدينه يك جامعه و مسائل حقوقى و اخلاقى و قصه‌هاى تاريخى و نتيجه گيريهاى\r\n","description":"","footnote":"","page_name":" 290 ","page_number":290},
  {"content":"\r\nفكرى و علمى .\r\nاما قرآن يك سخن گفتن طبيعى است و ناچار تابع سبك زيبا و بليغ سخن گفتن بشر ، و در نتيجه رعايت كوتاهى و بلندى آيات نيز به تناسب مفاهيم .\r\nاما اگر قبول كنيم كه اين كلام در عين حال كه يك كتاب است يك طبيعت نيز هست ، بايد اين كوتاهى و بلندى بى حساب نباشد و طبق يك قاعده دقيق علمى از آيات كوتاه آغاز كند و يك نواخت و تصاعدى رو به آيات بلند رود ، بر اين اساس بايد طول هر آيه اى كوتاه تر از آيه نازل شده سال بعد و بلندتر از آيه نازل شده سال پيش باشد ، و اندازه اين طولانى شدن اندازه‌هاى دقيق و حساب شده باشد ، بنا بر اين در طول 23 سال كه وحى نازل مىشده است ، بايد 23 طول معدل در آيات داشته باشيم ! بر اين قاعده مىتوانيم 23 ستون داشته باشيم كه همه آيات بر حسب طول در اين ستونها تقسيمبندى شود ، حال از كجا مىتوانيم بفهميم كه اين تقسيمبنديها درست است ؟ مىدانيم كه شان نزول بعضى از آيات قرآن معلوم است برخى را روايات تاريخى معين كرده و صريحا گفته كه در چه سال نازل شده است ، و برخى را از روى مفاهيم آن مىتوان تعيين كرد : مثلا آياتى كه احكامى چون تغيير قبله ، حرمت شراب ، وضع حجاب ، زكات و خمس را بيان مىكند و آياتى كه از « هجرت » سخن مىگويند سال تعيين اين احكام معلوم است .\r\nبا شگفتى فوق العاده مىبينيم كه اين آيات - كه سال نزولشان معلوم است - درست در همان ستونهايى قرار مىگيرند كه در اين جدول از نظر معدل طول آيات ويژه هر سال فرض شده‌اند ! ( دقت كنيد ) .\r\nآنچه جالبتر است پيدا شدن دو سه مورد استثنايى است . به اين معنى كه سوره « مائده » آخرين سوره بزرگ نازل شده است ، در حالى كه چند آيه از آن طبق فرمول ، بايد در سالهاى اوليه نازل شده باشد . پس از تحقيق در متون تفاسير و\r\n","description":"","footnote":"","page_name":" 291 ","page_number":291},
  {"content":"\r\nروايات اسلامى ، اقوال مفسران معتبرى را مىيابيم كه گفته‌اند اين چند آيه در اوايل نازل شده ، اما از نظر تدوين به دستور پيامبر در سوره « مائده » جاى داده شده است به اين طريق مىتوان سال نزول هر آيه را از روى اين ملاك رياضى تعيين كرد و قرآن را بر حسب سال نزول نيز تدوين نمود ! چه سخنورى است در عالم كه بتوان از روى طول عبارت ، سال اداى هر جمله اش را معين كرد ؟ بخصوص كه اين متن كتابى نباشد كه مثل يك اثر علمى يا ادبى نويسنده اش نشسته باشد و آن را در يك مدت معين ، و پيوسته ، نوشته ، و بر زبانش رفته و بويژه كتابى نباشد كه نويسنده اش در يك موضوع - يا حتى زمينه تعيين شده اى - تاليف كرده باشد ، بلكه مسائل گوناگونى است كه به تدريج بر حسب نياز جامعه و در پاسخ به سؤالاتى كه عنوان مىشود ، حوادث يا مسائلى كه در مسير مبارزه طولانى مطرح مىشود ، به وسيله رهبر بيان و سپس جمعآورى و تنظيم شده است ( 1 ) .\r\n\r\n[ آهنگ معجزه آساى قرآن و داستان شنيدنى سيد قطب 
  ]\r\nبلكه به گفته بعضى از مفسران ، آهنگ مخصوص لغات و كلمات قرآن نيز در نوع خود معجزه آسا است .\r\nشواهد گوناگون جالبى براى اين موضوع ذكر كرده‌اند از جمله جريان زير است كه براى سيد قطب مفسر معروف واقع شده :\r\nاو در ذيل آيه مورد بحث چنين مىگويد :\r\nمن از حوادثى كه براى ديگران واقع شده سخنى نمىگويم ، تنها حادثه اى را بيان مىكنم كه براى خود من واقع شد و شش نفر ناظر آن بودند ( خودم و پنج نفر ديگر ) .\r\nما شش نفر از مسلمانان بوديم كه با يك كشتى مصرى ، اقيانوس اطلس را به\r\n\r\n","description":"","footnote":"\r\n( 1 ) نقل از نشريه فلق ( نشريه دانشجويان دانشگاه ) .\r\n","page_name":" 292 ","page_number":292},
  {"content":"\r\nسوى نيويورك مىپيموديم ، مسافران كشتى 120 مرد و زن بود ، و كسى در ميان مسافران جز ما مسلمان نبود ، روز جمعه به اين فكر افتاديم كه نماز جمعه را در قلب اقيانوس و بر روى كشتى انجام دهيم ، و ما علاوه بر اقامه فريضه مذهبى مايل بوديم يك حماسه اسلامى در مقابل يك مبشر مسيحى كه در داخل كشتى نيز دست از برنامه تبليغاتى خود بر نمىداشت ، بيافرينيم ، بخصوص كه او حتى مايل بود ما را هم به مسيحيت تبليغ كند ! .\r\nناخداى كشتى كه يك نفر انگليسى بود موافقت كرد كه ما نماز جماعت را در صفحه كشتى تشكيل دهيم ، و به كاركنان كشتى نيز كه همه از مسلمانان آفريقا بودند نيز اجازه داده شد كه با ما نماز بخوانند ، و آنها از اين جريان بسيار خوشحال شدند زيرا اين نخستين بارى بود كه نماز جمعه بر روى كشتى انجام مىگرفت ! من ( سيد قطب ) به خواندن خطبه نماز جمعه و امامت پرداختم و جالب اينكه مسافران غير مسلمان اطراف ما حلقه زده بودند و با دقت مراقب انجام اين فريضه اسلامى بودند .\r\nپس از پايان نماز گروه زيادى از آنها نزد ما آمدند ، و اين موفقيت را به ما تبريك گفتند ، ولى در ميان اين گروه خانمى بود كه بعدا فهميديم يك زن مسيحى يوگسلاوى است كه از جهنم « تيتو » و كمونيسم او ، فرار كرده است ! .\r\nاو فوق العاده تحت تاثير نماز ما قرار گرفته بود به حدى كه اشك از چشمانش سرازير بود و قادر به كنترل خويشتن نبود .\r\nاو به زبان انگليسى ساده و آميخته با تاثر شديد و خضوع و خشوع خاصى سخن مىگفت ، و از جمله سخنانش اين بود ، بگوئيد ببينم كشيش شما با چه لغتى سخن مىگفت ( او فكر مىكرد كه حتما بايد كشيش يا يك مرد روحانى اقامه نماز كند آن چنان كه در نزد مسيحيان است ، ولى ما به زودى به او حالى كرديم كه اين برنامه\r\n","description":"","footnote":"","page_name":" 293 ","page_number":293},
  {"content":"\r\nاسلامى را هر مسلمان با ايمانى مىتواند انجام دهد ) و سرانجام به او گفتيم كه ما با لغت عربى صحبت مىكرديم .\r\nولى او گفت من هر چند يك كلمه از مطالب شما را نفهميدم اما بوضوح ديدم كه اين كلمات آهنگ عجيبى داشت اما از اين مهمتر مطلبى كه نظر مرا فوق العاده به خود جلب كرد اين بود كه در لابلاى خطبه امام شما جمله هايى وجود داشت كه از بقيه ممتاز بود ، آنها داراى آهنگ فوق العاده مؤثر و عميقى بودند آن چنان كه لرزه بر اندام من مىانداخت يقينا اين جمله‌ها مطالب ديگرى بودند ، فكر مىكنم امام شما به هنگامى كه اين جمله‌ها را ادا مىكرد مملو از روح القدس شده بود ! ما كمى فكر كرديم و متوجه شديم اين جمله‌ها همان آياتى از قرآن بود كه من در اثناء خطبه و در نماز آنها را مىخواندم ، اين موضوع ما را تكان داد و متوجه اين نكته ساخت كه آهنگ مخصوص قرآن آن چنان مؤثر است كه حتى بانويى را كه يك كلمه مفهوم آن را نمىفهمد تحت تاثير شديد خود قرار مىدهد ( 1 ) در آيه بعد اشاره به يكى از علل اساسى مخالفتهاى مشركان كرده ، مىگويد :\r\nآنها قرآن را به خاطر اشكالات و ايرادهايى انكار نمىكردند « بلكه تكذيب و انكارشان به خاطر اين بود كه از محتواى آن آگاهى نداشتند » ( * ( بَلْ كَذَّبُوا بِما لَمْ يُحِيطُوا بِعِلْمِه ) * ) .\r\nدر واقع عامل انكار عدم آگاهى و جهل آنها بود .\r\nاما اينكه منظور از اين جمله جهل در باره چه امورى بوده است ، مفسران احتمالات متعددى داده‌اند كه تمام آنها مىتواند در آيه منظور بوده باشد از جمله :\r\nجهل به معارف دينى و مبدء و معاد ، همانگونه كه قرآن از قول مشركان در مورد معبود حقيقى ( اللَّه ) نقل مىكند كه مىگفتند : أَ جَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ :\r\n\r\n","description":"","footnote":"\r\n( 1 ) تفسير فى ظلال جلد 4 صفحه 422 .\r\n","page_name":" 294 ","page_number":294},
  {"content":"\r\n« آيا خدايان ما را تبديل به يك معبود كرده است اين چيز عجيبى است » ( سوره ص آيه 5 ) و يا در مورد معاد مىگفتند : أَ إِذا كُنَّا عِظاماً وَرُفاتاً أَ إِنَّا لَفِي خَلْقٍ جَدِيدٍ أَفْتَرى عَلَى اللَّه كَذِباً أَمْ بِه جِنَّةٌ : « آيا هنگامى كه ما تبديل به استخوان پوسيده شديم بار ديگر به زندگى باز مىگرديم ، گوينده اين سخن به خدا تهمت زده ، يا مجنون است » ( سجده - 10 ) .\r\nدر حقيقت آنها هيچگونه دليلى بر نفى مبدء و معاد نداشتند و تنها جهل و بيخبرى ناشى از خرافات و عادت به مذهب نياكان سد راهشان بود .\r\nو يا جهل به اسرار احكام .\r\nجهل به مفهوم بعضى از آيات متشابه .\r\nجهل به مفهوم حروف مقطعه .\r\nو جهل به درسهاى عبرتانگيزى كه هدف نهايى ذكر تاريخ پيشينيان بوده است .\r\nمجموع اين جهالتها و بيخبريها ، آنها را وادار به انكار و تكذيب مىكرد .\r\nدر حالى كه هنوز تاويل و تفسير و واقعيت مسائل مجهول براى آنها روشن نشده بود « ( * ( وَلَمَّا يَأْتِهِمْ تَأْوِيلُه ) * ) .\r\n« تاويل » در اصل لغت به معنى بازگشت دادن چيزى است ، و بنا بر اين هر كار يا سخنى به هدف نهايى برسد ، مىگوئيم تاويل آن آمده است ، به همين دليل بيان هدف اصلى يك اقدام ، و يا تفسير واقعى يك سخن ، و يا تفسير و نتيجه و پايان يك خواب ، و يا تحقق يافتن واقعيت يك مطلب ، همه اينها تاويل ناميده مىشود ( در اين باره در جلد دوم صفحه 324 به طور مشروح سخن گفته‌ايم ) .\r\nقرآن سپس اضافه مىكند كه اين روش نادرست ، منحصر به مشركان عصر جاهليت نيست بلكه « اقوام گمراه گذشته نيز به همين گرفتارى مبتلا بودند ، آنها نيز بدون اينكه تحقيق در شناخت واقعيتها بكنند و يا انتظار براى تحقق\r\n","description":"","footnote":"","page_name":" 295 ","page_number":295},
  {"content":"\r\nآنها بكشند ، حقايق را انكار و تكذيب مىكردند « ( * ( كَذلِكَ كَذَّبَ الَّذِينَ مِنْ قَبْلِهِمْ ) * ) .\r\nدر آيات 113 و 118 سوره بقره نيز اشاره به وضع امتهاى گذشته ، از اين نظر ، آمده است .\r\nدر واقع همه آنها عذرشان ، جهلشان بود ، و بدبختيشان در عدم تحقيق و عدم جستجو و شناخت واقعيتها بود ، در حالى كه عقل و منطق حكم مىكند كه انسان چيزى را كه نمىداند ، هرگز انكار نكند ، بلكه به جستجو و تحقيق بپردازد .\r\nو در پايان آيه روى سخن را به پيامبر ص كرده مىگويد « بنگر عاقبت كار اين ستمكاران به كجا كشيد » ( * ( فَانْظُرْ كَيْفَ كانَ عاقِبَةُ الظَّالِمِينَ ) * ) .\r\nيعنى اينها نيز به همان سرنوشت گرفتار خواهند شد .\r\nدر آخرين آيه مورد بحث اشاره به دو گروه عظيم مشركان كرده و مىگويد :\r\nاينها همگى به اين حال باقى نمىمانند بلكه « گروهى از آنان كه روح حقطلبى در وجودشان نمرده است سرانجام به اين قرآن ايمان مىآورند ، در حالى كه گروهى ديگر هم چنان در جهل و لجاجت پا فشارى كرده و ايمان نخواهند آورد » ( * ( وَمِنْهُمْ مَنْ يُؤْمِنُ بِه وَمِنْهُمْ مَنْ لا يُؤْمِنُ بِه ) * ) .\r\nروشن است كه اين گروه دوم ، افراد فاسد و مفسدى هستند و به همين دليل در پايان آيه مىفرمايد : « پروردگار تو مفسدان را بهتر مىشناسد » ( * ( وَرَبُّكَ أَعْلَمُ بِالْمُفْسِدِينَ ) * ) .\r\nاشاره به اينكه افرادى كه زير بار حق نمىروند ، افرادى هستند كه شيرازه اجتماع را از هم گسيخته و در فاسد كردن نظام جامعه نقش مؤثرى دارند .\r\n","description":"","footnote":"","page_name":" 296 ","page_number":296},
  {"content":"\r\n\r\nجهل و انكار\r\nهمانگونه كه از آيات فوق استفاده مىشود ، اصولا قسمت مهمى از مخالفتها و دشمنيها و ستيز با حق ، از جهل و نادانى سرچشمه مىگيرد ، و به همين دليل گفته‌اند : سرانجام جهل كفر است ! نخستين وظيفه اى كه هر انسان حقطلبى دارد اين است كه در مقابل آنچه نمىداند سكوت و انتظار اختيار كند و به جستجو برخيزد و تمام جوانب مطلبى را كه نمىداند بررسى كند و تا دليل قاطعى بر نفى پيدا نكند به سراغ نفى نرود ، همانگونه كه بدون دليل قاطع زير بار اثبات نبايد برود .\r\nمرحوم « طبرسى » در « مجمع البيان » حديث جالبى را از امام صادق ع در اين زمينه نقل كرده كه فرمود : « خداوند با دو آيه از قرآن ، دو درس مهم به اين امت داده است ، نخست اينكه جز آنچه مىدانند نگويند ، و ديگر اينكه آنچه را نمىدانند انكار نكنند ، سپس دو آيه زير را تلاوت فرمود أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّه إِلَّا الْحَقَّ ( آيا خداوند پيمان كتاب آسمانى را از آنها نگرفته است كه جز حق در مورد خداوند نگويند ) * ( بَلْ كَذَّبُوا بِما لَمْ يُحِيطُوا بِعِلْمِه ) * ( مشركان چيزهايى را انكار كردند كه از آن آگاهى نداشتند ، در حالى كه جهل دليل بر انكار نيست ) .\r\n","description":"","footnote":"","page_name":" 297 ","page_number":297},
  {"content":"\r\n\r\n[ سوره يونس ‹ 10 › : آيات 41 تا 44 
  ]\r\nوَ إِنْ كَذَّبُوكَ فَقُلْ لِي عَمَلِي وَلَكُمْ عَمَلُكُمْ أَنْتُمْ بَرِيئُونَ مِمَّا أَعْمَلُ وَأَنَا بَرِيءٌ مِمَّا تَعْمَلُونَ ‹ 41 › وَمِنْهُمْ مَنْ يَسْتَمِعُونَ إِلَيْكَ أَ فَأَنْتَ تُسْمِعُ الصُّمَّ وَلَوْ كانُوا لا يَعْقِلُونَ ‹ 42 › وَمِنْهُمْ مَنْ يَنْظُرُ إِلَيْكَ أَ فَأَنْتَ تَهْدِي الْعُمْيَ وَلَوْ كانُوا لا يُبْصِرُونَ ‹ 43 › إِنَّ اللَّه لا يَظْلِمُ النَّاسَ شَيْئاً وَلكِنَّ النَّاسَ أَنْفُسَهُمْ يَظْلِمُونَ ‹ 44 ›\r\n\r\nترجمه :\r\n41 - و اگر تو را تكذيب كردند بگو : عمل من براى من ، و عمل شما براى شما ، شما بيزاريد از آنچه من مىكنم ، و من بيزارم از آنچه شما انجام مىدهيد .\r\n42 - و گروهى از آنان گوش به سوى تو فرا مىدهند ( اما گويى هيچ نمىشنوند و كرند ! ) 43 - و گروهى از آنان به سوى تو نگاه مىكنند ( اما گويى هيچ نمىبينند ) آيا تو مىتوانى نابينايان را هدايت كنى هر چند نبينند ؟ ! 44 - خداوند هيچ به مردم ستم نمىكند ولى اين مردمند كه به خويشتن ستم مىنمايند .\r\n\r\nتفسير : كوران و كران\r\nدر اين آيات بحثى كه در آيات گذشته در زمينه انكار و تكذيب لجوجانه مشركان گذشت هم چنان دنبال مىشود :\r\nدر نخستين آيه ، طريق جديدى براى مبارزه به پيامبر ص تعليم داده ، مىگويد : « اگر آنها تو را تكذيب كنند به آنان بگو عمل من براى من و عمل\r\n","description":"","footnote":"","page_name":" 298 ","page_number":298},
  {"content":"\r\nشما براى خودتان باشد « ( * ( وَإِنْ كَذَّبُوكَ فَقُلْ لِي عَمَلِي وَلَكُمْ عَمَلُكُمْ ) * ) .\r\n« شما از آنچه من انجام مىدهم بيزاريد ، و من هم از اعمال شما بيزارم » ( * ( أَنْتُمْ بَرِيئُونَ مِمَّا أَعْمَلُ وَأَنَا بَرِيءٌ مِمَّا تَعْمَلُونَ ) * ) .\r\nاين اعلام بيزارى و بى اعتنايى كه توأم با اعتماد و ايمان قاطع به مكتب خويشتن است ، اثر روانى خاصى ، مخصوصا در منكران لجوج ، دارد ، و به آنها مىفهماند كه هيچ اصرار و اجبارى در مورد قبول و پذيرش آنها نيست ، آنها با عدم تسليم در مقابل حق ، خود را به محروميت مىكشانند و تنها به خويشتن ضرر مىزنند .\r\nنظير اين تعبير در آيات ديگر قرآن نيز آمده است ، همانگونه كه در « سوره كافرون » مىخوانيم لَكُمْ دِينُكُمْ وَلِيَ دِينِ : « آئين شما براى خودتان آئين من هم براى خودم » .\r\nو از اين بيان روشن مىشود كه محتواى اين گونه آيات هيچگونه منافاتى با دستور تبليغ يا جهاد در برابر مشركان ندارد ، تا بخواهيم اين آيات را منسوخ بدانيم ، بلكه همانگونه كه گفته شد اين يك نوع مبارزه منطقى از طريق بى اعتنايى در برابر افراد لجوج و كينه توز است .\r\nدر دو آيه بعد اشاره به دليل انحراف و عدم تسليم آنها در برابر حق مىكند و مىگويد : « براى هدايت يك انسان تنها تعليمات صحيح و آيات تكان دهنده و اعجاز آميز و دلائل روشن كافى نيست ، بلكه آمادگى و استعداد پذيرش و شايستگى براى قبول حق نيز لازم است ، همانگونه كه براى پرورش سبزه و گل تنها بذر آماده كافى نمىباشد ، زمين مستعد نيز لازم است .\r\nلذا نخست مىگويد : « گروهى از آنها گوش به سوى تو فرا مىدهند اما گويى كرند » ( * ( وَمِنْهُمْ مَنْ يَسْتَمِعُونَ إِلَيْكَ ) * ) ( 1 ) .\r\n\r\n","description":"","footnote":"\r\n( 1 ) در اين آيه در حقيقت جمله كانهم صم لا يستمعون در تقدير است .\r\n","page_name":" 299 ","page_number":299},
  {"content":"\r\n« با اين حال كه آنها گوش شنوايى ندارند ، آيا تو مىتوانى صداى خود را به گوش كران برسانى هر چند درك نكنند » ( * ( أَ فَأَنْتَ تُسْمِعُ الصُّمَّ وَلَوْ كانُوا لا يَعْقِلُونَ ) * ) .\r\n« و گروهى ديگر از آنان چشم به تو مىدوزند و اعمال ترا مىنگرند كه هر يك نشانه اى از حقانيت و صدق گفتار تو را در بر دارد ، اما گويى كورند و نابينا » ( * ( وَمِنْهُمْ مَنْ يَنْظُرُ إِلَيْكَ ) * ) ( 1 ) .\r\n« آيا با اين حال تو مىتوانى اين نابينايان را هدايت كنى هر چند فاقد بصيرت باشند » ( * ( أَ فَأَنْتَ تَهْدِي الْعُمْيَ وَلَوْ كانُوا لا يُبْصِرُونَ ) * ) .\r\nولى بدان و آنها نيز بايد بدانند كه اين نارسايى فكر و عدم بصيرت و نابينايى از ديدن چهره حق و ناشنوايى در برابر گفتار خدا ، چيزى نيست كه با خود از مادر به اين جهان آورده باشند ، و خداوند به آنها ستمى كرده باشد ، بلكه اين خود آنها بوده‌اند كه با اعمال نادرستشان و دشمنى و عصيان در برابر حق روح خود را تاريك و چشم بصيرت و گوش شنوايشان را از كار انداختند چرا كه « خداوند به هيچ كس از مردم ستم نمىكند ، ولى مردمند كه به خويشتن ستم روا مىدارند » ( * ( إِنَّ اللَّه لا يَظْلِمُ النَّاسَ شَيْئاً وَلكِنَّ النَّاسَ أَنْفُسَهُمْ يَظْلِمُونَ ) * ) .\r\n\r\nدر اينجا به دو نكته بايد توجه كرد :\r\n1 - اينكه در آيه دوم مىخوانيم گوش به تو فرا مىدهند و در آيه سوم مىخوانيم به سوى تو نگاه مىكنند اشاره به اين است گروهى از آنان سخنان اعجاز آميز ترا مىشنوند و گروه ديگرى اعمال معجزنشانت را كه همگى دليل\r\n\r\n","description":"","footnote":"\r\n( 1 ) در اينجا نيز جمله كانهم عمى لا يبصرون نيز در تقدير است .\r\n","page_name":" 300 ","page_number":300},
  {"content":"\r\nروشنى بر صدق گفتار و حقانيت دعوت تو است مىنگرند ولى هيچكدام از اين دو گروه از استماع و نظرشان بهره نمىگيرند ، چرا كه نظر آنها نظر فهم و درك نيست ، بلكه نظر انتقاد و عيبجويى و مخالفت است .\r\nاز استماعشان نيز بهره نمىگيرند چرا كه به قصد ادراك محتواى سخن نمىباشد ، بلكه مىخواهند دستاويزى براى تكذيب و انكار پيدا كنند و مىدانيم قصد و نيت انسان به اعمال او شكل مىدهد ، و اثرات آن را دگرگون مىسازد .\r\n2 - در آخر آيه دوم جمله « و * ( لَوْ كانُوا لا يَعْقِلُونَ ) * » و در آخر آيه سوم جمله « و * ( لَوْ كانُوا لا يُبْصِرُونَ ) * » آمده است ، اشاره به اينكه استماع يعنى پذيرش الفاظ و راه دادن آنها به گوش به تنهايى كافى نيست بلكه تفكر و تدبر لازم است ، تا انسان از محتواى آن بهره گيرد ، همچنين نگاه به تنهايى اثرى ندارد بلكه بصيرت ( درك مفاهيم آنچه را انسان مىبيند ) لازم است تا به عمق آن برسد و هدايت شود .\r\n","description":"","footnote":"","page_name":" 301 ","page_number":301},
  {"content":"\r\n\r\n[ سوره يونس ‹ 10 › : آيات 45 تا 47 
  ]\r\nوَ يَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ النَّهارِ يَتَعارَفُونَ بَيْنَهُمْ قَدْ خَسِرَ الَّذِينَ كَذَّبُوا بِلِقاءِ اللَّه وَما كانُوا مُهْتَدِينَ ‹ 45 › وَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّه شَهِيدٌ عَلى ما يَفْعَلُونَ ‹ 46 › وَلِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَهُمْ لا يُظْلَمُونَ ‹ 47 ›\r\n\r\nترجمه :\r\n45 - بخاطر بياور روزى را كه آنها را جمع ( و محشور ) مىسازد ، و آن چنان احساس مىكنند كه گويى جز ساعتى از روز ( در دنيا ) توقف نكردند ، به آن مقدار كه يكديگر را ( ببينند و ) بشناسند ، آنها كه لقاى خداوند ( و رستاخيز ) را انكار كردند زيان كردند و هدايت نيافتند .\r\n46 - و اگر ما پاره اى از مجازاتهايى را كه به آنان وعده داده‌ايم ( در حال حياتت ) به تو نشان دهيم و يا ( پيش از آنكه آنها گرفتار عذاب شوند ) تو را از دنيا ببريم در هر حال بازگشتشان به سوى ماست سپس خداوند گواه است بر آنچه آنها انجام مىدادند .\r\n47 - و براى هر امتى رسولى است ، هنگامى كه رسولشان به سوى آنها بيايد خداوند به عدالت در ميان آنها داورى مىكند و ستمى به آنها نمىشود .\r\n\r\nتفسير : [ كوتاهى عمر دنيا در برابر سراى ديگر 
  ]\r\nبه دنبال شرح بعضى از صفات مشركان در آيات گذشته در اينجا اشاره به وضع دردناكشان در قيامت كرده مىگويد : « به خاطر بياور آن روز را كه خداوند\r\n","description":"","footnote":"","page_name":" 302 ","page_number":302},
  {"content":"\r\nهمه آنها را محشور و جمع مىكند در حالى كه چنان احساس مىكنند كه تمام عمرشان در اين دنيا بيش از ساعتى از يك روز نبوده ، به همان مقدار كه يكديگر را ببينند و بشناسند « ( * ( وَيَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ النَّهارِ يَتَعارَفُونَ بَيْنَهُمْ ) * ) .\r\nاين احساس كم بودن مقدار اقامت در دنيا يا به خاطر آن است كه اصولا در برابر زندگى جاويدان قيامت به مقدار ساعتى بيش نيست .\r\nو يا به خاطر آن است كه اين دنياى ناپايدار چنان با سرعت بر آنها گذشته كه گويى يك ساعت بيش نبوده است .\r\nو يا اينكه به خاطر عدم استفاده صحيح از عمر خود چنين مىپندارند كه همه عمرشان بيش از يك ساعت ارزش نداشته است ! بنا بر آنچه در تفسير فوق گفتيم جمله * ( يَتَعارَفُونَ بَيْنَهُمْ ) * ( يكديگر را مىشناسند ) اشاره به مقدار درنگ آنها در دنيا است ، يعنى آن چنان عمر را كوتاه احساس مىكنند كه گويا تنها به مقدارى بوده كه دو نفر يكديگر را ببينند و معارفه اى در ميان آنها انجام گردد و از همديگر جدا شوند .\r\nاين احتمال نيز در تفسير آيه داده شده است كه منظور احساس كوتاهى زمان دوران برزخ است ، يعنى آنها در دوران برزخ در حالتى شبيه به خواب فرو مىروند كه گذشت سالها و قرون و اعصار را احساس نمىكنند ، بطورى كه به هنگام رستاخيز فكر مىكنند دوران برزخشان كه شايد هزاران و يا دهها هزار سال بوده بيش از ساعتى نبوده است .\r\nشاهد اين تفسير آيه 55 و 56 سوره روم است كه مىگويد : وَيَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ وَلكِنَّكُمْ كُنْتُمْ لا تَعْلَمُونَ .\r\nاز اين دو آيه استفاده مىشود كه گروهى از مجرمان به هنگامى كه قيامت\r\n","description":"","footnote":"","page_name":" 303 ","page_number":303},
  {"content":"\r\nبر پا مىشود سوگند ياد مىكنند كه دوران برزخشان ساعتى بيش نبوده است ولى مؤمنان به آنها مىگويند دورانى طولانى بوده و هم اكنون قيامت بر پا شده است و شما نمىدانيد ( و مىدانيم برزخ براى همه يكسان نيست و شرح آن را ذيل آيات مناسب خواهيم داد ) .\r\nمطابق اين تفسير معنى جمله « * ( يَتَعارَفُونَ بَيْنَهُمْ ) * » چنين خواهد بود كه آنها بقدرى زمان برزخ را كوتاه احساس مىكنند كه هيچ مطلبى از دنيا را فراموش نكرده‌اند و يك ديگر را به خوبى مىشناسند .\r\nو يا اينكه اعمال زشت يكديگر را در آنجا مىبينند و باطن يكديگر را مىشناسند و اين خود يك رسوايى بزرگ براى آنها است .\r\nسپس اضافه مىكند در آن روز به همه آنها ثابت مىشود « افرادى كه روز رستاخيز و ملاقات پروردگار را تكذيب كردند ، زيان بردند » ، و تمام سرمايه‌هاى وجود خود را از دست دادند بى آنكه نتيجه اى بگيرند ( * ( قَدْ خَسِرَ الَّذِينَ كَذَّبُوا بِلِقاءِ اللَّه ) * ) .\r\n« و اينها به خاطر اين تكذيب و انكار و اصرار بر گناه و لجاجت ، آمادگى هدايت نداشتند » ( * ( وَما كانُوا مُهْتَدِينَ ) * ) .\r\nچرا كه قلبشان تاريك و روحشان ظلمانى بود .\r\nدر آيه بعد به عنوان تهديد كفار و تسلى خاطر پيامبر ص چنين مىگويد :\r\n« اگر ما قسمتى از مجازاتهايى را كه به آنها وعده داده‌ايم به تو نشان دهيم و در زمان حيات خود عذاب و مجازات آنها را ببينى ، و يا اگر پيش از آنكه به چنين سرنوشتى گرفتار شوند تو را از اين دنيا ببريم بهر حال بازگشتشان بسوى ما است و خداوند شاهد و گواه اعمالى است كه انجام مىدادند » ( * ( وَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّه شَهِيدٌ عَلى ما يَفْعَلُونَ ) * ) .\r\n","description":"","footnote":"","page_name":" 304 ","page_number":304},
  {"content":"\r\nدر آخرين آيه مورد بحث ، يك قانون كلى در باره همه پيامبران و از جمله پيامبر اسلام ص و همه امتها از جمله امتى كه در عصر پيامبر ص مىزيسته‌اند بيان كرده مىگويد : « هر امتى رسول و فرستاده اى از طرف خدا دارد » ( * ( وَلِكُلِّ أُمَّةٍ رَسُولٌ ) * ) .\r\n« هنگامى كه فرستاده آنها آمد و ابلاغ رسالت كرد و گروهى در برابر حق تسليم شدند و پذيرفتند و گروهى به مخالفت و تكذيب برخاستند ، خداوند با عدالتش در ميان آنها داورى مىكند و به هيچكس ستمى نمىشود » ، مؤمنان و نيكان مىمانند و بدان و مخالفان يا نابود مىشوند و يا محكوم به شكست ( * ( فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَهُمْ لا يُظْلَمُونَ ) * ) .\r\nهمانگونه كه در باره پيامبر اسلام ص و امت معاصرش چنين شد ، مخالفان دعوتش يا در جنگها از ميان رفتند و يا سرانجام شكستخورده ، از صحنه اجتماع طرد شدند و مؤمنان زمام امور را بدست گرفتند .\r\nبنا بر اين قضاوت و داورى كه در اين آيه به آن اشاره شده همان قضاوت تكوينى و اجرايى در اين دنيا است و اما اينكه بعضى از مفسران احتمال داده‌اند اشاره به داورى خدا در قيامت باشد خلاف ظاهر است .\r\n","description":"","footnote":"","page_name":" 305 ","page_number":305},
  {"content":"\r\n\r\n[ سوره يونس ‹ 10 › : آيات 48 تا 52 
  ]\r\nوَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ ‹ 48 › قُلْ لا أَمْلِكُ لِنَفْسِي ضَرًّا وَلا نَفْعاً إِلَّا ما شاءَ اللَّه لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَلا يَسْتَقْدِمُونَ ‹ 49 › قُلْ أَ رَأَيْتُمْ إِنْ أَتاكُمْ عَذابُه بَياتاً أَوْ نَهاراً ما ذا يَسْتَعْجِلُ مِنْه الْمُجْرِمُونَ ‹ 50 › أَ ثُمَّ إِذا ما وَقَعَ آمَنْتُمْ بِه آلآنَ وَقَدْ كُنْتُمْ بِه تَسْتَعْجِلُونَ ‹ 51 › ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ هَلْ تُجْزَوْنَ إِلَّا بِما كُنْتُمْ تَكْسِبُونَ ‹ 52 ›\r\n\r\nترجمه :\r\n48 - مىگويند اين وعده ( مجازات ) اگر راست مىگوئيد كى عملى مىشود ؟\r\n49 - بگو من براى خودم زيان و سودى را مالك نيستم ( تا چه رسد به شما ) مگر آنچه خدا بخواهد ، براى هر قوم و ملتى پايانى است هنگامى كه اجل آنها فرا رسد ( و فرمان مجازات يا مرگشان صادر شود ) نه ساعتى تاخير مىكنند و نه ساعتى پيشى مىگيرند .\r\n50 - بگو اگر مجازات او شبهنگام يا در روز به سراغ شما آيد ( آيا مىتوانيد آن را از خود دفع كنيد ) پس مجرمان براى چه چيز عجله مىكنند ؟\r\n51 - يا اينكه آن گاه كه واقع شد ايمان مىآوريد ( اما بدانيد به شما گفته مىشود ) حالا ؟\r\nبا اينكه قبلا براى آن عجله مىكرديد ؟ ( اكنون چه سود ؟ ) 52 - سپس به آنها كه ستم كردند گفته مىشود عذاب ابدى را بچشيد ! آيا جز به آنچه انجام مىداديد كيفر داده مىشويد ؟\r\n","description":"","footnote":"","page_name":" 306 ","page_number":306},
  {"content":"\r\n\r\nتفسير : مجازات الهى در دست من نيست\r\nبه دنبال تهديدهايى كه در آيات سابق راجع به عذاب و مجازات منكران حق ذكر شد در اين آيات نخست از قول آنها چنين نقل مىكند كه از روى استهزاء و مسخره و انكار « مىگويند اين وعده اى كه در مورد نزول عذاب مىدهى اگر راست مىگويى چه موقع است » ؟ ! ( * ( وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ) * ) .\r\nاين سخن مسلما از ناحيه مشركان عصر پيامبر اسلام ص بوده زيرا آيات بعد كه متضمن پاسخ پيامبر ص است شاهد گوياى اين مطلب مىباشد .\r\nبه هر حال آنها با اين تعبير مىخواستند بى اعتنايى كامل خود را به تهديدهاى پيامبر ص نشان دهند و هم براى افرادى كه از اين تهديدها متزلزل گشته بودند مايه قوت قلب و آرامش فكر شوند .\r\nدر برابر اين سؤال خداوند به پيامبرش دستور مىدهد كه از چند راه به آنها پاسخ گويد :\r\nنخست اينكه مىفرمايد « به آنها بگو وقت و موعد اين كار در اختيار من نيست ، من مالك سود و زيانى براى خود نيستم ، تا چه رسد براى شما ، مگر آنچه خدا بخواهد و اراده كند » ( * ( قُلْ لا أَمْلِكُ لِنَفْسِي ضَرًّا وَلا نَفْعاً إِلَّا ما شاءَ اللَّه ) * ) .\r\nمن تنها پيامبر و فرستاده اويم ، تعيين موعد نزول عذاب ، تنها بدست او است ، وقتى كه من در باره خودم مالك سود و زيان نباشم بطريق اولى در مورد شما نخواهم بود .\r\n","description":"","footnote":"","page_name":" 307 ","page_number":307},
  {"content":"\r\nاين جمله در حقيقت اشاره به توحيد افعالى است كه در اين عالم همه چيز به خدا باز مىگردد ، و هر كار از ناحيه او است ، او است كه با حكمتش مؤمنان را پيروزى مىدهد و او است كه با عدالتش منحرفان را مجازات مىكند .\r\nبديهى است كه اين منافات با آن ندارد كه خداوند به ما نيروها و قدرتهايى داده است كه بوسيله آن مالك قسمتى از سود و زيان خويش هستيم و مىتوانيم در باره سرنوشت خويش تصميم بگيريم ، و به تعبير ديگر اين آيه نفى مالكيت « بالذات » را مىكند نه « بالغير » را و جمله * ( إِلَّا ما شاءَ اللَّه ) * قرينه روشنى بر اين موضوع است .\r\nاز اينجا معلوم مىشود اينكه بعضى از متعصبان همانند نويسنده تفسير المنار خواسته‌اند از اين آيه نفى جواز توسل به پيامبر ص را استفاده كنند ، بسيار بى پايه است .\r\nزيرا اگر منظور از توسل اين باشد كه ما پيامبر ص را صاحب قدرت و مالك سود و زيان بالذات بدانيم مسلما اين شرك است ، و هيچ مسلمانى نمىتواند به آن عقيده داشته باشد ، و اما اگر اين مالكيت از ناحيه خدا باشد و تحت عنوان * ( إِلَّا ما شاءَ اللَّه ) * قرار گيرد مانعى دارد ؟ و اين عين ايمان و توحيد است .\r\nاما او به خاطر غفلت از اين نكته ، وقت خود و خوانندگان تفسيرش را با بحثهاى طولانى تلف كرده است و متاسفانه او با تمام امتيازاتى كه در تفسيرش موجود است از اين اشتباهات فراوان دارد كه سرچشمه همه آنها را مىتوان تعصب دانست ! .\r\nسپس قرآن به پاسخ ديگر پرداخته مىگويد : « هر قوم و جمعيتى زمان و اجل معينى دارند ، به هنگامى كه اجل آنها فرا رسد نه ساعتى از آن تاخير خواهند كرد و نه ساعتى پيشى خواهند گرفت » ( * ( لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَلا يَسْتَقْدِمُونَ ) * ) .\r\n","description":"","footnote":"","page_name":" 308 ","page_number":308},
  {"content":"\r\nو به تعبير ديگر هيچ قوم و ملتى به هنگام انحراف از مسير حق در مقابل مجازاتهاى الهى كه نتيجه اعمال خودشان است مصونيت ندارند ، هنگامى كه در چنين مسيرهايى گام بگذارند و از قوانين قطعى آفرينش منحرف شوند ، امكانات خود را از دست داده و سرانجام سقوط مىكنند ، همانگونه كه تاريخ جهان نمونه‌هاى فراوانى را از آن به خاطر دارد .\r\nدر واقع قرآن به مشركانى كه در مورد آمدن عذاب الهى تعجيل مىكردند اخطار مىكند كه بى جهت عجله نكنند ، به هنگامى كه زمان آنها فرا برسد ، لحظه اى اين عذاب تاخير و تقديم نخواهد داشت .\r\nضمنا بايد توجه داشت كه « ساعت » گاهى به معنى لحظه و گاهى به معنى مقدار كمى از زمان است هر چند امروز معنى معروفش يك بيست و چهارم شبانه روز مىباشد .\r\nدر آيه بعد سومين پاسخ را مطرح كرده ، مىگويد : « به آنها بگو اگر عذاب پروردگار شب هنگام يا در روز به سراغ شما بيايد امر غير ممكنى نيست ، و آيا شما مىتوانيد اين عذاب ناگهانى را از خود دفع كنيد » ؟ ( * ( قُلْ أَ رَأَيْتُمْ إِنْ أَتاكُمْ عَذابُه بَياتاً أَوْ نَهاراً ) * ) .\r\n« با اين حال مجرمان و گنهكاران در برابر چه چيز عجله مىكنند ( * ( ما ذا يَسْتَعْجِلُ مِنْه الْمُجْرِمُونَ ) * ) .\r\nو به تعبير ديگر : اين مجرمان جسور اگر يقين به نزول عذاب ندارند حد اقل احتمال اين را مىدهند كه ناگهان به سراغشان بيايد ، آنها چه تامين و تضمين و دليلى در اين باره دارند كه تهديدهاى پيامبر ص هرگز به وقوع نخواهد پيوست ؟ انسان عاقل در برابر چنين احتمال ضررى بايد لا اقل رعايت احتياط كند و از آن بر حذر باشد .\r\n","description":"","footnote":"","page_name":" 309 ","page_number":309},
  {"content":"\r\nنظير اين معنى در آيات ديگر قرآن به تعبيرهاى ديگرى آمده است مانند أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ أَوْ يُرْسِلَ عَلَيْكُمْ حاصِباً ثُمَّ لا تَجِدُوا لَكُمْ وَكِيلًا : « آيا شما ايمن هستيد از اينكه خداوند در گوشه اى از زمين شما را فرو ببرد يا سنگريزه اى از آسمان بر شما ببارد و سپس نگهبانى براى خود نيابيد » ( سوره اسراء آيه 68 ) .\r\nو اين همان چيزى است كه در علم كلام و اصول از آن به عنوان قاعده « لزوم دفع ضرر محتمل » تعبير مىشود ( 1 ) .\r\nدر آيه بعد چهارمين پاسخ را به آنها مىگويد و آن اينكه « اگر شما گمان مىكنيد كه به هنگام نزول عذاب ايمان بياوريد و ايمان شما پذيرفته شود ، اين خيال باطلى است » ( * ( أَ ثُمَّ إِذا ما وَقَعَ آمَنْتُمْ بِه ) * ) .\r\nچرا كه پس از نزول عذاب ، درهاى توبه به روى شما بسته مىشود و ايمان كمترين اثرى ندارد ، بلكه « به شما گفته مىشود حالا ايمان مىآوريد ، در حالى كه قبلا از روى استهزاء و انكار تعجيل براى عذاب را مىخواستيد » ؟ ( * ( آلآنَ وَقَدْ كُنْتُمْ بِه تَسْتَعْجِلُونَ ) * ) .\r\nاين مجازات دنياى آنها است ، « سپس در روز رستاخيز به كسانى كه ستم\r\n\r\n","description":"","footnote":"\r\n( 1 ) از آنچه در بالا گفتيم روشن مىشود كه آيه فوق كه مشتمل بر قضيه شرطيه است ، شرط آن ذكر شده و جزاى آن در تقدير است و جمله * ( ما ذا يَسْتَعْجِلُ مِنْه الْمُجْرِمُونَ ) * جمله مستقلى است و تقدير آيه چنين است : * ( أَ رَأَيْتُمْ إِنْ أَتاكُمْ عَذابُه بَياتاً أَوْ نَهاراً ) * كنتم تقدرون على دفعه او تعدونه امرا محالا فاذا كان الامر كذلك ما * ( ذا يَسْتَعْجِلُ مِنْه الْمُجْرِمُونَ ) * - و اينكه بعضى احتمال داده‌اند جمله ما ذا يستعجل . . . جزاى شرط باشد بسيار بعيد است ( دقت كنيد ) .\r\n","page_name":" 310 ","page_number":310},
  {"content":"\r\nكردند ، گفته مىشود بچشيد عذاب ابدى را ! « ( * ( ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ ) * ) .\r\n« آيا جز به آنچه انجام داديد كيفر داده مىشويد ؟ » ( * ( هَلْ تُجْزَوْنَ إِلَّا بِما كُنْتُمْ تَكْسِبُونَ ) * ) .\r\nاين در واقع اعمال خود شما است كه دامانتان را گرفته است ، همانهاست كه در برابرتان مجسم شده و شما را براى هميشه آزار مىدهد .\r\n\r\nدر اينجا به چند نكته بايد توجه كرد :\r\n1 - همانگونه كه در ذيل آيه 34 سوره اعراف گفتيم بعضى از دينسازان عصر ما به آياتى مانند * ( لِكُلِّ أُمَّةٍ أَجَلٌ ) * . . . كه در قرآن دو بار آمده است براى نفى خاتميت پيامبر اسلام ص استدلال كرده و چنين نتيجه گرفته‌اند كه هر دين و مذهبى سرانجام پايان مىگيرد و جاى خود را به مذهب ديگرى مىدهد .\r\nدر حالى كه « امت » به معنى گروه و جماعت است ، نه به معنى مذهب و خصوصا پيروان يك مذهب .\r\nهدف اين آيات آن است كه قانون حيات و مرگ مخصوص افراد نيست بلكه ملتها و گروه‌ها نيز مشمول اين قانون هستند ، و به هنگامى كه در مسير ظلم و فساد قرار گيرند منقرض خواهند شد .\r\nمخصوصا در مورد بحث با توجه به آيه قبل و بعد از آن بروشنى اين حقيقت ثابت مىشود كه سخن از نسخ مذهب در ميان نيست ، بلكه از نزول عذاب و نابود شدن يك گروه و ملت است ، زيرا هم آيه قبل و همه آيه بعد هر دو از عذاب و مجازات دنيا بحث مىكند .\r\n2 - با توجه به آيات فوق اين سؤال پيش مىآيد كه آيا جامعه‌هاى اسلامى نيز گرفتار مجازات و عذاب در اين جهان مىشوند ؟ .\r\n","description":"","footnote":"","page_name":" 311 ","page_number":311},
  {"content":"\r\nپاسخ اين سؤال مثبت است ، زيرا هيچ دليلى نداريم كه اين امت مستثنى باشند ، بلكه اين قانون در باره همه امتها و ملتها است ، و اينكه در بعضى از آيات قرآن ( انفال - 33 ) خوانده‌ايم كه خداوند اين امت را مجازات نخواهد كرد ، مشروط به يكى از دو شرط است : يا بودن پيامبر ص در ميان آنها و يا استغفار و توبه از گناه ، نه بى قيد و شرط .\r\n3 - آيات فوق بار ديگر اين حقيقت را تاكيد مىكند كه به هنگام نزول عذاب درهاى توبه بسته مىشود و پشيمانى سودى نخواهد داشت ، دليل آن هم روشن است زيرا توبه در چنين حالى ، شبيه توبه اجبارى و اضطرارى است و چنين توبه اى بى ارزش مىباشد .\r\n","description":"","footnote":"","page_name":" 312 ","page_number":312},
  {"content":"\r\n\r\n[ سوره يونس ‹ 10 › : آيات 53 تا 56 
  ]\r\nوَ يَسْتَنْبِئُونَكَ أَ حَقٌّ هُوَ قُلْ إِي وَرَبِّي إِنَّه لَحَقٌّ وَما أَنْتُمْ بِمُعْجِزِينَ ‹ 53 › وَلَوْ أَنَّ لِكُلِّ نَفْسٍ ظَلَمَتْ ما فِي الأَرْضِ لافْتَدَتْ بِه وَأَسَرُّوا النَّدامَةَ لَمَّا رَأَوُا الْعَذابَ وَقُضِيَ بَيْنَهُمْ بِالْقِسْطِ وَهُمْ لا يُظْلَمُونَ ‹ 54 › أَلا إِنَّ لِلَّه ما فِي السَّماواتِ وَالأَرْضِ أَلا إِنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ ‹ 55 › هُوَ يُحيِي وَيُمِيتُ وَإِلَيْه تُرْجَعُونَ ‹ 56 ›\r\n\r\nترجمه :\r\n53 - از تو مىپرسند آيا آن ( وعده مجازات الهى ) حق است ؟ بگو آرى به خدا سوگند قطعا حق است و شما نمىتوانيد از آن جلو گيرى كنيد ! 54 - و هر كس كه ستم كرده اگر تمامى آنچه روى زمين است در اختيار داشته باشد ( همه را از هول عذاب ) براى نجات خويش مىدهد ، و هنگامى كه عذاب را ببينند ( پشيمان مىشوند اما ) پشيمانى خود را كتمان مىكنند ( مبادا رسواتر شوند ) و در ميان آنها به عدالت داورى مىشود و ستمى بر آنها نخواهد رفت .\r\n55 - آگاه باشيد آنچه در آسمانها و زمين است از آن خدا است ، آگاه باشيد وعده خدا حق است ولى اكثر آنها نمىدانند .\r\n56 - او است كه زنده مىكند و مىميراند و به سوى او باز مىگرديد .\r\n\r\nتفسير : در مجازات الهى ترديد نكنيد\r\nدر آيات گذشته سخن از كيفر و مجازات و عذاب مجرمان در اين جهان و جهان ديگر بود ، آيات مورد بحث نيز اين موضوع را دنبال مىكند .\r\n","description":"","footnote":"","page_name":" 313 ","page_number":313},
  {"content":"\r\nنخست مىگويد : « مجرمان و مشركان از روى تعجب و استفهام از تو سؤال مىكنند كه آيا اين وعده مجازات الهى در اين جهان و جهان ديگر حق است ؟\r\n( * ( وَيَسْتَنْبِئُونَكَ أَ حَقٌّ هُوَ ) * ) .\r\nالبته « حق » در اينجا در مقابل باطل نيست ، بلكه منظور اين است كه آيا اين مجازات و كيفر واقعيت دارد و تحقق مىيابد ؟ زيرا « حق » و « تحقق » هر دو از يك ماده‌اند البته حق در مقابل باطل اگر به معنى وسيع كلمه تفسير شود ، شامل هر واقعيت موجود مىگردد ، و نقطه مقابل آن معدوم و باطل است .\r\nخداوند به پيامبرش دستور مىدهد كه در برابر اين سؤال با تاكيد هر چه بيشتر « بگو به پروردگارم سوگند اين يك واقعيت است و هيچ شك و ترديدى در آن نيست » ( * ( قُلْ إِي وَرَبِّي إِنَّه لَحَقٌّ ) * ) .\r\nو اگر فكر مىكنيد ، مىتوانيد از چنگال مجازات الهى فرار كنيد اشتباه بزرگى كرده‌ايد ، زيرا « هرگز شما نمىتوانيد از آن جلو گيرى كنيد ، و او را با قدرت خود ناتوان سازيد » ( * ( وَما أَنْتُمْ بِمُعْجِزِينَ ) * ) .\r\nدر واقع اين جمله با جمله فوق از قبيل بيان مقتضى و مانع است ، در جمله اول مىگويد مجازات مجرمان يك واقعيت است ، و در جمله دوم اضافه مىكند :\r\nهيچ قدرتى نمىتواند جلو آن را بگيرد ، درست مانند آيات 8 و 9 سوره طور إِنَّ عَذابَ رَبِّكَ لَواقِعٌ ما لَه مِنْ دافِعٍ .\r\nتاكيدهايى كه در آيه به چشم مىخورد قابل توجه است ، از يك سو « سوگند » ، و از سوى ديگر كلمه « ان » و « لام تاكيد » و از سوى سوم جمله « * ( وَما أَنْتُمْ بِمُعْجِزِينَ ) * » همه اينها تاكيد مىكند كه به هنگام ارتكاب جرمهاى سنگين مجازات الهى حتمى است .\r\nدر آيه بعد روى عظمت اين مجازات مخصوصا در قيامت تكيه كرده مىگويد :\r\n","description":"","footnote":"","page_name":" 314 ","page_number":314},
  {"content":"\r\n« آن چنان عذاب الهى وحشتناك و هولانگيز است كه اگر هر يك از ستمكاران مالك تمام ثروتهاى روى زمين باشند ، حاضرند همه آن را بدهند تا از اين كيفر سخت رهايى يابند » ( * ( وَلَوْ أَنَّ لِكُلِّ نَفْسٍ ظَلَمَتْ ما فِي الأَرْضِ لَافْتَدَتْ بِه ) * ) ( 1 ) .\r\nدر واقع آنها حاضرند بزرگترين رشوه اى را كه مىتوان تصور كرد ، براى رهايى از چنگال عذاب الهى بدهند اما كسى از آنها نميپذيرد و سر سوزنى از مجازاتشان بكاهد .\r\nمخصوصا بعضى از اين مجازاتها جنبه معنوى دارد و آن اينكه « آنها با مشاهده عذاب الهى پشيمان مىشوند ، ولى از اظهار ندامت كه مايه رسوايى بيشتر در برابر رقيبان مجرم يا پيروانشان مىشود خوددارى مىكنند » ( * ( وَأَسَرُّوا النَّدامَةَ لَمَّا رَأَوُا الْعَذابَ ) * ) .\r\nسپس تاكيد مىكند كه با همه اين احوال در ميان آنها به عدالت داورى مىشود ، و ظلم و ستمى در باره آنان نخواهد شد « ( * ( وَقُضِيَ بَيْنَهُمْ بِالْقِسْطِ وَهُمْ لا يُظْلَمُونَ ) * ) .\r\nاين جمله تاكيدى است بر روش قرآن در همه جا در زمينه مجازات و عدالت ، زيرا تاكيدهاى آيه گذشته در زمينه مجازات ممكن است اين توهم را براى افراد غافل به وجود آورد كه مساله انتقامجويى در كار است ، لذا قرآن نخست مىگويد :\r\nداورى ميان آنها با عدالت مىشود و باز تاكيد مىكند كه ظلم و ستمى بر آنها نخواهد رفت .\r\nسپس براى اينكه مردم اين وعده‌ها و تهديدهاى الهى را به شوخى نگيرند و فكر نكنند خداوند از انجام اينها عاجز است ، اضافه مىكند « آگاه باشيد\r\n\r\n","description":"","footnote":"\r\n( 1 ) در واقع جمله بالا كلمه اى در تقدير دارد و آن « من حول القيامة و العذاب » است .\r\n","page_name":" 315 ","page_number":315},
  {"content":"\r\nآنچه در آسمانها و زمين است از آن خدا است و مالكيت و حكومت او تمام جهان هستى را فرا گرفته و هيچكس نمىتواند از كشور او بيرون رود « ( * ( أَلا إِنَّ لِلَّه ما فِي السَّماواتِ وَالأَرْضِ ) * ) .\r\nو نيز « آگاه باشيد وعده خداوند در مورد مجازات مجرمان حق است هر چند بسيارى از مردم كه ناآگاهى ، سايه شوم بر روانشان افكنده اين حقيقت را نمىدانند » ( * ( أَلا إِنَّ وَعْدَ اللَّه حَقٌّ وَلكِنَّ أَكْثَرَهُمْ لا يَعْلَمُونَ ) * ) .\r\nآخرين آيه مورد بحث نيز تاكيد مجددى روى همين مساله حياتى است كه مىگويد « خداوند است كه زنده مىكند ، و او است كه ميميراند » ( * ( هُوَ يُحيِي وَيُمِيتُ ) * ) .\r\nبنا بر اين هم توانايى بر مرگ و ميراندن بندگان دارد و هم زنده كردن آنها براى دادگاه رستاخيز .\r\n« و سرانجام همه شما به سوى او باز مىگرديد » ( * ( وَإِلَيْه تُرْجَعُونَ ) * ) .\r\nو پاداش همه اعمال خويش را در آنجا خواهيد يافت .\r\n\r\nدر اينجا به دو نكته بايد توجه كرد :\r\n1 - از جمله سؤالاتى كه در مورد آيات فوق مطرح مىشود اين است كه آيا سؤال مشركان از واقعيت داشتن كيفر الهى جنبه استهزاء داشته و يا واقعا سؤال حقيقى بوده است ؟ بعضى گفته‌اند سؤال حقيقى نشانه شك است و با وضع مشركان سازگار نيست .\r\nولى با توجه به اينكه بسيارى از مشركان در ترديد بودند و گروهى از آنها نيز با علم به حقانيت پيامبر ص به خاطر لجاجت و تعصب و مانند آن به مخالفت برخاسته بودند ، روشن مىشود كه سؤال حقيقى از آنها هيچ بعيد نيست .\r\n","description":"","footnote":"","page_name":" 316 ","page_number":316},
  {"content":"\r\n2 - حقيقت « ندامت » پشيمانى از انجام كارى است كه آثار نامطلوب آن آشكار شده است ، خواه انسان بتواند آن را جبران كند و يا نتواند ، و پشيمانى مجرمان در قيامت از نوع دوم است ، و مكتوم داشتن آن به خاطر آن است كه آشكار ساختنش موجب رسوايى بيشتر مىشود .\r\n\r\n[ سوره يونس ‹ 10 › : آيات 57 تا 58 
  ]\r\nيا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَشِفاءٌ لِما فِي الصُّدُورِ وَهُدىً وَرَحْمَةٌ لِلْمُؤْمِنِينَ ‹ 57 › قُلْ بِفَضْلِ اللَّه وَبِرَحْمَتِه فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ ‹ 58 ›\r\n\r\nترجمه :\r\n57 - اى مردم ! اندرزى از سوى پروردگارتان براى شما آمده ، و درمان آنچه در سينه هاست ، و هدايت و رحمت براى مؤمنان .\r\n58 - بگو به فضل و رحمت خدا بايد خوشحال شوند كه از آنچه گردآورى كرده‌اند بهتر است .\r\n\r\nتفسير : قرآن رحمت بزرگ الهى\r\nدر قسمتى از آيات گذشته بحثهايى در زمينه قرآن آمده ، و گوشه اى از مخالفتهاى مشركان در آنها منعكس گرديده بود ، در اين آيات به همين مناسبت سخن از قرآن به ميان آمده نخست به عنوان يك پيام همگانى و جهانى ، تمام انسانها را مخاطب ساخته مىگويد :\r\n« اى مردم از سوى پروردگارتان ، موعظه و اندرزى براى شما آمد » ( * ( يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ ) * ) .\r\n","description":"","footnote":"","page_name":" 317 ","page_number":317},
  {"content":"\r\n« و كلامى كه مايه شفاء بيمارى دلها است » ( * ( وَشِفاءٌ لِما فِي الصُّدُورِ ) * ) .\r\n« و چيزى كه مايه هدايت و راهنمايى است » ( * ( وَهُدىً ) * ) .\r\n« و رحمت براى مؤمنان است » ( * ( وَرَحْمَةٌ لِلْمُؤْمِنِينَ ) * ) .\r\nدر اين آيه چهار صفت براى قرآن بيان شده است ، كه براى فهم بيشتر بايد نخست روى لغات آن تكيه كنيم .\r\nوعظ ( و موعظه ) آن چنان كه در « مفردات » آمده است ، نهى آميخته به تهديد است ، ولى ظاهرا معنى موعظه وسيعتر از اين باشد ، همانگونه كه از « خليل » دانشمند معروف عرب در همان كتاب مفردات نقل شده : موعظه عبارت از تذكر دادن نيكيها است كه توأم با رقت قلب باشد ، در واقع هر گونه اندرزى كه در مخاطب تاثير بگذارد ، او را از بديها بترساند و يا قلب او را متوجه نيكيها گرداند ، وعظ و موعظه ناميده مىشود .\r\nالبته مفهوم اين سخن آن نيست كه هر موعظه اى بايد تاثير داشته باشد ، بلكه منظور آن است كه در قلبهاى آماده بتواند چنين اثرى بگذارد .\r\nمنظور از شفا دادن بيمارى دلها و يا به تعبير قرآن شفاى چيزى كه در سينه‌ها است ، همان آلودگيهاى معنوى و روحانى است مانند بخل و كينه و حسد و جبن و شرك و نفاق و امثال اينها كه همه از بيماريهاى روحى و معنوى است .\r\nمنظور از « هدايت » راهيابى به سوى مقصود ، يعنى تكامل و پيشرفت انسان در تمام جنبه‌هاى مثبت است .\r\nو منظور از « رحمت » همان نعمتهاى مادى و معنوى الهى است كه شامل حال انسانهاى شايسته مىشود همانگونه كه در كتاب مفردات مىخوانيم « رحمت » هر گاه به خدا نسبت داده شود به معنى نعمت بخشيدن او است و هنگامى كه به انسانها نسبت داده شود به معنى رقت قلب و عطوفت است .\r\nدر واقع آيه فوق چهار مرحله از مراحل تربيت و تكامل انسان را در سايه\r\n","description":"","footnote":"","page_name":" 318 ","page_number":318},
  {"content":"\r\nقرآن شرح مىدهد .\r\nمرحله اول مرحله « موعظه و اندرز » است .\r\nمرحله دوم مرحله پاكسازى روح انسان از انواع رذائل اخلاقى است .\r\nمرحله سوم مرحله هدايت است كه پس از پاكسازى انجام مىگيرد .\r\nو مرحله چهارم مرحله اى است كه انسان لياقت آن را پيدا كرده است كه مشمول رحمت و نعمت پروردگار شود و هر يك از اين مراحل به دنبال ديگرى قرار دارد و جالب اينكه تمام آنها در پرتو قرآن انجام مىگيرد .\r\nقرآن است كه انسانها را اندرز مىدهد ، و قرآن است كه زنگار گناه و صفات زشت را از قلب آنها مىشويد ، و قرآن است كه نور هدايت را به دلها مىتاباند ، و نيز قرآن است كه نعمتهاى الهى را بر فرد و جامعه نازل مىگرداند .\r\nعلى ع در گفتار جامع خود در نهج البلاغه با رساترين تعبيرى اين حقيقت را توضيح داده است آنجا كه مىفرمايد : . . . فاستشفوه من ادوائكم و استعينوا به على لاوائكم فان فيه شفاء من اكبر الداء و هو الكفر و النفاق و الغى و الضلال : « از قرآن براى بيماريهاى خود شفا بطلبيد ، و به آن براى حل مشكلاتتان استعانت بجوئيد ، چه اينكه در قرآن شفاى بزرگترين دردها است كه آن درد كفر و نفاق و گمراهى و ضلالت است » ( 1 ) .\r\nو اين خود مىرساند كه قرآن نسخه اى است براى بهبودى فرد و جامعه از انواع بيماريهاى اخلاقى و اجتماعى و اين همان حقيقتى است كه مسلمانان آن را بدست فراموشى سپرده و به جاى اينكه از اين داروى شفا بخش بهره گيرند درمان خود را در مكتبهاى ديگر جستجو مىكنند ، و اين كتاب بزرگ آسمانى را فقط يك كتاب خواندنى قرار داده‌اند نه انديشيدنى و عملكردنى .\r\n\r\n","description":"","footnote":"\r\n( 1 ) نهج البلاغه خطبه 176 .\r\n","page_name":" 319 ","page_number":319},
  {"content":"\r\nدر آيه بعد براى تكميل اين بحث و تاكيد روى اين نعمت بزرگ الهى يعنى قرآن مجيد كه از هر نعمتى برتر و بالاتر است ، مىفرمايد : « بگو اى پيامبر اين مردم به فضل پروردگار و به رحمت بى پايان او و اين كتاب بزرگ آسمانى كه جامع همه نعمتها است بايد خشنود بشنوند ، نه به حجم ثروتها و بزرگى مقامها و فزونى قوم و قبيله هاشان » ( * ( قُلْ بِفَضْلِ اللَّه وَبِرَحْمَتِه فَبِذلِكَ فَلْيَفْرَحُوا ) * ) .\r\nزيرا اين سرمايه از تمام آنچه آنها براى خود گردآورى كرده‌اند بهتر و بالاتر است و هيچيك از آنها قابل مقايسه با اين نيست ( * ( هُوَ خَيْرٌ مِمَّا يَجْمَعُونَ ) * ) .\r\n\r\nدر اينجا به دو نكته بايد توجه كرد :\r\n\r\n1 - آيا قلب كانون احساسات است\r\nظاهر آيه اول مورد بحث مانند بعضى ديگر از آيات قرآن اين است كه كانون بيماريهاى اخلاقى ، « قلب » است ، اين سخن در ابتدا ممكن است توليد اين اشكال كند كه ما مىدانيم تمام اوصاف اخلاقى و مسائل فكرى و عاطفى به روح انسان بازگشت مىكند ، قلب يك تلمبه خود كار براى نقل و انتقال خون و آبيارى و تغذيه سلولهاى بدن بيش نيست .\r\nالبته حق همين است ، كه قلب تنها ماموريت اداره جسم انسان را دارد و مسائل روانى مربوط به روح آدمى است ، اما نكته دقيقى در اينجا وجود دارد كه با توجه به آن ، رمز اين تعبير قرآن روشن مىشود و آن اينكه در جسم انسان دو كانون وجود دارد كه هر كدام مظهر بخشى از اعمال روانى انسان است ، يعنى هر يك از اين دو كانون با فعل و انفعالات روانى فورا عكس العمل نشان مىدهد يكى « مغز » است و ديگرى « قلب » .\r\nهنگامى كه در محيط روح مسائل فكرى را بررسى مىكنيم ، عكس العمل آن فورا در مغز آشكار مىشود ، و به تعبير ديگر مغز ابزارى است براى كمك به روح در مساله تفكر ، و لذا به هنگام تفكر خون سريعتر در مغز گردش مىكند ،\r\n","description":"","footnote":"","page_name":" 320 ","page_number":320},
  {"content":"\r\nسلولهاى مغزى فعل و انفعال بيشترى دارند و غذاى بيشترى جذب مىكنند و امواج زيادترى مىفرستند ، ولى به هنگامى كه پاى مسائل عاطفى مانند عشق و محبت و تصميم و اراده و خشم و كينه و حسد ، عفو و گذشت به ميان مىآيد ، فعاليت عجيبى در قلب انسان شروع مىشود ، گاهى ضربان شديد پيدا مىكند ، گاهى ضربانش بقدرى سست مىشود گويا مىخواهد از كار بايستد ، گاهى احساس مىكنيم كه قلب ما مىخواهد منفجر بشود ، اينها همه به خاطر پيوند نزديكى است كه قلب با اين سلسله مسائل روانى دارد .\r\nاز همين رو قرآن مجيد ايمان را به قلب نسبت مىدهد ( وَلَمَّا يَدْخُلِ الإِيمانُ فِي قُلُوبِكُمْ ) - ( حجرات - 14 ) و يا جهل و لجاجت و عدم تسليم در مقابل حق را به عنوان نابينايى قلب تعبير مىكند ( وَلكِنْ تَعْمَى الْقُلُوبُ الَّتِي فِي الصُّدُورِ - حج - 46 ) .\r\nناگفته نماند كه اين گونه تعبيرات مخصوص قرآن نيست ، در ادبيات زبانهاى گوناگون در زمانهاى گذشته و امروز نيز جلوه‌هاى مختلف اين مساله ديده مىشود ، غالبا به كسى كه علاقه داريم مىگوئيم در قلب ما جاى دارى و يا قلب ما متوجه تو است ، و يا قلب ما در گرو عشق تو است ، و هميشه سمبل عشق را ترسيمى از قلب انسان قرار مىدهند .\r\nهمه اينها به خاطر آن است كه انسان همواره اين احساس را داشته است كه به هنگام عشق و علاقه و يا كينه و حسد و مانند اينها تاثير و تاثر خاصى در قلب خود احساس مىكند ، يعنى نخستين جرقه اين مسائل روانى به هنگام انتقال به جسم در قلب آشكار مىشود .\r\nالبته علاوه بر همه اينها ، سابقا اشاره كرده‌ايم كه يكى از معانى قلب در لغت عقل و روح آدمى است و معنى آن منحصر به اين عضو مخصوص كه در درون سينه است نمىباشد و اين خود تفسير ديگرى براى آيات قلب مىتواند باشد اما\r\n","description":"","footnote":"","page_name":" 321 ","page_number":321},
  {"content":"\r\nبراى همه آنها زيرا در بعضى تصريح شده قلبهايى كه در سينه‌ها است ( دقت كنيد )\r\n2 - در اينكه ميان « فضل » و « رحمت » كه در آيه دوم به آن اشاره شده است چه تفاوتى است در ميان مفسران گفتگو بسيار است :\r\nالف - بعضى فضل الهى را اشاره به نعمتهاى ظاهرى ، و رحمت را اشاره به نعمتهاى باطنى دانسته‌اند ، و يا به تعبير ديگر يكى نعمت مادى و ديگرى نعمت معنوى را مىگويد ( كرارا در آيات قرآن جمله و ابتغوا من فضله يا لتبتغوا من فضله به معنى تحصيل روزى و درآمد مادى آمده است ) .\r\nب - بعضى ديگر گفته‌اند : فضل الهى آغاز نعمت ، و رحمت او و دوام نعمت است ( البته با توجه به اينكه فضل به معنى بخشيدن نعمت مىباشد و با توجه به اينكه ذكر رحمت پس از آن بايد چيزى اضافه بر آن بوده باشد ، تفسير فوق قابل درك است ) و اينكه در روايت متعددى مىخوانيم منظور از فضل الهى وجود پيامبر ص و نعمت نبوت ، و منظور از رحمت پروردگار وجود على ع و نعمت ولايت است ، نيز شايد اشاره به همين تفسير باشد ، زيرا پيامبر ص سر آغاز اسلام بود و على ع سبب بقا و ادامه حيات آن شد ( يكى علت محدثه و ايجاد كننده و ديگرى مبقيه و بقا دهنده ) ( 1 ) .\r\nبعضى ديگر احتمال داده‌اند كه فضل اشاره به نعمتهاى بهشتى ، و رحمت اشاره به آمرزش از گناه است .\r\nج - اين احتمال نيز داده شده كه فضل اشاره به نعمت عام پروردگار به دوست و دشمن مىباشد و رحمت با توجه به كلمه « للمؤمنين » كه در آيه قبل به صورت قيد رحمت ذكر شده اشاره به رحمت ويژه او نسبت به افراد با ايمان است .\r\n\r\n","description":"","footnote":"\r\n( 1 ) براى آگاهى از اين روايات به تفسير نور الثقلين جلد 2 صفحه 307 و 308 مراجعه شود .\r\n","page_name":" 322 ","page_number":322},
  {"content":"\r\nتفسير ديگرى كه براى اين دو ذكر شده اين است كه فضل پروردگار اشاره به مساله ايمان ، و رحمت اشاره به قرآن مجيد است كه در آيه قبل از آن سخن گفته شد .\r\nالبته غالب اين معانى با هم تضادى ندارند و ممكن است همه در مفهوم جامع فضل و رحمت جمع باشد .\r\n","description":"","footnote":"","page_name":" 323 ","page_number":323},
  {"content":"\r\n\r\n[ سوره يونس ‹ 10 › : آيات 59 تا 61 
  ]\r\nقُلْ أَ رَأَيْتُمْ ما أَنْزَلَ اللَّه لَكُمْ مِنْ رِزْقٍ فَجَعَلْتُمْ مِنْه حَراماً وَحَلالًا قُلْ آللَّه أَذِنَ لَكُمْ أَمْ عَلَى اللَّه تَفْتَرُونَ ‹ 59 › وَما ظَنُّ الَّذِينَ يَفْتَرُونَ عَلَى اللَّه الْكَذِبَ يَوْمَ الْقِيامَةِ إِنَّ اللَّه لَذُو فَضْلٍ عَلَى النَّاسِ وَلكِنَّ أَكْثَرَهُمْ لا يَشْكُرُونَ ‹ 60 › وَما تَكُونُ فِي شَأْنٍ وَما تَتْلُوا مِنْه مِنْ قُرْآنٍ وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيه وَما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الأَرْضِ وَلا فِي السَّماءِ وَلا أَصْغَرَ مِنْ ذلِكَ وَلا أَكْبَرَ إِلَّا فِي كِتابٍ مُبِينٍ ‹ 61 ›\r\n\r\nترجمه :\r\n59 - بگو آيا روزيهايى را كه خداوند بر شما نازل كرده مشاهده كرديد كه بعضى از آن را حلال و بعضى را حرام كرده‌ايد بگو آيا خداوند به شما اجازه داده يا بر خدا افترا مىبنديد ؟ ( و پيش خود تحريم و تحليل مىكنيد ) .\r\n60 - آنها كه بر خدا افترا مىبندند در باره ( مجازات ) روز رستاخيز چه مىانديشند ؟ خداوند فضل ( و بخشش ) نسبت به همه مردم دارد ، اما اكثر آنها سپاسگزارى نمىكنند 61 - در هيچ حال ( و انديشه اى ) نيستى و هيچ قسمتى از قرآن را تلاوت نمىكنى ، و هيچ عملى را انجام نمىدهيد مگر اينكه ما ناظر بر شما هستيم در آن هنگام كه وارد آن مىشويد ، و هيچ چيز در زمين و آسمان از پروردگار تو مخفى نمىماند ، به اندازه سنگينى ذره‌اى و نه كوچكتر از آن و نه بزرگتر از آن ، مگر اينكه ( همه آنها ) در كتاب آشكار ( و لوح محفوظ علم خداوند ) ثبت است .\r\n","description":"","footnote":"","page_name":" 324 ","page_number":324},
  {"content":"\r\n\r\nتفسير : همه جا ناظر او است !\r\nدر آيات گذشته سخن از قرآن و موعظه الهى و هدايت و رحمتى كه در اين كتاب آسمانى است در ميان بود ، و در آيات مورد بحث به همين مناسبت از قوانين ساختگى و خرافى و احكام دروغين مشركان سخن مىگويد زيرا كسى كه ايمان به خدا دارد و مىداند همه مواهب و ارزاق از ناحيه او است بايد اين حقيقت را نيز بپذيرد كه بيان حكم اين مواهب و مجاز و غير مجاز آنها بدست پروردگار است و بدون اذن و فرمان او دخالت در اين كار ناروا است .\r\nدر نخستين آيه مورد بحث ، روى سخن را به پيامبر ص كرده ، مىفرمايد :\r\n« به آنها بگو : چرا اين روزيهايى را كه خداوند براى شما نازل كرده است بعضى را حرام و بعضى را حلال قرار داده‌ايد » ؟ ! ( * ( قُلْ أَ رَأَيْتُمْ ما أَنْزَلَ اللَّه لَكُمْ مِنْ رِزْقٍ فَجَعَلْتُمْ مِنْه حَراماً وَحَلالًا ) * ) .\r\nو بر طبق سنن خرافى خود پاره اى از چهار پايان را تحت عنوان سائبه و بحيره و وصيله ( 1 ) و همچنين قسمتى از زراعت و محصول كشاورزى خود را تحريم نموده‌ايد و خود را از اين نعمتهاى پاك محروم ساخته ، به علاوه اين مربوط به شما نيست كه چه چيز حلال و چه چيز حرام بايد باشد ، اين تنها در اختيار فرمان پروردگار و خالق آنها است .\r\n« بگو آيا خداوند به شما اجازه داده است چنين قوانينى را وضع كنيد ، يا بر خدا افترا مىبنديد » ( * ( قُلْ آللَّه أَذِنَ لَكُمْ أَمْ عَلَى اللَّه تَفْتَرُونَ ) * ) .\r\n\r\n","description":"","footnote":"\r\n( 1 ) بحيره حيوانى را مىگفتند كه چندين بار وضع حمل كرده بود و سائبه شترى بود كه ده يا دوازده بچه آورده بود و وصيله نيز به گوسفندى مىگفتند كه هفت بار فرزند آورده بود ( براى توضيح بيشتر به جلد پنجم صفحه 103 مراجعه فرمائيد ) .\r\n","page_name":" 325 ","page_number":325},
  {"content":"\r\nيعنى اين كار از دو صورت خارج نيست ، و شق سوم ندارد ، يا بايد با اجازه پروردگار صورت گرفته باشد ، و يا تهمت و افترا است ، و چون احتمال اول منتفى است بنا بر اين چيزى جز تهمت و افترا نمىتواند باشد .\r\nاكنون كه مسلم شد آنها با اين احكام خرافى و ساختگى خود علاوه بر محروم شدن از نعمتهاى الهى تهمت و افترا به ساحت مقدس پروردگار بسته‌اند ، اضافه مىكند : « آنها كه بر خدا دروغ مىبندند ، در باره مجازات روز قيامت چه مىانديشند ؟ آيا تامينى براى رهايى از اين كيفر دردناك به دست آورده‌اند » ؟\r\n( * ( وَما ظَنُّ الَّذِينَ يَفْتَرُونَ عَلَى اللَّه الْكَذِبَ يَوْمَ الْقِيامَةِ ) * ) .\r\nاما « خداوند فضل و رحمت گسترده اى بر مردم دارد » به همين دليل آنها را در برابر اين گونه اعمال زشتشان فورا كيفر نمىدهد ( * ( إِنَّ اللَّه لَذُو فَضْلٍ عَلَى النَّاسِ ) * ) .\r\nولى آنها به جاى اينكه از اين مهلت الهى استفاده كنند و عبرت گيرند و شكر آن را بجا بياورند و به سوى خدا بازگردند اكثر آنان غافلند « و سپاس اين نعمت بزرگ را بجا نمىآورند » ( * ( وَلكِنَّ أَكْثَرَهُمْ لا يَشْكُرُونَ ) * ) .\r\nاين احتمال نيز در تفسير اين آيه وجود دارد كه حلال بودن همه اين مواهب و روزيها ( بجز اشياء زيانبخش و ناپاك كه استثنا شده ) خود يك نعمت بزرگ الهى است و بسيارى از مردم بجاى سپاسگزارى در برابر اين نعمت ، ناسپاسى مىكنند و با احكام خرافى و ممنوعيتهاى بى دليل خود را از آن محروم مىدارند .\r\nو براى اينكه تصور نشود اين مهلت الهى دليل بر عدم احاطه علم پروردگار بر كارهاى آنها است ، در آخرين آيه مورد بحث اين حقيقت را به رساترين عبارت بيان مىكند كه او از تمام ذرات موجودات در پهنه آسمان و زمين و جزئيات\r\n","description":"","footnote":"","page_name":" 326 ","page_number":326},
  {"content":"\r\nاعمال بندگان آگاه و با خبر است ، و مىگويد : « در هيچ حالت و كار مهمى نمىباشى ، و هيچ آيه اى از قرآن را تلاوت نمىكنى ، و هيچ عملى را انجام نمىدهيد مگر اينكه ما شاهد و ناظر بر شما هستيم در آن هنگام كه وارد آن عمل مىشويد » ( * ( وَما تَكُونُ فِي شَأْنٍ وَما تَتْلُوا مِنْه مِنْ قُرْآنٍ وَلا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيه ) * ) ( 1 ) .\r\n« شهود » جمع « شاهد » در اصل به معنى حضور توأم با مشاهده با چشم و يا قلب و فكر است ، و تعبير به جمع اشاره به اين است كه نه تنها خدا بلكه فرشتگانى كه فرمانبردار او هستند و مراقب اعمال انسانها مىباشند نيز از همه اين كارها با خبرند و شاهد و ناظرند .\r\nو همانگونه كه سابقا هم اشاره كرده‌ايم تعبير به صيغه جمع در مورد خداوند با اينكه ذات پاك او از هر جهت يگانه و يكتا است براى اشاره به عظمت مقام او است و اينكه همواره مامورينى سر بر فرمان او دارند ، و در اطاعت امرش آماده و حاضرند ، و در واقع سخن تنها از او نيست ، بلكه از او است و آن همه ماموران مطيعش .\r\nسپس با تاكيد بيشتر ، مساله آگاهى خدا را از همه چيز تعقيب كرده مىگويد : « كوچكترين چيزى در زمين و آسمان حتى به اندازه سنگينى ذره بىمقدارى ، از ديدگاه علم پروردگار تو مخفى و پنهان نمىماند ، و نه كوچكتر از اين و نه بزرگتر از اين مگر اينكه همه اينها در لوح محفوظ و كتاب آشكار علم خدا ثبت و ضبط است\r\n\r\n","description":"","footnote":"\r\n( 1 ) بعضى ضمير « منه » را به خداوند برگردانده‌اند يعنى آياتى كه از طرف خدا مىخوانى ، اما ظاهر اين است كه اين ضمير به شان يا قرآن برمىگردد همانگونه كه بسيارى از مفسران گفته‌اند ، يعنى آياتى كه در باره هر كار مهمى تلاوت مىكنى ، يا آياتى از قرآن را كه تلاوت مىكنى .\r\n","page_name":" 327 ","page_number":327},
  {"content":"\r\n« ( * ( وَما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الأَرْضِ وَلا فِي السَّماءِ وَلا أَصْغَرَ مِنْ ذلِكَ وَلا أَكْبَرَ إِلَّا فِي كِتابٍ مُبِينٍ ) * ) .\r\n« يعزب » از ماده « عزوب » در اصل به معنى دورى و جدايى از خانه و خانواده براى يافتن مرتع از جهت گوسفندان و چهار پايان است و سپس به معنى غيبت و پنهانى بطور مطلق استعمال شده است .\r\n« ذره » به معنى جسم بسيار كوچك است و به همين جهت به مورچه‌هاى ريز نيز ذره گفته مىشود ( براى توضيح بيشتر به جلد سوم صفحه 389 مراجعه فرمائيد ) .\r\n« كتاب مبين » اشاره به علم وسيع پروردگار است كه گاهى از آن تعبير به « لوح محفوظ » مىشود ( در اين باره در جلد پنجم صفحه 271 نيز سخن گفته‌ايم ) .\r\n\r\nدر اينجا به چند نكته بايد توجه كرد :\r\n\r\n[ قانونگذارى مخصوص خدا است 
  ]\r\n1 - آيات فوق در ضمن عبارات كوتاهى اين حقيقت را ثابت مىكند كه حق قانونگذارى مخصوص خدا است و هر كس بى اذن و اجازه و فرمان او اقدام به چنين كارى كند مرتكب تهمت و افتراء بر خدا شده است ، زيرا همه روزيها و مواهب عالم از ناحيه او نازل گرديده ، و در حقيقت مالك اصلى همه آنها خدا است ، بنا بر اين او است كه حق دارد بعضى را « مجاز » و بعضى را « غير مجاز » اعلام كند ، هر چند دستورهاى او در اين زمينه در مسير منافع و تكامل بندگان است و او كمترين نيازى به اين كار ندارد ، ولى به هر حال صاحب اختيار و قانونگذار او است .\r\nمگر اينكه اجازه اين كار را در حدودى كه صلاح مىداند به كسى مانند پيامبر ص واگذار كند .\r\nچنان كه از روايات متعددى نيز استفاده مىشود كه پيامبر اسلام ص بعضى از امور را واجب يا حرام كرده است كه در زبان روايات به عنوان « فرض النبى »\r\n","description":"","footnote":"","page_name":" 328 ","page_number":328},
  {"content":"\r\nناميده شده ، البته همه اينها طبق فرمان خداوند و اختياراتى است كه به پيامبرش واگذار كرده است .\r\nجمله « * ( آللَّه أَذِنَ لَكُمْ ) * » نيز دليل بر اين است كه ممكن است خداوند چنين اجازه اى را به كسى بدهد .\r\nاين بحث مربوط به مساله « ولايت تشريعى » است كه بخواست خدا در محل ديگرى به گونه اى مشروحتر بيان خواهيم كرد .\r\n2 - اينكه در آيات فوق در مورد ارزاق تعبير به نزول شده ، با اينكه مىدانيم تنها آب باران است كه از آسمان فرود مىآيد ، يا به خاطر اين است كه اين قطرات حياتبخش ريشه اصلى همه روزيها را تشكيل مىدهد ، و يا به خاطر اين است كه منظور « نزول مقامى » است كه سابقا هم اشاره كرده‌ايم ، اين تعبير در سخنان روزمره نيز ديده مىشود كه اگر از شخص بزرگى دستورى يا موهبتى به شخص كوچكى بشود ، مىگويند اين برنامه از « بالا » دستور داده شده ، يا از بالا به ما رسيده است .\r\n3 - علماى علم اصول از جمله * ( آللَّه أَذِنَ لَكُمْ أَمْ عَلَى اللَّه تَفْتَرُونَ ) * « اصل عدم حجيت ظن » را ثابت كرده‌اند و گفته‌اند اين تعبير نشان مىدهد كه هيچ حكمى از احكام الهى را بدون قطع و يقين نمىتوان اثبات كرد و گرنه افترا بر خدا حرام است ( البته در اين استدلال بحثهايى داريم كه در مباحث علم اصول ذكر كرده‌ايم ) .\r\n\r\n[ قانونگذارى در برابر قانون خدا آئين جاهليت است 
  ]\r\n4 - آيات فوق يك درس ديگر نيز به ما مىدهد و آن اينكه قانونگذارى در برابر قانون خدا ، آئين جاهليت است ، كه به خود حق مىدادند با افكار نارسايشان احكامى وضع كنند ، ولى يك خداپرست واقعى هرگز نمىتواند چنين بوده باشد\r\n","description":"","footnote":"","page_name":" 329 ","page_number":329},
  {"content":"\r\nو اينكه مىبينيم در عصر و زمان ما گروهى هستند كه دم از ايمان به خدا و اسلام مىزنند و در عين حال دست گدايى به سوى قوانين ديگران كه قوانين غير اسلامى است دراز مىكنند ، و يا به خود اجازه مىدهند كه قوانين اسلام را به عنوان اينكه قابل عمل نيست كنار بگذارند و شخصا به جعل قانون بپردازند ، آنها نيز پيرو سنتهاى جاهلى هستند .\r\nاسلام واقعى تجزيه پذير نيست ، هنگامى كه گفتيم مسلمانيم بايد همه قوانين آن را برسميت بشناسيم ، و اينكه بعضى مىگويند اين قوانين همه قابل اجرا نيست پندار بى اساسى است كه از يك نوع غربزدگى و خود باختگى ناشى شده است .\r\nالبته اسلام به خاطر جامعيتى كه دارد در يك سلسله از مسائل با ذكر اصول كلى دست ما را باز گزارده است كه نيازهاى هر عصر و زمان را با شور و مشورت بر طبق آن اصول تنظيم و به اجرا در آوريم .\r\n5 - در آخرين آيه مورد بحث به هنگام اشاره به وسعت علم پروردگار روى سه نكته تكيه كرده و فرموده : در هيچ كار و حالى نيستى ، و هيچ آيه اى تلاوت نمىكنى ، و هيچ عملى انجام نمىدهيد مگر اينكه ما شاهد و ناظر بر شما هستيم .\r\nاين تعبيرات سه گانه در واقع اشاره به « افكار » و « گفتار » و « اعمال » انسانها است ، يعنى خداوند همانگونه كه اعمال ما را مىبيند ، سخنان ما را مىشنود ، و از افكار و نيات ما آگاه و با خبر است و چيزى از اينها از محيط علم پروردگار بيرون نيست .\r\nبدون شك نيت و حالات روحى در مرحله نخست قرار دارد و گفتار پشت سر آن است و كردار و عمل به دنبال آن ، و لذا در آيه نيز به همين ترتيب ذكر\r\n","description":"","footnote":"","page_name":" 330 ","page_number":330},
  {"content":"\r\nشده است .\r\nضمنا اينكه مىبينيم قسمت اول و دوم به صورت مفرد و خطاب به پيامبر ص ذكر شده و قسمت سوم به صورت جمع و خطاب به عموم مسلمانان است ممكن است به اين جهت باشد كه مرحله تصميم گيرى در برنامه‌هاى اسلامى مربوط به رهبر امت و پيامبر ص مىباشد ، همانگونه كه گرفتن آيات قرآن از سوى خدا و تلاوت آن بر مردم نيز از ناحيه او است ، ولى عمل كردن به اين برنامه‌ها به عموم ملت ارتباط دارد ، و هيچكس از آن مستثنى نيست .\r\n\r\n[ قانونگذارى در برابر قانون خدا آئين جاهليت است 
  ]\r\n6 - در آخرين آيات فوق درس بزرگى براى همه مسلمانان بيان شده است درسى كه مىتواند آنها را در مسير حق به راه اندازد و از كجرويها و انحرافات باز دارد ، درسى است كه توجه به آن جامعه اى صالح و پاك مىسازد ، و آن اينكه :\r\nبه اين حقيقت توجه داشته باشيم كه هر گامى بر مىداريم و هر سخنى كه مىگوئيم و هر انديشه اى كه در سر مىپرورانيم ، و به هر سو نگاه مىكنيم ، و در هر حالى هستيم ، نه تنها ذات پاك خدا بلكه فرشتگان او نيز مراقب ما هستند و با تمام توجه ما را مىنگرند .\r\nكوچكترين حركتى در پهنه آسمان و زمين از ديدگاه علم او مخفى و پنهان نمىماند ، نه تنها مخفى نمىماند بلكه همه آنها ثبت مىشود در آن لوحى كه محفوظ است و اشتباه و غلط و دگرگونى در آن راه ندارد ، در صفحه علم بى پايان خدا ، در انديشه فرشتگان مقربين و نويسندگان اعمال آدميان ، در پرونده ما و در نامه اعمال همه ما .\r\nبى جهت نيست كه امام صادق ع مىفرمايد : پيامبر اسلام ص هر زمان اين آيه را تلاوت مىكرد شديدا گريه مىنمود (\r\nكان رسول اللَّه اذا قرء هذه\r\n","description":"","footnote":"","page_name":" 331 ","page_number":331},
  {"content":"\r\nالايه بكى بكاء شديدا\r\n) ( 1 ) .\r\nجايى كه پيامبر ص با آن همه اخلاص و بندگى و آن همه خدمت به خلق و عبادت خالق از كار خود در برابر علم خدا ترسان باشد ، حال ما و ديگران معلوم است .\r\n\r\n[ سوره يونس ‹ 10 › : آيات 62 تا 65 
  ]\r\nأَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ ‹ 62 › الَّذِينَ آمَنُوا وَكانُوا يَتَّقُونَ ‹ 63 › لَهُمُ الْبُشْرى فِي الْحَياةِ الدُّنْيا وَفِي الآخِرَةِ لا تَبْدِيلَ لِكَلِماتِ اللَّه ذلِكَ هُوَ الْفَوْزُ الْعَظِيمُ ‹ 64 › وَلا يَحْزُنْكَ قَوْلُهُمْ إِنَّ الْعِزَّةَ لِلَّه جَمِيعاً هُوَ السَّمِيعُ الْعَلِيمُ ‹ 65 ›\r\n\r\nترجمه :\r\n62 - آگاه باشيد اوليا ( و دوستان ) خدا نه ترسى دارند و نه غمگين مىشوند .\r\n63 - همانها كه ايمان آوردند و ( از مخالفت فرمان خدا ) پرهيز مىكردند .\r\n64 - در زندگى دنيا و در آخرت شاد ( و مسرور ) ند ، وعده‌هاى الهى تخلفناپذير است ، و اين رستگارى بزرگى است .\r\n65 - سخن آنها تو را غمگين نسازد تمام عزت ( و قدرت ) از آن خدا است و او شنوا و داناست .\r\n\r\nتفسير : آرامش روح در سايه ايمان\r\nچون در آيات گذشته قسمتهايى از حالات مشركان و افراد بى ايمان مطرح\r\n\r\n","description":"","footnote":"\r\n( 1 ) مجمع البيان جلد پنجم صفحه 116 ذيل آيه .\r\n","page_name":" 332 ","page_number":332},
  {"content":"\r\nشده بود در اين آيات شرح حال مؤمنان مخلص و مجاهد و پرهيزگار كه درست نقطه مقابل آنان هستند بيان گرديده ، تا با مقايسه - همانگونه كه روش قرآن است - نور از ظلمت و سعادت از بدبختى شناخته شود .\r\nدر نخستين آيه مىگويد : « آگاه باشيد كه اولياى خدا نه ترسى بر آنان است و نه غمى دارند » ( * ( أَلا إِنَّ أَوْلِياءَ اللَّه لا خَوْفٌ عَلَيْهِمْ وَلا هُمْ يَحْزَنُونَ ) * ) .\r\nبراى فهم دقيق محتواى اين سخن بايد معنى « اولياء » به خوبى شناخته شود .\r\n« اوليا » جمع « ولى » در اصل از ماده « ولى يلى » گرفته شده كه به معنى نبودن واسطه ميان دو چيز و نزديكى و پى در پى بودن آنها است ، به همين دليل به هر چيزى كه نسبت به ديگرى قرابت و نزديكى داشته باشد ، خواه از نظر مكان يا زمان يا نسب و يا مقام ، « ولى » گفته مىشود ، استعمال اين كلمه به معنى « سرپرست » و « دوست » و مانند اينها نيز از همين جا است .\r\nبنا بر اين اولياء خدا كسانى هستند كه ميان آنان و خدا حائل و فاصله اى نيست ، حجابها از قلبشان كنار رفته ، و در پرتو نور معرفت و ايمان و عمل پاك ، خدا را با چشم دل چنان مىبينند كه هيچگونه شك و ترديدى به دلهايشان راه نمىيابد ، و به خاطر همين آشنايى با خدا كه وجود بى انتها و قدرت بى پايان و كمال مطلق است ، ماسواى خدا در نظرشان كوچك و كم ارزش و ناپايدار و بى مقدار است .\r\nكسى كه با اقيانوس آشنا است ، قطره در نظرش ارزشى ندارد و كسى كه خورشيد را مىبيند نسبت به يك شمع بى فروغ بى اعتنا است .\r\nو از اينجا روشن مىشود كه چرا آنها ترس و اندوهى ندارند ، زيرا خوف و ترس معمولا از احتمال فقدان نعمتهايى كه انسان در اختيار دارد و يا خطراتى كه ممكن است در آينده او را تهديد كند ، ناشى مىشود ، همانگونه كه غم و اندوه معمولا نسبت به گذشته و فقدان امكاناتى است كه در اختيار داشته است ، اولياء و دوستان راستين خدا از هر گونه وابستگى و اسارت جهان ماده\r\n","description":"","footnote":"","page_name":" 333 ","page_number":333},
  {"content":"\r\nآزادند ، و « زهد » به معنى حقيقيش بر وجود آنها حكومت مىكند ، نه با از دست دادن امكانات مادى جزع و فزع مىكنند و نه ترس از آينده در اين گونه مسائل افكارشان را به خود مشغول مىدارد .\r\nبنا بر اين « غمها » و « ترسهايى » كه ديگران را دائما در حال اضطراب و نگرانى نسبت به گذشته و آينده نگه مىدارد در وجود آنها راه ندارد .\r\nيك ظرف كوچك آب ، از دميدن يك انسان متلاطم مىشود ، ولى در پهنه اقيانوس كبير حتى طوفانها كم اثر است و به همين دليل اقيانوس آرامش مىنامند ( لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ) ( حديد - 23 ) .\r\nنه آن روز كه داشتند به آن دل بستند و نه امروز كه از آن جدا مىشوند غمى دارند ، روحشان بزرگتر و فكرشان بالاتر از آن است كه اين گونه حوادث در گذشته و آينده در آنها اثر بگذارد .\r\nبه اين ترتيب امنيت و آرامش واقعى بر وجود آنها حكمفرماست و بگفته قرآن أُولئِكَ لَهُمُ الأَمْنُ ( انعام - 82 ) و يا به تعبير ديگر أَلا بِذِكْرِ اللَّه تَطْمَئِنُّ الْقُلُوبُ : « ياد خدا مايه آرامش دلها است » ( رعد - 28 ) .\r\nخلاصه اينكه غم و ترس در انسانها معمولا ناشى از روح دنيا پرستى است ، آنها كه از اين روح تهى هستند ، اگر غم و ترسى نداشته باشند بسيار طبيعى است .\r\nاين بيان استدلالى مساله بود و گاهى همين موضوع به بيان ديگرى كه شكل عرفانى دارد به اين صورت عرضه مىشود .\r\nاولياى خدا آن چنان غرق صفات جمال و جلال او هستند و آن چنان محو مشاهده ذات پاك او مىباشند كه غير او را به دست فراموشى مىسپردند ، روشن است در غم و اندوه و ترس و وحشت حتما نياز به تصور فقدان و از دست دادن چيزى و يا مواجهه با دشمن و موجود خطرناكى دارد ، كسى كه غير خدا در دل او نمىگنجد و به غير او نمىانديشد و جز او را در روح خود پذيرا نمىشود ، چگونه ممكن است غم و اندوه و ترس و وحشتى داشته باشد .\r\n","description":"","footnote":"","page_name":" 334 ","page_number":334},
  {"content":"\r\nاز آنچه گفتيم اين حقيقت نيز آشكار شد كه منظور غمهاى مادى و ترسهاى دنيوى است ، و گرنه دوستان خدا وجودشان از خوف او مالامال است ، ترس از عدم انجام وظائف و مسئوليتها ، و اندوه بر آنچه از موفقيتها از آنان فوت شده ، كه اين ترس و اندوه جنبه معنوى دارد و مايه تكامل وجود انسان و ترقى او است ، به عكس ترس و اندوههاى مادى كه مايه انحطاط و تنزل است .\r\nامير مؤمنان على ع در خطبه معروف « همام » كه حالات اولياى خدا در آن به عاليترين وجهى ترسيم شده مىفرمايد : « قلوبهم محزونة و شرورهم مامونة : « دلهاى آنها محزون و مردم از شر آنها در امانند » و نيز مىفرمايد و لو لا الاجل الذى كتب اللَّه عليهم لم تستقر ارواحهم فى اجسادهم طرفة عين شوقا الى الثواب و خوفا من العقاب : « اگر اجلى كه خداوند براى آنها مقرر كرده نبود حتى يك چشم بر هم زدن ارواح آنها در بدنهايشان آرام نمىگرفت ، به خاطر عشق به پاداش الهى و ترس و وحشت از مجازات و كيفر او » ( 1 ) .\r\nقرآن مجيد نيز در باره مؤمنان مىگويد : الَّذِينَ يَخْشَوْنَ رَبَّهُمْ بِالْغَيْبِ وَهُمْ مِنَ السَّاعَةِ مُشْفِقُونَ : « كسانى كه از پروردگارشان با اينكه او را به خشم نمىبينند مىترسند و از رستاخيز بيمناكند » ( انبياء - 49 ) بنا بر اين آنها خوف و ترس ديگرى دارند ( 2 ) .\r\n\r\n","description":"","footnote":"\r\n( 1 ) نهج البلاغه خطبه 193 ( صبحى صالح ) .\r\n( 2 ) هم اكنون كه اين آيات را مىنويسيم خبر شهادت يكى از اولياى راستين خداوند يعنى فيلسوف و دانشمند و مجاهد بزرگ آقاى مرتضى مطهرى به ما رسيد و بار ديگر اين حقيقت را براى ما ثابت كرد كه براى حفظ اين انقلاب بزرگ اسلامى كه ما در اين عصر و زمان در اين مملكت شروع كرده‌ايم و همه قشرهاى ملت ما در آن شركت دارند باز بايد خونها و قربانيهاى بيشترى بدهيم ولى اين بار مردى را از ما گرفتند كه تمام عمرش در خدمت علم و دانش بود و آثار گرانبهايش شاهد گوياى اين مدعا است ، او مجاهدى مخلص و مؤمنى آزاده بود ، او از همانها بود كه قرآن در باره آنان مىگويد نه ترسى دارند و نه غمى چرا كه رسالت خود را به خوبى انجام داد و هم در راه رسالتش شهيد شد ( دوازدهم ارديبهشت 1358 )\r\n","page_name":" 335 ","page_number":335},
  {"content":"\r\nدر اينكه منظور از اولياء خدا چه كسانى است در ميان مفسران گفتگو است ولى آيه دوم مطلب را روشن ساخته و بگفتگوها پايان مىدهد و مىگويد : « آنها كسانى هستند كه ايمان آورده‌اند و به طور مداوم تقوا و پرهيز كارى را پيشه خود ساخته‌اند » ( * ( الَّذِينَ آمَنُوا وَكانُوا يَتَّقُونَ ) * ) .\r\nجالب اينكه ايمان را به صورت فعل ماضى مطلق آورده و تقوا را به صورت ماضى استمرارى اشاره به اينكه ايمان آنها به سر حد كمال رسيده ولى مساله تقوا كه در عمل روزمره منعكس مىشود و هر روز و هر ساعت كار تازه اى مىطلبد و جنبه تدريجى دارد براى آنها به صورت يك برنامه و وظيفه دائمى در آمده است .\r\nآرى اينها هستند كه با داشتن اين دو ركن اساسى دين و شخصيت چنان آرامشى در درون جان خود احساس مىكنند كه هيچيك از طوفانهاى زندگى آنها را تكان نمىدهد بلكه به مضمون « المؤمن كالجبل الراسخ لا تحركه العواصف » همچون كوه در برابر تند باد حوادث استقامت به خرج مىدهند .\r\nدر سومين آيه روى مساله عدم وجود ترس و غم و وحشت در وجود اولياى حق با اين عبارت تاكيد مىكند كه « براى آنان در زندگى دنيا و در آخرت بشارت است » : ( مُ الْبُشْرى فِي الْحَياةِ الدُّنْيا وَفِي الآخِرَةِ ) .\r\nبه اين ترتيب نه تنها ترس و غمى ندارند بلكه بشارت و خوشحالى و سرور به خاطر نعمتهاى فراوان و مواهب بى پايان الهى هم در اين زندگى و هم در آن زندگى نصيب آنان مىشود ( توجه داشته باشيد كه « البشرى » با الف و لام جنس و به صورت مطلق ذكر شده و انواع بشارتها را شامل مىشود ) .\r\nباز براى تاكيد اضافه مىكند « سخنان پروردگار و وعده‌هاى الهى تغيير و تبديل ندارد ، و خداوند به اين وعده خود نسبت به دوستانش وفا مىكند ( تَبْدِيلَ لِكَلِماتِ اللَّه ) .\r\n","description":"","footnote":"","page_name":" 336 ","page_number":336},
  {"content":"\r\n« و اين پيروزى و سعادت بزرگى است براى هر كس كه نصيبش شود » ( كَ هُوَ الْفَوْزُ الْعَظِيمُ ) .\r\nو در آخرين آيه روى سخن را به پيامبر ص كه سر سلسله اولياء و دوستان خدا است كرده و به صورت دلدارى و تسلى خاطر به او مىگويد : « سخنان ناموزون مخالفان و مشركان غافل و بى خبر تو را غمگين نكند » ( * ( وَلا يَحْزُنْكَ قَوْلُهُمْ ) * ) .\r\n« چرا كه تمام عزت و قدرت از آن خدا است » و در برابر اراده حق از دشمنان كارى ساخته نيست ( * ( إِنَّ الْعِزَّةَ لِلَّه جَمِيعاً ) * ) .\r\nاو از تمام نقشه‌هاى آنها با خبر است ، « سخنانشان را مىشنود و از اسرار درونشان آگاه است ( * ( هُوَ السَّمِيعُ الْعَلِيمُ ) * ) .\r\n\r\nدر اينجا به دو نكته بايد توجه كرد :\r\n\r\n1 - منظور از بشارت در اين آيه چيست ؟\r\nدر اينكه بشارتى را كه خداوند در آيات فوق به دوستانش در دنيا و آخرت ارزانى داشته چيست ؟ در ميان مفسران گفتگو است .\r\nبعضى آن را مخصوص به بشارتى دانسته‌اند كه فرشتگان در آستانه مرگ و انتقال از اين جهان به مؤمنان مىدهد و مىگويند وَأَبْشِرُوا بِالْجَنَّةِ الَّتِي كُنْتُمْ تُوعَدُونَ ( سجده - 30 ) .\r\nو بعضى ديگر آن را اشاره به وعده‌هاى پيروزى پروردگار و غلبه بر دشمنان و حكومت در روى زمين ما دام كه مؤمنند و صالحند مىدانند .\r\nدر بعضى از روايات اين بشارت به خوابهاى خوش كه مؤمنان مىبينند تفسير شده ولى همانگونه كه گفتيم با توجه به مطلق بودن اين كلمه و الف و لام جنس در\r\n","description":"","footnote":"","page_name":" 337 ","page_number":337},
  {"content":"\r\n« البشرى » مفهوم وسيعى نهفته شده كه هر گونه بشارت و شادى پيروزى و موفقيت را شامل مىشود ، و همه آنچه در بالا ذكر شد در آن درج است ، و در واقع هر كدام اشاره به گوشه اى از اين بشارت وسيع الهى مىباشد .\r\nو شايد اينكه در بعضى از روايات به خوابهاى خوش و رؤياى صالحه تفسير شده اشاره به اين است كه هر گونه بشارت حتى بشارتهاى كوچك نيز در مفهوم « البشرى » افتاده است ، نه اينكه منحصر به آن باشد .\r\nدر واقع همانطور كه قبلا هم گفته شد اين اثر تكوينى و طبيعى ايمان و تقوا است كه انسان را از انواع دلهره‌ها و وحشتهايى كه زائيده شك و ترديد و همچنين مولود گناه و انواع آلودگيها است از روح و جسم انسان دور مىسازد ، چگونه ممكن است كسى ايمان و تكيه گاه معنوى در درون جان خود نداشته باشد باز احساس آرامش كند ؟\r\nاو به يك كشتى بى لنگر در يك درياى طوفانى مىماند كه امواج كوه پيكر هر لحظه او را به سويى پرتاب مىكنند و گردابها براى بلعيدنش دهان باز كرده‌اند .\r\nچگونه كسى كه دست به ظلم و ستم و ريختن خون مردم و غصب اموال و حقوق ديگران آلوده كرده ممكن است آرامش خاطر داشته باشد ، او بر خلاف مؤمنان حتى خواب آرام ندارد و غالبا خوابهاى وحشتناكى مىبيند كه در اثناء آن خود را با دشمنان درگير مشاهده مىكند و اين خود يك دليل بر ناآرامى و تلاطم روح آنهاست .\r\nطبيعى است يك شخص جانى بخصوص اينكه تحت تعقيب باشد در عالم خواب خود را در برابر اشباح هولناكى مىبيند كه براى گرفتن و تعقيب او كمر بسته‌اند و يا اينكه روح آن مقتول مظلوم از درون ضمير ناآگاهش فرياد مىزند و او را شكنجه مىدهد ، لذا هنگامى كه بيدار مىشود همچون يزيد ما لى و للحسين « مرا با حسين چكار » ؟ و يا همچون حجاج ما لى و لسعيد بن جبير : « مرا با\r\n","description":"","footnote":"","page_name":" 338 ","page_number":338},
  {"content":"\r\nسعيد بن جبير چه كار ؟ ! مىگويد .\r\n\r\n[ اولياء اللَّه چه كسانى هستند ؟ 
  ]\r\n2 - در ذيل آيات فوق روايات جالبى از ائمه اهل بيت ع وارد شده است كه به بعضى از آنها اشاره مىكنيم :\r\nامير مؤمنان على ع آيه * ( أَلا إِنَّ أَوْلِياءَ اللَّه ) * . . . را تلاوت فرمود و سپس از ياران خويش سؤال كرد مىدانيد « * ( أَوْلِياءَ اللَّه ) * » چه اشخاصى هستند ؟ عرض كردند اى امير مؤمنان شما خودتان بفرمائيد كه آنان كيانند :\r\nامام فرمود :\r\nهم نحن و اتباعنا فمن تبعنا من بعدنا طوبى لنا ، و طوبى لهم افضل من طوبى لنا ، قالوا يا امير المؤمنين ما شان طوبى لهم افضل من طوبى لنا ؟\r\nا لسنا نحن و هم على امر ؟ قال لا ، انهم حملوا ما لم تحملوا عليه ، و اطاقوا ما لم تطيقوا\r\n! : « دوستان خدا ، ما و پيروان ما كه بعد از ما مىآيند هستند ، خوشا به حال ما ، و بيشتر از آن خوشا به حال آنها - بعضى پرسيدند چرا بيشتر از ما ؟ مگر ما و آنها هر دو پيرو يك مكتب نيستيم و كارمان يك نواخت نمىباشد ؟ فرمود : نه ، آنها مسئوليتهايى بر دوش دارند كه شما نداريد و تن به مشكلاتى مىدهند كه شما نمىدهيد » ( 1 ) در كتاب « كمال الدين » از ابو بصير از امام صادق ع نقل شده كه فرمود :\r\nطوبى لشيعة قائمنا المنتظرين لظهوره فى غيبته ، و المطيعين له فى ظهوره ، اولئك اولياء اللَّه الذين * ( لا خَوْفٌ عَلَيْهِمْ وَلا هُمْ يَحْزَنُونَ ) *\r\n: « خوشا به حال پيروان امام قائم كه در غيبتش ( با خود سازى ) انتظار ظهورش را مىكشند ، و به هنگام ظهورش مطيع فرمان اويند ، آنها اولياى خدا هستند همانها كه نه ترسى دارند و نه غمى » ( 2 ) .\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 309 .\r\n( 2 ) همان مدرك .\r\n","page_name":" 339 ","page_number":339},
  {"content":"\r\nيكى از دوستان امام صادق ع نقل مىكند كه امام ع فرمود : پيروان اين مكتب در لحظات آخر عمر چيزهايى مىبينند كه چشمشان با آن روشن مىشود .\r\nراوى مىگويد من اصرار كردم چه چيز مىبينند ؟ و اين سخن را بيش از ده بار تكرار كردم ولى در هر بار امام تنها به اين جمله قناعت مىكرد كه « مىبينند » . . ! .\r\nدر آخر مجلس رو به سوى من كرد و مرا صدا زد فرمود : مثل اينكه اصرار دارى بدانى چه چيز را مىبينند ؟ گفتم آرى قطعا ! . . . سپس گريستم .\r\nامام به حال من رقت كرد و گفت آن دو را مىبينند ، اصرار كردم كدام دو نفر ؟ فرمود : پيامبر ص و على ع را ، هيچ انسان با ايمانى چشم از جهان نمىپوشد مگر اينكه اين دو بزرگوار را خواهد ديد كه به او بشارت مىدهند ، سپس فرمود اين را خداوند در قرآن بيان كرده ، سؤال كردند در كجا و كدام سوره ؟ فرمود در سوره يونس آنجا كه مىگويد * ( الَّذِينَ آمَنُوا وَكانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَفِي الآخِرَةِ ) * ( 1 ) .\r\nبه مضمون همين روايت ، روايات ديگرى نيز داريم .\r\nروشن است كه اين روايات اشاره به قسمتى از بشارتهاى افراد با ايمان و تقوا است نه همه آن بشارتها ، و نيز روشن است كه اين مشاهده ، مشاهده جسم مادى نيست ، بلكه مشاهده جسم برزخى با ديد برزخى است ، زيرا مىدانيم در جهان برزخ كه فاصله اى است ميان اين جهان و سراى آخرت ، روح انسان بر جسم برزخيش باقى مىماند .\r\n\r\n","description":"","footnote":"\r\n( 1 ) نور الثقلين جلد 2 صفحه 310 ( با تلخيص ) .\r\n","page_name":" 340 ","page_number":340},
  {"content":"\r\n\r\n[ سوره يونس ‹ 10 › : آيات 66 تا 67 
  ]\r\nأَلا إِنَّ لِلَّه مَنْ فِي السَّماواتِ وَمَنْ فِي الأَرْضِ وَما يَتَّبِعُ الَّذِينَ يَدْعُونَ مِنْ دُونِ اللَّه شُرَكاءَ إِنْ يَتَّبِعُونَ إِلَّا الظَّنَّ وَإِنْ هُمْ إِلَّا يَخْرُصُونَ ‹ 66 › هُوَ الَّذِي جَعَلَ لَكُمُ اللَّيْلَ لِتَسْكُنُوا فِيه وَالنَّهارَ مُبْصِراً إِنَّ فِي ذلِكَ لآياتٍ لِقَوْمٍ يَسْمَعُونَ ‹ 67 ›\r\n\r\nترجمه :\r\n66 - آگاه باشيد تمام كسانى كه در آسمانها و زمين هستند از آن خدا مىباشند ، و آنها كه غير خدا را شريك او مىخوانند از منطق و دليلى پيروى نمىكنند ، آنها فقط از پندار بى اساس پيروى مىكنند و آنها فقط دروغ مىگويند ! 67 - او كسى است كه شب را براى شما آفريد كه در آن آرامش بيابيد و روز را روشنى بخش قرار داد ، در اين نشانه هايى است براى كسانى كه گوش شنوا دارند .\r\n\r\nتفسير : قسمتى از آيات عظمت او\r\nآيات فوق بار ديگر به مساله توحيد و شرك كه يكى از مهمترين مباحث اسلام و مباحث اين سوره است باز مىگردد ، مشركان را به محاكمه مىكشد و ناتوانى آنها را به ثبوت مىرساند .\r\nنخست مىگويد : « آگاه باشيد تمام كسانى كه در آسمانها و زمين هستند از آن خدا مىباشند » ( * ( أَلا إِنَّ لِلَّه مَنْ فِي السَّماواتِ وَمَنْ فِي الأَرْضِ ) * ) .\r\nجايى كه اشخاص ملك او باشند و از آن او ، اشيايى كه در اين جهان مىباشند به طريق اولى از آن او هستند ، بنا بر اين او مالك تمام عالم هستى است و با اين حال چگونه ممكن است مملوكهاى او شريك او بوده باشند ؟ ! سپس اضافه مىكند : « كسانى كه غير خدا را شريك او قرار مىدهند از\r\n","description":"","footnote":"","page_name":" 341 ","page_number":341},
  {"content":"\r\nدليل و منطقى پيروى نمىكنند و هيچ سند و شاهدى بر گفتار خود ندارند « ( * ( وَما يَتَّبِعُ الَّذِينَ يَدْعُونَ مِنْ دُونِ اللَّه شُرَكاءَ ) * ) .\r\n« آنها تنها از پندارها و گمانهاى بى اساس و بى پايه پيروى مىكنند » ( * ( إِنْ يَتَّبِعُونَ إِلَّا الظَّنَّ ) * ) .\r\n« بلكه آنها فقط با مقياس حدس و تخمين سخن مىگويند ، و دروغ مىگويند » ! ( * ( وَإِنْ هُمْ إِلَّا يَخْرُصُونَ ) * ) .\r\n« خرص » در لغت هم به معنى « دروغ » آمده است ، و هم به معنى « حدس و تخمين » ، و در اصل - همانگونه كه « راغب » در « مفردات » گفته - به معنى جمعآورى كردن ميوه است ، و پس از به جمع زدن و گردآورى در حساب ، و تخمين زدن ميوه بر درختان گفته شده ، و از آنجا كه حدس و تخمين گاهى نادرست از آب در مىآيد اين ماده به معنى « دروغ » نيز آمده است .\r\nاصولا اين خاصيت پيروى از پندار و گمان بى اساس است كه سرانجام انسان را به وادى دروغ مىكشاند .\r\nآنها كه بتها را شريك خدا ساخته بودند تكيه گاهشان اوهامى بيش نبود ، اوهامى كه حتى تصور آن امروز براى ما مشكل است كه چگونه ممكن است انسان اشكال و مجسمه‌هاى بيروحى بسازد و بعد مخلوق خود را ارباب و صاحب اختيار خويش بداند ؟ مقدراتش را به دست آن بسپارد ، و حل مشكلاتش را از او بخواهد ؟ ! آيا اين چيزى جز دروغ و دروغپردازى مىتواند باشد ؟\r\nحتى مىتوان اين را به عنوان يك قانون كلى - با كمى دقت - از آيه استفاده كرد كه هر كس از ظن و گمانهاى بى اساس پيروى كند سرانجام به دروغگويى كشانده مىشود ، راستى و صدق بر اساس قطع و يقين استوار است و دروغ بر اساس تخمينها و پندارها و شايعه‌ها ! .\r\n","description":"","footnote":"","page_name":" 342 ","page_number":342},
  {"content":"\r\nسپس براى تكميل اين بحث و نشان دادن راه خداشناسى ، و دورى از شرك و بت پرستى ، به گوشه اى از مواهب الهى كه در نظام آفرينش قرار گرفته و نشانه عظمت و قدرت و حكمت « اللَّه » است اشاره كرده ، مىگويد :\r\n« او كسى است كه شب را براى شما مايه آرامش قرار داد » ( * ( هُوَ الَّذِي جَعَلَ لَكُمُ اللَّيْلَ لِتَسْكُنُوا فِيه ) * ) :\r\n« و روز را روشنى بخش » ( * ( وَالنَّهارَ مُبْصِراً ) * ) .\r\nاين نظام نور و ظلمت كه بارها در آيات قرآن روى آن تكيه شده ، نظامى شگفتانگيز و پر بار است ، كه از يك سو با تابش نور در مدت معين ، صحنه زندگى انسانها را روشن ساخته ، و حركت آفرين است و تلاشانگيز ، و از سوى ديگر با پرده‌هاى ظلمانى و آرامبخش شب روح و جسم خسته را براى كار و حركت مجدد آماده مىسازد .\r\nآرى « در اين نظام حساب شده آيات و نشانه هايى از توانايى آفريدگار است ، اما براى آنها كه گوش شنوا دارند و حقايق را مىشنوند » ( * ( إِنَّ فِي ذلِكَ لآياتٍ لِقَوْمٍ يَسْمَعُونَ ) * ) .\r\nآنها كه مىشنوند و درك مىكنند ، و آنها كه پس از درك حقيقت ، آن را به كار مىبندند .\r\n\r\nدر اينجا به چند نكته بايد توجه كرد :\r\n1 - آرامش و سكون كه هدف از آفرينش شب قرار داده شده يك واقعيت مسلم علمى است كه دانش امروز آن را به ثبوت رسانده ، پرده‌هاى تاريكى نه تنها يك وسيله اجبارى براى تعطيل فعاليتهاى روزانه است ، بلكه اثر مستقيمى روى سلسله اعصاب و عضلات آدمى و ساير جانداران دارد و آنها را در حالت استراحت و خواب و سكون فرو مىبرد ، و چه نادانند مردمى كه شب را به هوسرانى زنده\r\n","description":"","footnote":"","page_name":" 343 ","page_number":343},
  {"content":"\r\nمىدارند و روز را - مخصوصا صبحگاهان نشاطانگيز را - در خواب فرو مىروند و به همين دليل همواره اعصابى نامتعادل و ناراحت دارند .\r\n2 - با توجه به اينكه ماده « ابصار » به معنى « بينايى » است ، مفهوم جمله « * ( وَالنَّهارَ مُبْصِراً ) * » اين مىشود كه خدا « روز را بينا قرار داد » در حالى كه روز بينا كننده است نه بينا ، اين يك تشبيه و مجاز زيبا از قبيل توصيف سبب به اوصاف مسبب است همانگونه كه در مورد شب نيز مىگويند « ليل نائم » يعنى « شبى كه به خواب رفته » در حالى كه شب به خواب نمىرود بلكه شب سبب مىشود كه مردمان به خواب روند .\r\n3 - آيات فوق يك بار ديگر ظن و گمان را محكوم كرده و مردود شناخته ، ولى با توجه به اينكه سخن از پندارهاى خرافى و بى پايه بت پرستان است ، « ظن » در اينجا به معنى گمانهاى حساب شده عقلايى نيست كه در بعضى از موارد - مانند شهادت شهود و ظاهر الفاظ و اقرارها و مكاتبه‌ها - حجت است ، بنا بر اين آيات فوق دليلى بر عدم حجيت ظن نمىتواند باشد .\r\n","description":"","footnote":"","page_name":" 344 ","page_number":344},
  {"content":"\r\n\r\n[ سوره يونس ‹ 10 › : آيات 68 تا 70 
  ]\r\nقالُوا اتَّخَذَ اللَّه وَلَداً سُبْحانَه هُوَ الْغَنِيُّ لَه ما فِي السَّماواتِ وَما فِي الأَرْضِ إِنْ عِنْدَكُمْ مِنْ سُلْطانٍ بِهذا أَ تَقُولُونَ عَلَى اللَّه ما لا تَعْلَمُونَ ‹ 68 › قُلْ إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ ‹ 69 › مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ ‹ 70 ›\r\n\r\nترجمه :\r\n68 - گفتند خداوند فرزندى براى خود انتخاب كرده ، منزه است ( از هر عيب و نقص و احتياجى ) او بى نياز است ، از آن او است آنچه در آسمانها و آنچه در زمين است ، شما هيچگونه دليلى بر اين ادعا نداريد ، آيا به خدا نسبتى مىدهيد كه نمىدانيد ؟ ! 69 - بگو آنها كه به خدا دروغ مىبندند ( هرگز ) رستگار نمىشوند .\r\n70 - ( حد اكثر ) بهره اى از دنيا دارند سپس بازگشتشان به سوى ماست و بعد ، مجازات شديد در برابر كفرشان به آنها مىچشانيم ! .\r\n\r\nتفسير :\r\nاين آيات نيز هم چنان بحث با مشركان را ادامه داده يكى از دروغها و تهمتهاى آنها را نسبت به ساحت مقدس خداوند بازگو مىكند ، نخست مىگويد :\r\n« آنها گفتند خداوند براى خود فرزندى اختيار كرده است » ! ( * ( قالُوا اتَّخَذَ اللَّه وَلَداً ) * ) .\r\nاين سخن را در درجه اول مسيحيان در مورد حضرت مسيح ، سپس بت پرستان عصر جاهلى در مورد فرشتگان كه آنها را دختران خدا مىپنداشتند ، و يهود در مورد « عزيز » گفتند .\r\n","description":"","footnote":"","page_name":" 345 ","page_number":345},
  {"content":"\r\nقرآن از دو راه به آنها پاسخ مىگويد :\r\nنخست اينكه « خداوند از هر عيب و نقص منزه است ، و از همه چيز بى نياز است ( * ( سُبْحانَه هُوَ الْغَنِيُّ ) * ) .\r\nاشاره به اينكه نياز به فرزند يا به خاطر احتياج جسمانى به نيرو ، و كمك او است ، و يا به خاطر نياز روحى و عاطفى ، و از آنجا كه خداوند از هر عيب و نقصى و از هر كمبود وضعى منزه است و ذات پاكش يك پارچه غنا و بى نيازى است ممكن نيست براى خود فرزندى انتخاب كند .\r\n« او مالك همه موجوداتى است كه در آسمانها و زمين است » ( * ( لَه ما فِي السَّماواتِ وَما فِي الأَرْضِ ) * ) .\r\nو با اينحال چه معنى دارد كه او فرزندى براى خود انتخاب كند تا او را آرامش ببخشد و يا به او كمك كند ؟ ! جالب اينكه در اينجا تعبير به « اتخذ » ( انتخاب و اختيار كرد ) شده است و اين نشان مىدهد كه آنها معتقد بودند فرزندى از خداوند متولد نشده بلكه مىگفتند خدا موجوداتى را به فرزندى خود برگزيده است ، درست همانند كسانى كه از آنها فرزند نمىشود و كودكى را از پرورشگاه و مانند آن براى خود انتخاب مىكنند ، به هر حال اين جاهلان كوته بين گرفتار اشتباه مقايسه خالق و مخلوق بودند ، و ذات بى نياز خدا را به وجود محدود و نيازمند خويش مقايسه مىكردند .\r\nدومين پاسخى را كه قرآن به آنها مىگويد اين است كه : هر كس ادعايى دارد بايد دليلى بر مدعاى خود اقامه كند « آيا شما بر اين سخن دليلى داريد ؟\r\nنه ، هيچ دليلى نزد شما براى اين ادعا وجود ندارد « ( * ( إِنْ عِنْدَكُمْ مِنْ سُلْطانٍ بِهذا ) * ) .\r\nبا اينحال « آيا به خدا نسبتى مىدهيد كه حد اقل از آن آگاهى نداريد » ( * ( أَ تَقُولُونَ عَلَى اللَّه ما لا تَعْلَمُونَ ) * ) .\r\n","description":"","footnote":"","page_name":" 346 ","page_number":346},
  {"content":"\r\nيعنى به فرض كه دليل روشن نخست را نپذيريد ، بالآخره اين حقيقت را نمىتوانيد انكار كنيد كه گفتار شما يك تهمت و قول به غير علم است .\r\nدر آيه بعد سرانجام شوم افترا و تهمت بر خدا را بازگو مىكند :\r\nروى سخن را متوجه پيامبرش كرده مىگويد : « به آنها بگو : كسانى كه بر خدا افترا مىبندند و دروغ مىگويند هرگز روى رستگارى را نخواهند ديد » ( * ( قُلْ إِنَّ الَّذِينَ يَفْتَرُونَ عَلَى اللَّه الْكَذِبَ لا يُفْلِحُونَ ) * ) .\r\nفرضا كه آنها بتوانند با دروغها و افتراهاى خود چند صباحى به مال و منال دنيا برسند « اين تنها يك متاع زودگذر اين جهان است ، سپس به سوى ما باز - مىگردند و ما عذاب شديد را در مقابل كفرشان به آنها مىچشانيم » ( * ( مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ ) * ) .\r\nدر واقع اين آيه و آيه قبل دو نوع مجازات براى اين دروغگويان كه به خدا نسبت نارواى اختيار فرزند مىدهند بيان مىكند يكى اينكه هيچگاه اين دروغ و تهمت مايه فلاح و رستگارى آنها نيست ، و هرگز آنان را به هدفشان نمىرساند ، بلكه در بيراهه‌ها سرگردان مىشوند و بدبختى و شكست دامنشان را مىگيرد .\r\nديگر اينكه فرضا كه با اين حرفها چند روزى مردم را اغفال كنند و از آئين بت پرستى به نوايى برسند ، ولى اين تمتع و بهره گيرى دوام و بقايى ندارد و عذاب جاودان الهى در انتظار آنها است .\r\nدر آيات فوق به مفهوم چند كلمه بايد درست توجه كرد :\r\n1 - كلمه « سلطان » در اينجا به معنى دليل است ، اين كلمه از كلمه دليل هم\r\n","description":"","footnote":"","page_name":" 347 ","page_number":347},
  {"content":"\r\nپرمعنىتر و هم رساتر است ، زيرا دليل به معنى راهنما است اما سلطان به معنى چيزى است كه انسان را بر طرف مقابل مسلط مىسازد و متناسب موارد بحث و مجادله و گفتگو است ، و اشاره به دليل كوبنده است .\r\n2 - « متاع » به معنى چيزى است كه انسان از آن بهره مىگيرد ، و مفهوم آن بسيار وسيع است و تمام وسائل زندگى و مواهب مادى را شامل مىشود ، راغب در كتاب « مفردات » مىگويد : « كلما ينتفع به على وجه ما ، فهو متاع و متعة » :\r\nهر چيزى كه به نحوى انسان از آن بهره مىگيرد به آن متاع يا متعه گفته مىشود .\r\n3 - تعبير به « * ( نُذِيقُهُمُ ) * » ( به آنها مىچشانيم ) كه در مورد عذاب الهى به كار رفته اشاره به اين است كه اين مجازات چنان به آنها مىرسد كه گويى با زبان و دهان خويش آن را مىچشند ، اين تعبير بسيار رساتر از مشاهده و حتى لمس كردن عذاب است .\r\n","description":"","footnote":"","page_name":" 348 ","page_number":348},
  {"content":"\r\n\r\n[ سوره يونس ‹ 10 › : آيات 71 تا 73 
  ]\r\nوَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِه يا قَوْمِ إِنْ كانَ كَبُرَ عَلَيْكُمْ مَقامِي وَتَذْكِيرِي بِآياتِ اللَّه فَعَلَى اللَّه تَوَكَّلْتُ فَأَجْمِعُوا أَمْرَكُمْ وَشُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَلا تُنْظِرُونِ ‹ 71 › فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ إِنْ أَجْرِيَ إِلَّا عَلَى اللَّه وَأُمِرْتُ أَنْ أَكُونَ مِنَ الْمُسْلِمِينَ ‹ 72 › فَكَذَّبُوه فَنَجَّيْناه وَمَنْ مَعَه فِي الْفُلْكِ وَجَعَلْناهُمْ خَلائِفَ وَأَغْرَقْنَا الَّذِينَ كَذَّبُوا بِآياتِنا فَانْظُرْ كَيْفَ كانَ عاقِبَةُ الْمُنْذَرِينَ ‹ 73 ›\r\n\r\nترجمه :\r\n71 - بخوان بر آنها سرگذشت نوح را ، آن هنگام كه به قوم خود گفت اى قوم من اگر موقعيت و يادآورى من نسبت به آيات الهى بر شما سنگين ( و غير قابل تحمل ) است ( هر كار از دستتان ساخته است بكنيد ) من بر خدا توكل كرده‌ام فكر خود و قدرت معبودهايتان را جمع كنيد و هيچ چيز بر شما مستور نماند سپس به حيات من پايان دهيد ( و لحظه اى ) مهلتم ندهيد ! ( اما توانايى نداريد ) .\r\n72 - و اگر از قبول دعوتم روى بگردانيد ( كار نادرستى كرده‌ايد چه اينكه ) من از شما مزدى نمىخواهم مزد من تنها بر خدا است و من مامورم كه از مسلمين ( تسليم شدگان در برابر فرمان خدا ) باشم .\r\n73 - اما آنها او را تكذيب كردند و ما او و كسانى را كه با او در كشتى بودند نجات داديم ، آنها را جانشين ( و وارث كافران ) قرار داديم و كسانى را كه آيات ما را تكذيب كردند غرق نموديم پس ببين عاقبت كار آنها كه انذار شدند ( و به انذار الهى اهميت ندادند ) چگونه بود ؟ !\r\n","description":"","footnote":"","page_name":" 349 ","page_number":349},
  {"content":"\r\n\r\nتفسير : گوشه اى از مبارزات نوح\r\nآيات فوق آغازى است براى شرح قسمتى از تاريخ انبياء و سرگذشت اقوام پيشين براى بيدارى مشركان و گروه‌هاى مخالف ، خداوند به پيامبرش دستور مىدهد گفتارى را كه با مشركان داشت با شرح تاريخ عبرتانگيز پيشينيان تكميل كند .\r\nنخست سرگذشت « نوح » را عنوان كرده مىگويد :\r\n« سرگذشت نوح را بر آنها تلاوت كن ، هنگامى كه به قومش گفت : اى قوم من اگر توقفم در ميان شما و يادآورى كردن آيات الهى برايتان سخت و غير قابل تحمل است ، هر كار از دستتان ساخته است انجام دهيد و كوتاهى نكنيد » ( * ( وَاتْلُ عَلَيْهِمْ نَبَأَ نُوحٍ إِذْ قالَ لِقَوْمِه يا قَوْمِ إِنْ كانَ كَبُرَ عَلَيْكُمْ مَقامِي وَتَذْكِيرِي بِآياتِ اللَّه ) * ) .\r\n« چرا كه من بر خدا تكيه كرده‌ام » و به همين دليل از غير او نمىترسم و نمىهراسم ! ( * ( فَعَلَى اللَّه تَوَكَّلْتُ ) * ) .\r\nسپس تاكيد مىكند « اكنون كه چنين است فكر خود را جمع كنيد و از بتهاى خود نيز دعوت به عمل آوريد تا در تصميم گيرى به شما كمك كنند » ( * ( فَأَجْمِعُوا أَمْرَكُمْ وَشُرَكاءَكُمْ ) * ) .\r\n« آن چنان كه هيچ چيز بر شما مكتوم نماند و غم و اندوهى از اين نظر بر خاطر شما نباشد » ، بلكه با نهايت روشنى تصميم خود را در باره من بگيريد ( * ( ثُمَّ لا يَكُنْ أَمْرُكُمْ عَلَيْكُمْ غُمَّةً ) * ) .\r\n« غمة » از ماده غم به معنى پوشاندن چيزى است و اينكه به اندوه نيز غم\r\n","description":"","footnote":"","page_name":" 350 ","page_number":350},
  {"content":"\r\nگفته مىشود ، به خاطر آنست كه قلب انسان را مىپوشاند .\r\nسپس مىگويد : اگر مىتوانيد « برخيزيد ، و به زندگى من پايان دهيد ، و لحظه اى مرا مهلت ندهيد » ( * ( ثُمَّ اقْضُوا إِلَيَّ وَلا تُنْظِرُونِ ) * ) ( 1 ) .\r\nنوح فرستاده بزرگ پروردگار با قاطعيتى كه ويژه پيامبران اولوا العزم است ، در نهايت شجاعت و شهامت با نفرات كم و محدودى كه داشت در مقابل دشمنان نيرومند و سرسخت ايستادگى مىكند و قدرت آنها را به باد مسخره مىگيرد ، و بى اعتنايى خويش را به نقشه‌ها و افكار و بتهاى آنها نشان مىدهد و به اين وسيله يك ضربه محكم روانى بر افكارشان وارد مىسازد .\r\nبا توجه به اينكه اين آيات در مكه نازل شده در آن زمانى كه پيامبر ص نيز در شرائطى مشابه نوح زندگى مىكرد و مؤمنان در اقليت بودند ، قرآن مىخواهد به پيامبر نيز همين دستور را بدهد كه بايد به قدرت دشمن اهميت ندهد ، بلكه با قاطعيت و شهامت پيش برود ، چرا كه تكيه گاهش خدا است و هيچ نيرويى تاب مقاومت در برابر قدرت او ندارد .\r\nگر چه بعضى از مفسران اين تعبير نوح و يا شبيه آن را در تاريخ ساير انبياء يك نوع اعجاز گرفته‌اند چرا كه آنها با نبودن امكانات ظاهرى دشمن را تهديد به شكست كرده و از پيروزى نهايى خود خبر داده‌اند ، و اين جز از طريق اعجاز\r\n\r\n","description":"","footnote":"\r\n( 1 ) در اينكه جزاى « شرط » در جمله « * ( إِنْ كانَ كَبُرَ عَلَيْكُمْ ) * » چيست ؟ در ميان مفسران گفتگو است ، و از ميان تمام احتمالاتى كه ذكر كرده‌اند ، دو احتمال نزديكتر به نظر مىرسد نخست اينكه فاجمعوا امركم جزاى شرط باشد و جمله * ( فَعَلَى اللَّه تَوَكَّلْتُ ) * يك جمله معترضه است كه ميان شرط و جزا فاصله شده .\r\nدوم اينكه جزا محذوف است و جمله‌هاى بعد دلالت بر آن دارد و تقدير چنين است « فافعلوا ما تريدون فانى متوكل على اللَّه » ، در واقع جمله « * ( فَعَلَى اللَّه تَوَكَّلْتُ ) * » از قبيل علتى است كه جانشين معلول شده است ، و « شركائكم » در جمله بعد اشاره به بتها است و واو قبل از آن به معنى « مع » است ( دقت كنيد ) .\r\n","page_name":" 351 ","page_number":351},
  {"content":"\r\nامكانپذير نيست ، ولى به هر حال اين يك درس است براى همه رهبران اسلامى كه در برابر انبوه دشمنان هرگز نهراسند ، بلكه با اتكاء و توكل بر پروردگار و با قاطعيت هر چه بيشتر آنها را به ميدان فرا خوانند ، و قدرتشان را تحقير كنند كه اين عامل مهمى براى تقويت روحى پيروان و شكست روحيه دشمنان خواهد بود .\r\nدر آيه بعد بيان ديگرى از نوح براى اثبات حقانيت خويش نقل شده ، آنجا كه مىگويد « اگر شما از دعوت من سرپيچى كنيد ، من زيانى نمىبرم چرا كه من از شما اجر و پاداشى نخواستم » ( * ( فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ ) * ) ( 1 ) .\r\n« چرا كه اجر و پاداش من تنها بر خدا است » ( * ( إِنْ أَجْرِيَ إِلَّا عَلَى اللَّه ) * ) .\r\nبراى او كار مىكنم و تنها از او پاداش مىخواهم .\r\n« و من مامورم كه فقط تسليم فرمان خدا باشم » ( * ( وَأُمِرْتُ أَنْ أَكُونَ مِنَ الْمُسْلِمِينَ ) * ) .\r\nاينكه نوح مىگويد : من هيچ پاداشى از شما نمىخواهم درس ديگرى است براى رهبران الهى كه در دعوت و تبليغ خود ، هيچگونه انتظار پاداش مادى و معنوى از مردم نداشته باشند ، زيرا اين گونه انتظارها يك نوع وابستگى ايجاد مىكند كه جلو تبليغات صريح و فعاليتهاى آزادانه آنها را سد خواهد كرد ، و طبعا تبليغات و دعوتشان كم اثر خواهد شد ، به همين دليل راه صحيح دعوت به سوى اسلام و تبليغ آن نيز اين است كه مبلغان اسلامى تنها براى امرار معاش خود متكى به بيت المال باشند ، نه نيازمند به مردم ! .\r\nدر آخرين آيه مورد بحث سرانجام كار دشمنان نوح و صدق پيشگوييش را\r\n\r\n","description":"","footnote":"\r\n( 1 ) جواب اين شرط نيز محذوف است و تقدير چنين است فان توليتم فلا تضرونى - يا فان توليتم فانتم و شانكم .\r\n","page_name":" 352 ","page_number":352},
  {"content":"\r\nبه اين صورت بيان مىكند :\r\n« آنها نوح را تكذيب كردند ولى ما ، او و تمام كسانى را كه با او در كشتى بودند نجات داديم » ( * ( فَكَذَّبُوه فَنَجَّيْناه وَمَنْ مَعَه فِي الْفُلْكِ ) * ( 1 ) .\r\nنه فقط آنها را نجات داديم بلكه ، آنها را جانشين قوم ستمگر ساختيم « ( * ( وَجَعَلْناهُمْ خَلائِفَ ) * ) .\r\n« و كسانى را كه آيات ما را انكار كرده بودند غرق نموديم » ( * ( وَأَغْرَقْنَا الَّذِينَ كَذَّبُوا بِآياتِنا ) * ) .\r\nو در پايان روى سخن را به پيامبر ص كرده مىگويد « اكنون بنگر عاقبت آن گروهى كه انذار شدند ولى تهديدهاى الهى را به چيزى نگرفتند به كجا كشيد » ( * ( فَانْظُرْ كَيْفَ كانَ عاقِبَةُ الْمُنْذَرِينَ ) * ) .\r\n\r\n[ سوره يونس ‹ 10 › : آيه 74 
  ]\r\nثُمَّ بَعَثْنا مِنْ بَعْدِه رُسُلًا إِلى قَوْمِهِمْ فَجاؤُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا بِه مِنْ قَبْلُ كَذلِكَ نَطْبَعُ عَلى قُلُوبِ الْمُعْتَدِينَ ‹ 74 ›\r\n\r\nترجمه :\r\n74 - سپس بعد از نوح رسولانى به سوى قومشان فرستاديم آنها با دلايل روشن به سراغ آنها رفتند ، اما آنان به چيزى كه پيش از آن تكذيب كرده بودند ايمان نياوردند اينچنين بر دلهاى تجاوزكاران مهر مىنهيم ( تا چيزى را درك نكنند ! )\r\n\r\nتفسير : رسولان بعد از نوح\r\nپس از پايان بحث اجمالى پيرامون سرگذشت نوح ، اشاره به پيامبران\r\n\r\n","description":"","footnote":"\r\n( 1 ) « فلك » به معنى كشتى و تفاوت آن با سفينه اين است كه « سفينه » مفرد است و جمع آن « سفائن » مىباشد ولى فلك بر مفرد و جمع هر دو گفته مىشود .\r\n","page_name":" 353 ","page_number":353},
  {"content":"\r\nديگرى كه بعد از نوح و قبل از موسى ( مانند ابراهيم و هود و صالح و لوط و يوسف ) براى هدايت مردم آمدند كرده مىگويد :\r\n« سپس بعد از نوح رسولانى به سوى قوم و جمعيتشان فرستاديم » ( * ( ثُمَّ بَعَثْنا مِنْ بَعْدِه رُسُلًا إِلى قَوْمِهِمْ ) * ) .\r\n« آنها با دلائل روشن و آشكار به سوى قومشان آمدند » و مانند نوح با سلاح منطق و اعجاز و برنامه‌هاى سازنده مجهز بودند ( * ( فَجاؤُهُمْ بِالْبَيِّناتِ ) * ) .\r\n« ولى آنها كه راه عناد و لجاج را مىپوئيدند و در گذشته به تكذيب پيامبران پيشين برخاسته بودند ، اين پيامبران را نيز تكذيب كردند و به آنها ايمان نياوردند » ( * ( فَما كانُوا لِيُؤْمِنُوا بِما كَذَّبُوا بِه مِنْ قَبْلُ ) * ) .\r\nاين به خاطر آن بود كه بر اثر عصيان و گناه و دشمنى با حق پرده بر دلهاى آنها افتاده بود آرى اين چنين بر دلهاى متجاوزان مهر مىزنيم ( * ( كَذلِكَ نَطْبَعُ عَلى قُلُوبِ الْمُعْتَدِينَ ) * ) .\r\n\r\nدر اينجا به دو نكته بايد توجه كرد :\r\n1 - جمله « * ( فَما كانُوا لِيُؤْمِنُوا بِما كَذَّبُوا بِه مِنْ قَبْلُ ) * » اشاره به اين مىكند كه گروهى در ميان امتها بوده‌اند كه در برابر دعوت هيچ پيامبر و مصلحى سر تسليم فرود نمىآوردند ، و هم چنان بر سر حرف خود ايستاده بودند ، و تكرار دعوت انبياء در آنها كمترين اثرى نمىگذاشت ، بنا بر اين جمله مزبور اشاره به گروهى مىكند كه در دو زمان در برابر دعوت پيامبران مختلف قرار گرفتند ، ( زيرا ظاهر جمله اين است كه مرجع همه ضمائر يكى است ) .\r\nاين احتمال نيز در معنى آيه داده شده است كه اشاره به دو گروه مختلف مىكند گروهى در زمان نوح بودند و دعوت او را تكذيب كردند و گروهى كه بعد از آنها به وجود آمدند با انكار و تكذيب پيامبران راه آنان را پيمودند ،\r\n","description":"","footnote":"","page_name":" 354 ","page_number":354},
  {"content":"\r\nبنا بر اين معنى جمله چنين مىشود : « تجاوزكاران اقوام ديگر ، از ايمان آوردن به چيزى كه اقوام پيشين ، خوددارى كرده بودند سرباز زدند » البته با توجه به اينكه مخالفان دعوت نوح در طى طوفان از ميان رفتند ، اين احتمال در تفسير آيه قوت پيدا مىكند ، ولى به هر حال لازمه آن اين است كه در ميان مرجع ضميرهاى جمله ( واو جمع در كانوا ، و ليؤمنوا ، و كذبوا ) تفكيك قائل شويم .\r\n2 - روشن است كه جمله « * ( كَذلِكَ نَطْبَعُ عَلى قُلُوبِ الْمُعْتَدِينَ ) * » دليل بر جبر نيست و تفسير آن در خودش نهفته است زيرا مىگويد ما بر دلهاى « تجاوزكاران » مهر مىنهيم تا چيزى را درك نكنند ، بنا بر اين قبلا تجاوزهاى پى در پى به حريم احكام الهى و حق و حقيقت از آنها صادر مىشود ، و تدريجا بر دلهاى آنها اثر مىگذارد و قدرت تشخيص حق را از آنان مىگيرد و كارشان به جايى مىرسد كه سركشى و عصيان و گناه براى آنها خوى و طبيعت ثانوى مىشود ، چنان كه در مقابل هيچ حقيقتى تسليم نمىشوند ( 1 ) .\r\n\r\n","description":"","footnote":"\r\n( 1 ) مشروح اين مطلب را در جلد اول ذيل آيه 7 سوره بقره صفحه 50 ذكر كرده‌ايم .\r\n","page_name":" 355 ","page_number":355},
  {"content":"\r\n\r\n[ سوره يونس ‹ 10 › : آيات 75 تا 78 
  ]\r\nثُمَّ بَعَثْنا مِنْ بَعْدِهِمْ مُوسى وَهارُونَ إِلى فِرْعَوْنَ وَمَلائِه بِآياتِنا فَاسْتَكْبَرُوا وَكانُوا قَوْماً مُجْرِمِينَ ‹ 75 › فَلَمَّا جاءَهُمُ الْحَقُّ مِنْ عِنْدِنا قالُوا إِنَّ هذا لَسِحْرٌ مُبِينٌ ‹ 76 › قالَ مُوسى أَ تَقُولُونَ لِلْحَقِّ لَمَّا جاءَكُمْ أَ سِحْرٌ هذا وَلا يُفْلِحُ السَّاحِرُونَ ‹ 77 › قالُوا أَ جِئْتَنا لِتَلْفِتَنا عَمَّا وَجَدْنا عَلَيْه آباءَنا وَتَكُونَ لَكُمَا الْكِبْرِياءُ فِي الأَرْضِ وَما نَحْنُ لَكُما بِمُؤْمِنِينَ ‹ 78 ›\r\n\r\nترجمه :\r\n75 - بعد از آنها موسى و هارون را با آيات خود به سوى فرعون و اطرافيانش فرستاديم ، اما آنها تكبر كردند ( و زير بار حق نرفتند چرا كه ) آنها گروهى مجرم بودند .\r\n76 - و هنگامى كه حق از نزد ما به سراغ آنها آمد گفتند اين سحر آشكارى است ! 77 - ( اما ) موسى گفت آيا حق را كه به سوى شما آمده سحر مىشمريد ؟ اين سحر است ؟\r\nدر حالى كه ساحران رستگار ( و پيروز ) نمىشوند ؟ .\r\n78 - گفتند آيا آمده اى كه ما را از آنچه پدرانمان را بر آن يافتيم منصرف سازى ، و بزرگى ( و رياست ) در روى زمين از آن شما باشد ؟ ما به شما ايمان نمىآوريم ! .\r\n\r\nتفسير : بخشى از مبارزات موسى و هارون\r\nدر ذكر داستانهاى انبياء و امتهاى پيشين به عنوان الگوها و نمونه‌هاى زنده نخست سخن از نوح ، و سپس پيامبران بعد از نوح ، به ميان آمد ، اكنون در اين آيات نوبت موسى و هارون و مبارزات پىگيرشان با فرعون و فرعونيان است .\r\n","description":"","footnote":"","page_name":" 356 ","page_number":356},
  {"content":"\r\nدر نخستين آيه مىگويد : « سپس بعد از رسولان پيشين ، موسى و هارون را به سوى فرعون و ملا او همراه با آيات و معجزات فرستاديم » ( * ( ثُمَّ بَعَثْنا مِنْ بَعْدِهِمْ مُوسى وَهارُونَ إِلى فِرْعَوْنَ وَمَلَائِه بِآياتِنا ) * ) ( 1 ) .\r\n« ملا » همانگونه كه سابقا هم اشاره كرده‌ايم به اشراف پر زرق و برق گفته مىشود كه ظاهرشان چشم پر كن و حضورشان در اجتماع در همه جا ديده مىشود ، و معمولا در آياتى از قبيل آيات مورد بحث به معنى دار و دسته و اطرافيان و مشاوران مىآيد .\r\nو اگر مىبينيم تنها سخن از بعثت موسى به سوى فرعون و ملا به ميان آمده در حالى كه موسى مبعوث به همه فرعونيان و بنى اسرائيل بود ، به خاطر آن است كه نبض جامعه‌ها در دست هيئتهاى حاكمه و دارو دسته آنها است ، بنا بر اين هر برنامه اصلاحى و انقلابى اول بايد آنها را هدفگيرى كند ، چنان كه آيه 12 سوره توبه نيز مىگويد فَقاتِلُوا أَئِمَّةَ الْكُفْرِ : « با سردمداران كفر پيكار كنيد » .\r\nاما فرعون و فرعونيان از پذيرش دعوت موسى و هارون سرباز زدند ، و از اينكه در برابر حق سر تسليم فرود آورند ، تكبر ورزيدند « ( * ( فَاسْتَكْبَرُوا ) * ) .\r\nآنها به خاطر كبر و خود برتربينى و نداشتن روح تواضع ، واقعيتهاى روشن را در دعوت موسى ناديده گرفتند و به همين دليل اين قوم مجرم و گنهكار هم چنان به جرم و گناهشان ادامه دادند ( * ( وَكانُوا قَوْماً مُجْرِمِينَ ) * ) .\r\nآيات بعد ، از مبارزات چند مرحله اى فرعونيان با موسى و برادرش هارون سخن مىگويد كه مرحله نخستين آن انكار و تكذيب و افترا و متهم ساختن آنان به سوء نيت و به هم ريختن سنت نياكان و اخلال در نظام اجتماعى بوده است ، چنان كه\r\n\r\n","description":"","footnote":"\r\n( 1 ) منظور از آيات همان معجزات متعدد و مشهور موسى است كه در آغاز كار با خود داشت .\r\n","page_name":" 357 ","page_number":357},
  {"content":"\r\nقرآن مىگويد :\r\n« هنگامى كه حق از نزد ما به سوى آنها آمد ( با اينكه آن را از چهره اش شناختند ) گفتند اين سحر آشكارى است » ! ( * ( فَلَمَّا جاءَهُمُ الْحَقُّ مِنْ عِنْدِنا قالُوا إِنَّ هذا لَسِحْرٌ مُبِينٌ ) * ) .\r\nجاذبه و كشش فوق العاده دعوت موسى از يك طرف و معجزات چشمگيرش از طرف ديگر ، و نفوذ روز افزون و خيره كننده اش از طرف سوم ، سبب شد كه فرعونيان به فكر چاره بيفتند و وصله اى بهتر از اين پيدا نكردند كه او را ساحر و عملش را سحر بخوانند ، و اين تهمت چيزى است كه در سرتاسر تاريخ انبياء مخصوصا پيامبر اسلام ص ديده مىشود .\r\nاما « موسى » ع در مقام دفاع از خويش برآمد ، با بيان دو دليل پرده‌ها را كنار زده و دروغ و تهمت آنها را آشكار ساخت .\r\nنخست « به آنها گفت آيا شما نسبت سحر به حق مىدهيد ؟ آيا اين سحر است و هيچ شباهتى با سحر دارد » ( * ( قالَ مُوسى أَ تَقُولُونَ لِلْحَقِّ لَمَّا جاءَكُمْ أَ سِحْرٌ هذا ) * ) ( 1 ) .\r\nيعنى درست است كه « سحر » و « معجزه » هر دو نفوذ دارند اين « حق » و « باطل » هر دو ممكن است مردم را تحت تاثير قرار دهند ولى چهره سحر كه امر باطلى است با چهره معجزه كه حق است كاملا از هم متمايز مىباشد ، نفوذ پيامبران با نفوذ ساحران قابل مقايسه نيست ، اعمال ساحران كارهايى بى هدف ، محدود و كم ارزش است ، ولى معجزات پيامبران هدفهاى روشن اصلاحى و انقلابى و تربيتى دارد و در شكلى گسترده و نامحدود ، عرضه مىشود .\r\n\r\n","description":"","footnote":"\r\n( 1 ) جمله بالا در واقع محذوفى در تقدير دارد كه از مجموع كلام فهميده مىشود و در اصل چنين بوده : « ا تقولون للحق لما جاءكم سحر ، ا سحر هذا » .\r\n","page_name":" 358 ","page_number":358},
  {"content":"\r\nبه علاوه « ساحران هرگز رستگار نمىشوند » ( * ( وَلا يُفْلِحُ السَّاحِرُونَ ) * ) .\r\nاين تعبير در واقع دليل ديگرى بر تمايز كار انبياء از سحر است ، در دليل سابق از تفاوت سحر و معجزه و چهره و هدف اين دو ، جداييشان از يكديگر اثبات شده ، اما در اينجا از تفاوت حالات و صفات آورندگان سحر و آورندگان معجزه براى اثبات مطلب استمداد مىشود .\r\nساحران به حكم كار و فنشان كه جنبه انحرافى و اغفالگرانه دارد ، افرادى سود جو ، منحرف ، اغفالگر و متقلبند كه آنها را از خلال اعمالشان مىتوان شناخت اما پيامبران مردانى حق طلب ، دلسوز ، پاكدل ، با هدف و پارسا و بى اعتنا به امور مادى هستند .\r\nساحران هرگز روى رستگارى را نمىبينند و جز براى پول و ثروت و مقام و منافع شخصى كار نمىكنند ، در حالى كه هدف انبياء هدايت و منافع خلق خدا و اصلاح جامعه انسانى در تمام جنبه‌هاى معنوى و مادى است .\r\nسپس سيل تهمت خود را به سوى موسى ادامه دادند ، و صريحا به او گفتند « آيا تو مىخواهى ما را از راه و رسم پدران و نياكانمان منصرف سازى » ؟ ( * ( قالُوا أَ جِئْتَنا لِتَلْفِتَنا عَمَّا وَجَدْنا عَلَيْه آباءَنا ) * ) .\r\nدر واقع بت « سنتهاى نياكان » و عظمت خيالى و افسانه اى آنها را پيش كشيدند تا افكار عامه را نسبت به موسى و هارون بد بين كنند كه آنها مىخواهند با مقدسات جامعه و كشور شما بازى كنند .\r\nسپس ادامه دادند دعوت شما به دين و آئين خدا دروغى بيش نيست ، اينها همه دام است ، و نقشه‌هاى خائنانه « براى اينكه در اين سرزمين حكومت كنيد » ( * ( وَتَكُونَ لَكُمَا الْكِبْرِياءُ فِي الأَرْضِ ) * ) .\r\nدر حقيقت آنها چون خودشان هر تلاش و كوششى داشتند براى حكومت\r\n","description":"","footnote":"","page_name":" 359 ","page_number":359},
  {"content":"\r\nظالمانه بر مردم بود ، ديگران را نيز چنين مىپنداشتند و تلاشهاى مصلحان و پيامبران را همين گونه تفسير مىكردند .\r\nاما بدانيد « ما به شما دو نفر هرگز ايمان نمىآوريم » زيرا دست شما را خوانده‌ايم و از نقشه‌هاى تخريبيتان آگاهيم ( * ( وَما نَحْنُ لَكُما بِمُؤْمِنِينَ ) * ) .\r\nو اين نخستين مرحله مبارزه آنها با موسى بود .\r\n\r\n[ سوره يونس ‹ 10 › : آيات 79 تا 82 
  ]\r\nوَ قالَ فِرْعَوْنُ ائْتُونِي بِكُلِّ ساحِرٍ عَلِيمٍ ‹ 79 › فَلَمَّا جاءَ السَّحَرَةُ قالَ لَهُمْ مُوسى أَلْقُوا ما أَنْتُمْ مُلْقُونَ ‹ 80 › فَلَمَّا أَلْقَوْا قالَ مُوسى ما جِئْتُمْ بِه السِّحْرُ إِنَّ اللَّه سَيُبْطِلُه إِنَّ اللَّه لا يُصْلِحُ عَمَلَ الْمُفْسِدِينَ ‹ 81 › وَيُحِقُّ اللَّه الْحَقَّ بِكَلِماتِه وَلَوْ كَرِه الْمُجْرِمُونَ ‹ 82 ›\r\n\r\nترجمه :\r\n79 - فرعون گفت هر جادوگر ( و ساحر ) آگاهى را نزد من آوريد .\r\n80 - هنگامى كه ساحران آمدند موسى به آنها گفت آنچه ( از وسايل سحر ) مىتوانيد بيفكنيد ، بيفكنيد ! 81 - هنگامى كه افكندند موسى گفت آنچه شما آورديد سحر است ، كه خداوند به زودى آن را ابطال مىكند ، چرا كه خداوند عمل مفسدان را اصلاح نمىكند .\r\n82 - و حق را به وعده خويش تحقق مىبخشد هر چند مجرمان اكراه داشته باشند .\r\n\r\nتفسير : مرحله دوم مبارزه با موسى\r\nاين آيات مرحله ديگر مبارزه را تشريح مىكند و سخن از اقدامات عملى\r\n","description":"","footnote":"","page_name":" 360 ","page_number":360},
  {"content":"\r\nفرعون بر ضد موسى و برادرش هارون مىگويد .\r\nهنگامى كه فرعون قسمتى از معجزات موسى مانند يد بيضاء و حمله مار عظيم را ملاحظه كرد و ديد ادعاى موسى بدون دليل هم نيست و اين دليل كم و بيش در جمع اطرافيان او و يا ديگران اثر خواهد گذاشت ، به فكر پاسخگويى عملى افتاد ، چنان كه قرآن مىگويد : « فرعون صدا زد ، تمام ساحران آگاه و دانشمند را نزد من آوريد » ، تا بوسيله آنها زحمت موسى را از خود دفع كنم ( * ( وَقالَ فِرْعَوْنُ ائْتُونِي بِكُلِّ ساحِرٍ عَلِيمٍ ) * ) .\r\nاو مىدانست هر كارى را بايد از طريقش وارد شد و از كارشناسان آن فن بايد كمك گرفت .\r\nآيا براستى فرعون در حقانيت دعوت موسى شك داشت و مىخواست از اين طريق او را بيازمايد ؟ و يا مىدانست او از سوى خدا است ولى فكر مىكرد ، بوسيله غوغاى ساحران مىتواند مردم را آرام سازد ، و موقتا از خطر نفوذ موسى در افكار عمومى جلوگيرى كند ، به مردم بگويد اگر او كار خارق عادتى انجام مىدهد ، ما نيز از انجام مثل آن ناتوان نيستيم ! و اگر اراده ملوكانه ما تعلق گيرد ، چنين چيزى براى ما سهل و آسان است ! .\r\nاحتمال دوم به نظر نزديكتر مىرسد و ساير آيات مربوط به داستان موسى كه در سوره طه و امثال آن است اين نظر را تاييد مىكند ، كه او آگاهانه به مبارزه با موسى برخاست .\r\nبه هر حال « هنگامى كه ساحران در روزى كه براى اين مبارزه تاريخى تعيين شده بود و دعوت عمومى نيز از مردم به عمل آمده بود ، گرد آمدند ، موسى رو به آنها كرد و گفت : نخست شما آنچه مىتوانيد به ميدان آوريد » ( * ( فَلَمَّا جاءَ السَّحَرَةُ قالَ لَهُمْ مُوسى أَلْقُوا ما أَنْتُمْ مُلْقُونَ ) * ) .\r\n","description":"","footnote":"","page_name":" 361 ","page_number":361},
  {"content":"\r\nجمله « * ( أَلْقُوا ما أَنْتُمْ مُلْقُونَ ) * » معنى اصليش اين است كه آنچه شما مىتوانيد بيفكنيد ، بيفكنيد ، و اين اشاره به طنابها و عصاهاى مخصوصى است كه درون آنها خالى بود ، و مواد شيميايى مخصوصى در آن ريخته بودند كه در مقابل تابش آفتاب موجب حركت و جنب و جوش آنها مىشد .\r\nشاهد اين گفتار آياتى است كه در سوره اعراف و شعراء آمده است ، در آيه 43 و 44 سوره شعراء مىخوانيم قالَ لَهُمْ مُوسى أَلْقُوا ما أَنْتُمْ مُلْقُونَ فَأَلْقَوْا حِبالَهُمْ وَعِصِيَّهُمْ وَقالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ : « موسى به آنها گفت آنچه مىتوانيد بيفكنيد بيفكنيد و سپس آنها طنابها و عصاهاى خود را افكندند و گفتند به عزت فرعون ما پيروزيم » .\r\nولى البته اين معنى را نيز در درون دارد كه هر چه در قدرت داريد به ميدان بياوريد .\r\nبه هر حال آنها آنچه را در توان داشتند بسيج كردند و همه وسائلى را كه با خود آورده بود به وسط ميدان افكندند ، « در اين هنگام موسى به آنها گفت : آنچه را شما در اين ميان آورده‌ايد سحر است و خداوند به زودى آن را ابطال مىكند » ( * ( فَلَمَّا أَلْقَوْا قالَ مُوسى ما جِئْتُمْ بِه السِّحْرُ إِنَّ اللَّه سَيُبْطِلُه ) * ) شما افرادى فاسد و مفسديد چرا كه در خدمت يك دستگاه جبار و ظالم و طاغى هستيد و علم و دانش خود را براى تقويت پايه‌هاى اين حكومت خودكامه ، فروخته‌ايد ، و اين خود بهترين دليل بر مفسد بودن شما است ، و « خداوند عمل مفسدان را اصلاح نمىكند » ( * ( إِنَّ اللَّه لا يُصْلِحُ عَمَلَ الْمُفْسِدِينَ ) * ) .\r\nدر واقع هر كس در آنجا عقل و هوش و دانشى داشت ، حتى پيش از غلبه موسى بر ساحران مىتوانست اين حقيقت را دريابد كه عمل ساحران عمل بى اساسى است ، به دليل اينكه در راه تقويت پايه‌هاى ظلم و ستم قرار گرفته بود ، چه كسى\r\n","description":"","footnote":"","page_name":" 362 ","page_number":362},
  {"content":"\r\nنمىدانست كه فرعون غاصب و غارتگر و ظالم و مفسد است ، آيا خدمتگزاران چنين دستگاهى شريك در ظلم و فساد او نبودند ؟ و آيا ممكن بود عمل آنها يك عمل صحيح و الهى باشد ؟ هرگز نه ، بنا بر اين پيدا بود كه خداوند اين تلاش مفسدانه را باطل خواهد كرد .\r\nآيا تعبير به « سيبطله » ( خداوند به زودى آن را باطل مىكند ) دليل بر اين است كه سحر واقعيت دارد اما خدا مىتواند آن را ابطال كند ؟ و يا اينكه منظور از اين جمله آن است كه خداوند باطل بودن آن را آشكار مىسازد ؟\r\nآيه 116 سوره اعراف مىگويد سحر ساحران در چشمهاى مردم اثر گذاشت و آنها را به وحشت افكند ( فَلَمَّا أَلْقَوْا سَحَرُوا أَعْيُنَ النَّاسِ وَاسْتَرْهَبُوهُمْ ) ولى اين تعبير منافات با آن ندارد كه آنها با يك سلسله وسائل مرموز آن چنان كه در مفهوم و معنى لغوى « سحر » افتاده است ، مخصوصا با استفاده از خواص فيزيكى و شيميايى اجسام مختلف ، يك رشته حركات واقعى در آن طنابها و عصاها ايجاد كرده باشند ، ولى مطمئنا اين طنابها و عصاها موجودات زنده اى آن چنان كه در چشم ظاهر بينان جلوه مىكرد نبودند ، چنان كه قرآن در سوره طه آيه 66 مىگويد : فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى : « در آن هنگام طنابها و عصاهاى جادوگران بر اثر سحر خيال مىشد كه موجودات زنده اى است و مىدود » ! بنا بر اين بخشى از تاثير سحر واقعيت دارد و بخشى وهم و خيال است .\r\nو در آخرين آيه مىفرمايد : موسى به آنها گفت در اين درگيرى و مبارزه مطمئنا پيروزى با ما است ، چرا كه « خداوند وعده داده است كه حق را آشكار سازد و بوسيله منطق كوبنده و معجزات قاهره پيامبرانش ، مفسدان و باطلگرايان را رسوا كند ، هر چند مجرمانى همچون فرعون و ملأش اكراه داشته باشند » ( * ( وَيُحِقُّ اللَّه الْحَقَّ بِكَلِماتِه وَلَوْ كَرِه الْمُجْرِمُونَ ) * ) .\r\n","description":"","footnote":"","page_name":" 363 ","page_number":363},
  {"content":"\r\nمنظور از بكلماته يا وعده خدا در زمينه پيروزى رسولان بر حق است و يا معجزات قاهره و نيرومند او است ( 1 ) .\r\n\r\n[ سوره يونس ‹ 10 › : آيات 83 تا 86 
  ]\r\nفَما آمَنَ لِمُوسى إِلَّا ذُرِّيَّةٌ مِنْ قَوْمِه عَلى خَوْفٍ مِنْ فِرْعَوْنَ وَمَلائِهِمْ أَنْ يَفْتِنَهُمْ وَإِنَّ فِرْعَوْنَ لَعالٍ فِي الأَرْضِ وَإِنَّه لَمِنَ الْمُسْرِفِينَ ‹ 83 › وَقالَ مُوسى يا قَوْمِ إِنْ كُنْتُمْ آمَنْتُمْ بِاللَّه فَعَلَيْه تَوَكَّلُوا إِنْ كُنْتُمْ مُسْلِمِينَ ‹ 84 › فَقالُوا عَلَى اللَّه تَوَكَّلْنا رَبَّنا لا تَجْعَلْنا فِتْنَةً لِلْقَوْمِ الظَّالِمِينَ ‹ 85 › وَنَجِّنا بِرَحْمَتِكَ مِنَ الْقَوْمِ الْكافِرِينَ ‹ 86 ›\r\n\r\nترجمه :\r\n83 - ( در آغاز ) هيچكس به موسى ايمان نياورد مگر گروهى از فرزندان قوم او ، ( آن هم ) با ترس از فرعون و اطرافيانش مبادا آنها را ( با فشار و يا تبليغات گمراه كننده ) از آئينشان منحرف سازند ، فرعون برترىجويى ( و طغيان ) در زمين داشت ، و او از اسرافكاران بود .\r\n84 - موسى گفت : اى قوم من ! اگر شما ايمان به خدا آورده‌ايد بر او توكل كنيد اگر تسليم فرمان او هستيد .\r\n85 - گفتند تنها بر خدا توكل داريم پروردگارا ما را تحت تاثير گروه ستمگر قرار مده .\r\n86 - و ما را به رحمتت از ( دست ) گروه كافران رهايى بخش .\r\n\r\n","description":"","footnote":"\r\n( 1 ) در باره جزئيات و نكات جالب مبارزه موسى با فرعون و فرعونيان ذيل آيات 113 به بعد سوره اعراف جلد ششم صفحه 289 به بعد مشروحا بحث كرده‌ايم و در باره سحر و حقيقت آن به جلد اول صفحه 265 به بعد ذيل آيه 102 بقره مراجعه شود .\r\n","page_name":" 364 ","page_number":364},
  {"content":"\r\n\r\nتفسير : سومين مرحله مبارزه موسى با طاغوت مصر\r\nدر اين آيات مرحله ديگرى از داستان مبارزات انقلابى موسى و فرعون منعكس شده است .\r\nدر آغاز وضع نخستين گروه ايمان آورندگان به موسى را بيان مىكند و مىگويد « بعد از اين ماجرا تنها گروهى كه به موسى ايمان آوردند ، فرزندانى از قوم او بودند » ( * ( فَما آمَنَ لِمُوسى إِلَّا ذُرِّيَّةٌ مِنْ قَوْمِه ) * ) .\r\nاين گروه كوچك و اندك كه به مقتضاى ظاهر كلمه ذريه ، بيشتر از جوانان و نوجوانان تشكيل مىشدند ، تحت فشار شديدى از ناحيه فرعون و اطرافيانش قرار داشتند ، و هر زمان « از اين بيم داشتند كه دستگاه فرعونى با فشارهاى شديدى كه روى مؤمنان وارد مىكرد ، آنان را وادار به ترك آئين و مذهب موسى كند » ( * ( عَلى خَوْفٍ مِنْ فِرْعَوْنَ وَمَلَائِهِمْ أَنْ يَفْتِنَهُمْ ) * ) .\r\nچرا كه « فرعون مردى بود كه در آن سرزمين برترىجويى داشت » ( * ( وَإِنَّ فِرْعَوْنَ لَعالٍ فِي الأَرْضِ ) * ) .\r\n« و اسرافكار و تجاوز كار بود » و هيچ حد و مرزى را به رسميت نمىشناخت ( * ( وَإِنَّه لَمِنَ الْمُسْرِفِينَ ) * ) .\r\nدر اينكه اين ذريه كه به موسى ايمان آوردند چه گروهى بودند و ضمير من قومه به چه كسى ( به موسى يا به فرعون ) بازگشت مىكند ، در ميان مفسران گفتگو است .\r\nبعضى خواسته‌اند بگويند اين گروه نفرات اندكى از قوم فرعون و قبطيان بودند ، مانند مؤمن آل فرعون ، و همسر فرعون و مشاطه او و كنيزش ، و ظاهرا\r\n","description":"","footnote":"","page_name":" 365 ","page_number":365},
  {"content":"\r\nدليل انتخاب اين نظر آن است كه بنى اسرائيل ، بيشتر نفراتشان ايمان آوردند ، و اين متناسب با تعبير « * ( ذُرِّيَّةٌ مِنْ قَوْمِه ) * » نيست ، زيرا اين گروه كوچكى را مىرساند .\r\nولى بعضى ديگر معتقدند كه اين گروه از بنى اسرائيل بودند ، و ضمير به موسى بر مىگردد ، چرا كه قبل از آن نام موسى ذكر شده ، و طبق قواعد ادبى ضمير بايد به او باز گردد .\r\nشك نيست كه معنى دوم با ظاهر آيه موافقتر است ، شاهد ديگرى كه آن را تاييد مىكند آيه بعد است كه مىگويد : * ( وَقالَ مُوسى يا قَوْمِ ) * . . . ( موسى به گروه مؤمنان گفت اى قوم من . . . ) يعنى مؤمنان را به عنوان قوم من خطاب مىكند .\r\nتنها ايرادى كه ممكن است بر اين تفسير بماند ، اين است كه تمام بنى اسرائيل به موسى ايمان آوردند نه گروه كوچكى .\r\nولى با توجه به يك نكته اين ايراد قابل دفع است ، چرا كه مىدانيم در هر انقلابى نخستين گروهى كه به آن جذب مىشوند ، جوانان هستند ، گذشته از اينكه قلبهايى پاكتر و افكارى دست نخورده دارند ، شور و جوشش انقلابى در آنها بيشتر است ، به علاوه وابستگيهاى مادى كه بزرگسالان را به محافظه كارى و ملاحظات مختلف دعوت مىكند در آنها نيست ، نه مال و ثروتى دارند كه از ضايع شدن آن بترسند ، و نه پست و مقامى ، كه از به خطر افتادنش وحشت كنند ! بنا بر اين طبيعى است كه اين گروه بسيار زود جلب و جذب به موسى بشوند ، و تعبير « ذريه » بسيار با اين معنى متناسب است .\r\nبه علاوه بزرگسالانى هم بعدا به اين گروه ملحق شدند به خاطر اينكه نقشى در جامعه آن روز نداشتند و ضعيف و ناتوان بودند ، اين تعبير - چنان كه از ابن عباس نقل شده - در مورد آنان چندان بعيد نيست ، درست مثل اين است\r\n","description":"","footnote":"","page_name":" 366 ","page_number":366},
  {"content":"\r\nكه وقتى افراد عادى و معمولى از دوستان خود را دعوت مىكنيم ، مىگوئيم برو بچه‌ها دعوت داشتند ، هر چند بزرگسال بوده باشند ! و اگر اين تعبير را بعيد بدانيم احتمال اول به قوت خود باقى است .\r\nعلاوه بر اين ذريه گر چه معمولا به فرزندان اطلاق مىشود ولى از نظر ريشه لغوى - چنان كه « راغب » در كتاب مفردات گفته : صغير و كبير هر دو را شامل مىگردد .\r\nنكته ديگرى كه در اينجا بايد به آن توجه كرد اين است كه منظور از « فتنه » كه از جمله * ( أَنْ يَفْتِنَهُمْ ) * استفاده مىشود ، منحرف ساختن از دين و آئين موسى بر اثر تهديد و ارعاب و شكنجه بوده است و يا به معنى هر گونه توليد ناراحتى و درد سر اعم از دينى و غير دينى .\r\nبه هر حال موسى براى آرامش فكر و روح آنها با لحنى محبت آميز به آنان گفت : « اى قوم من اگر شما به خدا ايمان آورده‌ايد ، و در گفتار خود و ايمان و اسلام خود صادقيد ، بايد بر او توكل و تكيه كنيد » از امواج و طوفان بلا نهراسيد ، چرا كه ايمان از توكل جدا نيست ( * ( وَقالَ مُوسى يا قَوْمِ إِنْ كُنْتُمْ آمَنْتُمْ بِاللَّه فَعَلَيْه تَوَكَّلُوا إِنْ كُنْتُمْ مُسْلِمِينَ ) * ) .\r\nحقيقت « توكل » واگذارى كار به ديگرى و انتخاب او به وكالت است .\r\nمفهوم توكل اين نيست كه انسان دست از تلاش و كوشش بردارد ، و به گوشه انزوا بخزد و بگويد تكيه گاه من خدا است ، بلكه مفهوم آن اين است كه هر گاه نهايت تلاش و كوشش خود را به كار زد و نتوانست مشكل را حل كند و موانع را از سر راه خود كنار زند ، وحشتى به خود راه ندهد ، و با اتكاء به لطف پروردگار و استمداد از ذات پاك و قدرت بى پايان او ، ايستادگى به خرج دهد ، و به جهاد پىگير خود هم چنان ادامه دهد ، حتى در جايى كه توانايى دارد نيز\r\n","description":"","footnote":"","page_name":" 367 ","page_number":367},
  {"content":"\r\nخود را بى نياز از لطف خدا نداند ، چرا كه هر قدرتى هست بالآخره از ناحيه او است .\r\nاين است مفهوم توكل كه از ايمان و اسلام نمىتواند جدا باشد ، چرا كه يك فرد مؤمن و تسليم در برابر فرمان پروردگار ، او را بر هر چيز قادر و توانا ، و هر مشكلى را در برابر اراده او سهل و آسان مىداند ، و به وعده‌هاى پيروزى او اعتقاد دارد .\r\nاين مؤمنان راستين دعوت موسى را به توكل اجابت كردند ، « و گفتند ما تنها بر خدا توكل داريم » ( * ( فَقالُوا عَلَى اللَّه تَوَكَّلْنا ) * ) .\r\nسپس از ساحت مقدس خدا تقاضا كردند كه از شر دشمنان و وسوسه‌ها و فشارهاى آنان در امان باشند ، و عرضه داشتند « پروردگارا ما را وسيله فتنه و تحت تاثير و نفوذ ظالمان و ستمگران قرار مده » ( * ( رَبَّنا لا تَجْعَلْنا فِتْنَةً لِلْقَوْمِ الظَّالِمِينَ ) * ) .\r\n« پروردگارا ما را به رحمت خود از قوم بى ايمان رهايى بخش » ( * ( وَنَجِّنا بِرَحْمَتِكَ مِنَ الْقَوْمِ الْكافِرِينَ ) * ) .\r\nجالب اينكه فرعون در آيه نخست از « مسرفين » و در سومين آيه او و اطرافيانش به عنوان « ظالمين » و در آخرين آيه به عنوان « كافرين » توصيف شده‌اند .\r\nاين تفاوت تعبيرها شايد به خاطر اين باشد كه انسان در مسير گناه و خطا نخست از « اسراف » يعنى تجاوز از حدود و مرزها شروع مىكند ، بعد بناى « ستمكارى » مىگذارد و سرانجام كارش به « كفر و انكار » منتهى مىگردد !\r\n","description":"","footnote":"","page_name":" 368 ","page_number":368},
  {"content":"\r\n\r\n[ سوره يونس ‹ 10 › : آيات 87 تا 89 
  ]\r\nوَ أَوْحَيْنا إِلى مُوسى وَأَخِيه أَنْ تَبَوَّءا لِقَوْمِكُما بِمِصْرَ بُيُوتاً وَاجْعَلُوا بُيُوتَكُمْ قِبْلَةً وَأَقِيمُوا الصَّلاةَ وَبَشِّرِ الْمُؤْمِنِينَ ‹ 87 › وَقالَ مُوسى رَبَّنا إِنَّكَ آتَيْتَ فِرْعَوْنَ وَمَلأَه زِينَةً وَأَمْوالًا فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَاشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الأَلِيمَ ‹ 88 › قالَ قَدْ أُجِيبَتْ دَعْوَتُكُما فَاسْتَقِيما وَلا تَتَّبِعانِّ سَبِيلَ الَّذِينَ لا يَعْلَمُونَ ‹ 89 ›\r\n\r\nترجمه :\r\n87 - و به موسى و برادرش وحى كرديم كه براى قوم خود خانه هايى در سرزمين مصر انتخاب كنيد ، و خانه هايتان را مقابل يكديگر ( و متمركز ) قرار دهيد ، و نماز را بر پا داريد ، و به مؤمنان بشارت ده ( كه سرانجام پيروز مىشوند ) .\r\n88 - موسى گفت پروردگارا تو فرعون و اطرافيانش را زينت و اموالى ( سرشار ) در زندگى دنيا داده اى و نتيجه اش اين شده كه ( بندگانت را ) از راه تو گمراه مىسازند ، پروردگارا ! اموالشان را نابود كن و دلهايشان را سخت ( و سنگين ) ساز ، تا عذاب دردناك را نبينند ايمان نياورند .\r\n89 - فرمود : دعاى شما پذيرفته شد ، استقامت بخرج دهيد و از راه ( و رسم ) كسانى كه نمىدانند تبعيت نكنيد\r\n\r\nتفسير : مرحله چهارم دوران سازندگى براى انقلاب\r\nدر اين آيات مرحله ديگرى از قيام و انقلاب بنى اسرائيل بر ضد فراعنه تشريح شده است .\r\n","description":"","footnote":"","page_name":" 369 ","page_number":369},
  {"content":"\r\nنخست اينكه خداوند مىفرمايد : ما به موسى و برادرش وحى فرستاديم كه براى قوم خود خانه هايى در سرزمين مصر انتخاب كنيد « ( * ( وَأَوْحَيْنا إِلى مُوسى وَأَخِيه أَنْ تَبَوَّءا لِقَوْمِكُما بِمِصْرَ بُيُوتاً ) * ) .\r\nو مخصوصا « اين خانه‌ها را نزديك به يكديگر و مقابل هم بسازيد » ( * ( وَاجْعَلُوا بُيُوتَكُمْ قِبْلَةً ) * ) .\r\nسپس به خود سازى معنوى و روحانى بپردازيد « و نماز را بر پا داريد » و از اين طريق روان خود را پاك و قوى نمائيد ( * ( وَأَقِيمُوا الصَّلاةَ ) * ) .\r\nو براى اينكه آثار ترس و وحشت از دل آنها بيرون رود ، و قدرت روحى و انقلابى را بازيابند « به مؤمنان بشارت ده » بشارت به پيروزى و لطف و رحمت خدا ( * ( وَبَشِّرِ الْمُؤْمِنِينَ ) * ) .\r\nاز مجموع اين آيه استفاده مىشود كه بنى اسرائيل در آن زمان به صورت گروهى پراكنده ، شكستخورده ، وابسته و طفيلى ، و آلوده و ترسان بودند ، نه خانه اى از خود داشتند و نه اجتماع و تمركزى ، نه برنامه سازنده معنوى داشتند و نه شهامت و شجاعت لازم براى يك انقلاب كوبنده ! لذا موسى و برادرش هارون ماموريت يافتند كه براى بازسازى اجتماع بنى اسرائيل مخصوصا از نظر روحى برنامه اى را در چند ماده پياده كنند :\r\n1 - نخست به امر خانه سازى و جدا كردن مسكن خويش از فرعونيان همت بگمارند ، اين كار چند فايده داشت :\r\nيكى اينكه آنها با مالك شدن مسكن در سرزمين مصر علاقه بيشترى به دفاع از خود و از آن آب و خاك پيدا مىكردند .\r\nديگر اينكه از زندگى طفيلىگرا در خانه‌هاى قبطيان به يك زندگى مستقل ، منتقل مىشدند .\r\nو ديگر اينكه اسرار كارها و نقشه‌هاى آنها به دست دشمنانشان نمىافتاد .\r\n","description":"","footnote":"","page_name":" 370 ","page_number":370},
  {"content":"\r\n2 - خانه هايشان را مقابل يكديگر و نزديك به هم بسازند ، زيرا قبله در اصل به معنى « حالت تقابل » مىباشد ، و اطلاق كلمه قبله بر آنچه امروز معروف است در حقيقت معنى ثانوى براى اين كلمه است ( 1 ) .\r\nاين كار كمك مؤثرى به تمركز و اجتماع بنى اسرائيل مىكرد ، و مىتوانستند مسائل اجتماعى را بطور عمومى مورد بررسى قرار دهند ، و به عنوان انجام مراسم مذهبى دور هم جمع شوند و براى آزادى خويش نقشه‌هاى لازم را طرح نمايند .\r\n3 - توجه به عبادت و مخصوصا نماز كه انسان را از بندگى بندگان جدا ، و به خالق همه قدرتها پيوند مىدهد ، قلب و روح او را از آلودگى گناه مىشويد و حس اتكاى به نفس را در آنان زنده مىكند و با تكيه بر قدرت پروردگار ، روح تازه اى به كالبد انسان مىدمد .\r\n4 - به موسى به عنوان يك رهبر دستور مىدهد كه دست در درون زواياى روح بنى اسرائيل بيفكند و زباله‌هاى ترس و وحشت را كه يادگار ساليان دراز بردگى و ذلت بوده است بيرون بكشد ، و از طريق « بشارت دادن به مؤمنان » به فتح و پيروزى نهايى و لطف و رحمت پروردگار اراده آنها را قوى و شهامت و شجاعت را در آنها پرورش دهد .\r\nجالب اينكه بنى اسرائيل از فرزندان يعقوبند و گروهى از آنها طبعا از فرزندان يوسفند كه او و برادرانش ساليان دراز بر مصر حكومت داشتند و در آبادى و عمران اين سرزمين كوشيدند ، اما بر اثر نافرمانى خدا و بى خبرى و اختلافات داخلى روزگارشان به چنين وضع رقت بارى رسيده بود ، اين جامعه\r\n\r\n","description":"","footnote":"\r\n( 1 ) البته بعضى از مفسران قبله را در آيه فوق به معنى مقابل نگرفته‌اند بلكه به همان معنى قبله نماز گرفته‌اند ، جمله و اقيموا الصلاة را گواه بر آن مىدانند ، ولى معنى اول با مفهوم اصلى لغوى كلمه سازگارتر مىباشد به علاوه اراده هر دو معنى از اين كلمه نيز اشكالى ندارد ، چنان كه بارها نظيرش را داشته‌ايم .\r\n","page_name":" 371 ","page_number":371},
  {"content":"\r\nفرسوده مصيبت زده بايد نوسازى شود ، و نقاط منفى خود را پاك كند ، و به جاى آن خصائل روحى سازنده بنشاند تا عظمت گذشته را باز يابد .\r\nسپس به يكى از علل طغيان فرعون و فرعونيان اشاره كرده و از زبان موسى چنين مىگويد : « پروردگارا تو فرعون و اطرافيانش را زينت و اموال در زندگى دنيا بخشيده اى » ( * ( وَقالَ مُوسى رَبَّنا إِنَّكَ آتَيْتَ فِرْعَوْنَ وَمَلأَه زِينَةً وَأَمْوالًا فِي الْحَياةِ الدُّنْيا ) * ) .\r\n« اما سرانجام اين ثروت و تجملات و عاقبت كارش اين شده كه آنها بندگانت را از راه تو منحرف و گمراه مىسازند » ( * ( رَبَّنا لِيُضِلُّوا عَنْ سَبِيلِكَ ) * ) .\r\n« لام » در « ليضلوا » به اصطلاح « لام عاقبت » است ، يعنى يك جمعيت ثروتمند اشرافى تجملپرست ، براى گمراه ساختن مردم از راه خدا خواه ناخواه كوشش خواهند كرد و پايان كارشان چيزى جز اين نخواهد بود ، چرا كه دعوت پيامبران و برنامه‌هاى الهى مردم را بيدار و هشيار و متحد و متشكل مىسازد ، و با اين حال مجال بر غارتگران و چپاولگران تنگ خواهد شد و روزگار بر آنها سياه ، آنها نيز از خود واكنش نشان مىدهند و به مخالفت با پيامبران بر مىخيزند .\r\nسپس موسى ع از پيشگاه خدا تقاضا مىكند و مىگويد : « پروردگارا ! اموال آنها را محو و بى اثر ساز » تا نتوانند از آن بهره گيرند ( * ( رَبَّنَا اطْمِسْ عَلى أَمْوالِهِمْ ) * ) .\r\n« طمس » در لغت به معنى محو كردن و بى خاصيت نمودن چيزى است ، و جالب اينكه در بعضى از روايات وارد شده كه پس از اين نفرين ، اموال فرعونيان به صورت سفال و سنگ در آمد ، شايد كنايه از اين باشد كه آن چنان بحران اقتصادى دامانشان را گرفت كه ارزش ثروتهايشان به كلى سقوط كرد ، و همچون سفال\r\n","description":"","footnote":"","page_name":" 372 ","page_number":372},
  {"content":"\r\nبى قيمت شد ! بعد اضافه كرد :\r\n« پروردگارا علاوه بر اين ، قدرت تفكر و انديشه را نيز از آنان بگير » ( * ( وَاشْدُدْ عَلى قُلُوبِهِمْ ) * ) .\r\nچه اينكه با از دست دادن اين دو سرمايه ، آماده زوال و نيستى خواهند شد و راه ما به سوى انقلاب و وارد كردن ضربه نهايى بر آنان باز مىگردد .\r\nخداوندا ! اگر من از تو در باره فرعونيان چنين مىخواهم نه به خاطر روح انتقامجويى و كينه توزى است ، بلكه به خاطر اين است كه آنها ديگر هيچگونه آمادگى براى ايمان ندارند « و تا عذاب اليم تو فرا نرسد ايمان نياورند » ( * ( فَلا يُؤْمِنُوا حَتَّى يَرَوُا الْعَذابَ الأَلِيمَ ) * ) .\r\nالبته پيداست كه ايمان بعد از مشاهده عذاب - چنان كه به زودى خواهد آمد - نيز براى آنها سودى نخواهد داشت .\r\nخداوند به موسى و برادرش خطاب كرد كه اكنون كه شما آماده تربيت و سازندگى جمعيت بنى اسرائيل شده‌ايد ، « دعايتان نسبت به دشمنانتان اجابت شد » ( * ( قالَ قَدْ أُجِيبَتْ دَعْوَتُكُما ) * ) .\r\n« پس محكم در راه خود بايستيد و استقامت به خرج دهيد » و از انبوه مشكلات نهراسيد و در كار خود قاطع باشيد ( * ( فَاسْتَقِيما ) * ) .\r\nو هرگز در برابر پيشنهادهاى افراد نادان و بى خبر تسليم نشويد « و از راه جاهلان نرويد » بلكه كاملا آگاهانه برنامه‌هاى انقلابى خود را ادامه دهيد ( * ( وَلا تَتَّبِعانِّ سَبِيلَ الَّذِينَ لا يَعْلَمُونَ ) * ) .\r\n","description":"","footnote":"","page_name":" 373 ","page_number":373},
  {"content":"\r\n\r\n[ سوره يونس ‹ 10 › : آيات 90 تا 93 
  ]\r\nوَ جاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَجُنُودُه بَغْياً وَعَدْواً حَتَّى إِذا أَدْرَكَه الْغَرَقُ قالَ آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ وَأَنَا مِنَ الْمُسْلِمِينَ ‹ 90 › آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ ‹ 91 › فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَإِنَّ كَثِيراً مِنَ النَّاسِ عَنْ آياتِنا لَغافِلُونَ ‹ 92 › وَلَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَرَزَقْناهُمْ مِنَ الطَّيِّباتِ فَمَا اخْتَلَفُوا حَتَّى جاءَهُمُ الْعِلْمُ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ‹ 93 ›\r\n\r\nترجمه :\r\n90 - بنى اسرائيل را از دريا ( رود عظيم نيل ) عبور داديم ، و فرعون و لشكرش از سر ظلم و تجاوز بدنبال آنها رفتند ، تا هنگامى كه غرقاب دامن او را گرفت گفت ايمان آوردم كه هيچ معبودى جز كسى كه بنى اسرائيل به او ايمان آورده‌اند وجود ندارد ، و من از مسلمين هستم ! 91 - ( اما به او خطاب شد ) الان ؟ ! در حالى كه قبلا عصيان كردى و از مفسدان بودى ؟ ! 92 - ولى امروز بدنت را ( از آب ) نجات مىدهيم تا عبرتى براى آيندگان باشى ، و بسيارى از مردم از آيات ما غافلند .\r\n93 - ما بنى اسرائيل را در جايگاه صدق ( و راستى ) منزل داديم و از روزيهاى پاكيزه به آنها عطا كرديم ، ( اما آنها به نزاع و اختلاف برخاستند ) و اختلاف نكردند مگر بعد از آن كه علم و آگاهى يافتند ، پروردگار تو در روز قيامت ميان آنها در آنچه اختلاف كردند داورى خواهد كرد .\r\n","description":"","footnote":"","page_name":" 374 ","page_number":374},
  {"content":"\r\n\r\nتفسير : آخرين فصل مبارزه با ستمگران\r\nدر اين آيات آخرين مرحله مبارزه بنى اسرائيل با فرعونيان و سرنوشت آنها ، در عباراتى كوتاه اما دقيق و روشن ، ترسيم شده است ، و آن چنان كه روش قرآن است ، مطالب اضافى را كه از جمله‌هاى قبل و بعد فهميده مىشود ، ترك نموده .\r\nنخست مىگويد : « ما بنى اسرائيل را به هنگام مقابله با فرعونيان در حالى كه تحت فشار و تعقيب آنها قرار گرفته بودند از دريا ( شط عظيم نيل كه به خاطر عظمتش كلمه » بحر « بر آن اطلاق شده ) عبور داديم » ( * ( وَجاوَزْنا بِبَنِي إِسْرائِيلَ الْبَحْرَ ) * ) .\r\n« فرعون و لشگرش براى كوبيدن بنى اسرائيل و ظلم و ستم و تجاوز بر آنان به تعقيب آنها پرداختند ، اما به زودى همگى در ميان امواج نيل غرق شدند » ( * ( فَأَتْبَعَهُمْ فِرْعَوْنُ وَجُنُودُه بَغْياً وَعَدْواً ) * ) .\r\n« بغى » به معنى ستم و « عدو » به معنى تجاوز است ، يعنى آنها به خاطر ستم و تجاوز به بنى اسرائيل به تعقيبشان پرداختند .\r\nجمله فاتبعهم نشان مىدهد كه فرعون و لشكرش به اختيار خود به تعقيب بنى اسرائيل پرداختند ، بعضى از روايات نيز اين معنى را تاييد مىكند و پاره اى ديگر چندان با آن سازگار نيست ، ولى به هر حال آنچه از ظاهر آيه استفاده مىشود براى ما مدرك است .\r\nاما اينكه چگونه بنى اسرائيل از دريا گذشتند و چه اعجازى در اين موقع به وقوع پيوست شرح آن بخواست خدا در ذيل آيه 63 سوره شعراء خواهد آمد .\r\nبه هر حال اين جريان ادامه يافت « تا اينكه غرقاب دامن فرعون را فرو\r\n","description":"","footnote":"","page_name":" 375 ","page_number":375},
  {"content":"\r\nگرفت ، و او همچون پر كاهى بر روى امواج عظيم نيل مىغلطيد ، در اين هنگام پرده‌هاى غرور و بى خبرى از مقابل چشمان او كنار رفت ، و نور توحيد فطرى درخشيدن گرفت ، فرياد زد : من ايمان آوردم كه معبودى جز آن كس كه بنى اسرائيل به او ايمان آورده‌اند ، وجود ندارد « ( * ( حَتَّى إِذا أَدْرَكَه الْغَرَقُ قالَ آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ ) * ) .\r\nنه تنها با قلب خود ايمان آوردم بلكه عملا هم « در برابر چنين پروردگار توانايى تسليم » ( * ( وَأَنَا مِنَ الْمُسْلِمِينَ ) * ) .\r\nدر واقع هنگامى كه پيشگوييهاى موسى يكى پس از ديگرى بوقوع پيوست و فرعون بيش از پيش از صدق گفتار اين پيامبر بزرگ آگاه شد ، و قدرتنمايى او را مشاهده كرد ، ناچار اظهار ايمان نمود ، به اميد اينكه همانگونه كه « خداى بنى اسرائيل » آنها را از اين امواج كوه پيكر رهايى بخشيد ، او را نيز رهايى بخشد ، لذا مىگويد : به همان خداى بنى اسرائيل ايمان آوردم ! .\r\nولى بديهى است چنين ايمانى كه به هنگام نزول بلا و گرفتار شدن در چنگال مرگ اظهار مىشود ، در واقع يك نوع ايمان اضطرارى است ، كه هر جانى و مجرم و گنهكارى دم از آن مىزند ، بى آنكه ارزشى داشته باشد و يا دليل بر تكامل و حسن نيت و صدق گفتار او گردد .\r\nبه همين جهت خداوند او را مخاطب ساخت و فرمود : « اكنون ايمان مىآورى در حالى كه قبل از اين طغيان و گردنكشى و عصيان نمودى ، و در صف مفسدان فى الارض و تبهكاران قرار داشتى » ( * ( آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ ) * ) .\r\nسابقا نيز در آيه 18 سوره نساء خوانديم : ( وَلَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الآنَ : « براى كسانى كه كارهاى سوء انجام دهند ، و به هنگام فرا رسيدن مرگ توبه كنند ، توبه اى\r\n","description":"","footnote":"","page_name":" 376 ","page_number":376},
  {"content":"\r\nنيست « .\r\nبه همين دليل بسيار ديده شده كه اگر امواج بلا فرو نشيند و از چنگال مرگ رهايى يابند باز به برنامه‌هاى سابق بر مىگردند .\r\nنظير اين تعبير كه در فوق خوانديم در اشعار و سخنان ادباى عرب و عجم نيز آمده است ، مانند .\r\n\r\nاتت و حياض الموت بينى و بينها\r\nو جادت بوصل حين لا ينفع الوصل\r\n\r\n« به سراغ من آمد در حالى كه امواج مرگ ميان من و او قرار گرفته بود - او آماده وصال گشت در آن هنگام كه وصال سودى نداشت » ! ولى ، « امروز بدن تو را از امواج رهايى مىبخشيم تا درس عبرتى براى آيندگان باشى » براى زمامداران مستكبر و براى همه ظالمان و مفسدان ، و نيز براى گروه‌هاى مستضعف ( * ( فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً ) * ) در اينكه منظور از بدن در اينجا چيست ؟ در ميان مفسران گفتگو است ، اكثر آنها معتقدند منظور همان جسم بى جان فرعون است ، چرا كه عظمت فرعون در افكار مردم آن محيط چنان بود كه اگر بدنش از آب بيرون نمىافتاد بسيارى باور نمىكردند كه فرعون هم ممكن است غرق شده باشد ، و ممكن بود به دنبال اين ماجرا افسانه‌هاى دروغين در باره نجات و حيات فرعون بسازند ، لذا خداوند بدن بى جان او را از آب بيرون افكند .\r\nجالب اينكه بدن در لغت - آن چنان كه راغب در مفردات گفته - به معنى جسد عظيم است و اين مىرساند كه فرعون همانند بسيارى از مرفهين كه داراى زندگانى پر زرق و برق افسانه اى هستند ، اندامى درشت و چاق و چله داشت ! .\r\nولى بعضى ديگر گفته‌اند كه يكى از معانى « بدن » زره « است و اين اشاره به آن است كه خداوند فرعون را با همان زره زرينى كه بر تن داشت از آب بيرون\r\n","description":"","footnote":"","page_name":" 377 ","page_number":377},
  {"content":"\r\nفرستاد تا بوسيله آن شناخته شود و هيچگونه ترديدى براى كسى باقى نماند .\r\nاين نكته نيز شايان توجه است كه بعضى از جمله « ننجيك » چنين استفاده نموده‌اند كه خداوند دستور داد امواج ، بدن او را بر نقطه مرتفعى از ساحل بيفكند ، زيرا ماده « نجوة » به معنى مكان مرتفع و زمين بلند است .\r\nنكته ديگرى كه در آيه به چشم مىخورد اين است كه جمله * ( فَالْيَوْمَ نُنَجِّيكَ ) * با فاء تفريع ، آغاز شده و اين ممكن است اشاره به آن باشد كه آن ايمان بى روح فرعون در اين لحظه نااميدى و گرفتارى در چنگال مرگ ، اين ايمانى كه همانند جسم بى جانى بود اين مقدار تاثير كرد كه خداوند جسم بى جان فرعون را از آب نجات داد تا طعمه ماهيان دريا نشود و هم عبرتى باشد براى آيندگان ! هم اكنون در موزه‌هاى « مصر » و « بريتانيا » يكى دو بدن از فراعنه به حال موميايى باقى مانده است ، آيا بدن فرعون معاصر موسى در ميان آنها است كه بعدا آن را به صورت موميايى حفظ كرده‌اند يا نه ؟ دليلى در دست نداريم ، ولى تعبير « * ( لِمَنْ خَلْفَكَ ) * » ممكن است اين احتمال را تقويت كند كه بدن آن فرعون در ميان اينها است ، تا عبرتى براى همه آيندگان باشد ، زيرا تعبير آيه مطلق است و همه آيندگان را شامل مىشود ( دقت كنيد ) .\r\nو در پايان آيه مىفرمايد : اما با اينهمه آيات و نشانه‌هاى قدرت خدا و با اينهمه درسهاى عبرت كه تاريخ بشر را پر كرده است ، « بسيارى از مردم از آيات و نشانه‌هاى ما غافلند » ( * ( وَإِنَّ كَثِيراً مِنَ النَّاسِ عَنْ آياتِنا لَغافِلُونَ ) * ) .\r\nو در آخرين آيه مورد بحث ، پيروزى نهايى بنى اسرائيل و بازگشت به سرزمينهاى مقدسه را پس از رهايى از چنگال فرعونيان چنين بيان مىكند :\r\n« ما بنى اسرائيل را در مكان صدق و راستى منزل داديم » ( * ( وَلَقَدْ بَوَّأْنا بَنِي إِسْرائِيلَ مُبَوَّأَ صِدْقٍ ) * ) .\r\n","description":"","footnote":"","page_name":" 378 ","page_number":378},
  {"content":"\r\nتعبير به « * ( مُبَوَّأَ صِدْقٍ ) * » ( منزلگاه راستين ) ممكن است اشاره به اين باشد كه خداوند به وعده خود نسبت به بنى اسرائيل وفا كرد ، و آنها را به سرزمين موعود بازگرداند ، و يا اينكه سرزمين صدق اشاره به پاكى و نيكى اين سرزمين است و به همين جهت تناسب با سرزمين شام و فلسطين دارد كه منزلگاه انبياء و پيامبران الهى بود .\r\nگروهى نيز احتمال داده‌اند كه منظور سرزمين مصر باشد ، زيرا همانگونه كه قرآن در سوره دخان مىگويد : « پس از نابودى فرعونيان باغها و چشمه‌ها و سرزمينها و قصرها و نعمتهايى از آنها بجاى ماند و آنها را به گروه ديگرى يعنى بنى اسرائيل داديم » كَمْ تَرَكُوا مِنْ جَنَّاتٍ وَعُيُونٍ وَزُرُوعٍ وَمَقامٍ كَرِيمٍ وَنَعْمَةٍ كانُوا فِيها فاكِهِينَ كَذلِكَ وَأَوْرَثْناها قَوْماً آخَرِينَ ( سوره دخان آيه 25 تا 28 ) همين مضمون در سوره شعراء آيه 57 تا 59 آمده و در آخر آن مىخوانيم « وَأَوْرَثْناها بَنِي إِسْرائِيلَ » ( ما اين باغها و چشمه‌ها و گنجها و قصرها را به بنى - اسرائيل داديم ) .\r\nاز اين آيات بر مىآيد كه بنى اسرائيل قبل از هجرت به سرزمين شام ، مدتى در مصر ماندند ، و از بركات آن سرزمين پر بار ، بهره گرفتند :\r\nسپس قرآن اضافه مىكند : « ما آنها را از روزىهاى پاكيزه ، بهره مند ساختيم » ( * ( وَرَزَقْناهُمْ مِنَ الطَّيِّباتِ ) * ) .\r\nالبته مانعى هم ندارد كه هم سرزمين مصر منظور باشد و هم اراضى شام و فلسطين .\r\nاما آنها قدر اين نعمت را ندانستند ، « و به اختلاف و نزاع با يكديگر برخاستند آن هم نه از روى ناآگاهى ، بلكه از روى علم و دانش و پس از مشاهده آن همه معجزات موسى و دلائل صدق دعوت او » ( * ( فَمَا اخْتَلَفُوا حَتَّى جاءَهُمُ الْعِلْمُ ) * ) .\r\n","description":"","footnote":"","page_name":" 379 ","page_number":379},
  {"content":"\r\nولى « پروردگار تو سرانجام در روز قيامت در ميان آنها در آنچه اختلاف داشتند داورى مىكند » و اگر امروز مجازات اختلاف را نچشند ، فردا خواهند چشيد ! ( * ( إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ) * ) .\r\nاين احتمال نيز در تفسير آيه فوق داده شده است كه منظور از اختلاف اختلاف بنى اسرائيل و يهود معاصر پيامبر ص در قبول دعوت آن حضرت است يعنى آنها با اينكه طبق نشانه‌هاى كتب آسمانى خود ، صدق دعوت او را دانسته بودند اختلاف كردند ، گروهى ايمان آوردند و گروه بيشترى از پذيرش دعوتش سرباز زدند ، و خداوند در قيامت در ميان آنها داورى خواهد كرد .\r\nولى احتمال اول با ظاهر آيه سازگارتر است .\r\nاين بود قسمتى از سرگذشت عبرتانگيز بنى اسرائيل كه در طى آياتى در اين سوره بيان شد ، و چقدر حال آنان با مسلمانان امروز شبيه است : خداوند در پرتو فضلش پيروزيها به مسلمانان مىدهد ، و دشمنان نيرومندشان را به طرز اعجاز آميزى در هم مىكوبد ، و اين جمعيت مستضعف را بر آن زورمندان به فضل و رحمتش پيروز مىكند ، ولى متاسفانه بجاى اينكه اين پيروزى را وسيله اى براى جهانى شدن آئين اسلام قرار دهند ، بهانه اى براى تفرقه و ايجاد نفاق و اختلاف مىسازند ، آن چنان كه تمام پيروزيهايشان به خطر مىافتد ! خدا ما را از اين كفران نعمت نجات بخشد .\r\n","description":"","footnote":"","page_name":" 380 ","page_number":380},
  {"content":"\r\n\r\n[ سوره يونس ‹ 10 › : آيات 94 تا 97 
  ]\r\nفَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ لَقَدْ جاءَكَ الْحَقُّ مِنْ رَبِّكَ فَلا تَكُونَنَّ مِنَ المُمْتَرِينَ ‹ 94 › وَلا تَكُونَنَّ مِنَ الَّذِينَ كَذَّبُوا بِآياتِ اللَّه فَتَكُونَ مِنَ الْخاسِرِينَ ‹ 95 › إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ ‹ 96 › وَلَوْ جاءَتْهُمْ كُلُّ آيَةٍ حَتَّى يَرَوُا الْعَذابَ الأَلِيمَ ‹ 97 ›\r\n\r\nترجمه :\r\n94 - اگر در آنچه بر تو نازل كرده‌ايم ترديد دارى از آنها كه پيش از تو كتب آسمانى را مىخوانند سؤال كن ، ( بدان ) به طور قطع ، « حق » از طرف پروردگارت به تو رسيده ، بنا بر اين هرگز از ترديد كنندگان مباش ( البته او در چيزى كه با شهود در يافته بود هرگز ترديد نداشت ، اين درسى بود براى مردم ) .\r\n95 - و از آنها مباش كه آيات خدا را تكذيب كردند كه از زيانكاران خواهى بود .\r\n96 - ( و بدان ) آنها كه فرمان خدا بر آنان تحقق يافته ايمان نمىآورند .\r\n97 - هر چند تمام آيات ( الهى و نشانه‌هاى او ) به آنان برسد ، تا زمانى كه عذاب اليم را ببينند ( چرا كه قلوبشان را تاريكى گناه فرا گرفته و راهى به روشنايى بر آنها نيست ! ) .\r\n\r\nتفسير :\r\n\r\nترديد به خود راه مده !\r\nچون در آيات گذشته قسمتهايى از سرگذشتهاى انبياء و اقوام پيشين ذكر شده بود ، و ممكن بود بعضى از مشركان و منكران دعوت پيامبر ص در صحت آنها ترديد كنند ، قرآن از آنها مىخواهد كه براى فهم صدق اين گفته‌ها به اهل كتاب مراجعه كنند ، و چگونگى را از آنها بخواهند ، چرا كه در كتب\r\n","description":"","footnote":"","page_name":" 381 ","page_number":381},
  {"content":"\r\nآنها بسيارى از اين مسائل آمده است .\r\nولى به جاى اينكه روى سخن را به مخالفان كند ، پيامبر را مخاطب ساخته چنين مىگويد :\r\n« اگر از آنچه بر تو نازل كرديم در شك و ترديد هستى از آنها كه كتب آسمانى را قبل از تو مىخوانند بپرس » ( * ( فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ ) * ) .\r\nتا از اين طريق ثابت شود كه « آنچه بر تو نازل شده حق است و از طرف پروردگار » ( * ( لَقَدْ جاءَكَ الْحَقُّ مِنْ رَبِّكَ ) * ) .\r\n« بنا بر اين هيچگونه شك و ترديد هرگز به خود راه مده » ( * ( فَلا تَكُونَنَّ مِنَ المُمْتَرِينَ ) * ) .\r\nاين احتمال نيز وجود دارد كه آيه فوق بحث تازه و مستقلى را در باره صدق دعوت پيامبر ص عنوان مىكند و به مخالفان مىگويد كه اگر در حقانيت او ترديد دارند ، نشانه‌هاى او را كه در كتب پيشين مانند تورات و انجيل نازل شده از اهل كتاب بپرسند .\r\nشان نزولى كه در بعضى از تفاسير ( 1 ) نقل شده نيز اين معنى را تاييد مىكند و آن اينكه : جمعى از كفار قريش مىگفتند : اين قرآن از طرف خدا نازل نشده بلكه شيطان به محمد ص القا مىكند ! ، اين سخن سبب شد كه عده اى در شك و ترديد فرو روند ، خداوند با آيه فوق به آنها پاسخ گفت .\r\n\r\nآيا پيامبر ترديد داشت ؟\r\nممكن است در ابتدا چنين به نظر برسد كه آيه حكايت از اين دارد كه پيامبر ص در حقانيت آياتى كه بر او نازل مىشد ترديد داشت ، و خداوند از طريق فوق ترديد او را زايل كرد .\r\n\r\n","description":"","footnote":"\r\n( 1 ) تفسير ابو الفتوح رازى جلد 6 صفحه 227 ذيل آيه .\r\n","page_name":" 382 ","page_number":382},
  {"content":"\r\nولى با توجه به اينكه پيامبر ص مساله وحى را با شهود و مشاهده دريافته بود ، چنان كه آيات قرآن حاكى از همين معنى است ، شك و ترديد در اين مورد معنى نداشت ، به علاوه اين تعبير رائج است ، كه براى تنبيه دوردستان افراد نزديك را مخاطب مىكنند و سخنى را القا مىنمايند ، اين همان است كه عرب با ضرب المثل معروف « اياك اعنى و اسمعى يا جاره » ( به تو مىگويم ولى همسايه تو بشنو ) از آن ياد مىكند كه نظير آن را نيز در فارسى داريم ، و اين گونه سخن در بسيارى از موارد تاثيرش از خطاب صريح بيشتر است .\r\nبه علاوه ذكر جمله شرطيه ، هميشه دليل بر احتمال وجود شرط نيست ، بلكه گاهى براى تاكيد روى يك مطلب و يا براى بيان يك قانون كلى است ، مثلا در آيه 23 سوره اسراء مىخوانيم وَقَضى رَبُّكَ أَلَّا تَعْبُدُوا إِلَّا إِيَّاه وَبِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ : « پروردگار تو فرمان داده كه جز او را پرستش نكنيد و به پدر و مادر نيكى كنيد ، هر گاه يكى از اين دو نزد تو ( توجه داشته باشيد در اين جمله مخاطب ظاهرا فقط پيامبر است ) به پيرى برسند هيچگاه كمترين سخن ناراحت كننده اى به آنها مگو » .\r\nبا اينكه مىدانيم پيامبر ص پدرش را قبل از تولد و مادرش را در دوران طفوليتش از دست داد ، با اين حال حكم احترام به پدر و مادر به عنوان يك قانون كلى بيان شده است هر چند مخاطب ظاهرا پيامبر است .\r\nو نيز در سوره طلاق مىخوانيم يا أَيُّهَا النَّبِيُّ إِذا طَلَّقْتُمُ النِّساءَ : « اى پيامبر هنگامى كه زنان را طلاق گفتيد . . . »\r\nاين تعبير دليل بر اين نيست كه پيامبر زنى را در عمرش طلاق گفته بلكه بيان يك قانون كلى است و جالب اينكه مخاطب در آغاز اين جمله پيامبر است و در آخر جمله همه مردم .\r\nو از جمله قرائنى كه تاييد مىكند منظور اصلى در آيه مشركان و كافران\r\n","description":"","footnote":"","page_name":" 383 ","page_number":383},
  {"content":"\r\nاست ، آيات پشت سر اين آيه است كه از كفر و بى ايمانى آنها سخن مىگويد .\r\nنظير همين موضوع در آيات مربوط به مسيح ديده مىشود كه وقتى خداوند در روز رستاخيز از او مىپرسد آيا تو مردم را به عبادت خويش و مادرت دعوت كردى ؟ ! او صريحا اين مساله را انكار مىكند و اضافه مىكند إِنْ كُنْتُ قُلْتُه فَقَدْ عَلِمْتَه : « اگر من چنين سخنى را گفته بودم تو مىدانستى » ( سوره مائده آيه 116 ) .\r\nدر آيه بعد اضافه مىكند اكنون كه آيات پروردگار و حقانيت اين دعوت بر تو آشكار شده است « در صف كسانى كه آيات الهى را تكذيب كرده‌اند مباش كه از زيانكاران خواهى شد ( * ( وَلا تَكُونَنَّ مِنَ الَّذِينَ كَذَّبُوا بِآياتِ اللَّه فَتَكُونَ مِنَ الْخاسِرِينَ ) * ) .\r\nدر واقع در آيه قبل مىگويد اگر ترديد دارى ، از آنها كه آگاهى دارند بپرس ، و در اين آيه مىگويد : اكنون كه عوامل ترديد بر طرف شد بايد در برابر اين آيات تسليم باشى ، و گرنه مخالفت با حق ، نتيجه اى جز خسران و زيان در بر نخواهد داشت .\r\nاين آيه قرينه روشنى است بر اينكه منظور اصلى در آيه گذشته ، توده مردم مىباشد ، هر چند روى سخن به شخص پيامبر است ، زيرا بديهى است كه پيامبر ص هرگز تكذيب آيات الهى را نمىكرد بلكه او مدافع سر سخت آئين خود بود .\r\nسپس به پيامبر ص اعلام مىكند كه در ميان مخالفان تو گروهى متعصب و لجوج هستند كه انتظار ايمان آنها بيهوده است ، آنها از نظر فكرى چنان مسخ شده‌اند ، و آن قدر در راه باطل گام برداشته‌اند كه و جدان بيدار انسانى را به كلى\r\n","description":"","footnote":"","page_name":" 384 ","page_number":384},
  {"content":"\r\nاز دست داده و به موجودى نفوذناپذير تبديل شده‌اند ، منتها قرآن اين موضوع را به اين تعبير بيان مىكند : « كسانى كه فرمان پروردگارت بر آنها ثابت و مسجل شده ، ايمان نخواهند آورد » ( * ( إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ ) * ) « حتى اگر تمام آيات و نشانه‌هاى پروردگار به سراغ آنها بيايد ، ايمان نخواهند آورد ، تا زمانى كه عذاب اليم الهى را با چشم خود ببينند » كه آن زمان ايمان بر ايشان اثرى ندارد ( * ( وَلَوْ جاءَتْهُمْ كُلُّ آيَةٍ حَتَّى يَرَوُا الْعَذابَ الأَلِيمَ ) * ) :\r\nدر حقيقت نخستين آيات مورد بحث ، از عموم مردم دعوت به مطالعه و تحقيق و سؤال از اهل اطلاع كرد ، و به دنبال آن از آنها خواست كه با روشن شدن حق به حمايت و دفاع از آن بپاخيزند .\r\nولى در آيات اخير مىگويد نبايد انتظار ايمان آوردن همه آنها را داشته باشى ، زيرا گروهى آن قدر فاسد شده‌اند كه ديگر قابل اصلاح نيستند ، بنا بر اين نه از عدم ايمان آنها دلسرد باش و نه نيروى خود را روى هدايت آنان هدر ده ، بلكه به گروهى بپرداز كه اكثريت را تشكيل مىدهند ، و قابل هدايتند .\r\nهمانگونه كه بارها تكرار كرده‌ايم تعبيراتى مانند آيات فوق به هيچگونه دليل بر « جبر » نيست بلكه اينها از قبيل ذكر آثار عمل انسان است ، منتها چون اثر هر چيز به فرمان خدا است گاهى اين امور به خدا نسبت داده مىشود .\r\nذكر اين نكته نيز لازم به نظر مىرسد كه در چند آيه قبل در باره فرعون خوانديم كه او بعد از نزول عذاب و گرفتار شدن در چنگال طوفان اظهار ايمان كرد ، ولى اين گونه ايمان چون جنبه اضطرارى داشت ، براى او سودى نداشت ، اما در آيات مورد بحث مىگويد : « اين تنها راه و روش فرعون نبود بلكه همه افراد لجوج و خود خواه و مستكبر و سياه دل كه به اوج طغيان رسيده‌اند نيز همين\r\n","description":"","footnote":"","page_name":" 385 ","page_number":385},
  {"content":"\r\nحالت را دارند ، آنها نيز ايمان نمىآورند مگر اينكه عذاب اليم را ببينند ، همان ايمانى كه براى آنها بى اثر است .\r\n\r\n[ سوره يونس ‹ 10 › : آيه 98 
  ]\r\nفَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَمَتَّعْناهُمْ إِلى حِينٍ ‹ 98 ›\r\n\r\nترجمه :\r\n98 - چرا هيچيك از شهرها و آباديها ايمان نياوردند كه ( ايمانشان به موقع باشد و ) مفيد به حالشان افتد ، مگر قوم يونس ، به هنگامى كه ايمان آوردند عذاب رسوا كننده را در زندگى دنيا از آنان بر طرف ساختيم و تا مدت معينى ( پايان زندگى و اجلشان ) آنها را بهره مند ساختيم .\r\n\r\nتفسير :\r\n\r\nتنها يك گروه به موقع ايمان آوردند !\r\nدر آيات گذشته در باره فرعون و فرعونيان خصوصا ، ديگر اقوام پيشين عموما اين نكته ذكر شده بود كه آنها از ايمان به خدا در حال اختيار و سلامت سر باز زدند ، ولى به هنگام قرار گرفتن در آستانه مرگ و كيفر الهى ، اظهار ايمان كردند ، كه براى آنها سودمند نيفتاد .\r\nدر آيه مورد بحث اين مساله را به عنوان يك قانون كلى بيان مىدارد و مىگويد : « چرا اقوام گذشته به موقع ايمان نياوردند تا ايمانشان سودمند باشد » ( * ( فَلَوْ لا كانَتْ قَرْيَةٌ آمَنَتْ فَنَفَعَها إِيمانُها ) * ) .\r\nسپس قوم يونس ع را استثنا كرده مىگويد : « مگر قوم يونس كه چون ايمان آوردند ، مجازات رسوا كننده را در زندگى اين دنيا از آنها بر طرف ساختيم » ( * ( إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا ) * ) .\r\n","description":"","footnote":"","page_name":" 386 ","page_number":386},
  {"content":"\r\n« و آنها را تا وقت معلومى ( تا پايان عمرشان ) بهره مند كرديم » ( * ( وَمَتَّعْناهُمْ إِلى حِينٍ ) * ) .\r\nكلمه « لولا » به عقيده بعضى از مفسران در اينجا به معنى نفى است ، و لذا به وسيله « الا » از آن استثنا شده است .\r\nبنا بر اين معنى جمله چنين مىشود : هيچ قوم و ملتى كه در شهرها و آباديها در گذشته زندگى داشتند ، به طور دسته جمعى ، در برابر پيامبران الهى ايمان نياوردند ، مگر قوم يونس .\r\nاما بعضى ديگر معتقدند كه « لو لا » به معنى نفى نيامده ، بلكه همواره به معنى « تحضيض » است ، ( تحضيض سؤال توأم با توبيخ و تحريك را مىگويند ) ولى لازمه مفهوم آن در چنين مواردى نفى مىباشد . و به همين دليل مىتوان چيزى را بوسيله « الا » از آن استثنا كرد .\r\nبه هر حال جاى شك نيست كه در اقوام ديگر نيز گروه‌هاى زيادى ايمان آوردند ، آنچه قوم يونس را از ديگر اقوام ممتاز مىكند اين است كه آنها همه به صورت دسته جمعى ايمان آوردند ، آن هم پيش از فرا رسيدن مجازات قطعى پروردگار ، در حالى كه در ميان اقوام ديگر گروه زيادى سرسختانه بر مخالفت خود باقى ماندند ، تا هنگامى كه فرمان مجازات قطعى پروردگار صادر شد ، آنها پس از مشاهده اين عذاب الهى غالبا اظهار ايمان كردند ولى ايمانشان به دليلى كه سابقا گفتيم فايده اى نداشت .\r\n\r\nماجراى ايمان آوردن قوم يونس\r\nماجراى آنها به اين قرار بود كه در تواريخ آمده است : هنگامى كه يونس از ايمان آوردن قوم خود كه در سرزمين « نينوا » ( در عراق ) زندگى مىكردند مايوس شد ، به پيشنهاد عابدى كه در ميان آنها مىزيست نفرين كرد در حالى كه\r\n","description":"","footnote":"","page_name":" 387 ","page_number":387},
  {"content":"\r\nعالم و دانشمندى نيز در ميان آن گروه بود كه به يونس پيشنهاد مىكرد باز هم در باره آنان دعا كند و باز هم به ارشاد بيشتر بپردازد و مايوس نگردد .\r\nولى يونس پس از اين ماجرا از ميان قوم خود بيرون رفت ، قوم او كه صدق گفتارش را بارها آزموده بودند ، گرد مرد دانشمند اجتماع كردند ، هنوز فرمان قطعى عذاب فرا نرسيده بود ، ولى نشانه‌هاى آن كم و بيش به چشم مىخورد ، آنها موقع را غنيمت شمرده و به رهبرى عالم از شهر بيرون ريختند ، در حالى كه دست به دعا و تضرع برداشته و اظهار ايمان و توبه كردند و براى اينكه انقلاب و توجه بيشترى در روح و جان آنها پيدا شود ، مادران را از فرزندان جدا ساختند و لباسهاى درشت و خشن و كم اهميت در تن كردند ، و به جستجوى پيامبر خويش برخاستند اما اثرى از او نديدند .\r\nولى اين توبه و ايمان و بازگشت به سوى پروردگار كه به موقع انجام يافته بود ، و با آگاهى و اخلاص توأم بود كار خود را كرد ، نشانه‌هاى عذاب بر طرف شد و آرامش به سوى آنها بازگشت ، و هنگامى كه يونس پس از ماجراى طولانيش به ميان قوم خود بازگشت ، او را از جان و دل پذيرا گشتند .\r\nشرح ماجراى زندگى خود يونس را به خواست خدا ذيل آيات 134 تا 148 سوره صافات بيان خواهيم كرد .\r\nيادآورى اين نكته نيز لازم است كه قوم يونس هرگز در برابر مجازات قطعى قرار نگرفته بودند و گرنه توبه آنان نيز پذيرفته نمىشد ، بلكه اخطارها و هشدارهايى كه معمولا قبل از مجازات نهايى مىآيد براى آنها به قدر كافى بيدار كننده بود ، در حالى كه مثلا فرعونيان بارها اين اخطارها را ديده بودند ، ( همانند ماجراى طوفان و ملخ خوراكى و دگرگونى شديد آب نيل و امثال آن ) ولى هيچگاه اين اخطارها را جدى نگرفتند ، و تنها از موسى ع خواستند كه ناراحتى را خداوند از آنان بر طرف سازند تا ايمان بياورند ، اما هرگز ايمان\r\n","description":"","footnote":"","page_name":" 388 ","page_number":388},
  {"content":"\r\nنياوردند .\r\nضمنا داستان فوق نشان مىدهد كه نقش يك رهبر آگاه و دلسوز در ميان يك قوم و ملت ، تا چه اندازه مؤثر و حياتبخش است ، در صورتى كه عابدى كه آگاهى كافى ندارد بيشتر روى خشونت تكيه مىكند ، و منطق اسلام در مقايسه ميان عبادت ناآگاهانه ، و علم توأم با احساس مسئوليت نيز از اين روايت مفهوم مىشود .\r\n\r\n[ سوره يونس ‹ 10 › : آيات 99 تا 100 
  ]\r\nوَ لَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً أَ فَأَنْتَ تُكْرِه النَّاسَ حَتَّى يَكُونُوا مُؤْمِنِينَ ‹ 99 › وَما كانَ لِنَفْسٍ أَنْ تُؤْمِنَ إِلَّا بِإِذْنِ اللَّه وَيَجْعَلُ الرِّجْسَ عَلَى الَّذِينَ لا يَعْقِلُونَ ‹ 100 ›\r\n\r\nترجمه :\r\n99 - و اگر پروردگار مىخواست تمام آنها كه در روى زمين هستند همگى ( از روى اجبار ) ايمان مىآوردند ، آيا تو مىخواهى مردم را مجبور سازى كه ايمان بياورند ؟\r\n( ايمان اجبارى چه سودى دارد ؟ ! ) 100 - ( اما ) هيچكس نمىتواند ايمان بياورد جز به فرمان خدا ( و توفيق و يارى و هدايت او ) و پليدى ( و ناپاكى كفر و گناه ) را بر آنها قرار مىدهد كه تعقل نمىكنند .\r\n\r\nتفسير : ايمان اجبارى بيهوده است\r\nدر آيات گذشته خوانديم كه ايمان اضطرارى به هيچ دردى نمىخورد ، به همين جهت در نخستين آيه مورد بحث مىگويد : « اگر ايمان اضطرارى و اجبارى به درد مىخورد ، و پروردگار تو اراده مىكرد همه مردم روى زمين ايمان مىآوردند » ( * ( وَلَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً ) * ) .\r\n","description":"","footnote":"","page_name":" 389 ","page_number":389},
  {"content":"\r\nبنا بر اين از عدم ايمان گروهى از آنان دلگير و ناراحت مباش ، اين لازمه اصل آزادى اراده و اختيار است كه گروهى مؤمن و گروهى بى ايمان خواهند بود ، « با اين حال آيا تو مىخواهى مردم را اكراه كنى كه ايمان بياورند » ( * ( أَ فَأَنْتَ تُكْرِه النَّاسَ حَتَّى يَكُونُوا مُؤْمِنِينَ ) * ) .\r\nاين آيه بار ديگر تهمت ناروايى را كه دشمنان اسلام كرارا گفته و مىگويند با صراحت نفى مىكند ، آنجا كه مىگويند : اسلام آئين شمشير است و از طريق زور و اجبار بر مردم جهان تحميل شده است ، آيه مورد بحث مانند بسيارى از آيات ديگر قرآن مىگويد ايمان اجبارى بى ارزش است و اصولا دين و ايمان چيزى است كه از درون جان برخيزد ، نه از برون و بوسيله شمشير و مخصوصا پيامبر ص را از اكراه و اجبار كردن مردم براى ايمان و اسلام بر حذر مىدارد .\r\nدر عين حال در آيه بعد اين حقيقت را يادآور مىشود : درست است كه انسانها مختار و آزادند ، « ولى باز اگر لطف الهى و فرمان پروردگار شامل حال آنها نشود هيچكس ايمان نمىآورد » ( * ( وَما كانَ لِنَفْسٍ أَنْ تُؤْمِنَ إِلَّا بِإِذْنِ اللَّه ) * ) .\r\nو لذا آنها كه در مسير جهل و عدم تعقل گام بگذارند و حاضر به استفاده از سرمايه فكر و خرد خويش نباشند « خداوند رجس و پليدى را بر آنها مىنهد » آن چنان كه موفق به ايمان نخواهند شد ( * ( وَيَجْعَلُ الرِّجْسَ عَلَى الَّذِينَ لا يَعْقِلُونَ ) * ) .\r\n\r\nدر اينجا به دو نكته بايد توجه كرد :\r\nممكن است در به دو نظر چنين تصور شود كه آيه اول و دوم با هم منافاتى دارند ، زيرا آيه نخست مىگويد خداوند كسى را اجبار به ايمان نمىكند ، در حالى كه آيه دوم مىگويد تا فرمان و اراده پروردگار نباشد كسى ايمان نمىآورد .\r\nولى با توجه به يك نكته اين منافات ظاهرى و ابتدايى بر طرف مىشود و\r\n","description":"","footnote":"","page_name":" 390 ","page_number":390},
  {"content":"\r\nآن اينكه ما عقيده داريم كه نه « جبر » صحيح است و نه « تفويض » و واگذارى مطلق ، يعنى نه چنان است كه مردم در اعمال خود مجبور و بى اختيار باشند ، و نه چنان است كه به تمام معنى به حال خود واگذار شده باشند ، بلكه در عين آزادى اراده باز نياز به امداد الهى دارند ، زيرا اين آزادى اراده را خدا به آنها مىدهد ، عقل و خرد و و جدان پاك از مواهب او است ، ارشاد پيامبران و هدايت كتب آسمانى نيز از ناحيه او مىباشد ، بنا بر اين در عين آزادى اراده باز هم سرچشمه اين موهبت و آنچه محصول آن است از ناحيه خدا است ( دقت كنيد ) .\r\n\r\n[ اين آيه دليل بر جبر نيست 
  ]\r\n2 - آخرين جمله آيه اخير يعنى « * ( وَيَجْعَلُ الرِّجْسَ عَلَى الَّذِينَ لا يَعْقِلُونَ ) * » هرگز نبايد به معنى جبر تفسير شود ، چرا كه جمله « لا يعقلون » دليل بر اختيار آنها است ، يعنى نخست افرادى از تعقل و تفكر و انديشه سرباز مىزنند ، سرانجام به اين مجازات گرفتار مىشوند كه « رجس » و پليدى شك و ترديد ، و تاريكدلى ، و بينش نادرست ، بر آنها چيره مىشود ، تا آنجا كه توانايى ايمان از آنها سلب مىگردد ، ولى بايد توجه داشت كه مقدمات آن را خودشان فراهم كرده‌اند ، در واقع در چنين مواردى اذن و فرمان الهى براى ايمان وجود ندارد .\r\nبه تعبير ديگر اين جمله اشاره به آن است كه اذن و فرمان خدا بى حساب نيست ، آنها كه لايق و شايسته‌اند مشمول آن مىشوند ، و آنها كه نالايقند محروم خواهند شد .\r\n","description":"","footnote":"","page_name":" 391 ","page_number":391},
  {"content":"\r\n\r\n[ سوره يونس ‹ 10 › : آيات 101 تا 103 
  ]\r\nقُلِ انْظُرُوا ما ذا فِي السَّماواتِ وَالأَرْضِ وَما تُغْنِي الآياتُ وَالنُّذُرُ عَنْ قَوْمٍ لا يُؤْمِنُونَ ‹ 101 › فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ ‹ 102 › ثُمَّ نُنَجِّي رُسُلَنا وَالَّذِينَ آمَنُوا كَذلِكَ حَقًّا عَلَيْنا نُنْجِ الْمُؤْمِنِينَ ‹ 103 ›\r\n\r\nترجمه :\r\n101 - بگو نگاه كنيد آنچه را ( از آيات خدا و نشانه‌هاى توحيدش ) در آسمانها و زمين است ، اما اين آيات و انذارها به حال كسانى كه ايمان نمىآورند ( و لجوجند ) مفيد نخواهد بود .\r\n102 - آيا آنها همانند روزهاى پيشينيان را انتظار مىكشند ( و همانند بلاها و مجازاتهايشان را ) بگو شما انتظار بكشيد من نيز با شما انتظار مىكشم ! 103 - سپس ( به هنگام نزول بلا و مجازات ) فرستادگان خود و كسانى را كه به آنان ايمان مىآوردند نجات مىداديم ، و همين گونه بر ما حق است كه مؤمنان ( به تو ) را رهايى بخشيم .\r\n\r\nتفسير : تربيت و اندرز\r\nدر آيات گذشته سخن از اين بود كه ايمان بايد جنبه اختيارى داشته باشد نه اضطرارى و اجبار ، به همين مناسبت در نخستين آيه مورد بحث راه تحصيل ايمان اختيارى را نشان مىدهد و به پيامبر ص مىفرمايد : « به آنها بگو درست بنگريد و ببينيد در آسمان و زمين چه نظام حيرتانگيز و شگرفى است كه هر\r\n","description":"","footnote":"","page_name":" 392 ","page_number":392},
  {"content":"\r\nگوشه اى از آن دليلى بر عظمت و قدرت و علم و حكمت آفريدگار است ( * ( قُلِ انْظُرُوا ما ذا فِي السَّماواتِ وَالأَرْضِ ) * ) .\r\nاين همه ستارگان درخشان و كرات مختلف آسمانى كه هر كدام در مدار خود در گردشند اين منظومه‌هاى بزرگ و اين كهكشانهاى غول پيكر و اين نظام دقيقى كه بر سراسر آنها حكم فرما است ، همچنين اين كره زمين با تمام عجائب و اسرارش ، و اينهمه موجودات زنده متنوع و گوناگونش ، درست در ساختمان همه اينها بنگريد و با مطالعه آنها به مبدء جهان هستى آشناتر و نزديكتر شويد .\r\nاين جمله به روشنى مساله جبر و سلب آزادى اراده را نفى مىكند و مىگويد :\r\nايمان نتيجه مطالعه جهان آفرينش است يعنى اين كار بدست خود شما است .\r\nسپس اضافه مىكند ولى با اينهمه آيات و نشانه‌هاى حق باز جاى تعجب نيست كه گروهى ايمان نياورند ، چرا كه آيات و نشانه‌ها و اخطارها و انذارها تنها به درد كسانى مىخورد كه آمادگى براى پذيرش حق دارند ، اما « آنها كه تصميم گرفته‌اند هرگز ايمان نياورند اين امور هيچگونه اثرى برايشان ندارد » ( * ( وَما تُغْنِي الآياتُ وَالنُّذُرُ عَنْ قَوْمٍ لا يُؤْمِنُونَ ) * ) ( 1 ) .\r\nاين جمله اشاره به حقيقتى است كه بارها در قرآن خوانده‌ايم كه دلائل و سخنان حق و نشانه‌ها و اندرزها به تنهايى كافى نيست ، بلكه زمينه‌هاى مستعد و آماده نيز شرط گرفتن نتيجه است .\r\n\r\n","description":"","footnote":"\r\n( 1 ) « نذر » جمع « نذير » به معنى انذار كننده و كنايه از پيامبران و رهبران الهى است ، و يا جمع « انذار » يعنى اخطار و تهديد غافلان و مجرمان است كه برنامه اين رهبران الهى مىباشد .\r\n« ما » در جمله * ( ما تُغْنِي الآياتُ ) * را بعضى « ماء نافيه » دانسته‌اند ، و بعضى به معنى استفهام انكارى كه از نظر نتيجه يكى است ، اما ظاهر اين است كه « ما » نافيه باشد .\r\n","page_name":" 393 ","page_number":393},
  {"content":"\r\nسپس با لحنى تهديد آميز اما در لباس سؤال و استفهام مىگويد : « آيا اين گروه لجوج و بى ايمان جز اين انتظار دارند كه سرنوشتى همانند اقوام طغيانگر و گردنكش پيشين كه گرفتار مجازات دردناك الهى شدند پيدا كنند » سرنوشتى همچون فراعنه و نمرودها و شدادها و اعوان و انصارشان ! ( * ( فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ ) * ) .\r\nو در پايان آيه به آنها اخطار مىكند و مىگويد : « اى پيامبر به آنها بگو اكنون كه شما در چنين مسيرى هستيد و حاضر به تجديد نظر نيستيد شما در انتظار بمانيد و ما هم با شما در انتظار خواهيم بود » . شما در انتظار در هم شكستن دعوت حق ، و ما در انتظار سرنوشت شوم و دردناكى براى شما ، همچون سرنوشت اقوام مستكبر پيشين ( * ( قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ ) * ) .\r\nبايد توجه داشت كه « استفهام » در جمله « فهل ينتظرون » استفهام انكارى است ، يعنى آنها با اين شيوه رفتارشان انتظارى جز فرا رسيدن يك سرنوشت شوم نمىتوانند داشته باشند .\r\n« ايام » گر چه در لغت جمع « يوم » به معنى روز است ، ولى در اينجا به معنى حوادث دردناكى است كه در دوران عمر اقوام گذشته واقع شده است .\r\nسپس براى اينكه چنين توهمى پيش نيايد كه خدا به هنگام مجازات تر و خشك را با هم مىسوزاند ، و حتى يك مؤمن را در ميان يك گروه عظيم سركش و ياغى ناديده مىگيرد اضافه مىكند : ما پس از آماده شدن مقدمات مجازات اقوام گذشته « فرستادگان خود و كسانى را كه به آنها ايمان آوردند نجات و رهايى مىبخشيديم » ( * ( ثُمَّ نُنَجِّي رُسُلَنا وَالَّذِينَ آمَنُوا ) * ) .\r\nو در پايان مىگويد : اين اختصاص به اقوام گذشته و رسولان و مؤمنان پيشين نداشته است بلكه « همين گونه تو و ايمان آورندگان به ترا نجات خواهيم\r\n","description":"","footnote":"","page_name":" 394 ","page_number":394},
  {"content":"\r\nبخشيد و اين حقى است بر ما حقى مسلم و تخلفناپذير « ( * ( كَذلِكَ حَقًّا عَلَيْنا نُنْجِ الْمُؤْمِنِينَ ) * ) ( 1 ) .\r\n\r\n[ سوره يونس ‹ 10 › : آيات 104 تا 107 
  ]\r\nقُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّه وَلكِنْ أَعْبُدُ اللَّه الَّذِي يَتَوَفَّاكُمْ وَأُمِرْتُ أَنْ أَكُونَ مِنَ الْمُؤْمِنِينَ ‹ 104 › وَأَنْ أَقِمْ وَجْهَكَ لِلدِّينِ حَنِيفاً وَلا تَكُونَنَّ مِنَ الْمُشْرِكِينَ ‹ 105 › وَلا تَدْعُ مِنْ دُونِ اللَّه ما لا يَنْفَعُكَ وَلا يَضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِينَ ‹ 106 › وَإِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ وَإِنْ يُرِدْكَ بِخَيْرٍ فَلا رَادَّ لِفَضْلِه يُصِيبُ بِه مَنْ يَشاءُ مِنْ عِبادِه وَهُوَ الْغَفُورُ الرَّحِيمُ ‹ 107 ›\r\n\r\nترجمه :\r\n104 - بگو اى مردم ! اگر در عقيده من شك داريد ، من كسانى را كه جز خدا مىپرستيد نمىپرستم ، تنها خداوندى را پرستش مىكنم كه شما را مىميراند و من مامورم كه از مؤمنان باشم .\r\n105 - و ( به من دستور داده شده كه ) روى خود را به آئينى متوجه ساز كه خالى از هر گونه شرك است و از مشركان مباش .\r\n106 - و جز خدا چيزى را كه نه سودى به تو مىرساند و نه زيانى ، مخوان ، كه اگر چنين كنى از ستمكاران خواهى بود .\r\n107 - و اگر خداوند ( براى امتحان يا كيفر گناه ) زيانى به تو رساند ، هيچكس جز او آن را بر طرف نمىسازد ، و اگر اراده خيرى براى تو كند هيچكس مانع فضل او نخواهد شد ، آن را به هر كس از بندگانش بخواهد مىرساند و او غفور و رحيم است .\r\n\r\n","description":"","footnote":"\r\n( 1 ) جمله « * ( كَذلِكَ حَقًّا عَلَيْنا نُنْجِ الْمُؤْمِنِينَ ) * » در معنى چنين بوده « كذلك ننج المؤمنين و كان ذلك حقا علينا » يعنى جمله « حقا علينا » يك جمله معترضه است كه در ميان « كذلك » و « ننج المؤمنين » قرار گرفته است ، اين احتمال نيز داده شده است كه « كذلك » به جمله قبل تعلق داشته باشد يعنى جمله « * ( نُنَجِّي رُسُلَنا وَالَّذِينَ آمَنُوا ) * » .\r\n","page_name":" 395 ","page_number":395},
  {"content":"\r\n\r\nتفسير : قاطعيت در برابر مشركان\r\nاين آيات و چند آيه بعد كه همگى در رابطه با مساله توحيد و مبارزه با شرك و دعوت به سوى حق سخن مىگويد ، آخرين آيات اين سوره است ، و در واقع فهرست يا خلاصه اى است از بحثهاى توحيدى اين سوره ، و تاكيدى است بر مبارزه با بت پرستى كه در اين سوره كرارا بيان شده است .\r\nلحن آيات نشان مىدهد كه مشركان گاهى گرفتار اين توهم بودند ، كه ممكن است پيامبر در اعتقاد خود پيرامون بتها نرمش و انعطافى به خرج دهد ، و نوعى پذيرش براى آنها قائل گردد ، و آنان را در كنار عقيده به خدا به گونه اى قبول كند .\r\nقرآن با قاطعيت هر چه تمامتر به اين توهم بى اساس پايان مىدهد ، و فكر آنها را براى هميشه راحت مىكند كه هيچگونه سازش و نرمشى در برابر بت معنى ندارد ، و جز « اللَّه » معبودى نيست ، تنها « اللَّه » « نه يك كلمه بيشتر ، نه يك كلمه كمتر » .\r\nنخست به پيامبر ص دستور مىدهد كه تمام مردم را مخاطب ساخته « بگو اى مردم اگر شما در اعتقاد من شك و ترديدى داريد آگاه باشيد كه من كسانى را كه - غير از خدا - پرستش مىكنيد ، هرگز نمىپرستم » ( * ( قُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّه ) * ) .\r\nتنها به نفى معبودهاى آنان قناعت نمىكند بلكه براى تاكيد بيشتر ، تمام پرستش را براى خدا اثبات كرده و مىگويد : « ولى خدايى را مىپرستم كه شما را ميميراند » ( * ( وَلكِنْ أَعْبُدُ اللَّه الَّذِي يَتَوَفَّاكُمْ ) * ) .\r\n","description":"","footnote":"","page_name":" 396 ","page_number":396},
  {"content":"\r\nو باز براى تاكيد افزونتر مىگويد : اين تنها خواسته من نيست بلكه « اين فرمانى است كه به من داده شده است كه از ايمان آورندگان به » اللَّه « بوده باشم » ( * ( وَأُمِرْتُ أَنْ أَكُونَ مِنَ الْمُؤْمِنِينَ ) * ) .\r\nاينكه در ميان صفات خدا تنها در اينجا روى مساله قبض روح و ميراندن تكيه شده ، يا به خاطر آن است كه انسان در هر چه شك كند در مرگ نمىتواند ترديد داشته باشد ، و يا به خاطر اينكه آنها را به مساله مجازات و عذابهاى هلاك كننده اى كه در آيات قبل به آن اشاره شده بود متوجه سازد ، و تلويحا به خشم و غضب خداوندى تهديد نمايد .\r\nپس از آنكه اعتقاد خود را در باره نفى شرك و بت پرستى با قاطعيت بيان كرد به بيان دليل آن مىپردازد ، دليلى از فطرت ، و دليلى از عقل و خرد .\r\n« بگو به من دستور داده شده كه روى خود را به آئين مستقيمى بدار كه از هر نظر خالص و پاك است » ( * ( وَأَنْ أَقِمْ وَجْهَكَ لِلدِّينِ حَنِيفاً ) * ) .\r\nدر اينجا نيز تنها به جنبه اثبات قناعت نكرده بلكه براى تاكيد ، طرف مقابل آن را نفى كرده مىگويد : « و هرگز و بطور قطع از مشركان نباش » ! ( * ( وَلا تَكُونَنَّ مِنَ الْمُشْرِكِينَ ) * ) .\r\n« حنيف » چنان كه در سابق نيز گفته‌ايم به معنى كسى است كه از « انحراف » به « راستى و استقامت » مىگرايد ، و يا به تعبير ديگر از آئينها و روشهاى منحرف چشم مىپوشد و متوجه آئين مستقيم خداوند مىشود ، همان آئينى كه موافق فطرت است ، و به خاطر همين موافقتش با فطرت صاف و مستقيم است .\r\nبنا بر اين يك نوع اشاره به فطرى بودن توحيد در درون آن نهفته است ، چرا كه انحراف چيزى است كه بر خلاف فطرت باشد ( دقت كنيد ) .\r\n","description":"","footnote":"","page_name":" 397 ","page_number":397},
  {"content":"\r\nپس از اشاره به بطلان شرك از طريق فطرت ، اشاره به يك دليل روشن عقلى مىكند و مىگويد دستور داده شده است كه « غير از خدا اشيايى را كه نه سودى به تو مىرساند ، نه زيانى ، پرستش مكن ، چرا كه اگر چنين كارى كردى ، از ستمگران خواهى بود » هم به خويشتن ستم كرده اى و هم به جامعه اى كه به آن تعلق دارى ( * ( وَلا تَدْعُ مِنْ دُونِ اللَّه ما لا يَنْفَعُكَ وَلا يَضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِينَ ) * ) .\r\nكدام عقل و خرد اجازه مىدهد كه انسان به پرستش اشياء و موجوداتى بپردازد كه هيچگونه سود و زيانى ندارند ، و در سرنوشت انسان كمترين تاثيرى نمىتوانند داشته باشند .\r\nدر اينجا نيز تنها به جنبه نفى قناعت نمىكند ، و علاوه بر جنبه نفى روى جنبه اثبات نيز تكيه كرده ، مىگويد : « اگر ناراحتى و زيانى از طرف خدا به تو برسد ( خواه براى مجازات باشد و يا به خاطر آزمايش ) هيچكس جز او نمىتواند آن را بر طرف سازد » ( * ( وَإِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ ) * ) .\r\nهمچنين « اگر خداوند اراده كند خير و نيكى به تو برساند ، هيچكس توانايى ندارد كه جلو فضل و رحمت او را بگيرد » ( * ( وَإِنْ يُرِدْكَ بِخَيْرٍ فَلا رَادَّ لِفَضْلِه ) * ) .\r\n« او هر كس از بندگان را اراده كند ( و شايسته بداند ) به نيكى مىرساند » ( * ( يُصِيبُ بِه مَنْ يَشاءُ مِنْ عِبادِه ) * ) .\r\nچرا كه آمرزش و رحمتش همگان را در بر مىگيرد « و او است غفور رحيم » ( و * ( هُوَ الْغَفُورُ الرَّحِيمُ ) * ) .\r\n","description":"","footnote":"","page_name":" 398 ","page_number":398},
  {"content":"\r\n\r\n[ سوره يونس ‹ 10 › : آيات 108 تا 109 
  ]\r\nقُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِه وَمَنْ ضَلَّ فَإِنَّما يَضِلُّ عَلَيْها وَما أَنَا عَلَيْكُمْ بِوَكِيلٍ ‹ 108 › وَاتَّبِعْ ما يُوحى إِلَيْكَ وَاصْبِرْ حَتَّى يَحْكُمَ اللَّه وَهُوَ خَيْرُ الْحاكِمِينَ ‹ 109 ›\r\n\r\nترجمه :\r\n108 - بگو اى مردم حق از طرف پروردگارتان به سراغ شما آمده ، هر كس ( در پرتو آن ) هدايت يابد براى خود هدايت شده ، و هر كس گمراه گردد به زيان خود گمراه شده ، و من مامور ( به اجبار ) شما نيستم .\r\n109 - و از آنچه بر تو وحى مىشود پيروى كن و شكيبا باش ( و استقامت نما ) تا خداوند فرمان ( پيروزى را ) صادر كند و او بهترين حاكمان است .\r\n\r\nتفسير : آخرين سخن\r\nاين دو آيه كه يكى اندرزى است به عموم مردم ، و ديگرى به خصوص پيامبر ص ، دستورهايى را كه خداوند در اين دو زمينه در سراسر اين سوره بيان داشته است ، تكميل مىكند ، و با آن سوره يونس پايان مىيابد .\r\nنخست به عنوان يك دستور عمومى مىفرمايد : « به همه مردم بگو از طرف پروردگارتان حق به سوى شما آمده است » اين تعليمات ، اين كتاب آسمانى ، اين برنامه و اين پيامبر همه حق است و نشانه‌هاى حق بودنش آشكار ( * ( قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ ) * ) .\r\nو با توجه به اين واقعيت « هر كس در پرتو اين حق هدايت شود ، به سود خود هدايت يافته ، و هر كس با عدم تسليم در برابر آن راه گمراهى را برگزيند به زيان خود گام برداشته » ( * ( فَمَنِ اهْتَدى فَإِنَّما يَهْتَدِي لِنَفْسِه وَمَنْ ضَلَّ فَإِنَّما\r\n","description":"","footnote":"","page_name":" 399 ","page_number":399},
  {"content":"\r\n* ( يَضِلُّ عَلَيْها ) * ) .\r\n« و من مامور و وكيل و نگاهبان شما نيستم » ( * ( وَما أَنَا عَلَيْكُمْ بِوَكِيلٍ ) * ) .\r\nيعنى نه وظيفه دارم كه شما را به پذيرش حق مجبور كنم ، چرا كه اجبار در پذيرش ايمان معنى ندارد ، و نه اگر نپذيرفتيد مىتوانم شما را از مجازات الهى حفظ كنم ، بلكه وظيفه من دعوت است و تبليغ ، و ارشاد و راهنمايى و رهبرى ، و اما بقيه بر عهده خود شما است ، كه به اختيار خود راهتان را برگزينيد .\r\nاين آيه علاوه بر اينكه بار ديگر مساله اختيار و آزادى اراده را تاكيد مىكند دليل بر اين است كه پذيرش حق در درجه اول به سود خود انسان است همانگونه كه مخالفت با آن به زيان خود او است ، در واقع تعليمات رهبران الهى و كتب آسمانى كلاسهايى است براى تربيت و تكامل انسانها ، نه موافقت با آن چيزى بر عظمت خدا مىافزايد ، و نه مخالفت با آن چيزى از جلال او مىكاهد ! سپس وظيفه پيامبر را در دو جمله تعيين مىكند ، نخست اينكه « بايد تنها از آنچه به تو وحى مىشود پيروى كنى » ( * ( وَاتَّبِعْ ما يُوحى إِلَيْكَ ) * ) .\r\nمسير راهت را خدا از طريق وحى تعيين كرده است و كمترين انحراف از آن براى تو مجاز نيست .\r\nديگر اينكه در اين راه مشكلات طاقتفرسا و ناراحتيهاى فراوان در برابر تو است ، بايد از انبوه مشكلات ترس و هراسى به خود راه ندهى ، « بايد صبر و استقامت و پايدارى پيشه كنى ، تا خداوند حكم و فرمان خود را براى پيروزى تو بر دشمنان صادر كند » ( * ( وَاصْبِرْ حَتَّى يَحْكُمَ اللَّه ) * ) « چرا كه او بهترين حاكمان است ، فرمانش حق و حكمش عدالت ، و وعده اش تخلفناپذير » ( * ( وَهُوَ خَيْرُ الْحاكِمِينَ ) * ) .\r\n","description":"","footnote":"","page_name":" 400 ","page_number":400},
  {"content":"\r\nپروردگارا ! تو به بندگان خويش به آنها كه در راه تو جهاد مىكنند ، جهادى توأم با اخلاص و ايمان ، به آنها كه در راه تو صبر و استقامت و پايمردى به خرج مىدهند ، وعده پيروزى داده اى .\r\nخداوندا ! در اين لحظات و در آستانه تشكيل حكومت اسلامى ، انبوهى از مشكلات ما را احاطه كرده است ، و ما به توفيق و عنايت تو از مجاهده و استقامت بازنمىايستيم .\r\nبار الها ! تو هم به لطفت ابرهاى تيره و تار مشكلات را بر طرف ساز ، و ما را به اشعه حياتبخش حق و عدالت بنواز آمين يا رب العالمين .\r\n18 رجب 1399 - 23 خرداد ماه 1358 .\r\n( پايان جلد هشتم )\r\n\r\n","description":"","footnote":"","page_name":" 401 ","page_number":401}
  ]