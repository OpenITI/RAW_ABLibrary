[
  {"content":"\r\n\r\n\r\n[ پيشگفتار 
  ]\r\nباسمه تعالى نزديك به هيجده سال پيش اين رساله كه از نظر خوانندگان محترم مىگذرد بطبع رسيد و به اندك مدت نسخ آن كمياب بلكه ناياب گرديد و از ديرباز ياران عزيز و دلباختگان احوال و آثار مولانا تجديد طبع آن را خواستار مىآمدند و اين ضعيف به علت قلت بضاعت و نيز بسبب مشغولى به مقابلهء ديوان كبير و تحليل و شرح مثنوى و تصحيح فيه ما فيه و معارف بهاء ولد فرصت و توفيق اين خدمت نمىيافت و چون در نتيجهء گذشت روزگار و دوام مطالعه در احوال و آثار مولانا و راهنمايى دوستان دانشمند باسناد و مدارك جديد دست‌يافته بود پيوسته اين هوس در سر مىپرورانيد كه تأليفى مستقل متكى بر اسناد و نظرهاى تازه‌تر بنياد نهد و دربارهء احوال مولانا به‌شرح‌تر سخن گويد ليكن اين هوس جامهء عمل نپوشيد و فرصتى مناسب و حالى شورانگيز كه خامه را در بيان حال و زندگانى آتشين آن بزرگ در گردش تواند آورد روى ننمود و بتكلف و عبارت‌پردازى شرح چنان سوز و شوق ميسر نمىگشت چه اگر شور و حالتى در تأليف نخستين از خلال عبارت زبانه مىزند آن نه از مؤلف كتابست كه آن مايه را نگارنده از بركت صحبت پيران آن روزگار و خاصه در سايهء ولايت باطن‌پرور و حال‌آفرين مادر خويش حاصل كرده بود و اكنون سالهاست تا دست عنايت و لطف بىشائبه مادر از سر وى برگرفته و درهاى معانى و سوز درون بر روى او فراز كرده‌اند و آن آتش كه از منبع انوار بزرگان در كانون سينه داشت به آميزشهاى سرد و در برف‌ريز مشاغل دنيوى فسرده و خاكستر شده است و با چنين فسرده‌دلى خاموشى بهتر مىنمود تا اينكه در خردادماه سال پيشين دوست عزيز فاضل آقاى دكتر سيد صادق گوهرين كه بآثار مولانا عشقى شگرف دارد الحاح در پيوست و در عذر فروبست و آقاى اكبر زوار مدير محترم كتابفروشى زوار قدم شوق در ميدان ارادت نهاد و بر تجديد طبع اين رساله همت گماشت و مشكل مادى از\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nميان برخاست و بهانه را جاى كمتر ماند و نگارنده به ياد ايام شيرين گذشته مطالعهء رساله را از سر گرفت و بعضى مواضع را اصلاح كرد و اصل را به حالت اولين باز گذاشت و طلسم تركيب آن را از هم نگشود زيرا چنان كه گذشت آن يادگار ايامى است كه از مهربانى و نيكوداشت و تعهد مادر برخوردار بوده و به حقيقت آنچه نوشته پرتو انوار باطن مادر است كه بر روزگار و احوال وى تافته و سخن وى را مايهء نور بخشيده است ولى به جهت تكميل بعضى از مطالب را كه مفيد مىپنداشت در آخر كتاب بعنوان « اضافات و توضيحات » اضافه كرد و تهيهء فهارس آن را بر عهدهء آقاى دكتر گوهرين گذاشت و آن دوست فاضل خواهش اين ضعيف را پذيرفتار آمد و اين نقص را مرتفع ساخت و اينك رسالهء تحقيق در شرح حال مولانا به همراه اضافات و توضيحات و فهارس در دسترس خوانندگان گذارده مىشود اميد كه اين خدمت مقبول درگاه مولى و مولانا قرار گيرد .\r\nبتاريخ شنبه اول خردادماه 1333 شمسى مطابق نوزدهم رمضان 1373 قمرى مقدمهء چاپ دوم به خامهء اين ضعيف بديع الزمان فروزانفر اصلح اللّه حاله و مآله به پايان رسيد .\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nبنام خداوند بخشندهء مهربان\r\n\r\nمقدمهء چاپ اول\r\nياد دارم كه طفل بودم و پدر و عم من در اثناء صحبت اشعارى دل‌انگيز بطريق مثل مىآوردند و از امواج صورت و حركات آنان آثار سرخوشى و شادمانى محسوس مىگرديد ، وقتى مىپرسيدم اين شعر از كيست مىگفتند كه از ملاست .\r\nپدر من و ديگر واعظان و عالمان آن ولايت نيز به همين روش اشعارى بر سر منبر انشاد مىنمودند و بعضى از مستمعان كه حالتى يا اندك‌مايهء اطلاعى داشتند سر از خوشى مىجنبانيدند . وقتى در خانه از قائل شعر تحقيق مىكردم در پاسخ من مىگفتند از مثنوى است . پيران خاندان و خويشان كهن‌سال در ضمن قصه و حكايت‌هاى گذشته نقل مىكردند - كه جد و جدهء من اشعار بسيارى از مثنوى حفظ داشته‌اند و در مجالس و بر سر منبر مىخوانده‌اند .\r\nروايت مىشد كه نياى من بدين سبب نزد عوام و فقيهان تنگ‌مغز آن روزگار چندان مقبول و پسنديده نبود و پيوسته اين طايفه بتلويح يا تصريح او را در روايت اشعار مثنوى سرزنش مىنمودند و او گوش بدين سخنان فرا نمىداد و گاهى نيز منكران را بصوب رشاد ارشاد مىكرد و بر ادلهء واهى آنان خط بطلان مىكشيد .\r\nمىشنيدم كه چون جد من تحصيلات خود را به پايان رسانيد از استاد اجازهء اجتهاد درخواست و او به جهت آزمايش علم و دانش و نيل او به درجهء اجتهاد فرمود تا رساله‌اى در شرح و بيان اين بيت مثنوى بنويسد :\r\n حيرت اندر حيرت آمد زين قصص * بيهشى خاصگان اندر اخص \r\nاين روايات كم‌وبيش در وجود من مؤثر مىشد و آن اشعار در خاطر نقش مىبست ولى هنوز نمىدانستم كه ملا كيست و مثنوى چيست .\r\nقدرى كه درجهء تحصيل بالا رفت و به خط فارسى آشنائى و از قرائت قرآن فراغ\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nحاصل آمد و هنگام آن رسيد كه در مقدمات عربيت خوضى رود و شروعى افتد مرا بمكتب ديگرى سپردند كه معلم يا باصطلاح آخوند آن مكتب پيرى بود هشتادساله كه به خدمت بسيارى از كملين و رجال رسيده بصيرت بيشتر و اطلاع كاملترى داشت .\r\nمعلم مكتب پس از آنكه چندى سپرى شد ، سرگذشت خود را براى ما شرح مىداد كه من در ايام جوانى صيت حاج ملا هادى حكيم سبزوارى را شنيده از بشرويه بسبزوار افتادم ، در آن موقع حاج ملا سلطان على گنابادى ( از مشايخ بزرگ قرن اخير ) هم به قصد تحصيل حكمت و ادراك خدمت و صحبت حكيم در سبزوار بسر مىبرد و مغنى درس مىداد و من مقدمات عربيت را نزد آن بزرگوار خوانده بمحضر حاجى حاضر مىگرديدم - و در ضمن سرگذشتهاى شگفت از حاجى و شاگردان او نقل مىكرد و اشعار مثنوى براى ما مىخواند و او را در حال خواندن نشاطى عجيب دست مىداد .\r\nاين مكتب‌دار پير كه علاوه بر ادراك مجلس حكيم سبزوارى در طهران سعادت حضور عده‌اى بسيار از دانشمندان مانند مرحوم جلوه و آقا محمد رضاى قمشه‌اى را يافته بود حالات و اطوار شگفتى از خود بظهور مىآورد و به مثنوى عشق مىورزيد و روىهم‌رفته جهان‌ديده و مجرب و آزاده‌منش بود و ما را به آزادگى و حريت ضمير سوق مىداد و صحبت او مرا بر آن مىداشت كه مثنوى را بدست آورم و بخوانم و بتقليد پدر و نياى خود از آن گنجينهء آسمانى توشه‌اى برگيرم و سخنان خود را در مجالس بدان گوهران ثمين آرايش دهم .\r\nدر ده كوچك ما كه از هر جهت فقير و بىمايه بود و اهل سواد آن انگشت‌شمار بودند دسترسى بكتاب مثنوى ميسر نمىگرديد چه تنها سه نسخهء چاپى آن وجود داشت كه دارندگان آن را چون راز عشق مخفى مىنمودند و نسخهء خانوادگى هم در دست عاريت‌گيرندگان تلف شده بود . روزگارى گذشت و ايامى به خوشى و تلخى سپرى شد تا اينكه عزيمت مشهد جزم گرديد و آنجا بمحضر استادم مرحوم عبد الجواد اديب نيشابورى ( 1281 - 1344 ) راه يافتم و به كلى ربودهء آن بيان شيرين و گفتار مليح گرديده سر از قدم نشناختم و دل بر فراق خويشان و پيوستگان نهاده آهنگ اقامت كردم تا از محضر استاد فائده برگيرم .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nاستاد مرحوم در علوم بلاغت و فنون ادب سخت توانا و بر اسرار آن نيك واقف بود و ذوقى از نسيم صبحگاه لطيف‌تر داشت و اشعار فراوان از قدماء شعراى عرب و ايران كه انتخاب آنها از جودت فكر و لطف قريحهء او حكايت مىكرد محفوظ او بود و گاه‌وبيگاه به قرائت و املاء آن ابيات مجلس افاضت و محضر درس را نمودار جنات عدن مىساخت و از فرط رغبت بتكميل طالب علمان همواره اصرار مىكرد كه آن اشعار گزيده را بنويسند و از بر كنند .\r\nرسم چنان بود كه دانش‌آموزان روشن‌بين علاوه بر مجلس درس كه فيض عام و به‌منزله خوان يغما بود و نزل دانش در كنار مستحقان و نامستحقان ريخته مىشد صبحگاه به حجرهء خاص كه مسكن شبانروزى استاد بود حاضر شوند و آنچه ميسر گردد از افاضات و معارف وى بقيد كتابت درآورند و ابيات و قصائد منتخب به عربى و پارسى در دفاتر خود بنويسند و روز ديگر حفظ كرده به قصد تصحيح بر استاد فروخوانند .\r\nاما بيشتر محفوظات استاد از گفتار متقدمان پارسى و تازى بود و بابيات جزل و حماسيات ميلى هرچه تمام‌تر به خرج مىداد و از شعرهاى رقيق و نازك‌كارىهاى متأخرين لذت نمىبرد و دانش‌آموزان را هم بمذاق خود مشغول ديوانهاى شعراء خراسان مىكرد و از مطالعهء سخن ديگران بازميداشت .\r\nبنده هم به جهت آنكه عقيدهء ثابتى به استاد داشتم و راستى آنكه بصفاء ذهن و لطافت قريحهء او معجب بودم و بفضائل نفسانى وى عشق مىورزيدم و گاهى نيز نظمى بىسروسامان و بيتى شكسته بسته مىسرودم به راهنمائى آن فاضل فرشته‌خو بتتبع و مطالعهء ديوانهاى پيشينيان وقت صرف مىكردم چندانكه شب و روز هنگام آسايش و حركت از خواندن يا تكرار و حفظ شاهنامه و ديوان فرخى و مسعود سعد و منوچهرى غفلت نمىورزيدم و طبعا نظر به پيروى سليقهء استاد با مولانا جلال الدين سروكارى نداشتم سهلست خالى از انكار هم نبودم .\r\nدر آغاز سال 1303 بطهران آمدم و روزگارى پس از آن باز كارم مطالعهء همان نوع شعر بود تا بدان غايت كه از مطالعهء ديوانها خاطرم را ملالتى شگفت به هم رسيد و بيش ميلى و رغبتى نماند . در اين ميانه يكى از دوستان ( حاجى ملك الكلام ) مرا به خواندن\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nآثار سنائى خاصه حديقه هدايت كرد و من بموجب گفتهء او حديقه را بدست آوردم و از روى كمال بىرغبتى به قرائت آن پرداختم ولى چيزى نگذشت كه عهد من با خرم‌دلى و مسرت از گفتهء شاعران تجديد يافت و پنداشتى درى از رحمت برويم گشودند .\r\nدردسر ندهم و از حال و كار خود سخن نرانم ، حديقه و آثار سنائى كليد سعادتى ديگر بدست من داد زيرا مرا بآثار و گفتار مولانا جلال الدين راهبر شد و بنده شيفته و فريفتهء مثنوى گرديدم و بذوق تمام دل در كار مطالعهء آن بستم و هر بيت كه بنظرم خوش و دلكش مىآمد حفظ مىكردم ، اما هنوز نمىدانستم مولانا جلال الدين كه بوده و در چه عهدى مىزيسته و كدام حوادث بر وى گذشته است .\r\nاما سبب اصلى و باعث حقيقى در توجه اين ضعيف بتحقيق تاريخ زندگانى و مطالعهء احوال مولانا جلال الدين آن بود كه در تابستان سال 1308 يكى از خداوندان معرفت فرمود كه من دربارهء ملاقات مولانا با شيخ سعدى بكتب تذكره و منابع تاريخى راجع به زندگانى اين دو بزرگ بنگرم و چگونگى آن را پژوهش كنم . بنده نظر به اهميت سؤال همت بستم كه هرچه ممكن باشد بغور اين موضوع برسم و اين نقطهء تاريك را روشن كنم زيرا گمان مىكردم كه پيشينيان ساير قسمت‌هاى تاريخ حيات مولانا را چنان كه بايد واضح و روشن ساخته‌اند .\r\nبكتب تذكره و تواريخى كه بدين مطلب مربوط مىنمود نظر افكندم و مدتى دراز در سنجش و مقايسهء اخبار و روايات صرف كردم ، راستى هرچه پيشتر رفتم از مقصود دور تر افتادم و هر قدر بيشتر خواندم كمتر دانستم و نزديك بدان بود كه عزمم قرين فتور گردد و همتم سستى پذيرد و از سر نوميدى روى در كار ديگر كنم ، قضا را در مهرماه همان سال تدريس تاريخ ادبيات فارسى در دانش‌سراى عالى ( دار المعلمين عالى آن روز ) بدين ضعيف واگذار شد و ناچار گرديدم كه در تاريخ مردان بزرگ و ناموران اين كشور استقصائى هرچه تمام‌تر كنم تا در نزد دانشجويان به سمت تقصير موسوم نگردم و داغ اهمال بر جبين كارم نخورد ، بدين جهت تجديد عزم نمودم و دل بر مطالعهء دواوين و آثار قدما نهادم و هرچند مىبايست احوال بسيارى از شعرا و نويسندگان را تحقيق نمايم با اين‌همه از مقصود اصلى هم غافل نبودم و گاه‌وبيگاه آنچه مىيافتم بر كاغذ پاره‌اى تعليق مىكردم و در گوشه‌اى\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nمىگذاردم تا نوبت تدريس بشرح احوال و تحقيق آثار مولانا رسيد . بار ديگر مجموع آن تعليقات و يادداشتها را به ميزان خرد سنجيدم و برابر يكديگر بداشتم ، اين همه اخبارى سست و متناقض بود كه عقل ببطلان آن گواهى مىداد و در حكم خرد راست نمىنمود و روايتى چند مكرر بود كه متأخرين از متقدمين گرفته و بىهيچگونه تأمل و تدبرى در صحت و سقم آن در كتب خود آورده و گاهى براى اظهار قدرت سجعى بارد يا ترصيعى بىمزه در عبارت افزوده بودند . دانستم كه آنچه آنان نوشته و بنده گرد آورده‌ام غالبا افسانه‌آميز و از حقيقت و مطابقت تاريخ بر كنار است . غم و اندوه گريبان جانم بگرفت ، بر عمر گذشته دريغ مىخوردم و راه به جائى نمىبردم و وقت نيز تنگ درآمده بود . در اين ميانه خبر شدم كه نسخهء مناقب افلاكى نزد دوست ارجمند آقاى سيد عبد الرحيم خلخالى موجود است ، درخواستم تا آن نسخه را برسم امانت بدين بنده بفرستند ، از آنجا كه ايشان را بنشر آثار گذشتگان اهتمامى بسيار است آن كتاب عزيز و نامهء نفيس را از بنده دريغ ننمودند . قرب يك ماه در مطالعهء آن روز و شب مصروف كردم و چند بار از آغاز تا به انجام خواندم و اخبار صحيح و مطالب تاريخى آن را بىهيچ تصرفى نقل نمودم .\r\nاما اين كتاب هرچند از قديم‌ترين منابع تاريخ زندگانى مولاناست و مؤلف آن خود مثنوىخوان تربت شريف بوده و به خدمت سلطان ولد و عده‌اى از اصحاب مولانا رسيده و اكثر روايات او منتهى مىشود به كسانى كه سعادت ادراك مجلس مولانا يافته‌اند با اين‌همه از حسن عقيدت يا نظر بترويج خاندان مولانا اغلب روايات و حكايات را با ذكر كرامات آميخته و نيز در نقل سنين و تواريخ به هيچ‌روى دقت ننموده چندانكه تشخيص درست از نادرست به دشوارى ميسر است .\r\nليكن با همهء اين خللها اين هنر دارد كه كامل‌تر و مشروح‌ترين كتابى است كه در شرح احوال و زندگانى مولانا و پدر او سلطان العلماء و ياران برگزيدهء وى صلاح الدين و حسام الدين و شمس الدين و برهان الدين محقق و پسرش سلطان ولد و چند تن از خاندان او تأليف كرده‌اند و مطالعهء آن براى كسانى كه مىخواهند مولانا را بشناسند و از تربيت اصلى و سير معنوى او آگاهى يابند ضرورى شمرده مىشود و اكثر روايت‌ها كه در\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nتذكره‌ها ديده مىآيد از آن كتاب اقتباس شده است .\r\nسخن آشكار و گشاده مىگويم ، پس از مقابلهء اين روايات با آنچه از كتب ديگران يادداشت كرده بودم بدين نكته برخوردم كه تحقيق زندگانى مولانا براى تذكره‌نويسان ايرانى سخت دشوار و مشكل بوده است ، چه مولانا در همان آغاز زندگانى از ميهن خود بدور افتاده است و اهل ميهن وى از سوانح عمر و حوادث حيات او بدين جهت كمتر آگاهى داشته‌اند ، گذشته از آنكه زندگى او اسرارآميز بوده و موافق و مخالف رفتار و گفتارش را نوعى ديده و باقتضاء فكر و انديشهء خود تأويل مىنهاده‌اند و ازاين‌روى خبرهاى آميخته بكرامت و داستان‌هاى انكارانگيز كه هيچيك در حكم خرد روا نيست در تاريخ آن بزرگوار افزوده و سرچشمهء تحقيق را به گل انباشته‌اند .\r\nبار ديگر از روان پاك مولانا همت خواستم و مجموعهء تعليقات را بر آثار آن صراف عالم معانى عرضه داشتم و شرحى دربارهء مولانا در قلم آوردم ، دوستان من كه از اين كار باخبر بودند مرا تحريض و ترغيب نمودند تا نتيجهء رنج خود را بوسيلهء خطابه منتشر سازم . بنا به خواهش ايشان در زمستان 1311 شش خطابه راجع به زندگانى و آثار مولانا در انجمن ادبى ايراد كردم و ادارهء تندنويسى مجلس از راه مساعدت و همراهى دو تن از تندنويسان ( همدمى - صفاكيش ) را مأمور كردند كه القائات اين ضعيف را بقيد كتابت درآوردند و بنده را مرهون محبت و همراهى خويش ساختند زيرا در حقيقت زمينهء اين تأليف را ادارهء تندنويسى مجلس بدست من دادند .\r\nدوستان كه گفتار بنده را شنيده و از فرط عنايت نيم هنر ديده و هفتاد عيب ننگريسته بودند ، دم‌به‌دم مرا بر تأليف مختصرى مشوق و محرض مىآمدند و بنده قلت بضاعت خويش را با عظمت مقام مولانا سنجيده بر اين كار دليرى نمىنمودم زيرا مىدانستم و هم‌اكنون مىدانم كه هرچه تحقيق ما به‌غايت رسد باز دست انديشه از دريافت پايگاه آن گويندهء آسمانى كوتاه است .\r\nاز شما پنهان چه دارم گاهگاهى هم برسم فال از روان مولانا دستورى مىخواستم و ورقى از مثنوى برمىگشودم اجازت نمىرسيد و بنده از كار بستن فرمان دوستان خود تن مىزدم و ديده بر رهگذار غيب گشوده مىداشتم ، چند ماهى بيش برنيامد كه « معارف\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nسلطان العلماء بهاء ولد » از كتابخانهء استاد دانشمند آقاى على اكبر دهخدا بدست من افتاد و برق اميدى در گوشهء دلم بتافت ، آن را به مطالعه گرفتم و هرچه مرا در كار بود به شكل يادداشت به نوشته‌هاى پيشين بيفزودم و گره بسى از مشكلها را بدان وسيلت باز كردم و خيالم تا حدى آرامش پذيرفت .\r\nدر پائيز 1312 يكى از دوستان مشفق با جناب آقاى على اصغر حكمت وزير دانش‌پرور معارف سخنى از رنج و كوشش من به ميان آورده بود و جناب معظم له كه دلباختهء دانش و فريفتهء آثار بزرگان اين كشورند اشارت فرموده بودند كه بنده اين تأليف را آغاز كنم و هرچه زودتر بسر آورم .\r\nبنده را بيش جاى عذر نماند ، با جهد تمام روى در اين كار كردم و همت بستم كه فرمان بجاى آرم و چند صفحه از فصل نخستين بنوشتم اما خاطرم پريشان بود و ميل داشتم كه نسخهء ولدنامه را هم پيدا كنم و با اطمينان بيشتر بتأليف اين نامه پردازم زيرا يكى از دوستان وعده كرده بود كه آن كتاب را براى من بفرستد ولى اين انديشه بحصول نپيوست و خيال من تشويش تمام داشت .\r\nناگاه سعادت آسمانى و پرتو باطن مولانا اين حجاب هم از چهرهء مقصود برگرفت و نسخهء ولدنامه تأليف سلطان ولد پيدا شد و به ملكيت اين ضعيف درآمد و در مدت اندك عنايت پنهانيان گره‌گشائيهاى عجب كرد و لوازم كار از نسخ خطى كهن غزليات و مثنوى بىهيچ كوششى پياپى ميسر گرديد ولى وظائف ديگر در عهدهء اهتمام بنده افتاده بود و زيادت فراغى نمانده و عوارض جسمانى و نالانى و ناتوانى پيش‌آمده دواعى همت و بواعث عزيمت فتورى هرچه قوىتر مىنمود و انجام اين منظور در عهدهء تعويق مىماند و اين بنده از اسباب ظاهرى نوميد گشته با دل سوزان و چشم اشكبار دست بدرگاه خدا برداشته از ملهم غيبى مدد مىخواستم كه فرصتى با ديد آيد و مجالى ميسر شود تا از اين آتش تابناك كه در زير خاكستر الفاظ و عبارات نهفته مانده و هريك چند بدم سوخته‌اى گوشه‌اى از رخ روشن جلوه داده و اينك پس از هفتصد سال در جان اين ضعيف زبانه زده پرتوى به عاريت گيرم و چراغ استعدادى چند كه منتظر زبانهء نور است بدان فروغ ظلمت‌سوز بگيرانم . ناگاه برق عاطفت الهى روشنى نمود و قانون تأسيس دانشگاه بتصويب مجلس\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nشورى رسيد و بموجب تبصرهء مادهء ( 16 ) تأليف رساله‌اى براى بنده ضرورى گرديد و گوئى اين تبصره كحل الجواهر عزيمت من بود . ناچار مطالعه آثار مولانا و منابع قديم و جديد را از سر گرفتم و گرم در كار آمده كارنامه مولانا را مىنبشتم كه دوست فاضل ارجمند من آقاى رشيد ياسمى در تابستان 1313 از سفر اروپا ارمغانى گرانبها به من آورد و آن مجموعهء تعليقات و يادداشت‌هائى بود كه استاد بزرگوار كامل الحال و القال آقاى كاظم‌زادهء ايرانشهر از گفتهء بازماندگان و معتقدان مولانا در عهد حاضر گرد آورده‌اند .\r\nاستاد صاحبدل خيال كرده بودند كه شرح حالى از مولانا بدان قلم جانبخش و بيان شيرين تأليف نمايند وقتى كه آقاى ياسمى صحبت كوشش بنده در اين راه كرده بودند تمامت آن يادداشت‌ها را براى تكميل اين تصنيف بفرستادند و گذشت خود را از معنويات كه سخت‌ترين عقبهء طريق سلوك است نيز بثبوت رسانيدند .\r\nبنده با نهايت اهتمام روز و شب بانشاء و تحرير اين رساله مىگذرانيدم تا آنكه در ارديبهشت 1314 به پايان رسيد و آن را به شوراى دانشگاه تهران تقديم نمودم و شوراى دانشگاه پس از رسيدگى در امرداد همان سال بتصويب رسانيدند .\r\nدرين ميانه « مقالات شمس » نيز بسعى وزارت معارف عكس‌بردارى شده در دسترس بنده گذاشته آمد و لوازم تكميل كار هرچه فراهم‌تر گرديد ، ولى وسائل انتشار و طبع دست فراهم نمىداد . عاقبت آن هم بتوجه جناب آقاى حكمت وزير معارف كه مبدا و منشأ تأليف اين كتاب بوده‌اند صورت امكان پذيرفت و شوراى دانشگاه نيز اجازه دادند كه بطبع اين رساله اقدام نمايم زيرا اين تاريخ تقريبا هفتصدمين سال ظهور مولانا مىباشد . در اين موقع به دلم گذشت كه در مطالب و فصول و ابواب كتاب تصرفى كنم و اگر حاجت باشد مطابق اسناد نوى كه بدست آمده سخنى بيفزايم يا بكاهم زيرا اسباب كار به هر جهت مهيا شده و از منابع قديم كتب ذيل بدست من افتاده بود :\r\n1 - معارف سلطان العلماء بهاء ولد نسخهء خطى متعلق به استاد دانشمند آقاى على اكبر دهخدا كه مميزات آن را در صفحهء ( 32 - 36 ) ذكر نموده‌ام .\r\n2 - مقالات شمس نسخهء عكسى متعلق به وزارت معارف ، مميزات آن در صفحهء ( 88 - 90 ) مذكور است .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n3 - مثنوى مولانا جلال الدين چاپ علاء الدوله .\r\n4 - كليات شمس چاپ هند و نسخهء خطى قديمى كه ظاهرا در قرن هشتم نوشته شده متعلق بمؤلف و نسخهء خطى از كتابخانهء جناب آقاى حاج سيد نصر اللّه تقوى .\r\n5 - رباعيات مولانا طبع اسلامبول .\r\n6 - فيه ما فيه يا مقالات كه تقريرات مولانا جلال الدين است طبع طهران .\r\n7 - مثنويهاى ولدى نسخهء خطى متعلق بمؤلف ( ذكر آن در صفحهء 187 ) .\r\n8 - معارف سلطان ولد ( در صفحهء 175 - 176 ذكر آن به ميان آمده ) .\r\n9 - مناقب العارفين تأليف شمس الدين افلاكى كه مشتمل است بر شرح حال :\r\nسلطان العلماء بهاء ولد ، برهان الدين محقق ، شمس الدين تبريزى ، مولانا جلال الدين صلاح الدين زركوب ، حسام الدين چلبى ، بهاء الدين محمد معروف به سلطان ولد ، عارف چلبى فريدون بن سلطان ولد ، مؤلف اين كتاب معاصر سلطان ولد بوده و اطلاعات مفيد از تاريخ خاندان مولانا بدست داده و خامه‌اى توانا داشته است و اكثر مطالب آن را در ضمن اين رساله مندرج كرده‌ام چندانكه خوانندگان را به خواندن مناقب حاجت نيست و هرجا كه انتقادى لازم بوده است هم دريغ نداشته‌ام .\r\n10 - ثواقب محمود مثنوىخوان كه در سنهء 998 به زبان تركى تأليف يافته و مستند اكثر مطالب آن همان روايات افلاكى مىباشد ( كتاب مزبور را آقاى زين العابدين رهبرى شاگرد من در دانش‌سراى عالى ترجمه نمود ) .\r\nگذشته از تذكره‌ها و كتب ديگر كه هرجا سخنى از آنها روايت كرده‌ام پاى صفحه نوشته‌ام .\r\nديگربار عزم نو كردم و تأليف خود را سراپا خوانده بمناسبت ، مطالبى كسر و اضافه نموده و دو فصل يكى دربارهء آثار مولانا و ديگر در ذكر خاندان وى بر اصل بيفزودم تا مجموع كتاب بموجب تلك عشرة كامله داراى ده فصل گرديد به ترتيب ذيل :\r\nفصل اول - آغاز عمر ،\r\nفصل دوم - ايام تحصيل ،\r\nفصل سوم - دورهء انقلاب و آشفتگى ،\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nفصل چهارم - روزگار تربيت و ارشاد ،\r\nفصل پنجم - پايان زندگانى ،\r\nفصل ششم - معاصرين مولانا از مشايخ تصوف و علما و ادبا ،\r\nفصل هفتم - شهرياران و امراء معاصر ،\r\nفصل هشتم - صورت و سيرت مولانا ،\r\nفصل نهم - آثار مولانا ،\r\nفصل دهم - خاندان مولانا ،\r\nو عزيمت بنده چنانست كه اگر فرصت يابم دومين جلد اين كتاب را كه بتحقيق و مطالعهء آثار و عقائد مولانا مخصوص است از صورت تعليق بيرون آرم و بجمال تدوين بيارايم و اينك اين تأليف ناچيز را بر نظر هنرمندان مىگذرانم اميد كه مقبول افتد .\r\nمحتاج به يادآورى نيست كه اكثر مطالب اين تأليف نظر به ارتباطى كه با عوالم عشق و ارادت دارد با اصطلاحات مخصوص اين طائفه نوشته شده و حمل آن بر ظاهر خلاف مراد است .\r\n* * * در خاتمه از مساعى آقاى مهدى اكباتانى معاون و مصحح مطبعه مجلس شوراى ملى كه در تصحيح و ظرافت طبع اين كتاب رنج بسيار تحمل نموده است سپاس قلبى خويش را اظهار مىدارد .\r\nبهمن‌ماه 1315\r\nبديع الزمان\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nفهرست مندرجات كتاب\r\nصفحه\r\nمقدمه اول الف\r\nمقدمه دوم پ\r\nفصل اول - آغاز عمر 3\r\nمولد و نسب 5\r\nبهاء الدين ولد 6\r\nمهاجرت بهاء الدين ولد از بلخ 9\r\nملاقات مولانا با شيخ عطار 17\r\nبهاء ولد در بغداد 18\r\nمدرسهء مستنصريه 19\r\nفخر الدين بهرام شاه 20\r\nعلاء الدين كيقباد 24\r\nمعارف بهاء ولد 32\r\nفصل دوم - ايام تحصيل 34\r\nبرهان الدين محقق ترمدى 35\r\nمولانا در حلب 37\r\nمدرسهء حلاويه 39\r\nكمال الدين ابن العديم 40\r\nمولانا در دمشق 42\r\nبازگشت مولانا بروم و انجام كار - برهان محقق 44\r\nمولانا بعد از وفات برهان محقق 46\r\nفصل سوم - دوره انقلاب و آشفتگى 48\r\nشمس الدين تبريزى 49\r\nملاقات اوحد الدين كرمانى با شمس الدين تبريزى 53\r\nورود شمس به قونيه و ملاقات او با مولانا 55\r\nصفحه\r\nروايت افلاكى 56\r\nروايت محى الدين مؤلف\r\nالجواهر المضيئه 57\r\nروايت دولتشاه 57\r\nروايت ابن بطوطه 58\r\nمسافرت شمس الدين بدمشق 67\r\nبازگشت شمس الدين به قونيه 71\r\nغيبت و استتار شمس 83\r\nمسافرتهاى مولانا بدمشق در طلب شمس 83\r\nآثار شمس الدين 88\r\nفصل چهارم - روزگار تربيت و ارشاد 92\r\nشيخ صلاح الدين زركوب 93\r\nوفات شيخ صلاح الدين 100\r\nحسام الدين حسن چلپى 102\r\nآغاز نظم مثنوى 107\r\nفصل پنجم - پايان زندگى 110\r\nوفات مولانا 110\r\nفصل ششم - معاصرين مولانا از مشايخ\r\nتصوف و علما و ادبا 127\r\nصدر الدين محمد بن اسحاق قونوى 118\r\nقطب الدين محمود شيرازى 120\r\nفخر الدين عراقى 123\r\nشيخ نجم الدين رازى 125\r\nبهاء الدين قانعى طوسى 126\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nسراج الدين ارموى 126\r\nصفى الدين هندى 127\r\nشيخ سعدى 128\r\nفصل هفتم - شهرياران و امراء معاصر 135\r\nفصل هشتم - صورت و سيرت مولانا 141\r\nفصل نهم - آثار مولانا 148\r\nغزليات 148\r\nمثنوى 157\r\nرباعيات 165\r\nفيه ما فيه 166\r\nمكاتيب 167\r\nمجالس سبعه 170\r\nفصل دهم - خاندان مولانا 171\r\nاضافات و توضيحات 179\r\nفهرست رجال و نساء 219\r\nفهرست اماكن 231\r\nفهرست كتب 234\r\nفهرست اقوام و طوايف\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n[ تصوير 
  ] تصوير مولانا محفوظ در تكيهء ينىقاپو اسلامبول\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n . \r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nشرح حال مولوى\r\n\r\n","description":"","footnote":"","page_name":" 1 ","page_number":17},
  {"content":"\r\n . \r\n","description":"","footnote":"","page_name":" 2 ","page_number":18},
  {"content":"\r\n\r\n\r\nفصل اول - آغاز عمر\r\n\r\nاسم و القاب\r\nنام او باتفاق تذكره‌نويسان « 1 » محمد و لقب او جلال الدين است و همه مورخان او را بدين نام و لقب شناخته‌اند و او را جز جلال الدين بلقب خداوندگار نيز مىخوانده‌اند « 2 » « و خطاب لفظ خداوندگار گفتهء بهاء ولد است » و در بعضى از شروح « 3 » مثنوى هم از وى بمولانا خداوندگار تعبير مىشود و احمد افلاكى در روايتى از بهاء ولد نقل مىكند « كه خداوندگار من از نسل بزرگ است » و اطلاق خداوندگار با عقيده الوهيت بشر كه اين دسته از صوفيه معتقدند و سلطنت و حكومت ظاهرى و باطنى اقطاب نسبت به مريدان خود در اعتقاد همهء صوفيان تناسب تمام دارد چنان كه نظر به همين عقيده بعضى اقطاب ( بعد از عهد مغل ) به آخر و اول اسم خود لفظ شاه « 4 » اضافه كرده‌اند .\r\n\r\n\r\n","description":"","footnote":"\r\n( 1 ) - رجوع شود به تذكرهء دولتشاه طبع ليدن ( صفحهء 192 ) و نفحات الانس جامى و تذكرهء هفت اقليم و آتشكده در ذكر رجال بلخ و مجالس المؤمنين طبع ايران ( صفحهء 290 ) و روضات الجنات طبع ايران جلد چهارم ( صفحهء 198 ) و تذكرهء رياض العارفين طبع ايران ( صفحهء 57 ) و از كتب تواريخ بتاريخ گزيده چاپ عكسى ( صفحهء 791 ) و الجواهر المضيئه فى طبقات الحنفية طبع حيدرآباد جلد دوم ( صفحهء 198 ) و تذكرهء رياض العارفين طبع ايران ( صفحهء 57 ) و از كتب تواريخ بتاريخ گزيده چاپ عكسى ( صفحهء 791 ) و الجواهر المضيئه فى طبقات الحنفية طبع حيدرآباد جلد دوم ( صفحهء 123 ) و نيز برحله ابن بطوطه طبع مصر جلد اول ( صفحهء 187 ) و كشف الظنون طبع اسلامبول جلد دوم ( صفحهء 376 ) .\r\n( 2 ) - اين عبارت از مناقب شمس الدين احمد افلاكى نقل شده و در اين تأليف هرجا عبارتى بين الهلالين مذكور افتد هرگاه نام اصل منقول عنه برده نشود از همين كتاب خواهد بود .\r\n( 3 ) - مقصود كتاب المنهج القوى لطلاب المثنوى تأليف يوسف بن احمد مولوى مىباشد كه دفاتر ششگانه مثنوى را به عربى شرح كرده و بسيارى از حقائق تصوف را بمناسبت در ذيل ابيات مثنوى آورده و آن شرحى لطيف و مستوفى است كه در فواصل سنهء 1222 - 1230 تأليف شده و به سال ( 1289 ) در شش مجلد در مصر بطبع رسيده است .\r\n( 4 ) - مانند شاه نعمت اللّه و شاه داعى يا نورعلىشاه و كوثر على شاه و كلمهء شاه بعد از قرن هفتم جانشين كلمهء شيخ در عهدهاى نخستين شده و ظاهرا اولين‌بار كلمهء شاه در اول نام شاه نعمت اللّه ولىّ سرسلسله درويشان نعمت‌اللهيه به كار رفته باشد .\r\n","page_name":" 3 ","page_number":19},
  {"content":"\r\n\r\nلقب مولوى كه از ديرزمان ميان صوفيه و ديگران بدين استاد حقيقت‌بين اختصاص دارد در زمان « 1 » خود وى و حتى در عرف تذكره‌نويسان قرن نهم شهرت نداشته و جزو عناوين و لقبهاى خاص او نمىباشد و ظاهرا اين لقب از روى عنوان ديگر يعنى ( مولاناى روم ) گرفته شده باشد .\r\nدر منشآت « 2 » قرن ششم القاب را ( بمناسبت ذكر جناب و امثال آن پيش از آنها ) با ياء نسبت استعمال كرده‌اند مثل جناب اوحدى فاضلى اجلى و تواند بود كه اطلاق مولوى هم از اين قبيل بوده و بتدريج بدين صورت يعنى با حذف موصوف به مولاناء روم اختصاص يافته باشد و مؤيد اين احتمال آنست كه در نفحات الانس اين لقب بدين صورت ( خدمت مولوى ) بكرات در طى ترجمهء حال او به كار رفته و در عنوان ترجمهء حال وى نه در اين كتاب و نه در منابع قديم‌تر مانند تاريخ گزيده و مناقب العارفين كلمهء مولوى نيامده است .\r\nليكن شهرت مولوى ( به مولاناء روم ) مسلم است و به صراحت از گفتهء حمد اللّه مستوفى « 3 » و فحواى اطلاقات تذكره‌نويسان مستفاد مىگردد و در مناقب العارفين هر كجا لفظ ( مولانا ) ذكر مىشود مراد همان جلال الدين محمد است .\r\nاحمد افلاكى در عنوان او لفظ « سر اللّه الاعظم » آورده ولى در ضمن كتاب به‌هيچ‌وجه بدين اشاره نكرده و در ضمن كتب ديگر هم ديده نمىشود .\r\nيكى از دوستان دانشمند « 4 » مؤلف عقيده دارد كه تخلص مولوى خاموش « 5 » بوده\r\n\r\n\r\n","description":"","footnote":"\r\n( 1 ) - چنان كه در ولدنامه و مناقب العارفين هيچ‌گاه كلمهء مولوى در كنايت از مولانا جلال الدين نيامده و هميشه در مقام تعبير لفظ مولانا استعمال شده حتى در نفحات الانس و تذكرهء دولتشاه در عنوان ترجمه لفظ مولوى ديده نمىشود و تنها همان كلمهء مولانا مستعمل است و قديم‌ترين موضعى كه عنوان مولوى را در آن ديده‌ام اين بيت شاه قاسم انوار ( متوفى 835 ) است :\r\n جان معنى قاسم ار خواهى بخوان * مثنوىّ معنوىّ مولوى . \r\n( 2 ) - مانند عتبة الكتبة از انشاء بديع جوينى كاتب سلطان سنجر و التوسل الى الترسل كه مجموعهء رسائل شرف الدين بغدادى دبيرتكش خوارزمشاه مىباشد .\r\n( 3 ) - تاريخ گزيده چاپ عكسى صفحهء 791 .\r\n( 4 ) - مقصود آقاى الفت اصفهانى است كه از افاضل عصرند و سالها در طريق تصوف قدم زده‌اند .\r\n( 5 ) - كلمه خاموش در اواخر غزليات مولانا گاه به همين صورت و گاهى به صورت ( خمش كن ) استعمال شده و در مقاطع بعضى غزليات لفظ ( بس كن ) كه باز مفيد همان معنى است ديده مىآيد چنان كه اگر\r\n","page_name":" 4 ","page_number":20},
  {"content":"\r\n\r\nزيرا در خاتمهء اكثر غزلها اين كلمه را بطريق اشارت و تلميح گنجانيده است .\r\n\r\nمولد و نسب\r\nمولد مولانا شهر بلخ است و ولادتش « 1 » در ششم ربيع الاول سنه 604 هجرى قمرى اتفاق افتاد و علت شهرت او به رومى و مولاناى روم همان طول اقامت وى در شهر قونيه كه اقامتگاه اكثر عمر و مدفن اوست بوده چنان كه خود وى نيز همواره خويش را از مردم « 2 » خراسان شمرده و اهل شهر خود را دوست مىداشته و از ياد آنان فارغ دل نبوده است ،\r\nنسبتش به گفتهء بعضى « 3 » از جانب پدر به ابو بكر صديق مىپيوندد و اينكه مولانا\r\n\r\n\r\n","description":"","footnote":"\r\nاحصا كنند شايد در مقطع اكثر غزلها كلمه خاموش به صراحت يا كنايت به كار رفته باشد و اينك براى توضيح ابيات ذيل نوشته مىشود :\r\n هله خاموش كه شمس الحق تبريز ازين مى * همگان را بچشاند بچشاند بچشاند\r\nهله من خموش گشتم تو خموش گرد بارى * كه سخن چو آتش آمد بمده امان آتش\r\nخموشى جوى و پر گفتن رها كن * كه من گفتار را آباد كردم\r\nخمش كردم ز جان شمس تبريز * دگر جوياى آن پيمانه گشتم\r\nبس كن كين نطق خرد جنبش طفلانه بود * عارف كامل شده را سبحه عباد مده \r\n( 1 ) - مناقب افلاكى و نفحات الانس جامى .\r\n( 2 ) - افلاكى نقل مىكند كه مولانا فرمود كه حق‌تعالى در حق اهل روم عنايت عظيم داشت . اما مردم اين ملك از عالم عشق مالك الملك و ذوق درون قوى بىخبر بودند ، مسبب الاسباب عز شأنه سببى ساخت تا ما را از ملك خراسان بولايت روم كشيده و اعقاب ما را درين خاك پاك مأوى داد تا از اكسير لدنى خود بر وجود ايشان نثارها كنيم تا به كلى كيميا شوند .\r\n از خراسانم كشيدى تا بر يونانيان * تا برآميزم بديشان تا كنم خوش‌مذهبى \r\nو در فيه ما فيه كه تقريرات مولاناست آمده كه ( در ولايت و قوم ما از شاعرى ننگ‌تر كارى نبود اما اگر در آن ولايت مىمانديم موافق طبع ايشان مىزيستيم و آن مىورزيديم كه ايشان خواستندى ) . رجوع كنيد بفيه ما فيه طبع تهران ( صفحهء 104 ) و نيز افلاكى روايت مىكند ( امير تاج الدين الخراسانى از خواص مريدان حضرت بود و امير معتبر و مردى صاحب خيرات چه در ممالك روم مدارس و خانقاه و دارالشفا و رباطها بنياد كرده است و مولانا او را از جميع امرا دوست‌تر مىداشتى و به دو همشهرى خطاب مىكردى ) .\r\n( 3 ) - جامى در نفحات الانس و نيز سلطان ولد در مثنوى گويد :\r\n لقبش بُد بهاء دين ولد * عاشقانش گذشته از حد و عد\r\nاصل او در نسب ابو بكرى * زان چو صديق داشت او صدرى \r\nو نسب او را مؤلف الجواهر المضيئه بدين‌طريق به ابو بكر مىرساند . محمد ( يعنى مولانا ) ابن محمد ( سلطان العلماء بهاء ولد ) بن محمد بن احمد بن قاسم بن مسيب بن\r\n","page_name":" 5 ","page_number":21},
  {"content":"\r\n\r\nدر حق فرزند معنوى خود حسام الدين چلپى گويد « 1 » « صدّيق ابن الصدّيق رضى اللّه عنه و عنهم الارموى الاصل المنتسب الى الشيخ المكرم بما قال امسيت كرديّا و اصبحت عربيا » دليل اين عقيده توان گرفت چه مسلم است كه صديق در اصطلاح اهل اسلام لقب ابو بكر است و ذيل آن به صراحت مىرساند كه نسبت حسام الدين بابو بكر بالاصاله نيست بلكه از جهت انحلال وجود اوست در شخصيت و وجود مولوى كه مربى و مرشد او و زادهء ابو بكر صديق است و صرف‌نظر از اين معنى هيچ فائده بر ذكر انتساب اصلى حسام الدين به ارميه و نسبت او از طريق انحلال و قلب عنصر بشيخ مكرم يعنى ابو بكر مترتب نمىگردد .\r\n\r\nبهاء الدين ولد\r\nپدر مولانا محمد بن « 2 » حسين خطيبى است كه به بهاء الدين ولد معروف شده و او را سلطان العلماء « 3 » لقب داده‌اند و پدر او حسين بن احمد « 4 » خطيبى به روايت افلاكى از افاضل روزگار و علامه زمان بود چنان كه رضى الدين « 5 » نيشابورى در محضر\r\n\r\n\r\n","description":"","footnote":"\r\nعبد اللّه بن عبد الرحمن بن ابى بكر الصديق بن ابى قحافه ( الجواهر المضيئه طبع حيدرآباد جلد دوم صفحهء 123 - 124 ) و در مجموعه مقالاتى كه آقاى كاظم‌زاده جمع كرده‌اند نسب پدر او چنين است : سلطان العلماء محمد بهاء الدين ولد بن شيخ حسين الخطيبى بن احمد الخطيبى بن محمود بن مودود بن ثابت بن مسيب بن مطهر بن حماد بن عبد الرحمن بن ابى بكر الصديق .\r\n( 1 ) - اين قسمت در ديباچه دفتر اول مثنوى است .\r\n( 2 ) - اين قسمت در همه تذكره‌ها و روايات همچنين مذكور است الا در تذكرهء دولتشاه كه در نام و نسب مولانا گويد « و هو محمد بن الحسن البلخى البكرى » و آن نيز بىهيچ شبهتى از روى مسامحه در ذكر نام جد بجاى نام پدر كه در كتب قدما بسيار است و تحريف حسين بحسن در كتابت يا طبع بدين صورت درآمده است .\r\n( 3 ) - بنا به روايت ولدنامه و مناقب افلاكى عده‌اى از مفتيان و علماء آن عهد ( در روايت افلاكى 300 تن ) در خواب ديدند كه پيغمبر ص بهاء ولد را بدين لقب تشريف داد .\r\n( 4 ) - مادر احمد خطيبى فردوس خاتون دختر شمس - الائمه ابو بكر محمد بن احمد بن ابى سهل يا سهل سرخسى است كه از اكابر علماء حنفيه و ائمه فقهاء قرن پنجم بود و تصانيف او مانند اصول الامام و شرح جامع صغير ( تأليف محمد بن الحسن الشيبانى المتوفى سنهء 187 ) و مبسوط كه در اوزجند وقتى كه بحبس افتاده بود تأليف كرد ، در ميانه فقها معروف و مشهور است و مادر شمس الائمه خالصه خاتون نام داشت و دختر عبد اللّه سرخسى است كه نسب او را به امام محمد تقى ع مىرسانند و همين است معنى سخن افلاكى كه از بهاء ولد نقل مىكند « خداوندگار من از نسل بزرگ است و\r\n","page_name":" 6 ","page_number":22},
  {"content":"\r\n\r\nوى تلمذ مىكرد و مشهور چنانست كه مادر بهاء الدين از خاندان خوارزمشاهيان بود ولى معلوم نيست كه بكدام يك از سلاطين آن خاندان انتساب داشت و احمد افلاكى او را دخت علاء الدين محمد خوارزمشاه عمّ جلال الدين خوارزمشاه و جامى دختر علاء الدين محمد بن خوارزمشاه و امين احمد رازى وى را دخت علاء الدين محمد عمّ سلطان محمد خوارزمشاه مىپندارد و اين اقوال مورد اشكال است چه آنكه علاء الدين محمد خوارزمشاه پدر جلال الدين است نه عمّ او و سلطان تكش جز علاء الدين محمد پادشاه معروف ( متوفى 617 ) فرزند ديگر بدين نام و لقب نداشته و نيز جزو فرزندان ايل ارسلان بن اتسز هيچ‌كس بلقب و نام علاء الدين محمد شناخته نگرديده و مسلم است كه بهاء الدين ولد هنگام وفات 85 ساله بود و وفات او به روايت امين احمد رازى در سنهء 628 واقع گرديده و بنابراين ولادت او مصادف بوده است با سال 543 و در اين « 1 »\r\n\r\n\r\n","description":"","footnote":"\r\nپادشاه اصل است و ولايت او به اصالت است چه جده‌اش دختر شمس الائمه سرخسى است و گويند شمس الائمه مردى شريف بود و از قبل مادر بامير المؤمنين على مرتضى مىرسيد » و از روايات افلاكى چنين برمىآيد كه شمس الائمه از طبقه عرفا و صوفيان بوده چه در روايتى گويد « و همچنان شمس الائمه چند كتب نفيس در هر فن تصنيف كرد كه هيچ عالمى مثل او در خواب نديده بود ، بزرگان آن عصر مصلحت چنان ديدند كه آن كتبها را آشكار نكنند تا بدست قتله انبيا و دجاجله اوليا نيفتد و فتنه واقع نشود » ليكن نسبت تصوف به شمس الائمه خالى از غرابت نيست ، به‌ويژه كه كتب او معروف و متقدمان فقها را بر آن اعتماد بسيار است .\r\nبراى اطلاع از احوال شمس الائمه رجوع شود به الجواهر المضيئه طبع حيدرآباد جلد دوم ( صفحهء 28 - 29 ) .\r\n- رضى الدين نيشابورى از اجله فقها و علماء قرن ششم بشمار است و او علاوه بر مراتب علم و دانش داراى ذوقى سرشار و طبعى لطيف بود و اشعار نيك مىسرود و بيشتر مهارت او در قصيده و قطعه مىباشد ، قرب دو هزار بيت از اشعار او ديده‌ام ، اكثر قصائد او در مدح آل برهان است ، وفاتش در سنهء 598 واقع گرديد . براى شرح حالش رجوع شود به جلد اول لباب الالباب طبع ليدن ( صفحهء 319 - 228 ) و حواشى آقاى قزوينى بر همان كتاب ( صفحهء 347 - 348 ) و جلد اول از مجمع الفصحاء طبع ايران ( صفحهء 231 - 233 ) و كتاب شاهد صادق و مولانا جلال الدين اين بيت رضى الدين را :\r\n گلى يا سوسنى يا سرو يا ماهى نمىدانم * از اين آشفتهء بيدل چه مىخواهى نمىدانم \r\nدر دفتر ششم مثنوى موضوع حكايتى لطيف قرار داده كه آغازش اينست :\r\n اعجمى تركى سحر آگاه شد * وز خمار خمر مطرب خواه شد \r\nرجوع كنيد بدفتر 6 مثنوى چاپ علاء الدوله ( صفحهء 598 ) و حكايت تلمذ رضى الدين در محضر حسين خطيبى تنها در مناقب افلاكى ذكر شده است .\r\n( 1 ) - چه تكش خوارزمشاه به سال 596 درگذشته و در آن تاريخ بنقل مؤلف حبيب السير 52 ساله بوده و بدين جهت بايد ولادت او در سنه 544 يعنى يك سال پس از تولد بهاء ولد اتفاق افتاده باشد .\r\n","page_name":" 7 ","page_number":23},
  {"content":"\r\n\r\nتاريخ علاء الدين محمد خوارزمشاه بوجود نيامده و پدر او تكش خوارزمشاه نيز قدم در عالم هستى ننهاده بود .\r\nقطع نظر از آنكه وصلت محمد خوارزمشاه با حسين خطيبى كه در تاريخ صوفيان و ساير طبقات نام و نشانى ندارد به هيچ‌روى درست نمىآيد و چون جامى و امين احمد رازى در شرح حال مولانا بروايات كرامت‌آميز دور از حقيقت افلاكى اتكاء كرده‌اند پس در حقيقت به نظر منبع جديد اقوال آنان را شاهد گفتهء افلاكى نتوان گرفت ولى دولتشاه و مؤلف آتشكده كه با منابع ديگر سروكار داشته‌اند از نسبت بهاء ولد به خوارزمشاهيان به‌هيچ‌وجه سخن نرانده و اين قضيه را بسكوت گذرانيده‌اند .\r\nپس مقرر گرديد كه انتساب بهاء ولد بعلاء الدين محمد خوارزمشاه به صحت مقرون نيست و اگر اصل قضيه يعنى پيوند حسين خطيبى با خوارزمشاهيان ثابت و مسلم باشد و به قدر امكان در روايات افلاكى و ديگران جانب حسن ظن مراعات شود بايد گفت كه حسين خطيبى با قطب الدين محمد بن نوشتكين پدر اتسز ( المتوفى سنهء 521 ) پيوند كرده و جامى و افلاكى به جهت توافق لقب و نام او با لقب و نام علاء الدين محمد بن تكش كه در زندگى پدر قطب الدين لقب داشته باشتباه افتاده‌اند و بر اين فرض اشكال مهم مادر تقديم ولادت بهاء ولد بر ولادت جد و پدر مادر خود مرتفع خواهد گرديد .\r\nبهاء ولد از اكابر صوفيان بود ، خرقهء او به روايت افلاكى به احمد غزالى « 1 » مىپيوست و خويش را بامر معروف و نهى از منكر معروف ساخته و عدهء بسيارى را با خود همراه كرده بود و پيوسته مجلس مىگفت « و هيچ مجلس نبودى كه از سوختگان جان بازيها نشدى و جنازه بيرون نيامدى و هميشه نفى مذهب حكماى « 2 » فلاسفه و غيره كردى و بمتابعت صاحب شريعت و دين احمدى ترغيب دادى » و خواص و عوام به دو اقبال داشتند « 3 » « و اهل بلخ او را عظيم معتقد بودند » و آخر اقبال خلق خوارزمشاه را خائف كرد تا بهاء ولد را به مهاجرت مجبور ساخت .\r\n\r\n\r\n","description":"","footnote":"\r\n( 1 ) - بنا ببعضى روايات بهاء ولد از تربيت‌يافتگان نجم الدين كبرى است ( المقتول 618 ) و سلسله ارادت او بسبب شيخ عمار ياسر و ابو النجيب سهروردى باحمد غزالى پيوسته مىشود ليكن افلاكى ميان بهاء ولد و احمد غزالى شمس الائمه سرخسى و احمد خطيبى را واسطه قرار داده و اين غلط است .\r\n( 2 ) - در نسخهء اصل چنين بود و ظاهرا بايد چنين باشد « حكما و فلاسفه » .\r\n( 3 ) - تذكرهء دولتشاه طبع ليدن ( صفحهء 193 ) .\r\n","page_name":" 8 ","page_number":24},
  {"content":"\r\n\r\n\r\nمهاجرت بهاء ولد از بلخ\r\nبه روايت احمد افلاكى و باتفاق تذكره‌نويسان بهاء ولد بواسطهء رنجش خاطر خوارزمشاه در بلخ مجال قرار نديد و ناچار هجرت اختيار كرد و گويند سبب عمده در وحشت خوارزمشاه آن بود كه بهاء ولد بر سر منبر به حكما و فلاسفه بد مىگفت و آنان را مبتدع مىخواند و بر فخر رازى « 1 » كه استاد خوارزمشاه و سرآمد و امام حكماى عهد بود اين معانى گران مىآمد و خوارزمشاه را به دشمنى بهاء ولد برمىانگيخت تا ميانهء اين دو ، اسباب وحشت قائم گشت و بهاء ولد تن بجلاء وطن درداد و سوگند ياد كرد كه تا محمد خوارزمشاه بر تخت جهانبانى نشسته است به شهر خويش بازنگردد و هنگامى كه از بلخ عزيمت كردند از عمر مولانا پنج سال مىگذشت .\r\nيقين است كه محمد خوارزمشاه با سلسلهء كبراويه بد بوده و ازآن‌روى مجد الدين بغدادى را كه از بزرگان اين طايفه و از خلفاى نجم الدّين كبرى محسوبست بجيحون درافكند و بنقل حمد اللّه مستوفى « 2 » مولانا ( و ظاهرا پدر مولانا ) بدين سلسله بستگى داشت و جزو خلفاء نجم الدّين بود و چون مولانا خود در عهد نجم الدّين و پيش از مهاجرت پدر طفلى خردسال بوده ناچار بايد گفت كه غرض حمد اللّه پدر مولاناست و اشتباه از كاتب است و اگر اين دعوى مسلم گردد سبب مخالفت خوارزمشاه با بهاء ولد روشن‌تر خواهد بود .\r\nاكنون بايد ديد كه خلاف و كينه‌ورزى فخر الدّين رازى با طبقهء صوفيان و بهاء ولد اصل تاريخى دارد يا آنكه فقط بجهة اختلاف صوفيه و فلاسفه در اتكاء بدليل عقل و بىبنياد شمردن آن ميان فخر رازى و بهاء ولد كه هريك در طبقهء خود عظمت هرچه\r\n\r\n\r\n","description":"","footnote":"\r\n( 1 ) - فخر الدين محمد بن عمر بن الحسين بن على بن الحسن بن الحسين التيمى البكرى الرازى از بزرگان حكما و متكلمين اسلام است و كمتر كتابى در حكمت يا كلام و تفسير و رجال تأليف شده كه از ذكر او خالى باشد ، نسب او نيز به ابو بكر صديق مىكشد و از بنى اعمام بهاء ولد است .\r\nولادتش در سال 543 يا 544 و وفاتش روز دوشنبه اول شوال سنهء 606 واقع گرديد .\r\nبراى اطلاع از احوال او رجوع شود بتاريخ الحكماء قفطى طبع مصر ( صفحهء 190 - 192 ) و طبقات الاطباء طبع مصر جلد دوم ( صفحهء 23 - 30 ) و تاريخ ابن خلكان طبع ايران جلد دوم ( صفحهء 48 - 50 ) و طبقات الشافعية طبع مصر جلد پنجم ( صفحهء 33 - 40 ) و روضات الجنات طبع ايران مجلد چهارم ( صفحهء 190 - 192 ) .\r\n( 2 ) - تاريخ گزيده چاپ عكسى ( صفحهء 789 ) اين مطلب را كمال الدين حسين خوارزمى در مقدمهء جواهر الاسرار و جامى در نفحات الانس نقل كرده‌اند ولى در روايات احمد افلاكى و سائر كتب مناقب نسبت ولايت او را به غير اين طريق نوشته‌اند .\r\n","page_name":" 9 ","page_number":25},
  {"content":"\r\n\r\nتمام‌تر داشته‌اند دشمنى فرض شده است .\r\nفخر الدّين رازى در خدمت خوارزمشاه گرامى و معزّز بود چنان كه خوارزمشاه به خانهء وى مىرفت و بنقل وصاف « 1 » ابتداء سلطان محمد به زهاد و گوشه‌نشينان و متصوفه عقيدهء راسخ داشت و پيوسته در ترجيح آنان بر علما با فخر رازى جدال مىكرد و اعتقاد داشت كه چون اين طائفه در خواهش بر نفس هواپرست بسته و به كمتر قوت و خشن‌تر جامه‌اى قناعت كرده‌اند بصدور كرامات و حصول مقامات تخصيص يافته‌اند و فخر الدّين همواره جانب علما را بدليل عقل و نقل ترجيح مىداد تا اينكه فخر رازى روزى از خربندگان اصطبل خاصّ دو تن را مقرر فرمود تا لباس ژنده درپوشيدند و بر سر سجادهء مرقع بنشستند و فوجى از تلامذه بر قاعدهء مريدان گرد آن دو ، حلقه زدند و فخر الدّين خوارزمشاه را بياورد تا از همت آنان مدد جويد و او با تواضع تمام بنشست و از انفاسشان مدد جست و صلات موفور مبذول داشت و چون خوارزمشاه بيرون آمد فخر الدّين گفت اين دو صوفىنماى سجاده‌نشين كه امروز خوارزمشاه به خدمتشان تبرّك مىجويد ديروز در اصطبل خاصّ هم‌نفس اسبان و استران بودند و امروز جامهء مرقع پوشيده سجاده‌نشين گشته‌اند ، تنها به پوشيدن جامهء كبود شاهد حقيقت رخ ننمايد و فضيلت عالم كه شبانروز در طلب علم تحمل شدائد مىكند پايمال نگردد . سلطان اعتراف كرد و باز بساط مجادلت نگسترد و نيز مؤلف روضات الجنات « 2 » از كتاب سلم السموات نقل مىكند كه ميانهء فخر الدّين رازى و مجد الدّين بغدادى كينه و دشمنى به‌غايت رسيده بود تا آخرالامر به سعايت شاگردان او سلطان مزبور مجد الدّين را در آب جيحون غريق ساخت و از روى اين قرائن مىتوان گفت كه فخر الدّين رازى با صوفيان نظر خوبى نداشته و شايد بر تقدّم آنان در حضرت خوارزمشاه حسد مىبرده و بوسائل شتّى در تخريب بنياد عقيدهء وى بدين صنف متشبث مىشده است بنابراين سعايت وى در حق بهاء ولد هم از مرحلهء واقع بدور نخواهد بود .\r\nقطع نظر از رقابت شخصى از ديرباز ميانهء فلاسفه كه وسيله ادراك حقائق را تنها دليل عقل مىدانند و صوفيان كه عقل را محدود و پاى استدلاليان « 3 » را چوبين و بىتمكين\r\n\r\n\r\n","description":"","footnote":"\r\n( 1 ) - رجوع شود بتاريخ وصاف ( جلد دوم ، شرح حال اتابك ابو بكر بن سعد زنگى ) .\r\n( 2 ) - روضات الجنات ، طبع ايران ، مجلد چهارم ( صفحهء 191 ) .\r\n( 3 ) - اشاره است بدين بيت مولانا جلال الدين :\r\n پاى استدلاليان چوبين بود * پاى چوبين سخت بىتمكين بود \r\n","page_name":" 10 ","page_number":26},
  {"content":"\r\n\r\nمىشمارند و معتقدند كه جز به‌وسيله صفاء روح بر اثر رياضات و جذبهء الهى بشهود حقائق نتوان رسيد ، بساط منازعت چيده شده بود و شعراء « 1 » متصوف قرن ششم با بيانى هرچه صريح‌تر طريقهء حكما را نكوهش مىكردند و آنان را مبتدع و از جادهء صواب منحرف مىشمردند و بهاء الدين هم بر سيرت اسلاف ( چنان كه از مناقب العارفين برمىآيد ) فلاسفه را بانحراف از صوب صواب مذمّت مىكرد و بالمواجهه به فخر الدّين طعنه مىزد و همو در ضمن يكى از فصول المعارف مىگويد : « فخر رازى وزين كيشى و خوارزمشاه را و چندين مبتدع ديگر بودند گفتم كه شما صد هزار دلهاى با راحت را و شكوفه و دولت‌ها را رها كرده‌ايد و در اين دو سه تاريكى گريخته‌ايد و چندين معجزات و براهين را مانده‌ايد و به نزد دو سه خيال رفته‌ايد ، اين چندين روشنائى آن مدد نگيرد كه اين دو سه تاريكى عالم را بر شما تاريك دارد و اين غلبه از بهر آنست كه نفس غالب است و شما را بيكار مىدارد و سعى مىكند به بدى » و اين فصل تا به آخر بطعن و تعريض آكنده است و مولانا فرزند بهاء الدين در مذهب فلاسفه « 2 » طعنها كرده و در حق فخر رازى مىگويد :\r\n اندرين ره گر خرد ره بين بُدى * فخر رازى رازدار دين بُدى \r\nو از اين مقدمات به خوبى روشن است كه فخر رازى و بهاء ولد هريك در عقيده و رواج مسلك خود پاى برجا و ساعى بوده‌اند و تصادم و خلاف آنان هم طبيعى و ضرورى بوده و ناچار پيروان و هواخواهان ايشان به مخالفت يكديگر برخاسته و آتش فتنه را دامن مىزده‌اند .\r\nمسلك تصوف از قرن پنجم به اين طرف عظمت تمام يافته و در بين عوامّ هم منتشر شده بود و امراء نامدار و سلاطين بمجالس مشايخ تصوف مىرفتند و در كارهاى مهم وساطت آنان را با كمال منت مىپذيرفتند .\r\n\r\n\r\n","description":"","footnote":"\r\n( 1 ) - مانند سنائى و خاقانى و نظامى .\r\n( 2 ) - چنان كه در مثنوى گويد :\r\n فلسفى را زهره نى تا دم زند * دم زند قهر حقش برهم زند\r\nفلسفى كو منكر حنانه است * از حواس انبيا بيگانه است\r\nمقريى مىخواند از روى كتاب * ماؤكم غورا ز چشمه بندم آب\r\nآب را در غورها پنهان كنم * چشمه‌ها را خشك و خشكستان كنم\r\nآب را در چشمه كه آرد دگر * جز من بىمثل با فضل و خطر\r\nفلسفىّ منطقىّ مستهان * مىگذشت از سوى مكتب آن زمان \r\n","page_name":" 11 ","page_number":27},
  {"content":"\r\n\r\nاقطاب و مشايخ از طرفى روش خود را بدين و مذهب نزديك ساخته و سخنان و مجالس خود را بذكر خدا و رسول و آيات قرآن و احاديث آراسته و جنبهء عوام‌پسندى به آنها داده و زبان طعن و تعريض مخالفان را بسته بودند و از طرف ديگر در موقعى كه اكثر علماء مذهب و ارباب فقه و حديث آلايش مادى پيدا كرده و بشغل قضا و تدريس مشغول بودند و اكثر وظايف ديوانى داشتند و حدود شرع را از باب رعايت خاطر ديوانيان مهمل و معطل مىگذاردند و عامه كه بظواهر امور بيشتر فريفته مىشوند از علماء نوميد شده بودند ، مشايخ و اقطاب به ترك دنيا و اعراض از امرا و عزلت و انقطاع ظواهر حال خود را مىآراستند و برخى « 1 » بامر معروف و نهى از منكر نيز مىپرداختند و در حقيقت عامه آنان را متصدى اجراى حدود و تعليم فروع و خواص مكمل روح و متمم انسانيت و نردبان آسمان معرفت و برخى هم غايت ايجاد و مغز عالم وجود مىپنداشتند و روىهم‌رفته بازار تصوف گرم‌ترين بازارها شده بود و فتوح پياپى بمشايخ مىرسيد و صوفيان در حشمت و نعمت ايام بسر مىبردند .\r\nليكن فلاسفه به جهت برترى تعليمات فلسفى از افق عامه و قصور آنان از ادراك غايات براهين از شهرت و قبول عام بىنصيب بودند و علماى ظاهرپرست كه بال‌وپر افكارشان در قفس رياست‌پرستى و حفظ تمايل عوام فروريخته و شكسته بود اين طايفه را بانتحال مذاهب دهريين و ارباب تعطيل و نفى حدوث عالم و انكار معاد جسمانى و بدانديشى نسبت باصول اديان و نواميس الهى متهم مىساختند و هرچند حكماء اسلام آراء و اقوال خود و گذشتگان را باصول مذهب نزديك ساخته و حتى الامكان در صدد بودند كه نتايج آزادى و تعقل را با تقليد وفق دهند ( و آخرالامر اعمال همين نظر فلسفه را از معنى و مسير اصلى خود خارج ساخت ) ولى عامه و رؤساء آنان به هيچ‌روى فلاسفه را جزو متمسكين بحبل اللّه نمىشناختند بخصوص از وقتىكه حجة الاسلام ابو حامد غزالى « 2 »\r\n\r\n\r\n","description":"","footnote":"\r\n( 1 ) - چنان كه شيخ الاسلام احمد جام ( 441 - 536 ) معروف به زنده‌پيل ، رجوع كنيد به نفحات الانس .\r\n( 2 ) - حجة الاسلام ابو حامد محمد غزالى ( 450 - 505 ) در كتاب تهافت الفلاسفة و المنقذ من الضلال با اهل حكمت خاصه ابو على سينا و ابو نصر فارابى خلافى شديد كرده و آنان را از طريق قويم و دين حنيف خارج پنداشته و فنون حكمت را مطلقا از باب اينكه خود بنفسه از علوم ضلال و حرام است يا مقدمه حرام مىباشد محرم شمرده است\r\n","page_name":" 12 ","page_number":28},
  {"content":"\r\n\r\nبر ردّ فلاسفه كمر بست و نام ابو على سينا و ابو نصر فارابى و عموم فلاسفه را در زير گرد تكفير مىخواست محو كند كه پس از وى كافر خواندن و تبرّى از فلاسفه به حدى كشيد كه برخى از شعرا « 1 » نيز حكمت را علم تعطيل و حكما را زنديق خواندند و ارباب حكمت از روى ضرورت به اميران و شاهان وقت توسل جستند و تصنيفات به نامشان موشح كردند .\r\nفخر رازى نيز كه در فنون حكمت و طرق كلام و به گفتهء آن عالم كرامى « 2 » در علم ارسطو و كفريات ابن سينا و فلسفهء فارابى سرآمد علماى آن عهد شناخته شده بود ، براى حفظ جان و بدست آوردن فرصتى از پى تأليف و نشر افكار و علوم به امراى « 3 » غور پيوست و به آخر در دربار سلطان محمد خوارزمشاه كه بنقل بعضى در خدمت فخر رازى بشرف تلمذ نائل آمده بود حشمتى تمام يافت و عطاى جزيل مىگرفت و ظاهرا سعايت او در حق اشخاص خاصه متصوّفه كه در اين عهد زمامدار عوام و در برابر قواى ديوانى نزد عامه نافذالامر بودند مورد قبول واقع مىگرديد . پس به شهادت و حكومت\r\n\r\n\r\n","description":"","footnote":"\r\n( 1 ) - مانند خاقانى شروانى ( 520 - 595 ) كه گويد :\r\n فلسفه در سخن مياميزيد * وانگهى نام آن جدل منهيد\r\nو حل گمرهيست بر سر راه * اى سران پاى در وحل منهيد\r\nمشتى اطفال نو تعلم را * لوح ادبار در بغل منهيد\r\nحرم كعبه كز هبل شد پاك * باز هم در حرم هبل منهيد\r\nقفل اسطورهء ارسطو را * بر در احسن الملل منهيد\r\nنقش فرسودهء فلاطن را * بر طراز بهين حلل منهيد\r\nفلسفى مرد دين مپنداريد * حيز را جفت سام يل منهيد\r\nافضل ار زين فضولها راند * نام افضل بجز اضل منهيد \r\n( 2 ) - مقصود قاضى عبد المجيد بن عمر معروف بابن القدوة است كه ميانه او و فخر الدين رازى در مجلس غياث الدين غورى اتفاق مناظره افتاد و او در مسجد از امام رازى شكايت بعوام مسلمين برد و شهر را بر امام شورانيد تا غياث الدين ناچار فخر رازى را بهرات روانه كرد ، براى اطلاع مفصل‌تر رجوع كنيد به الكامل ، تاليف ابن اثير ، حوادث سنهء 695 .\r\nو مراد از كرّاميه پيروان ابو عبد اللّه محمد بن كرّام سجستانى ( المتوفى سنهء 255 ) صاحب طريقهء معروف مىباشد .\r\n( 3 ) - فخر رازى با غياث الدين ابو الفتح محمد بن سام ( المتوفى 599 ) كه از بزرگترين پادشاهان غور است و بهاء الدين سام از غوريه باميان ( المتوفى 602 ) ارتباط داشته است .\r\n","page_name":" 13 ","page_number":29},
  {"content":"\r\n\r\nقرائن و حدس تاريخى درصورتىكه مخالفت فخر رازى و بهاء ولد مسلم باشد تواند بود كه فخر رازى نزد سلطان محمد سعايت كرده و او را از بهاء ولد رنجيده خاطر و متوحش ساخته باشد .\r\nبه روايت افلاكى دل‌گرانى اين عارف و آن حكيم مشهور در سنهء 605 آغاز گرديد و از فحواى حكايات مىرساند كه در موقع هجرت بهاء ولد هنوز فخر رازى زنده بوده و سفر بهاء ولد وقتى اتفاق افتاد كه از عمر مولانا پنج سال مىگذشت و چون ولادت او باتفاق آراء به سال 604 واقع شده پس فرض عزيمت بهاء ولد پيشتر از سال 609 ممكن نيست و بقول اكثر حدوث اين واقعه در سنهء 610 بود و فخر رازى در سنهء 606 وفات يافت و ازاين‌روى هنگام هجرت بهاء ولد چهار سال تمام مىگذشت كه آن آفتاب معرفت سر در نقاب تيره خاك كشيده بود ، پس ادعاء دخالت او در رنجش سلطان از بهاء ولد ضرورىالبطلانست .\r\nو روايات افلاكى در اين باب بقدرى با يكديگر متعارض است كه اصلاح و جمع آنها امكان ندارد ، چه با اينكه به گفتهء او بهاء ولد در موقعى كه مولانا پنج‌ساله بود هجرت كرد در حكايت ديگر مىآورد كه مولانا در شهر بلخ شش‌ساله بود و گويد هنوز بهاء ولد از بغداد عزيمت نكرده بود كه خبر هجوم مغل به شهر بلخ و حصار گرفتن آن به خليفه رسيد و از حركت بهاء ولد به گفتهء افلاكى تا محصور شدن بلخ و قتل عام چنگيز در آن شهر و نواحى قريب هشت سال فاصله است و ظاهرا افلاكى براى اينكه كرامت خاندان مولانا را ثابت و آنان را به‌غايت تقرّب در بارگاه الهى بلكه نهايت اقتدار و توانائى در عالم كون و فساد و تصرف در حوادث و اكوان معرفى كند اين روايات را بدون رعايت ترتيب تاريخ گرد آورده و ديگران هم بتقليد او در كتب خود نوشته‌اند ، باوجود روايات گذشتگان كه در حد امكان بقرائن تاريخى تأييد شد نظر اين ضعيف آنست كه علت عمده در عزيمت و هجرت بهاء ولد از بلخ خوف و هراس از خون‌ريزى و بىرحمى لشگر تاتار بود كه تمام مردم را به وحشت و بيم افكنده و آنان را كه مكنت و قدرتى داشتند بجلاء وطن و دورى از خانمان و خويشان مجبور گردانيد و بدين جهت بسيارى از مردم ايران بممالك دوردست هجرت كردند و از اشعار\r\n\r\n","description":"","footnote":"","page_name":" 14 ","page_number":30},
  {"content":"\r\n\r\nاثير الدين اومانى « 1 » بدست مىآيد كه از بسيارى جمعيت در شهر بغداد كار اجارهء مساكن به سختى كشيده بود و مهاجرين با رنج فراوان مىتوانستند آرامگاه و منزلى بچنگ آرند و تنها در اين موقع از عرفا بهاء ولد بخارج ايران سفر نگزيد بلكه شيخ نجم الدين رازى « 2 » معروف به دايه ( مؤلف مرصاد العباد ) هم از ماوراءالنّهر به رى و از آنجا به قونيه پناه برد و اين سخن با گفتهء حمد اللّه مستوفى « 3 » كه در شرح حال مولانا گويد « در فترت مغل بروم شد » بهر جهت مطابق مىآيد .\r\nو مؤيد اين گفته آنست كه سلطان ولد در مثنوى ولدى هجرت جدّ خود را بر اثر آزار اهل بلخ و مقارن حملهء مغل گرفته و از فخر رازى و خوارزمشاه « 4 » در ضمن اشعار نام نبرده و فقط در سرفصل اين قصه نام خوارزمشاه ديده مىشود و ذكر مهاجرت بهاء ولد در مثنوى ولدى بدين‌طريق است :\r\n چونكه از بلخيان بهاء ولد * گشت دلخسته آن شه سرمد\r\nناگهش از خدا رسيد خطاب * كاى يگانه شهنشه اقطاب\r\nچون ترا اين گروه آزردند * دل پاك ترا ز جا بردند\r\nبدر آ از ميان اين اعدا * تا فرستيمشان عذاب و بلا \r\n\r\n\r\n","description":"","footnote":"\r\n( 1 ) - اثير الدين عبد اللّه اومانى از اهل اومان ( ديهى به ناحيت همدان ) است با اتابك اوزبك آخرين اتابكان عراق و آذربايجان ( 607 - 622 ) و حسام الدين خليل حاكم كردستان كه در سنه 643 بقتل رسيد و شهاب الدين سليمان شاه فرمانرواى كردستان كه در موقع فتح بغداد بامر هلاكو مقتول گرديد معاصر بوده و بيشتر قصائدش در مدح سليمان شاه مىباشد قصيده بسبك انورى نعز مىسرايد وفاتش 656 .\r\nبراى اطلاع از احوال او رجوع كنيد به جلد اول از تاريخ وصاف و تاريخ گزيده چاپ عكى ( صفحهء 814 ) و تذكره دولتشاه ، طبع ليدن ( صفحهء 172 - 173 ) و آتشكده و هفت اقليم در ضمن شعراء همدان و مجمع الفصحاء ، طبع تهران ، جلد اول ( صفحهء 105 - 107 ) و اينكه منزل به سختى و دشوارى در بغداد بدست مىآمد از قصيدهء اثير كه مطلعش اينست :\r\n زهى جلال ترا اوج آسمان خانه * مكان قدر ترا گشته لامكان خانه \r\nاستفاده شده است .\r\n( 2 ) - براى اطلاع از احوال او رجوع شود بتاريخ گزيده چاپ عكسى ( صفحهء 791 ) و نفحات الانس و در ذكر معاصرين مولانا از همين كتاب .\r\n( 3 ) - تاريخ گزيده چاپ عكسى ( صفحهء 791 ) كه بجاى جلال الدين بهاء ولد به اضافهء ابنى ( يعنى جلال الدين بن بهاء ولد ) جلال الدين بهاء الدوله نوشته شده و آن سهو است .\r\n( 4 ) - مولانا جلال الدين هم در ضمن دو حكايت كه يكى در دفتر پنجم مثنوى ( چاپ علاء الدوله صفحهء 451 ) و ديگرى در دفتر ششم ( صفحهء 630 از همان چاپ ) است محمد خوارزمشاه را به نيكى ياد نموده است .\r\n","page_name":" 15 ","page_number":31},
  {"content":"\r\n\r\n چونكه از حق چنين خطاب شنيد * رشتهء خشم را دراز تنيد\r\nكرد از بلخ عزم سوى حجاز * زانكه شد كارگر در او آن راز\r\nبود در رفتن و رسيد خبر * كه از آن راز شد پديد اثر\r\nكرد تاتار قصد آن اقلام * منهزم گشت لشكر اسلام\r\nبلخ را بستد و به زارى زار * كُشت از آن قوم بىحد و بسيار\r\nشهرهاى بزرگ كرد خراب * هست حق را هزار گونه عذاب \r\nو اين ابيات سند قويست كه عزيمت بهاء ولد از بلخ پيش از سنهء 617 كه سال هجوم چنگيز ببلخ است بوقوع نپيوسته و آنچه ديگران نوشته‌اند سرسرى و بىسابقهء تأمل و تدبّر بوده است .\r\nبه روايت افلاكى وقتىكه اين خبر به خوارزمشاه رسيد و از عزيمت بهاء ولد و رنجش خاطر او و شورش اهل بلخ براى منع بهاء ولد آگاهى يافت متوهم گرديد « بار ديگر قاصدان معتبر پيش سلطان العلماء فرستاد و طريق مستغفرانه پيش آورد و بعد از نماز خفتن پادشاه خود با وزير به خدمت آمد و لابه‌ها كرد تا فسخ عزيمت كند ، سلطان العلماء تن در نداد و خوارزمشاه درخواست ، تا نهانى حركت كند » و معلوم نيست افلاكى با اينكه مثنوى ولدى را در دست داشته و خود همنشين و تربيت‌يافتهء سلطان ولد بوده از روى كدام مأخذ و بچه نظر بر خلاف روايت پير و مرشد خود اين روايات را گرد آورده است .\r\nپوشيده نيست كه رفتن خوارزمشاه بعد از نماز خفتن و در تاريكى شب به خانه بهاء ولد به هيچ‌روى با قرائن تاريخى نمىسازد ، پادشاهى با آن عظمت و حشمت كه نام خليفهء عباسى از خطبه مىافكند و از خاندان على خليفه برمىگزيند و در توانايى خود مىبيند كه آنچه مأمون با عراقت نسب و بسطت ملك و نفاذ امر و مساعدت اكثر ايرانيان از پيش نبرد به‌آسانى انجام دهد هرگز از اعراض بهاء ولد و امثال او گردى بر دامن جاهش نمىنشست تا شبانه به خانهء او رود و التماس فسخ عزيمت كند و از حركت بهاء ولد به آشكار بيم دارد و خواستار عزيمت نهانى گردد ، با اينكه همو مجد الدين بغدادى را با همهء شهرت و بزرگى بجيحون افكند و غريق درياى نيستى گردانيد .\r\n\r\n","description":"","footnote":"","page_name":" 16 ","page_number":32},
  {"content":"\r\n\r\n\r\nملاقات مولانا با شيخ عطار\r\nپس از آنكه بهاء ولد با خاندان خود بر اثر رنجش خوارزمشاه يا خوف سپاه خونخوار مغل شهر بلخ و خويشان را بدرود گفت قصد حج كرد و بجانب بغداد رهسپار گرديد و چون بنيشابور رسيد وى را با شيخ فريد الدين عطار « 1 » اتفاق ملاقات افتاد و به گفتهء دولتشاه « 2 » شيخ عطار خود « بديدن مولانا بهاء الدين آمد و در آن وقت مولانا جلال الدين كوچك بود ، شيخ عطار كتاب اسرارنامه را به هديه بمولانا جلال الدين داد و مولانا بهاء الدين را گفت زود باشد كه اين پسر تو آتش در سوختگان عالم زند » و ديگران هم اين داستان را كم‌وبيش ذكر كرده و گفته‌اند « 3 » كه مولانا پيوسته اسرارنامه را با خود داشتى . شيخ فريد الدين عطار از تربيت‌يافتگان نجم الدين كبرى و مجد الدين بغدادى بود و بهاء ولد همچنان‌كه گذشت با اين سلسله پيوند داشت و يكى از اعاظم طريقهء كبراويه بشمار مىرفت و رفتن شيخ عطار بديدن وى نظر به وحدت مسلك ممكن است حقيقت داشته باشد و زندگانى شيخ عطار « 4 » هم تا سال 618 مسلم است و بجهات تاريخى نيز در اين قضيه اشكالى نيست .\r\nليكن بنا به گفتهء تذكره‌نويسان در تاريخ مهاجرت بهاء ولد يعنى سنهء 610 در قسمت اخير داستان و دادن اسرارنامه بمولانا كه در آن موقع شش‌ساله بود تا حدى ترديد دست مىدهد و بحسب روايت حمد اللّه مستوفى و فحواى ولدنامه در تاريخ هجرت بهاء ولد يعنى حدود سنهء 618 آنگاه كه مولوى چهاردهمين مرحلهء زندگانى را پيموده بود اين ترديد هم باقى نمىماند و توجه مولانا به اسرارنامه و اقتباس « 5 » چند حكايت از\r\n\r\n\r\n","description":"","footnote":"\r\n( 1 ) - براى اطلاع صحيح از احوال و آثار او به مقدمه‌اى كه استاد علامه آقاى قزوينى بر تذكرة الاولياء ، طبع ليدن نوشته‌اند مراجعه كنيد .\r\n( 2 ) - تذكرهء دولتشاه ، طبع ليدن ( صفحهء 193 ) .\r\n( 3 ) - جامى در نفحات الانس .\r\n( 4 ) - رجوع شود به مقدمهء استاد علامه آقاى قزوينى بر تذكرة الاولياء كه ازين بيت عطار\r\n اين‌چنين گفته است نجم الدين ما * آنكه بوده در جهان از اوليا \r\nبه دلالت فعل « بوده » بر زمان بعيد زندگانى او را پس از شهادت نجم الدين كبرى ( سنهء 618 ) محقق شمرده‌اند .\r\n( 5 ) - يكى حكايت بازرگان است كه بهندوستان سفر مىكرد و خواهش طوطى از وى ( مثنوى ، دفتر اول ، چاپ علاء الدوله صفحه 41 - 48 ) و ديگر حكايت باز شاه كه به خانهء پيرزن افتاد ( مثنوى ، دفتر دوم ، صفحه 112 ) و سوم حكايت شكوهء پشه از جور باد بسليمان ( مثنوى ، دفتر سوم ، صفحهء 315 - 316 ) كه اين هر سه از اسرارنامه اقتباس شده است .\r\n","page_name":" 17 ","page_number":33},
  {"content":"\r\n\r\nحكايات آن كتاب در ضمن مثنوى اين ادعا را تأييد تواند كرد . هرچند ممكن است اقتباس همان حكايات سبب وضع اين روايت و تمهيد مقدمه براى اثبات كرامت عطار و نظر مشايخ بمولانا شده باشد و اين قصه در مثنوى ولدى و نيز در مناقب العارفين با اينكه افلاكى در اين‌گونه روايات نظر مخصوص دارد ذكر نشده و از آن روى مىتوان در صحت آن ترديد كرد .\r\nبرخى از متأخرين « 1 » از اين مرحله پاى برتر نهاده و گفته‌اند كه مولانا در ايام جوانى به خدمت عطار رسيد و از جمله محارم اسرار او شد و پس از آن ملازمت سنائى اختيار كرد و چون مسلم است كه سنائى به سال 545 يعنى پنجاه و نه سال پيش از ولادت مولانا وفات يافت پس بطلان جزو اخير روايت واضح است و اينكه گفته‌اند مولانا از محارم اسرار عطار شد از روى داستان سابق و بخشيدن اسرارنامه ساخته شده است .\r\n\r\nبهاء ولد در بغداد\r\nبه روايت جامى « 2 » وقتىكه بهاء ولد ببغداد درآمد « جمعى پرسيدند كه اينان چه طايفه‌اند و از كجا مىآيند و به كجا مىروند ، مولانا بهاء الدين فرمود كه من اللّه و الى اللّه و لا قوة الا باللّه ، اين سخن را به خدمت شيخ شهاب الدين « 3 » سهروردى رسانيدند فرمود كه ما هذا الا بهاء الدين البلخى و خدمت شيخ استقبال كرد . چون برابر مولانا رسيد از استر فرود آمد و زانوى مولانا را بوسيد و بجانب خانقاه استدعا كرد ، مولانا گفت موالى را مدرسه مناسب‌تر است در مستنصريه نزول كرد و خدمت شيخ بدست خود موزهء وى را كشيد ، روز سيم عزيمت مكهء مباركه نمودند » و اين روايت با گفته\r\n\r\n\r\n","description":"","footnote":"\r\n( 1 ) - روضات الجنات ، مجلد چهارم ، طبع ايران ( صفحهء 198 ) .\r\n( 2 ) - نفحات الانس .\r\n( 3 ) - شيخ شهاب الدين ابو حفص عمر بن محمد بن عبد اللّه السهروردى ( 539 - 632 ) از اكابر صوفيه بشمار است . كتاب عوارف المعارف و رشف النصائح و اعلام التقى تأليف كرده و همو مراد شيخ سعدى است درين بيت معروف :\r\n مرا شيخ داناى مرشد شهاب * دو اندرز فرمود بر روى آب \r\nو او علاوه بر مقامات معنوى نزد خلفا و شهرياران عهد خويش حرمتى عظيم داشت و در كارهاى مهم وساطت و سفارت مىكرد .\r\nبراى اطلاع از احوال او رجوع كنيد به الحوادث الجامعة ، طبع بغداد ( صفحهء 84 - 75 ) و نفحات الانس .\r\n","page_name":" 18 ","page_number":34},
  {"content":"\r\n\r\nافلاكى چندان تفاوت ندارد جز آنكه افلاكى گويد خليفه سه هزار دينار مصرى بفرستاد و بهاء ولد رد كرد كه حرام و مشكوك است و خليفه مدمن مدام روى او را نشايد ديدن و در مقام او مقيم شدن و در مجلس تذكير خليفه حاضر بود و بهاء ولد بوى طعنها زد و از هجوم مغل و انقراض خلافت بنى عباس آگاهى داد .\r\nو قطع نظر از عدم امكان تعرض بهاء ولد به خليفه و اخبار از انقراض خلافت با اندك تأمل در تاريخ حركت بهاء ولد ( 618 ) روشن مىگردد كه جامى و افلاكى در ورود بهاء ولد به مدرسهء مستنصريه بغلط رفته‌اند .\r\n\r\nمدرسهء مستنصريه\r\nمدرسهء مستنصريه منسوبست به المستنصر باللّه ابو جعفر منصور بن الظاهر خليفهء عباسى ( 624 - 640 ) كه مطابق روايت ابن الفوطى « 1 » بناء آن بامر مستنصر در سنهء 625 آغاز گرديد و به سال 631 انجام يافت و مقرر « 2 » گشت كه از هريك از مذاهب چهارگانه ( مالكى ، حنفى ، شافعى ، حنبلى ) 62 تن به تحصيل فقه مشغول باشند و ازاين‌روى محصلين فقه در آن مدرسه 248 تن بوده‌اند و براى هر دسته مدرس و معيد معين شد و در دار الحديث هم ده تن به قرائت حديث در روزهاى شنبه و دوشنبه و پنجشنبه اشتغال داشتند و علاوه بر اين‌ها ، مدرسه داراى مكتب‌خانه نيز بود و علم حساب و طب نيز خوانده مىشد و تعهد مرضى هم از وظائف مدرس طب بشمار مىرفت و امور معاش محصلين مدرسه از هر جهت منظم بوده و علاوه بر ماهيانه كليهء لوازم معاش روزانه بديشان مىرسيد .\r\nكتابخانهء آن مدرسه هم كتب بسيار داشت كه به خوبى ترتيب يافته بود و كتابدار و دستياران وى نيز مشاهره وافى داشتند و اثير الدين اومانى در صفت بغداد قصيده‌اى سروده و در وصف مستنصريه گفته است :\r\n صحن مستنصريش بنگر اگر مىخواهى * كه به دنيى دوم جنت مأوى بينى \r\n\r\n\r\n","description":"","footnote":"\r\n( 1 ) - كمال الدين ابو الفضل عبد الرزاق بن احمد معروف به ابن الفوطى ( 642 - 723 ) از علما و مورخين قرن هفتم است كه فنون حكمت را نزد خواجه نصير طوسى ( 597 - 672 ) تحصيل كرده است و مدت ده سال مباشرت كتابخانهء رصد مراغه به دو مفوض بوده است . كتاب الحوادث الجامعة كه متضمن حوادث تاريخى قرن هفتم هجرى مىباشد از آثار اوست .\r\n( 2 ) - الحوادث الجامعة ، طبع بغداد ( صفحهء 53 - 59 ) .\r\n","page_name":" 19 ","page_number":35},
  {"content":"\r\n\r\n پس ببين منظرهء بارگهش تا ز شرف * گنبدى برشده تا گلشن جوزا بينى\r\nديده و دل شودت روشن ازو به سكه چو شمع * گشته در سيم و زرش غرق سراپا بينى\r\nطاق او را كه نهد وسمه بر ابروى هلال * برده در منزلتش صرفه ز عوّا بينى\r\nدر و ديوار وى ار بنگرى از غايت لطف * روشن امروز در او صورت فردا بينى\r\nشب و روز از پى تكرار و اعادت در وى * عقل را همچو صدا حاكى آوا بينى\r\nعقل كل را شده بر طاق نهاده ز علوم * در كتب‌خانهء او جمله سخنها بينى \r\nو چون مدرسهء مستنصريه به سال 531 تمام شده و ورود بهاء ولد ببغداد در سنهء 618 و درست 13 سال قبل از اتمام بناى مدرسه بوقوع پيوسته ( بلكه به روايت افلاكى در آن تاريخ بهاء ولد زندگانى را بدرود گفته بود ) ، پس ورود وى به مدرسه مستنصريه محال و گفتهء جامى و افلاكى غلط است و در ولدنامه و تذكرهء دولتشاه قصهء مسافرت بهاء ولد ببغداد ديده نمىشود .\r\nبهاء ولد بيش از سه روز در بغداد اقامت نگزيد و چهارم روز به عزيمت حج بار سفر بست و چون از مناسك حج بپرداخت در بازگشت به طرف شام روانه گرديد و مدت نامعلومى هم در آن نواحى بسر مىبرد و به روايت جامى بعد از انجام حج به ارزنجان رفت و چهار سال تمام در آن شهر مقيم بود ، ملك ارزنجان در آن تاريخ محل حكمرانى آل منكو جك بود كه برخى از ايشان به دوستى علم و جانب‌دارى دانشمندان شهرت يافته و در صفحات تاريخ نام خود را به يادگار گذارده‌اند و از ديرباز شعرا و علما بديشان توجه داشته و در ستايش آنان اشعار سروده و به نامشان كتبى به رشتهء تأليف كشيده‌اند و ملك ارزنجان در اين سالها بوجود مشهورترين شهرياران اين دودمان فخر الدين بهرام شاه ، آراسته شده بود .\r\n\r\nفخر الدين بهرام شاه\r\nو او يكى از ملوك و رادمردان بزرگ اواخر قرن ششم و اوايل قرن هفتم بشمار است و بزرگترين و نامورترين منكو جكيان مىباشد و با اين‌همه تاريخ زندگانى و شرح وقايع سلطنت او بتفصيل معلوم نيست ، ليكن ابن الاثير در ضمن حوادث سنهء 622 از وفات ملك ارزنگان خبر مىدهد و يقين است كه مراد وى همين فخر الدين بهرام شاه بن داود است زيرا در ذيل حوادث سال 625 بمناسبت هم از مرگ\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nوى و نشستن پسرش علاء الدين داود شاه بجاى او و تسلط علاء الدين كيقباد سلجوقى بر ارزنگان سخن مىراند و چون علاء الدين بعد از پدر بتخت نشسته و زندگانى بهرام شاه نيز از روى تاريخ ابن بىبى « 1 » تا سال 616 كه عز الدين كيكاوس بن كيخسرو سلجوقى دختر وى را بزنى گرفت مسلم است ، پس ملك ارزنگان كه ابن الاثير از وفات او در حوادث سنهء 622 خبر مىدهد همين فخر الدين بهرام شاه خواهد بود .\r\nآغاز شهريارى او نيز اگرچه از روى تحقيق در دست نيست ولى چون وى بنص ابن الاثير شصت سال متجاوز سلطنت كرده و وفاتش به سال 622 بوده مىتوان گفت كه در حدود سنهء 560 به پادشاهى نشسته است .\r\nبهرام شاه پادشاهى كريم و دانش دوست بود « و بظلف نفس و حسن سيرت و علوّ همت و نقاء جيب و طهارت ذيل و فرط مرحمت و شفقت فريد و وحيد جهان بود و در ايام پادشاهى او در ارزنجان هيچ سور و ماتم واقع نشدى كه از مطبخ او آنجا برگ و نوا نبودى يا خود تشريف حضور نفرمودى و در موسم دى كه جبال و برارى را غلائل و حواصل از انعام عام در بر افكندندى فرمودى كه حبوب را بگردون در كوه و هامون بردندى و پاشيدندى تا طيور و وحوش را از آن طعمه مرتب بودى . كتاب مخزن الاسرار را نظامى گنجوى بنام او كرد و به خدمتش تحفه فرستاد و پنج هزار دينار و پنج سر استر رهوار جائزه فرمود » « 2 » و حكيم نظامى « 3 » در ستايش وى گويد :\r\n خضر سكندرمنش چشمه راى * قطب رصد بند مجسطى گشاى\r\nشاه فلك تاج سليمان نگين * مفخر آفاق ملك فخر دين \r\n\r\n\r\n","description":"","footnote":"\r\n( 1 ) - مختصر تاريخ ابن بىبى ( صفحه 67 - 72 ) .\r\n( 2 ) - مختصر تاريخ ابن بىبى ( صفحهء 21 - 22 ) .\r\n( 3 ) - حكيم نظامى الياس بن يوسف بن زكى مؤيد كه به قوىترين احتمال ما بين ( سنهء 535 - 540 ) متولد شده و در فاصله ( 597 - 603 ) وفات يافته از بزرگترين شعراء داستان‌سراى ايرانست و خمسه او را كه به پنج گنج موسوم است در فن و روش خود نظير نتوان يافت و چون مخزن الاسرار را بنام اين بهرام شاه بنظم آورده و او نيز در حدود ( 560 ) به سلطنت رسيده پس اين اشعار كه در بعضى نسخ مخزن الاسرار بدين صورت آمده :\r\n بود حقيقت بشمار درست * بيست و چهارم ز ربيع نخست\r\nاز گه هجرت شده تا اين زمان * پانصد و پنجاه و دو افزون بر آن \r\nدرست نيست و اگر انتساب اين ابيات به نظامى صحيح باشد نسخهء ديگر كه ( پانصد و پنجاه و نه ) بجاى ( پانصد و پنجاه و دو ) افاده مىكند بصواب نزديكتر خواهد بود .\r\n","page_name":" 21 ","page_number":37},
  {"content":"\r\n\r\n نسبت داودى او كرده چُست * بر شرفش نام سليمان درست\r\nيكدلهء شش طرف و هفت گاه * نقطهء نه دايره بهرام شاه\r\nسرور شاهان به تواناترى * نامور دهر به داناترى\r\nخاص كن ملك جهان بر عموم * هم ملك ار من و هم شاه روم\r\nسلطنت اورنگ و خلافت سرير * روم ستاننده و ابخاز گير\r\nعالم و عادل‌تر اهل وجود * محسن و مكرم ترا بناى جود \r\nعلاء الدين داود شاه ( 622 - 625 ) فرزند وى هم پادشاهى بلندهمت و باشرم و كريم النفس « 1 » و « به انواع علوم سيما نجوم آراسته بود و اجزاء منطق و طبيعى و الهى به‌غايت نيك مىدانست و از رياضى بهرهء تمام داشت و شعر چون آب زلال بل سحر حلال گفتى » و به روايت ابن بىبى چون علاء الدين كيقباد ملك ارزنگان از كارداران او انتزاع كرد و آقشهر قونيه را با آب گرم به حكم اقطاع به دو ارزانى داشت اين دو بيتى به خدمت سلطان فرستاد :\r\n شاها دل دشمنان تو با درد است * رخسارهء دشمن از نهيبت زرد است\r\nانصاف كه باوجود صد غصه مرا * در ملك تو آب تو آب گرم نانى سرد است \r\nو موفق الدين « 2 » عبد اللطيف بغدادى معروف بابن لباد ( 557 - 629 ) از حكما و اطباء بزرگ قرن هفتم به قصد علاء الدين به ارزنجان رفت و بمقامات بلند نائل آمد و از صلات و جوائز او بهرهء وافى يافت و چندين كتاب بنام وى تأليف كرد .\r\nچنين كه مقرر گرديد فخر الدين و پسرش علاء الدين هريك به‌نوبت مقصد فضلاء و خود نيز بفضائل نفسانى آراسته بوده‌اند و بنابراين اقامت بهاء ولد كه از پيش حملهء مغل گريخته و از وطن آواره و در طلب مأوى و محلى امن و آرام بود كه با فراغ بال و جمعيت\r\n\r\n\r\n","description":"","footnote":"\r\n( 1 ) - مختصر تاريخ ابن بىبى ( صفحهء 150 ) .\r\n( 2 ) - موفق الدين ابو محمد عبد اللطيف بن يوسف معروف به ابن لباد اصلا از اهل موصل ولى مولد او بغداد است و او در فن نحو و لغت و كلام و طب و فنون حكمت استادى ماهر بود و كتب بسيار تصنيف كرده . پدرش يوسف در علوم شرعى مبرز و از علوم عقلى مطلع و عمش سليمان هم فقيهى بارع بود ، الملك الناصر صلاح الدين ايوبى و خاندان او در نكوداشت موفق الدين غايت سعى مبذول مىداشتند .\r\nبراى آگاهى از تاريخ زندگانى او رجوع كنيد بطبقات الاطباء ، طبع مصر ، جلد دوم ( صفحهء 201 - 213 ) .\r\n","page_name":" 22 ","page_number":38},
  {"content":"\r\n\r\nخاطر بنشر افكار خود و راهنمائى خلق پردازد در ملك ارزنجان و نزد فخر الدين يا علاء الدين شهرياران آن ناحيت از روى شواهد تاريخى امكان‌پذير است و گفتهء جامى را به‌آسانى رد نتوان كرد .\r\nو احمد افلاكى را عقيده چنانست كه بهاء ولد پس از انجام حج چهار سال در ملاطيه « 1 » و سپس هفت سال در لارنده « 2 » رحل اقامت افكند و امير موسى فرمانرواى لارنده براى او مدرسه‌اى بنا كرد .\r\nو اين امير موسى كه افلاكى نام مىبرد معلوم نشد كيست و او قطعا جز آن امير موسى حكمران لارنده برادر بدر الدين بن قرمان است كه ابن بطوطه « 3 » گويد وى بر لارنده حكومت داشت و آن را به الملك الناصر تسليم كرد تا اينكه بدر الدين ديگربار آن را از چنگ عمال او بيرون آورد چه مراد او از الملك الناصر محمد بن سيف الدين قلاون است كه بممالك روم دست‌اندازى كرد نه الملك لناصر قلج ارسلان ( المتوفى سنهء 635 ) و نه الملك الناصر داود بن الملك المعظم صاحب كرك ( المتوفى سنهء 659 ) و نه الملك الناصر يوسف بن الملك العزيز صاحب شام ( المقتول سنهء 659 ) زيرا هيچ‌يك از اين سه تن بر ممالك روم حكومت نداشته‌اند .\r\nجاى شگفت است كه سلطان ولد در مثنوى ولدى هرچند عزيمت بهاء ولد را از بلخ مقارن حملهء مغل گرفته و تمام زندگى بهاء ولد در قونيه بنقل وى دو سال بوده و از روى قرائنى كه بدست مىدهد وفاتش نيز در حدود سنهء 628 اتفاق افتاده از حوادث زندگانى بهاء ولد در فاصلهء 618 و 626 ياد نمىكند و چنان مىنمايد كه بهاء ولد پس از انجام حج بىفاصله به قونيه آمده و پس از ذكر سفر وى از بلخ چنين گفته است :\r\n نتوان گفت در ره آن سلطان * كه چها داد با كهان و مهان\r\nچه كراماتها كه در هر شهر * مىنمود آن عزيز و زبدهء دهر\r\nگر شوم من بشرح آن مشغول * فوت گردد از آن سخن مأمول\r\nلازم آمد از آن گذر كردن * وز مهمات خود خبر كردن \r\n\r\n\r\n","description":"","footnote":"\r\n( 1 ) - ملطيه ظ .\r\n( 2 ) - بنا ببعضى روايات فخر الدين برادر مولانا در همين شهر وفات يافته و مدفونست .\r\n( 3 ) - رحله ابن بطوطه ، طبع مصر ، جلد اول ( صفحهء 187 ) .\r\n","page_name":" 23 ","page_number":39},
  {"content":"\r\n\r\n آمد از كعبه در ولايت روم * تا شدند اهل روم ازو مرحوم\r\nاز همه ملك روم قونيه را * برگزيد و مقيم شد اينجا \r\nهرچند مىتوان تصور كرد كه بهاء ولد پيش از سفر مكه مدتى در اين شهرها بسر برده و آخر عزيمت حج كرده و پس از آن در روم مقيم شده و سلطان ولد براى رعايت اختصار از ذكر آن حوادث خوددارى كرده است . به گفتهء افلاكى و جامى مولانا در سن هجده‌سالگى در شهر لارنده بفرمان پدر گوهر خاتون دختر خواجه لالاى سمرقندى را كه مردى معتبر بود به عقد ازدواج كشيد ( و ازاين‌روى « 1 » بايد حدوث اين واقعه با سال 622 مصادف بوده باشد ) و بهاء الدين محمد معروف بسلطان ولد و علاء الدين محمد از اين اقتران در وجود آمدند سنهء 623 .\r\nپس از آنكه هفت سال بر زندگى بهاء ولد در لارنده گذشت و خبر او به دور و نزديك رسيد و آوازهء تقوى و فضل و تأثير سخن او بلند شد و پادشاه سلجوقى روم علاء الدين كيقباد از مقاماتش آگاهى يافت طالب ديدار وى گرديد و بهاء ولد به خواهش او به قونيه « 2 » روانه شد و بدان شهريار پيوست .\r\n\r\nعلاء الدين كيقباد\r\nيكى از اعاظم شهرياران سلجوقى روم بود و بحسن تدبير و شهامت و اقدام بر جهانگيرى و همت بلند از همسران خود امتياز داشت و ممالك روم در عهد او از تجاوز بيگانگان و تغلب متعديان در امن‌وامان بود و وسعت ملك و عرصهء پادشاهيش هرچه وسيع‌تر گرديد و در تمام مدت سلطنت خود ( 617 - 634 ) اوقات را به فراغت نگذاشت و بگشادن قلاع و فتح بلاد يا دفاع از متجاوزان اشتغال مىورزيد « 3 » « اوقات ليل و نهار را بر مصالح ملك و مملكت موزع و مقسم كرده در مجلس انس او هزل را مجال محال بودى بلكه بتواريخ ملوك و ذكر محاسن سير پادشاهان قديم مستغرق داشتى ، وقتها از\r\n\r\n\r\n","description":"","footnote":"\r\n( 1 ) - چه ولادت مولانا به سال 604 اتفاق افتاده و 18 سال پس از آن با سنهء 622 مطابق مىگردد\r\n( 2 ) - به روايت كمال الدين حسين در شرح مثنوى وقتى بهاء ولد در بغداد بود جمعى از طرف علاء الدين كيقباد بدان شهر آمده و مريد او شده و صفات بهاء ولد را براى سلطان نقل كرده بودند و او انتظار ديدار مىداشت ، چون بهاء ولد بروم نزديك شد قاصدان به بندگى فرستاد و استعجال حضرت كرد و بنا ببعضى روايات كسان علاء الدين او را در همان شهر بغداد بروم دعوت كردند .\r\n( 3 ) - مختصر تاريخ السلاجقة ابن بىبى ( صفحهء 93 - 94 )\r\n","page_name":" 24 ","page_number":40},
  {"content":"\r\n\r\nطبع لطيف دو بيتهاء ظريف انشاء فرمودى و از آن جملت اين دو بيتى « 1 » است :\r\n تا هشيارم بر خردم تاوانست * چون مست شدم عقل ز من پنهانست\r\nمى خور كه ميان مستى و هشيارى * وقتى است كه اصل زندگانى آنست \r\nو ذكر سلاطين قديم بتعظيم بر زبان راندى و از سلاطين محمود بن سبكتكين و قابوس بن وشمگير را معتقد بودى و باخلاق ايشان تشبه كردى و همواره كتاب كيمياء سعادت « 2 » و سير الملوك « 3 » نظام الملك را در مطالعه داشتى ، نرد و شطرنج بىنظير گوى و نيزه خوب باختى ، در جملهء صناعات از عمارت و صناعت و سكاكى و نحاتى و نجارى و رسامى و سراجى مهارت و حذاقت بىنهايت يافته بود و قيمت جواهر نيكو كردى » علاء الدين بفرط دين‌دارى و تعفف موسوم شده و بر اثر خوابى « 4 » كه ديده بود به طايفهء صوفيه دلبستگى داشت و وقتىكه شهاب الدين « 5 » سهروردى از جانب الناصر لدين اللّه خليفهء عباسى ( 475 - 622 ) منشور شهريارى به دو آورد بنفس خود پذيره شد و دست او را بوسيد و باحترام و توقير تمام وى را به قونيه وارد كردند و تا در قونيه بود سلطان بكرات به زيارت مباركش استسعاد يافت و از تأثير نفس او چنان شد كه مىخواست « 6 » « چون ابراهيم ادهم طريق عيسى مريم پيش گيرد » و شيخ او را منع فرمود و بر اثر نصايح و ترغيب او بعدل و دادگسترى « 7 » « سلطان از لباس نخوت و غرور و عجب و غفلت به كلى منسلخ شده بود و چون جان فرشته همه خير گشته » .\r\nخاندان علاء الدين هم از آغاز جهاندارى به همراهى و احتفاظ متفكرين و ارباب\r\n\r\n\r\n","description":"","footnote":"\r\n( 1 ) - اين دوبيتى را با مختصر تغييرى بخيام نسبت مىدهند\r\n( 2 ) - كيمياء سعادت اثر خامه امام ابو حامد غزالى ( 450 - 505 ) است كه آن را پس از تأليف كتاب معروف خود احياء علوم الدين به فارسى بسيار فصيح تدوين نموده و در حقيقت ترجمه كتاب احياء العلوم و موضوع آن اخلاق است .\r\n( 3 ) - سير الملوك همان سياستنامه است كه به خواجه نظام الملك ابو على حسن بن اسحاق ( 408 - 485 ) وزير معروف سلاجقه نسبت داده‌اند و گفتار ابن بىبى دليل صحت انتساب اصل آن كتاب به خواجه تواند بود .\r\n( 4 ) - رجوع كنيد بمختصر تاريخ السلاجقة ابن بىبى ( صفحه 95 ) .\r\n( 5 ) - شهاب الدين سهروردى از جانب خليفه الناصر لدين اللّه ( 575 - 622 ) در سال ( 618 ) براى علاء الدين كيقباد خلعت و منشور فرمانروائى ممالك روم برد و مقرعه حدود كه چهل چوب باشد به پشت آن سلطان كوفت و ظاهرا اين روش نسبت به همهء سلاطين معمول بوده چنان كه مولانا فرموده است :\r\n خورند چوب خليفه شهان چو شاه شوند * جفاى عشق كشيدن فن سلاطين است \r\n( 6 - 7 ) - مختصر تاريخ السلاجقهء ابن بىبى ( صفحه 95 ) .\r\n","page_name":" 25 ","page_number":41},
  {"content":"\r\n\r\nعقل و درايت و حكما و فلاسفه و نزد عوام و ظاهرپرستان به جانب‌دارى اصحاب تعطيل و زندقه و اعتقاد آراء فيلسوفان متهم بودند و شهاب الدوله قتلمش بن اسرائيل بن سلجوق نياى اين دودمان از فن نجوم و ديگر شعب حكمت به خوبى آگاهى داشت و فرزندان او هم بر آئين پدر بعلوم اوائل و دارندگان آنها رغبت به خرج مىدادند و بگفته ابن الاثير « 1 » بدين جهت بنيان عقائد دينى آنان سستى گرفت و نيز ركن الدين سليمان شاه بن قلج ارسلان ( 588 - 600 ) بجد دوستار « 2 » و هواخواه فلاسفه بود و در بزرگ داشت و ترفيه خاطر حكما مىكوشيد و صلات گرانمايه از ايشان دريغ نمىكرد و اين طبقه از هرجا كه آواره مىشدند به دو پناه مىبردند .\r\nهمچنين به شعرا از صامت و ناطق عطيت و صلت موفور مبذول مىداشتند چنان كه ركن الدين سليمان شاه به گفتهء ابن بىبى « 3 » « فضلا و شعرا و هنرمندان را بلطف تربيت از مومات فقر وفاقت برياض دعت و نعمت رهنمونى مىفرمود ، امام الكلام « 4 » ظهير الدين فاريابى قصيده‌اى كه مشهور است و مطلعش اينكه :\r\n زلف سرمستش چو در مجلس پريشانى كند * جان اگر جان در نيندازد گران‌جانى كند \r\nبه خدمتش فرستاد در وجه جائزه دو هزار دينار و ده سر اسب و پنج سر استر و پنج نفر غلام و پنج نفر كنيزك و پنجاه قد جامه از هر نوع به قصاد او تسليم فرمود » و سلطان غالب عز الدين كيكاوس ( 607 - 617 ) « 5 » هم « اكثار « 6 » جوائز قرائض از فرائض شمردى و در صلات شعرا باقصى الغايات پيوستى ، دختر حسام الدين سالار قصيدهء هفتاد و دو بيت از موصل به خدمتش فرستاد بعوض\r\n\r\n\r\n","description":"","footnote":"\r\n( 1 ) - كامل ابن اثير ، حوادث ( سنهء 456 ) .\r\n( 2 ) - كامل ابن اثير ، حوادث ( سنهء 600 )\r\n( 3 ) - مختصر تاريخ السلاجقة ابن بىبى ( صفحه 19 ) .\r\n( 4 ) - ظهير الدين طاهر بن محمد فاريابى ( المتوفى 598 ) از شعراء زبردست قرن ششم است كه در قصيده سبكى خاص و لطيف دارد و تغزلات او نغز و دلپذير است و او علاوه بر شاعرى از حكمت و رياضى آگهى داشته چنان كه آثار آن از اشعارش مشهود مىشود . با طغان‌شاه بن مؤيد حكمران نيشابور ( 568 - 582 ) و اتابك قزل‌ارسلان ( 582 - 587 ) و اتابك نصرة الدين ابو بكر محمد ( 587 - 607 ) معاصر بود ، ديوان اشعار او بطبع رسيده ولى قسمتى از قصائد شمس طبسى را ناشر ديوان به خيال آنكه ظهير در آغاز كار شمس تخلص مىكرده هم باشعار ظهير آميخته است .\r\n( 5 ) - ابن الاثير وفات او را در ذيل حوادث ( 616 ) ياد نموده است .\r\n( 6 ) - مختصر تاريخ السلاجقة ابن بىبى ( صفحهء 45 ) .\r\n","page_name":" 26 ","page_number":42},
  {"content":"\r\n\r\nهر بيتى صد دينار زر سرخ درباره او انعام فرمود و صدر نظام الدين احمد ارزنجانى را به قصيده‌اى كه در مدح سلطان در جواب شمس طبسى « 1 » گفته بود و در محافل انشاد كرده از مرتبهء انشا بعارضى ممالك روم مترقى گردانيد » .\r\nصدور و امراء اين دولت نيز اغلب در فنون و علوم دست داشتند و از فضائل نفسانى بهره‌ور بودند مانند كمال الدين كاميار از امراء علاء الدين كيقباد « 2 » « كه از اكابر دهر و فضلاء عصر بود و در فقه از مقتبسان نظام الدين حصيرى و در اجزاء حكمت از مستفيدان شهاب الدين « 3 » مقتول بود و از جمله ابياتى كه با حكيم شهاب الدين بدان مجارات كرده است اين است :\r\nللسهروردى\r\n يا صاح اما رايت شهبا ظهرت * قد احرقت القلوب ثم استترت\r\nطرنا طربا لضوئها حين طرت * اورت و توارت و تولت و سرت \r\n\r\n\r\n","description":"","footnote":"\r\n( 1 ) - قاضى شمس الدين محمد بن عبد الكريم ( المتوفى 624 ) از مردم طبس و از افاضل علماء و شعراء اواخر قرن ششم و اوائل قرن هفتم بشمار است . بيشتر ايام زندگانى در هرات و سمرقند بسر مىبرد و از نظام الملك صدر الدين محمد بن محمد وزير قلج طمغاج خان ابراهيم از سلاطين آل افراسياب عنايتها ديد در فن شعر شاگرد رضى الدين نيشابورى بود ولى به پيروى سبك خاقانى رغبتى عظيم مىنمود . رضى الدين اشعارش بپسنديد و به مداومت بر آن روش او را تشويق كرد . براى آگهى از حال او رجوع كنيد به لباب الالباب ، طبع ليدن ، جلد دوم ( صفحه 307 - 311 ) كه مصنف آن با شمس الدين معاصر بوده و او را در سمرقند ديده و آثار البلاد تأليف زكريا بن محمود قزوينى و تذكره هفت اقليم و آتشكده در ذكر طبس و تذكره دولتشاه ، طبع ليدن ( صفحه 151 - 166 ) و مجمع الفصحاء ، طبع ايران ، جلد اول ( صفحهء 306 - 309 ) .\r\n( 2 ) - مختصر تاريخ السلاجقة ابن بىبى ( صفحهء 217 ) .\r\n( 3 ) - شهاب الدين يحيى بن حبش بن اميرك سهروردى معروف بشهاب مقتول و شيخ اشراق ( 549 - 587 ) از اعاظم حكما و دانشمندان اسلام و در حكمت صاحب طريقهء مخصوص است ، ذهنى وقاد و طبعى بلند داشت و از شاگردان مجد الدين جيلى استاد فخر رازى بوده و در آخر عمر بحلب افتاده بود ، عوام حلب كه خود را عالم و حامى دين مىپنداشتند آن حكيم جليل را بفساد مذهب يعنى پيروى حكما و ارباب تعطيل منسوب كردند و ملك ظاهر داراى حلب بفرمان پدر خود صلاح الدين يوسف وى را بقتل رسانيد .\r\nشهاب الدين كتب بسيار تأليف نموده كه از آن جمله كتاب حكمة الاشراق و تلويحات و مطارحات و هياكل النور نزد اكابر فن مشهور و منظور است ، براى اطلاع از زندگى او رجوع كنيد بطبقات الاطباء ، طبع مصر ، جلد دوم ( صفحه 167 - 171 ) و ابن خلكان ، طبع ايران ، جلد دوم ( صفحهء 410 - 413 ) .\r\n","page_name":" 27 ","page_number":43},
  {"content":"\r\n\r\nللامير كمال الدين كاميار :\r\n يا صاح اما ترى بروقا ومضت * قد حيرت العقول حين اعترضت\r\nحلّت و لحت و لوّحت و انقرضت * لاحت و تجلّت و تخلّت و مضت » \r\nو صاحب شمس الدين اصفهانى كه بانواع فضائل آراسته بود و شعرى نيك مىگفت و در دولت عز الدين كيكاوس مكانتى عظيم داشت و برهان الدين محقق ترمدى را بوى عنايت بسيار بود چنان كه ذكر آن بيايد .\r\nآشفتگى اوضاع ايران در موقع حملهء مغل به اندازه‌اى رسيده بود كه روستائى و شهرى هيچ شب در بستر امن و آسايش نمىغنودند و هيچ روز الّا در انتظار مرگ يا اسارت بسر نمىكردند و بدين جهت هركس مىتوانست پشت بر يار و ديار خويش را ببلاد دوردست كه انديشه تعرض آن قوم خون‌آشام بدان ديرتر صورت مىبست مىافكند تا مگر روزى از طوفان آفت بر كنار باشد و ياران عزيز و خويشان ارجمند را بيش غرقهء درياى خون نبيند و هرچند بعضى ممالك بواسطهء قبول ايلى و انقياد يا علل ديگر يك‌چند از دست‌اندازى مغولان در امان بود ليكن باز هم دلها آن آرام كه بايد نداشت و نيز براى طبقه متفكرين و روشن‌بينان همه جا آماده نبود چنان كه در فارس كه بحسن تدبير اتابكان محفوظ مانده بود هرچند كار زهدپيشگان و ظاهريان رونق داشت ارباب تعقل و حقائق‌شناسان به خوارى تمام مىزيستند و اتابك ابو بكر بن سعد « 1 » « باران انعام و اصطناع سرّ او علانية از سر علاء نيت و سناء طويت بر زهاد و عباد و صلحا و متصوفه فائض داشتى و جانب ايشان را بر ائمه و علما و افاضل مرجح دانستى و چون به داعيهء حسن اعتقاد خريدار متاع زهد و تقشف بود متسلسلان و متزهدان خود را درزى زهادت و معرض من تشبه بقوم فهو منهم جلوه‌گرى مىكردند و به ايادى و انعامات او محظوظ مىشدند و ارباب بلاهت و اصحاب نفوس ساذجه را گفتى اوليا و جلساء خداى تعالىاند و نفوس ملكى دارند و از شائبه شعوذه و احتيال خالى و على ضد هذا الحال از خداوندان ذكا و فطنت و اهل نطق و فضيلت مستشعر بودى و ايشان را به جربزه و فضول نسبت دادى لاجرم چند افراد از ائمه نامدار و علماء بزرگوار را به‌واسطه نسبت علم حكمت ازعاج كرد و قهرا و جبرا از شيراز اخراج » .\r\n\r\n\r\n","description":"","footnote":"\r\n( 1 ) - تاريخ وصاف ، جلد دوم .\r\n","page_name":" 28 ","page_number":44},
  {"content":"\r\n\r\nو بهاء الدين ولد هرچند از طريقهء فلاسفه بر كنار بود ليكن در تصوف به عالىترين درجهء ارتقا جسته و افكار بلندش از حيز افهام برتر بود و بر اسرار دين و شريعت و نواميس ارباب ملل چندان وقوف و بصيرت داشت كه اگر ظاهرپرستان و دشمنان حكمت از مكنون اسرارش آگاه مىشدند و حقائق افكارش از لباس آيات سماوى و احاديث عريان مىديدند از وى ( صد چندانكه از حكما ) تبرى مىجستند و آن راه‌شناس خبير را در بازار تقشف و تزهد و سادگى و ابله‌نمائى بجوى نمىخريدند .\r\nپس بهاء ولد از آن جهت كه بلاد روم از تركتاز مغل بر كنار مىنمود و پادشاهى دانا و صاحب بصيرت و گوهرشناس و عالم‌پرور و محيطى آرام و آزاد داشت بدان نواحى هجرت گزيد و رحل اقامت افكند و چنان كه از روايت افلاكى گفته آمد علاء الدين كيقباد وى را از لارنده به قونيه خواست و روز ورود او به قونيه پيشباز رفت و او را به حرمت هرچه بيشتر در شهر آورد و مىخواست او را در طشت‌خانهء « 1 » خود منزل دهد بهاء ولد تمكين نكرد و به مدرسهء التونبه منزل ساخت .\r\nاز روى قرائنى كه افلاكى بدست مىدهد ورود بهاء ولد بقونيه بايد با اواسط سنهء 617 مصادف شده باشد و اين سخن با گفتار خود او كه از اقامت بهاء ولد به سال 622 در لارنده سخن رانده بود و با روايت ولدنامه كه اصل منابع تاريخ مولانا و خاندان اوست سازگار نيست .\r\nچنان كه از ولدنامه مستفاد است بهاء ولد پس از انقضاء حج خود بىسابقه دعوت از علاء الدين كيقباد يا كسان ديگر بروم آمد و يك‌چند در قونيه مىزيست كه خبر او بسلطان نرسيده بود و چون آوازهء فضل و دانش ظاهرى و معرفت و شهود باطنى و كمال نفس و صدق قلب و طهارت ذيل و تقوى و زهد بهاء ولد به گوش سلطان رسيد با اميران قونيه به زيارتش آمد و وعظش بشنيد و از سر صدق دست ارادت در دامن او زد و با خواص خود پيوسته سخن از هيبت ديدار و قوت تأثير سخن بهاء ولد كردى ، تفصيل اين قضيه در - ولدنامه چنين است :\r\n\r\n\r\n","description":"","footnote":"\r\n( 1 ) - و اما الطشت‌خاناه فهى بيت تكون فيه آلة الغسل و الوضوء و قماش السلطان البياض الذى لا بد له من الغسل و آلة الحمام و آلات الوقود نهاية الارب ، طبع مصر ، جلد هشتم ( صفحهء 225 ) .\r\n","page_name":" 29 ","page_number":45},
  {"content":"\r\n\r\n آمد از كعبه در ولايت روم * تا شدند اهل روم ازو مرحوم\r\nاز همه ملك روم قونيه را * برگزيد و مقيم شد اينجا\r\nبشنيدند جمله مردم شهر * كه رسيد از سفر يگانهء دهر\r\nهمچو گوهر عزيز و نايابست * آفتاب از عطاش پرتابست\r\nنيستش در همه علوم نظير * هست از سرّهاى عشق خبير\r\nرو نهادند سوى او خلقان * از زن و مرد و طفل و پير و جوان\r\nآشكارا كرامتش ديدند * زو چه اسرارها كه بشنيدند\r\nهمه بردند ازو ولايتها * همه كردند ازو روايتها\r\nچند روزى برين نسق چو گذشت * كه و مه ، مرد و زن مريدش گشت\r\nبعد از آن هم علاء دين سلطان * اعتقاد « 1 » تمام با ميران\r\nآمدند و زيارتش كردند * قند پند و را ز جان خوردند\r\nگشت سلطان علاء دين چون ديد * روى او را بعشق و صدق مريد\r\nچونكه وعظش شنيد و شد حيران * كرد او را مقام در دل‌وجان\r\nديد بسيار ازو كرامت‌ها * يافت در خويش ازو علامت‌ها\r\nكه نبد قطره‌ايش اول از آن * روى كرده بگفت به اميران\r\nكه چو اين مرد را همىبينم * مىشود بيش صدقم و دينم\r\nدل همىلرزدم ز هيبت او * مىهراسم به گاه رؤيت او\r\nدائما با خواص اين گفتى * روز و شب در مدح او سفتى \r\nو اهل روم عظيم معتقد بهاء ولد شدند و او « بوعظ « 2 » و افاده مشغول بودى و سلطان علاء الدين ادرار و انعام در حق مولانا بتقديم رسانيدى و مولانا را احترامى زائد الوصف دست داد » و به روايت افلاكى « سلطان او را در مجلسى كه تمام شيوخ بودند دعوت كرد و بىاندازه حرمت نهاد و مريد وى شد و جميع سپاه و خواص مريد شدند »\r\n\r\n\r\n","description":"","footnote":"\r\n( 1 ) - ظ « به اعتقاد » بحذف همزه وصل و اتصال حرف ربط بما بعد بايد خوانده شود و اين رسم در اشعار فارسى معمول است چنان كه فردوسى در داستان رستم و اسفنديار گويد :\r\n دگر بدكنش ديو بد بدگمان * تنش بر زمين و سرش باسمان \r\nيعنى به آسمان .\r\n( 2 ) - تذكرهء دولتشاه طبع ليدن ( صفحهء 194 ) .\r\n","page_name":" 30 ","page_number":46},
  {"content":"\r\n\r\nو ارادت جميع خواص و سپاه سلطان خالى از مبالغه نيست .\r\nاز جمله مريدان وى امير بدر الدين گهرتاش معروف به زردار كه لالاى سلطان بود به شكرانهء حالتى كه از صفاء نيت شيخ در خود يافت هم بفرمان بهاء ولد جهت فرزندان او مدرسه‌اى بساخت كه محل تدريس مولانا شد و احمد افلاكى از آن به مدرسهء حضرت خداوندگار تعبير مىكند و مدت اقامت بهاء ولد در قونيه از روى گفتهء احمد افلاكى نزديك بده سال بود زيرا مطابق روايات وى ورود بهاء ولد بقونيه سنهء 617 و وفاتش در چاشتگاه جمعهء 18 ربيع الآخر سنهء 628 اتفاق افتاد « 1 » و چنان كه گذشت روايات وى متناقض است و به روايت ولدنامه مدت اقامت وى در قونيه بيش از دو سال نكشيده بود كه تن بر بستر ناتوانى نهاد و زندگى را بدرود گفت و داستان وفات او در ولدنامه چنين مىآيد :\r\n بعد دو سال از قضاى خدا * سر ببالين نهاد او ز عنا\r\nشاه شد از عناى او محزون * هيچ از اين غصه‌اش نماند سكون\r\nآمد و شست پيش او گريان * با دو چشم پرآب دل بريان\r\nگفت اين رنج هم ازو زائل * شود ار هست حق بما مائل\r\nكه شود نيك بعد از اين سلطان * او بود من شوم رهيش از جان\r\nهمچو لشكر كشيش گردم من * خدمت او كنم بجان و بتن\r\nچون بديديش هر زمان سلطان * باز كردى اعاده آن پيمان\r\nشه چو گشتى روانه سوى سرا * او بگفتى به حاضران كه هلا\r\nاگر اين مرد راست مىگويد * از خدا بود ما همىجويد\r\nوقت رحلت رسيده است مرا * رفت خواهم ازين جهان فنا\r\nخود همان بود ناگه از دنيا * نقل فرمود جانب عقبا\r\nچون بهاء ولد نمود رحيل * شد ز دنيا بسوى رب جليل\r\nدر جنازه‌اش چو روز رستاخيز * مرد و زن گشته اشك‌خونين‌ريز \r\n\r\n\r\n","description":"","footnote":"\r\n( 1 ) - در نسخهء خطى مناقب ( 618 ) نوشته شده ولى مسلم است كه سهو از كاتب بوده چه گذشته از قراين بسيار در تذكره هفت اقليم كه مطالب آن از روى مناقب گرفته شده ، تاريخ وفات بهاء ولد ( 628 ) مىباشد .\r\n","page_name":" 31 ","page_number":47},
  {"content":"\r\n\r\n علما سر برهنه و ميران * جمله پيش جنازه با سلطان\r\nشه ز غم هفت روز بر ننشست * دل چون شيشه‌اش ز درد شكست\r\nهفتهء خوان نهاد در جامع * تا بخوردند قانع و طامع\r\nمالها بخش كرد بر فقرا * جهت عرس آن شه و الا \r\nبنا بنقل دولتشاه « 1 » بهاء ولد « در شهور سنهء احدى و ثلاثين و ستمائة بجوار رحمت ايزدى انتقال كرد » ولى روايت افلاكى بصواب نزديكتر و با ولدنامه مطابق‌تر است زيرا چنان كه بيايد مولانا بعد از وفات پدر يك سال بىشيخ و پير گذرانيد و پس از آن سيد برهان الدين محقق ترمدى بروم آمده و مولانا 9 سال تمام با وى مصاحبت و ارادت داشت كه او روى ملال از جهان دركشيد و قالب تهى كرد و مولانا 5 سال ديگر بارشاد و وعظ و تذكير مشغول بود كه شمس الدين تبريزى بوى بازخورد و چون اتفاقى است كه ملاقات مولانا با شمس الدين به سال 542 بود پس فاصله از وفات بهاء ولد تا اين تاريخ كمابيش 15 سال بوده و ازاين‌روى روايت افلاكى بصواب نزديكتر مىنمايد .\r\n\r\nمعارف بهاء ولد\r\nبا آنكه بهاء الدين در علوم نقلى و سلوك ظاهر و باطن پيشواى ارباب حال و قال و انگشت‌نماى روزگار بود و از فتوى و وعظ و تذكير و معارف او خلق بهره‌ها مىبردند و همه روزه مجلس او باصناف مردم از دانشمندان و رهروان انباشته مىشد و فضيلت‌خواهان و حقيقت‌جويان از مجلس او با دامنها فوائد و افاضات و فتوح و گشايشهاى غيبى برمىخاستند ظاهرا به عادت اين طبقه كه بتصنيف و تأليف چندان عقيده ندارند و گويند :\r\n دفتر صوفى سواد حرف نيست * جز دل اسپيد همچون برف نيست \r\nبتأليف و قيد معانى نفسانى در كتاب نپرداخته و تنها اثر موجود او كتابيست بنام معارف كه افلاكى در ضمن حال مولانا ذكر آن بدين‌طريق مىآرد « مولانا معارف بهاء ولد تقرير مىفرمود » و ابتدا به گمان اين ضعيف مىرسيد كه مقصود از معارف بهاء ولد افكار و آراء بهاء ولد است نه كتابى از آثار وى موسوم بمعارف تا اينكه نسخه‌اى « 2 »\r\n\r\n\r\n","description":"","footnote":"\r\n( 1 ) - تذكرهء دولتشاه ، طبع ليدن ( صفحهء 194 ) .\r\n( 2 ) - اين نسخه متعلق است به دانشمند استاد آقاى على اكبر دهخدا و به خط نسخ نسبة خوب و كم‌غلطى نوشته شده و از اوائل نسخه مقدارى از اوراق سقط شده است .\r\n","page_name":" 32 ","page_number":48},
  {"content":"\r\n\r\nبىآغاز بدست آمد كه در آخر آن نوشته‌اند :\r\n« تم الكتاب المعارف ( كذا ) فى اوائل شهر صفر المظفر سنهء ستة و خمسين و تسعمائة كتبه الفقير الحقير خدا داد المولوى القونوى » .\r\nو در ضمن كتاب يك جا نام بهاء ولد و در فصل ديگر خطاب وى در مجلس به فخر رازى و زين كيشى و خوارزمشاه كه از روى قطع علاء الدين محمد بن تكش مقصود است به نظر رسيد و تقريبا هيچ شبهت باقى نماند ( مخصوصا كه آنچه در اين كتاب راجع بفخر رازى و خوارزمشاه ذكر شده با اندك اختلافى در مناقب العارفين از گفتهء بهاء ولد نقل شده است ) كه معارف بهاء ولد همين كتابست .\r\nاما كتاب معارف صورت مجالس و مواعظ بهاء ولد مىباشد كه باغلب احتمال خود او آنها را مرتب ساخته و به رشتهء تحرير درآورده و اغلب به عباراتى مانند با خود مىگفتم و با خود مىانديشيدم آغاز سخن مىكند و حقائق تصوف را با بيانى هرچه عالىتر و قاهرتر روشن مىگرداند چنان كه صرف‌نظر از دقت افكار بسيارى از فصول اين كتاب در حسن عبارت و لطف ذوق بىنظير است و يكى از بهترين نثرهاى شاعرانه مىباشد .\r\nتأثير اين كتاب در فكر و آثار مولانا بسيار بوده و پس از مطالعه و مقايسهء دقيق بر متتبعين و ارباب نظر پوشيده نمىماند كه مولانا با پدر خود در اصول عمده و مبانى تصوف شريك بوده و نيز در مثنوى « 1 » و غزليات از معانى اين كتاب اقتباساتى كرده است .\r\n\r\n\r\n","description":"","footnote":"\r\n( 1 ) - چنان كه بهاء ولد گويد « اكنون چو تو خود را رغبتى ديدى به اللّه و بصفات اللّه ميدان كه آن تقاضاى اللّه است و اگر ميلت به بهشت است و در طلب بهشتى آن ميل بهشتست كه ترا طلب مىكند و اگر ترا ميل به آدميست آن آدمى نيز ترا طلب مىكند كه هرگز از يك دست بانگ نيايد » و مولانا در مثنوى ( دفتر سوم ، چاپ علاء الدوله ، صفحهء 308 ) گويد :\r\n هيچ عاشق خود نباشد وصل‌جو * كه نه معشوقش بود جوياى او\r\nچون در اين دل برق نور دوست جست * اندر آن دل دوستى ميدان كه هست\r\nدر دل تو مهر حق چون شد دو تو * هست حق را بىگمانى مهر تو\r\nهيچ بانگ كف زدن آيد بدر * از يكى دست تو بىدست دگر \r\nو نيز در المعارف آمده « اكنون اى خواجه يقينى حاصل كن در راه دين و آن مايهء خود را نگاهدار از دزدان و همنشينان كه ايشان به نغزى همه راحت ترا بدزدند همچنان‌كه هوا آب را بدزدد » و همين معنى را مولانا در ضمن يك بيت فصيح ( دفتر سوم مثنوى ، چاپ علاء الدوله صفحهء 260 ) آورده است :\r\n اندك‌اندك آب را دزدد هوا * و اين‌چنين دزدد هم احمق از شما \r\nبقيه در ذيل صفحهء 34\r\n","page_name":" 33 ","page_number":49},
  {"content":"\r\n\r\n\r\nفصل دوم - ايام تحصيل\r\nچون بهاء ولد سر در حجاب عدم كشيد مولانا كه در آن هنگام بيست و چهارمين مرحلهء زندگانى را مىپيمود به وصيت « 1 » پدر يا به خواهش « 2 » سلطان علاء الدين و برحسب روايت ولدنامه به خواهش مريدان « 3 » بر جاى پدر بنشست و بساط وعظ و افادت بگسترد و شغل فتوى و تذكير را برونق آورد و رايت شريعت برافراشت و يك سال تمام دور از طريقت مفتى شريعت بود تا برهان الدين محقق ترمدى به دو پيوست .\r\nبقيه از ذيل صفحهء 33\r\n\r\n\r\n","description":"","footnote":"\r\nمثل ديگر از المعارف « آخر تو از عالم غيب و از آن سوى پرده بدين‌سوى پرده آمدى و ندانستى كه چگونه آمدى باز چو ازين پرده روى چه دانى كه چگونه روى » و همين معنى در مثنوى ( دفتر سوم ، صفحهء 225 از همان چاپ ) نيز بدين صورت آمده است .\r\n چون ستاره سير بر گردون كنى * بلكه بىگردون سفر بىچون كنى\r\nآن‌چنان كز نيست در هست آمدى * هين بگو چون آمدى مست آمدى\r\nراههاى آمدن يادت نماند * ليك رمزى با تو برخواهيم خواند \r\nو مأخذ حكايت امير كه مىخواست به گرمابه رود و غلام او كه سنقر نام داشت و به مسجد رفت و خواجه را بر در مسجد بانتظار گذارد كه مولانا در دفتر سوم مثنوى ( صفحهء 273 از چاپ علاء الدوله ) هرچه لطيف‌تر بنظم آورده هم كتاب المعارف بهاء ولد است و اينكه مولانا در غزلى گويد :\r\n اگر تو يار ندارى چرا طلب نكنى * وگر بيار رسيدى چرا طرب نكنى\r\nبه كاهلى بنشينى كه اين عجب كاريست * عجب توئى كه هواى چنين عجب نكنى \r\nاقتباسى است از اين عبارت معارف « اگر راهى نديده‌اى جد كن تا راهى بينى و اگر راه ديدى توقف چه مىكنى و چه انديشه غم ( انديشه و غم ظ ) مىخورى » .\r\n( 1 ) - تذكرهء دولتشاه ، طبع ليدن ( صفحهء 194 ) و آتشكده در ذكر شعراء بلخ .\r\n( 2 ) - تذكرهء هفت اقليم هم در ذكر شعراء بلخ .\r\n( 3 ) - سلطان ولد در باب رجوع مريدان جد به پدر خود گويد :\r\n تعزيه چون تمام شد پس از آن * خلق جمع آمدند پير و جوان\r\nهمه كردند رو به فرزندش * كه توئى در جمال مانندش\r\nبعد از اين دست ما و دامن تو * همه بنهاده‌ايم سوى تو رو\r\nشاه ما بعد از اين تو خواهى بود * از تو خواهيم جمله مايه و سود\r\nشست بر جاش شه جلال الدين * رو به دو كرد خلق روى زمين \r\n","page_name":" 34 ","page_number":50},
  {"content":"\r\n\r\n\r\nبرهان الدين محقق ترمدى\r\nاز سادات حسينى « 1 » ترمد است كه در آغاز حال « 2 » درد طلب دست در دامن جان وى زد و او را بمجلس بهاء الدين ولد كه در بلخ انعقاد مىيافت كشانيد و به حلقهء مريدان درآورد . كشش معنوى و جنسيت روحانى برهان الدين را كه هنوز جوان بود بندهء آن پير راه‌بين كرد و چون زبانهء « 3 » شمع در نور آفتاب وجودش در وجود شيخ محو ساخت و كار برهان بشهود كشيد و شاهد غيب را مشاهده كرد و افلاكى گويد كه تمام مدت رياضت محقق ترمدى بيش از چهل روز نبود « 4 » .\r\nو بعضى « 5 » گويند كه هم در بلخ بهاء ولد تربيت مولانا را ببرهان الدين گذاشت و او نسبت بمولانا سمت لالائى و اتابكى داشت و اينكه دولتشاه « 6 » او را مرشد و پير بهاء ولد مىپندارد سهو عظيم و مخالف اسناد قديم و روايات ولدنامه و افلاكى مىباشد .\r\nوقتىكه بهاء ولد « 7 » از بلخ هجرت مىكرد برهان الدين در بلخ نبود و سر خويش گرفته و در ترمد منزوى و معتزل مىزيست و چون بهاء ولد مسافرت نمود پيوسته خبر او از دور و نزديك مىپرسيد تا نشان او در روم دادند و برهان الدين بطلب شيخ عازم روم شد . چون بدان ملك رسيد يك سال تمام از وفاتش گذشته بود و بنابراين تاريخ\r\n\r\n\r\n","description":"","footnote":"\r\n( 1 ) - نفحات الانس .\r\n( 2 ) - سلطان ولد در مثنوى ولدى شرح ارادت سيد را ببهاء ولد چنين گفته است :\r\n در جوانى به بلخ چون آمد * خواست آن جايگاه آرامد\r\nجد ما را چو ديد آن طالب * كه بر او بود عشق حق غالب\r\nگشت سيد مريدش از دل‌وجان * تا روان را كند ز شيخ روان\r\nدر مريدى رسيد او بمراد * ز آنكه شيخش عطاى بىحد داد \r\n( 3 ) - اشاره است به اين ابيات مثنوى در تمثيل فنا و بقاى درويش :\r\n گفت قائل در جهان درويش نيست * ور بود درويش آن درويش نيست\r\nهست از روى بقا آن ذات او * نيست گشته وصف او در وصف هو\r\nچون زبانهء شمع پيش آفتاب * نيست باشد هست باشد در حساب\r\nهست باشد ذات او تا تو اگر * بر نهى پنبه بسوزد زان شرر\r\nنيست باشد روشنى ندهد ترا * كرده باشد آفتاب او را فنا \r\nمثنوى ، دفتر سوم ، چاپ علاء الدوله ( صفحهء 290 )\r\n( 4 ) - اين روايت افلاكى است و در مناقب محمود مثنوىخوان ( در سنهء 997 بتركى تأليف گرديده و مأخذ بيشتر رواياتش همان مناقب افلاكى مىباشد ) ، مدت رياضت او دوازده سال ضبط شده است .\r\n( 5 ) - مناقب افلاكى .\r\n( 6 ) - تذكرهء دولتشاه طبع ليدن ( صفحهء 193 ) كه به تبعيت او مؤلف آتشكده همين اشتباه را مرتكب شده است .\r\n( 7 ) - مناقب افلاكى .\r\n","page_name":" 35 ","page_number":51},
  {"content":"\r\n\r\nوصول او بروم مطابق بوده است با سنهء 629 . افلاكى در مناقب العارفين و جامى بتقليد وى در نفحات الانس آورده است كه در وقت وفات بهاء ولد برهان الدين « به معرفت گفتن مشغول بود در ميان سخن آهى كرد و فرياد برآورد كه دريغا شيخم از كوى عالم خاك بسوى عالم پاك رفت و فرمود فرزند شيخم جلال الدين محمد بىنهايت نگران من است بر من فرض عين است كه بجانب ديار روم روم و اين امانت را كه شيخم به من سپرده است بوى تسليم كنم » و داستان اين كرامت در ولدنامه كه اصح منابع تاريخى راجع بحيات مولاناست نيامده و ظاهرا از قبيل كرامات و داستان‌هاى ديگر باشد كه افلاكى از اشخاص شنيده و بىتحقيق يا از روى حسن عقيدت در كتاب خود گنجانيده است و اينك ابيات ولدنامه با اختصار :\r\n مدتى چون بماند در هجران * طالب شيخ خويش شد برهان\r\nگشت بسيار و اندر آخر كار * داد با وى خبر يكى مختار\r\nگفت شيخت بدانكه در روم است * نيست پنهان بجمله معلوم است\r\nاين طرف عزم كرد آن طالب * عشق شيخش چو شد بر او غالب\r\nچونكه شادان به قونيه برسيد * شيخ خود را ز شهريان پرسيد\r\nهمه گفتند آنكه مىجوئى * هر طرف بهر او همىپوئى\r\nهست سالى كه رفته از دنيا . . . * رخت را برده باز در عقبا \r\nو با تصريح سلطان ولد فرزند مولانا كه خود هم از مريدان سيد بوده به اينكه « داد با وى خبر يكى مختار » در ضعف گفتار افلاكى و جامى شبهه نخواهد ماند و توان گفت كه انقلاب و آشفتگى بلاد خراسان بر اثر هجوم مغل نيز در مهاجرت برهان الدين از مولد خود بطلب شيخ بىتأثير نبوده است .\r\nبه روايت افلاكى هنگامى كه سيد به قونيه رسيد « مگر حضرت خداوندگار بسوى لارنده رفته بود و حضرت سيد چند ماه در مسجد سنجارى معتكف شده با دو درويش خدمتكار مكتوبى بجانب حضرت مولانا فرستاد كه البته عزيمت فرمايد كه در مزار والد بزرگوار خود اين غريب را دريابند كه شهر لارنده جاى اقامت نيست كه از آن كرده در قونيه آتش خواهد باريدن چون مكتوب سيد به مطالعهء مولانا رسيد از حد بيرون رقتها كرد و شادان شده و به زودى مراجعت نمود » ليكن در ولدنامه هيچ‌گونه\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nاشارتى بدين مطلب نيست و تواند بود كه سلطان ولد رعايت اختصار كرده و از تفصيل اين وقايع صرف‌نظر نموده باشد .\r\nچنان كه از ولدنامه و يكى از روايات مناقب العارفين مستفاد است سيد مولانا را در انواع علوم بيازمود و وى را در فنون قال نادر يافت « و برخاست و به زير پاى خداوندگار بوسه‌ها دادن گرفت و بسى آفرين‌ها كرد و گفت كه در جميع علوم دينى و يقينى از پدر به صد مرتبه و درجه گذشته‌اى اما پدر بزرگوارت را هم علم قال بكمال بود و هم علم حال به تمام داشت مىخواهم كه در علم حال سلوكها كنى و آن معنى از حضرت شيخم به من رسيده است و آن را نيز هم از من حاصل كن تا در همه حال ظاهرا و باطنا وارث پدر باشى و عين او گردى » مولانا اين سخن از سيد بپذيرفت و مريد وى گشت و در رياضت و مجاهدت بايستاد و مرده‌وار « 1 » خويش را به دو تسليم كرد تا به زندگانى ابد برسد و از تنگناى تن و آلودگى كه كان اندوه و غم است برهد و مرغ جانش در فضاى بىآلايشى كه معدن شاديها و جهان خوشى است بال‌وپر بگشايد .\r\nمدت ارادت‌ورزى « 2 » مولانا به سيد نه سال بوده است و ازاين‌روى تا سال 638 سروكار مولانا با برهان الدين افتاده و به رهنمائى آن عارف كامل سراپا نور گرديده « 3 » و از تغير نفس بر اثر توارد احوال ظاهرى و معنوى كه در هر حال نتيجهء نقص و انفعال است دور شده بود و براى نيل بكمال و مرتبهء خداوندى سير و سلوك مىنموده است .\r\n\r\nمولانا در حلب\r\nچنان كه در مناقب العارفين مذكور است مولانا دو سال پس از وفات پدر و ظاهرا به اشارت برهان الدين « بجانب شام عزيمت فرمود تا در علوم ظاهر ممارست نمايد و كمال خود را با كمليت\r\n\r\n\r\n","description":"","footnote":"\r\n( 1 ) - اشاره است به اين ابيات :\r\n شد مريدش ز جان و سر بنهاد * همچو مرده به پيش او افتاد\r\nپيش او چون بمرد زنده‌ش كرد * گريه‌اش برد و كان خنده‌اش كرد \r\n( 2 ) - مناقب افلاكى و هفت اقليم و نفحات الانس و ظاهرا سند همه اين بيت ولدنامه باشد :\r\n بود در خدمتش بهم نه سال * تا كه شد مثل او بقال و به حال \r\n( 3 ) - اقتباس و اشاره بدين ابيات است :\r\n پخته گرد و از تغير دور شو * رو چو برهان محقق نور شو\r\nچون ز خود رستى همه برهان شدى * چون‌كه گفتى بنده‌ام سلطان شدى \r\nمثنوى ، دفتر دوم ، چاپ علاء الدوله ( صفحهء 133 ) .\r\n","page_name":" 37 ","page_number":53},
  {"content":"\r\n\r\nرساند و گويند سفر اولش آن بود » و مطابق روايت همو برهان الدين در اين سفر تا قيصريه با مولانا همراه بود و او در اين شهر مقيم شد ليكن مولانا به شهر حلب رفت و بتعليم علوم ظاهر پرداخت . هرچند در ولدنامه و تذكره‌ها به مسافرت مولانا براى تحصيل علوم بحلب يا محل ديگر ايما و اشاره‌اى هم ديده نمىشود ليكن تبحر و استيلاء مولانا در علوم چنان كه از آثارش مشهود است ثابت مىكند كه او سالها در تحصيل فنون و علوم اسلامى كه بسيارى از مشايخ متأخرين آنها را بنام آنكه قال حجاب حال است ترك گفته و ناقص و بىكمال بار آمده‌اند رنج برده و اكثر يا همهء كتب مهم را بدرس يا به مطالعه خوانده و چنان كه بيايد محدث و فقيه و اديب و فيلسوف استاد بوده است و چون شهرت علمى در آن عهد خاصه در علوم شرعى متكى به اجازه و علو مقام بسته بعلو سلسلهء اسناد بوده و ناچار استادان فقه و حديث مىبايست اجازه و سلسله روايت خود را باستادى متبحر و صدوق و عالى الاسناد منتهى سازند پس ناچار مولانا كه در آغاز حال شغل وعظ و افتا و تدريس و تذكير داشت درس خوانده و استاد ديده بود و سلسلهء روايت احاديث و احكام فقه را كه متصدى تدريس آن بود به يكى از محدثان و فقيهان آن روزگار مستند مىگردانيد .\r\nو چون دمشق و حلب در اين عهد از مراكز مهم تعليمات اسلامى بشمار مىرفت و بسيارى از علماى ايران از هجوم مغل بدان نواحى پناه برده و اوقات خود را بنشر علوم مشغول گردانيده و عدهء بسيار از عرفا نظر به‌آنكه دمشق و حوالى جبل لبنان مكان مقدس و موقف ابدال و هفت مردان يا هفت‌تنان و تجلىگاه بوارق غيبى است در آن نواحى اقامت گزيده بودند و بانتظار ديدار رجال الغيب در كوههاى لبنان شب بروز مىآوردند و شيخ اكبر محيى الدين مؤسس و بنيادگذار اصول عرفان و شارح كلمات متصوفه هم در شام جاى داشت . پس روايت افلاكى در مسافرت مولانا كه طالب علوم ظاهر و باطن بود بدين نواحى از واقع بدور نيست و اگرچه ذكر اين سفر در ولدنامه كه مبتنى بر اختصار و بيان مقامات معنوى مولاناست نيامده باوجود اين قرائن بايد سخن افلاكى را مسلم داشت .\r\n\r\n","description":"","footnote":"","page_name":" 38 ","page_number":54},
  {"content":"\r\n\r\n\r\nمدرسهء حلاويه\r\nبه روايت افلاكى مولانا با چند يارى از مريدان پدر كه ملازم خدمتش بودند در مدرسهء حلاويه نزول فرمود و اين مدرسهء حلاويه « 1 » در آغاز يكى از كنائس بزرگ روميان بود كه آن را بمناسبت قدمت و روايات مذهبى ( درآمدن مسيح و حواريون و اقامت آنان در محل آن كنيسه ) بىاندازه حرمت مىنهادند و چون در سنهء 518 صليبيان بحلب حمله‌ور شدند و امير حلب « 2 » ايلغازى بن ارتق صاحب ماردين عار فرار بر خويش آسان نمود .\r\nقاضى ابو الحسن محمد بن يحيى بن خشاب چهار كنيسهء بزرگ را در حلب به صورت مسجد درآورد و يكى همين كنيسه بود كه آن را مسجد سراجين خواندند . بعد از آن نور الدين محمود بن زنگى معروف بملك عادل ( 541 - 569 ) چند حجره و ايوانى بر آن مسجد بيفزود و به صورت مدرسه درآورد ( سنهء 544 ) و بر اصحاب و پيروان ابو حنيفه وقف نمود .\r\nدر سنهء 643 عمر بن احمد معروف بابن العديم بامر الملك الناصر يوسف بن محمد ( 634 - 659 ) عمارت اين مدرسه را تجديد نمود و بار ديگر در سنهء 1071 بفرمان سلطان محمد خان از سلاطين آل عثمان آن را مرمت كرده‌اند و تا سنهء 1341 هجرى قمرى اين بنا موجود و پاى بر جاى بوده است .\r\nاين مدرسه اوقاف بسيار داشته و طلاب آن از هر جهت مرفه و فارغ بال مىزيسته‌اند و واقف شرط كرده بود كه هر ماه رمضان 3000 درهم به مدرس بدهند تا فقها را مهمان نمايد و در نيمهء شعبان و مواليد ائمه دين حلوا قسمت كند و ظاهرا به همين سبب اين مدرسه را حلاويه خوانده‌اند و مدرسين اين مدرسه نيز همواره از علماء بزرگ و نامور انتخاب مىشده‌اند و اولين مدرس آن برهان الدين ابو الحسن بلخى بوده كه وى را از دمشق خواسته‌اند و امام برهان الدين احمد بن على اصولى سلفى را هم بنيابت وى مقرر داشته‌اند و اين مدرسه يكى از مراكز عمدهء حنفيان بوده است .\r\n\r\n\r\n","description":"","footnote":"\r\n( 1 ) - كليهء مطالب راجع به مدرسه حلاويه منقولست از كتاب نهر الذهب فى تاريخ حلب تأليف كامل بن حسين بالى حلبى الشهير بالغزى طبع حلب ، جلد دوم ( صفحهء 216 - 234 ) .\r\n( 2 ) - اين سخن در كتاب نهر الذهب نقل شده ولى به روايت ابو الفداء ايلغازى به سال 516 وفات يافته و حكومت حلب در موقع حملهء صليبيان بدان شهر با فرزند او تمرتاش بود كه بسبب تن‌آسانى و عياشى با اهل حلب در اين جنگ همراهى ننمود ، تاريخ ابو الفداء حوادث سنهء 618 .\r\n","page_name":" 39 ","page_number":55},
  {"content":"\r\n\r\n\r\nكمال الدين ابن العديم\r\nوقتىكه مولانا در حلاويه اقامت كرد تدريس آن مدرسه بر عهدهء كمال الدين ابو القاسم عمر بن احمد معروف بابن العديم قرار گرفته بود كه يكى از افراد بيت ابى جراده و خاندان بنى العديم بشمار مىرفت « 1 » نسب اين خاندان منتهى مىشود به ابى جراده عامر بن ربيعه كه از صحابهء امير المؤمنين على بن ابى طالب ع بود و خاندان وى در محلهء بنى عقيل واقع در بصره اقامت داشتند و اولين‌بار موسى بن عيسى چهارمين فرزند ابى جراده در قرن سوم به قصد تجارت در حلب رحل اقامت افكند و فرزندان وى بتدريج در اين شهر داراى شهرت و مكنت شدند و از آغاز قرن پنجم كه ابو الحسين احمد بن يحيى متوفى در 429 بتصدى شغل قضا كامياب آمد على التحقيق تا قرن هفتم و ظاهرا « 2 » مدتى پس از آن اين منصب به ارث و استحقاق در اين دودمان تبديل مىيافت و گاهى نيز منصب تدريس بر قضا علاوه مىشد .\r\nعلت شهرت اين خانواده به بنى العديم ظاهرا آنست كه قاضى هبة اللّه بن احمد باوجود ثروت و مكنت بيكران همواره در اشعار خود از تنگدستى و درويشى مىناليد و بدين جهت او را عديم يعنى فقير و بىچيز و خاندانش را بنى العديم گفتند .\r\nكمال الدين ابو القاسم فرزند چهارم هبة اللّه معروف بعديم است كه در سنهء 488 متولد گرديد و به اندك‌سال در علوم و فنون ادب و فقه و حديث و معرفت رجال تبحرى عظيم و شهرتى وافى بدست آورد و در حسن خط يكى از استادان زمانه بشمار مىرفت و در شاعرى نيز دستى داشت .\r\nبنا بنقل ياقوت حموى كه خود در سنهء 619 به خدمت كمال الدين رسيده اولين بار كمال الدين در سنهء 616 كه 28 سال از عمرش مىگذشت بتدريس مدرسهء شادبخت منصوب شد و ظاهرا بعد از اين تاريخ در مدرسهء حلاويه شغل تدريس يافت « 3 » و در\r\n\r\n\r\n","description":"","footnote":"\r\n( 1 ) - آنچه راجع بكمال الدين ابن عديم و خاندان او درين فصل ذكر شده مستفاد است از معجم الادباء ياقوت ، جلد ششم ، طبع 1913 ( صفحهء 18 - 46 ) .\r\n( 2 ) - زيرا ابن بطوطه كه به سال 725 از موطن خود طنجه ببلاد مشرق مسافرت نموده از ناصر الدين بن العديم ياد كرده و گويد او قاضى حنفيان حلب بود . رحله ابن بطوطه ، جلد اول ، طبع مصر ( صفحه 43 ) .\r\n( 3 ) - و چون به روايت افلاكى مولانا در مدرسهء حلاويه نزد ابن العديم بتكميل و تحصيل\r\nبقيهء پاورقى در ذيل صفحهء بعد\r\n","page_name":" 40 ","page_number":56},
  {"content":"\r\n\r\nحوالى سنهء 643 اين مدرسه را بامر ملك ناصر مرمت كرد .\r\nابن العديم چند كتاب مهم تأليف كرده كه از آن جمله يكى تاريخ حلب است موسوم به زبدة الطلب و ديگر كتاب الاخبار المستفادة فى ذكر بنى جرادة كه آن را به خواهش ياقوت مدون ساخت و ديگر كتاب الدرارى فى ذكر الذرارى بنام الملك - الظاهر و ديگر كتابى در خط و فنون و آداب آن .\r\nهنگامى كه عساكر « 1 » خونخوار مغل در سنهء 658 بحلب تاختند قاضى ابن العديم بمصر پناه برد و پس از بازگشت مغل بموطن خود برگشت و در ويرانى آن شهر ابيات غم‌انگيز بنظم آورد و دو سال بعد از آن واقعه به سال 660 درگذشت .\r\nافلاكى كمال الدين را نظر به اهميت و نفوذ كلمه و وسعت مكنت و جاه ظاهر ملك الامرا و ملك ملك حلب خوانده و در باب محبت و عنايت او نسبت بمولانا گويد « مگر ملك الامراى حلب كمال الدين ابن عديم ملك ملك حلب بود مردى بود فاضل و علامهء عصر و كاردان و صاحبدل و روشن‌درون از غايت اعتقاد خدمات متوافر مىنمود و پيوسته ملازم حضرتش مىبود از آن جهت كه فرزند سلطان العلماء بود و بتدريس مشغول مىشد و چون در ذات حضرت مولانا فطانت و ذكاوت عظيم مىيافت در تعليم و تفهيم او جد بىحد مىنمود و از همه طلبهء علم بيشتر و پيشتر به دو درس مىگفت » .\r\nو چون كمال الدين فقيه حنفى بود ناچار بايد مولانا رشتهء فقه و علوم مذهب را در نزد وى تحصيل كرده باشد .\r\nمدت اقامت مولانا در شهر حلب معلوم نيست و روايت افلاكى در اين باب مضطرب است و يك جا مىگويد مولانا بواسطهء كرامات مشهور شد و از آفت اشتهار بدمشق رفت و نيز روايت مىكند كه سلطان عز الدين روم ملك الادبا بدر الدين يحيى را به خدمت كمال الدين روانه كرد تا مولانا را بروم باز آرد و سلطان عز الدين روم هيچ‌كس نتواند بود جز سلطان عز الدين كيكاوس بن كيخسرو ( 644 - 655 ) كه چندين سال پيش از بقيهء پاورقى از ذيل صفحهء قبل\r\n\r\n\r\n","description":"","footnote":"\r\nعلوم اشتغال ورزيده و مسافرت او نيز به شهر حلب على التحقيق در فاصلهء سنوات ( 630 - 638 ) اتفاق افتاده پس كمال الدين ابن عديم بايد در اين تاريخ بتدريس حلاويه منصوب شده باشد .\r\n( 1 ) - رجوع كنيد بتاريخ ابو الفداء ، حوادث سنهء 660 كه اشتباها نام پدر كمال الدين را عبد العزيز نوشته است .\r\n","page_name":" 41 ","page_number":57},
  {"content":"\r\n\r\nجلوس او بر تخت سلطنت مولانا از سفر بازآمده و بر مسند تدريس و فتوى متمكن شده بود و بنابراين اگر اين روايت صحتى داشته باشد و سلطان عز الدين كس بطلب مولانا فرستاده باشد ناچار در سفرهاى مولانا بدمشق ما بين 645 و 647 بوده است .\r\n\r\nمولانا در دمشق\r\nبعد از آنكه مولانا مدتى در حلب بتكميل نفس و تحصيل علوم پرداخت عازم دمشق گرديد و مدت هفت يا چهار سال هم در آن ناحيه مقيم بود و دانش مىاندوخت و معرفت مىآموخت .\r\nپيشتر مذكور افتاد كه شهر دمشق در اين عهد مركزيت يافته و مجمع علم و دانش و ملاذ گريختگان فتنهء مغل گرديده بود و در همين تاريخ شيخ اكبر محيى الدين « 1 » مراحل آخرين زندگانى را در اين شهر مىپيمود و رفتن مولانا كه در صدد تحصيل كمال و شيفتهء صحبت مردان راه بود بدمشق بواقع نزديك است .\r\nرابطهء دمشق با تاريخ زندگانى مولانا بسيار است و غزليات و ابيات مولانا در وصف شام مىرساند كه مولانا را با اين ناحيه كه تابشگاه جمال شمس تبريزى و چنان كه بيايد اولين نقطه‌اى بوده است كه اين دو يار دمساز با يكديگر ديدار كرده‌اند سر و سرى ديگر است و دو سفر مولانا در فاصله 645 و 647 و فرستادن پسران خود بدمشق براى تحصيل هم شاهد اين گفتار تواند بود .\r\nبه گفتهء افلاكى « چون حضرت مولانا بدمشق رسيد علماى شهر و اكابر هركه\r\n\r\n\r\n","description":"","footnote":"\r\n( 1 ) - محيى الدين محمد بن على طائى اشبيلى ( 560 - 638 ) از اجلهء عرفا و اكابر متصوفه اسلام بشمار است كه اصول تصوف و عرفان را بر قواعد عقلى و اصول علمى متكى ساخت و آنها را بوجوه استدلال تقرير نمود و چنان كه از خود او روايت مىكنند 240 كتاب تأليف كردهء اوست و از همه مهم‌تر و مشهورتر كتاب فتوحات مكى است كه ظاهرا مفصل‌ترين كتب عرفانى باشد و فصوص الحكم كه شروح بسيار بر آن نوشته‌اند و از جنبهء ادبى مقامى عالى دارد و محيى الدين را در وحدت وجود طريقه‌اى خاص است كه عامهء فقها و برخى از متصوفه مانند علاء الدوله سمنانى ( المتوفى 736 ) بسبب آن در مذهب او طعنها كرده‌اند ولى بيشتر آراء عرفا و حكماء قرون اخير از آن عقيده سرمايه گرفته و تقريبا كتب و آراء محيى الدين مبناى اصلى تصوف اسلامى از قرن هشتم تا عهد حاضر بوده است .\r\nوفات محيى الدين در دمشق واقع شد و او را در صالحيه دمشق دفن كردند و هم‌اكنون مزار او معروف است و ظاهرا مراد مولانا از كان گوهر در اين بيت :\r\n اندر جبل صالح كانيست ز گوهر * زان گوهر ما غرقهء درياى دمشقيم \r\nمدفن محيى الدين و « صالح يا صالحه » تحريفى از صالحيه باشد .\r\n","page_name":" 42 ","page_number":58},
  {"content":"\r\n\r\nبودند او را استقبال كردند و در مدرسهء مقدسيهء فرود آوردند و خدمات عظيم كردند و او به رياضت تمام بعلوم دين مشغول شد » و مسلم است كه مولانا كتاب هدايه « 1 » فقه را در اين شهر خوانده و بصحبت محيى الدين « 2 » هم نائل آمده است .\r\nتوقف مولانا در دمشق ظاهرا بيش از چهار سال كه روايت كرده‌اند به طول نينجاميده ، چه او در حلب چندى مقيم بوده و در موقع وفات برهان الدين محقق ( 638 ) حضور داشته و چون مسافرتهاى او در حدود 630 شروع شده است بنابراين آن روايت كه مدت اقامت او را در دمشق به هفت سال مىرساند از حيز صحبت بدور خواهد بود .\r\n\r\n\r\n","description":"","footnote":"\r\n( 1 ) - مقصود « هداية فى الفروع » مىباشد كه كتابيست در فقه به روش حنفيان تأليف شيخ الاسلام برهان الدين على بن ابى بكر مرغينانى حنفى المتوفى ( 592 ) و اين كتاب مطمح نظر بسيارى از علماء متقدمين و متأخرين قرار گرفته و شروح و تعليقات و حواشى شتى بر آن نوشته‌اند . براى اطلاع بيشتر رجوع كنيد بكشف الظنون ، طبع اسلامبول ، جلد دوم ( صفحهء 648 - 654 ) و اينكه مولانا كتاب هدايه را در دمشق خوانده مستفاد است از صدر اين روايت افلاكى از قول مولانا « مرا در جوانى يارى بود در دمشق كه در درس هدايه شريك من بود » و بنا ببعضى روايات كتاب هدايه را مولانا به فرزند خود سلطان ولد درس داده بود .\r\n( 2 ) - سند اين گفتار آنست كه كمال الدين حسين خوارزمى در شرح مثنوى موسوم بجواهر الاسرار گويد « ديگر وقتىكه حضرت خداوندگار در محروسهء دمشق بود چند مدت با ملك العارفين موحد محقق كامل الحال و القال شيخ محيى الدين العربى و سيد المشايخ و المحققين شيخ سعد الدين الحموى و زبدة السالكين و عمدة المشايخ عثمان الرومى و موحد مدقق عارف كامل فقير ربانى اوحد الدين كرمانى و ملك المشايخ و المحدثين شيخ صدر الدين القونوى صحبت فرموده‌اند و حقايق و اسرارى كه شرح آن طولى دارد با همديگر بيان كرده » و اين سخن بواقع نزديك است چه از مولانا كه مردى متفحص و طالب و جوياى مردان خدا بود دور مىنمايد كه مدتى در دمشق اقامت گزيند و محيى الدين را با همه شهرت ديدار نكند و از مقالات ولد چلبى در روزنامهء حاكميت 1345 قمرى ( مجموعهء يادداشتها و مقالات آقاى كاظم‌زادهء ايرانشهر ) مستفاد است كه مولانا در موقعى كه با پدرش بشام وارد گرديد محيى الدين را زيارت كرد و هنگام بازگشت مولانا جلال الدين پشت سر پدر مىرفت محيى الدين گفت سبحان اللّه اقيانوسى از پى يك درياچه مىرود .\r\n","page_name":" 43 ","page_number":59},
  {"content":"\r\n\r\n\r\nبازگشت مولانا بروم و انجام كار برهان محقق\r\nمولانا پس از چندى اقامت در حلب و شام كه مدت مجموع آن هفت سال بيش نبود بمستقر خاندان خويش يعنى قونيه باز آمد و چون به قيصريه رسيد « علما و اكابر و عرفا پيش رفتند و تعظيم عظيم كردند . خدمت صاحب اصفهان « 1 » را آن خواست بود كه حضرت مولانا را به خانهء خود برد . سيد برهان الدين تمكين نداد كه سنت مولاناى بزرگ آنست كه در مدرسه نزول كنند » .\r\nبعد از اين تاريخ بنا ببعضى روايات مولانا بدستور برهان الدين به رياضت پرداخت و سه چله « 2 » متوالى برآورد و سيد نقد وجود او را بىغش و تمام عيار و بىنياز از رياضت و مجاهدت يافت « سر به سجدهء شكر نهاد و حضرت مولانا را در كنار گرفت و بر روى مبارك او بوسه‌ها افشان كرد ، بار ديگر سر نهاد و گفت در جميع علوم عقلى و نقلى و كشفى و كسبى بىنظير عالميان بودى و الحالة هذه در اسرار باطن و سر سير اهل حقايق و مكاشفات روحانيان و ديدار مغيبات انگشت‌نماى انبيا و اوليا شدى » و دستورى داد تا به دستگيرى و راهنمائى گم‌گشتگان مشغول گردد .\r\nدر اينكه مولانا تربيت‌يافتهء برهان محقق است شكى نيست و از آثار مولانا و ولدنامه اين مطلب به خوبى روشن است و سلسله و نسبت خرقهء مولانا را هم شمس الدين افلاكى به‌وسيله همين برهان الدين به پدرش سلطان العلماء و آخرالامر بمعروف كرخى مىرساند منتهى بنا به روايت ولدنامه مولانا مدت 9 سال تمام مصاحب و ملازم برهان الدين بوده و بنقل افلاكى مولانا بدستور او بحلب و شام رفته پس از آن اسرار ولايت را به وديعه گرفته است .\r\nو چون تمام مصاحبت مولانا با برهان محقق 9 سال بيش نبوده و او نيز در حدود سنهء 629 بروم آمده است پس بايد وفات او به سال 638 واقع شده باشد و با اين‌همه افلاكى شرحى از ملاقات شهاب الدين سهروردى كه سنهء 618 بروم آمده با برهان الدين\r\n\r\n\r\n","description":"","footnote":"\r\n( 1 ) - مقصود صاحب شمس الدين اصفهانى است وزير عز الدين كيكاوس ( 644 - 655 ) كه به روايت افلاكى از مريدان و ياران برهان محقق بود .\r\n( 2 ) - احمد دده مجموع رياضات مولانا را كه به مراقبت برهان الدين متحمل شده به هزار و يك روز مىرساند ( مقالات ولد چلبى ) خدمت و رياضت 1001 روز كه مساوى عدد « رضا » مىباشد سنت مولويان است .\r\n","page_name":" 44 ","page_number":60},
  {"content":"\r\n\r\nو ارادت يكى از مغولان بوى در موقع فتح قيصريه ( 640 ) و آمدن يكى از شيخ‌زادگان بغداد بعد از قتل خليفه ( 656 ) به خدمت وى نقل كرده و اين هر سه روايت با گفته‌هاى خود او و ولدنامه مخالف و به كلى غلط است .\r\nوفات سيد « 1 » در قيصريه بوقوع پيوست و صاحب شمس الدين اصفهانى مولانا را از اين حادثه مطلع ساخت و او به قيصريه « 2 » رفت و كتب و اجزاء سيد را برگرفت و بعضى را برسم يادگار به صاحب اصفهانى داد و باز به قونيه برگشت .\r\nبرهان الدين علاوه بر كمال اخلاقى و سير و سلوك صوفيان و طى مقامات معنوى دانشمندى كامل و فاضلى مطلع بود و پيوسته كتب و اسرار « 3 » متقدمان را مطالعه مىكرد و خلق را به طريقت راستان و مردان راستين هدايت مىنمود و اين معنى مسلم است كه او مردى كامل و به گفتهء مولانا نورشده و بظواهر پشت پا زده و مست تجليات الهى بوده است « 4 » و او را بسبب اشرافى كه بر خواطر داشت سيد سردان مىگفتند . افلاكى روايت مىكند « خاتونى بزرگ كه آسيهء وقت بود مريد سيد شده بود . روزى بطريق مطايبه سؤال كرد كه در جوانى رياضات و مجاهدات را بكمال رسانيده بودى چه معنى كه در اين آخر عمر روزه نمىگيرى و اغلب نمازها از تو فوت مىشود ، فرمود كه اى فرزند ما همچون اشتران بار كشيم ، بارهاى گران كشيده و شدائد روزگار چشيده و راههاى دور و دراز كوفته قطع مراحل و منازل بىحد كرده و پشم و موى هستى فروريزانيده لاغر و نحيف و نامراد گشته‌ايم و در زير بار گران گامزن و اندك خور و تنگ گلو شده اكنون ما را به اندك روزى بجو باز بسته چون پرورده شويم در عيدگاه وصال قربان گرديم زيرا كه قربان لاغر در مطبخ سلطان به كار نبرند و پيوسته فربه را فربه باشد » و گويا مراد وى آن باشد كه ما از مجاهده و طلب\r\n\r\n\r\n","description":"","footnote":"\r\n( 1 ) - افلاكى گويد هنگام وفات اين رباعى برخواند :\r\n اى دوست قبولم كن و جانم بستان * مستم كن و از هر دوجهانم بستان\r\nبا هرچه دلم قرار گيرد بىتو * آتش به من اندر زن و آنم بستان \r\n( 2 ) - اين سفر در سال 644 بوقوع پيوست ( مقالات ولد چلبى ) .\r\n( 3 ) - در فيه ما فيه ( طبع طهران صفحهء 159 ) مذكور است كه « شيخ الاسلام ترمدى گفت كه سيد برهان الدين محقق ترمدى سخنهاى تحقيق خوب مىگويد از آن است كه كتب مشايخ و مقالات و اسرار ايشان را مطالعه مىكند » .\r\n( 4 ) - مناقب افلاكى و نفحات الانس .\r\n","page_name":" 45 ","page_number":61},
  {"content":"\r\n\r\nدليل گذشته اهل مشاهده و مستغرق ديدار مطلوب گشته‌ايم و طلب الدليل بعد الوصول الى المطلوب قبيح .\r\nاو از عرفاى گذشته به سنائى غزنوى ارادت و عشقى تمام داشته و همچنان عشقى « 1 » كه مولانا را بشمس تبريزى بوده وى را به سنائى بوده است .\r\nمولانا در مجالس « 2 » خود كلمات سيد را نقل مىكرده و سلطان ولد فرزند مشهور او هم به خدمت سيد رسيده و از خدمت وى بكسب معانى و معارف بهره‌مند آمده چنان كه در ولدنامه گويد :\r\n اين معانى و اين غريب بيان * داد برهان دين محقق دان \r\n\r\nمولانا بعد از وفات برهان محقق\r\nچون برهان دين از خاكدان تن بعالم پاك اتصال يافت مولانا بر مسند ارشاد و تدريس متمكن گرديد و قريب پنج سال يعنى از 638 تا 642 به سنت پدر و اجداد كرام در مدرسه بدرس فقه و علوم دين مىپرداخت و همه روزه طالبان علوم شريعت كه به گفتهء دولتشاه « 3 » عدهء آنان به 400 مىرسيد در مدرس و محضر او حاضر مىشدند و هم برسم فقها و زهدپيشگان آن زمان مجلس تذكير منعقد مىكرد و مردم را به خدا مىخواند و از خدا مىترسانيد « و دستار خود را « 4 » مىپيچيد و ارسال مىكرد و رداى فراخ‌آستين چنان كه سنت علماى راستين بود مىپوشيد » و مريدان بسيار بر وى گرد آمدند وصيتش در عالم منتشر گرديد چنان كه سلطان ولد گويد :\r\n\r\n\r\n","description":"","footnote":"\r\n( 1 ) - مناقب افلاكى و در فيه ما فيه ( صفحهء 288 ) آمده كه « گفتند كه سيد برهان الدين سخن خوب مىفرمايد اما شعر سنائى در سخن بسيار مىآورد » .\r\n( 2 ) - افلاكى گويد كه مولانا اين ابيات را بحسام الدين چلبى ياد مىداد و فرمود كه از سيد برهان الدين يادگار دارم و الابيات هذه\r\n الروح من نور عرش اللّه مبدأها * و تربة الارض اصل الجسم و البدن\r\nقد الف الملك الجبار بينهما * ليصلحا لقبول العهد و المحن\r\nالروح فى غربة و الجسم فى وطن * فارحم غريبا كئيبا نازح الوطن \r\nو در فيه ما فيه نيز از كلمات سيد نقل كرده است ( صفحهء 24 و 302 ) .\r\n( 3 ) - تذكرهء دولتشاه ، طبع ليدن ( صفحهء 194 ) .\r\n( 4 ) - يعنى مانند فقها چه فقه در لغت بمعنى فهم و دانش است و پارسى فقيه دانشمند مىباشد و دانشمند بمعنى فقيه در اشعار و كتب پيشينيان مستعمل است .\r\n","page_name":" 46 ","page_number":62},
  {"content":"\r\n\r\n ده هزارش مريد بيش شدند * گرچه اول ز صدق دور بدند\r\nمفتيان بزرگ اهل هنر * ديده او را بجاى پيغامبر\r\nوعظ گفتى ز جود بر منبر * گرم و گيرا چو وعظ پيغامبر\r\nصيد « 1 » خوبش گرفت عالم را * كرده زنده روان عالم را\r\nگشت اسرار ازو چنان مكشوف * كه مريدش گذشت از معروف \r\n\r\n\r\n","description":"","footnote":"\r\n( 1 ) - صيت ظ\r\n","page_name":" 47 ","page_number":63},
  {"content":"\r\n\r\n\r\nفصل سوم - دورهء انقلاب و آشفتگى\r\nمولانا چنان كه گذشت پس از طى مقامات از خدمت برهان محقق اجازهء ارشاد و دستگيرى يافت و روزها بشغل تدريس و قيل و قال مدرسه مىگذرانيد و طالب علمان و اهل بحث و نظر و خلاف بر وى گرد آمده بودند و مولانا سرگرم تدريس و لم و لا نسلم بود . فتوى مىنوشت و از يجوز و لا يجوز سخن مىراند او از خود غافل و با عمرو و زيد « 1 » مشغول ولى كارداران « 2 » غيب دل در كار وى نهاده بودند و آن گوهر بىچون را آلودهء چون و چرا نمىپسنديدند و آن درياى آرام را در جوش و خروش مىخواستند و عشق غيور منتهز فرصت تا آتش در بنياد غير زند و عاشق و طالب دليل را آشفتهء مدلول و مطلوب كند و آن سرگرم تدريس را سرمست و بى خود حقيقت سازد .\r\nخلق بزهد و رياضت و علم ظاهر كه مولانا داشت فريفته بودند و به خدمت و دعاء او تبرك جسته او را پيشواى دين و ستون شريعت احمدى مىخواندند ناگهان پرده برافتاد و همه كس را معلوم شد كه آن صاحب منبر « 3 » و زاهد كشور رندى لاابالى و مستى پيمانه بدست و عاشقى كف‌زنان و پايكوبانست و دستار دانشمندانه و رداى فراخ آستين كه نشان ظاهريان و بستگان حدود است بر وى عاريت و جولانگاه او\r\n\r\n\r\n","description":"","footnote":"\r\n( 1 ) - اشاره است بدين قطعهء سعدى :\r\n طبع ترا تا هوس نحو كرد * صورت عقل از دل ما محو كرد\r\nاى دل عشاق به دام تو صيد * ما به تو مشغول و تو با عمر و زيد \r\n( 2 ) - مضمون اين عبارات از اين ابيات مولانا مستفاد است :\r\n عاشقى بر من پريشانت كنم نيكو شنو * كم عمارت كن كه ويرانت كنم نيكو شنو\r\nتو بر آنكه خلق مست تو شوند از مرد و زن * من بر آنكه مست و حيرانت كنم نيكو شنو\r\nبس جهد مىكردم كه من آيينه نيكى شوم * تو حكم مىكردى كه من خمخانهء سيكى شوم \r\n( 3 ) - از اين ابيات مولانا اقتباس شده :\r\n زاهد كشورى بدم صاحب منبرى بدم * كرد قضا دل مرا عاشق كف‌زنان تو\r\nغزل‌سرا شدم از دست عشق و دست زنان * بسوخت عشق تو ناموس و شرم هرچم بود\r\nعفيف و زاهد و ثابت قدم بدم چون كوه * كدام كوه كه باد تواش چو كه نر بود\r\nزاهد سجاده‌نشين بودم با زهد و ورع * عشق درآمد ز درم برد بخمار مرا \r\n","page_name":" 48 ","page_number":64},
  {"content":"\r\n\r\nبيرون از عالم حد و نشيمن وى نه اين كنج محنت‌آباد است . « 1 »\r\nتا وقتىكه مولاناى ما در مجلس بحث و نظر بو المعالى « 2 » گشته فضل و حجت مىنمود ، مردم روزگار او را از جنس خود ديده به سخن وى كه درخور ايشان بود فريفته و بر تقوى و زهد او متفق بودند ، ناگهان آفتاب عشق و شمس حقيقت پرتوى بر آن جان پاك افكند و چنانش تافته و تابناك ساخت كه چشمها از نور او خيره گرديد و روز كوران محجوب كه از ادراك آن هيكل نورانى عاجز بودند از نهاد تيره خود بانكار برخاستند و آفتاب جان‌افروز را از خيرگى چشم شب تاريك پنداشتند . مولانا طريقه و روش خود را بدل كرد ، اهل آن زمان نيز عقيدهء خويش را نسبت بوى تغيير دادند ، آن آفتاب تيرگىسوز كه اين گوهر شب‌افروز را مستغرق نور و از ديدهء محجوبان مستور كرد و آن طوفان عظيم كه اين اقيانوس آرام را متلاطم و موج‌خيز گردانيد و كشتى انديشه را از آسيب آن به گرداب حيرت افكند سرّ مبهم و سرفصل تاريخ زندگانى مولانا شمس الدين تبريزى بود .\r\n\r\nشمس الدين تبريزى\r\nشمس الدين محمد بن على بن ملك داد « 3 » از مردم تبريز بود و خاندان وى هم اهل تبريز بودند و دولتشاه « 4 » او را پسر خاوند جلال الدين يعنى جلال الدين حسن « 5 » معروف بنو مسلمان از نژاد بزرگ اميد كه ما بين سنهء 607 - 618 حكومت الموت داشت شمرده و گفته است كه جلال الدين « شيخ شمس الدين را به خواندن علم و ادب نهانى به تبريز فرستاد و او مدتى در تبريز بعلم و ادب مشغول بوده » و اين سخن سهو است چه گذشته\r\n\r\n\r\n","description":"","footnote":"\r\n( 1 ) - اشاره به گفتهء خواجه حافظ :\r\n كه اى بلندنظر شاه‌باز سدره‌نشين * نشيمن تو نه اين كنج محنت‌آبادست \r\n( 2 ) - مولانا گويد :\r\n بو المعالى گشته بودى فضل و حجت مىنمودى * نك محك عشق آمد كو سؤالت كو جوابت \r\n( 3 ) - نام و نسب او به همين طريق در مناقب افلاكى و نفحات الانس ضبط شده است .\r\n( 4 ) - تذكرهء دولتشاه ، طبع ليدن ( صفحهء 195 ) .\r\n( 5 ) - علت شهرت او بنو مسلمان آن بود كه وى به گفتهء مورخين از طريقت آباء خود دست كشيده جانب شرع و ظواهر مسلمانى را نامرعى نمىگذارد و بدين سبب از بغداد باسلام او حكم كردند و ائمه اسلام بر صحت آن فتوى نوشتند . رجوع شود به جلد سوم جهانگشاى جوينى ، ضميمهء گاهنامهء 1314 ، طبع طهران ( صفحهء 130 ) .\r\n","page_name":" 49 ","page_number":65},
  {"content":"\r\n\r\nاز آنكه در هيچيك از مأخذهاى قديم‌تر اين حكايت ذكر نشده جلال الدين حسن نومسلمان بنص عطا ملك جوينى « 1 » جز علاء الدين محمد ( 618 - 653 ) فرزند ديگر نداشته و چون ببعضى روايات « 2 » شمس در موقع ورود به قونيه يعنى سنهء 642 شصت‌ساله بوده پس ولادت او بايد در 582 اتفاق افتاده باشد .\r\nچنان كه افلاكى در چند موضع از مناقب العارفين روايت مىكند شمس الدين ابتدا مريد شيخ ابو بكر زنبيل‌باف يا سله‌باف تبريزى بود كه اگرچه از مبادى تربيت او اطلاعى نداريم ولى « در ولايت و كشف القلب يگانهء زمان خود بوده » و شمس به گفتهء خود جمله ولايتها از او يافته ليكن مرتبهء شمس بدانجا رسيد كه به پير خود قانع نبود « و در طلب اكملى سفرى شد و مجموع اقاليم را چند نوبت گرد برآمد و به خدمت چندين ابدال و اوتاد و اقطاب و افراد رسيده و اكابر صورت و معنى را دريافته » و گويا بدين جهت يا نظر بطيران او در عالم معنى « مسافران صاحبدل او را شمس پرنده گفتندى » .\r\nجامى در ضمن « 3 » حكايتى مىرساند كه فخر الدين عراقى و شمس الدين تبريزى\r\n\r\n\r\n","description":"","footnote":"\r\n( 1 ) - جهانگشاى جوينى ، جلد سوم ( صفحهء 134 از طبع طهران ) .\r\n( 2 ) - مقالات ولد چلبى ( روزنامهء حاكميت 1345 ) و چون اين مقالات متكى بر اسناد قديم و گفتهء مناقب‌نويسان مىباشد و غالب محتويات آن از كتب پيران قديم و مطلع طريقهء مولويه نقل شده باسانى در صحت مطالب آن ترديد نتوان كرد ، خاصه در اين مورد كه قرائن خارجى و روايات كتب مناقب نيز بر صحت آن گواهى مىدهد چه شمس الدين در قونيه داراى اهل و عيال بود و در طريقت تصوف از بزرگان شمرده مىشد و مدتها سياحت اقاليم كرده و به خدمت بسى بزرگان رسيده بود و ناچار مىبايست مراحلى از عمر پيموده باشد و از قوت گفتار و وسعت اطلاع شمس الدين در كتاب مقالات به خوبى واضح است كه او مردى كارديده بوده و در طى مدارج سلوك سالها رنج برده است و شايد اين بيت مولانا هم دليلى ديگر باشد :\r\n بازم ز تو خوش‌جوان خرم * اى شمس الدين سالخورده \r\n( 3 ) - « گويند در آن‌وقت كه مولانا شمس الدين در صحبت بابا كمال بوده شيخ فخر الدين عراقى نيز بموجب فرموده شيخ بهاء الدين زكريا آنجا بوده است و هر فتحى و كشفى كه شيخ فخر الدين عراقى را روى نموده آن را در لباس نظم و نثر اظهار مىكرد و به نظر بابا كمال مىرسانيد و شيخ شمس الدين از آن هيچ‌چيز اظهار نمىكرد ، روزى بابا كمال وى را گفت فرزند شمس الدين از آن اسرار و حقائق كه فرزند فخر الدين عراقى ظاهر مىكند بر تو هيچ لائح نمىشود گفت بيش از آن مشاهده مىافتد اما به‌واسطه آنكه وى بعض مصطلحات ورزيده مىتواند كه آنها را در لباس نيكو جلوه دهد و مرا آن قوت نيست بابا كمال فرمود\r\nبقيه در ذيل صفحهء 51\r\n","page_name":" 50 ","page_number":66},
  {"content":"\r\n\r\nهر دو تربيت‌يافتگان بابا كمال « 1 » جندى از خلفاء نجم الدين كبرى بوده‌اند و اين روايت نسبت به فخر الدين عراقى مشكل است زيرا او باصح اقوال از ابتدا مريد شيخ بهاء الدين زكرياى مولتانى « 2 » بوده و به خدمت بابا كمال نرسيده است . علاوه بر آن « 3 » گفته‌اند كه فخر الدين عراقى 25 سال تمام در خدمت بهاء الدين زكريا طى مقامات معنوى مىكرد و وفات بهاء الدين به سال 666 اتفاق افتاد و عراقى پيش از آنكه ببهاء الدين پيوندد بتدريس علوم رسمى مىپرداخت ناگهان جذبه‌اى دامنگير وى شد و او را بديار هند كشانيد و ازاين‌روى تاريخ ابتداء سلوك و وصول او به خدمت بهاء الدين تقريبا مصادف است با سال ورود شمس الدين تبريزى براى ارشاد مولانا به قونيه ( 642 ) .\r\nبعضى گفته‌اند كه شمس الدين مريد و تربيت‌يافتهء ركن الدين سجاسى « 4 » است كه ( بقيه از ذيل صفحهء 50 )\r\n\r\n\r\n","description":"","footnote":"\r\nكه حق سبحانه و تعالى ترا مصاحبى روزى كند كه معارف اولين و آخرين را بنام تو اظهار كند و ينابيع حكم از دل او بر زبانش جارى شود و به لباس حرف و صوت درآيد طراز آن لباس نام تو باشد » و اين حكايت در هيچيك از ولدنامه و مناقب افلاكى نقل نشده باوجود آنكه افلاكى در مثل اين موارد از ذكر اخبار صحيح و سقيم خوددارى نمىكند و باحتمال اقوى اين حكايت بمناسبت آنكه اغلب غزليات مولانا بنام شمس تبريزى اختتام مىپذيرد جعل شده است .\r\n( 1 ) - براى اطلاع از احوال او رجوع كنيد بنفحات الانس و كمال الدين حسين خوارزمى در مقدمهء شرح خود بر مثنوى سلسله ارادت مولانا را به‌واسطه شمس الدين كه از مريدان بابا كمال بوده ( به عقيدهء او ) بنجم الدين كبرى مىرساند .\r\n( 2 ) - شيخ بهاء الدين زكريا از تربيت‌يافتگان شهاب الدين سهروردى و در موطن خود ملتان سند صاحب خانقاه بود و پيروان بسيار داشت ، فخر الدين عراقى و امير حسين هروى صاحب زاد المسافرين و كنز الرموز و نزهة الارواح ( المتوفى 719 ) بنا بر مشهور مريد وى بودند و فرزندان او مدتها در ملتان خانقاه پدر را معمور داشته طالبان اين راه را دستگيرى مىنمودند .\r\nبه گفتهء ابن بطوطه نسب بهاء الدين زكريا بمحمد بن قاسم قرشى كه در زمان حكومت حجاج بن يوسف ( 75 - 95 ) به قصد غزا بسند آمده بود مىكشيد و ناچار اين محمد بن قاسم قرشى جز محمد بن قاسم ثقفى كه در عهد حجاج بحدود سند و هند تاخت خواهد بود . براى اطلاع از احوال بهاء الدين زكريا و خاندان او رجوع كنيد بنفحات الانس در ضمن شرح حال خود وى و نيز در ذكر امير حسين هروى و عراقى و تذكرهء دولتشاه ، طبع ليدن ( صفحهء 215 216 ) و رحلهء ابن بطوطه ، طبع مصر ، جلد دوم ( صفحات 4 و 9 و 30 و 56 - 57 ) .\r\n( 3 ) - جامى در نفحات الانس .\r\n( 4 ) - اين روايت هم در نفحات مذكور است و در تذكرهء دولتشاه طبع ليدن ( صفحهء 196 ) بجاى سجاسى سنجابى ديده مىشود و آن بىشبهه سهو است از مؤلف يا ناسخ و سجاس از توابع زنجانست . بگفته جامى نسبت ارادت ركن الدين به‌وسيله قطب الدين ابهرى به ابو النجيب سهروردى منتهى مىگردد .\r\n","page_name":" 51 ","page_number":67},
  {"content":"\r\n\r\nشيخ اوحد الدين كرمانى « 1 » هم وى را به پيرى برگزيده بود و اين روايت هرچند از نظر تاريخ مشكل نمىنمايد و ممكن است كه اوحد الدين مذكور و شمس الدين هر دو به خدمت ركن الدين رسيده باشند و ليكن اختلاف طريقهء اين دو با يكديگر چنان كه بيايد تا اندازه‌اى اين قول را كه در منابع قديم‌تر هم ضبط نشده ضعيف مىسازد .\r\nپيش از آنكه شمس الدين در افق قونيه و مجلس مولانا نورفشانى كند در شهرها\r\n\r\n\r\n","description":"","footnote":"\r\n( 1 ) - اوحد الدين ابو حامد يا حامد كرمانى از اجلهء عرفاى قرن هفتم است كه بصحبت محيى الدين عربى رسيده و محيى الدين ذكر او در باب ثامن از فتوحات آورده است و شهاب الدين سهروردى روش وى را در عشق بمظاهر منكر بود . در سال 632 خليفهء عباسى المستنصر اوحد الدين را خلعت داد و استرى بخشيد و به سمت شيخى رباط مرزبانيه منصوب كرد . اهل بغداد نزد وى مىرفتند و از مجالس او فوائد برمىگرفتند .\r\nهدايت در كتاب مجمع الفصحاء ، جلد اول ، طبع ايران ( صفحهء 89 ) و رياض العارفين ( صفحهء 38 ) وفات او را به سال 536 پنداشته و آن سهو است و ظاهرا از تاريخ ( 635 ) تبديل يافته باشد .\r\nاوحد الدين رباعيات عرفانى مليح دارد و مثنوى مصباح الارواح و اسرار الاشباح كه جامى و امين احمد رازى و بيش از آنان هدايت در مجمع الفصحاء از ابيات آن نقل كرده هم زادهء طبع اوست و آن مثنويى است به وزن ليلى و مجنون نظامى كه اساس آن از مثنوى سير العباد الى المعاد پرداخته طبع سنائى غزنوى اقتباس شده و در حد خود بلند و متين است .\r\nبراى اطلاع از زندگانى او رجوع كنيد بكتاب الحوادث الجامعة ، طبع بغداد ( صفحهء 73 ) و تاريخ گزيده ، چاپ عكسى ( صفحهء 788 ) و نفحات الانس جامى و تذكرهء دولتشاه ، طبع ليدن ( صفحهء 210 ) كه اشتباها او را مريد شهاب الدين سهروردى شمرده و نيز ( صفحهء 223 ) كه در آنجا امير حسينى هروى را مريد او پنداشته و آن نيز سهو است و تذكرهء هفت اقليم و آتشكده در ذكر شعراء كرمان كه اين اخير نام او را اوحدى نوشته و از لقب و كنيهء او باشتباه عظيم دوچار شده و گمان كرده است كه ابو حامد شاعرى ديگر و اوحدى شاعرى ديگر است و همو رباعى مسلم اوحد الدين را به ابو حامد نسبت داده است و نيز برياض العارفين ، طبع ايران ( صفحهء 37 - 38 ) و مجمع الفصحاء ، طبع ايران ، جلد اول ( صفحهء 89 - 94 ) و در صفحهء « 47 » از همين كتاب گذشت كه به روايت كمال الدين حسين خوارزمى مولانا جلال الدين را در دمشق با اوحد الدين اتفاق ديدار افتاده بود و در يكى از غزليات منسوب بمولانا كه مطلعش اينست :\r\n بمناجات بدم دوش زمانى بسجود * ديده پرآب و بجانم تف آتش بفزود \r\nذكر شده كه پيرى بمولانا صورت نمود و او حالت و شرح واقعهء خود را پرسيد ، سپس از نام او سؤال كرد و در جواب مولانا\r\n گفت آن پير مرا اوحد كرمانى دان * كه بارشاد من آمد در غيبت بشهود \r\nو چون جمع‌كننده ديوان غزليات مولانا معروف بكليات شمس طبع هندوستان هرچه توانسته از غزلهاى ديگران هم بمولانا نسبت داده و اين غزل هم به روش مولانا چندان شباهتى ندارد بنابراين نسبت اين غزل بمولانا مورد ترديد تواند بود .\r\n","page_name":" 52 ","page_number":68},
  {"content":"\r\n\r\nمىگشت و به خدمت بزرگان مىرسيد و گاهى مكتب‌دارى مىكرد « 1 » و نيز به جزويات كارها مشغول مىشد « و چون اجرت دادندى موقوف داشته تعلل كردى و گفتى تا جمع شود كه مرا قرض است تا ادا كنم و ناگاه بيرون شو كرده غيبت نمودى » و چهارده ماه تمام در شهر حلب « 2 » در حجرهء مدرسه به رياضت مشغول بود « و پيوسته نمد سياه پوشيدى و و پيران طريقت او را كامل تبريزى « 3 » خواندندى . »\r\n\r\nملاقات اوحد الدين كرمانى با شمس الدين تبريزى\r\nوقتى « 4 » شمس الدين در اثناء مسافرت ببغداد رسيد و شيخ اوحد الدين كرمانى را كه شيخ يكى از خانقاه‌هاى بغداد و به مقتضاى المجاز قنطرة الحقيقة عشق زيبا « 5 » چهرگان و ماه‌رويان را اصل مسلك خود قرار داده بود و آن را وسيلهء نيل بجمال و كمال مطلق مىشمرد ديدار كرد « پرسيد كه در چيستى گفت ماه را در آب طشت مىبينم فرمود كه اگر در گردن دنبل ندارى چرا در آسمان نمىبينى » مراد اوحد الدين آن بود كه جمال مطلق را در مظهر انسانى كه لطيفست مىجويم و شمس الدين به روى آشكار كرد كه اگر از غرض شهوانى عارى باشى همه عالم مظهر « 6 » جمال كلى است و او را در همه و بيرون از مظاهر توانى ديد .\r\n\r\n\r\n","description":"","footnote":"\r\n( 1 ) - افلاكى روايت مىكند كه شمس الدين در ارز روم مكتب‌دارى مىكرد و مؤيد گفتهء اوست . آنچه در مقالات شمس ، نسخهء عكسى ( صفحهء 58 و 61 ) راجع به مكتب‌دارى شمس الدين ديده مىشود و هم در صفحه چهارم از همان كتاب اين عبارت موجود است « تو ابراهيمى كه مىآمدى بكتاب مرا معلمى مىديدى » كه به صراحت مفيد اين معنى مىباشد .\r\n( 2 ) - مناقب افلاكى و از كتاب مقالات شمس ( صفحات 14 و 15 و 27 و 29 و 81 ) اقامت او در حلب مستفاد مىگردد .\r\n( 3 ) - و اين گفتهء افلاكى را نخستين عبارت از صفحهء اول كتاب مقالات تاييد مىكند و آن سخن اينست « پير محمد را پرسيد همه ( كذا ) خرقهء كامل تبريزى اين پيش او چه بودى » .\r\n( 4 ) - مناقب افلاكى و نفحات الانس و تذكرهء هفت اقليم در ذكر اكابر تبريز .\r\n( 5 ) - علاوه بر آنكه جامى و ديگر تذكره‌نويسان اين عقيده را به اوحد الدين نسبت داده‌اند از اشعار خود او نيز اين عقيده بدست مىآيد چنان كه از رباعى ذيل :\r\n زان مىنگرم به چشم سر در صورت * زيرا كه ز معنى است اثر در صورت\r\nاين عالم صورتست و ما در صوريم * معنى نتوان ديد مگر در صورت \r\n( 6 ) - چنان كه سعدى گويد :\r\n محقق همان بيند اندر ابل * كه در خوبرويان چين و چگل \r\n","page_name":" 53 ","page_number":69},
  {"content":"\r\n\r\nشيخ اوحد الدين « به رغبت تمام گفت كه بعد اليوم مىخواهم كه در بندگيت باشم ، گفت بصحبت ما طاقت نيارى ، شيخ بجد گرفت كه البته مرا در صحبت خود قبول كن ، فرمود به شرطى كه على ملأ الناس در ميان بازار بغداد با من نبيذ بنوشى ، گفت نتوانم گفت براى من نبيذ خاص توانى آوردن ، گفت نتوانم ، گفت وقتى من نوش كنم با من توانى مصاحبت كردن ، گفت نه نتوانم مولانا شمس الدين بانگى بزد كه از پيش مردان دور شو » چنان كه از اين حكايت و ديگر روايات مستفاد است مولانا شمس الدين بحدود ظاهر بىاعتنا و برسوم پشت پا زده و از مجردان چالاك اين راه و غرض وى از اين سخنان آزمايش اوحد الدين بوده است در مقام تجريد و تفريد كه حقيقت آن در مرحلهء معاملات صرف‌نظر از خلق و توجه به خالق است به تمام و كمال همت و صاحب اين مقام را پس از رعايت دقائق اخلاص انديشهء رد و قبول عام نباشد كه گفته‌اند :\r\n از پى رد و قبول عامه خود را خر مساز * زانكه نبود كار عامه جز خرى يا خرخرى \r\nچنان كه شمس الدين در طريق معامله به همه همت روى به نقطه و مركز حقيقت آورده و از پسند و ناپسند كوتاه‌بينان گذشته و رعايت حدود و رسوم مسجد و خانقاه را كه آن روزها سرمايهء خودفروشى و خويشتن‌بينى بعضى از كم‌همتان زهدنماى جاه‌پرست بشمار مىرفت ترك گفته بود و در عالم لاحدى و فضاى آزادى پروبال همت مىگشاد ، در مرحلهء تعليم و تعلم هم بتوقف به روايت گفتار گذشتگان و قناعت بقال قال « 1 » حدثنا كه مبناى بيشتر علماى آن عهد است عقيده نداشت و مىگفت هركس بايد از خود سرچشمهء زايندهء دانش باشد و انديشهء « 2 » قطره مثال را به درياى بىپايان و خشك‌ناشوندهء كمال پيوسته گرداند و به گفتار كسان كه بر اندازهء نصيب خود از حقيقت سخن رانده‌اند\r\n\r\n\r\n","description":"","footnote":"\r\n( 1 ) - اشاره است بدين قطعهء ناصرخسرو كه در طعن ارباب حديث گفته است :\r\n كردى از بر قران به پيش اديب * نحو سعدان بخوانده صرف خليل\r\nوانگهى قال قال حدثنا * گفته‌اى صد هزار بر تقليل\r\nچه به كار اينت چون ز مشكلها * آگهى نيستت كثير و قليل \r\n( 2 ) - مقتبس است از گفتهء مولانا :\r\n قطره دانش كه بخشيدى ز پيش * متصل گردان به درياهاى خويش\r\nقطره‌اى علمست اندر جان من * وارهانش از هوا و خاك تن\r\nپيش از آن كاين خاكها خسفش كنند * پيش از آن كاين بادها نشفش كنند \r\nمثنوى ، جلد اول ، چاپ علاء الدوله ( صفحهء 49 ) .\r\n","page_name":" 54 ","page_number":70},
  {"content":"\r\n\r\nخويش را از شهود حق بر وفق نصيبى كه دارد محروم نسازد چنان كه « روزى در خانقاه نصرة الدين وزير اجلاسى عظيم بود و بزرگى را بشيخى تنزيل مىكردند و جميع شيوخ و علما و عرفا و امرا و حكما حاضر بودند و هريكى در انواع علوم و حكم و فنون كلمات مىگفتند و بحثها مىكردند مگر شمس الدين در كنجى مراقب گشته بود از ناگاه برخاست و از سر غيرت بانگى برايشان زد كه تا كى از اين حديثها مىنازيد يكى در ميان شما از حدثنى قلبى عن ربى خبرى نگوئيد اين سخنان كه مىگويند از حديث و تفسير و حكمت و غيره سخنان مردم آن زمان است كه هريكى در عهدى بمسند مردى نشسته بودند و از درد حالات خود معانى مىگفتند و چون مردان اين عهد شمائيد اسرار و سخنان شما كو » و نظر به همين « 1 » عقيده مولانا را نيز از خواندن و مطالعهء كلمات بهاء ولد بازميداشت زيرا به‌طورىكه از اخبار مستفاد است مىخواست كه مولانا به مطالعهء كتاب و اسرار عالم كه با تكامل علم هنوز هم بشر سطرى از صفحات بيشمار آن را به پايان نرسانيده مشغول شود و فكر گرم رو خويش را پاى بست گفتار قيد مانند اين و آن نكند .\r\n\r\nورود شمس به قونيه و ملاقات او با مولانا\r\nشمس الدين بامداد روز شنبه بيست و ششم جمادى الآخره « 2 » سنهء 642 به قونيه وصول يافت و به عادت « 3 » خود كه در هر شهرى كه رفتى بخان فرود آمدى « در خان شكرفروشان نزول كرده حجره بگرفت و بر در حجره‌اش دو سه دينارى با قفل بر در مىنهاد و مفتاح بر گوشهء دستارچه بسته بر دوش مىانداخت تا خلق را گمان آيد كه تاجرى بزرگست خود در حجره غير از حصيرى كهنه و شكسته‌كوزه و\r\n\r\n\r\n","description":"","footnote":"\r\n( 1 ) - افلاكى از مولانا روايت مىكند « كه در اوائل حالات اوقات كلمات مولاناى بزرگ را مطالعه مىكردم و لايزالى بايستى كه در آستينم بودى و شمس الدين از مطالعهء آن مرا منع مىكرد همانا جهت رعايت خاطر او مدتى ترك مطالعه كرده بودم چنان كه مولانا شمس الدين زنده بود بدان معانى نپرداختم » .\r\n( 2 ) - مقالات شمس الدين ، نسخهء عكسى ( صفحهء 114 ) و اين مطابق است با گفتهء افلاكى منتهى در مناقب افلاكى تنها 26 جمادى نوشته شده و بامداد روز شنبه و اينكه مقصود از جمادى ، جمادى الاخرى مىباشد نه جمادى - الاولى از مقالات شمس ماخوذ گرديده است .\r\n( 3 ) - افلاكى گويد « و هرجا كه رفتى در خان فرود آمدى » و اين سخن كه در مقالات ( صفحهء 20 ) مذكور است « مرا حق نباشد كه بوجود ( باوجود ظ ) اين قوم در كاروانسراى روم با بيگانه خوش‌تر كه با اين‌ها » بر گفتهء افلاكى دليل توان گرفت .\r\n","page_name":" 55 ","page_number":71},
  {"content":"\r\n\r\nبالشى از خشت خام نبودى » مدت اقامت شمس در قونيه تا وقتىكه مولانا را منقلب ساخت بتحقيق نپيوسته و چگونگى ديدار وى را با مولانا هم باختلاف نوشته‌اند و ما اين روايات را به ترتيب خواهيم نوشت و سپس بذكر عقيدهء قريب بواقع خواهيم پرداخت .\r\n\r\nروايت افلاكى\r\nافلاكى نقل مىكند كه روزى مولانا از مدرسهء پنبه‌فروشان درآمده بر استرى راهوار نشسته بود و طالب علمان و دانشمندان در ركابش حركت مىكردند از ناگاه « 1 » شمس الدين تبريزى بوى بازخورد و از مولانا پرسيد كه بايزيد بزرگتر است يا محمد ؟\r\nمولانا ، گفت اين چه سؤال باشد محمد ختم پيمبرانست وى را با ابو يزيد چه نسبت ، شمس الدين گفت پس چرا محمد مىگويد\r\nما عرفناك حق معرفتك\r\nو بايزيد گفت سبحانى ما اعظم شانى . مولانا از هيبت اين سؤال بيفتاد و از هوش برفت ، چون به خود آمد دست مولانا شمس الدين بگرفت و پياده به مدرسهء خود آورد و در حجره درآورد و تا چهل روز به هيچ آفريده راه ندادند .\r\nجامى در نفحات الانس نيز همين روايت را نقل كرده با اين تفاوت كه گويد سرّ كلام محمد و بايزيد را كه اولين از سر شرح صدر و استسقاى عظيم و دومين از كمى عطش و تنگى حوصله ناشى شده بود بيان كرد « مولانا شمس الدين نعره بزد و بيفتاد ، مولانا از استر فرود آمد و شاگردان را فرمود تا او را برگرفتند و به مدرسه بردند تا به خود بازآمد سر مبارك او بر زانو نهاده بود بعد از آن دست او را بگرفت و روانه شد و مدت سه ماه در خلوتى ليلا و نهارا بصوم وصال نشستند كه اصلا بيرون نيامدند و كسى را زهره « 2 » نبود كه در خلوت ايشان درآيد .\r\n\r\n\r\n","description":"","footnote":"\r\n( 1 ) - ممكن است از اين ابيات مولانا :\r\n منم آن ناگهان ترا ديده * گشته سر تا به پا همه ديده\r\nجان من همچو مرغ ديوانه * در غمت از گزاف پريده\r\nبر چرخ سحرگاه يكى ماه عيان شد * از چرخ فرود آمد و در ما نگران شد\r\nچون باز كه بربايد مرغى به گه صيد * بربود مرا آن مه و بر چرخ دوان شد \r\nهم استفاده نمود كه ملاقات او با شمس الدين ناگهان واقع گرديده است .\r\n( 2 ) - اين دو بيت از گفتهء مولانا بخاطر مىرسد :\r\n برهنه شد ز صد پرده دل و عشق * نشسته دوبه‌دو جانى و جانى\r\nميان هر دو گر جبريل آيد * نباشد ز آتشش يكدم امانى \r\n","page_name":" 56 ","page_number":72},
  {"content":"\r\n\r\n\r\nروايت محيى الدين مؤلف الجواهر المضيئه « 1 »\r\nمحيى الدين عبد القادر ( 696 - 775 ) كه در اوائل عمر خود با سلطان ولد فرزند مولانا معاصر بوده حكايت آشفتگى مولانا را بدين‌طريق روايت مىكند كه سبب تجرد و انقطاع مولانا چنانست كه روزى وى در خانه نشسته بود و كتابى چند گرد خود نهاده و طالب علمان بر وى گردآمده بودند . شمس الدين تبريزى درآمد و سلام گفت و بنشست و اشارت بكتب كرد و پرسيد اين چيست : مولانا گفت تو اين ندانى ، هنوز مولانا اين سخن به انجام نرسانيده بود كه آتش در كتب و كتب‌خانه افتاد . مولانا پرسيد اين چه باشد ، شمس الدين گفت تو نيز اين ندانى برخاست و برفت . مولانا جلال الدين مجردوار برآمد و به ترك مدرسه و كسان و فرزندان گفت و در شهرها بگشت و اشعار بسيار بنظم آورد و بشمس تبريزى نرسيد و شمس ناپيدا شد و قريب بدين روايت است آنچه جامى و ديگران « 2 » بتبع وى در كتب خود نوشته‌اند كه « چون خدمت مولانا شمس الدين به قونيه رسيد و بمجلس مولانا درآمد خدمت مولانا در كنار حوضى نشسته بود و كتابى چند پيش خود نهاده پرسيد :\r\nاين چه كتابهاست ، مولانا گفت اين را قيل و قال گويند ترا با اين چه كار خدمت مولانا شمس الدين دست دراز كرد و همه كتابها را در آب انداخت ، خدمت مولانا بتأسف تمام گفت هى درويش چه كردى بعضى از آنها فوائد والد بود كه ديگر يافت نيست .\r\nشيخ شمس الدين دست در آب كرد و يكان‌يكان كتابها را بيرون آورد و آب در هيچ يك اثر نكرده ، خدمت مولانا گفت اين چه سرّ است ، شيخ شمس الدين گفت اين ذوق و حال است ترا از اين چه خبر بعد از آن با يكديگر بنياد صحبت كردند » .\r\n\r\nروايت دولتشاه « 3 »\r\nو دولتشاه در باب ديدار شمس با مولانا گويد « روزى شيخ ركن الدين سنجابى « 4 » شيخ شمس الدين را گفت كه ترا مىبايد رفت بروم و در روم سوخته‌ايست آتش در نهاد او مىبايد زد .\r\nشمس به اشارت پير روى بروم نهاد و در شهر قونيه ديد كه مولانا\r\n\r\n\r\n","description":"","footnote":"\r\n( 1 ) - الجواهر المضيئه ، طبع حيدرآباد ، جلد دوم ( صفحهء 124 - 125 ) كه چون گفتار او به عربى بود بپارسى ترجمه كرده آمد .\r\n( 2 ) - مانند امين احمد رازى مؤلف تذكرهء هفت اقليم و آذر مؤلف آتشكده .\r\n( 3 ) - تذكرهء دولتشاه ، طبع ليدن ( صفحهء 196 - 197 )\r\nبقيهء پاورقى در ذيل صفحهء 58\r\n","page_name":" 57 ","page_number":73},
  {"content":"\r\n\r\nبر استرى نشسته و جمعى موالى در ركاب او روان از مدرسه به خانه مىرود . شيخ شمس الدين از روى فراست مطلوب را ديد بلكه محبوب را دريافت و در عنان مولانا روان شد و سؤال كرد كه غرض از مجاهدت و رياضت و تكرار و دانستن علم چيست مولانا گفت روش سنت و آداب شريعت شمس گفت اين‌ها همه از روى ظاهر است .\r\nمولانا گفت وراى اين چيست ، شمس گفت علم آنست كه بمعلوم رسى و از ديوان سنائى اين بيت برخواند :\r\n علم كز تو ترا بنستاند * جهل از آن علم به بود بسيار \r\nمولانا از اين سخن متحير شد و پيش آن بزرگ افتاد و از تكرار درس و افاده بازماند » .\r\n\r\nروايت ابن بطوطه « 1 »\r\nابن بطوطه كه در نيمهء اول از قرن هشتم در اثناء سفر خود به قونيه رفته و شرح مختصرى نيز راجع بمولانا و پيروان او نوشته در سبب انقلاب مولانا گويد « روايت كنند كه او ( مولانا ) در آغاز كار فقيهى مدرس بود كه طلاب در يكى از مدارس قونيه به روى گرد مىشدند . يك روز مردى حلوافروش كه طبقى حلواى بريده بر سر داشت و هر پاره‌اى به فلسى مىفروخت به مدرسه درآمد . چون بمجلس تدريس رسيد شيخ ( مولانا ) گفت طبق خويش را بيار ، حلوافروش پاره‌اى حلوا برگرفت و بوى داد ، شيخ بستاند و بخورد ، حلوائى برفت و به هيچ‌كس از آن حلوا نداد . شيخ ترك تدريس گفت و از پى او برفت و ديرى كشيد كه بمجلس درس باز نيامد و طلاب مدتى دراز انتظار كشيدند .\r\nسپس به جستجوى او برخاستند و آرامگاه او نشناختند تا پس از چند سال برگشت و جز شعر پارسى نامفهوم سخنى نمىگفت . طلاب از پيش مىرفتند و آنچه مىگفت مىنوشتند و از آنها كتابى بنام مثنوى جمع كردند » .\r\nاكنون چون بدقت در اين روايات نگريم روشن مىگردد كه روايت افلاكى و دولتشاه در اين مشترك است كه علت انقلاب مولانا سؤال شمس و تصادف اين دو بقيهء پاورقى از ذيل صفحهء 57\r\n\r\n\r\n","description":"","footnote":"\r\nو اين روايت در تذكرهء آتشكده هم هست ( در ذكر رجال بلخ ) .\r\n- و صحيح سجاسى است چنان كه در صفحهء « 51 » اين كتاب گذشت .\r\n( 1 ) - رحلهء ابن بطوطه ، جلد اول ، طبع مصر ( صفحهء 187 ) .\r\n","page_name":" 58 ","page_number":74},
  {"content":"\r\n\r\nهنگام بازگشت مولانا از مدرسه بوده و اختلاف آنها در سؤال شمس است ولى روايت دولتشاه ضعيف‌تر از روايت افلاكى مىباشد زيرا سخت دور است كه مولانا با آنكه در مهد تصوف و كنار پدرى صوفى مسلك و صاحب داعيه ارشاد تربيت شده و سالها در خدمت برهان محقق به طى مدارج سلوك گذرانيده بود در پاسخ پرسش درويشى جوابى بدان سستى ايراد كند و از جواب دومين شمس از دست برود و نيز روايت مؤلف الجواهر المضيئه با روايت دومين جامى در اين اشتراك دارد كه آشفتگى و ميل مولانا بتجريد و ترك ظاهر بسبب كرامت شمس پس از بىاعتنائى مولانا بوى دست داده و اين هر دو روايت هرچند ممكن است براى ارباب حالت كه ديده بكحل ما زاغ بينا كرده و اين آثار عجيب را كمترين اثر از وجود اوليا دانسته‌اند صحيح و درست باشد ليكن در نظر ارباب تاريخ كه چشم بر حوادث و اسباب ظاهرى گماشته‌اند به هيچ‌روى شايستهء قبول نتواند بود .\r\nروايت ابن بطوطه نيز خلاف بديههء عقل و ازهرجهت بطلان آن مقطوع است چه گذشته از آنكه اين خبر در هيچ‌يك از كتب متقدمين و متأخرين نيست و با هيچ يك از روايات اندك مناسبتى هم ندارد به حكم خرد راست و انديشهء درست پيداست كه پاره‌اى « 1 » حلوا سبب آشفتگى و انقلاب مرد دانا و مجربى كه سرد و گرم روزگار چشيده و به خدمت بسيارى از ارباب معرفت رسيده نتواند بود علاوه بر اينكه ناپيدا شدن مولانا خبريست كه هيچ اصل « 2 » تاريخى ندارد و در مثنوى ولدى و مناقب افلاكى كه مأخذ قديمى و معتبر تاريخ مولاناست ذكر آن نيست و گمان مىرود كه ابن بطوطه\r\n\r\n\r\n","description":"","footnote":"\r\n( 1 ) - و اشارات مولانا به حلوائى و حلوافروش در غزليات ( تقريبا 20 مورد در نظر است ) مبتنى بر اصطلاحات و تعبيرات شاعرانه است و گواه گفتار ابن بطوطه نيست .\r\n( 2 ) - سخن مؤلف الجواهر المضيئه كه مولانا در شهرها گشت اشارت به مسافرتهاى مولاناست در طلب شمس كه ذكر آن بيايد و با گفتار ابن بطوطه ارتباطى ندارد و اينكه ابن بطوطه مىگويد جز شعر پارسى نامفهوم سخنى نمىگفت و مريدان آن سخن را گرد كرده مثنوى نام نهادند بسيار شگفت و ناشى از عدم اطلاع و ساده ضميرى ابن بطوطه مىباشد چه اولا اشعار مولانا براى كسانى كه پارسى مىدانند نامفهوم نيست ، ثانيا چگونه ممكن است شخصى جز شعر هيچ نوع سخن نگويد ، ثانيا آثار مولانا منحصر بشعر و مثنوى نمىباشد و آثار منثور او مانند مكاتيب و كتاب فيه ما فيه موجود است و ابن بطوطه از آنها آگاهى نداشته و از فرط يكتادلى و سلامت نفس اين خبر بىبنيان را در كتاب خود آورده است .\r\n","page_name":" 59 ","page_number":75},
  {"content":"\r\n\r\nخبر مذكور را از دشمنان خاندان مولانا يا از افواه عوام بىاطلاع شنيده و بدون مطالعه و تحقيق روايت كرده باشد .\r\nبا دقت بيشتر واضح مىگردد كه روايت افلاكى و دولتشاه نيز خالى از اشكال « 1 » نيست ، چه سؤال شمس بسيار ساده و پيش پا افتاده و عاديست و طفلان طريقت هم از جواب امثال آن عاجز نبوده و نمىباشند تا چه رسد بمولانا كه از آغاز زندگانى با حقائق عرفان آشنا شده و در مهد تصوّف تربيت يافته بود .\r\nهرچند مىتوان تصور كرد كه مولانا با شمس الدين در حلب « 2 » يا شام ديدار كرده و دست در دامن عشق و ارادت زده و سؤال شمس الدين يادآوريى از آن سخنان باشد كه با مولانا در آغاز كار به ميان آورده است و مؤيد اين سخن روايت افلاكى است\r\n\r\n\r\n","description":"","footnote":"\r\n( 1 ) - بنا به ظاهر چنين مىنمايد ولى از مقالات شمس برمىآيد كه اين سؤال و جواب ميانهء اين دو بزرگ رد و بدل شده و مورد استشهاد از مقالات اين سخن است « و اول كلام تكلمت معه كان هذا اما ابا يزيد ( ابو يزيد صواب است ) كيف ما لزم المتابعة و ما قال سبحانك ما عبدناك فعرف الى التمام و الكمال هذا الكلام و اما ( ان ظ ) هذا الكلام الى اين مخلصه و منتهاه فسكر من ذلك لطهارة سره » ( مقالات شمس صفحه دوم ) و از قرائن معلوم است كه ضمير « معه » بمولانا راجع مىگردد و ازين‌رو بايد باور كرد كه اين سؤال و جواب واقع گرديده ولى اينكه مبدأ انقلاب مولانا همين سؤال بوده در حد خود مورد اشكال است .\r\n( 2 ) - از مقالات شمس و روايات افلاكى معلوم مىگردد كه شمس مدتى در حلب و شام مقيم بود و چنان كه گفته آمد مولانا هم قريب هفت سال در اين دو ناحيت اقامت گزيده بود و بدين جهت فرض ملاقات او با شمس در يكى ازين دو نقطه خالى از قوت نيست و اين سخن شمس در مقالات صفحهء 36 « ازم ( مولانا در همه جاى اين كتاب ) به يادگار دارم از شانزده سال كه مىگفت كه خلائق همچو اعداد انگورند عدد از روى صورتست چون بيفشارى در كاسه آنجا هيچ عدد هست » مىتوان ملاقات مولانا را با شمس در حلب استفاده نمود چه از اقامت مولانا در حلب تا آخرين سال مصاحبت او با شمس ( 630 - 645 ) تقريبا 16 سال فاصله مىباشد و آن معنى كه از مولانا بعنوان يادگار شانزده‌ساله روايت مىكند همان است كه از هفت قرن پيش در اين ابيات مثنوى به يادگار مانده است .\r\n ده چراغ ار حاضر آرى در مكان * هريكى باشد به صورت غير آن\r\nفرق نتوان كرد نور هريكى * چون به نورش روى آرى بىشكى\r\nگر تو صد سيب و صد آبى بشمرى * صد نمايد يك شود چون بفشرى\r\nدر معانى قسمت و اعداد نيست * در معانى تجزيه و افراد نيست \r\nمثنوى ، دفتر اول ، چاپ علاء الدوله ( صفحهء 18 ) .\r\n","page_name":" 60 ","page_number":76},
  {"content":"\r\n\r\nكه از ملاقات مولانا با شمس الدين در شام حكايتى « 1 » نقل كرده است .\r\nصرف‌نظر از اين اخبار كه اين حادثه را خارق‌العاده و آشفتگى مولانا را ناگهانى نشان مىدهد هرگاه بمأخذ قديم‌تر و صحيح‌تر يعنى ولدنامه بنگريم خواهيم دانست كه اين‌ها همه شاخ و برگهائى است كه ارباب مناقب و تذكره‌نويسان بدين قصه داده‌اند و تا اين حادثه را كه از نظر نتيجه يعنى تغيير حال و تبديل جميع شئون زندگى مولانا غير عادى است با مقدمات خلاف عادت جلوه دهند رواياتى از خود ساخته و يا شنيده‌هاى خويش را بدون تحقيق در كتب نوشته‌اند .\r\nمطابق روايات سلطان ولد پسر مولانا در ولدنامه عشق مولانا بشمس مانند جستجوى موسى است از خضر كه با مقام نبوت و رسالت و رتبهء كليم اللهى باز هم مردان خدا را طلب مىكرد و مولانا نيز با همهء كمال و جلالت در طلب اكملى روز مىگذاشت تا اينكه شمس « 2 » را كه از مستوران قباب غيرت بود بدست آورد و مريد وى شد و سر در قدمش نهاد و يكباره در انوار او فانى گرديد و او را به خانهء خويش خواند . اينك ابيات ولدنامه :\r\n غرضم از كليم مولاناست * آنكه او بىنظير و بىهمتاست\r\nآنكه چون او نبود كس بجهان * آنكه بود از جهان هميشه جهان \r\n\r\n\r\n","description":"","footnote":"\r\n( 1 ) - و آن حكايت اينست « همچنان روايت كردند كه روزى در ميدان دمشق سير مىكرد در ميان خلائق به شخص عجب مقابل افتاد نمد سياه پوشيده و كلاه نمدى بر سر نهاده گشت مىكرد چون به حضرت مولانا رسيد دست مباركش را بوسه داد و گفت اى صراف عالم معانى ما را درياب و آن حضرت مولانا شمس الدين تبريزى بود عظم اللّه ذكره » .\r\n( 2 ) - در مقالات صفحهء 81 اين عبارت ديده مىشود « به حضرت حق تضرع مىكردم كه مرا با اولياء خود اختلاط ده و هم‌صحبت كن بخواب ديدم كه مرا گفتند كه ترا با يك ولى هم‌صحبت كنيم ، گفتم كجاست آن ولى ، شب ديگر ديدم كه گفتند در روم است چون بعد چندين مدت بديدم گفتند كه وقت نيست هنوز\r\nالامور مرهونة باوقاتها\r\n» كه معلوم مىدارد شمس نيز در طلب مردان بساق جد و قدم اجتهاد ايستاده بجان صحبت اوليا مىجست و مطلوبش را در روم نشان داده بودند و روايات افلاكى نيز مطابق مقالات است و ميانهء اين روايات با ولدنامه تصور اختلاف نبايد كرد چه جذب و كشش در اعتقاد مولانا از هر دو طرف ( عاشق و معشوق ) صورت مىگيرد .\r\n تشنه مىگويد كه كو آب گوار * آب هم گويد كه كو آن آب‌خوار \r\nو اصطلاح مستوران قباب غيرت يا قباب حق ( يعنى اولياء مخفى كه بسه طبقه مىشوند ) كه در كتب صوفيان به نظر مىرسد ماخوذ است ازين حديث\r\n« اوليائى تحت قبابى لا يعرفهم غيرى »\r\n.\r\n","page_name":" 61 ","page_number":77},
  {"content":"\r\n\r\n آنكه اندر علوم فائق بود * بسرىّ شيوخ لائق بود\r\nمفتيان گزيده شاگردش . . . * همه صفها زده ز جان گردش\r\nهر مريدش ز بايزيد افزون * هريكى در وله دو صد ذو النون\r\nبا چنين عزّ و قدر و فضل و كمال * دائما بود طالب ابدال\r\nخضرش بود شمس تبريزى * آنكه با او اگر درآميزى\r\nهيچ‌كس را به يك جوى نخرى * پرده‌هاى ظلام را بدرى\r\nآنكه از مخفيان نهان بود او * خسرو جمله واصلان بود او\r\nاوليا گر ز خلق پنهانند * خلق جسمند و اوليا جانند\r\nجسم جان را كجا تواند ديد * راه جان را بجان توان ببريد\r\nاين‌چنين اوليا كه بينااند * از ازل عالمند و والااند\r\nشمس تبريز را نمىديدند * در طلب گرچه بس بگرديدند\r\nغيرت حق ورا نهان مىداشت * دور از وهم و از گمان مىداشت\r\nنزد يزدان چو بود مولانا * از همه خاص‌تر بصدق و صفا\r\nگشت راضى كه روى بنمايد * خاص با او بر آن بيفزايد\r\nطمع اندر كس دگر نكند * مهر باقى ز دل برون فكند\r\nغير او را نجويد اندر دهر * گرچه باشد فريد و زبدهء عصر\r\nنشود كس بدان عطا مخصوص * او بود با چنان لقا مخصوص\r\nبعد بس انتظار رويش ديد * هم شنيد آنچه كس ز كس نشنيد\r\nچون كشيد از نياز بوى ورا * بىحجابى بديد روى ورا . . .\r\nشد بر او عاشق و برفت از دست * گشت پيشش يكى بلندى و پست\r\nدعوتش كرد سوى خانهء خويش * گفت بشنو شها ازين درويش\r\nخانه‌ام گرچه نيست لائق تو * ليك هستم بصدق عاشق تو\r\nبنده را هرچه هست و هرچه شود * بىگمان جمله آن خواجه بود\r\nپس ازين روى خانه خانهء تست * به وثاقت همىروى تو درست\r\nبعد از آن هر دو خوش روانه شدند * شاد و خندان بسوى خانه شدند \r\n\r\n","description":"","footnote":"","page_name":" 62 ","page_number":78},
  {"content":"\r\n\r\nاز اين ابيات پديد است كه مولانا از آغاز « 1 » عاشق و بجان جويان مردان حق بود و به نشانهاى كاملان و واصلان آشنائى داشت و مغز را از پوست بازمىدانست و چون جان كه « 2 » بر تن پرتو مىافكند پرتو ابدال در جان وى مىتافت و چون شمس الدين را دريافت آن « 3 » نشانها و تازگيها كه علامت ديدار و اتصال به درياى بىكرانهء جمال آن معشوق لطيف است در چهرهء جذاب و دل‌فريب او ديد و از گرمى و گيرائى نفس او دانست كه با معدن دل‌فريبى و كان دلربائى پيوند دارد و هم بجذب جنسيت دست از دل‌وجان برداشت و سر در قدمش نهاد و آن عشق بىچون و شور پرده‌در كه ساليان دراز در نهاد مولانا مستور و فرصت ظهور را منتهز بود تاب مستورى « 4 » نياورد و سر از روزن جان آن عاشق پارساصورت و صوفى مفتى شكل برآورد و نواى بيخودى و شور مستى در عالم انداخت و صلاى عشق در داد كه :\r\n بشنو از نى چون حكايت مىكند * وز جدائيها شكايت مىكند \r\nمولانا كه تا آن روز خلقش بىنياز مىشمردند نيازمندوار به دامن شمس درآويخت و با وى به خلوت نشست و چنان كه در دل بر خيال « 5 » غير دوست بسته داشت در خانه بر آشنا و بيگانه ببست و آتش استغنا در محراب و منبر زد و به ترك مسند تدريس و كرسى وعظ\r\n\r\n\r\n","description":"","footnote":"\r\n( 1 ) - اين بيت مولانا را بخاطر بياوريد :\r\n گر زنده جانى يابمى من دامنش برتابمى * اىكاشكى در خوابمى در خواب بنمودى لقا \r\n( 2 ) - اين بيت را ياد كنيد :\r\n آن‌چنان‌كه پرتو جان بر تنست * پرتو ابدال بر جان منست \r\nمثنوى ، دفتر اول ، چاپ علاء الدوله ( صفحهء 86 ) .\r\n( 3 ) - اين مضمون از ابيات ذيل مستفاد است :\r\n شرح روضه‌گر دروغ و زور نيست * پس چرا چشمت از آن مخمور نيست\r\nاين گدا چشمى و اين ناديدگى * از گدائى تست نز بيكلربگى\r\nچون ز چشمه آمدى چو نى تو خشك * گر تو ناف آهوئى كو بوى مشك\r\nگر تو مىآئى ز گلزار جنان * دسته گل كو براى ارمغان\r\nزانچه مىگوئى و شرحش مىكنى * چه نشانه در تو ماند اى سنى \r\nمثنوى ، دفتر پنجم ، چاپ علاء الدوله ( صفحهء 497 ) .\r\n( 4 ) - اشاره است به بيت مشهور ذيل :\r\n پرىرو تاب مستورى ندارد * در ار بندى سر از روزن برآرد \r\n( 5 ) - بيت سعدى بخاطر مىگذرد :\r\n ما در خلوت به روى غير ببستيم * و از همه باز آمديم و با تو نشستيم \r\n","page_name":" 63 ","page_number":79},
  {"content":"\r\n\r\nگفت و در خدمت استاد عشق زانو زد و با همه استادى نوآموز گشت و به روايت افلاكى مدت اين خلوت به چهل روز يا سه ماه كشيد و اينك ابيات ولدنامه كه اين مطلب را هرچه روشن‌تر مىكند :\r\n ناگهان شمس دين رسيد بوى * گشت فانى ز تاب نورش فى\r\nاز وراى جهان عشق آواز . . . * برسانيد بىدف و بىساز\r\nشرح كردش ز حالت معشوق * تا كه سرّش گذشت از عيوق\r\nگفت اگرچه بباطنى تو گرو * باطن باطنم من اين بشنو\r\nسرّ اسرار و نور انوارم * نرسند اوليا به اسرارم\r\nعشق در راه من بود پرده * عشق زنده است پيش من مرده\r\nدعوتش كرد در جهان عجب * كه نديد آن بخواب ترك و عرب\r\nشيخ استاد گشت نوآموز * درس خواندى به خدمتش هر روز\r\nمنتهى بود مبتدى شد باز * مقتدا بود مقتدى شد باز\r\nگرچه در علم فقر كامل بود * علم نو بود كان بوى بنمود \r\nشمس الدين بمولانا چه آموخت و چه فسون ساخت كه چندان فريفته گشت و از همه چيز و همه كس صرف‌نظر كرد و در قمار محبت نيز خود را در باخت بر ما مجهولست ولى كتب مناقب و آثار بر اين متفق است كه مولانا بعد از اين خلوت روش خود را بدل ساخت و بجاى اقامه نماز و مجلس وعظ بسماع نشست و چرخيدن و رقص بنياد كرد و بجاى قيل و قال مدرسه و جدال اهل بحث گوش به نغمهء جانسوز نى و ترانهء دلنواز رباب نهاد .\r\nو با آنكه در آغاز كار و پيش از آنكه ذره‌وار در شعاع شمس رقصان شود سخت به نماز و روزه مولع بود چنان كه هر سه روز يك‌بار روزه گشادى و شب تا بروز در نماز بودى و بسماع و رقص درنيامده بود و در صورت عبادت و تقوى كمال حاصل مىكرد و از تجليات الهى برخوردار مىگشت . چون آفتاب حقيقت شمس بر مشرق جان او تافت و عشق در دل مولانا كارگر افتاد و شمس را به راهنمائى برگزيد به اشارت او بسماع درآمد و بيش از آن حالات و تجليات كه از پرهيز و زهد مىديد در صورت سماع بر او جلوه‌گر گرديد چنان كه سلطان ولد در جزو سوم مثنوى ولدى گويد :\r\n\r\n","description":"","footnote":"","page_name":" 64 ","page_number":80},
  {"content":"\r\n\r\n پيشتر از وصل شمس الدين ز جان * بود در طاعت ز روزان و شبان\r\nسال و مه پيوسته آن شاه گزين * بود مشغول علوم زهد و دين\r\nآن مقاماتش از آن ورزش رسيد * با تقى و زهد ره را مىبريد\r\nاندر آن مظهر بدش جلوه ز حق * هر دمى مىبرد از حق نو سبق\r\nچونكه دعوت كرد او را شمس دين * در سماعى كه بد آن پيشش گزين\r\nچون درآمد در سماع از امر او * حال خود را ديد صد چندان ز هو\r\nشد سماعش مذهب و رايى درست * از سماع اندر دلش صد باغ رست \r\nمولانا در انوار شمس مستغرق شده و از ياران منقطع گرديده و براساس و روش خود كه كمال « 1 » در صحبت مردان كامل است و چنان كه علوم « 2 » ظاهر بتكرار و تدريس قوت مىگيرد . قوت فقر و تصوف از مصاحبت و دمسازى ياريست كه آئينه جمال‌نماى سالك باشد . دست تمنى در دامن صحبت شمس الدين محكم كرده بود و هرچه از نقود داشت يا از فتوح بدست مىآورد همه را در قدم شمس نثار مىكرد .\r\nياران و شاگردان و خويشان مولانا كه با چشمهاى غرض‌آميز بشمس مىنگريستند و او را مردى لاابالى و بيرون از طور معرفت مىشناختند بشيخى و پيشوائى او رضا\r\n\r\n\r\n","description":"","footnote":"\r\n( 1 ) - اين مطلب را تمام صوفيان كمابيش معتقدند بلكه آن را مىتوان بنياد تصوف خواند و در اشعار و كلمات مولانا اشارات بسيار بدين معنى يافته مىشود چنان كه در ابيات ذيل :\r\n گفت پيغمبر على را كاى على * شير حقى پهلوانى پردلى\r\nليك بر شيرى مكن هم اعتميد * اندرا در سايهء نخل اميد\r\nهركسى گر طاعتى پيش آورند * بهر قرب حضرت بىچون و چند\r\nتو تقرب جو بعقل و سر خويش * نى چو ايشان بر كمال و بر خويش\r\nاندرا در سايهء آن عاقلى * كش نتاند برد از ره ناقلى \r\nمثنوى ، دفتر اول ، چاپ علاء الدوله ( صفحهء 78 ) .\r\n( 2 ) - ازين ابيات اقتباس شده :\r\n علم‌آموزى طريقش قوليست * حرفت‌آموزى طريقش فعليست\r\nفقر خواهى آن بصحبت قائم است * نى زبانت كار مىآيد نه دست\r\nدانش آن را ستاند جان ز جان * نى ز راه دفتر و نى از بيان \r\nمثنوى ، دفتر پنجم ، چاپ علاء الدوله ( صفحهء 456 ) .\r\n چونكه مؤمن آينهء مؤمن بود * روى او ز آلودگى ايمن بود\r\nيار آئينه است جان را در حزن * بر رخ آئينه اى جان دم مزن \r\nمثنوى ، دفتر دوم ، چاپ علاء الدوله ( صفحهء 105 ) .\r\n","page_name":" 65 ","page_number":81},
  {"content":"\r\n\r\nنمىدادند و تمكين و تسليم مولانا كه شيخ و شيخ‌زاده و مفتى بود بر ايشان گران مىآمد . اهل قونيه و اكابر زهاد و علما هم از تغيير روش مولانا خشمگين شدند و چنان ثلمه و رخنهء عظيم كه از تبدل حال آن فقيه مفتى و حامل لواء علوم صحابه و اكابر ماضين در بنيان شرع محمدى راه يافت بر خود هموار نمىكردند بدين جهت « كافه خلق قونيه به جوش آمدند و از سر غيرت و حسد درهم شده هيچ‌كس را معلوم نشد كه او چه كس است و از كجاست » مريدان نيز تشنيع آغاز كردند و به شكايت پرداختند :\r\n گفته باهم كه شيخ ما زچه‌رو * پشت بر ما كند ز بهر چو او\r\nما همه نامدار ز اصل و نسب * از صغر در صلاح و طالب رب\r\nبندهء صادقيم در ره شيخ * ما همه عاشقيم در ره شيخ\r\nشده ما را يقين كه مظهر حق * اوست بىمثل وزو بريم سبق\r\nبرتر از فهم و عقل اين ره ماست * شاه جمله شهان شهنشه ماست\r\nهمه از وعظ او چنين گشتيم * در دل غير مهر او كشتيم\r\nهمه چون باز صيدها كرديم * صيدها را بشاه آورديم\r\nشد ز ما شيخ در جهان مشهور * دوستش شاد و دشمنش مقهور\r\nچه كس است اينكه شيخ ما را او * برد از ما ( از جا ) چو يك كهى را جو \r\nمريدان و اهل قونيه به ملامت و سرزنش برخاستند ولى مولانا سرگرم كار خود بود و از آن پندها « 1 » بندش سخت‌تر شده بىپروا آفتاب‌پرستى مىكرد چنان كه وقتى جلال الدين قراطاى « مدرسه خود را تمام كرده اجلاس عظيم كرد و همان روز در ميان اكابر علما بحث افتاد كه صدر كدام است و آن روز حضرت مولانا شمس الدين به نوى آمده بود در صف نعال ميان مردم نشسته و باتفاق از حضرت مولانا پرسيدند كه صدر چه جاى را گويند فرمود كه صدر علما در ميان صفه است و صدر عرفا در كنج خانه و صدر صوفيان بر كنار صفه و در مذهب عاشقان صدر كنار يار است همانا كه برخاست و بر كنار مولانا شمس الدين بنشست و گويند همان روز بود كه مولانا شمس الدين در ميان مردم و اكابر قونيه مشهور شد » ملامت\r\n\r\n\r\n","description":"","footnote":"\r\n( 1 ) - اشاره است بدين ابيات :\r\n گفت اى ناصح خمش كن چند پند * پند كمتر كن كه بس سخت است بند\r\nسخت‌تر شد بند من از پند تو * عشق را نشناخت دانشمند تو \r\nمثنوى ، دفتر سوم ، چاپ علاء الدوله ( صفحهء 294 ) .\r\n","page_name":" 66 ","page_number":82},
  {"content":"\r\n\r\nياران آتش عشق مولانا را دامن مىزد و بيخودى و آشفتگى او بر ملامت و حسد آنان مىافزود تا غلوّشان در عداوت و دشمنى شمس از حد گذشت « و باتفاق تمام قصد آن بزرگ كردند فترتى عظيم در ميان ياران واقع شد » .\r\n\r\nمسافرت شمس الدين به دمشق\r\nشمس الدين از گفتار و رفتار مردم متعصّب قونيه و ياران مولانا كه او را ساحر مىخواندند رنجيده‌خاطر گشت و هذا فراق بينى و بينك برخواند آن غزلهاى « 1 » گرم و پرسوز مولانا و اصرار و ابرام و عجز و نياز عاشقانهء او هم در شمس كارگر نيفتاد سر خويش گرفت و برفت و اين « 2 » سفر روز پنجشنبهء 21 شوال 643 واقع گرديد و بنابراين تمام مدت مصاحبت اين دو تقريبا شانزده « 3 » ماه بوده است .\r\nمولانا در طلب شمس بقدم جد ايستاد « قرب ماهى طلب مىكردند اثرى پيدا نشد » ولى گويا آخرالامر خبر « 4 » يافت كه اينك مطلع شمس دمشق شام است ، نامه و پيام متواتر كرد و پيك در پيك پيوست و به روايت افلاكى اين چهار غزل « 5 » را در اين هنگام به خدمت شمس فرستاد .\r\n\r\n\r\n","description":"","footnote":"\r\n( 1 ) - گمان مىرود كه غزلهاى ذيل از اين معنى حكايت كند :\r\n روشنى خانه توئى خانه بمگذار و مرو * عشرت چون شكر ما را تو نگهدار و مرو\r\nبشنيده‌ام كه عزم سفر مىكنى مكن * مهر حريف و يار دگر مىكنى مكن\r\nمىبينمت كه عزم جفا مىكنى مكن * عزم عقاب و فرقت ما مىكنى مكن \r\n( 2 ) - گويند كه مولانا جلال الدين تاريخ نخستين غيبت شمس را بدين صورت بحسام الدين املا فرمود : « سافر المولى الاعز الداعى الى الخير خلاصة الارواح سر المشكوة و الزجاجة و المصباح شمس الحق و الدين نور اللّه فى الاولين و الآخرين اطال اللّه عمره و لقانا بالخير لقائه يوم الخميس الحادى و العشرين من شهر شوال سنة ثلاث و اربعين و ستمائة » .\r\n( 3 ) - زيرا شمس الدين در 26 جمادى الآخره سنهء 642 به قونيه آمده و در اين تاريخ مسافرت نموده است و اينكه بعضى مدت اقامت او را در قونيه 120 روز گفته‌اند سهو است .\r\n( 4 ) - در شرح حالى كه به ضميمه مثنوى مولانا منطبعهء بمبئى 1340 بطبع رسيده مذكور است كه شمس الدين نامه‌اى بمولانا نوشت و چون مأخذ روايات اين شرح حال مطابق اظهار نويسندهء آن مناقب افلاكى و مناقب درويش سپهسالار است كه 40 سال مصاحب مولانا بوده و ناچار از ديدار خود در آن كتاب سخن رانده است اين روايت مورد اعتماد تواند بود .\r\n( 5 ) - ليكن غزلى كه در ذيل مذكور مىگردد هرگاه از مولانا باشد پنجمين آن نامه‌ها خواهد بود كه بجانب شمس فرستاده است :\r\n زندگانى مجلس سامى * باد در سرورى و خودكامى \r\nبقيه در ذيل صفحهء 68\r\n","page_name":" 67 ","page_number":83},
  {"content":"\r\n\r\n\r\nنامه و غزل اول\r\n ايها النور فى الفؤاد تعال * غاية الوجد و المراد تعال\r\nانت تدرى حياتنا بيديك * لا تضيّق على العباد تعال\r\nيا سليمان دار هدهد لك * فتفضل بالا فتقاد تعال\r\nايها العشق ايها المعشوق * جز عن الصدّ و العناد تعال\r\nايها السابق الذى سبقت * منك مسبوقة الوداد تعال\r\nفمن البحر صحة الارواح * انجز العود يا معاد تعال\r\nاستر العيب و ابذل المعروف * هكذا عادة الجواد تعال\r\nچه بود پارسى تعال بيا * يا بيا يا بده تو داد تعال\r\nچون بيائى زهى گشاد مراد * چون نيائى زهى كساد تعال\r\nاى گشاد عرب قباد عجم * تو گشائى دلم به ياد تعال\r\nاى درونم تعال‌گويان تو * وى ز بود تو بود باد تعال\r\nطفت « 1 » فيك البلاد يا قمرا * بى محيط و بالبلاد تعال \r\nبقيه از ذيل صفحه 67\r\n\r\n\r\n","description":"","footnote":"\r\n نام تو زنده باد كز نامت * يافتند اصفيا نكونامى\r\nمىرسانم سلام و خدمتها * كه رهى را ولى انعامى\r\nچه دهم شرح اشتياق كه خود * ماهيم من تو بحر اكرامى\r\nماهى تشنه چون بود بىآب * اى كه جان را تو دانه و دامى\r\nسبب اين تحيت آن بوده است * كه تو كار مرا سرانجامى\r\nحامل خدمت از شكرريزت * دارد اميد شربت‌آشامى\r\nزان كرمها كه كرده‌اى با خلق * خاص آسوده است و هم عامى\r\nبكشش در حمايتت كامروز * توئى اهل زمانه را حامى\r\nتا كه در ظل تو بيارامد * كه تو جان را پناه و آرامى\r\nكه شوم من غريق منت تو * كابتدا كردى و در اتمامى\r\nباد جاويد بر مسلمانان * سايه‌ات كآفتاب اسلامى\r\nاين سواركار و خدمتى باشد * تا كه خدمت نمايم و رامى\r\nشمس تبريز در جهان وجود * عاشقان را بجان دلارامى \r\nكليات شمس منطبعهء هندوستان ( صفحهء 779 ) .\r\n( 1 ) - از اين بيت توان دانست كه مولانا اين‌بار هم بطلب شمس در شهرها طواف كرده است .\r\n","page_name":" 68 ","page_number":84},
  {"content":"\r\n\r\n انت كالشمس اذ دنت و نأت * يا قريبا على العباد تعال \r\n\r\nنامه و غزل دوم\r\n اى ظريف جهان سلام عليك * ان دائى و صحتى بيديك\r\nگر به خدمت نمىرسم به بدن * انما الروح و الفؤاد لديك\r\nگر خطابى نمىرسد بىحرف * پس جهان پرچرا شد از لبيك\r\nنحس گويد ترا كه بدّلنى * سعد گويد ترا كه يا سعديك\r\nآه از تو بر تو هم بنفير * آه المستغاث منك اليك\r\nدارو درد بنده چيست بگو * قبلة النور ذقت من شفتيك\r\nشمس دين عيش دوست نوشت باد * زانكه پيدا شده است فى عينيك \r\n\r\nنامه و غزل سوم\r\n زندگانى صدر عالى باد * ايزدش پاسبان و كالى باد\r\nهرچه نسيه است مقبلان را عيش * پيش او نقد وقت و حالى باد\r\nمجلس گرم و پرحلاوت او . . . * از حريف فسرده خالى باد\r\nجانهاء گشاده پر در غيب * بسته پيشش چو نقش قالى باد\r\nبر يمين و يسار او دولت * هم جنوبى و هم شمالى باد\r\nدو ولايت كه جسم و جان خوانند * بر سر هر دو شاه و والى باد\r\nبخت نقد است شمس تبريزى * او بسم غير او مثالى باد \r\n\r\nنامه و غزل چهارم\r\n به خدائى كه در ازل بوده است * حى و دانا و قادر و قيوم\r\nنور او شمعهاى عشق فروخت * تا كه شد صد هزار سر معلوم\r\nاز يكى حكم او جهان پر شد * عاشق و عشق و حاكم و محكوم\r\nدر طلسمات شمس تبريزى * گشت گنج عجائبش مكتوم\r\nكه از آن دم كه تو سفر كردى * از حلاوت جدا شدم چون موم\r\nهمه شب همچو شمع مىسوزم * ز آتشش جفت و ز انگبين محروم\r\nدر فراق جمال تو ما را * جسم ويران و جان ازو چون بوم \r\n\r\n","description":"","footnote":"","page_name":" 69 ","page_number":85},
  {"content":"\r\n\r\n هان عنان را بدين طرف برتاب * زفت كن پيل عشق را خرطوم\r\nبىحضورت سماع نيست حلال * همچو شيطان طرب شده مرجوم\r\nيك غزل بىتو هيچ گفته نشد * تا رسيد آن مشرّفهء مفهوم\r\nپس بذوق سماع « 1 » نامهء تو * غزلى پنج و شش بشد منظوم\r\nشامم از تو چو صبح روشن باد * اى به تو فخر شام و ارمن و روم \r\nاين نامه‌هاى منظوم كه قديم‌ترين اشعار تاريخى مولانا نيز مىباشد آخرالامر در دل شمس تأثير بخشيد و ظاهرا مايل گرديد كه بار ديگر بجانب آن يار دلسوخته عنان مهر برتابد .\r\nياران مولانا هم كه در نتيجهء « 2 » غيبت شمس و پژمردگى و دلتنگى مولانا از ديدار و حلاوت گفتار و ذوق تربيت و ارشاد او بىبهره مانده و مورد بىعنايتى شيخ كامل عيار خود واقع گرديده بودند از كردهء خود نادم و پشيمان شدند و دست انابت در دامن عفو و غفران مولانا زدند و چنان كه در ولدنامه است :\r\n پيش شيخ آمدند لابه‌كنان * كه ببخشا مكن دگر هجران\r\nتوبه‌ها مىكنيم رحمت كن * گر دگر اين كنيم لعنت كن\r\nتوبهء ما بكن ز لطف قبول * گرچه كرديم جرمها ز فضول\r\nبارها گفته اين‌چنين به فغان * ماهها زين نسق بروز و شبان \r\nمولانا عذرشان بپذيرفت و فرزند خود سلطان ولد را بطلب شمس روانهء دمشق كرد .\r\nتمام مدت « 3 » اقامت شمس در دمشق بيش از 15 ماه نكشيد و اينكه دولتشاه « 4 »\r\n\r\n\r\n","description":"","footnote":"\r\n( 1 ) - از اين بيت گفته آنان كه گويند شمس الدين بمولانا نامه نوشت تأييد مىشود و نيز معلوم مىگردد كه نامه‌هاى منظوم از چهار بيشتر بوده .\r\n( 2 ) - در مقالات شمس مذكور است « اينكه كسى بگويد كه ما سعى كرديم كه ش ( شايد ظ ) كه فلان بيايد بدان اميد كرديم كه م ( مولانا - در تمام اين كتاب اين حرف كنايه از مولاناست ) را بر آن دارد كه وعظ گويد » مقالات شمس نسخهء عكسى ( صفحهء 30 ) .\r\n( 3 ) - زيرا كه شمس الدين بتاريخ 21 شوال 643 از قونيه هجرت گزيد و در سال 644 به قونيه بازآمد و هرگاه تاريخ ورود وى در ذىالحجه آن سال هم فرض شود باز هم مدت غيبتش بيش از 15 ماه نتواند شد .\r\n( 4 ) - تذكرهء دولتشاه ، طبع ليدن ( صفحهء 197 ) و بعضى از متاخرين هم به پيروى دولتشاه ذكرى از اين سفر كرده‌اند و اين سخن چنان كه\r\nبقيه در ذيل صفحهء 71\r\n","page_name":" 70 ","page_number":86},
  {"content":"\r\n\r\nگويد كه شمس بتبريز رفت و مولانا بطلب او عزم تبريز نمود و او را با خود بروم آورد اشتباه است چه سلطان ولد كه خود در اين وقايع حاضر بوده و افلاكى نيز اين قضيه را روايت نكرده‌اند .\r\n\r\nبازگشت شمس الدين به قونيه\r\nبنا به روايت ولدنامه « 1 » و ديگر كتب مولانا سلطان ولد را بعذر خواهى از گناه و گستاخى مريدان نزد شمس الدين فرستاد و به لابه و عجز تمام درخواست كرد كه از جرم و ناسپاسى ياران تنگ‌حوصلهء تنگ‌مغز درگذرد و بار ديگر ان ابروار « 2 » باران لطف و كرم بر سر بوستان و شورستان ببارد و چون ناقص « 3 » طبعان ترش‌روى گوهر بقيه از ذيل صفحهء 70\r\n\r\n\r\n","description":"","footnote":"\r\nگفته آمد مخالف اسناد قديم است و اشعار مولانا در اشتياق تبريز مانند :\r\n ساربانا بار بگشا ز اشتران * شهر تبريز است و كوى گلستان\r\nفر فردوسى است اين پاليز را * شعشعه عرشى است مر تبريز را\r\nهر زمانى موج روح‌انگيز جان * از فراز عرش بر تبريزيان \r\nدفتر ششم ، چاپ علاء الدوله ( صفحهء 625 ) و يا اين بيت :\r\n شمس تبريزى بروم آمد بر من شام بود * وقت صبحى من به تبريزش خرامان يافتم \r\nمبتنى بر تعبيرات شاعرانه است و حاكى از حقيقت تاريخى نيست و باعتماد آن از نصوص ولدنامه دست نبايد كشيد . اين نكته نيز پوشيده مياد كه از روايات افلاكى چنين مفهوم مىشود كه شمس الدين دو سفر بسوى دمشق رفته و آن هم باحتمال اقوى غلط است .\r\n( 1 ) - اشعار ولدنامه :\r\n بود شه را عنايتى بولد * در نهان اندرون برون از حد\r\nخواند او را و گفت رو تو رسول * از برم پيش آن شه مقبول\r\nببر اين سيم را به پايش ريز * گويش از من كه اى شه تبريز\r\nآن مريدان كه جرمها كردند * زانچه كردند جمله واخوردند\r\nهمه گفته كنيم از دل‌وجان * خان‌ومان را فداى آن سلطان\r\nهمه او را بصدق بنده شويم * در ركابش بفرق سر بدويم\r\nرنجه كن اين طرف قدم را باز * چند روزى بيا و با ما ساز \r\n( 2 ) - اشاره است بدين قطعهء عنصرى :\r\n تو ابر رحمتى اى شاه و آسمان هنر * همى ببارى بر بوستان و شورستان\r\nبدين دو جاى تو يكسان همىرسى ليكن * ز شوره گرد برآيد چو نرگس از بستان \r\n( 3 ) - از اين ابيات ولدنامه اقتباس شده :\r\n چون تو لطفى و ما يقين همه قهر * كى دهد چاشنى شكر زهر\r\nآنچه از ما سزيد اگر كرديم * همچو خار خلنده سر كرديم\r\nتو چو گلشن بيا و وصل نما * همچو مه ز ابر هجر باز برآ \r\n","page_name":" 71 ","page_number":87},
  {"content":"\r\n\r\nخويش پديد كردند او نيز كه معدن كمال و كان حلاوتست كار خود كند و دوستان را به تلخى فراق باز نگذارد .\r\nسلطان ولد بفرمان پدر با بيست تن « 1 » از ياران براى آوردن آن صنم « 2 » گريزپا ساز سفر كرد و همچنان در سرما و گرما راه و بيراه در نوشت تا در دمشق « 3 » شمس الدين را دريافت و ره‌آوردى كه بامر پدر از نقود با خود آورده بود نثار قدم وى كرد و پيغامهاى پرسوز و گداز عاشق هجران‌ديده را بلطف تمام به گوش معشوق بىپروا رسانيد .\r\nدرياى مهر شمس جوشيدن گرفت و گوهرهاى « 4 » حقائق و معارف بر سلطان ولد\r\n\r\n\r\n","description":"","footnote":"\r\n( 1 ) - مطابق روايت افلاكى .\r\n( 2 ) - اشاره بدين غزل مولاناست كه گويند در موقع رفتن سلطان ولد بشام سروده است :\r\n برويد اى حريفان بكشيد يار ما را * به من آوريد آخر صنم گريزپا را\r\nبه بهانه‌هاى شيرين به ترانه‌هاى موزون * بكشيد سوى خانه مه خوب خوش‌لقا را\r\nاگر او بوعده گويد كه دم دگر بيايم * همه وعده مكر باشد بفريبد او شما را ( الخ ) . \r\n( 3 ) - مطابق تمام روايات سلطان ولد شمس الدين را در دمشق يافت و به قونيه آورد ، اشعار ولدنامه نيز به صراحت مفيد اين سخن است ولى در كتاب مقالات شمس برخى اشارات هست كه مىرساند شمس را از حلب به قونيه آورده‌اند « از جمله مرا تو آوردى از حلب به هزار ناز و پياده آمدى و گفتى على اذا لاقيت ليلى بخلوة زيارة بيت اللّه عريان ( رجلان ) حافيا من سوار و تو سوار » مقالات شمس ، نسخهء عكسى ( صفحهء 27 ) و ذكر پياده آمدن آورنده مفيد آنست كه خطاب بسلطان ولد باشد و در اين صورت بايد گفت شمس را از حلب به قونيه كشانيده‌اند و نيز در صفحهء 29 از همان كتاب مىآيد « و شما چون بحلب آمديد در من هيچ تغيير ديديد در لونم و آن صد سال بودى ( و اگر آن ظ ) همچنين و چندان دشوار و ناخوش آمد كه زشتست گفتن و از وجهى خوشم آمد اما ناخوشى غالب بود الا اين جانب م ( مولانا ) را راجح كردم » و باز در صفحهء 81 ديده مىشود « اين نيز نيافتم الا م ( مولانا ) را يافتم بدين صفت و اينكه مىبازگشتم از حلب بصحبت او بنابراين صفت بود و اگر گفتندى مرا كه پدرت از گور برخاست و آمد بتل باشر جهت ديدن تو و خواهد باز مردن بيا ببينش من گفتمى گو بمير چه كنم و از حلب بيرون نيامدمى الا جهت آن آمدم » و اين همه معارض اقوال و نصوص ولدنامه و ديگران است و شايد فرض توان كرد كه شمس دو سفر كرده يكى بحلب و ديگرى بدمشق و سلطان ولد در سفر دوم بطلب وى رفته است .\r\n( 4 ) - براى توضيح ابيات ولدنامه باختصار نقل مىشود :\r\n بعد از آن شست با حضور و ادب * از سر لطف شه گشاد دو لب\r\nدر سخن آمد و درر باريد * در دل و سينه عقل نو كاريد\r\nچون شنيد از ولد رسالت را * خوش پذيرفت آن مقالت را \r\nبقيه در ذيل صفحهء 73\r\n","page_name":" 72 ","page_number":88},
  {"content":"\r\n\r\nافشاند و خواهش مولانا را بپذيرفت و عازم قونيه « 1 » گرديد ( سنهء 644 ) . سلطان ولد بندگيها نمود و بيش از يك ماه از سر صدق و نياز نه از جهت حاجت پياده در ركاب شمس راه مىسپرد تا به قونيه رسيد و مولانا از غرقاب حسرت رها شد و خاطرش چون گل از نسيم صبا بشكفت و مريدان نيز پوزشها كردند و باز روى بشمس و مولانا آوردند و هريك به قدر وسع و به اندازهء طاقت خويش خوان نهادند و سماع دادند و مولانا با شمس چندى تنگاتنگ صحبت داشت تا اينكه :\r\n باز گستاخان ادب بگذاشتند * تخم كفران و حسدها كاشتند \r\nمردم قونيه و مريدان در خشم آمدند و بدگوئى شمس آغاز كردند و مولانا را ديوانه و شمس را جادو خواندند و سخن آشفتگى مولانا نقل مجالس علما و داستان هر كوچه و بازار شد و ظاهرا علت شورش فقها و عوام قونيه اولا آن بود كه مولانا پس از اتصال بشمس ترك تدريس و وعظ گفته بسماع و رقص نشست و نيز جامهء فقيهانه را بدل كرد و « فرمود از هند بارى فرجى ساختند و كلاه از پشم عسلى بر سر نهاد و گويند در آن ولايت جامهء هند بارى را اهل عزا مىپوشيدند و قاعدهء قدما آن بود چنان كه در اين عهد غاشيه مىپوشند همچنان پيرهن را پيشباز پوشيده و كفش و موزهء مولوى در پاى كردند و دستار را با شكرآويز برپيچيدند و فرمود كه رباب را شش خانه ساختند چه از قديم العهد رباب عرب چهارسو بود ، بعد از آن بنياد سماع نهاد و از شور عشق بقيه از ذيل صفحهء 72\r\n\r\n\r\n","description":"","footnote":"\r\n بازگشت از دمشق جانب روم * تا رسد در امام خود مأموم\r\nشد ولد در ركاب او پويان * نز ضرورت ولى ز صدق و ز جان\r\nشاه گفتش كه شو تو نيز سوار * بر فلان اسب خنگ خوشرفتار\r\nولدش گفت اى شه شاهان * با تو كردن برابرى نتوان\r\nچون بود شهسوار و بنده سوار * نبود اين روا مگو زنهار\r\nچون رسيدند پيش مولانا * نوش شد جمله نيش مولانا\r\nدر سجود آمدند جمله شهان * چون شود تن بگو ز ديدن جان\r\nوان جماعت كه مجرمان بودند * منكر قطب آسمان بودند\r\nجمله‌شان جان فشان به استغفار * سر نهادند كاى خديو كبار\r\nتوبه كاريم از آنچه ما كرديم * از سر صدق روى آورديم\r\nبعد از آن هريكى سماعى داد * هريكى خوان معتبر بنهاد \r\n( 1 ) - از مقالات شمس ( صفحهء 28 ) مستفاد است كه در اين سفر رنج بسيار بشمس الدين وارد گرديده و او آن‌همه را بخاطر مولانا تحمل نمود .\r\n","page_name":" 73 ","page_number":89},
  {"content":"\r\n\r\nو غوغاى عاشقان اطراف عالم پر شد و دائما ليلا و نهارا بتواجد و سماع مشغول شدند » .\r\nبديهى است كه بنياد سماع و ترك تدريس از فقيه و مفتى و مدرسى در محيط مذهبى و ميانهء فقهاء قونيه چه اندازه زشت و بدنما بود و تا چه حد مردم را بشمس بدبين مىساخت بدين جهت آنان كه حسن نيت و ايمانى داشتند از سر درد مسلمانى حسرت مىخوردند كه « دريغا نازنين مردى و عالمى و پادشاه‌زادهء كه از ناگاه ديوانه شد و مختل العقل گشت » و رقبا و حاسدان خاندان مولانا از بوميان قونيه و مهاجرين كه بر پيشرفت طريقه و احترام پدر و شخص مولانا از ديرباز حسد مىبردند در اين هنگام فرصت غنيمت شمرده آتش فتنه را بنام غيرت مسلمانى و حميت دين دامن مىزدند و بانواع و اقسام در صدد آزار خاطر شريف و بركندن بنياد عظمت مولانا برمىآمدند و بنام بحث علمى يا حمايت شرع از مولانا مسائل مىپرسيدند و تحريم سماع را مطرح مىكردند و مولانا سرگرم كار خود بود و پرواى آنان نداشت ، ثانيا آنكه شمس الدين چنان كه گذشت پايبند « 1 » ظواهر نبود و گاهى بر خلاف عقايد و آراء ظاهريان عمل مىكرد و سخن مىگفت و مردم كه پيمانهء استعدادشان تنگست حوصلهء تحمل آن اعمال و كلمات كه از شرح صدر و سعهء خاطر ناشى مىشد به هيچ‌روى نداشتند و آن را بر بىدينى و نامسلمانى حمل مىكردند و مولانا به نياز و صدق تمام همين شمس را\r\n\r\n\r\n","description":"","footnote":"\r\n( 1 ) - رجوع كنيد به صفحهء 54 از همين كتاب و در مقالات شمش ( صفحهء 95 ) آمده كه « اين مردمان را حقست كه به سخن من الف ندارند ، سخنم همه بوجه كبريا مىآيد قرآن و سخن محمد همه بوجه نياز آمده است لاجرم همه معنى مىنمايد سخنى مىشنوند نه در طريق طلب و نه در نياز از بلندى به مثابه‌اى كه برمىنگرى كلاه مىافتد » و همين بلندى گفتار و آزادگى شمس در كردار خود كه همواره از آن در مقالات شمس به « بىنفاقى » تعبير مىشود سبب اختلاف عقائد مردمان در حق آن بزرگ گرديد تا آنكه بعضى از تنگ‌مغزان آن كردار و گفتار را ناپسند داشته گوينده را نامسلمان مىانگاشتند و جمعى نيز دربارهء او غلو مىكردند چنان كه در مقالات ( صفحهء 43 ) ذكر شده « آن يكى مىگويد تا اين منبر است درين جامع كس اين سخن را بدين صريحى نگفته است مصطفى 4 گفته است اما پوشيده و مرموز بدين صريحى و فاشى گفته نشده است و هرگز اين گفته نشود زيرا كه تا اين غايت اين نوع خلق كه منم با خلق اختلاط نكرده است و نه آميخته است و خود نبوده است سنت و اگر بگويد بعد من برادر من باشد كوچكين » و ازين گفته پيداست كه بعضى مردم شمس را برتر از پيشينيان گمان مىكرده‌اند و شمس نيز پايهء خويش را از پيشوايان خلائق فراتر مىدانسته است .\r\n","page_name":" 74 ","page_number":90},
  {"content":"\r\n\r\nكه در عقيدهء عوام كافر بود مىپرستيد و او را مغز دين و سرّ اللّه مىشمرد و به آشكار شمس من و خداى من « 1 » مىگفت و پيداست كه اين روش هم در دلهاى ظاهريان ناخوش و در مذاق عاميان ناگوار مىآمد و بيشتر سبب انكار مىشد .\r\nثالثا مولانا مريدان قديم و خالص داشت كه بعضى از بلخ در ركاب پدرش آمده و عده‌اى نيز در بلاد روم بدين خاندان پيوسته بودند و او را پيشواى به حق و شيخ راستين و قطب زمان مىشمردند و گاه‌وبيگاه به خدمت مىرسيدند و از فوائد مجلس او بهره‌ها مىبردند و پس از آمدن شمس و انقلاب حال مولانا آن مجالس بهم خورد و دست مريدان از دامان شيخ كوتاه ماند و شمس الدين « 2 » نيز پيوسته « بر در حجره مىنشست و مولانا را در حجره كرده با هر يارى كه از مولانا مىپرسيد مىگفت چه آوردهء و چه شكرانه مىدهى تا او را به تو نمايم » و يقين است كه اين حركت باوجود آن سوابق بر مريدان هموار نبود و طعن و تشنيع علما و مردم قونيه در حق شمس بدين رفتار منضم شده آنان را به دشمنى و عداوت شمس وامىداشت .\r\nاحتمال قوى مىرود كه بعضى از پيوستگان « 3 » و خويشان مولانا نيز كه از شورش اهل قونيه و شكست كار خود نگران بوده يا آنكه نام جاويد و عظمت روزافزون آن بزرگ را در عالم ماده و معنى ديدن نمىتوانسته‌اند با اين گروه همراه و در آزار شمس همدست شده باشند چنان كه بعضى گويند « 4 » علاء الدين محمد فرزند مولانا با دشمنان\r\n\r\n\r\n","description":"","footnote":"\r\n( 1 ) - اشاره است بدين غزل مولانا كه بمطلع ذيل آغاز مىشود :\r\n پير من و مريد من درد من و دواى من * فاش بگفتم اين سخن شمس من و خداى من \r\nو در تمامى اين غزل « شمس من و خداى من » تكرار يافته است .\r\n( 2 ) - بمناسبت مقام اين بيت مولانا بر خاطر مىگذرد :\r\n هله ساقيا سبكتر ز درون ببند آن در * تو بگو به هر كه آمد كه سر شما ندارد \r\n( 3 ) - چنان كه از مجموع روايات و اخبار واضح مىشود مولانا پس از اتصال بشمس رشتهء الفت و دمسازى با خويشان و پيوستگان نيز گسسته مىداشت حتى آنكه به ترك صحبت فرزندان و خاندان خويش گفته بود چنان كه در غزلى فرمايد :\r\n چو خويش جان خود جان تو ديدم * ز خويشان بهر تو بيگانه گشتم \r\n( 4 ) - مطابق روايت افلاكى علاء الدين محمد فرزند مولانا در خون شمس شده بود و هم در آن ايام تب محرقه و علتى عجيب پيدا كرد و مولانا از غايت انفعال به جنازهء وى حاضر نگرديد ، سائر ارباب تذكره هم كمابيش اين روايت را از افلاكى گرفته و در تذكره‌ها نوشته‌اند و اين سخن با ولدنامه مخالف و به قوت مورد ترديد است .\r\n","page_name":" 75 ","page_number":91},
  {"content":"\r\n\r\nهمدست شده و بعضى او را شريك خون شمس شمرده‌اند .\r\n\r\nغيبت و استتار شمس الدين\r\nبنا به روايات ولدنامه چون ياران بكين شمس الدين كمر بستند و بجد به آزار وى برخاستند شمس دل از قونيه بركند و عزم كرد كه ديگر بدان شهر پرغوغا باز نيايد و چنان رود كه خبرش بدور و نزديك نرسد و از وى نوميد شوند و به مرگش همداستان گردند و اين سخن با سلطان ولد در ميان نهاد و شرح آن در ولدنامه چنين است :\r\n باز چون شمس دين بدانست اين * كه شدند آن گروه پر از كين\r\nآن محبت برفت از دلشان * باز شد دل زبون آن گلشان\r\nنفس‌هاى خبيث جوشيدند * باز در قلع شاه كوشيدند\r\nگفت شه با ولد كه ديدى باز * چون شدند از شقا همه دمساز\r\nكه مرا از حضور مولانا * كه چو او نيست هادى و دانا\r\nفكنندم جدا و دور كنند * بعد من جملگان سرور كنند\r\nخواهم اين‌بار آن‌چنان رفتن * كه نداند كسى كجاام من\r\nهمه گردند در طلب عاجز * ندهد كس ز من نشان هرگز\r\nسالها بگذرد چنين بسيار * كس نيابد ز گرد من آثار\r\nچون كشانم دراز گويند اين * كه ورا دشمنى بكشت يقين\r\nچند بار اين سخن مكرر كرد * بهر تأكيد را مقرر كرد\r\nناگهان گم شد از ميان همه * تا رود از دل اندهان همه \r\nو افلاكى از سلطان ولد روايت مىكند كه « مگر شمس در بندگى مولانا نشسته بود در خلوت شخصى آهسته از بيرون اشارت كرد تا بيرون ( آيد ) فى الحال برخاست و به حضرت مولانا گفت كه بكشتنم مىخوانند ، بعد از توقف بسيار پدرم فرمود الا له الخلق و الامر فتبارك اللّه مصلحت است گويند هفت كس ناكس عنود و حسود كه دست يكى كرده بودند و ملحدوار در كمين ايستاده چون فرصت يافتند كاردى راندند و شمس الدين چنان نعرهء بزد كه آن جماعت بىهوش گشتند چون اين خبر بسمع مولانا رسانيدند فرمود كه يفعل اللّه ما يشاء و يحكم ما يريد جامى « 1 » نيز همين روايات را از\r\n\r\n\r\n","description":"","footnote":"\r\n( 1 ) - نفحات الانس .\r\n","page_name":" 76 ","page_number":92},
  {"content":"\r\n\r\nافلاكى گرفته و اين جمله را در آخر افزوده است كه « چون آن جماعت به هوش باز آمدند غير از چند قطره خون بيش نديدند از آن ساعت تا امروز نشانى از آن سلطان معنى پيدا نيست » و تذكره‌نويسان همه اين روايت را پذيرفته و در كتب خود آورده‌اند و دولتشاه « 1 » نقل مىكند كه مردم قونيه فرزندى از فرزندان مولانا را بر آن داشتند تا ديوارى بر شمس انداخت و او را هلاك ساخت و خود گويد اين قول را در هيچ نسخه و تاريخ كه بر آن اعتمادى باشد نديده‌ام بلكه از درويشان و مسافران شنيده‌ام لاشك اعتماد را نشايد و در ميانهء اين روايات گفتهء سلطان ولد از همه صحيح‌تر است زيرا او خود در اين وقايع حاضر و شاهد قضايائى بوده است كه در خانه و مدرسهء پدرش اتفاق افتاده و به از همه كس به چگونگى آنها وقوف داشته است . علاوه بر آنكه روايت افلاكى و جامى خالى از اشكال نيست زيرا اگر شمس مىدانست كه او را خواهند كشت چگونه از خلوت بيرون شد و مولانا با آن همه عشق و محبت كه ساعتى از ديدار او شكيب نداشت چگونه بهجران ابد تن در داد و شمس را بدست مردم‌كشان باز گذاشت و سخن جامى در ناپديد شدن جسد شمس مايهء حيرت و از روى قطع منشأ آن انديشهء اثبات كرامتست براى اوليا .\r\nاختلاف اخبار و روايات « 2 » در باب عاقبت كار شمس و محل قبر وى ( كه پهلوى\r\n\r\n\r\n","description":"","footnote":"\r\n( 1 ) - تذكرهء دولتشاه ، طبع ليدن ( صفحهء 201 ) .\r\n( 2 ) - چه سلطان ولد به صراحت گويد كه شمس متوارىوار فرار نمود و در خاتمهء مثنوى مولانا منطبعهء بمبئى 1340 كه شرح احوال او را از مناقب درويش سپهسالار نقل كرده‌اند عاقبت كار شمس را به همين صورت نوشته‌اند و اين هر دو تاريخ اصح و اقدم منابع شرح احوال مولاناست و در برابر روايت افلاكى و متأخرين كه از همان منبع گرفته‌اند بخلاف اين مىباشد و احتمال اينكه شايد واقعهء قتل شمس پس از وفات سلطان ولد آشكار شده باشد هم ضعيف است زيرا روايت قتل شمس را افلاكى بسلطان ولد و همعصران وى اسناد داده است و همو مىگويد كه چون شمس الدين به درجهء شهادت رسيد آن دونان مغفل او را در چاهى افكندند و سلطان ولد بر اثر خوابى كه ديده بود جسدش را از آن چاه برآورد و در مدرسهء مولانا پهلوى بانى مدرسه امير بدر - الدين ( مقصود امير بدر الدين گهرتاش معروف به زردار است ، رجوع كنيد به صفحهء 31 از همين كتاب ) دفن كردند و هم روايت مىكند كه شمس الدين در جنب مولاناى بزرگ مدفونست و به اندك دقت از اين اختلاف و اضطراب كه در اقوال و روايات افلاكى است مشاهده مىافتد كه اين راوى اخبار مولانا و مناقب‌نويس تربت شريف هم از عاقبت كار شمس الدين آگاهى درستى نداشته و حتى در كتاب پير و مرشد خود سلطان ولد هم مطالعهء كافى ننموده است .\r\n","page_name":" 77 ","page_number":93},
  {"content":"\r\n\r\nمولاناى بزرگ يا در مدرسهء مولانا پهلوى بانى مدرسه امير بدر الدين مدفونست ) هم دليل است كه تذكره‌نويسان و اصحاب مناقب از اين قضيه خبر درستى نداشته‌اند و آنان كه اين خبر را قطعى شمرده‌اند مأخذشان همان روايت بىبنيان افلاكى است كه از قول سلطان ولد نقل كرده و با ولدنامه كه نسبت آن بسلطان ولد قطعى است به هيچ‌روى سازش ندارد . مؤلف الجواهر المضيئه نيز كه با مولانا قريب العصر است حادثهء قتل شمس را به صورت ترديد تلقى كرده ولى غيبت و استتار او را ثابت شمرده و گفته است : « 1 »\r\n« و عدم التبريزى و لم يعرف له موضع فيقال ان حاشية مولانا جلال الدين قصدوه و اغتالوه و اللّه اعلم » و دولتشاه هم گويد « 2 » « و در فوت آن سلطان عارفان اختلاف است » .\r\nجستجوى مولانا از شمس و دو بار مسافرت او بدمشق هم در طلب شمس دليل ديگر بر درستى اشعار ولدنامه تواند بود ، چه اگر اين حادثه بر مولانا مسلم شده بود مدت دو سال در صدد جستجوى شمس برنمىآمد و شهر به شهر و كوبكو به اميد ديدارش نمىگشت و چون همه روايات تذكره‌نويسان در كشتن شمس به يك مأخذ نادرست برمىگردد و در برابر روايت ولدنامه و ترديد دولتشاه و مؤلف الجواهر المضيئه و قرائن خارجى بخلاف آن بر مسافرت و ناپديد شدن او دليل است ، پس باحتمال قوىتر بايد گفت كه شمس الدين در قونيه بقتل نرسيده ولى پس از هجرت هم خبر و اثرى از وى نيافته‌اند و انجام « 3 » كار او به درستى معلوم نيست و سال غيبتش بالاتفاق 645 بوده است .\r\n\r\n\r\n","description":"","footnote":"\r\n( 1 ) - الجواهر المضيئه ، طبع حيدرآباد ، جلد دوم ( صفحهء 125 ) .\r\n( 2 ) - تذكرهء دولتشاه ، طبع ليدن ( صفحهء 201 ) .\r\n( 3 ) - زيرا چنان كه گذشت ( صفحهء 76 - 77 از همين كتاب ) اخبار و روايات در اين باب مختلف است و از اشعار مولانا هم چه در مثنوى و چه در غزليات به صراحت اين مطلب مستفاد نيست و ممكن است از روى آن اشارات براى هريك از اين دو روايت مختلف مؤيدات و قرائنى بدست آورد چنان كه ازين ابيات :\r\n دريغا كز ميان اى يار رفتى * به درد و حسرت بسيار رفتى\r\nكجا رفتى كه پيدا نيست گردت * زهى پرخون رهى كاين بار رفتى\r\nبشنو اين قصهء بلهانه امير عسسان * رندى از حلقهء ما گشت درين كوى نهان\r\nتو مگو دفع كه اين دعوى خون كهنست * خون عشاق نخفته است و نخسبد بجهان\r\nفتنه و آشوب و خونريزى مجو * بيش از اين از شمس تبريزى مگو \r\nشايد بتوان اشاراتى بر قتل شمس تصور نمود و در مقابل آن از تعبيرات مولانا كه همواره\r\nبقيه در ذيل صفحهء 79\r\n","page_name":" 78 ","page_number":94},
  {"content":"\r\n\r\nپس از غيبت و استتار شمس خبر كشته شدن او در قونيه انتشار يافته بود و مولانا « 1 » هم از اين واقعه جانگزاى آگهى داشت ولى دلش بر صحت اين خبر گواهى نمىداد و آشفته‌وار بر بام و صحن مدرسه مىگشت و بسوز دل آه مىكشيد و اين دو رباعى را به درد تمام مىخواند : « 2 »\r\n از عشق تو هر طرف يكى شب‌خيزى * شب گشته ز زلفين تو عنبربيزى\r\nنقاش ازل نقش كند هر طرفى * از بهر قرار دل من تبريزى \r\n* * *\r\n كه گفت كه آن زندهء جاويد بمرد * كه گفت كه آفتاب اميد بمرد\r\nآن دشمن خورشيد برآمد بر بام * دو چشم ببست و گفت خورشيد بمرد \r\nباز در مجمعى كه اكابر حاضر بودند گفت :\r\n كه گفت كه روح عشق‌انگيز بمرد * جبريل امين ز خنجر تيز بمرد\r\nآن‌كس كه چو ابليس در استيز بمرد * مىپندارد كه شمس تبريز بمرد \r\nاخبار و اراجيف كه شايد بعضى از آن را هم دشمنان براى رنجش دل مولانا مىساختند از هم نمىگسست و خبر مرگ و قتل و زندگانى و وجود شمس همه روز به گوش مىرسيد و مولانا در جوش و خروش و ميان اميد و نوميدى سرگردان بود و مانند كشتىشكستگان كه سرنوشت زندگانى خود را در درياى بىپايان و ميان موجهاى بقيه از ذيل صفحهء 78\r\n\r\n\r\n","description":"","footnote":"\r\nاز انجام كار شمس الدين بلفظ غائب شدن يا پنهان گشتن يا آنكه رفتن عبارت مىكند ممكنست قرينه‌اى بر روايت ديگر يعنى فرار شمس بدست آورد مثلا از اين ابيات :\r\n شمس تبريزى به چاهى رفته‌اى چون يوسفى * اى تو آب زندگانى چون رسن پنهان شدى \r\n( در نسخهء طبع هند بجاى ) :\r\n شمس تبريز كه غائب شد زين چرخ كبود * من نشانش بنشانم تنناها يا هو \r\n( 1 ) - چنان كه در غزلى گويد :\r\n گفت يكى خواجه سنائى بمرد * مرگ چنين خواجه نه كاريست خرد\r\nشمس مگو مفخر تبريزيان * هركه بمرد از دو جهان او نمرد \r\nو معنى و الفاظ اين غزل مقتبس است از اين قطعهء رودكى :\r\n مرد مرادى نه همانا كه مرد * مرگ چنان خواجه نه كاريست خرد\r\nجان گرامى به پدر باز داد * كالبد تيره بمادر سپرد \r\n( 2 ) - اين خبر و اشعار از مناقب افلاكى نقل شده است .\r\n","page_name":" 79 ","page_number":95},
  {"content":"\r\n\r\nهول‌انگيز بتخته پاره‌اى كه به اندك موج زير و زبر گشته بنياد هستى آدمى را بر باد مىدهد تسليم مىكنند در آن طوفان غم دل به خبرهاى بىاساس داده بود و شور و بىقرارى خود را به گفتهء مسافران تسكين مىداد و از هركس قصهء شمس مىخواست و مىگفت : « 1 »\r\n لحظهء قصه‌كنان قصهء تبريز كنيد * لحظهء قصهء آن غمزهء خونريز كنيد \r\nو چندان فريفتهء خبر بود كه پس از استتار شمس « هركه به دروغ خبرى دادى كه من شمس الدين را در فلان جا ديدم در حال دستار و فرجى خود را به مبشر ايثار كردى و شكرانه‌ها دادى و بسى شكرها كردى و شكفتى مگر روزى شخصى خبر داد كه شمس الدين را در دمشق ديدم نه‌چندانى بشاشت نمود كه توان گفتن و هرچه از دستار و فرجى و كفش پوشيده بود بوى بخشيد ، عزيزى گفته باشد كه دروغ مىگويد او را نديده است مولانا فرمود كه براى خبر دروغ او دستار و فرجى دادم چه اگر خبرش راست بودى بجاى جامه جان مىدادم » و گويا اين بيت اشاره بدين سخن باشد :\r\n خبر رسيده بشام است شمس تبريزى * چه صبحها كه نمايد اگر بشام بود \r\nمولانا پس از جستجوى بسيار بىاختيار و بىقرار و يكباره آشفته‌حال گرديد و سررشتهء اختيار و تدبيرش از دست برفت و شب و روز از غايت شور چرخ مىزد و شعر و غزل مىگفت و « بعد از چهلم روز دستاردخوانى بر سر نهاد و ديگر دستار سپيد بر سر نبست و از برد يمانى و هندى فرجى ساخت تا آخر وقت لباس ايشان آن بود » تبديل طريقه و روش مولانا و گرمى او در سماع و رقص همچنان‌كه « 2 » عده‌اى از ارباب ذوق و اصحاب حال را مجذوب و ربوده و پروانهء وجود وى گردانيد ، جماعت فقها\r\n\r\n\r\n","description":"","footnote":"\r\n( 1 ) - اين بيت مولانا هم از همين معنى حكايت مىكند :\r\n هركه كند حديث تو بر لب او نظر كنم * ز آن هوس دهان تو تا لب ما مزيده‌اى \r\n( 2 ) - مانند قاضى شمس الدين ماردينى و سراج الدين ارموى از فقهاء صاحب حال كه مريد مولانا گرديده و از بادهء وجود او سرگرم و مستان شده بودند و مولانا به كثرت مريدان خود اشارت كرده گويد :\r\n دو هزار شيخ جانى به هزار دل مريدند * چو خديو شمس دين را ز دل و ز جان مريدم\r\nعلمى بدست مستى دو هزار مست با وى * به ميان شهر گردان كه خمار شهريارم \r\n","page_name":" 80 ","page_number":96},
  {"content":"\r\n\r\nو متعصبان قونيه را بخلاف و انكار برانگيخت و اجتماع « 1 » و رغبت ياران مولانا بسماع و طرب خشم آنان را تندتر مىكرد و سخن تحريم « 2 » سماع و رقص ورد مجالس بود و فقيهان و محدّثان بر غربت اسلام و ضعف دين افسوس و دريغ مىخوردند و آشكارا بر روش مولانا كه حافظان قرآن « 3 » را به شعرخوانى و طرب مىخواند و معتكفان مساجد و صومعه‌ها را در مجلس سماع بجولان مىآورد انكار مىكردند و آن را بدعت و كفر صريح مىشمردند و پيغامهاى درشت مىفرستادند و بسخنان تلخ مشرب عيش ياران را مكدر مىساختند چنان كه وقتى « علماء شهر كه در آن عصر بودند و هريكى در انواع علوم متفق عليه باتفاق تمام به نزد خير الانام قاضى سراج الدين ارموى جمع آمدند و از ميل مردم باستماع رباب و رغبت خلائق بسماع شكايت كردند كه رئيس علما و سرور فضلا خدمت مولويست و در مسند شريعت قائم مقام رسول اللّه چرا بايد كه چنين بدعتى پيش رود و اين طريقت تمشيت يابد . قاضى گفت اين مرد مردانه مؤيد من عند اللّه است و در همه علوم ظاهر نيز بىمثل است با او نبايد پيچيدن ، او داند با خداى خود ، بو الفضولى چند چند فضولى در مسائل از فقه و خلافى و منطق و اصول و عربيت و حكمت و علم نظر و علم معانى و بيان و تفسير و نجوم و طب و طبيعيات بر ورقى نوشته بدست تركى فقيه دادند تا به خدمت مولانا برد . ترك پرسان‌پرسان حضرتش را در دروازهء سلطان بر كنار خندق بيافت ديد كه به مطالعهء كتابى مشغول شده است ، فقيه اجزاء را بدست مولانا داد در حال مطالعه ناكرده دوات و قلم خواسته جواب هر مسئله را در تحت آن ثبت كرد بتفصيل و همچنين جوابات مجموع مسائل را در همديگر آميخته مجملا مسأله‌اى ساخت ، چون ترك فقيه كاغذ را بمحكمه بازآورد بعد از اطلاع فضوح مشكلات على العموم\r\n\r\n\r\n","description":"","footnote":"\r\n( 1 ) - و گويا در اشاره بدين وقايع گفته است :\r\n چون مرا جمعى خريدار آمدند * كهنه‌دوزان بر سر كار آمدند\r\nاز ستيزه ريش را صابون زدند * وز حسد ناشسته رخسار آمدند\r\nخلق را پس چون رهانند از حسد * كز حسد اين قوم بيمار آمدند \r\n( 2 ) - مولانا گويد :\r\n گفت كسى كاين سماع جاه و ادب كم كند * جاه نخواهم كه عشق در دو جهان جاه من\r\nسوى مدرس خرد آيند در سؤال * كاين فتنهء عظيم در اسلام شد چرا \r\n( 3 ) - اشاره است بدين بيت ولدنامه كه گفتار مخالفان را شرح مىدهد :\r\n حافظان جمله شعرخوان شده‌اند * بسوى مطربان روان شده‌اند \r\n","page_name":" 81 ","page_number":97},
  {"content":"\r\n\r\nدر غمام غموم فروماندند همانا كه حضرت مولانا در عقب رقعه فرمود نوشتن كه معلوم راى عالم‌آراى علما باشد كه مجموع خوشيهاى جهان را از نقود و عقود و عنقود و اعراض و اجناس و آنچه در آيت زين للناس است و جميع مدارس و خانقاهها را به خدمت صدور مسلم داشته به هيچ منصبى از آنها نگران نيستيم و به كلى على ( عن ظ ) الدنيا و ما فيها قطع نظر كرده‌ايم تا صدور را اسباب متوافر و لذات مرتب و مستوفى باشد و زحمت خود را دور داشته و در كنجى منزوى گشته‌ايم و در خانهء خمول فروكشيده‌ايم چه اگر آن رباب حرام كه فرموده بودند و نفى كرده به كار عزيزان شايستى و بايستى حقا كه دست از آنجا باز كشيده آن هم ايثار ائمهء دين مىكرديم و از غايت ناچيزى و ناملتفتى رباب غريب را بنواختيم چه غريب‌نوازى كار مردان دين و خاصان يقين است و اين غزل فرمود :\r\n هيچ مىدانى چه مىگويد رباب * ز اشك چشم و از جگرهاى كباب « 1 » » \r\nمولانا در جواب اين پيغامها چنان كه ديديم جوابهاى لطيف مىداد و بسخنان گرم و نرم آن سنگدلان دم سرد را در كار مىكشيد و ناسزاها و گزاف‌گوئيها را بخلق جميل تحمل و بدگويان را به راه صواب ارشاد مىفرمود و گوش به فرياد بدخواهان نمىداد و مجالس سماع را گرمتر مىداشت چنان كه قوالان و سرودگويان و نوازندگان چنگ و رباب از كار مىرفتند و مولانا همچنان چرخ مىزد و شورهاى عجب مىكرد و ما شرح اين حالت را به فرزند مولانا بازمىگذاريم كه به بيانى هرچه صريح‌تر مشاهدات خود را بدين‌طريق شرح مىدهد :\r\n نيست اين را نهايت آن سلطان * بازگو چون شد از فراق و چسان\r\nروز و شب در سماع رقصان شد * بر زمين همچو چرخ گردان شد\r\nبانگ و افغان او بعرش رسيد * ناله‌اش را بزرگ و خرد شنيد\r\nسيم و زر را به مطربان مىداد * هرچه بودش ز خان‌ومان مىداد\r\nيك زمان بىسماع و رقص نبود * روز و شب لحظهء نمىآسود\r\nتا حدى كه نماند قوالى * كه ز گفتن نماند چون لالى \r\n\r\n\r\n","description":"","footnote":"\r\n( 1 ) - و تمامى اين غزل كه از غرر غزليات مولاناست در كليات شمس ، طبع هند ، صفحه 111 توان يافت .\r\n","page_name":" 82 ","page_number":98},
  {"content":"\r\n\r\n همشان را گلو گرفت از بانگ * جمله بيزار گشته از زر و دانگ\r\nغلغله اوفتاد اندر شهر * شهر چه بلكه در زمانه و دهر\r\nكاين چنين قطب و مفتى اسلام * كوست اندر دو كون شيخ و امام\r\nشورها مىكند چو شيدا او * گاه پنهان و گه هويدا او\r\nخلق از وى ز شرع و دين گشتند * همگان عشق را رهين گشتند\r\nحافظان جمله شعرخوان شده‌اند * بسوى مطربان روان شده‌اند\r\nپير و برنا سماع‌باره شدند * بر براق و لا سواره شدند\r\nورد ايشان شده است بيت و غزل * غير اين نيستشان صلاة و عمل\r\nعاشقى شد طريق و مذهبشان * غير عشق است پيششان هذيان\r\nكفر و اسلام نيست در رهشان * شمس تبريز شد شهنشهشان\r\nگفته منكر ز غايت انكار * نيست بر وفق شرع و دين اين كار\r\nجان دين را شمرده كفر آن دون * عقل كل را نهاده نام جنون \r\n\r\nمسافرتهاى مولانا بدمشق در طلب شمس\r\nظاهرا پس از فحص و جستجوى بسيار از مجموع اخبار بر مولانا مسلم شد كه اينك مشرق آفتاب عشق دمشق است و شمس الدين در آن ناحيت كه اقامتگاه مردان خدا و جاى مراقبت هفت‌تنان و ابدال است دور از حسد و طعنهء روز كوران و دشمنان خورشيد فاش بسر مىبرد .\r\nدل مولانا نسبة بدين خبر قرار گرفت زيرا اولين ملاقات او با شمس در شام اتفاق افتاده بود و نيز بار نخستين كه شمس از قونيه دلگير شد و سفر گزيد او را از همين نواحى بدست آوردند و مولانا نيز با اين سرزمين سروكار داشت چه چند سال از دورهء جوانى و بهار زندگانى را در اين شهر بطلب دانش و پژوهش حقيقت گذرانيده بود و ياد آن روزگار خوش او را بدان‌سو مىكشيد .\r\nجنبش و جوشش فقيهان و عاميان قونيه هم خاطر مولانا را كه جز هدايت و رهنمائى و نجات آن قوم منظورى نداشت و پى نشاط دل و سوق ضمير آنان از گلستان\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nرنگ و بو به گلستان جان و مرعاى عشق « 1 » دل چون چنگ را با زخمهء خوش‌آهنگ آسمانى بنوا درآورده اشعار و غزل مىسرود رنجه و آزرده گردانيد ناچار دلش از مسكن مألوف بگرفت و در طلب يار سفر كرده و تأليف خاطر پراكنده عزيمت دمشق « 2 » فرمود و در راه اين غزل را كه مشتمل بر علت اين سفر نيز هست بنظم آورد ،\r\n ما عاشق سرگشته و شيداى دمشقيم * جان داده و دل‌بسته به سوداى دمشقيم\r\nآن صبح سعادت چو بتابيد از آن سوى * هر شام و سحر مست سحرهاى دمشقيم\r\nاز روم بتازيم دگر بار سوى شام * كز طرهء چون شام مطرّاى دمشقيم\r\nاز مسكن مألوف چو بگرفت دل ما * ما طالب تأليف ز ابناى دمشقيم\r\nمخدومى شمس الحق تبريز چو آنجاست * مولاى دمشقيم و چه مولاى دمشقيم \r\nمولانا در دمشق مجلس سماع و رقص ساز كرد و پيوسته با فغان و زارى و بىقرارى شمس را از هر كوى و برزن مىجست و نمىيافت و از سر اشتياق نالهء پرسوز برمىآورد و اشعار غم‌انگيز مىسرود كه :\r\n چند كنم ترا طلب خانه به خانه در بدر * چند گريزى از برم گوشه به گوشه كو بكو \r\nبه روايت ولدنامه بسيارى از مردم دمشق كه اهل ديد بودند بمولانا گرويدند و مال و خواسته در قدمش نثار مىكردند و برخى نيز كه از سرّ كار خبر نداشتند از\r\n\r\n\r\n","description":"","footnote":"\r\n( 1 ) - از اين ابيات مولانا اقتباس شده است :\r\n من و دلدار نازنين خوش و سرمست همچنين * به گلستان جان روان ز گلستان رنگ و بو\r\nاين دل همچو چنگ را مست و خراب و دنگ را * زخمه به كف گرفته‌ام همچو ستاش مىزنم\r\nهر رگ از اين رباب نو زخمهء نو نواى نو * تا ز نواش پى برد دل كه كجاش مىزنم\r\nشرح كه بىزبان بود بىخبر دهان بود * بهر شماست اين نوا بهر شماش مىزنم \r\nو اصطلاح مرعاى عشق درين بيت مذكور است :\r\n لاغران خسته از مرعاى عشق * فربهان و تندرستان مىرسند \r\n( 2 ) - گويا دربارهء اين سفر و سفر دوم فرمايد :\r\n بجان عشق كه از بهر عشق دانه و دام * كه عزم صد سفرستم ز روم تا سو شام\r\nدل عزم سفر دارد اندر طلب آن شه * چون سوخت پروبالش زين مرغ سفر نايد\r\nاخبار ندانم من آثار ندانم من * تا از بر آن دلبر آثار و خبر نايد\r\nبغم فرونروم باز سوى يار روم * بدان بهشت و گلستان نوبهار روم\r\nجوار مفخر آفاق شمس تبريزى * بهشت عدن بود هم در آن جوار روم\r\nمن چو جاندارى بدم در خدمت آن پادشاه * اينك ( ليك ظ ) اكنون در فراقش مىكنم جان سايئى\r\nدر هواى سايه عنقاى آن خورشيد لطف * دل به غربت برگرفته عادت عنقايى \r\n","page_name":" 84 ","page_number":100},
  {"content":"\r\n\r\nحالات مولانا تعجب مىكردند .\r\nمعلوم است كه شمس تبريز مشهور نبود و علاوه بر شهرت پدر و خاندان در علم ظاهر به عقيدهء مردم همتاى مولانا شمرده نمىشد بدين جهت آشفتگى مولانا و پشت پا زدن او بر مقامات خود بعشق و در طلب درويش گمنام بىسروپايى به نظرشان شگفت مىآمد و از تعلق خاطر او بشمس كه برحسب عقيدهء ظاهرى ايشان يكى از بندگان مولانا هم به حساب نمىرفت عجب مىكردند و اين ابيات ولدنامه اقوال و خيالات اهل دمشق را در اين قضيه روشن مىگرداند :\r\n با چنان مستى و چنان جوشش * با چنان عشق و با چنان كوشش\r\nكرد آهنگ و رفت جانب شام * در پيش شد روانه پخته و خام\r\nچون رسيد اندر آن سفر بدمشق * خلق را سوخت او ز آتش عشق\r\nهمه را كرد سغبه و مفتون * همه رفتند از خودى بيرون\r\nخانمان را فداى او كردند * امرش از دل بجاى آوردند\r\nهمه از جان مريد و بنده شدند * همچو سايه پيش فكنده شدند\r\nطالبش طفل گشته پير و جوان * همه او را گزيده از دل‌وجان\r\nشاميان هم شدند واله او * كاينچنين فاضل و پيمبرخو\r\nاز چه گشتند « 1 » عاشق و مجنون * كاندر او مدرج است صد ذو النون\r\nعالم و عامى و غنى و فقير * مانده خيره در آن فغان و نفير\r\nگفته چه شيخ و چه مريد است اين * كه نبدشان به هيچ قرن قرين\r\nتا جهان شد ز عهد آدم كس * نشنيد اين‌چنين هوا و هوس\r\nديده بر روى او هزار اثر * هركه را بوده در درون گوهر\r\nهمه گفتند خود عجب اينست * اين‌چنين ديده كو خدابين است\r\nمثلش اندر دهور نشنيديم * نه چنو در زمانه هم ديديم\r\nكه بود در جهان ازو بهتر * در بزرگىّ و عز ازو مهتر\r\nكه شد است اين‌چنين وراجويان * هر طرف گشته خيره‌سر پويان\r\nشمس تبريز خود چه شخص بود * تا پيش اين‌چنين يگانه دود . . . \r\n\r\n\r\n","description":"","footnote":"\r\n( 1 ) - گشته است ظ .\r\n","page_name":" 85 ","page_number":101},
  {"content":"\r\n\r\n اى عجب شيخ ازو چه مىجويد * كه پيش هر طرف همىپويد \r\nجستجو و كوشش مولانا به جائى نرسيد و شمس تبريز روى ننمود ناچار با جمع ياران به قونيه « 1 » باز آمد و ديگربار بارشاد و اصلاح و تكميل خلق پرداخت و سماع بنياد كرد و يك‌چند در قونيه مقيم بود تا اينكه باز عشق شمس سر از گريبان جان او درآورد و بار ديگر روى بدمشق نهاد .\r\nعلت اين مسافرت نيز كه چهارمين سفر مولانا بدمشق مىباشد همان دلتنگى از قونيه و تنگ حوصلگى مردم آن مرزوبوم بود و ظاهرا اخبارى كه بر وجود و ظهور شمس در دمشق دلالت داشت به گوش مولانا رسيده و بدين جهت ديگربار مسكن مألوف را بدرود گفته بدمشق كه برق اميد در آن مىتافت عزيمت فرمود و ماهى چند در آن شهر آرام گرفت و در طلب مطلوب بىآرام و بىقرار بود ليكن اين‌بار « 2 » نوميدى تمام بحصول پيوست و از شخص جسمانى و پيكر مادى شمس اثرى مشهود نگرديد و مولانا بمعنى « 3 » و صورت روحانى شمس كه در درون او ممثل شده و چون رنگ و بوى با گل و شيرينى با شكر به وجودش درآميخته بود ( هم\r\n\r\n\r\n","description":"","footnote":"\r\n( 1 ) - ظاهرا اين بيت ازين قضيه حكايت كند :\r\n برجه اى ساقى چالاك ميان را بربند * به خدا كز سفر دور و دراز آمده‌ايم \r\n( 2 ) - در اشاره به نوميديهاى خود گويد :\r\n باز گرد شمس مىگردم عجب * هم ز فر شمس باشد اين سبب\r\nشمس باشد بر سبب‌ها مطلع * هم ازو حبل سبب‌ها منقطع\r\nصد هزاران بار ببريدم اميد * از كه از شمس اين ز من باور كنيد \r\nهرچند ممكن است نوميدى در حال سلوك مقصود باشد چه نظاير اين احوال از خوف و رجا و نوميدى و اميدوارى سالكان را بسيار افتد .\r\n( 3 ) - و شرح اين سخن در ولدنامه چنين است :\r\n شمس تبريز را بشام نديد * در خودش ديد همچو ماه پديد\r\nگفت گرچه بتن ازو دوريم * بىتن و روح هر دو يك نوريم\r\nخواه او را ببين و خواه مرا * من ويم او منست اى جويا\r\nگفت چون من ويم چه مىجويم * عين اويم كنون ز خود گويم\r\nوصف حسنش كه ميفزودم من * خود همان حسن و لطف بودم من\r\nخويش را بوده‌ام يقين جويان * همچو شيره درون خم جوشان\r\nشيره از به هر كس نمىجوشد * در پى حسن خويش مىكوشد \r\n","page_name":" 86 ","page_number":102},
  {"content":"\r\n\r\nبمسلك خود كه عشق به باده « 1 » بايد داشت نه بجام و پيمانه ) متوجه گرديد و عشق آغاز كرد و بعد ازين آن بادهء شورانگيز را از پيمانهء وجود صلاح الدين و حسام الدين مىآشاميد .\r\nمدت اقامت مولانا در دمشق در اين سفر و سفر نخستين بتحقيق نپيوسته و چون اين قسمت از تاريخ زندگانى مولانا در هيچ‌يك از تذكره‌ها نقل نشده و تنها مأخذ آن اشعار ولدنامه و مناقب العارفين افلاكى است كه آن هم فقط به يكى از اين دو سفر اشاره مىكند و اشعار ولدنامه نيز مبهم است و بلفظ چند سالى و ماهها اكتفا شده بدين جهت مدت حقيقى اقامت مولانا را در دمشق معلوم نتوان كرد ولى باحتمال اغلب مىتوان گفت كه اين سفرها در فاصلهء 645 و 647 واقع گرديده چه تمام مدت مصاحبت صلاح الدين با مولانا بنقل افلاكى ده سال بوده و او هم در سنهء 657 درگذشته است و بنابراين حدس ما قريب بواقع خواهد بود .\r\n\r\n\r\n","description":"","footnote":"\r\n( 1 ) - چنان كه نظر به همين عقيدهء مولانا همواره دست در دامن يارى زده عشق مىورزيد و هرگز تأسف و دريغ را به خود راه نمىداد و مجلسيان را هم از تلهف و تأسف بازميداشت چنان كه شمس الدين ملطى روايت مىكند كه « روزى مصحوب مولانا در باغ چلبى حسام الدين بوديم حضرت مولانا هر دوپاى مبارك در آب جوى كرده معارف مىفرمود همچنان در اثناى كلام با ثناى صفات شمس الدين تبريزى مشغول گشته مدحهاى بىنهايت مىفرمود و خدمت مقبول الاقطاب بدر الدين ولد در آن حالت آهى بكرد و گفت حيف زهى دريغ مولانا فرمود كه چرا حيف و چه حيف و اين حيف بر كجاست و موجب حيف چيست و حيف در ميان ما چه كار دارد ، بدر الدين شرمسار گشته و سر نهاد و گفت حيفم بر آن بود كه مولانا شمس الدين تبريزى را در نيافتم همانا كه حضرت مولانا دمى خاموش گشته هيچ نگفت بعد از آن فرمود كه اگر به خدمت مولانا شمس الدين نرسيدى به روان مقدس پدرم به كسى رسيدى كه در هر تار موى او هزار شمس الدين آونگانست و در ادراك سرّ سر او حيران اصحاب شادىها كردند و سماع برخاست و حضرت مولانا اين غزل آغاز فرمود :\r\n گفت لبم ناگهان نام گل و گلستان * آمد آن گل‌عذار كوفت مرا بر دهان\r\nگفت كه سلطان منم جان گلستان منم * حضرت چون من شهى وانگه ياد فلان » \r\nو نظر به همين عقيده گفته است :\r\n شمس تبريز خود بهانه است * مائيم بحسن و لطف مائيم \r\nو شرح اين عقيده و تأثير آن در اشعار و اخلاق و روش مولانا اگر تأخيرى در اجل باشد به بيانى مستوفى مذكور آيد و اصطلاح مى و باده حسن و كوزه و پيمانه صورت ازين بيت گرفته‌ام :\r\n گفت صورت كوزه است و حسن مى * مى خدايم مىدهد از ظرف وى \r\nمثنوى ، دفتر پنجم ، چاپ علاء الدوله ( صفحهء 521 ) .\r\n","page_name":" 87 ","page_number":103},
  {"content":"\r\n\r\nهرچند از لفظ چند سالى در بيت ولدنامه راجع به سفر نخستين و ماهها در باب سفر دوم ممكن است بيش از اين مدت مستفاد گردد ولى چون مفهوم حقيقى چند سالى و ماهها مبهم است و شعرا نيز در سنوات چندان دقتى لازم نمىشمارند باستناد آن از حدس مذكور صرفنظر نتوان كرد .\r\nبه روايت افلاكى علت بازگشت مولانا بولايت روم آن بود كه « چون جميع اهالى قونيه و اكابر روم در فراق مولانا بيچاره شدند باتفاق به حضرت سلطان روم و امرا كيفيت حال را عرضه داشته محضرى معتبر در دعوت مولانا نوشته تمامت علما و شيوخ و قضاة و امرا و اعيان بلاد روم على العموم نشانها كردند و باز به وطن مألوف و مزار والد عزيزش دعوت كردند » و بر بطلان اين سخن اگرچه دليلى در دست نيست و قرائن و روايات حاكى است كه پادشاهان سلجوقى روم به خاندان مولانا ارادت مىورزيده‌اند با اين‌همه بىشك سبب اصلى در بازگشت مولانا همان نوميدى از ديدار شمس بوده است .\r\nدر ايام اقامت دمشق با آنكه مولانا سر در طلب شمس داشت باز هم بىيار و دمسازى كه پيكر محبت را در مرآة سلوك وى توان ديد بسر نمىكرد و با شيخ حميد الدين نامى از اولياء كامل خدا دوستى مىورزيد و چون عزيمت قونيه فرمود وى را در دمشق بگذاشت و با خويشتن به قونيه نياورد .\r\n\r\nآثار شمس الدّين\r\nچنان كه اشارت رفت شمس الدين مردى عالم و كامل و جهان ديده و بصحبت بسيارى از مردان رسيده بود و در سلوك ظاهر و سير باطن مقامى بلند و در فنون قال و رموز حال كمالى بسزا داشت و اگر دست به كار تأليف مىزد و بتقييد معانى همت مىگماشت بر ورق در مىپاشيد و گوهر مىافشاند و خاطر و مغز اصحاب طلب را بلطف سخن بوستان ارم مىساخت و آثار گرانبها به يادگار مىگذارد ولى چون اكثر اين طايفه علم ظاهر و كتابت را سد طريق و حجاب راه مىدانند و در تأليف كتب عنايتى مبذول نمىدارند بدين جهت اكنون كتابى كه تأليف يافته و ريخته خامهء شمس الدين باشد موجود نيست و پيشينيان هم نشانى از آن نديده‌اند و آثار وى منحصر است در كتابى بنام\r\n\r\n","description":"","footnote":"","page_name":" 88 ","page_number":104},
  {"content":"\r\n\r\n« مقالات » « 1 » و ديگر ده فصل از معارف و لطائف اقوال وى كه افلاكى در ضمن كتاب خود « مناقب العارفين » نقل كرده است و اين هر دو يادداشتهائى است كه مريدان از سخنان شمس فراهم كرده و صورت تدوين بخشيده‌اند .\r\nاما مقالات عبارت است از مجموع آنچه شمس در مجالس بيان كرده و سؤال و جوابهائى كه ميانهء او و مولانا يا مريدان و منكران رد و بدل شده و از گسيختگى و بريدگى عبارات و مطالب پيداست كه اين كتاب را شمس الدين خود تأليف ننموده بلكه همان يادداشتهاى روزانهء مريدان است كه با كمال بىترتيبى فراهم نموده‌اند .\r\nقابل انكار نيست كه مرموزترين فصول تاريخ زندگانى مولانا همان داستان پيوستگى و ارتباط او با شمس تبريزى مىباشد كه بسبب نبودن اطلاع و آگاهى از چگونگى آن غالب متقدمين و متأخرين آن حكايت را بطور افسانه و دور از مرحلهء واقع نوشته بودند . اينك كتاب مقالات پرده از روى بسيارى ازين رموز و اسرار برمىدارد و علت ارتباط و فريفتگى مولانا را بشمس تا حدى واضح مىسازد و بر خلاف آنچه مشهور است\r\n\r\n\r\n","description":"","footnote":"\r\n( 1 ) - نسخهء اصلى اين كتاب نفيس در كتابخانهء قونيه محفوظ است و آن مشتمل است بر 119 صفحه به طول 20 و بعرض 15 سانتيمتر و رسم الخط و روش املا گواهى مىدهد كه در زمانى نزديك بقرن هفتم نوشته شده است ، ولى نظر به‌آنكه متصدى تأليف اين كتاب يادداشت‌هاى منظم و كاملى در دست نداشته اولا غالب عبارات مقطوع و بريده و نامرتبط واقع گرديده ، ثانيا قسمتى از مطالب تكرار شده و چون پاره‌اى از اين مكررات نسبت به سابق يا لاحق خود كامل‌تر يا ناقص‌تر مشاهده مىشود مىتوان احتمال داد كه اصل يادداشتها بوسيلهء دو كس يا چند كس تهيه شده ، ليكن مؤلف و جامع آنها دقت و مراقبت صحيحى در نظم و ترتيب آنها ننموده است چنان كه خواننده به‌يك‌بار مطالعه از مزايا و فوائد اين كتاب برخوردار نمىگردد و ناچار بايد چند مرتبه با امعان و انعام نظر در مدت متوالى از آغاز تا به انجام مطالعه كند . علاوه بر بىنظمى تأليف در موقع صحافى هم بعضى از اوراق اصل پس و پيش افتاده اسباب تشويش خاطر مىگردد . گذشته از همهء اين‌ها چون اكثر مطالب كتاب مربوط است بجزئيات زندگانى و افكار مولانا و شمس الدين بالضروره كسانى كه از تاريخ حيات اين دو بزرگ و تعليمات عقلى آنان اطلاع كافى ندارند از خواندن مقالات حظ وافى نمىبرند ، ولى پس از آگاهى لازم خويش را هنگام مطالعه در بوستانى آراسته و دل‌گشا خواهند يافت . ناگفته نماند كه كاتب نسخه هم تا حدى در اجمال و ابهام آن كوشيده و اكثر يا همهء اسامى را بطريق رمز نوشته است مثلا ( م ) بجاى مولانا و ( ش ) بجاى شمس و ( خ ) بعوض خداوندگار يا خدا .\r\nمقالات بدين عبارت « پير محمد را پرسيد همه خرقه كامل تبريزى » آغاز و بدين جمله « اما اين قرآن كه براى عوام گفته است جهت امر و نهى و راه نمودن ذوق دگر دارد و آنك با خواص مىگويد ذوق دگر و اللّه اعلم » ختم مىشود .\r\n","page_name":" 89 ","page_number":105},
  {"content":"\r\n\r\nاو را دانائى بصير و شيفتهء حقيقت و شايستهء مرشدى و راهنمائى معرفى مىكند و اين خود به تنهائى سبب اهميت اين كتاب تواند بود .\r\nعلاوه بر فوائد تاريخى نظر به‌آنكه شمس الدين مبدأ زندگانى جديدى براى مولانا شده است شايد هريك از محققين مائل باشند از مبادى افكار و تعاليم او اطلاع يابند اين نتيجه هم از كتاب مقالات بدست مىآيد چه ما بين آن و مثنوى ارتباطى قوى موجود است و مولانا « 1 » بسيارى از امثال و قصص و مطالب مقالات را در مثنوى خود مندرج ساخته است .\r\nاز حيث لطف « 2 » عبارت و دل‌پسندى و زيبائى الفاظ هم كتاب مقالات داراى اهميت بسيار و يكى از گنجينه‌هاى ادبيات و لغت فارسى است و اگر گسستگى و ناپيوستگى\r\n\r\n\r\n","description":"","footnote":"\r\n( 1 ) - مانند حكايت آن شخص كه سحورى بر در مىزد ( مثنوى ، دفتر ششم ، چاپ علاء الدوله ، صفحهء 572 ) و مرد نائى كه ناى مىزد ( مثنوى ، دفتر چهارم ، صفحهء 344 ) و داستان دادن محمود گوهر را به وزيران و اميران و اياز ( مثنوى ، دفتر پنجم ، صفحهء 543 ) و حكايت گرفتن موش مهار شتر را ( مثنوى ، دفتر دوم ، صفحهء 181 ) و قصهء مرد دو موى با مزين ( مثنوى ، دفتر سوم ، صفحهء 227 ) و حكايت استر با اشتر ( مثنوى ، دفتر چهارم ، صفحهء 414 ) كه اين‌ها همه از مقالات اقتباس شده است .\r\n( 2 ) - اين حكايت را به نمونه مىآوريم « واعظى خلق را تحريض مىكند بر زن خواستن و تزويج كردن و احاديث مىگفت و زنان را تحريض مىكرد بر سر منبر بر شوهر خواستن و آن‌كس كه زن دارد تحريض مىكرد بر ميانجى كردن و سعى نمودن در پيونديها و احاديث مىگفت . از بسيارى كه گفت يكى برخاست كه الصوفى ابن الوقت من مرد غريبم مرا زنى مىبايد واعظ رو به زنان كرد و گفت اى عورتان ميان شما كسى هست كه رغبت كند گفتند كه هست ، گفت تا برخيزد پيشتر آيد برخاست پيشتر آمد گفت رو باز كن تا ترا ببيند كه سنت اينست از رسول عليه السلام كه پيش از نكاح يك‌بار ببيند روى باز كرد ، گفت اى جوان بنگر ، گفت نگرستم ، گفت شايسته هست ، گفت هست ، گفت اى عورت چه دارى از دنيا ، گفت خركى دارم سقائى كند و گاه گندم به آسيا برد و هيزم كشد از اجرت آن به من رسد ، واعظ گفت اين جوان مردم‌زاده مىنمايد و متميز نتواند خربندگى كردن ديگرى هست ، گفتند هست همچنين پيش آمد روى بنمود ، جوان گفت پسنديده است ، گفت چه دارد گفت گاوى گاهى آب كشد گاهى زمين شكافد گاهى گردون كشد از اجرت آن به دو رسد ، گفت اين جوان متميزست نشايد گاوبانى كند ، ديگرى هست گفتند هست ، گفت تا خود را بنمايد بنمود ، گفت از جهاز چه دارد گفت باغى دارد ، واعظ روى بدين جوان كرد گفت اكنون ترا اختيار است از اين هر سه ( هركدام ظ ) موافق‌تر است قبول كن ، آن جوان بن گوش خاريدن گرفت گفت زود بگو كدام مىخواهى ، گفت خواهم كه بر خر نشينم و گاو را پيش مىكنم و بسوى باغ مىروم ، گفت آرى ولى چنان نازنين نيستى كه ترا هر سه مسلم شود » مقالات شمس ، نسخهء عكسى ، ( صفحهء 108 - 109 ) .\r\n","page_name":" 90 ","page_number":106},
  {"content":"\r\n\r\nبعضى قسمت‌هاى آنكه ناشى از نقص كسانيست كه يادداشت اقوال شمس را برعهده داشته‌اند نمىبود اين اثر يكى از بهترين نثرهاى صوفيانه بشمار مىرفت .\r\nفصول ده‌گانه كه افلاكى بشمس الدين نسبت مىدهد نيز محتمل است كه اقتباس و انتخابى از « مقالات » باشد چه بعض آن فصول از جهت لفظ و معنى شباهت كامل دارد بدانچه در مثل همان مورد از مقالات نوشته و مذكور آمده است و تفاوت قسمتهاى ديگر و نبودن آن در مقالات دليل آنكه اين فصول تأليف جداگانه مىباشد نيست چه نسخهء مقالات كه اكنون در دست داريم ناقص و آشفته و درهم است .\r\nمنظومه‌اى بنام « مرغوب القلوب » مشتمل بر 150 بيت در هندوستان بطبع رسانيده و بشمس تبريز منسوب كرده‌اند و آن بىهيچ شبهتى نتيجهء خاطر شمس نيست ، زيرا علاوه بر آنكه او شاعر و مثنوىپرداز نبوده تاريخ اتمام مثنوى « مرغوب القلوب » مطابق بيتى « 1 » كه در پايان آن ديده مىشود مصادف بوده است با سال 757 هجرى و در آن موقع 112 سال از غيبت و استتار شمس مىگذشته است .\r\n\r\n\r\n","description":"","footnote":"\r\n( 1 ) - آن بيت اينست :\r\n ز هجرت هفتصد و پنجاه و هفت است * حساب حاسبان تاريخ وقت است \r\nو از همين بيت به سخافت و ركاكت ابيات اين مثنوى پى توان برد .\r\n","page_name":" 91 ","page_number":107},
  {"content":"\r\n\r\n\r\nفصل چهارم - روزگار تربيت و ارشاد\r\nچون مولانا از وجود شمس نوميد و از جستجوى او فارغ‌دل گشت و به قونيه باز آمد بناى تربيت و ارشاد را بر بنيادى نو و اساسى جديد نهاد و هرچند به ترك وعظ و تدريس و تصدى مناصب ظاهر گفته بود به دلگرمى تمام بتكميل ناقصان و ارشاد سالكان روى آورد و بوسيلهء بيت و غزل و سماع نازك‌طبعان لطيف‌خوى را به رقائق انسانيت آشنا مىكرد و گاه‌وبيگاه اميران و فقيران و مسلم و نامسلمان را بيگانگى و دوستى راه مىنمود و بغايات كمال مىخواند .\r\nدر حقيقت دورهء آشفتگى و انقلاب و سرگرمى مولانا از انوار معانى و حقائقى كه در وجود شمس مىيافت مسافرتى عقلانى بود كه مولانا از آن سفر با دلى لبريز از حقيقت و وجودى ممتلى از لطف ذوق باز آمد و نتائج اين سير را به رشتهء الفاظ كشيده برسم ارمغان در دامن روزگار افشاند و بر ياران معاصر و آيندگان نثار كرد .\r\nازين تاريخ ( سنهء 647 ) تا هنگام ارتحال ( 672 ) مولانا بنشر معارف الهى مشغول بود ولى نظر به استغراقى كه در كمال مطلق و جلوات جمال الهى داشت بمراسم دستگيرى و ارشاد طالبان چنان كه سنت مشايخ و معمول پيرانست عمل نمىكرد و پيوسته يكى از ياران گزين را بدين كار برمىگماشت و اولين‌بار شيخ صلاح الدين را منصب شيخى و پيشوائى داد .\r\n\r\nشيخ صلاح الدّين زركوب قونوى\r\nصلاح الدين فريدون « 1 » از مردم قونيه و ابتداء « 2 » مريد برهان الدين محقق بود و دوستى و پيوستگى او بمولانا در بندگى و ارادت برهان آغاز گرديد و در مدت مسافرت مولانا بدمشق و بازگشت او و وفات برهان صلاح الدين در\r\n\r\n\r\n","description":"","footnote":"\r\n( 1 ) - مناقب افلاكى و نفحات الانس و در مناقب افلاكى نام پدر او را بدين‌طريق نوشته‌اند :\r\n« ماغنيان » و به جهت انحصار نسخه معلوم نشد اصل اين كلمه چيست .\r\n( 2 ) - نفخات جامى و مناقب افلاكى .\r\n","page_name":" 92 ","page_number":108},
  {"content":"\r\n\r\nيكى از « 1 » دهات قونيه كه موطن پدر و مادر او بود توطن داشت و به اشارت پدر و مادر متأهل شده بود و از آن اطوار و احوال كه بر مولانا مىگذشت وى را اطلاعى حاصل نمىشد « مگر روزى به شهر قونيه آمد و در مسجد بو الفضل بجمعه حاضر شد و آن روز حضرت مولانا تذكير مىفرمود و شورهاى عظيم مىكرد و از سيد معانى بىحد نقل مىكرد از ناگاه حالات سيد از ذات مولانا بشيخ صلاح الدين تجلى كرد همانا كه نعره بزد و برخاست و به زير پاى مولانا آمد و سرباز كرده بر پاى مولانا بوسه‌ها داد » .\r\nصلاح الدين بمولانا ارادت مىورزيد و مولانا هم عنايت از وى دريغ نمىداشت ، ليكن در اوائل حال مولانا با حريفى قوىپنجه‌تر از شيخ صلاح الدين دچار شده بود و از اين جهت با وى نمىپرداخت و چون روزگار نوبت به صلاح الدين داد و مولانا از ديدار شمس نوميد گشت به تمامى دل و همگى همت روى در صلاح آورد و او را بشيخى و خليفتى و « سرلشكرى جنود اللّه » منصوب فرمود و ياران را به اطاعت وى مأمور ساخت .\r\nچنان كه مولانا در بيان حقائق و معانى باصطلاحات صوفيان و تعبيرات آنان مقيد نيست در تربيت مريدان هم پيرو اصول مريدى و مرادى نبود و از فرط استغراق و غلبهء عشق سر اين و آن و گاهى « 2 » سر معشوق نيز نداشت و خود به دستگيرى طالبان نمىپرداخت و پيوسته پس از ديدار شمس اين شغل را به يكى از ياران گزين كه آئينه تمام‌نماى شيخ كامل بودند واگذار مىكرد و خود بفراغ دل چشم بر جلوهء معشوق نهانى مىگماشت . نصب صلاح الدين بشيخى و پيشوائى هم ازين نظر بود ولى ياران مولانا كه در آتش عشق نگداخته و در بوتهء رياضت و سلوك از غش هوا و وهم پاك برنيامده بودند بجز مولانا هيچ‌كس را قبول نمىكردند و صلاح الدين را هرچند برگزيدهء وى بود براى دستگيرى و راهنمائى سزاوار نمىشمردند و بدين جهت بار ديگر مريدان و ياران سر از فرمان مولانا پيچيده به دشمنى صلاح الدين برخاستند .\r\n\r\n\r\n","description":"","footnote":"\r\n( 1 ) - به روايت افلاكى نام آن ديه كامل بوده است .\r\n( 2 ) - اشاره بدين بيت مولاناست :\r\n چنان در نيستى غرقم كه معشوقم همىگويد * بيا با من دمى بنشين سر آن هم نمىدارم \r\n","page_name":" 93 ","page_number":109},
  {"content":"\r\n\r\nصلاح الدين مردى « 1 » امى بود و روزگار در قونيه بشغل زركوبى مىگذرانيد و در دكان زركوبى مىنشست و ساعتى از عمر را صرف تحصيل علوم ظاهر و قيل و قال مدرسه و بحث و نظر كه به عقيدهء « 2 » اين طايفه حجاب اكبر و سد راه است نكرده بود و حتى اينكه از روى لغت و عرف ادبا صحيح و درست هم سخن نميراند و بجاى قفل ، قلف و بعوض مبتلا « 3 » مفتلا مىگفت و ديگر آنكه وى از مردم قونيه و با اكثر ارادتمندان مولانا از يك شهر بود و مردم قونيه از آغاز كار او را ديده و از احوالش آگهى داشتند و مطابق مثل معروف آبى كه از در خانه مىگذرد گل‌آلود است . همشهرى امى خود را شايسته و درخور مقام شامخ ارشاد نمىدانستند و مانند همه منكران انبيا و اولياء و بزرگان عالم گرفتار شبههء مشابهت ظاهرى گرديده از صفاى باطن و كمال نفسانى صلاح الدين غافل شده ظاهر را مناط باطن و ضدى را مقياس ضد ديگر شناخته بودند .\r\nمولانا به كورى چشم منكران حسود ، ديده بر صلاح الدين گماشت و همان عشق و دلباختگى كه با شمس داشت با وى بنياد نهاد و از آنجا كه صلاح الدين مردى آرام و نرم و جذب و ارشادش بنوع ديگر بود شورش و انقلاب مولانا آرام‌تر گرديد و از بىقرارى بقرار بازآمد و براى شكستن خمار هجران شمس از پيمانهء وجود او رطلهاى سبك مىنوشيد .\r\nهرچه بر ارادت مولانا به صلاح الدين مىافزود دشمنى ياران هم فزونى مىگرفت\r\n\r\n\r\n","description":"","footnote":"\r\n( 1 ) - در مناقب العارفين ذكر شده « اغلب طاعنان و طاغيان شيخ را عامى و نادان مىخواندند » و در ولدنامه نيز آمده است :\r\n عامى محض و ساده و نادان * پيش او نيك و بد بده يكسان \r\n( 2 ) - عرفا نقل مىكنند « العلم هو الحجاب الاكبر » و مولانا در بيان اين عقيده گويد :\r\n بر نوشته هيچ بنويسد كسى * يا نهالى كارد اندر مغرسى\r\nكاغذى جويد كه آن به نوشته نيست * تخم كارد موضعى كه كشته نيست\r\nاى برادر موضع ناكشته باش * كاغذ اسپيد نابنوشته باش\r\nتا مشرف گردى از ن و القلم * تا بكارد در تو تخم آن ذو الكرم \r\nمثنوى ، دفتر پنجم ، چاپ علاء الدوله ( صفحه 482 ) .\r\n( 3 ) - افلاكى روايت مىكند « روزى مولانا فرمود آن قلف را بياوريد و در وقتى ديگر فرموده بود كه فلانى مفتلا شده است بو الفضولى گفته باشد كه قفل بايستى گفتن و درست آنست كه مبتلا گويند ، فرمود كه آن چنانست كه گفتى اما جهت رعايت خاطر عزيزى چنان گفتم كه روزى صلاح الدين مفتلا گفته بود و قلف فرموده و راست آنست كه او گفته چه اغلب اسماء و لغات موضوعات مردم است در هر زمانى از مبدأ فطرت » .\r\n","page_name":" 94 ","page_number":110},
  {"content":"\r\n\r\nو در پشت سر و پيش روى ملامت مىكردند و سخنان گزنده و زشت در حق صلاح الدين مىگفتند و آخرالامر بر آن شدند كه صلاح الدين را از ميانه بردارند . اين خبر به گوش صلاح الدين رسيد خوش بخنديد و گفت بىفرمان حق رگى نجنبد و اگر فرمان رسد بنده را ناچار مطيع فرمان بايد بود ليكن اگر ايشان قصد كشتن من دارند من جز بخير در حق ايشان سخن نخواهم گفت .\r\nظاهرا آشكارا شدن اين قصه در عزم دشمنان صلاح الدين فتورى افكند بنا به روايت ولدنامه وقتىكه مولانا و خليفهء او از آنان اعراض كردند مدد فيض از جان مريدان گسست و ناچار از در توبت و انابت درآمدند و عذرخواهان به نزد مولانا آمده از گناه و قصد بد عذر خواستند و او نيز عذرشان بپذيرفت .\r\nو چون هيچ‌يك از تذكره‌نويسان اين قصه را به‌شرح‌تر از سلطان ولد ذكر نكرده‌اند اينك ابيات ولدنامه را به اختصارى كه متضمن بيان مقصود باشد در اين نامه مندرج مىسازيم :\r\n\r\nابيات ولدنامه\r\n نيست اين را كرانه اى دانا * بازگو تا چه گفت مولانا\r\nگفت از روى مهر با ياران * نيست پرواى كس مرا بجهان\r\nمن ندارم سر شما برويد * از برم با صلاح دين گرويد\r\nسر شيخى چو نيست در سر من * نبود هيچ مرغ هم‌پر من\r\nخودبخود من خوشم نخواهم كس * پيش من زحمتست كس چو مگس\r\nبعد از اين جمله سوى او پوئيد * همه از جان وصال او جوئيد\r\nپيش او سر نهيد اگر ملكيد * ورنه ديويد اگر در او بشكيد\r\nشورش شيخ گشت ازو ساكن * وان همه رنج و گفتگو ساكن\r\nزانكه بد نوع ديگر ارشادش * بيشتر بود از همه دادش\r\nشيخ با او چنان كه با آن شاه * شمس تبريز خاص خاص إله\r\nخوش درآميخت همچو شير و شكر * كار هر دو ز همدگر شد زر\r\nنظر شيخ جمله بر وى بود * غير از او نزد شيخ لاشى بود\r\nباز در منكران غريو افتاد * باز درهم شدند اهل فساد \r\n\r\n","description":"","footnote":"","page_name":" 95 ","page_number":111},
  {"content":"\r\n\r\n گفته باهم كزان يكى رستيم * چون نگه مىكنيم در شستيم\r\nاينكه آمد ز اولين بتر است * اولين نور بود و اين شرر است\r\nداشت او هم بيان و هم تقرير * فضل و علم و عبارت و تحرير\r\nبيش از اين خود نبود كان شه ما * بود ازو بيشتر بعلم و صفا\r\nحيف مىآمد و غبين كه چرا * جويد آن شيخ بيش كمتر را\r\nكاش كان اولين بودى باز * شيخ ما را رفيق و هم دمساز\r\nنبد از قونيه بد از تبريز * بود جان‌پرور و نبد خون‌ريز\r\nهمه اين مرد را همىدانيم * همه همشهرئيم و هم خانيم\r\nخرد در پيش ما بزرگ شد است * او همانست اگر سترگ شد است\r\nنه ورا خط و علم و نه گفتار * بر ما خود نداشت او مقدار\r\nعامى محض و ساده و نادان * پيش او نيك و بد بده يكسان\r\nدائما در دكان بدى زركوب * همه همسايگان ازو در كوب\r\nنتواند درست فاتحه خواند * گر كند زو كسى سؤالى ماند\r\nكاى عجب از چه روى مولانا * كه نيامد چو او كسى دانا\r\nروز و شب مىكند سجود او را * بر فزونان دين فزود او را\r\nهرچه دارد همه دهد با او * از زر و سيم و جامه‌هاى نكو\r\nپيش از اين جاش بود صف نعال * فخر كردى ز ما ميان رجال\r\nچون شود اينكه ماورا اكنون * شيخ خوانيم يا ز شيخ افزون\r\nزين نمط فحشهاى زشت و درشت * گاه گفته به روش و گه پس پشت\r\nجمله را رأى اين‌چنين افتاد * كه چو ز اسب مراد زين افتاد\r\nسر ببازيم زنده‌اش نهليم * چون ازو جان فكار و خسته‌دليم\r\nهمه گشتند جمع در جائى * كه جز اين نيستمان گزين رائى\r\nكه ورا از ميانه برگيريم * عشق آن شاه را ز سر گيريم\r\nهمه سوگندها بخورده كزين * هركه گردد يقين بود بىدين\r\nيك مريدى برسم طنازى * شد از ايشان و كرد غمازى\r\nاو همان لحظه نزد مولانا * آمد و گفت آن حكايت را \r\n\r\n","description":"","footnote":"","page_name":" 96 ","page_number":112},
  {"content":"\r\n\r\n كه همه جمع قصد آن دارند * كه فلان را زنند و آزارند\r\nبعد زجرش كشند از سر كين * زير خاكش نهان كنند و دفين\r\nپس رسيد اين بشه صلاح الدّين * نور چشم و چراغ هر ره‌بين\r\nخوش بخنديد و گفت آن كوران * كه ز گمراهيند بىايمان\r\nنيستند اين‌قدر ز حق آگاه * كه بجز ز امر او نجنبد كاه\r\nمىبرنجند از اينكه مولانا * كرد مخصوصم از همه تنها\r\nخود ندانسته اينكه آينه‌ام * نيست نقشى مرا معاينه‌ام\r\nدر من او روى خويش مىبيند * خويشتن را چگونه نگزيند\r\nعاشق او بر جمال خوب خود است * برد گر كس گمان مبر كه بد است\r\nمشفقم من بر آن همه چو پدر * خواسته از خدا و پيغمبر\r\nكه رهند از بلاى نفس عدو * كارهاشان چو زر شود نيكو\r\nخشمگين شد از آن گروه لئيم * گشت واقف ز راز شيخ عليم\r\nهر دو باهم ز قوم گرديدند * صحبت جمله را چو گرديدند\r\nره ندادند ديگر ايشان را * آن لئيمان كور و بىجان را\r\nمدتى چون بر اين حديث گذشت * همه را خشك گشت روضه و كشت\r\nمدد از حق به دو بريده شد آن * لاجرم برنرست در بستان\r\nروزها شيخ را نمىديدند * همه شب خواب بد همىديدند\r\nآخر كار جمله دانستند * همچو ماتم‌زده بهم شستند\r\nگفته باهم اگر چنين ماند * چه شود حال ما خدا داند\r\nهمه جمع آمدند بر در او * مىنهادند بر زمين سر و رو\r\nگفته از صدق ما غلامانيم * شاه خود را بعشق جويانيم\r\nلابه‌ها كرده زين نسق شب و روز * با دو چشم پرآب از سر سوز\r\nچون شنيدند هر دو زارى را * ساز كردند چنگ يارى را\r\nدر گشادند و راهشان دادند * قفل‌هاى ببسته بگشادند\r\nتوبه‌هاشان قبول شد آن دم * شاد گشتند و رفت از دل غم \r\nعلاوه بر روايت ولدنامه و مناقب العارفين از آثار خود مولانا نيز استنباط\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nمىشود كه عده‌اى از مريدان به جهت غلبه حسد و هم‌چشمى بگزند و آزار صلاح الدّين همت بسته و از لطف و عنايت بىدريغ مولانا در باب وى بىاندازه خشمگين بوده‌اند و مولانا بانواع نصايح آنان را بمتابعت و پيروى صلاح الدين مىخوانده است و خصوصا در كتاب فيه ما فيه « 1 » فصلى است به عربى راجع به يكى از مريدان گستاخ بنام ابن چاوش كه نخست بار از دوستان صلاح الدين بوده و پس از رسيدن وى بمقام خليفتى و شيخى به معاندت و دشمنى درايستاده است .\r\nعنايت و لطف مولانا نسبت به صلاح الدين تا به حدى رسيد كه پيوستگان و خويشاوندان و حتى فرزند خود سلطان ولد « 2 » را فرمان داد تا دست نياز در دامن وى زنند و بنده‌وار در پيشگاه عزتش سر نهند و بدين جهت پيوستگان و فرزندان مولانا سراسر وى را بجاى پدر گرفتند و به رهنمونى او در طريق معرفت قدم مىزدند .\r\nمولانا هم كه دلباخته و اسير زنجير عشق كاملان و واصلان حق بود پشت بر همهء ياران و روى در صلاح الدين داشت و ابيات و غزليات بنام وى موشح مىساخت و اينك قريب 71 غزل در كليات كه مقطع آن بنام صلاح الدين مىباشد موجود است و از آنجا كه ظهور و جلوهء عشق در مولانا با پرده‌درى و عالم‌افروزى توأم بود\r\n\r\n\r\n","description":"","footnote":"\r\n( 1 ) - فيه ما فيه ، طبع تهران ( صفحهء 134 - 137 ) .\r\n( 2 ) - شرح آن در ولدنامه بدين صورت مذكور است :\r\n پس ولد را بخواند مولانا * گفت درياب جون توئى دانا\r\nسر نهاد و سؤال كرد از او * چيست مقصود از اين به بنده بگو\r\nگفت بنگر رخ صلاح الدين * كه چه ذاتست آن شه حق‌بين\r\nمقتداى جهان جانست او * ملك ملك لا مكانست او\r\nگفتم آرى و ليك چون تو كسى * بيند او را نه هر حقير و خسى\r\nگفت با من كه شمس دين اينست * آن شه بىبراق و زين اينست\r\nگفتمش من همان همىبينم * غير آن بحر جان نمىبينم\r\nمست و بىخويشتن ز جام ويم * ز دل‌وجان كمين غلام ويم\r\nهرچه فرمائيم كنم من آن * هستم از جان مطيعت اى سلطان\r\nگفت ازين پس صلاح دين را گير * آن شهنشاه راستين را گير\r\nنظرش كيمياست بر تو فتد * رحمت كبرياست بر تو فتد\r\nگفتمش من قبول كردم اين * كه شوم بندهء صلاح الدين \r\nو پس از اين شرح ماجرا و گفتگوهاى خود با صلاح الدين و ممنوع شدن خود از گفتار به ميان مىآرد كه جهت رعايت اختصار نوشته نيامد .\r\n","page_name":" 98 ","page_number":114},
  {"content":"\r\n\r\nو سر در كتمان و احتجاب نداشت در هر مجلس و محفل ذكر مناقب وى مىكرد و تواضع « 1 » از حد مىبرد چندانكه صلاح الدين منفعل و شرمسار مىگرديد و به‌طورىكه در داستان شمس الدين ديديم بىمحابا در كوى و برزن با او نيز عنايت و ارادت مىورزيد چنان كه « در آن غلبات شور و سماع كه مشهور عالميان شده بود از حوالى زركوبان مىگذشت مگر آواز ضرب تقتق ايشان به گوش مباركش رسيده از خوشى آن ضرب شورى عجيب در مولانا ظاهر شد و بچرخ درآمد . شيخ نعره‌زنان از دكان خود بيرون آمد و سر در قدم مولانا نهاده بى خود شد ، مولانا او را در چرخ گرفته شيخ از حضرتش امان خواست كه مرا طاقت سماع خداوندگار نيست از آنكه از غايت رياضت قوى ضعيف تركيب شده‌ام همانا كه به شاگردان دكان اشارت كرد كه اصلا ايست نكنند و دست از ضرب باز ندارند تا مولانا از سماع فارغ شدن همچنان از وقت نماز ظهر تا نماز عصر مولانا در سماع بود از ناگاه گويندگان رسيدند و اين غزل آغاز كردند :\r\n يكى گنجى پديد آمد در آن دكان زركوبى * زهى صورت زهى معنى زهى خوبى زهى خوبى \r\n« روزى حضرت خداوندگار در سماع بود و ذوق‌هاى عظيم مىراند و شيخ صلاح الدين در كنجى ايستاده بود ، از ناگاه حضرت مولانا اين غزل را فرمود :\r\n نيست در آخر زمان فريادرس * جز صلاح الدين صلاح الدين و بس\r\nگر ز سر سرّ او دانسته‌اى * دم فروكش تا نداند هيچ‌كس\r\nسينهء عاشق يكى آبيست خوش * جانها بر آب او خاشاك و خس\r\nچون ببينى روى او را دم مزن * كاندر آئينه اثر دارد نفس\r\nاز دل عاشق برآيد آفتاب * نور گيرد عالمى از پيش و پس \r\nقطع نظر از قرابت جانى و خويشى معنوى ما بين خاندان مولانا و صلاح الدين نزديكى و خويشاوندى صورت هم برقرار گرديده بود و دختر صلاح الدين را كه فاطمه خاتون نام داشت با بهاء الدين فرزند مولانا معروف بسلطان ولد عقد مزاوجت\r\n\r\n\r\n","description":"","footnote":"\r\n( 1 ) - رجوع كنيد بفيه ما فيه ، طبع تهران ( صفحهء 133 ) .\r\n","page_name":" 99 ","page_number":115},
  {"content":"\r\n\r\nبستند و مولانا در شب اول عروسى اين غزل را بنظم آورد :\r\n بادا مبارك در جهان سور و عروسيهاى ما * سور و عروسى را خدا ببريده بر بالاى ما \r\nو در شب زفاف اين غزل فرمود :\r\n مباركى كه بود در همه عروسيها * درين عروسى ما باد اى خدا تنها \r\nو ناچار اين وصلت ما بين سنهء 647 و 657 اتفاق افتاده است .\r\nاز فرط علاقه‌اى كه مولانا به خاندان شيخ صلاح الدين داشت « پيوسته فاطمه خاتون را كتابت و قرآن تعليم مىداد » و وقتىكه او از شوى خود سلطان ولد رنجيده خاطر گشت مولانا به دلجوئى وى درايستاد و فرزند را به نيكوداشت او مأمور كرد و يك نامه « 1 » از آثار مولانا در دلجوئى فاطمه خاتون و نامهء ديگر در توصيهء او بسلطان ولد موجود است كه چون حاكى از كيفيت ارتباط مولانا با صلاح الدين مىباشد در موضع خويش مذكور خواهد شد .\r\n\r\nوفات شيخ صلاح الدين\r\nپس از آنكه مولانا و صلاح الدين با يكديگر تنگاتنگ « 2 » و بىانقطاع ده سال تمام صحبت داشتند ، ناگهان صلاح الدين رنجور شد و بيماريش سخت دراز كشيد چنان كه به مرگ تن در داد و به روايت افلاكى از مولانا درخواست كه او نيز به رهائى وى از زندان كالبد رضا دهد . مولانا سه روز به عيادت صلاح الدين نرفت و اين نامه به نزديك وى فرستاد .\r\nخداوند دل و خداوند اهل دل قطب الكونين صلاح الدين مد اللّه ظله كه شكايت مىفرمود از آن مادّه كه در ناخنهاى مباركش متمكن شده است چندين گاه عافاه اللّه ففى معافاته معافاة المؤمنين اجمع واحد كالالف ان امر عنى .\r\n\r\n\r\n","description":"","footnote":"\r\n( 1 ) - اين هر دو نامه را افلاكى در مناقب العارفين آورده است .\r\n( 2 ) - علاوه بر روايت افلاكى از ابيات ولدنامه نيز همين مدت به صراحت معلوم مىگردد :\r\n شيخ با او چو در دو تن يك جان * بود آسوده و خوش و شادان\r\nمست از همدگر شده ده سال * داشته بىخمار هجر وصال \r\nو بنابراين چون وقت وفات شيخ صلاح الدين متفق عليه است ( 657 ) و تمام مدت مصاحبت هم بيش از ده سال نبوده چنان كه گذشت بايد مصاحبت آنان به سال 647 آغاز شده باشد .\r\n","page_name":" 100 ","page_number":116},
  {"content":"\r\n\r\n اى سرو روان باد خزانت مرساد * اى چشم جهان چشم بدانت مرساد\r\nاى آنكه تو جانان سمائى و زمين * جز رحمت و جز راحت جانت مرساد \r\n* * *\r\n خبرت بان ممرضى قد مرضا * استأهل ان اكون عنه عوضا\r\nاسالك الهى ان يكون المرضا * بردا و سلاما و نعيما و رضا \r\n* * *\r\n رنج تن دور از تو اى تو راحت جانهاى ما * چشم بد دور از تو اى تو ديدهء بيناى ما\r\nصحت تو صحت جان و جهانست اى قمر * صحت جسم تو بادا اى قمر سيماى ما\r\nعافيت بادا تنت را اى تن تو جان صفت * كم مبادا سايهء لطف تو از بالاى ما\r\nگلشن رخسار تو سرسبز بادا تا ابد * كان چراگاه دلست و سبزهء صحراى ما\r\nرنج تو بر جان ما بادا مبادا بر تنت * تا بود آن رنج تو چون عقل جان‌آراى ما \r\nصلاح الدين بدان رنجورى درگذشت و چون وصيت كرده بود « 1 » كه در جنازهء وى آئين عزا معمول ندارند و او را كه بعالم علوى اتصال يافته و از مصيبت خانهء جهان رها شده برسم شادى و سرور با خروش سماع دلكش به خاك سپارند « مولانا بيامد و سر مبارك را باز كرده نعره‌ها مىزد و شورها مىكرد و فرمود تا نقاره‌زنان و بشارت آورند و از نفير خلقان قيامت برخاسته بود و هشت جوق گويندگان در پيش جنازه مىرفتند و جنازهء شيخ را اصحاب كرام برگرفته بودند و خداوندگار تا تربت بهاء ولد چرخ‌زنان و سماع كنان مىرفت و در جوار سلطان العلماء بهاء ولد به عظمت تمام دفن كردند و ذلك غرة شهر محرم المكرم سنهء سبع و خمسين و ستمائة » و مولانا در مرثيتش اين غزل به رشتهء نظم دركشيد :\r\n اى ز هجرانت زمين و آسمان بگريسته * دل ميان خون نشسته عقل و جان بگريسته \r\nشيخ صلاح الدين مردى زاهد و متعبد بود و در رعايت دقائق شريعت نهايت مراقبت به عمل مىآورد « مگر در قلب ايام اربعين زمستان فرجيش را شسته بودند و\r\n\r\n\r\n","description":"","footnote":"\r\n( 1 ) - مأخذ اين گفتار ابيات ذيل است از ولدنامه :\r\n شيخ فرمود در جنازهء من * دهل آريد و كوس با دف‌زن\r\nسوى كويم بريد رقص‌كنان * خوش و شادان و مست و دست‌افشان\r\nتا بدانند كاولياى خدا * شاد و خندان روند سوى لقا\r\nمرگشان عيش و عشرت و سورست * جايشان خلد عدن پرحورست\r\nاين‌چنين مرگ با سماع خوشست * چون رفيقش نگار خوب‌كش است\r\nهمه از جان و دل وصيت را * بشنيدند بىريا به صفا \r\n","page_name":" 101 ","page_number":117},
  {"content":"\r\n\r\nبر بام انداخته از ناگاه صلاى جمعه دردادند و جامه‌هاش منجمد شده بود همچنان بر تن خود پوشيده به مسجد رفت جماعتى گفته باشند كه بر جسم شيخ مبادا سرما زيان كند فرمود كه زيان جسم از زيان جان و ترك امر رحمان آسان‌تر است » .\r\nاز نظر فطرت و طبيعت نيز آرامش و سكونى هرچه تمام‌تر داشت و به همين جهت مولانا در قرب و اتصال او بالنسبه ساكن و آرام گرديد و آن آتش كه از اثر صحبت گيراى شمس الدين در جان مولانا افروخته و زبانه‌زنان شده بود به آب لطف و باران فيض وجود صلاح الدين تا حدى فرونشست و گوئى اين امن و فراغ موقت مقدمهء حصول انقلابى آتشين و شورى عظيم‌تر بود كه شورانگيزان غيب در نفس حسام الدين چلبى از براى دل سودازده و جان نيم‌سوختهء مولانا تهيه مىديدند .\r\n\r\nحسام الدين حسن چلبى\r\nحسام الدين حسن بن محمد بن حسن « 1 » كه مولانا وى را در مقدمهء مثنوى مفتاح خزائن عرش و امين كنوز فرش و بايزيد وقت و جنيد زمان مىخواند اصلا از اهل ارميه است و بدين جهت مولانا وى را در مقدمهء مثنوى « ارموى الاصل » گفته است و خاندان او به قونيه مهاجرت كرده بودند و حسام الدين در آن شهر « 2 » به سال 622 تولد يافت .\r\nچلبى كه در اشعار مولانا و در كتب تذكره بر وى اطلاق شده عنوان ديگر حسام الدين و به‌منزلهء لقبى است كه از اصل معنى عمومى چلبى « 3 » « سيدى » بطريق تقييد و تخصيص عام بخاص منصرف و در اصطلاح متقدمان « 4 » به حسام الدين اختصاص يافته است .\r\n\r\n\r\n","description":"","footnote":"\r\n( 1 ) - گذشته از آنكه نسبت او به همين ترتيب در مقدمهء مثنوى و مناقب العارفين و نفحات الانس مذكور است از اين بيت مولانا هم لقب و نام او را استنباط توان كرد .\r\n اى شه حسام الدين حسن مىگوى با آن شه كه من * دل را غلاف معرفت بهر حسامت مىكنم \r\n( 2 ) - سند اين تاريخ فهرستى است كه مدير موزهء قونيه از كسانى كه در مقبره مولانا مدفونند بضميمهء نقشهء مقبره و توابع آن فراهم كرده و تاريخ ولادت و وفات آنان را حتى المقدور نوشته است .\r\n( 3 ) - و چلبى بجيم معقود و لام مفتوحين و باء موحدة و ياء و تفسيره بلسان الروم سيدى - رحلهء ابن بطوطه ، طبع مصر ، جلد اول ( صفحهء 183 ) .\r\n( 4 ) - و ليكن در خاندان مولانا اين كلمه عنوان اشخاص ديگر نيز بوده است مانند عارف چلبى و چلبى عابد و چلبى امير عالم و غيره .\r\n","page_name":" 102 ","page_number":118},
  {"content":"\r\n\r\nعلاوه بر لقب حسام الدين و عنوان چلبى او بابن اخى ترك نيز معروف بوده و علت اين شهرت آنست كه پدران وى از سران طريقه فتوت و فتوت‌آموز فتيان « 1 » و جوانمردان بوده‌اند و چون اين طائفه بشيخ خود اخى مىگفته‌اند بنام اخيه يا اخيان\r\n\r\n\r\n","description":"","footnote":"\r\n( 1 ) - فتوت در لغت بمعنى جوانى و جوانمردى يعنى مجموع مردى و مردمى است و آن يكى از مقامات عارفين و مراحل طريقت و تصوف است و در اصطلاح اين طائفه اسم است براى مقام دلى كه از صفات نفسانى صافى شده باشد و آن را بر سه درجه كرده‌اند ولى بعدها و على التحقيق در قرن ششم فتوت طريقه‌اى مستقل و داراى شرائط و اركان و تشكيلات جداگانه بوده كه با تصوف تفاوت بسيار دارد و در حقيقت طريقهء عياران كه مسلما در اواخر قرن دوم وجود داشته و اصول و روش مخصوصى در زندگانى داشته‌اند با مقدارى از اصول تصوف به يكديگر آميخته و فتوت بوجود آمده است .\r\nچنان كه در طريق تصوف بشيخ حاجت است در روش فتوت هم اخى جانشين شيخ و قطب مىباشد و بجاى خرقه كه شعار صوفيانست فتيان و جوانمردان سراويل را ( زيرجامه ) شعار خود كرده و هريك كمر بسته شخصى كه او را پير شد ( كمر بستن ) مىخوانند بوده‌اند و سند سراويل فتوت مانند سند خرقه به امير المؤمنين على كه در اصطلاح اين طائفه قطب فتوت است مىرسد .\r\nدر طريقه تصوف بيشتر بلكه تمام همت سالك برياضات نفسانى مصروف است و در برابر آن فتيان و جوانمردان در ورزشهاى بدنى از قبيل تيراندازى و شمشيربازى و ناوه‌كشى و كشتى گرفتن و استعمال گرز و امثاله ساعى و كوشا بوده‌اند و هريك كلاهى بلند كه از نوك آن پارچهء باريك و دراز آويخته مىشد پوشيده و موزه در پاى كرده خنجر يا كاردى بكمر مىزده‌اند و روزها در طلب معاش كوشيده دخل روز را با خود بمجلس و لنگر كه محل اخى و موضع اجتماع شبانهء فتيان بوده مىآورده و با يكديگر صرف مىنموده‌اند ، مهمان‌دارى و خدمت به دوستان و پاسبانى رعيت و اهل محل كار عمدهء آنان بشمار مىرفته است .\r\nمقدم و رئيس اين طايفه را اخى مىگفته‌اند براى نيل بدين مرتبه ظاهرا شرائط بسيار لازم نبوده است بلكه هركس كه اهل فتوت به روى اتفاق مىنمودند بدين مرتبه مىرسيد و موظف بود كه زاويه‌اى بسازد و لوازم آن از چراغ و فرش و غيره فراهم نمايد و فتيان چنان كه گفته شد از مداخل روز مخارج شب را تهيه مىديدند و پس از تناول غذا به غنا و رقص شب را بروز مىآوردند . بعضى از مردم آن عصر هم فرزندان خود را براى تربيت و تكميل قواى بدنى به اخيان مىسپردند بدين جهت لنگرها مركز فساد اخلاق شده بود و اوحدى مراغه‌اى بسبب همين واقعه فتوت‌داران را مذمت كرده است .\r\nفتيان اعمال عجيب و اسرارى مخصوص به خود داشته و براى غالب اسباب و ابزار فتوت رموزى قائل بوده‌اند . در ممالك سلجوقى روم در قرن هفتم و هشتم هيچ شهرى از چندين فتوت‌خانه خالى نبوده و ابن بطوطه در مسافرت خود غالب مواقع را به مهمانى آنان روز مىگذارده است . عياران كه در افسانه‌هاى فارسى قرون متأخر از قبيل اسكندرنامه و رموز حمزه وقايع و احوال آنان ديده مىشود از همين جمعيت بوده‌اند و زورخانه‌كاران كه تا عهد حاضر وجود دارند از بقاياى آنان مىباشد . براى اطلاع بيشتر از احوال فتيان و معانى فتوت رجوع كنيد به رساله قشيريه و منازل السائرين و فتوت‌نامهء سلطانى و قابوس‌نامه و رحلهء ابن بطوطه و جام جم اوحدى و تاريخ طبرى و كامل ابن الاثير .\r\n","page_name":" 103 ","page_number":119},
  {"content":"\r\n\r\nمشهور گرديده‌اند و حسام الدين را هم بمناسبت آنكه پدر و جدش شيخ فتيان بوده‌اند « ابن اخى ترك » گويند .\r\nحسام الدين هنوز مراهق نشده بود كه پدرش درگذشت « تمامت اكابر و مشايخ زمان و ارباب فتوت او را پيش خود دعوت كردند ، چه تمامت اخيان معتبر ممالك تربيهء آبا و اجداد او بودند و فقاع از ايشان مىگشودند ، همچنان علىحده صحت صحبت هريك را بامعان نظر دريافته با جميع لالايان و جوانان خود راست به حضرت مولانا آمده سر نهاد و خدمت آن حضرت را اختيار كرده خدمتكاران و جوانان خود را دستور داد تا هريك به اكساب خود مشغول شوند و از حاصل اسباب و املاك ما لا بد او را مهيا گردانند و هرچه داشت بدفعات نثار آن حضرت كرد و چنان شد كه هيچش نماند تا حدى كه لالايان تشنيع زدند كه هيچ اسباب و املاك نماند فرمود كه اسباب خانه را بفروشيد بعد از چند روز گفتند كه به غير از ما هيچ ديگر نماند فرمود الحمد للّه رب العالمين كه متابعت ظاهر ( سنت ) رسول اللّه ميسر شد ، شما را نيز حسبة للّه و طلبا لمرضاته بعشق مولانا آزاد كردم » . در آن ايام كه شيخ صلاح الدين برگزيده و خليفهء مولانا بود حسام الدين در خدمت وى بشرائط بندگى و ارادت قيام مىكرد و سر تسليم در پيش مىداشت و چون صلاح الدين خرقه تهى كرد نظر به جانبازى و فداكارىاى كه از آغاز در بندگى مولانا كرده بود « مقبول آن حضرت شد و هرچه از عالم غيب حاصل مىشد همه را به حضرت چلبى حسام الدين فرستاده او را مقدم اصحاب و سرلشكر جنود اللّه گردانيد » .\r\nاخلاص و حسن ارادت نخستين به حدى در مولانا كارگر افتاده بود كه حسام الدين را بر كسان و پيوستگان خود ترجيح مىداد « و هرچه از عالم غيب ملوك و امرا و مريدان متمول از اسباب و اموال دنياوى فرستادندى همان ساعت به چلبى حسام الدين فرستادى و عنان تصرف و تصريف امور را بدست او باز داده بود مگر روزى امير تاج الدين معتز مبلغ هفتاد هزار درم سلطانى فرستاده بود فرمود كه همه را برگيرند و به چلبى حسام الدين برند ، سلطان ولد فرموده باشد كه در خانه هيچ نيست و هر فتوحى كه مىآيد خداوندگار به چلبى مىفرستد ، پس ما چه كنيم ؟ فرمود كه بهاء الدين و اللّه باللّه تاللّه كه اگر صد هزار كامل زاهد را حالت مخمصه واقع شود و بيم هلاكت باشد و ما را يكتا نان\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nباشد آن را هم به حضرت چلبى فرستيم » . دوستى و عنايت مولانا با چلبى بدانجا رسيده بود كه خاطرش بىوجود او شكفته نمىگشت و در مجلسى « 1 » كه چلبى حضور نداشت مولانا گرم نمىشد و سخن نميراند و معرفت نمىگفت . ياران اين معنى را دريافته بودند و در اين‌گونه مجالس بيش از هر چيز وجود حسام الدين را لازم مىشمردند . از مقدمهء مثنوى و سرآغازهاى دفتر چهارم « 2 » و پنجم و ششم اين كتاب به خوبى مىتوان دانست كه حسام الدين در چشم مولانا چه مقام بلندى داشته و تا چه حد مورد عنايت و علاقه بوده است .\r\nياران و مريدان مولانا در طول مدت مهذب « 3 » و مؤدب شده بودند و اين‌بار\r\n\r\n\r\n","description":"","footnote":"\r\n( 1 ) - در مناقب العارفين نقل شده است « روزى معين الدين پروانه جمعيتى عظيم ساخته بود و جميع صدور و اكابر را خوانده و آن روز مولانا بمعانى شروع نفرمود و هيچ كلمات نگفت و گويند هنوز چلبى حسام الدين را نخوانده بودند و پروانه را به فراست معلوم شد كه البته چلبى را بايد خواندن ، از مولانا اجازت خواست كه حضرت چلبى را از باغ بخواند فرمود كه مصلحت باشد . »\r\n( 2 ) - در آغاز دفتر چهارم فرمايد :\r\n اى ضياء الحق حسام الدين توى * كه گذشت از مه به نورت مثنوى\r\nهمت عالى تو اى مرتجى * مىكشد اين را خدا داند كجا\r\nمثنوى را چون تو مبدا بوده‌اى * گر فزون گردد تواش افزوده‌اى\r\nچون چنين خواهى خدا خواهد چنين * مىدهد حق آرزوى متقين\r\nكان للّه بوده‌اى در ما مضى * تا كه كان اللّه له آمد جزا \r\nو در آغاز دفتر پنجم گويد :\r\n اى ضياء الحق حسام الدين راد * اوستادان صفا را اوستاد\r\nگر نبودى خلق محجوب و كثيف * ور نبودى حلق‌ها تنگ و ضعيف\r\nدر مديحت داد معنى دادمى * غير اين منطق لبى بگشا دمى\r\nشرح تو غيب است بر اهل جهان * همچو راز عشق دارم در نهان \r\nو در آغاز دفتر ششم فرموده است :\r\n بو نگهدار و بپرهيز از زكام * تن بپوش از باد و بود سرد عام\r\nتا نيندازد مشامت از اثر * اى هواشان از زمستان سردتر\r\nچون جمادند و فسرده‌تن شگرف * مىجهد انفاسشان از تل برف\r\nچون جهان زين برف در پوشد كفن * تيغ خورشيد حسام الدين بزن\r\nهين برآر از شرق سيف اللّه را * گرم كن ز آن شرق اين درگاه را \r\nو نظائر اين ابيات در مثنوى بسيار است .\r\n( 3 ) - سلطان ولد در اين باب گويد :\r\n همه ياران مطيع او گشتند * آب لطف ورا سبو گشتند \r\nبقيه پاورقى در ذيل صفحهء 106\r\n","page_name":" 105 ","page_number":121},
  {"content":"\r\n\r\nبر فرط عنايت مولانا حسد نمىبردند و بر خلافت چلبى انكار ننمودند و همه در پيشگاه او سر نهادند .\r\nگذشته از آنكه چلبى خلافت مولانا و سمت مقدمى و پيشوائى مريدان داشت به پايمردى تاج الدين « 1 » معتز شيخ خانقاه ضياء الدين وزير نيز گرديد و اگرچه در روز اجلاس او بشيخى بعضى كمر مخالفت در بستند و فتنه برخاست ولى آخرالامر هواخواهان چلبى غالب آمدند و او صاحب دو مسند گرديد .\r\nبقيهء پاورقى از ذيل صفحهء 105\r\n\r\n\r\n","description":"","footnote":"\r\n هريكى زخم خورده بود اول * شده نادم از آن خطا و زلل\r\nگشته بودند با ادب جمله * زان نكردند هم برين حمله\r\nخورده بودند زخمها ز انكار * همه كردند ز آن خطا اقرار\r\nز اولين ضربت قوى خوردند * در دوم فتنه كمترك كردند\r\nدر سوم نرم ( و ) با ادب گشتند * بىحسد رام مرد رب گشتند\r\nكس از آن قوم سركشى ننمود * هريكى امر را ز جان بشنود \r\n( 1 ) - تفصيل اين واقعه از مناقب افلاكى نقل مىشود « در زمان مولانا شيخى بود بزرگ و اندر دو خانقاه شيخ بود قضا را آن درويش درگذشت و اميركبير تاج الدين معتز مصلحت چنان ديد كه تقرير خانقاه را ضياء الدين وزير ( و الاصح خانقاه ضياء الدين وزير را چنان كه از دنباله سخن مفهوم مىشود ) بنام چلبى حسام الدين بنويسد و از سلطان فرمان بستد بعد از آنكه فرمان نفاذ يافت امير تاج الدين اجتماعى عظيم كرده اجلاس بىنظير ساخت و به حضرت مولانا اعلام كردند كه خانقاه ضياء الدين وزير به حضرت چلبى تعلق گرفت ، مولانا با جميع ياران برخاست و روانه شد ، نفيس الدين گفت ( راوى اين حكايت اوست ) سجادهء چلبى من بر دوش گرفته بودم مولانا از من بستد و بر دوش خود انداخت ، چون بخانقاه درآمد فرمود تا سجاده را بر صدر صفه گستردند ، اخى احمد كه از جمله جبابرهء زمان بود و سر دفتر رندان بود در آن اجلاس آمده از غايت حقد و تعصب نمىخواست - كه چلبى در آن خانقاه شيخ شود ، از ناگاه برخاست و سجاده را درنورديد كه ما او را بشيخى قبول نمىكنيم همانا كه خلق عالم درهم رفتند و اخيان معتبر كه به خاندان اخى ترك و اخى بشاره منسوب بودند مثل اخى قيصر و اخى چوپان و اخى محمد سيدى و غيرهم دست به شمشير و كارد نهادند و امراى فريد قصد قتل رنود مريد كردند ، حضرت هيچ نفرمود همچنان نعره بزد و از خانقاه بيرون آمد و اخى احمد را مردود و مطرود كرده به بندگى قبول نفرمود ، آن بىادبى را بسمع سلطان رسانيدند مىخواست كه او را بقتل آورد مولانا رضا نداد و عاقبت چلبى حسام الدين هم در خانقاه ضياء الدين وزير باستقلال تمام شيخ شد » .\r\n","page_name":" 106 ","page_number":122},
  {"content":"\r\n\r\n\r\nآغاز نظم مثنوى\r\nبهترين يادگار ايام صحبت مولانا با حسام الدين بىگمان نظم مثنويست كه يكى از مهم‌ترين آثار ادبى ايران و بىهيچ شبهتى بزرگترين و عالىترين آثار متصوفهء اسلام مىباشد و سبب افاضه و علت افادهء اين فيض عظيم از وجود مولانا همانا حسام الدين چلبى بوده است باتفاق روايات چون چلبى ديد كه ياران مولانا بيشتر به قرائت آثار شيخ عطار و سنائى مشغولند و غزليات مولانا اگرچه بسيار است ولى هنوز اثرى كه مشتمل بر حقائق تصوف و دقائق آداب سلوك باشد از طبع مولانا سر نزده است بدين جهت منتظر فرصت بود تا شبى مولانا را در خلوت يافت و از بسيارى غزليات سخن راند و درخواست نمود تا كتابى به طرز الهى نامهء سنائى « 1 » ( يعنى حديقه ) يا منطق الطير\r\n\r\n\r\n","description":"","footnote":"\r\n( 1 ) - مقصود از الهىنامه در مثنوى مولانا و مناقب العارفين بىشك حديقهء سنائى است نه كتاب ديگر از انشاء سنائى و نه الهىنامه عطار چه اولا هيچ‌يك از تذكره‌نويسان كتابى بنام الهىنامه به سنائى نسبت نداده‌اند ثانيا شرحى كه مولانا در اين ابيات :\r\n اين دهان بستى دهانى باز شد * كو خورندهء لقمهاى راز شد\r\nگر ز شير ديو تن را وابرى * در فطام او بسى حلوا خورى\r\nترك جوشى كرده‌ام من نيم خام * از حكيم غزنوى بشنو تمام\r\nدر الهىنامه گويد شرح اين * آن حكيم غيب و فخر العارفين \r\nبه الهىنامه احاله مىكند در اين ابيات حديقه ملاحظه مىشود :\r\n آن نه بينى كه پيشتر ز وجود * كه ترا كرد در رحم موجود\r\nروزيت داد نه مه از خونى * كرد كار حكيم بىچونى\r\nدر شكم مادرت همىپرورد * بعد نه ماه در وجود آورد\r\nآن در رزق چست بر تو ببست * دو در بهترت بداد به دست\r\nبعد از آن الف داد با پستان * روز و شب پيش تو دو چشمه روان\r\nگفت كاين هر دوان همىآشام * كل هنيئا كه نيست بر تو حرام\r\nچون نمودت فطام بعد دو سال * شد دگرگون تو را همه احوال\r\nداد رزق تو از دو دست و دو پاى * زين بگير و از آن برو هر جاى\r\nگر دو در بسته كرد بر تو رواست * عوض دو چهار در برجاست\r\nزين ستان زان برو به پيروزى * گرد عالم همىطلب روزى\r\nچون اجل ناگهان فراز آيد * كار دنيا همه مجاز آيد\r\nبازماند دو دست و پا از كار * بدل چار بدهدت ناچار\r\nدر لحد هر چهار بسته شود * هشت جنت تو را خجسته شود\r\nهشت در خلد بر تو بگشايند * حور و غلمان ترا به پيش آيند \r\nو نيز اينكه مولانا گويد :\r\n","page_name":" 107 ","page_number":123},
  {"content":"\r\n\r\nبنظم آرد ، مولانا فى الحال از سر دستار خود كاغذى كه مشتمل بود بر 18 بيت از اول مثنوى يعنى از\r\n « بشنو از نى چون حكايت مىكند » \r\nتا\r\n « پس سخن كوتاه بايد و السلام » \r\nبيرون آورد و بدست حسام الدين چلبى داد .\r\nجذب و كشش حسام الدين كه در قوت از جذب شمس كمتر نبود بار ديگر درياى طبع مولانا را كه نسبة آرامشى داشت به جنبش درآورد و شور و بىقرارى ديگر داد و مولانا روز و شب قرار و آرام نمىگرفت و بنظم مثنوى مشغول بود و شبها حسام الدين در محضر وى مىنشست و او به بديههء خاطر مثنوى مىسرود و حسام الدين مىنوشت و مجموع نوشته‌ها را به آواز خوب و بلند بر مولانا مىخواند و چنان كه ابيات مثنوى حاكى است بعضى شبها نظم مثنوى « 1 » تا سپيده‌دم از هم نمىگسست و گفتن و نوشتن تا به صبحگاه مىكشيد .\r\nبقيه از ذيل صفحهء 107\r\n\r\n\r\n","description":"","footnote":"\r\n آن‌چنان گويد حكيم غزنوى * در الهىنامه گر خوش بشنوى\r\nكم فضولى كن تو در حكم قدر * درخور آمد شخص خر با گوش خر \r\nاشاره است بدين بيت حديقه :\r\n تو فضول از ميانه بيرون بر * گوش خر درخور است با سر خر \r\nثالثا اغلب آنچه مولانا از سنائى نقل مىكند مأخذ آنها كتاب حديقه مىباشد كه در مثنوى مولانا و اصول افكارش تأثيرى بليغ دارد ، گذشته از معانى و مضامين بسيار كه از حديقه اقتباس كرده و بدان اشارتى نفرموده است باوجود اين قرائن شبهه‌اى نيست كه الهىنامه سنائى همان حديقه مىباشد ، اما اينكه چرا مولانا كتاب حديقه را بدين اسم مىخواند گمان مىرود كه علاوه بر جهت تعظيم سبب آن اين است كه سنائى خويش را در بيت ذيل الهى ناميده است :\r\n الهى نام خود كردم به دو نسبت كنم خود را * اگر هر شاعرى نسبت به به همان و فلان دارد \r\nو چون اين نام از جنبهء عرفانى و استغراق سنائى در عشق إله عالم كاشف است مولانا هم كتاب حديقه را كه ديوان و مجموعهء اسرار عرفان و توحيد است بنام ( الهىنامه ) يعنى نامه‌اى كه به الهى يا إله منسوب است مىخواند و با تصريح مولانا در هر دو مورد از ذكر الهىنامه بنام ( حكيم غزنوى ) شكى نخواهد بود كه الهىنامهء فريد الدين عطار مقصود نيست .\r\n( 1 ) - مقصود اين بيت است :\r\n صبح شد اى صبح را پشت و پناه * عذر مخدومى حسام الدين بخواه \r\nمثنوى ، دفتر اول ، چاپ علاء الدوله ( صفحهء 47 ) و همين مطلب را افلاكى هم روايت مىكند .\r\n","page_name":" 108 ","page_number":124},
  {"content":"\r\n\r\nچون مجلد اول به انجام رسيد حرم حسام الدين درگذشت « 1 » و او پراكنده‌دل و مشغول خاطر گرديد و طبع مولانا هم كه طالب و مشترى نمىديد از ملولان روى دركشيد و دو سال تمام نظم مثنوى بتعويق افتاد تا بار ديگر تفرق خاطر چلبى بجمعيت بدل شد و خواهان آغاز نظم و انجام مثنوى گرديد .\r\nو چون جزء دوم مثنوى در سال 622 شروع شده « 2 » و دو سال « 3 » تمام هم ما بين اتمام جزو اول و آغاز دفتر دوم فاصله بوده است ، پس بايد دفتر اول ميانهء سال 657 - 660 آغاز شده باشد .\r\nاز تاريخ 622 تا موقعى كه جلد ششم به انجام رسيد و ظاهرا تا اواخر عمر مولانا بنظم مثنوى مشغول بود و چلبى و ديگران مىنوشتند و در مجالس خوانده مىشد چنان كه تفصيل آن بيايد .\r\nصحبت « 4 » مولانا با چلبى 15 سال امتداد يافت و ياران از اثر صحبت آن شيخ كامل و اين « 5 » طالب مشتهى موائد فوائد مىبردند و به ارادت تمام به خدمت آنان مسابقت مىورزيدند و اين 15 سال مولانا از هجوم و آشوب ناقصان تا حدى آسوده‌خاطر بود و همين آسايش براحت ابد و اتصال مولانا بعالم قدس منتهى گرديد .\r\n\r\n\r\n","description":"","footnote":"\r\n( 1 ) - مناقب افلاكى و نفحات الانس .\r\n( 2 ) - مولانا گويد :\r\n مثنوى كه صيقل ارواح بود * بازگشتش روز استفتاح بود\r\nمطلع تاريخ اين سودا و سود * سال هجرت ششصد و شصت و دو بود \r\nمثنوى ، دفتر دوم ، چاپ علاء الدوله ( صفحهء 105 ) .\r\n( 3 ) - مناقب العارفين و نفحات الانس .\r\n( 4 ) - در ولدنامه و مناقب العارفين مدت اين مصاحبت هم ده سال آمده و آن سهو است مگر ببعضى روايات كه وفات صلاح - را به سال 662 گرفته‌اند و آن نيز به قوت مورد ترديد مىباشد .\r\n( 5 ) - اشاره است بدين بيت :\r\n شيخ كامل بود و طالب مشتهى * مرد چابك بود و مركب درگهى \r\nمثنوى ، دفتر اول ، چاپ علاء الدوله ( صفحهء 93 ) .\r\n","page_name":" 109 ","page_number":125},
  {"content":"\r\n\r\n\r\nفصل پنجم - پايان زندگانى\r\n\r\nوفات مولانا\r\nمولانا گرم صحبت حسام الدين و ياران چون پروانه بر شمع وجود او عاشق بودند كه ناگاه آن تواناى عالم معنى در بستر ناتوانى بيفتاد و به حماى محرق « 1 » دوچار آمد و هرچه طبيبان « 2 » به مداوا كوشيدند سودى نبخشيد و عاقبت روز يكشنبه پنجم ماه جمادى الآخره سنهء 672 « 3 » وقتىكه آفتاب ظاهر زردرو مىگشت و دامن در مىچيد آن خورشيد معرفت پرتو عنايت از پيكر جسمانى برگرفت و از اين جهان فرودين به كارستان غيب نقل فرمود .\r\nدر موقعى كه خبر نالانى و بيمارى مولانا در قونيه انتشار يافت مردم به عيادت و برسم بيمارپرسى به خدمت وى مىرسيدند « 4 » « شيخ صدر الدين قدس سره به عيادت وى آمد فرمود كه شفاك اللّه شفاء عاجلا رفع درجات باشد ، اميد است كه صحت باشد\r\n\r\n\r\n","description":"","footnote":"\r\n( 1 ) - مجموعهء يادداشتهاى آقاى كاظم‌زادهء ايرانشهر .\r\n( 2 ) - اين طبيبان حكيم اكمل الدين و حكيم غضنفر بوده‌اند ، رجوع كنيد بشرح حال مولانا كه بانضمام مثنوى در بمبئى ( 1340 ) بطبع رسيده است .\r\n( 3 ) - اين تاريخ از ابيات ولدنامه كه در ذيل نوشته مىآيد مستفاد است :\r\n بعد از آن نقل كرد مولانا * زين جهان كثيف پر ز عنا\r\nپنجم ماه در جماد آخر * بود نقلان آن شه فاخر\r\nسال هفتاد و دو بده به عدد * ششصد از عهد هجرت احمد \r\nو تاريخ روز و اينكه وفات او در موقع غروب شمس واقع گرديد در شرح حال مولانا ( ضميمهء مثنوى طبع بمبئى 1340 ) منقول است و جزو اخير را جامى نيز در نفحات روايت مىكند و بنا بر اين مقدمات تمام مدت زندگانى مولانا 68 سال و سه ماه قمرى بوده زيرا ولادت او در ششم ربيع الاول 604 و وفات او در تاريخ مذكور واقع گرديده است .\r\nو اينكه دولتشاه ( تذكرهء دولتشاه ، طبع ليدن ، صفحهء 200 ) و بتبع او مؤلف آتشكده و صاحب روضات الجنات ( مجلد 4 ، صفحهء 198 ) وفات مولانا را به سال 661 پنداشته‌اند غلطى فاحش و سهوى عظيم است چه علاوه بر تصريح سلطان ولد كه گفتهء او در اين باب حجت است چنان كه در صفحهء ( 109 ) از همين كتاب گذشت نظم جلد دوم از مثنوى به سال 662 يعنى يك سال پس از تاريخ مذكور آغاز شده است و نيز مطابق اين روايت چون دولتشاه عمر مولانا را 69 سال مىشمارد ( كه تقريبا صحيح است ) مىبايست ولادت او به سال 592 اتفاق افتاده باشد و اين نيز بىگمان غلط و مخالف گفتهء خود دولتشاه است كه مولانا را در موقع ملاقات عطار ( 610 ) يا ( 617 ) طفل كوچك مىخواند .\r\n( 4 ) - نفحات الانس .\r\n","page_name":" 110 ","page_number":126},
  {"content":"\r\n\r\nخدمت مولانا جان عالميانست ، فرمود كه بعد ازين شفاك اللّه شما را باد همانا كه در ميان عاشق و معشوق پيراهنى از شعر بيش نماند راست نمىخواهيد كه نور بنور پيوندد :\r\n من شدم عريان ز تن او از خيال * مىخرامم در نهايات الوصال \r\nشيخ با اصحاب گريان شدند و حضرت مولانا اين غزل فرمود :\r\n « چه دانى تو كه در باطن چه شاهى همنشين دارم * رخ زرين من منگر كه پاى آهنين دارم » \r\nو تمامى اين غزل به جهت تتميم و توضيح مقصود نوشته آمد :\r\n بدان شه كو مرا آورد كلى روى آوردم * وزان كو آفريدستم هزاران آفرين دارم\r\nگهى خورشيد را مانم گهى درياى گوهر را * درون دل فلك دارم برون دل زمين دارم\r\nدرون خمرهء عالم چو زنبورى همىپرم * مبين تو ناله‌ام تنها كه خانهء انگبين دارم\r\nدلا گر طالب مائى برآ بر چرخ خضرائى * چنان قصريست شاه من كه امن الآمنين دارم\r\nچه باهولست آن آبى كه اين چرخست ازو گردان * چو من دولاب آن آبم چنين شيرين جبين دارم\r\nچو ديو و آدمى و جن همىبينى بفرمانم * نمىدانى سليمانم كه در خاتم نگين دارم\r\nچرا پژمرده باشم من كه بشكفته است هر جزوم * چرا خربنده باشم من براقى زير زين دارم\r\nچرا از ماه وامانم نه عقرب كوفت بر پايم * چرا زين چاه بر نايم چو من حبل المتين دارم\r\nكبوتر خانه‌اى كردم كبوترهاى جانها را * بپر اى مرغ جان من كه صد برج حصين دارم \r\n\r\n","description":"","footnote":"","page_name":" 111 ","page_number":127},
  {"content":"\r\n\r\n تو هر ذره كه مىبينى بجو درّ دگر در وى * كه هر ذره همىگويد كه در باطن دفين دارم\r\nترا هر گوهرى گويد مشو قانع بحسن من * كه از شمع ضمير است اينكه نورى در جبين دارم\r\nخمش كردم كه آن هوشى كه دريابى ندارى تو * مجنبان گوش و مفريبان كه هوش تيزبين دارم \r\nبه روايت افلاكى « 1 » حرم مولانا به دو گفت كاش مولانا 400 سال عمر كردى تا عالم را از حقائق و معارف پر ساختى . مولانا فرمود مگر ما فرعونيم ، مگر ما نمروديم ما بعالم خاك پى اقامت نيامديم ما در زندان دنيا محبوسيم اميد كه عن‌قريب به بزم حبيب رسيم ، اگر براى مصلحت و ارشاد بيچارگان نبودى يكدم در نشيمن خاك اقامت نگزيدمى .\r\n« و خدمت مولانا « 2 » در وصيت اصحاب چنين فرموده است اوصيكم بتقوى اللّه فى السر و العلانية و بقلة الطعام و قلة المنام و قلة الكلام و هجران المعاصى و الآثام و مواظبة الصيام و دوام القيام و ترك الشهوات على الدوام و احتمال الجفاء من جميع الانام و ترك مجالسة السفهاء و العوام و مصاحبة الصالحين و الكرام فان خير الناس من ينفع الناس و خير الكلام ما قل و دل و الحمد للّه وحده » .\r\nگويند « 3 » در شب آخر كه مرض مولانا سخت شده بود خويشان و پيوستگان اضطراب عظيم داشتند و سلطان ولد فرزند مولانا هردم بىتابانه بسر پدر مىآمد و باز تحمل آن حالت ناكرده از اطاق بيرون مىرفت ، مولانا اين غزل آتشين را در آن‌وقت نظم فرمود و اين آخرين غزليست كه مولانا ساخته است :\r\n رو سر بنه ببالين تنها مرا رها كن * ترك من خراب شبگرد مبتلا كن \r\n\r\n\r\n","description":"","footnote":"\r\n( 1 ) - مجموعهء يادداشتهاى آقاى كاظم‌زادهء ايران‌شهر كه در نسخهء افلاكى كه مرجع اين ضعيف بوده به‌واسطه افتادگى بعضى اوراق آن ديده نمىشود .\r\n( 2 ) - نفحات الانس .\r\n( 3 ) - اين حكايت در حاشيهء كليات شمس كه متعلق بجناب آقاى حاج سيد نصر اللّه تقوى مىباشد و نسخهء نفيسى است از مناقب افلاكى نقل شده است .\r\n","page_name":" 112 ","page_number":128},
  {"content":"\r\n\r\n مائيم و موج سودا شب تا بروز تنها * خواهى بيا ببخشا خواهى برو جفا كن\r\nاز من گريز تا تو هم در بلا نيفتى * بگزين ره سلامت ترك ره بلا كن\r\nمائيم و آب ديده در كنج غم خزيده * بر آب ديدهء ما صد جاى آسيا كن\r\nخيره‌كشى است ما را دارد دلى چو خارا * بكشد كسش نگويد تدبير خونبها كن\r\nبر شاه خوبرويان واجب وفا نباشد * اى زرد روى عاشق تو صبر كن وفا كن\r\nدرديست غير مردن كآن را دوا نباشد * پس من چگونه گويم كان درد را دوا كن\r\nدر خواب دوش پيرى در كوى عشق ديدم « 1 » * با دست اشارتم كرد كه عزم سوى ما كن \r\nاهل قونيه « 2 » از خرد و بزرگ در جنازهء مولانا حاضر شدند و عيسويان و يهود\r\n\r\n\r\n","description":"","footnote":"\r\n( 1 ) - ممكن است اين بيت اشاره باشد بدانچه جامى در نفحات الانس روايت مىكند كه مولانا فرمود « كه ياران ما ازين سو مىكشند و مولانا شمس الدين آن جانب مىخواند يا قومنا اجيبوا داعى اللّه ناچار رفتنى است » .\r\n( 2 ) - شرح آن در ولدنامه چنين است :\r\n مردم شهر از صغير و كبير * همه اندر فغان و آه و نفير\r\nديهيان هم ز رومى و اتراك * كرده از درد او گريبان چاك\r\nبه جنازه‌اش شده همه حاضر * از سر مهر و عشق نز پى بر\r\nاهل هر مذهبى برو صادق * قوم هر ملتى برو عاشق\r\nكرده او را مسيحيان معبود * ديده او را جهود خوب چو هود\r\nعيسوى گفته اوست عيسى ما * موسيى گفته اوست موسى ما\r\nمؤمنش خوانده سرو نور رسول * گفته هست او عظيم بحر نغول \r\nو حضور يهود و نصارى را در جنازهء وى محمود مثنوىخوان در كتاب ثواقب روايت كرده و نيز در شرح حال مولانا ( ضميمهء مثنوى ، طبع بمبئى 1340 ) مذكور است كه مسلمين از عيسويان و يهوديان پرسيدند كه شما را با مولانا چه تعلق بوده است ، گفتند اگر مسلمانان را بجاى محمد بود ما را هم بجاى موسى و عيسى بود و اگر شما را پيشوا و مقتدى بود ما را هم همان بود كه قلب و فؤاد ما داند .\r\n","page_name":" 113 ","page_number":129},
  {"content":"\r\n\r\nنيز كه صلح‌جوئى و نيكخواهى وى را آزموده بودند به همدردى اهل اسلام شيون و افغان مىكردند و شيخ صدر الدين « 1 » بر مولانا نماز خواند و از شدت بيخودى و درد شهقه‌اى بزد و از هوش برفت .\r\nجنازهء مولانا را به حرمت تمام برگرفتند و در تربت مبارك مدفون ساختند و قاضى سراج الدين « 2 » در برابر تربت مولانا اين ابيات برخواند :\r\n كاش آن روز كه در پاى تو شد خار اجل * دست گيتى بزدى تيغ هلاكم بر سر\r\nتا درين روز جهان بىتو نديدى چشمم * اين منم بر سر خاك تو كه خاكم بر سر \r\nمدت چهل روز « 3 » ياران و مردم قونيه تعزيت مولانا مىداشتند و ناله و گريه\r\n\r\n\r\n","description":"","footnote":"\r\n( 1 ) - نفحات الانس .\r\n( 2 ) - مناقب افلاكى .\r\n( 3 ) - سلطان ولد در اين باب گويد :\r\n همچنان اين كشيد تا چل روز * هيچ ساكن نشد دمى تف و سوز\r\nبعد چل روز سوى خانه شدند * همه مشغول اين فسانه شدند\r\nروز و شب بود گفتشان همه اين * كه شد آن گنج زير خاك دفين\r\nذكر احوال و زندگانى او * ذكر اقوال و درفشانى او\r\nذكر خلق لطيف بىمثلش * ذكر خلق شريف بىمثلش\r\nذكر عشق خدا و تجريدش * ذكر مستى و صدق توحيدش\r\nذكر تنزيه او از اين دنيا * كلى رغبتش سوى عقبى\r\nذكر لطف و تواضع و كرمش * ذكر حال و سماع چون ارمش \r\nمحمود مثنوىخوان نقل مىكند كه در مجلس امير معين الدين شورشى عظيم بر پا شد و امير بدر الدين يحيى سينه‌چاك زد و اين رباعى برخواند :\r\n كو ديده كه در غم تو غمناك نشد * يا جيب كه در ماتم تو چاك نشد\r\nسوگند به روى تو كه از پشت زمين * مانند تو درون شكم خاك نشد \r\n( ظاهرا چنين باشد : مانند تو اندر شكم خاك نشد ) اهل مجلس ناله و زارى كردند و پروانه را بىاختيارى عظيم دست داد و بسيار بگريست و احسان بسيار به فقرا كرد و يكى اين رباعى انشاد نمود :\r\n اى خاك ز درد دل نمىيارم گفت * كامروز اجل در تو چه گوهر بنهفت\r\nدام دل عالمى فتادت در دام * دلبند خلائقت در آغوش به خفت \r\n( و بيت اخير در نسخهء ثواقب تأليف محمود مثنوىخوان بدين صورت بود :\r\n دام دل عالميان فتادن بر دام * دلبند خلائقى در آغوش تو نهفت \r\nو بقياس اصلاح شد ) .\r\n","page_name":" 114 ","page_number":130},
  {"content":"\r\n\r\nمىكردند و بر فوت آن سعادت آسمانى دريغ و حسرت مىخوردند و اخلاق پاك او به زبان مىآوردند و ما در انجام اين فصل پرحسرت يك غزل از غزليات مولانا كه بدان ماند كه در مرثيهء خود و دلدارى ياران گفته باشد ذكر مىكنيم :\r\nغزل اين است :\r\n بروز مرگ چو تابوت من روان باشد * گمان مبر كه مرا درد اين جهان باشد\r\nبراى من مگرى و مگو دريغ دريغ * به دام ديو درافتى دريغ آن باشد\r\nجنازه‌ام چو ببينى مگو فراق فراق * مرا وصال و ملاقات آن زمان باشد\r\nمرا به گور سپردى مگو وداع وداع * كه گور پردهء جمعيت جنان باشد\r\nفروشدن چو بديدى برآمدن بنگر * غروب شمس و قمر را چرا زيان باشد\r\nكدام دانه فرورفت در زمين كه نرست * چرا به دانهء انسانت اين گمان باشد\r\nترا چنان بنمايد كه من به خاك شدم * به زير پاى من اين هفت آسمان باشد \r\nبعد از وفات مولانا علم الدين قيصر كه از اكابر قونيه بود « 1 » با سرمايهء 30000 درم همت بست كه بنائى بر سر تربت مولانا بنياد كند ، معين الدين سليمان پروانه او را به 80000 درم نقد مساعدت كرد و 50000 ديگر به حوالت به دو بخشيد و بدين‌طريق تربت مبارك كه آن را قبهء خضرا گويند تأسيس يافت و على الرسم پيوسته « 2 » چند\r\n\r\n\r\n","description":"","footnote":"\r\n( 1 ) - مناقب افلاكى .\r\n( 2 ) - و دولتشاه گويد « درين روزگار رونق صومعه و خانقاه مولانا درجه اعلى دارد و مقصد زوارست و بر سر روضهء مبارك مولانا على الدوام سفره مهيا و فرش‌ها و روشنائيها مرتب است و اوقاف بسيار بر آن بقعه سلاطين روم مقرر داشته‌اند ( تذكرهء دولتشاه ، طبع ليدن ، صفحهء 200 - 201 ) و اكنون مرقد مولانا موزه اوقاف شده است .\r\n","page_name":" 115 ","page_number":131},
  {"content":"\r\n\r\nمثنوىخوان و قارى در سر قبر مولانا بودند يكى از آن جمله است شمس الدين احمد افلاكى مؤلف مناقب العارفين كه در اين تأليف نام وى بسيار مىبينيم .\r\nمولانا در نزديكى پدر خود سلطان العلماء مدفونست و از خاندان و پيوستگان وى تاكنون متجاوز از پنجاه تن در آن ساحت قدس مدفون شده‌اند و بنا ببعضى روايات « 1 » تربت و مدفن سلطان العلماء بهاء ولد و خاندان وى قبلا بنام باغ سلطان معروف بود و بهاء ولد هنگام ورود به قونيه گفته بود كه رائحهء خاندان ما از اينجا مىآيد و سلطان آن موضع را به دو بخشيد و سپس آن را ارم باغچه مىگفتند .\r\n\r\n\r\n","description":"","footnote":"\r\n( 1 ) - ثواقب محمود مثنوىخوان .\r\n","page_name":" 116 ","page_number":132},
  {"content":"\r\n\r\n\r\nفصل ششم معاصرين مولانا از مشايخ تصوف و علما و ادبا\r\nمولانا با بسيارى از مشايخ تصوف و علما و ادبا كه در قونيه مىزيسته يا بدان شهر آمده‌اند صحبت داشته و نظر باشتهار غرابت طريقهء او اكثر بزرگان آن عهد نام او را شنيده و بعضى نيز به قصد ديدارش عازم قونيه شده‌اند .\r\nچنان كه پيشتر گذشت مولانا قطع نظر از عظمت پدر و خاندان و اهميت نژاد در نظر مسلمين شخصا مردى وسيع الفكر و كريم الاخلاق و در علوم اسلامى متضلع و بسيار توانا بود ولى اختلاف روش او با سائر مشايخ تصوف و زندگانى پرشور و عشق او كه با اذهان عوام و متوسطين چندان مناسب نمىنمود يك رشته كشمكشها و نزاع‌هائى ميانهء او و مشايخ طريقت و فقها بوجود آورد و اين طائفه بر ضد او قيام كردند و بگزند خاطر و آزار دل او مىپرداختند چنان كه تاريخ حيات مولانا و اشعار مثنوى « 1 » و غزليات بتصريح و اشارت اين وقايع را يادآورى مىكند و در ضمن اين كتاب بدان اشارت رفته است .\r\nدر برابر آن همه گزند و آزارها مولانا بدل فارغ سرگرم كار و يار خود بود و خلاف‌انديشان را بخلق كريم و تحمل خارق‌العاده به راه دوستى مىآورد و در حلقهء\r\n\r\n\r\n","description":"","footnote":"\r\n( 1 ) - چنان كه گويد :\r\n خربطى ناگاه از خرخانه‌اى * سر برون آورد چون طعانه‌اى\r\nكاين سخن پستست يعنى مثنوى * قصهء پيغمبر است و پيروى\r\nنيست ذكر و بحث اسرار بلند * كه دوانند اوليا زان‌سو سمند\r\nاز مقامات تبتل تا فنا * پايه پايه تا ملاقات خدا \r\nمثنوى ، دفتر سوم ، چاپ علاء الدوله ( صفحهء 304 ) .\r\nو دوست دانشمند آقاى الفت اصفهانى وقتى مىگفت كه ممكن است مراد مولانا در اين ابيات شيخ صدر الدين و پيروان وى باشد .\r\n","page_name":" 117 ","page_number":133},
  {"content":"\r\n\r\nارادتمندان مىكشيد و آخر طبل سماع « 1 » بر سر فقها و علماء دين مىنهاد .\r\nمسلم است كه عدهء موافقان و مخالفان و كسانى كه به خدمت اين داناى بزرگ رسيده‌اند بسيار بوده ولى افسوس كه در تاريخ زندگانى او نام اكثر اين عده و طرز رفتار مولانا را با آنان كه دستورالعمل اخلاق توانست بود ضبط نكرده‌اند .\r\nاينك آنچه از مطالعهء تواريخ و سير و كتب تذكره از معاصرين مولانا و حوادث مشترك آنان بدست آمده در اين فصل مذكور خواهد گرديد .\r\n\r\nصدر الدين محمد بن اسحاق قونوى\r\nصدر الدين ابو المعالى محمد بن اسحاق « 2 » ( المتوفى 673 ) اصلا اهل قونيه و از بزرگان علماء تصوف و مشاهير شاگردان محيى الدين عربى است كه آثار و تأليفات او در ميانهء عرفا و اصحاب تحقيق شهرت بسيار دارد و او بواسطهء آنكه مادرش به زوجيت محيى الدين عربى درآمده بود در حجر تربيت آن عارف محقق پرورش يافت و از همه كس بهتر بمشرب محيى الدين در مسائل عرفان خاصه وحدت وجود آشنائى به هم رسانيده بود و در حقيقت او طريقهء استاد خود را بوجهى كه مطابق شريعت باشد تقرير كرد و در ميان عرفا و مسلمين مشهور و اصل و مرجع مسلم گردانيد .\r\nعلاوه بر فنون تصوف صدر الدين در علوم شرع و فنون ظاهر مهارتى بسزا داشت و روايت حديث مىكرد و اجازهء روايت مىداد و بعضى از علما « 3 » كتاب جامع الاصول را بر وى قرائت نموده اجازهء روايت گرفته‌اند .\r\nشيخ مذكور در قونيه زاويه و مدرس داشت و عده‌اى از بزرگان اين طريق\r\n\r\n\r\n","description":"","footnote":"\r\n( 1 ) - افلاكى روايت مىكند كه « در اواخر حال چون مولانا بسماع مباشرت مىفرمود شمس الدين ماردينى طلبك را بر فرق سر داشته گفتى حقا حقا تسبيح مىگويد و هركه مىگويد اين حرام است حرامزاده است » و اين شمس الدين يكى از فقها و قضاة حنفى بوده است .\r\n( 2 ) - نفحات الانس جامى و مجالس المؤمنين .\r\n( 3 ) - مقصود قطب الدين شيرازيست رجوع كنيد بروضات الجنات ، جلد 3 ، صفحهء 533 و جامع الاصول كتابيست در علم حديث تأليف ابى السعادات مبارك بن محمد معروف بابن الاثير المتوفى 606 كه صدر الدين آن را به يك واسطه از مؤلف سماع كرده بود و حاجى خليفه رساله‌اى در حديث هم بنام جامع الاصول بصدر الدين نسبت مىدهد ولى در اينجا مقصود همان كتاب اولست .\r\n","page_name":" 118 ","page_number":134},
  {"content":"\r\n\r\nمانند سعد الدين حموى « 1 » و مؤيد الدين جندى « 2 » و فخر الدين عراقى با وى همنشين بوده و اصول تصوف را از وى فراگرفته‌اند .\r\nتأليفات او در تصوف مانند مفتاح الغيب و نصوص و فكوك و نفحات الهيه همواره مرجع دانشمندان بوده و آنها را از روى تعمق خوانده و شرح مىكرده‌اند .\r\nابتدا شيخ صدر الدين منكر مولانا بوده ولى آخرالامر به وسيلت شيخ سراج الدين « 3 » كه ذكر او بيايد سر به حلقهء مخلصان مولانا درآورد و چون از مجلس برآمد گفت « اين مرد مؤيد من عند اللّه است و از جمله مستوران قباب غيرت » و بعد از اين ميانهء اين دو بزرگ رابطهء دوستى برقرار بود چنان كه وقتى حكايت سيرت مولانا به ميان آمد « شيخ صدر الدين بصدقى تمام و ايقان كلى شوركنان فرمود كه اگر بايزيد و جنيد در اين عهد بودندى غاشيهء اين مرد مردانه را گرفتندى و منت بر جان نهادندى همچنان خوان‌سالار فقر محمدى اوست ما بطفيل او ذوق مىكنيم و همگى شوق و ذوق ما از قدم مبارك اوست » .\r\n« روزى در خدمت شيخ اكابر بسيار نشسته بودند از ناگاه از دور حضرت مولانا پيدا شد ، شيخ برخاست و با جميع اكابر استقبال مولانا كرده همانا كه بر كنار صفه بنشست ، شيخ بسيار تكلف كرد كه البته بر سر سجاده نشيند ، فرمود كه نشايد به خدا چه جواب گويم گفتا تا در نيمهء سجاده حضرت مولانا نشيند و در نيمهء ديگر بنده ، گفت نتوانم شيخ گفت سجاده‌اى كه به خداوندگار به كار نيايد بما نيز نشايد سجاده را درنورديد و بينداخت » همچنان‌كه شيخ صدر الدين در حرمت مولانا مىكوشيد او نيز شيخ را عظيم حرمت مىنهاد ، به روايت جامى « جماعتى از خدمت مولوى التماس امامت كردند و خدمت شيخ صدر الدين قونوى نيز در آن جماعت بود گفت ما مردم ابداليم به هر جاى كه مىرسيم مىنشينيم و مىخيزيم ، امامت را ارباب تصوف و تمكين لائقند به خدمت شيخ صدر الدين اشارت كرد تا امام شد ، فرمود من صلى خلف امام تقى فكانما\r\n\r\n\r\n","description":"","footnote":"\r\n( 1 ) - شيخ سعد الدين محمد بن المؤيد 587 - 650 از اصحاب شيخ نجم الدين كبرى است و او را با محيى الدين عربى اتفاق مصاحبت افتاد ، تصانيف او اكثر رمز و غير قابل حل است به فارسى و عربى اشعار دارد و حمد اللّه مستوفى وفات او را به سال 658 شمرده است .\r\n( 2 ) - از مريدان و شاگردان شيخ صدر الدين بود ، براى اطلاع از احوال او رجوع كنيد بنفحات الانس .\r\n( 3 ) - مناقب افلاكى .\r\n","page_name":" 119 ","page_number":135},
  {"content":"\r\n\r\nصلى خلف نبى » . در موقع وفات حسام الدين چلبى از مولانا پرسيد كه « نماز شما را كه گزارد ، فرمود كه شيخ صدر الدين » . از حكاياتى كه ظاهرا در ايام مخالفت واقع شده اينست كه افلاكى روايت مىكند « مولانا با جميع اصحاب بسوى زاويهء شيخ صدر الدين مىرفتند ، چون نزديكتر رسيدند قائم مقام بيرون آمد كه شيخ در گوشه نيست ، خداوندگار فرمود خمش كن اين‌قدر از شيخت نياموختى كه چيزى را كه از تو نپرسند نگوئى ، از آنجا درگذشتند و به مدرسه‌اى كه در آن حوالى بود درآمدند نه چندان معارف و معانى فرمود كه توان گفت . بعد فرمود كه اصحاب را معلوم است كه ما اينجا چون آمديم مقصود كلى آن بود كه اين بقعهء بيچاره به زبان حال به حضرت ذو الجلال مىناليد كه چند پوست پوست آخر روزى بمعانى دوست مشرف نشوم » .\r\n\r\nقطب الدين محمود شيرازى\r\nقطب الدين محمود بن مسعود بن مصلح كازرونى شيرازى « 1 » ( 634 - 710 ) از خاندان علم و دانش بود و پدر « 2 » و عم او در طب دستى قوى داشتند و به مداواى بيماران مىپرداختند و او خود نيز در اوائل حال بجاى پدر در بيمارستان شغل كحالى داشت و از آن پس در طلب علم طب و فهم مشكلات قانون بخراسان مسافرت گزيده به خدمت عده‌اى از دانشمندان رسيد و در قزوين بمجلس درس نجم الدين ابو الحسن على بن\r\n\r\n\r\n","description":"","footnote":"\r\n( 1 ) - نام او به همين طريق در صدر مصنفات خود وى و اكثر كتب تواريخ مذكور است و اينكه نام وى را بعضى محمد گفته‌اند سهو است ، رجوع كنيد بروضات الجنات ، جلد سوم طبع ايران ( صفحهء 533 ) .\r\n( 2 ) - قطب الدين در مقدمهء شرح خود بر كليات قانون مىگويد « و كنت من اهل بيت مشهور بن بهذه الصناعة ( طب ) شغفت فى ريعان الشباب و حداثة السن بتحصيلها و الاحاطة بجملتها و تفصيلها فاكتحلت السهاد و تجنبت الرقاد الى ان حفظت المختصرات المشهورة و تيقنتها و شهدت المعالجات المتداولة و تحققتها و مارست كل ما يتعلق بالطب و الكحل من اعمال اليد كالسل و الفصد و التشمير و لقط الظفرة و السبل و غير ذلك الا القدح فانه لا يحسن منا كل ذلك عند والدى الامام ضياء الدين مسعود بن المصلح الكازرونى و كان باجماع اقرانه تغمده اللّه بغفرانه و اسكنه اعلى غرف جنانه بقراط زمانه و جالينوس اوانه و لما اشتهرت بالحدس الصائب و النظر الثاقب فى تعديل العلاج و تبديل المزاج رتبونى طبيبا و كحالا فى المارستان بشيراز بعد وفاة والدى و انا ابن اربع عشرة سنة و بقيت عليه عشر سنين » از روى اين گفته كه باختصار نقل شد تاريخ نصب قطب الدين به طبابت و كحالى سنهء 648 بوده و وفات پدرش نيز على الظاهر در همين حدود اتفاق افتاده و او خود تا سال 658 طبيب بيمارستان بوده است و بعد ازين تاريخ درس كليات قانون را نزد عم خود كمال الدين ابى الخير بن مصلح كازرونى شروع نموده است .\r\n","page_name":" 120 ","page_number":136},
  {"content":"\r\n\r\nعمر دبيران معروف به كاتبى « 1 » ( المتوفى 675 ) پيوست تا اينكه در آن مجلس با استاد بزرگ خواجه نصير الدين محمد طوسى اتفاقا آشنا گرديد و ملازمت او اختيار كرد و معروف چنانست كه او در رصد مراغه يكى از دستياران خواجه بود « 2 » ولى نام او در مقدمهء زيج ايلخانى كه انشاء خواجه نصير الدين است مذكور نيست .\r\nقطب الدين در بسيارى از فنون اسلامى خاصه حكمت و شعب آن از الهى و طبيعى و طب و رياضى استادى ماهر بود و تأليفات او در رياضى و حكمت حائز اهميت بسيار و از آن جمله شرح حكمة الاشراق و شرح كليات قانون و نهاية الادراك و تحفهء شاهى و درة التاج همواره مطمح نظر علما بوده است .\r\nقطب الدين بممالك روم مسافرت كرد « 3 » و يك‌چند قاضى شهر سيواس بود و معين الدين پروانه بعلم و دانش وى اعتقاد داشت و در شهر قونيه او را با مولانا اتفاق ديدار افتاد .\r\nافلاكى در شرح اين ملاقات گويد « روزى قطب الدين شيرازى به زيارت مولانا آمده سؤال كرد كه راه شما چيست ؟ فرمود كه راه ما مردن و نقد خود را به آسمان بردن تا نميرى نرسى چنان كه صدر جهان گفت تا نمردى نبردى . قطب الدين گفت آه ! دريغا ! چكنم ، فرمود كه همين چكنم پس آنگاه در سماع آمد و اين رباعى فرمود :\r\n گفتم چكنم گفت همين‌كه چكنم * گفتم به ازين چاره ببين كه چكنم \r\n\r\n\r\n","description":"","footnote":"\r\n( 1 ) - نجم الدين از خاندان دبيران قزوينست و از علماء معروف قرن هفتم و او در رصد مراغه يكى از دستياران خواجه نصير الدين بود . كتاب حكمة العين و رسالهء شمسيه در منطق كه بنام شمس الدين جوينى تأليف كرده از مشهورترين آثار اوست و اينكه قطب الدين در مجلس كاتبى با خواجه نصير ديدار كرد در سلم السموات تأليف ابو القاسم كازرونى ذكر شده و مؤلف روضات الجنات ( جلد 3 ، صفحهء 533 ) اين مطلب را از آن كتاب نقل كرده است ولى از مقدمهء علامه بر شرح كليات قانون مىتوان استنباط كرد كه او خود به قصد استفاده بمحضر خواجه نصير الدين روى آورده است و اينك عبارت علامه « توجهت تلقاء مدينة العلم و شطر كعبة الحكمة و هى الحضرة العلية القدسية و السدة السنية الزكية الفيلسوفية الاستاذية النصيرية » و مؤيد آن گفتهء سيوطى است در بغية الوعاة ، طبع مصر ( صفحهء 389 ) ثم سافر الى النصير الطوسى فقرا عليه و برع .\r\n( 2 ) - روضات الجنات ، جلد 4 ، طبع ايران ( صفحهء 510 ) .\r\n( 3 ) - ذكر مسافرت وى بممالك روم در مقدمهء شرح كليات مشاهده مىشود و پس از آن در سنهء 681 بعنوان رسالت از طرف سلطان احمد بجانب مصر سفر كرده است .\r\n","page_name":" 121 ","page_number":137},
  {"content":"\r\n\r\n رو كرد به من گفت كه اى طالب دين * پيوسته برين باش برين كه چكنم \r\nقطب الدين همان‌دم مريد شد » و اين روايت مىرساند كه قطب الدين در پيشگاه عظمت مولانا سر تسليم پيش آورد ولى همين حكايت را مؤلف الجواهر المضيئه « 1 » تقريبا به همين صورت نقل كرده و از آنجا برمىآيد كه قطب الدين براى امتحان مولانا آمده و آخر هم ارادت نياورده است ، اينك روايت الجواهر المضيئه :\r\n« قصده الشيخ قطب الدين الشيرازى الامام المشهور صاحب شرح مقدمة ابن الحاجب و المفتاح للسكاكى فلما دخل عليه و جلس عنده سكت عنه زمانا و الشيخ لا يكلمه ثم بعد ذلك ذكر له حكاية قال مولانا جلال الدين كان الصدر جهان عالم « 2 » بخارى\r\n\r\n\r\n","description":"","footnote":"\r\n( 1 ) - الجواهر المضيئه ، جلد دوم ، طبع حيدرآباد ( صفحه 124 ) .\r\n( 2 ) - و اين حكايت را در مثنوى ( دفتر 6 چاپ علاء الدوله صفحهء 142 ) بدين‌طريق نظم داده است :\r\n در بخارا خوى آن صدر اجل * بود با خواهندگان حسن عمل\r\nداد بسيار او عطاى بىشمار * تا به شب بودى ز جودش زر نثار\r\nزر بكاغذ پاره‌ها پيچيده بود * تا وجودش بود مىافشاند جود\r\nمبتلايان را بدى روزى عطا * روز ديگر بيوگان را آن سخا\r\nروز ديگر بر علويان مقل * با فقيهان روز ديگر مشتغل\r\nروز ديگر بر تهىدستان عام * روز ديگر بر گرفتاران وام\r\nشرط آن بد كه كسى ز او با زبان * زر نخواهد هيچ و نگشايد دهان\r\nليك خامش بر حوالى رهش * ايستاده مفلسان ديواروش\r\nهركه كردى ناگهان سهوا سؤال * ز او نبردى زين گنه يك حبه مال\r\nنوبت و روز فقيهان ناگهان * يك فقيه از حرص آمد در فغان\r\nكرد زاريها ولى چاره نبود * گفت هر نوعى نبودش هيچ سود\r\nروز ديگربار كو پيچيده پا * پاكش اندر صف قوم مبتلا\r\nتخته‌ها بر ساق بست از چپ و راست * تا برد آن شه گمان كاشكسته‌پاست\r\nديدش و بشناختش چيزى نداد * روز ديگر رو بپوشيد از لباد\r\nتا گمان آيد كه نابيناست او * در ميان اعميان برخاست او\r\nپس بديد او و ندادش هيچ‌چيز * از گناه و جرم گفتن آن عزيز\r\nچونكه عاجز شد ز صد گونه مكيد * چون زنان او چادرى بر سر كشيد\r\nدر ميان بيوگان رفت و نشست * سر فرود افكند و پنهان كرد دست \r\nبقيه در ذيل صفحهء 123\r\n","page_name":" 122 ","page_number":138},
  {"content":"\r\n\r\nيخرج من مدرسته و يتوجه الى بستان له فيمر به فقير على الطريق فى مسجد فيسأله فلم يتفق انه يعطيه شيئا و اقام على ذلك مدة سنين كثيرة فقال الفقير لاصحابه القوا على ثوبا و اظهروا انى ميت فاذا مرّ الصدر جهان فاسألوا لى شيئا فلما مرّ الصدر جهان قالوا يا سيدى هذا ميت فدفع له شيئا من الدراهم ثم نهض الفقير و القى الثوب عنه فقال له الصدر جهان لو لم تمت ما اعطيتك شيئا فلما فرغ مولانا جلال الدين من حكايته خرج الشيخ قطب الدين على وجهه و ذلك ان الشيخ جلال الدين فهم عن الشيخ قطب الدين انه جاء ممتحنا له » و ظاهرا روايت اخير بصواب نزديكتر باشد « 1 » .\r\n\r\nفخر الدين عراقى\r\nفخر الدين ابراهيم بن شهريار « 2 » ( 600 - 688 ) اصلا از همدان است و به همين مناسبت در اشعار عراقى تخلص مىكرد و او پس از تحصيل كمال بنا به روايت دولتشاه دست ارادت در دامن شيخ شهاب الدين سهروردى زد و به روايت صحيح‌تر بارقهء عشقى بر جان وى تافت و سر در بقيه از ذيل صفحه 122\r\n\r\n\r\n","description":"","footnote":"\r\n هم شناسيد و ندادش صدقه‌اى * در دلش آمد ز حرمان حرقه‌اى\r\nرفت پس پيش كفن‌خواهى پگاه * كه بپيچم در نمد نه پيش راه\r\nهيچ مگشا لب نشين و مىنگر * تا كند صدر جهان اينجا گذر\r\nبو كه بيند مرده پندارد به ظن * زر در اندازد پى وجه كفن\r\nهرچه بدهد نيمه‌اى بدهم به تو * همچنان كرد آن فقير كديه‌خو\r\nدر نمد پيچيد و در راهش نهاد * معبر صدر جهان آنجا فتاد\r\nچند زر انداخت بر روى نمد * دست بيرون كرد از تعجيل خود\r\nگفت با صدر جهان چون بستدم * اى ببسته بر من ابواب كرم\r\nگفت ليكن تا نمردى اى عنود * از جناب ما نبردى هيچ سود \r\nباختصار نقل شد .\r\n( 1 ) - چه افلاكى در غالب اين موارد سخن بيرون از دائره تحقيق مىراند و نظر او در كتاب خود ترويج طريقه و عقيدهء مولويانست و اين نظر با گفتهء سيوطى دربارهء قطب الدين « لا يحمل هما و لا يغير زى الصوفية » بغية الوعاة ، طبع مصر ( صفحهء 290 ) منافات ندارد زيرا ممكن است قطب الدين به پيرى ديگر ارادت ورزيده باشد ، گذشته از آنكه داشتن لباس تصوف دليل درويشى نيست .\r\n( 2 ) - براى اطلاع از احوال وى رجوع كنيد بتاريخ گزيده ، چاپ عكسى ( صفحهء 822 ) و نفحات الانس و تذكرهء ميخانه ، طبع لاهور ( صفحهء 27 - 48 ) و تذكرهء دولتشاه ، طبع ليدن ، ( صفحهء 210 - 218 ) و آتشكده و هفت اقليم و مجمع الفصحاء ، جلد اول ، طبع ايران ( صفحهء 339 ) .\r\n","page_name":" 123 ","page_number":139},
  {"content":"\r\n\r\nراه طلب نهاد تا در مولتان به خدمت شيخ بهاء الدين زكرياى مولتانى رسيد و مدت 25 سال ، يعنى از سنهء 641 تا 666 كه سال وفات شيخ مذكور است ، نزد او بسر مىبرد و پس از آن ظاهرا بسبب مخالفت اصحاب و كسان شيخ بهاء الدين با وى بر سر خلافت بعزم حج سفر گرفت و در شهر مكه « 1 » و مدينه چند قصيده بنظم آورد و بممالك روم آمد و در محضر شيخ صدر الدين قونوى به تحصيل اصول عرفان مشغول گرديد و كتاب فصوص و فتوحات را از تأليفات محيى الدين بدرس مىخواند و در اثناء درس فصوص كتاب لمعات « 2 » را كه از مهمات كتب عارفانه‌ايست كه بر اصول محيى الدين تأليف شده مدون ساخت و بر شيخ بگذرانيد . در ايام اقامت قونيه عراقى شهرتى حاصل كرد و معين الدين پروانه به او ارادت مىورزيد و در شهر توقات براى او خانقاهى بنياد نهاد و بعد از گرفتارى و قتل پروانه بدست اباقا خان ( 675 ) ناچار از بلاد روم بمصر و شام پناه برد و در مصر بمقامات ارجمند نائل آمد و آخرالامر بشام درگذشت و در صالحيه مدفون گرديد .\r\nعراقى با مولانا جلال الدين على التحقيق ديدار كرده چه قطع‌نظر از اشتراك طريقه و ذوق شاعرى چنان كه گذشت رشتهء دوستى و يگانگى مولانا با صدر الدين استاد عراقى پيوسته شده بود و اين دو استاد با يكديگر آميزش داشتند و در مجالس سماع امرا و بزرگان قونيه حضور بهم مىرسانيدند ، جاى ترديد نيست كه عراقى در اين مجالس حاضر بوده و از روش فكر و معانى مولانا بهره مىبرده و افلاكى اين حكايت را در ارتباط عراقى با مولانا نوشته است .\r\n« روزى در مدرسه سماعى عظيم بود و خدمت شيخ فخر الدين عراقى كه از عارفان زمان بود در آن ساعت حالتى كرده خرقه‌اش افتاده مىگشت و بانگها مىزد همانا كه حضرت مولانا در گوشهء ديگر سماع مىكرد و خدمت مولانا اكمل الدين طبيب\r\n\r\n\r\n","description":"","footnote":"\r\n( 1 ) - دو قصيده بمطالع ذيل در وصف مكه گفته است :\r\n اى جلالت فرش عزت جاودان انداخته * گوى در ميدان وحدت كامران انداخته\r\nحبذا صفحه‌اى بهشت مثال * كه بود آسمانش صف نعال \r\nو چند قصيده هم در مدينه بنظم آورده است .\r\n( 2 ) - اين كتاب بر طريقهء سوانح تأليف احمد غزالى ( التوفى 520 ) تأليف شده و بس فصيح و شورانگيز افتاده و عبد الرحمن جامى ( المتوفى 898 ) آن را به فارسى شرح كرده و اشعة اللمعات ناميده است .\r\n","page_name":" 124 ","page_number":140},
  {"content":"\r\n\r\nبا جميع اكابر و علما نگاهداشت مىكردند ، بعد از سماع اكمل الدين گفت كه اى خداوندگار راستين شيخ فخر الدين عراقى بعد از اين خوابهاى خوش خواهد ديدن اگر سر اين‌سو كند و خسبد آخرالامر ملحوظ نظر عنايت گشته به اجازت آن حضرت معين الدين پروانه شيخ فخر الدين عراقى را بجانب توقات روانه كرده خانقاهى عالى جهت او عمارت فرمود و شيخ خانقاه شد و پيوسته شيخ فخر الدين در سماع مدرسه حاضر شدى و دائما از عظمت مولانا گفتى و آهها زدى و گفتى او را كما ينبغى هيچ‌كس ادراك نكرد و در عالم غريب آمد و غريب بود و غريب رفت » .\r\n\r\nشيخ نجم الدين رازى\r\nنجم الدين ابو بكر عبد اللّه بن محمد مشهور به دايه « 1 » المتوفى 654 از مردم رى و يكى از خلفاء نجم الدين كبرى است كه تربيت او از طرف نجم الدين به خليفهء بزرگ او مجد الدين بغدادى واگذار شده بود و در موقع هجوم مغل « 2 » كه هركس توانائى داشت فرار برقرار اختيار مىكرد او هم از خراسان بهمدان گريخت و چون از آمدن تاتار خبر شد با بعضى از شاگردان خود باردبيل و آخرالامر بروم پناه برد و علاء الدين كيقباد مقدم او را گرامى داشت و شيخ نجم الدين كتاب مرصاد العباد را كه از بهترين كتب تصوفست به زبان فارسى و آن را سحر مطلق توان خواند « 3 » در آن ملك به رشتهء تحرير كشيد و او با شيخ صدر الدين و مولانا آميزش داشت و تنها اين حكايت در باب رابطهء او با مولانا در نفحات الانس به نظر رسيده و اينك ذكر مىشود :\r\n« گويند كه وقتى در يك مجلس جمع بودند « 4 » نماز شام قائم شد ، از وى التماس امامت كردند در هر دو ركعت سورهء قل يا ايها الكافرون خواند ، چون نماز تمام كردند\r\n\r\n\r\n","description":"","footnote":"\r\n( 1 ) - براى اطلاع از احوال او رجوع كنيد بنفحات الانس و تاريخ گزيده ، چاپ عكسى ( صفحهء 791 ) .\r\n( 2 ) - شرح اين واقعه به بيانى بليغ و عبارتى رائق در مقدمهء مرصاد العباد مذكور است ، كسانى كه مائلند از تأثير حملهء مغل در دلهاى ايرانيان آن روز آگاه شوند بدان مقدمه مراجعه نمايند ، مرصاد العباد ، طبع تهران 1312 ( صفحهء 8 - 16 ) .\r\n( 3 ) - اين كتاب بنص مؤلف بتاريخ رمضان 618 در قيصريه آغاز شده و بتاريخ شنبه اول رجب 620 موقعى كه مؤلف در سيواس اقامت داشت به پايان رسيده است ، رجوع كنيد بمرصاد العباد ( صفحهء 15 و 311 ) .\r\n( 4 ) - يعنى مولانا جلال الدين و صدر الدين قونوى و شيخ نجم الدين رازى .\r\n","page_name":" 125 ","page_number":141},
  {"content":"\r\n\r\nمولانا جلال الدين رومى با شيخ صدر الدين بر وجه طيبت گفت كه ظاهرا يك‌بار براى شما خواند و يك‌بار براى ما » .\r\n\r\nبهاء الدين قانعى طوسى\r\nبهاء الدين احمد بن محمود قانعى طوسى هم از كسانى است كه از بيم مغل ترك وطن گفته خود را ببلاد روم افكنده‌اند و او در ايام شهريارى علاء الدين كيقباد بروم افتاد و در آن ناحيت حشمتى و حرمتى تمام يافت و بمدح علاء الدين كيقباد و غياث الدين كيخسرو و عز الدين كيكاوس روز مىگذاشت و تاريخ سلاجقه بنام سلجوقنامه و كليله و دمنه را بنظم كشيد و او با مولانا ديدار مىكرد و شرح يكى از مجالس او بدين قرار است :\r\n« روزى مولانا در مدرسهء مبارك نشسته بود از ناگاه ملك‌الشعرا امير بهاء الدين قانعى كه خاقانى زمان بود با جماعتى اكابر به زيارت مولانا درآمدند ، قانعى گفت كه سنائى را دوست نمىدارم از آنكه مسلمان نبود ، فرمود بچه معنى او مسلمان نبود گفت از براى آنكه آيات قرآن مجيد را در اشعار خود ثبت كرده است و قوافى ساخته حضرت مولانا به حدت تمام قانعى را درهم شكسته فرمود كه خمش كن چه جاى مسلمانى كه اگر مسلمانى عظمت او را ديدى كلاه از سرش بيفتادى ، مسلمان توئى و هزاران همچون تو او از كونين مسلم بود » و گويند كه قانعى مولانا را مرثيت گفته است .\r\n\r\nسراج الدين ارموى\r\nقاضى سراج الدين ابو الثناء محمود بن ابو بكر ارموى « 1 » ( 594 - 682 ) از اجلهء علماء قرن هفتم و از شاگردان كمال الدين يونس « 2 » بشمار است و تأليفات چند در اصول فقه و دين و منطق\r\n\r\n\r\n","description":"","footnote":"\r\n( 1 ) - رجوع كنيد بطبقات الشافعية ، تأليف تاج الدين ابى نصر عبد الوهاب سبكى ، جلد پنجم ، طبع مصر ( صفحهء 155 ) .\r\n( 2 ) - كمال الدين موسى بن ابى الفضل يونس ( 551 - 639 ) از ائمه علماء اسلام و اعاجيب روزگار بود ابتداء نزد پدر خود رضى الدين ابى الفضل ( 508 - 576 ) به تحصيل فقه پرداخت . سپس در سال 571 ببغداد رفت و در مدرسهء نظاميه اقامت گزيد و نزد مدرسين آن مدرسه علم مىآموخت و از آنجا بموصل آمد و بتدريس مشغول گرديد و يكى از جمله شاگردان او اثير الدين مفضل بن عمر الابهرى ( المتوفى 663 )\r\nبقيه در ذيل صفحهء 127\r\n","page_name":" 126 ","page_number":142},
  {"content":"\r\n\r\nبه دو منسوب مىباشد كه از همه مشهورتر كتاب مطالع الانوار است و قطب الدين رازى « 1 » شرحى مفصل بر آن نوشته و آن شرح ساليان دراز محل مراجعهء علما بوده و طلاب آن را بدرس مىخوانده‌اند .\r\nسراج الدين قسمت اخير عمر خود را در قونيه بسر مىبرد و طبعا با مولانا معاشرت داشت ولى در اول حال منكر مقامات او بود و آخر انكار باقرار كشيد و ما يكى از داستان‌هاى او را با مولانا و ابياتى كه بر سر قبر وى خوانده است در فصول سابق مندرج ساخته‌ايم .\r\n\r\nصفى الدين هندى\r\nصفى الدين محمد بن عبد الرحيم هندى « 2 » ( 644 - 715 ) به سال 567 از مولد خود ( بلاد هند ) بيمن رفت و از آنجا عزيمت حج كرد و پس از انجام حج بمصر و آخر كار بروم آمد و در قونيه به خدمت قاضى سراج الدين رسيد و نزد او به تحصيل پرداخت و به سال 685 كه ( بقيه از ذيل صفحهء 126 )\r\n\r\n\r\n","description":"","footnote":"\r\nمىباشد ( كه خود از اجلهء حكماء اسلام است و كتاب هدايه كه ميبدى و ملا صدرا شرح كرده‌اند از كتب اوست ) .\r\nكمال الدين در علوم اسلامى از قبيل اصول و فقه و خلاف و حديث و تواريخ و نيز در منطق و حكمت طبيعى و الهى و فن كلام و علوم رياضى استادى متبحر بود ، مسلمين نزد وى علوم شرعى تعليم مىگرفتند و يهود و نصارى توراة و انجيل مىخواندند و مشكلات آن دو را از وى مىپرسيدند و اقرار داشتند كه هيچ‌كس بدين خوبى از عهدهء شرح رموز توراة و انجيل برنمىآيد .\r\nبراى اطلاع از تاريخ زندگانى او رجوع كنيد بوفيات الاعيان ، جلد دوم ، طبع ايران ( صفحهء 256 - 259 ) و طبقات الشافعية ، جلد پنجم ، طبع مصر ( صفحهء 158 - 162 ) .\r\n( 1 ) - قطب الدين محمد بن محمد بويهى رازى ( المتوفى 766 ) از علماء قرن هشتم و از زمرهء شاگردان قطب الدين و علامهء حلى ( المتوفى 726 ) بشمار است ، در ورامين رى ولادت يافت و نزد غياث الدين محمد بن خواجه رشيد الدين ( المقتول 736 ) كه شرح شمسيه و مطالع را بنام وى تأليف كرده مكانتى بسزا داشت و پس از قتل وى بشام رفت و مشهور گرديد و عمر وى همان‌جا به پايان رسيد ، كتاب محاكمات و شرح شمسيه و مطالع از معروف‌ترين آثار اوست ، رجوع كنيد به بغية الوعاة ، طبع مصر ( صفحهء 389 ) و مجالس المؤمنين ، طبع ايران ( صفحهء 332 ) و روضات الجنات ، جلد سوم ، طبع ايران ( صفحهء 532 - 535 ) .\r\n( 2 ) - براى اطلاع از احوال او رجوع كنيد به طبقات الشافعية ، طبع مصر ، جلد پنجم ( صفحهء 240 ) .\r\n","page_name":" 127 ","page_number":143},
  {"content":"\r\n\r\nسه سال از مرگ استادش گذشته بود بدمشق رفت و مدرس اتابكيه و ظاهريه گرديد و در همان شهر وفات يافت :\r\nصفى الدين از علماء بزرگ و دانشمندان اواخر قرن هفتم و اوائل قرن هشتم محسوبست و كتاب نهاية الوصول الى علم الاصول و زبدة الكلام فى علم الكلام از تأليفات او مىباشد و او در قونيه به خدمت مولانا رسيد و يكى از منكران معجب بود و مولانا در حق او فرمود كه « هزار گبر رومى را مسلمان كردن از آن سهل‌تر كه صفى الدين را صفائى بخشيدن كه لوح روح او چون روى مشق‌هاى كودكان سياه و تاريك گشته است » و اين حكايت راجع بوى در مناقب افلاكى ديده مىشود .\r\n« مولانا صفى الدين هندى كه علامهء زمان بود و در مدرسهء پنبه‌فروشان مدرس بود ، گويند مردى بود پارسا و متدين مگر روزى بر بام مدرسه رفته بود و وضو مىساخت و طلبهء علم گرداگرد او حلقه زده از ناگاه آواز رباب به گوش او رسيده گفته باشد كه اين رباب چندان‌كه رفت بيشتر شد و بدعت از سنت گذشت در منع آن چارهء بايد كردن » و افلاكى روايت مىكند كه او بوسيلهء سلطان ولد پس از لابه‌ها بمريدى پذيرفته گرديد .\r\n\r\nشيخ سعدى\r\nشيخ استاد سعدى شيرازى « 1 » ( م 694 ) كه به جهت عظمت مقام و شهرتى كه در ادبيات فارسى دارد مستغنى از تعريف و وصف است هم با مولانا معاصر بوده و او را در ضمن سفرها با مولانا اتفاق ديدار افتاده و سند اين مطلب دو روايت است : يكى روايت افلاكى و آن متضمن سبب و مقدمهء ملاقات مولاناست با شيخ سعدى و ديگر روايت مؤلف عجائب البلدان كه تا حدى تفصيل اين ملاقات را متضمن مىباشد و مؤيد روايت افلاكى تواند بود و روايت افلاكى اينست :\r\n« ملك شمس الدين هندى كه ملك ملك شيراز بود رقعه‌اى به خدمت اعذب - الكلام الطف الانام شيخ سعدى اصدار كرده و استدعا نموده است كه غزلى غريب كه\r\n\r\n\r\n","description":"","footnote":"\r\n( 1 ) - براى اطلاع مفصل از احوال شيخ سعدى و اقوال مختلفى كه مورخين دربارهء زندگانى او دارند رجوع كنيد به مقدمه‌اى كه فاضل محترم آقاى عبد العظيم قريب تأليف و بضميمهء گلستان بطبع رسانيده‌اند .\r\n","page_name":" 128 ","page_number":144},
  {"content":"\r\n\r\nمحتوى معانى عجيب باشد بفرستى تا غذاى جان خود سازم ، شيخ سعدى غزلى از آن مولانا كه در آن ايام بشيراز برده بودند و او به كلى ربودهء آن شده بنوشت و آن غزل اينست « 1 » :\r\n هر نفس آواز عشق مىرسد از چپ و راست * ما بفلك مىرويم عزم تماشا كراست \r\nو در آخر رقعه اعلام كرد كه در اقليم روم پادشاهى مبارك قدم ظهور كرده است و اين نفحات مر او راست ازين بهتر غزلى نگفته‌اند و نيز نخواهند گفتن مرا هوس آنست كه به زيارت آن سلطان بديار روم روم و روم را بر خاك پاى او بمالم تا معلوم ملك باشد همانا كه ملك شمس الدين آن غزل را مطالعه كرده از حد بيرون گريه‌ها كرد و تحسين‌ها داده مجمعى عظيم ساخته بدان غزل سماعها كردند و تحف بسيار به خدمت شيخ سعدى شكرانه فرستاد و آن بود كه عاقبت‌الامر شيخ سعدى به قونيه رسيده به دست‌بوس آن حضرت مشرف گشته ملحوظ نظر عنايت مردان شده » و روايت مؤلف عجائب البلدان « 2 » چنين است : « گويند كه شيخ اهل طريقت مصلح الدين سعدى شيرازى در اوقات سياحت به شهر مولانا رسيد و در موضعى كه ميانهء آن و خانقاه مولانا مسافتى بود فرود آمد و روزى در صدد آن شد كه بر طريقهء او غزلى بسرايد اين مصرع بگفت « 3 »\r\n « سرمست اگر درآئى عالم بهم برآيد » \r\nو راه سخن بر وى بسته گشت و مصراع دوم را بنظم نتوانست آورد ، پس در مجلس سماع به خدمت مولانا رسيد اولين سخن كه بر زبان مولانا گذشت اين بود :\r\n سرمست اگر درآئى عالم بهم برآيد * خاك وجود ما را گرد از عدم برآيد \r\nتا به آخر غزل و شيخ سعدى دانست كه آنچه مولانا مىگويد از غلبهء حالست و عقيدت او\r\n\r\n\r\n","description":"","footnote":"\r\n( 1 ) - تمامى اين غزل را در كليات شمس ، طبع هند ( صفحهء 152 ) توان يافت .\r\n( 2 ) - اين سخن را مؤلف روضات الجنات از عجائب البلدان نقل مىكند ، روضات الجنات ، مجلد چهارم ، طبع ايران ( صفحهء 200 ) .\r\n( 3 ) - اين غزل در كليات سعدى است و در ضمن غزليات موسوم به بدايع موجود است و مولانا جلال الدين هم غزلى بدين وزن و رديف و قافيت نظم فرموده و آن اينست :\r\n اى آنكه پيش حسنت خور بىقدم درآيد * در خانهء خيالت شايد كه غم درآيد \r\nرجوع كنيد بكليات شمس ، طبع هند ( صفحهء 311 ) .\r\n","page_name":" 129 ","page_number":145},
  {"content":"\r\n\r\nبصفاء باطن وى بيفزود » . اين دو روايت كه از منابع قديم بما رسيده ثابت مىكند كه ميانهء اين دو بزرگ ملاقاتى دست داده و نتيجهء آن حسن اعتقاد سعدى بمولانا بوده است ليكن اين غزل سعدى :\r\n از جان برون نيامده جانانت آرزوست * زنّار نابريده و ايمانت آرزوست \r\nكه سراپا طعن و تعريض « 1 » و ظاهرا جواب اين غزل « 2 » مولانا باشد :\r\n بنماى رخ كه باغ و گلستانم آرزوست * بگشاى لب كه قند فراوانم آرزوست \r\nممكن است در جزء اخير اين روايات يعنى اعتقاد سعدى بمولانا خدشه‌اى وارد سازد چنان كه اختلاف طريقهء اين دو نيز شاهد اين مدعا تواند بود .\r\n\r\n\r\n","description":"","footnote":"\r\n( 1 ) - مانند اين ابيات از همين غزل :\r\n بر درگهى كه نوبت ارنى همىزنند * مورى نه‌اى و ملك سليمانت آرزوست\r\nمردى نه‌اى و خدمت مردى نكرده‌اى * و آنگاه صف صفهء مردانت آرزوست\r\nفرعون‌وار لاف انا الحق همىزنى * وانگاه قرب موسى عمرانت آرزوست \r\nو اين غزل را نيز جزو كليات شمس با مختصر تفاوت و اضافه‌اى در ابيات ( صفحهء 196 ) بطبع رسانيده‌اند و گمان مىرود كه اين غزل از سعدى باشد ولى بعضى اختلافات كه در اين غزل مشهود مىشود مخالف اين نظر نيست چه نظائر آن در اشعار شعراى ايران بسيار اتفاق افتاده است .\r\nيادآورى مىكنيم كه اين بيت\r\n « بر درگهى كه نوبت ارنى همىزنند » \r\nدر كليات شمس بدين صورت ضبط شده :\r\n بر درگهى كه نوبت هب لى همىزنند * مورى نه‌اى و ملك سليمانت آرزوست \r\nو اين صحيح‌تر است چه ارنى مناسب موسى و هب لى مناسب سليمان و اشاره است به آيهء  هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ  كه در قرآن از گفتهء سليمان وارد شده و ارنى اشاره است به آيت ديگر از گفتهء موسى  رَبِّ أَرِنِي أَنْظُرْ إِلَيْكَ . \r\nو باوجود آنكه اين غزل از شيخ سعدى باشد تناسب وزن و قافيت و رديف دليل آن نيست كه آن را به مجابات غزل مولانا و در طعن آن بزرگ سروده باشد و بىشبهت اين احتمالى ضعيف است كه با نصوص روايات برابرى نتواند كرد و نيز حكايت بوستان .\r\n شنيدم كه مرديست پاكيزه‌بوم * شناسا و رهرو در اقصاى روم \r\n( بوستان ، طبع بمبئى 1309 ، صفحهء 128 ) درباره مولانا سروده نشده است ، چه آن اخلاق كه شيخ سعدى از آن مرد نقل مىكند با آنچه از زندگانى و اخلاق مولانا جلال الدين مىدانيم به هيچ‌روى سازش ندارد و سعدى نيز برتر از آنست كه به كاملان و واصلان الهى تهمت بندد و از روى غرض سخن راند .\r\n( 2 ) - بقيهء اين غزل را كه از غزلهاى دلكش و لطيف است در كليات شمس ( صفحهء 171 - 172 ) بخوانيد .\r\n","page_name":" 130 ","page_number":146},
  {"content":"\r\n\r\nعلاوه بر اين روايت افلاكى تا حدى محل اشكال است ، چه ملك شمس الدين هندى « 1 » در اين روايت هيچ‌كس نتواند بود مگر شمس الدين حسين صاحب‌ديوان فارس كه پس از انقراض آل سلغر از طرف ايلخانان مغل اين سمت يافت و بنابراين او ملك ملك فارس نبوده و ناچار بايد اين عنوان را مبالغه‌آميز فرض كرد و نيز تاريخ نصب او به صاحب‌ديوانى مطابق « 2 » نص و صاف مصادف بوده است با سنهء 671 و اين اگرچه با زندگانى مولانا و سعدى مباينتى ندارد ليكن چون افلاكى در ذيل همين روايت نقل مىكند كه شمس الدين بسيف الدين باخرزى « 3 » معتقد بود و اين غزل را نزد او فرستاد\r\n\r\n\r\n","description":"","footnote":"\r\n( 1 ) - چه از روى اشعار معلوم مىگردد كه وى را با ابن شمس الدين ارتباطى بوده و در حق او مدائحى شيوا پرداخته است كه از آن جمله قصيده‌ايست بمطلع ذيل :\r\n احمد اللّه تعالى كه علىرغم حسود * خيل باز آمد و خيرش بنواصى معقود \r\nو اين قصيده را در كشمكش‌هاى ديوانيان پارس با يكديگر و نصب شمس الدين حسين بار ديگر بمشاغل ديوانى و بازگشت او از عراق بشيراز سروده و در اشاره بنصب و بازگشت او گفته است :\r\n خبر آورد مبشر كه ز بطنان عراق * وفد منصور همىآيد و رفد مرفود\r\nپارس را حاكمى از غيب فرستاد خداى * پارسايان را ظلى بسر آمد ممدود\r\nشمس دين سايهء آفاق و جمال اسلام * صدر ديوان و سر خيل و سپهدار جنود\r\nصاحب عالم عادل حسن الخلق حسين * آنكه در عرصهء گيتى است نظيرش مفقود \r\nو در قصيده ديگر او را امير مشرق و مغرب مىخواند :\r\n عادل عالم امير شرق و غرب * سرور آفاق شمس الدين حسين \r\nو اين خطاب نظر بقدرت و نفوذ شمس الدين است و شعرا نظير اين تعبيرات بسيار دارند و با گفتهء افلاكى دربارهء او ( ملك ملك فارس ) تناسب دارد و شمس الدين حسين ما بين سنهء 685 و 690 بقتل رسيد .\r\nو در تاريخ وصاف ذكر شمس الدين محمد بن مالك كه صاحب ثروت جهان بود و در شهور سنهء ست و سبعين و ستمائة بانفراد و استبداد ممالك فارس را صاحب مقاطعه شد و در سنهء تسع و تسعين و ستمائة در بيغوله انزوا و مقام ابتلا وجه چاشت و شامى از معاونت بنده‌زادگان خود مىيافت و نيز ذكر يكى از ديوانيان موسوم بشمس الدين ملك ديده مىشود كه در قصائد سعدى ذكر آنان نرفته است .\r\nبراى اطلاع از احوال اين سه تن رجوع كنيد به جلد دوم از تاريخ وصاف .\r\n( 2 ) - تاريخ وصاف ، جلد دوم در ذيل تاريخ اتابكان فارس .\r\n( 3 ) - شيخ سيف الدين باخرزى المتوفى 658 از خلفاء نجم الدين كبرى است ، رجوع كنيد بتاريخ گزيده ، چاپ عكسى ( صفحهء 789 و 791 ) و نفحات الانس جامى .\r\nافلاكى نقل مىكند « گويند ملك شمس الدين از جمله معتقدان شيخ عالم قطب الحق\r\n( بقيه در ذيل صفحهء 132 )\r\n","page_name":" 131 ","page_number":147},
  {"content":"\r\n\r\nو سيف الدين در سنهء 658 وفات يافته ، پس در آن تاريخ شمس الدين صاحب‌ديوان و اصطلاح افلاكى ملك ملك فارس نبوده و بايد در سخن او بنوع ديگر تصرف كرد « 1 » و تأويلى قائل شد تا صدر و ذيل روايت با يكديگر متناقض نباشد .\r\nگذشته از آنكه به فحواى اين روايت بايد تصور كرد كه سعدى پس از بازگشت از سفرهاى خود و توطن در شيراز بار ديگر مسافرتى بروم كرده و اين سخن اگرچه از روى اقوال گذشتگان « 2 » در باب ملاقات او با اباقا خان و همام الدين شاعر معروف در تبريز بدست مىآيد و از اين دو بيت سعدى :\r\n دلم از خطهء شيراز به كلى بگرفت * وقت آنست كه پرسى خبر از بغدادم\r\nهيچ شك نيست كه فرياد من آنجا برسد * عجب ار صاحب‌ديوان نرسد فريادم \r\nنيز مستفاد است كه او از احوال ملك فارس پس از انقراض اتابكان دلخوش نبوده و عزم ( بقيهء پاورقى از ذيل صفحهء 131 )\r\n\r\n\r\n","description":"","footnote":"\r\nسيف الدين باخرزى بود غزل را در كاغذى به نوشته با ارمغانيهاى غريب به خدمت فرستاد تا شيخ در سر آن غزل چه گويد ، جميع اكابر بخارا در خدمت شيخ حاضر بودند ، چون شيخ آن غزل را به فراغت تمام و امعان نظر مطالعه نمود نعره بزد و بى خود شورها كرد و جامه‌ها دريد و فريادها كرد و بعد از آن فرمود كه :\r\n زهى مرد نازنين زهى شهسوار دين * زهى قطب آسمان زهى رحمت زمين \r\nالحق غريب سلطانى كه در عالم ظهور كرده است حقا و ثم حقا كه كافهء مشايخ ماضى كه صاحب مكاشفه بودند در حسرت چنين مردى بودند از حضرت حق جل و علا تمنى مىبردند كه بدين دولت رسند ميسرشان نشد و آن سعادت به آخر زمانيان روى نمود چنان كه فرمود :\r\n مردى كه قوم پيشين در خواب جسته‌اند * آخرزمانيان را كرده است افتقاد \r\n( بيت از مولاناست )\r\nاللّه اللّه چاروق آهنين بايد پوشيدن و عصاى آهنين به كف گرفتن و بطلب آن بزرگ رفتن » و مىگويد يكى از پسران سيف الدين بنام مظهر الدين در قونيه به خدمت مولانا رسيد و چندين سال اقامت نمود و باز بخارا شد و يكى ديگر از پسران وى در قونيه آسوده است و اين حكايت بر فرض صحت به اغراقات مخصوص افلاكى آميخته شده است .\r\n( 1 ) - بدين‌طريق كه « ملك ملك فارس » عنوان شمس الدين در موقع حدوث اين حكايت نبوده بلكه افلاكى آن را از پيش خود نظر به وسعت نفوذ و اشتهار شمس الدين درين حكايت آورده باشد .\r\n( 2 ) - داستان ملاقات او با اباقا خان در مقدمهء كليات سعدى و ذكر ديدار كردن وى همام الدين را در حبيب السير مذكور است و محققين در چگونگى ملاقات او با ايلخان ترديد دارند .\r\n","page_name":" 132 ","page_number":148},
  {"content":"\r\n\r\nسفرى داشته است « 1 » ليكن قطعى نبودن آن اسناد كه متضمن ملاقات او با همام و اباقا خان\r\n\r\n\r\n","description":"","footnote":"\r\n( 1 ) - زيرا مقصود از صاحب ديوان درين قطعه علاء الدين عطا ملك جوينى است كه حاكم عراق عرب بود و بنابراين بايد اين عزيمت بعد از سفرهاى نخستين كه ما بين سنه 621 و 655 واقع شده اتفاق افتاده باشد .\r\nو مؤيد اين احتمال و وقوع اين مسافرت اين غزل سعدى است كه در قسمت خواتيم ( ظاهرا غزلهائى كه سعدى در آخر عمر نظم كرده ) مىبينيم :\r\n مىروم و ز سر حسرت بقفا مىنگرم * خبر از پاى ندارم كه زمين مىسپرم\r\nمىروم بيدل و بىيار و يقين مىدانم * كه من دل‌شدهء زار نه مرد سفرم\r\nجان من زنده بتأثير هواى لب تست * سازگارى نكند آب و هواى دگرم\r\nپاى مىپيچم و چون پاى دلم مىپيچد * بار مىبندم و از بار فروبسته‌ترم\r\nآتش خشم تو برد آب من خاك‌آلود * بعد ازين باد به گوش تو رساند خبرم\r\nهر نوردى كه ز طومار غمم باز كنى * حرفها بينى آلوده به خون‌جگرم\r\nتو مپندار كه حرفى به زبان آرم اگر * تا به سينه چو قلم باز شكافند سرم\r\nگر سخن گويم من بعد شكايت باشد * ور شكايت برم از دست تو پيش كه برم\r\nگرچه در كعبهء حضرت نبود نور حضور * هم‌سفر به كه نمانده است مجال حضرم\r\nگر به دورى سفر از تو جدا خواهم ماند * تو چنان دان كه همان سعدى كوته‌نظرم\r\nبقدم رفتم و ناچار بسر بازآيم * گر به دامن نرسد چنگ قضا و قدرم \r\nچنان كه ازين غزل روشن مىشود شيخ بسبب رنجش يكى از ياران يا پيوستگان و شايد يكى از بزرگان پارس در شيراز مجال قرار نديده و با دلى پر از شكايت كه از آن حرفى به زبان نمىآرد قصد مسافرت كرده ولى با آن شرط كه اگر ( بقدم رفت بسر بازآيد ) و علت اين مسافرت از روى همين غزل جز آنست كه در مقدمهء گلستان ( از آشفتگى اوضاع كشور پارس ) بيان مىكند و ناچار راجع به سفرى ديگر است خاصه كه در آغاز سفرهاى نخستين على الظاهر شيخ بنام سعدى مشهور و نيز شاعر نبوده است ، حال ببينيم كه شيخ تا كجا رفته و آيا به شرط خود وفا كرده است . غزل ديگر كه آن هم در خواتيم است به خوبى جواب اين سؤال را مىدهد ، غزل اينست :\r\n سعدى اينك بقدم رفت و بسر بازآمد * تا نگوئى كه ز مستى بخبر بازآمد\r\nدل سوى خويشتن و خاطر شورانگيزش * همچنان ياوگى و تن بحضر باز آمد\r\nفتنهء شاهد و سودازدهء باغ و بهار * عاشق نغمهء مرغان سحر بازآمد\r\nسالها رفت مگر عقل و سكون آموزد * تا چه آموخت كز آن شيفته‌تر بازآمد\r\nخاك شيراز هميشه گل خوشبوى دهد * لاجرم بلبل خوش‌گوى دگر بازآمد\r\nميلش از شام بشيراز به خسرو مانست * كه به انديشهء شيرين ز شكر بازآمد\r\nجرمناكست ملامت مكنيدش كه كريم * بر گنهكار نگيرد چو ز در بازآمد \r\nپيداست كه سعدى اين غزل را پس از غزل اول نظم كرده و بنابراين سعدى در سفر دوم تا شام رفته و محتملست كه از آنجا به آسياى صغير ( ممالك روم ) عزيمت كرده و مولانا را ديده باشد و بر فرض صحت اين حدس او ما بين 662 - 672 دورهء مسافرتهاى خود را تجديد كرده است . ناگفته نماند كه اين غزل در ضمن قصائد سعدى با مختصر تفاوتى ملاحظه مىشود كليات سعدى ، چاپ بمبئى 1309 قمرى .\r\n","page_name":" 133 ","page_number":149},
  {"content":"\r\n\r\nاست و مدائحى كه در حق انكيانو « 1 » و سوغونجاق نويان شحنگان مغل در پارس دارد كه مؤيد اقامت او در شيراز مىباشد داستان سفر دوم سعدى را متزلزل مىسازد .\r\nو اين همه اشكال از آنجا ناشى است كه براى مسافرت دومين سعدى اسناد قوى در دست نيست و در اين دو روايت ذكر شاعرى و بسماع نشستن مولانا به ميان آمده كه بموجب آن بايد ملاقات او با سعدى پس از سنهء 642 يعنى اولين تاريخ « 2 » توجه مولانا بسماع و شعر بوقوع پيوسته باشد .\r\nبا آن‌همه اگرچه سال ملاقات مولانا و سعدى بتحقيق معلوم نيست و گفتار افلاكى هم خالى از اشكال نمىباشد نظر بتوافق روايت او با گفتهء مؤلف عجائب البلدان كه بالقطع و اليقين مأخذ و سند ديگرى جز مناقب افلاكى در دست داشته در ملاقات اين دو بزرگ به‌آسانى ترديد نتوان كرد .\r\n\r\n\r\n","description":"","footnote":"\r\n( 1 ) - انكيانو در سنهء 667 از طرف اباقا خان شحنگى پارس يافت و سعدى در حق وى قصيده‌اى دارد بدين مطلع :\r\n بسى صورت بگرديده است عالم * وزين صورت بگردد عاقبت هم \r\nسوغونجاق نوئين بار اول در سنهء 670 و ديگربار به سال 677 برسيدگى امور پارس مأمور گرديد و سعدى اين قصيده دربارهء او گفته است :\r\n بس بگرديد و بگردد روزگار * دل به دنيا در نبندد هوشيار \r\nو در كليات سعدى ، چاپ بمبئى 1309 اين قصيده را در مدح انكيانو پنداشته‌اند ولى بدليل اين بيت :\r\n دولت نوئين اعظم شهريار * باد تا باشد بقاى روزگار \r\nاحتمال مىرود كه دربارهء سوغونجاق نوئين گفته باشد .\r\n( 2 ) - مطابق اسنادى كه در دست داريم ظاهرا مولانا پيش از ديدار شمس شعر نمىساخته است و اين مطلب از طرفى مشكل است ولى بملاحظهء روايات از قبول آن چاره نيست .\r\n","page_name":" 134 ","page_number":150},
  {"content":"\r\n\r\n\r\nفصل هفتم - شهرياران و امراء معاصر\r\nمولانا در كشور روم با چند تن از شهرياران سلجوقى كه در آن ملك بالاستقلال يا از جانب مغل به پادشاهى و فرمانروائى نشسته بودند ، هم‌عصر بود و پادشاهان سلجوقى كه از قديم بعلماء و دانشمندان و مشايخ دين و پيران طريقت ارادت مىورزيدند نظر به قدمت خاندان و شهرت پدر و عظمت شخصى رعايت جانب مولانا را از فرائض مىدانستند و در حد امكان رسوم خدمت را مراعات مىنمودند .\r\nحملهء ناگهانى مغل و قتل و غارت شهرها و سقوط دولت جهانگير خوارزمشاهى و عاقبت عبرت‌آميز محمد خوارزمشاه كه در نظر مردم و به عقيدهء وعاظ و محدثان يكى از امارات غضب الهى و آيات آخر الزمان و سبب آن فرط بىاعتنائى مردم بحدود شريعت و رعايت سنت و اعراض آنان از فرائض و سنن آسمانى بود ، بالطبيعه مسلمين را متنبه گردانيد و به خداپرستى و عبادت و حرمت مشايخ دين كه با قواى غيبى سروكار دارند ، متوجه ساخت و بر اثر آن امرا و سلاطين هم در نتيجهء اعتقاد قلبى يا بنا بر نگهدارى و حفظ تمايلات عامهء اهل مملكت خود به پيشروان تصوف و زهاد و علماء بيش از پيش حرمت مىنهادند و بعجز و نياز با ايشان سلوك مىكردند .\r\nمغل پس از جنگ كوسه‌داغ « 1 » كه بين غياث الدين كيخسرو و بايجونويان واقع و به هزيمت غياث الدين منجر گرديد بممالك روم دست تطاول دراز كردند و به عادت خود داد قتل و غارت دادند و مردم آن ناحيت به وحشت و اضطراب افتادند و از اين تاريخ ببعد پادشاهان سلجوقى روم دست‌نشاندهء مغولان بودند و ناچار براى حفظ مملكت و جان و خاندان خود به هر گونه قوهء مادى و معنوى متوسل و متشبث مىگرديدند .\r\nبنا به‌آنچه از روايات ولدنامه و افلاكى مستفاد مىشود پادشاهان سلجوقى روم همگى بمولانا ارادت داشته‌اند و از اين ميانه سلطان عز الدين كيكاوس ( 643 - 655 )\r\n\r\n\r\n","description":"","footnote":"\r\n( 1 ) - شرح اين واقعه را در مختصر تاريخ السلاجقهء ابن بىبى ، صفحهء 236 - 241 ملاحظه كنيد .\r\n","page_name":" 135 ","page_number":151},
  {"content":"\r\n\r\nو ركن الدين قلج ارسلان ( 655 - 664 ) به خدمت او نيز رسيده و در مجالس سماع حاضر مىشده‌اند . امرا و وزراء آن عهد كه از مشرب ذوق و تصوف بهره‌اى داشتند و صحبت مشايخ را فوز عظيم مىشمردند در اوان فرصت بحضور مولانا مشرف مىشدند و پادشاهان را نيز به خدمت او راغب مىساختند چنان كه « در اوايل حال مگر سلطان روم عز الدين كيكاوس از عظمت ولايت مولانا غافل بود ، روزى شمس الدين اصفهانى را كه وزير او بود اعتراض نمود كه دم بدم به حضرت مولانا چرا تردد مىكنى و از آن بزرگ چه ديده‌اى كه در مشايخ زمان نيست . صاحب شمس الدين در جواب سلطان دلائل بسيار بيان كرده چنان كه سلطان را داعيهء زيارت آن حضرت شد » و بر حسب روايت افلاكى عز الدين كيكاوس يكى از مريدان مولانا بود و برادرش سلطان ركن الدين كه در سلطنت با وى شريك و سهيم بود معتقد مولانا شد و حلقهء بندگى و ارادت در گوش كشيد و او را پدر ساخت ولى آخرالامر روى از آن قبلهء معرفت بگردانيد و مريد مردى مرتاض و زاهدى مترسم موسوم بشيخ بابا گرديد « و در طشت خانه بنياد سماع كرده باكرام تمام شيخ باباى مريدى را آوردند و سلطان كرسى نهاده بر پهلوى تخت خود بنشاند ، همانا كه چون حضرت مولانا از در درآمد سلام داد و بكنجى فروكشيد ، بعد از تلاوت قرآن مجيد معرفان فصلها خوانده سلطان اسلام رو به حضرت مولانا كرد و گفت تا معلوم خداوند و مشايخ و علماى كبار باشد كه بندهء مخلص شيخ بابا را پدر خود ساختم و او مرا به فرزندى قبول كرد . مولانا گفت : ان سعدا لغيور و انا اغير من سعد و اللّه اغير منا فرمود كه اگر سلطان او را پدر خود ساخته ما نيز پسر ديگر گيريم نعرهء بزد و پابرهنه روان شد » و افلاكى بنا بر عادت خود در نقل كرامات مولانا سبب قتل سلطان ركن الدين را كه بتحريك پروانه صورت گرفت همين اعراض مولانا مىپندارد كه بعد از اين مجلس به چند روز « امرا دعوت كرده اتفاق نموده سلطان را به آن شهر طلب نمودند تا در دفع تاتار مشورتى كنند برخاست و به حضرت مولانا آمد تا استعانت خواسته برود ، فرمود اگر نروى به باشد . چون اخبار دعوت متواتر شد ناچار عزيمت نمود . چون به آق‌شهر رسيد در خلوتى درآورده زه كمان در گردنش كردند در آن حالت كه وقتش تنگ شد و مىتاسانيدند فرياد مىكرد و مولانا مولانا مىگفت » و مطابق\r\n\r\n","description":"","footnote":"","page_name":" 136 ","page_number":152},
  {"content":"\r\n\r\nروايت او مولانا باشراف استغاثهء او را دريافت و اين غزل را فرمودن گرفت : « 1 »\r\n نگفتمت مرو آنجا كه آشنات منم * درين سراى فنا چشمهء حيات منم \r\nو در پى غزل ديگر فرمود :\r\n نگفتمت مرو آنجا كه مبتلات كنند * به يك نظر هدف ناوك بلات كنند \r\nو حادثهء قتل سلطان ركن الدين در سلجوقنامهء ابن بىبى « 2 » بتفصيل مسطور و سبب اصلى آن خلاف باطنى معين الدين پروانه با سلطان بوده است .\r\nاز امرا و وزراء روم جلال الدين قراطاى « 3 » و تاج الدين معتز « 4 » و صاحب شمس الدين اصفهانى كه ذكر او گذشت و از مريدان برهان الدين محقق و وزيران توانا و مقتدر عهد مولانا بود نسبت بدان استاد حقيقت‌شناس خضوع و بندگى تمام داشتند و از همه افزونتر معين الدين پروانه بمولانا اختصاص داشت .\r\nمعين الدين سليمان بن على مشهور به پروانه « 5 » ابتدا مكتب‌دار بود ولى به جهت هوش و كياست بمقامات بلند فائز آمد و چندين سال در ممالك روم برسم نيابت فرمانروا بود و اگرچه خاندان سلجوقى نام سلطنت داشتند ليكن در معنى جميع كارها حتى عزل و نصب همان شهرياران بىتصويب و موافقت پروانه صورت نمىگرفت و از فرط عقل و زيرك‌سارى كه داشت بزرگان و پيران سلجوقى سر بر خط فرمانش نهاده بودند چنان كه همين زيركى سبب هلاك او شد و اباقا خان او را به جهت آنكه باطنا با پادشاه مصر\r\n\r\n\r\n","description":"","footnote":"\r\n( 1 ) - و بنابراين دو غزل مذكور بايد به سال 664 منظوم شده باشد .\r\n( 2 ) - صفحهء 299 - 303 .\r\n( 3 ) - براى اطلاع از احوال او رجوع كنيد بمختصر تاريخ السلاجقة ، صفحهء 213 - 284 .\r\n( 4 ) - اين امير تاج الدين از مردم خوارزم است كه پهلوى مدرسهء مولانا جهت خدمتكاران ابنيه‌اى ساخته است ، افلاكى گويد « امير تاج الدين استدعا نمود كه جهت ياران دار العشاقى بنا كند مولانا فرمود :\r\n ما قصر و چارطاق درين عرصهء فنا * چون عاد و چون ثمود مقرنس نمىكنيم\r\nجز صدر قصر عشق و در ان ساختن خلود * چون نوح و چون خليل مؤسس نمىكنيم \r\n( كليات - در اين ساحت خلود ) امير تاج الدين بيرون آمد و بسراى خود رفت و از مال جزيه سه هزار دينار با نواب خود ارسال كرد تا ياران بحمام دهند ، مولانا قبول نفرمود كه ما از كجا و شنقصهء دنيا از كجا ، آخرالامر حضرت سلطان ولد را شفيع گرفته گفت مولانا رضا بيند كه پهلوى مدرسهء عامره خانهء چند درويشان ( درويشانه ظ ) جهت خدمتكاران عمارت كند به اجازت سلطان ولد خانها بنياد كردند » و نام اين امير در دو جا از مختصر تاريخ السلاجقة تاج الدين معتز است و در مناقب افلاكى معتبر خوانده مىشود .\r\n( 5 ) - براى آگاهى از مجارى احوال او رجوع كنيد بمختصر تاريخ السلاجقة ( صفحهء 272 - 320 ) .\r\n","page_name":" 137 ","page_number":153},
  {"content":"\r\n\r\nركن الدين بيبرس معروف به بند قدار ( 658 - 676 ) همدست شده و او را بممالك روم خوانده و بر ضدّ مغولان كه با آنان دم دوستى مىزد برانگيخته بود پس از واقعه ابلستان « 1 » و شكست مغولان از لشگر مصر به سال 675 بقتل رسانيد و مغولان به سكه از وى رنجيده بودند گوشت او را خوردند و اباقا نيز از گوشت وى مقدارى تناول كرد .\r\nمعين الدين در ايام حكومت و وزارت خود ممالك روم را تحت ضبط و اداره درآورد و راهها را از متغلبان امن نمود و جهت مشايخ خانقاهها بنا كرد و مدارس بنياد نهاد و بارباب معرفت رغبت داشت و كتاب جامع الاصول « 2 » را از شيخ صدر الدين سماع كرده بود و همو جهت فخر الدين عراقى در توقات خانقاهى ساخت و او را بشيخى نصب كرد و بيش از همه به حضرت مولانا رسم بندگى اظهار مىكرد و اغلب به مدرسهء مولانا مىآمد و از خطابات شيرين و كلمات جان‌افروز آن حكيم سخن‌آفرين بهره‌مند مىگرديد و بدين جهت قسمتى از كتاب فيه ما فيه كه ملخصى از مجالس مولاناست خطاب به همين پروانه مىباشد .\r\nو او علاوه بر حضور « 3 » در مجالس وجوه نياز به خدمت مولانا مىفرستاد و\r\n\r\n\r\n","description":"","footnote":"\r\n( 1 ) - تفصيل آن در مختصر تاريخ السلاجقة ( صفحهء 316 - 318 ) مسطور است .\r\n( 2 ) - افلاكى نقل مىكند « روزى پروانه از حضرت مولانا التماس نموده كه او را پند دهد و نصيحت فرمايد . زمانى متفكر مانده بود ، بعد از آن سر برداشت و گفت اى امير معين الدين مىشنوم كه قرآن ياد گرفتهء گفت بلى . گفت ديگر شنيده‌ام كه جامع الاصول احاديث را از خدمت شيخ صدر الدين سماع كردهء گفت بلى گفت چون سخن خدا و رسول خدا را مىخوانى و كما ينبغى بحث مىكنى و مىدانى و از آن كلمات بزرگوار پندپذير نمىشوى و بر مقتضاى هيچ آيت و حديثى عمل نمىكنى از من كجا خواهى شنيدن . پروانه گريان برخاست و در قدمهاى مولانا افتاد بعد از آن به عمل و عدل‌گسترى مشغول گشت » .\r\n( 3 ) - چنان كه از مناقب العارفين برمىآيد معين الدين پروانه در اغلب مجالسى كه مولانا يا ياران او تشكيل مىداده‌اند حاضر مىشده است از آن جمله وقتى كمال الدين كابى در سنهء 656 به قونيه آمد و مريد مولانا شد مجلس سماعى ترتيب كرد « جميع سلاطين و اكابر در آن مجلس حاضر بودند و معين الدين پروانه و نواب سلطان به موافقت من ( كمال الدين راوى حكايت ) ايستاده بودند مولانا قوالان را بگرفت و اين رباعى فرمود :\r\n گرم آمد و عاشقانه و چست و شتاب * بر يافته روح او ز گلزار صواب\r\nبر جملهء فاضلان دوانيد امروز * در جستن آب زندگى قاضى كاب \r\nو غزلى آغاز فرمود :\r\n مرا اگر تو ندانى بپرس از شب‌ها * بپرس از رخ زرد و ز خشكى لبها \r\nو اين غزليست مطول » .\r\n","page_name":" 138 ","page_number":154},
  {"content":"\r\n\r\nسماعهاى « 1 » گران مىداد و مولانا در آن بزمها تشريف حضور ارزانى مىفرمود و اهل قونيه از ارادت پروانه به پيشگاه آن بزرگ راستين بهره‌ور مىشدند و در قضاياى مهم كه رخ مىداد دست در دامن شفاعت او مىزدند و مولانا رقعه‌اى به پروانه فرستاده تقاضاى گذشت و همراهى مىنمود چنان كه « عاملى را از محبان آن حضرت در يغما مال قوى زيانمند شد و قريب دو سه هزار دينار وام‌دار گشت و طافت ادا كردن آن نداشت برخاست و با عيال خود به حضرت مولانا آمده كه عنايت و شفاعت‌نامه درين باب به پروانه نويسد تا مگر به چيزى صلح كند يا مهلتى بدهد ، فى الحال رقعه بفرستاد . پروانه گفته باشد كه اين قضيه بديوان تعلق دارد در جواب او فرمود نوشتن كه حاشا حاشا كه ديوان به حكم سليمانست نه آنكه سليمان به حكم ديوان و پروانه را نام سليمان بود ، بشاشت عظيم نمود و ذمت عامل را از آن وام برى كرد » و نيز « در شهر قونيه واقعه‌اى هائل واقع شد ، تمامت اهل قونيه نزد مولانا آمدند تا عنايت‌نامه پيش معين الدين پروانه نويسد ، چون به خدمت مولانا عرضه داشتند مكتوبى در استغفار و شفاعتگرى ارسال فرمود چون پروانه رقعه را بديد فرمود كه اين مهم بولد صدرو تعلق دارد تا او نيز حاضر شود ، در جواب رقعهء پروانه فرمود نوشتن كه مقصود درويشان آنست كه يكرو باشد و اين معنى صد رو دارد ، رقعه را بر ديده ماليده اهالى شهر را خلاص داد .\r\n\r\n\r\n","description":"","footnote":"\r\n( 1 ) - در مناقب العارفين آمده « شبى مولانا را دعوت نمود و سروران شريعت و طريقت حاضر بودند ، چون از سماع فارغ شدند خوانى عظيم انداخته به اشارت پروانه در كاسهء زرين كيسه پرزر زير برنج نهادند و آن كاسه را پيش مولانا نهاده دم بدم پروانه بتناول طعام ترغيب مىداد . مولانا بانگى بر وى زد كه طعام مكروه را در ظرف مكروه نهاده در پيش مردان آوردن از مصلحت دورست و للّه الحمد كه ما را ازين كاسها و كيسها فراغت كلى بخشيده‌اند ، سماع برخاست و اين غزل فرمود :\r\n به خدا ميل ندارم نه به چرب و نه بشيرين * نه بدان كيسهء پرزر نه بدان كاسهء زرين \r\nو اين حكايت هنوز در اوائل ظهور دعوت بوده است » .\r\n« در خانهء پروانه روزى سماع بود مولانا شورهاى بىنهايت فرمود مگر سيد شرف الدين با پروانه به گوشهء رفته بمساوى مشغول شد و او از سر ضرورت مىشنيد ، فى الحال مولانا اين غزل را فرمود :\r\n هذيان كه گفت دشمن ز درون دل شنيدم * پى من تصورى را كه بكرد هم بديدم\r\nسگ او گزيد پايم بنمود بس جفايم * نگزم چو سگ من او را لب خويش را گزيدم\r\nتو به رازهاى فردان نرسيدهء چو مردان * چه بدين تفاخر آرى كه بر از او رسيدم \r\nدر حال پروانه سر نهاده استغفار كرد و ديگر سيد شرف الدين را رو نداد » .\r\n","page_name":" 139 ","page_number":155},
  {"content":"\r\n\r\nبا آنكه اكابر و اعيان عهد مولانا را بزرگ مىداشتند و رسوم بندگى در آن حضرت بجا مىآوردند ولى مولانا بيشتر نشست و خاست با فقرا و درويشان مىكرد و هرگز فريفتهء خداونديهاى « 1 » عاريت و مناصب ناپايدار نبود و الا به قدر ضرورت و براى انجام وظيفه هدايت با اين طبقات آميزش نمىفرمود و شرح اين قضيه در فصل آتى كه به سيرت و روش مولانا تعلق دارد مذكور خواهد گرديد .\r\n\r\n\r\n","description":"","footnote":"\r\n( 1 ) - اصطلاح خداوندى عاريت ازين بيت مقتبس است :\r\n ده خداوندى عاريت به حق * تا خداونديت بخشد متفق \r\nمثنوى ، دفتر چهارم ، چاپ علاء الدوله ( صفحه 397 ) .\r\n","page_name":" 140 ","page_number":156},
  {"content":"\r\n\r\n\r\nفصل هشتم - صورت و سيرت مولانا\r\nمولانا مردى بوده است زردچهره و باريك اندام و لاغر « 1 » چنان كه « روزى بحمام درآمده بود و به چشم ترحم بجسم خود نظر مىكرد كه قوى ضعيف گشته است . فرمود كه جميع عمر از كسى شرمسار نگشته‌ام اما امروز از جسم لاغر خود به‌غايت خجل شدم » و با زردى روى و لاغرى « به‌غايت فرى و نورى و مهابتى » داشت و چشمهاى او سخت تند و جذاب و پرشور بود و « هيچ آفريده به چشم مبارك او نيارستى نظر كردن از غايت حدت لمعان نور و قوت شور بايستى كه همگان از آن لمعان نور چشم دزديدندى و به زمين نگاه كردندى » .\r\nلباس او در ابتدا دستار دانشمندانه و رداى فراخ‌آستين بود « 2 » و پس از تبديل طريقت و اتصال بشمس فرجى كبود مىپوشيد و دستار دخانى بر سر مىنهاد و تا آخر عمر اين كسوت را مبدل نساخت .\r\nاز نظر سيرت و اخلاق مولانا ستودهء اهل حقيقت و سرآمد ابناء روزگار بود . تربيت اصلى او كه در محيط پاك مذهبى و عرفان با مراقبت پدرى دانا و بزرگ‌منش چون سلطان العلماء بهاء ولد دست داد شالده و بنياد محكمى بود كه مولانا پايهء اخلاق خود را بر روى آن استوار گردانيد و بعد از آنكه قدم در جادهء سلوك نهاد و دست در دامن\r\n\r\n\r\n","description":"","footnote":"\r\n( 1 ) - افلاكى گويد « يكى از آن جماعت پروانه را گفته باشد حضرت مولانا از غايت رياضت قوى زردروى بود و حضرت سلطان ولد به‌غايت سرخ‌رويست » و در غزليات مولانا اشعار فراوان ديده مىشود كه مؤيد گفتهء افلاكى است مانند :\r\n چو دو دست همچو بحرت بكرم گهر فشاند * رخ چون زرم زر آرد كه بگرد گاز گردد\r\nهين خمش باش كه گنجيست غم يار و كسى * وصف آن گنج جز اين روى زراندود نكرد\r\nآن زر سرخ و نقد طرب را بده كه من * رخسار زرد چون زرم از بيم و از اميد\r\nنه كه بوى جگر سوخته‌ام مىآيد * مدد اشك من و زردى رخسار مگير\r\nميكده است اين سر من ساغر مى گو بشكن * چو زر است اين رخ من زر به خروار مگير \r\nو هيچ حاجت بآوردن شواهد نيست چه اكثر غزلها متضمن اين معنى مىباشد .\r\n( 2 ) - رجوع كنيد به صفحهء ( 46 و 73 ) از همين كتاب و مناقب افلاكى .\r\n","page_name":" 141 ","page_number":157},
  {"content":"\r\n\r\nمردان خدا زد چراغ دل را از آن زيت معرفت كه ذخيره و ميراث پدر بود روشن ساخت .\r\nكمال مولانا در جنبهء علمى و احاطه او بر اقوال ارباب حكمت و شرائع و تتبع و استقصاء كلمات و احوال اولياء و ارباب مراقبت بدان هوش فطرى و تربيت اصلى منضم گرديده او را باقصى درجات اخلاق و مدارج انسانيت رسانيد و در آخر كار عشق بنيادسوز شمس الدين آتش در كارگاه هستى وى زد و او را از آنچه سرمايهء كينه‌توزى و بدنيتى و اصل هرگونه شرّ است يعنى حس شخصيت و انفراد و رياست مادى فارغ دل كرد و گوش‌كشان بجانب جهان عشق و يكرنگى و صلح‌طلبى و كمال و خير مطلق كشانيد و پرده غيريت « 1 » و رنگ را كه مايهء جنگ است از پيش چشم او برداشت تا خلق عالم را از نيك و بد و جزو خود ديد و دانست كه :\r\n جزو درويشند جمله نيك و بد * هركه او نبود چنين درويش نيست « 2 » \r\nو بدين جهت در زندگانى او اصل صلح و سازش با تمام ملل و مذاهب برقرار شد و با همه يكى گشت و مسلم و يهود و ترسا را به يك نظر مىديد و مريدان را نيز بدين مىخواند چنان كه « روزى در سماع گرم شده بود و مستغرق ديدار يار گشته حالتها مىكرد ناگاه مستى بسماع درآمده شورها مىكرد و خود را بيخودوار به حضرت مولانا مىزد ياران و عزيزان او را رنجانيدند ، فرمود كه شراب او خورده است شما بدمستى مىكنيد ، گفتند او ترساست گفتا او ترساست چرا شما ترسا نيستيد سر نهاده مستغفر شدند » و اين مطلب يعنى صلح و يگانگى با ملل يكى از اصول مولاناست كه خود بدان عمل كرده و در آثار خود « 3 » بخصوص در مثنوى خلق عالم را بدان خوانده است .\r\nهمين حالت صلح و يگانگى كه در نتيجهء عشق و تحقيق حاصل شده بود مولانا را بردبارى و حلم و تحمل عظيم بخشيد به‌طورىكه در ايام زندگانى با آن همه طعن و\r\n\r\n\r\n","description":"","footnote":"\r\n( 1 ) - اين بيت مثنوى را به نظر بياوريد :\r\n رنگ را چون از ميان برداشتى * موسى و فرعون دارند آشتى \r\n( 2 ) - اين بيت جزو غزليست نغز و لطيف از آن مولانا كه مطلعش اينست :\r\n عاشقان را جستجو از خويش نيست * در جهان جوينده جز او بيش نيست \r\n( 3 ) - از جمله در ضمن حكايت موسى و شبان ( مثنوى ، دفتر دوم ، چاپ علاء الدوله ، صفحهء 142 ) و فيل كه در خانهء تاريك بود ( مثنوى ، دفتر سوم ، صفحهء 224 ) و نزاع چهار كس به جهت انگور ( مثنوى ، دفتر دوم ، صفحهء 187 ) .\r\n","page_name":" 142 ","page_number":158},
  {"content":"\r\n\r\nتعريض و ناسزا كه خصمان كوردل مىگفتند هرگز جواب تلخ نمىداد و به نرمى و حسن خلق آنان را به راه راست مىآورد .\r\nوقتى نزد سراج الدين قونوى تقرير كردند « 1 » « كه مولانا گفته است كه من با هفتاد و سه مذهب يكىام ، چون صاحب غرض بود خواست كه مولانا را برنجاند و بىحرمت كند يكى را از نزديكان خود كه دانشمند بزرگى بود بفرستاد كه بر سر جمع از مولانا بپرس كه تو چنين گفته‌اى اگر اقرار كند او را دشنام بسيار بده و برنجان آن كس بيامد و برملا سؤال كرد كه شما چنين گفته‌ايد كه من با هفتاد و سه مذهب يكىام ، گفت گفته‌ام ، آن‌كس زبان بگشاد و دشنام و سفاهت آغاز كرد ، مولانا بخنديد و گفت با اين نيز كه تو مىگوئى يكىام » . علم و دانش و مقامات معنوى را مولانا به صفت تواضع « 2 » كه ز گردن‌فرازان نكوست آراسته بود و با مردم از وضيع و شريف بتواضع رفتار مىفرمود و ابدا ذره‌اى كبر و خويشتن‌پرستى در اعمال او ظاهر نمىشد و در اين كار ميانهء پير و برنا و مؤمن و كافر فرق نمىنهاد « مگر راهبى دانا در بلاد قسطنطنيه آوازهء حلم و علم مولانا شنيده بود و بطلب مولانا به قونيه آمده راهبان شهر او را استقبال كرده معزز داشتند ، راهب التماس زيارت آن حضرت كرد اتفاقا در راه مقابل رسيده سى كرت به خداوندگار سجده كرد ، چون سر برمىداشت مولانا را در سجده مىديد ، گويند مولانا سى و سه بار سر به دو نهاد : راهب فريادكنان جامه‌ها را چاك زده گفت اى سلطان دين تا اين غايت چه تواضع و چه تذلل كه با همچون من بيچاره مىنمائى ، فرمود كه چون حديث\r\nطوبى لمن رزقه اللّه مالا و جمالا و شرفا و سلطانا فجاد بماله و عف فى جماله و تواضع فى شرفه و عدل فى سلطانه\r\nفرمودهء سلطان ماست با بندگان حق چون تواضع نكنم و كم‌زنى چرا ننمايم و اگر آن را نكنم چه را شايم و كرا شايم و بچه كار آيم ، فى الحال راهب با اصحاب خود ايمان آورده مريد شد و فرجى پوشيد ، چون مولانا به مدرسهء مبارك آمد فرمود كه بهاء الدين امروز راهبى قصد كم‌زنى ما كردى تا آن مسكنت را از ما بربايد و للّه الحمد كه بتوفيق احدى و معاونت احمدى در كمى و كم‌زنى ما غالب شديم چه آن تواضع و كم‌زنى و مسكنت از ميراث حضرت محمديانست و اين\r\n\r\n\r\n","description":"","footnote":"\r\n( 1 ) - نفحات الانس جامى .\r\n( 2 ) - اشاره است بدين بيت بوستان :\r\n تواضع ز گردن‌فرازان نكوست * گدا گر تواضع كند خوى اوست \r\n","page_name":" 143 ","page_number":159},
  {"content":"\r\n\r\nغزل را فرمود :\r\n آدميى آدميى آدمى * بسته دمى زانكه نيى آن دمى\r\nآدميى را همه در خود بسوز * زان دميى باش اگر محرمى\r\nكم زد آن ماه نو و بدر شد * تا نزنى كم نرهى از كمى » \r\nو « بعضى از اخلاق حميدهء آن حضرت آن بود كه بهر آحادى و طفلى و پيرزنى تواضع كردى و تذلل نمودى و سجده‌كنان را سجده كردى چه اگر نيز كافر بودى مگر روزى قصابى ارمنى مصادف مولانا شده هفت بار سر بنهاد و او نيز بوى سر نهاد » و اين‌گونه تواضع نسبت به يكى از خارج مذهبان خاصه در عهدى كه شمشير صليبيان از خون مسلمانان رنگين بود آن هم از يكى از پيشوايان دين بىاندازه مايهء شگفتى و حيرت است .\r\nمولانا با آنكه مورد نظر پادشاهان و امراء روم بود و اين طبقه ديدار او را به آرزو مىخواستند بيشتر با فقرا و حاجتمندان مىنشست و اكثر مريدانش از طبقات پست و فرومايه بودند و او هرچند كه بر پادشاهان در مىبست و عز الدين كيكاوس و امير پروانه « 1 » را به خود بار نمىداد پيوسته به قصد اصلاح و تربيت گمنامان و پيشه‌وران را بصحبت گرم مىداشت و به راه خير و طريق راستى هدايت مىفرمود چندانكه رفتار او سبب انكار دشمنان گرديد و گفتند « مريدان مولانا عجائب مردمانند اغلب عامل و محترفهء شهرند .\r\nمردم فضلا و دانا اصلا گرد ايشان كمتر مىگردند ، هركجا خياطى و بزازى و بقالى كه هست او را بمريدى قبول مىكنند » ولى مولانا بدين سخنان گوش فرا نمىكرد و پرتو تربيت از ناقصان باز نمىگرفت و معترضان را به جوابهاى دلپذير اقناع مىفرمود و مىگفت « اگر مريدان من نيك مردم بودندى خود من مريد ايشان مىشدم از آنكه بد مردم\r\n\r\n\r\n","description":"","footnote":"\r\n( 1 ) - افلاكى نقل مىكند « روزى مولانا در صحن مدرسه سير مىفرمود و اصحاب بجمعهم ايستاده جمال آن سلطان را مشاهده مىكردند ، فرمود كه در مدرسه را محكم كنيد ، از ناگاه سلطان عز الدين با وزرا و امرا و نواب به زيارت مولانا آمدند ، در حجره درآمد و خود را پنهان كرد ، فرمود جواب دهيد تا زحمت ببرند آن جماعت مراجعت كردند » و هم روايت مىكند « روزى پروانه به زيارت مولانا آمده بود و حضرتش متوارى گشته امراى كبار چندانى توقف كردند كه عاجز شدند و البته روى بديشان ننموده » و اين سخن از روى اشاراتى كه در فيه ما فيه مشاهده مىگردد به صحت مقرونست ( فيه ما فيه ، طبع طهران ، صفحهء 51 ) .\r\n","page_name":" 144 ","page_number":160},
  {"content":"\r\n\r\nبودند به مريديشان قبول كردم تا تبديل يافته نيكو شوند » بر خلاف غالب صوفيان هنگامه جوى كه از گدائى يا از نذور و فتوح مريدان و اغنيا يا از اوقاف خانقاهها امرار معاش مىنمودند و مريدان خود را نيز در همين راه كه عاقبت به تن‌پرورى و بيكارى مىكشيد سير مىدادند . مولانا همواره ياران و طالبان را بكسب و كار مىخواند و بيكاران و سايه‌نشينان را سخت بيقدر و منزلت مىشمرد و مىگفت « اللّه اللّه كه جميع اوليا در توقع و سؤالى را جهت ذلّ نفس و قهر مريد گشاده كرده بودند و رفع قنديل و حمل زنبيل را روا داشته و از مردم منعم بر موجب  وَ أَقْرَضُوا اللَّهَ قَرْضاً حَسَناً *  زكات و صدقه و هديه و هبه قبول مىكردند ما از ( آن ) در سؤال را بر ياران خود بسته‌ايم و اشارت رسول را بجاى آورده كه استعفف عن السؤال ما استطعت تا هريكى بكد يمين و عرق جبين خود امّا بكسب امّا به كتابت مشغول باشند و هركه از ياران ما اين طريقت نورزد پولى نيرزد » و خود او نيز از وجوه فتوى و حق‌التدريس « 1 » زندگانى مىكرد و ابدا خويش را آلودهء منت كسان نمىفرمود و از دنيا و دنياوى استغناى عظيم داشت و هرچه بدست مىآمد بر فقرا و بيچارگان تفرقه مىساخت و باهل مدرسه مىبخشيد و خود به كمترين وجهى كه از وجوه فتوى بدست مىآمد در مىساخت و هرگاه كه در خانه قوتى نبود مسرور مىشد « 2 » كه امروز خانهء ما بمنازل انبياء شبيه است .\r\nشرم و حياى او بىاندازه بود و هرگز راضى نمىشد كه مردم چه دور و چه نزديك بدانند كه مولانا بديشان احسانى كرده و رعايتى فرموده و نسبت بطالب علمان مدرسهء خود عادت چنان داشت « كه در زير نمد هريكى بيست امّا سى عدد و امّا ده عدد نقد لايق هريكى مىنهاد ، چون فقها درمىآمدند و نمد را برمىداشتند تا گردافشانى كنند درمها ريخته مىشد حيران مىشدند و تعطف و تلطف او را سر مىنهادند » و هرگاه ياران به جهت حرمت مولانا از صدر مجالس يا حمام « 3 » كسى را به حركت مجبور مىنمودند و از\r\n\r\n\r\n","description":"","footnote":"\r\n( 1 ) - مناقب افلاكى .\r\n( 2 ) - « خدمت مولوى همواره از خادم سؤال كردى كه در خانهء ما امروز چيزى هست اگر گفتى خيرست هيچ نيست منبسط گشتى و شكرها كردى كه للّه الحمد كه خانهء ما امروز به خانهء پيغمبر مىماند » نفحات الانس .\r\n( 3 ) - افلاكى گويد « مولانا روزى بحمام درآمده بود همان لحظه باز بيرون آمده جامها پوشيده ياران سؤال كردند كه مولانا چرا زود بيرون آمد ، فرمود كه دلاك شخصى را از كنار حوض دور مىكرد تا مرا جا سازد از شرم آن عرق كرده زود بيرون آمدم » .\r\n","page_name":" 145 ","page_number":161},
  {"content":"\r\n\r\nفرط خجلت و شرم‌زدگى از آنجا بيرون مىرفت .\r\nبا آن‌همه علم و دانش كه به شهادت آثار در مولانا سراغ داريم او هرگز گرد نخوت و كبر عالمانه و به خودبنديهاى اقطاب نمىگشت و با كمال فروتنى طالب حق بود و حتى در ايام خردسالى كه آتش زندگانى در تاب و رغبت به شهرت و برترى بسيار است « علما و اكابر و دانشمندان را در بحث ملزم مىكرد و باز تلطف نموده خود را ملزم مىكرد و بلطف تمام سؤالها مىكرد و جوابها مىگفت و هرگز در اثناى بحث كسى را لانسلم نمىگفت ، ايشان غلبه مىكردند و لا نسلم مىگفتند و منعها مىكردند » و مولانا مىفرمود « چون ايشان به سال از من بزرگترند بر روى ايشان لا نسلم چون گويم » .\r\nصفت « 1 » وفا را خوش مىداشت و هرگاه سوگند ياد مىكرد « به حق وفاى مردان » مىگفت .\r\nبرياضات و مجاهدتهاى سخت هرگز مريدان را وادار نمىساخت و چله برآوردن « 2 » و نظائر آن را نمىپسنديد و منسوخ مىدانست و از آن منع مىكرد و چنان كه مسلك او است ترك علاقه را مهم مىشمرد ولى هرگز به ترك مباشرت ماديات نمىخواند بلكه در صورت حصول استقرار نفس و ترك علاقه مباشرت امور مادى و جسدى را يكى از طرق كمال مىدانست . پيوسته عمر خود را در راه تهذيب اخلاق و اصلاح جامعه صرف مىكرد\r\n\r\n\r\n","description":"","footnote":"\r\n( 1 ) - به روايت افلاكى مولانا اين اشعار مثنوى را مىخواند :\r\n مر سگان را چون وفا آمد شعار * رو سگان را ننگ و بدنامى ميار\r\nبىوفائى چون سگان را عار بود * بىوفائى چون روا دارى نمود\r\nحقتعالى فخر آورد از وفا * گفت من اوفى بعهد غيرنا\r\nگر غلام هندوئى آرد وفا * دولت او مىزند طال بقا \r\nمثنوى ، دفتر سوم ، چاپ علاء الدوله ( صفحهء 200 ) كه اين بيت اخير را ندارد .\r\n( 2 ) - در مناقب العارفين آمده است « سلطان ولد در سن بيست سالگى از مولانا التماس نمود كه البته به خلوت درآيد و چهله برآورد ، فرمود كه محمديان را خلوت و چهله نيست و در دين ما بدعتست . اما در شريعت موسى و عيسى عليه السلام بوده است و اين همه مجاهدات ما براى آسايش فرزندان و يارانست هيچ خلوتى محتاج نيست » به‌طورىكه از اخبار مستفاد است مولانا قبل از ديدار شمس به رياضت و چله‌نشينى معتقد بود و در خدمت برهان چند چله بداشت ولى شمس الدين وى را بمقام و اسرار معشوقى آگاه ساخت و بدان مرتبت رسانيد و مولانا ترك رياضت گفت و اين سخن كه افلاكى از مولانا نقل مىكند تقريبا شبيه است به گفتهء شمس « اين چله‌داران متابع موسى شدند چون از متابعت محمد مزه نيافتند حاشا بلكه متابعت محمد به شرط نكردند از متابعت موسى اندكى مزه يافتند آن را گرفتند » مقالات شمس ، نسخهء عكسى ، صفحهء 114 .\r\n","page_name":" 146 ","page_number":162},
  {"content":"\r\n\r\nو بهر طريق كه براى نيل بدين مقصود نافع است تشبث مىجست و از هيچ‌كس در اظهار طريقه و عقيدهء خود محابا نداشت و با همان پشت‌گرمى كه به خورشيد « 1 » حقيقت داشت بىهيچ بيم و ترسى يكتنه در برابر اهل ظاهر بقدم جد ايستاد و به وحدت و يگانگى و رفع اختلاف و ترك صورت و توجه بمعنى و سازش با همهء مذاهب و عشق بجمال و كمال مطلق دعوت كرد و گفت :\r\n هين صلا بيمارى ناسور را * داروى ما يك‌به‌يك رنجور را \r\nاو از حيث اخلاق و خيرخواهى خلق به بزرگ‌ترين انبيا و اوليا و مردان خدا و خدمتگزاران عالم انسانيت شبيه است و از روى حق و راستى مىتوان او را در رديف بزرگترين راهنمايان بشر قرار داد .\r\n\r\n\r\n","description":"","footnote":"\r\n( 1 ) - اشاره است بدين ابيات :\r\n هركه از خورشيد باشد پشت‌گرم * سخت‌رو باشد نه بيم او را نه شرم\r\nهمچو روى آفتاب بىحذر * گشت رويش خصم‌سوز و پرده‌در\r\nهر پيمبر سخت‌رو بد در جهان * يك سواره كوفت بر جيش شهان\r\nرو نگردانيد از ترس و غمى * يكتن تنها بزد بر عالمى \r\nمثنوى ، دفتر سوم ، چاپ علاء الدوله ( صفحهء 301 ) .\r\n","page_name":" 147 ","page_number":163},
  {"content":"\r\n\r\n\r\nفصل نهم - آثار مولانا\r\nاز فصول گذشته دانسته آمد كه مولانا زندگانى خود را از آغاز تا به انجام در كسب معرفت و تكميل نفس و خواستارى فضائل و خدمتگزارى سرمستان و واصلان اين راه يا دعوت ناقصان و ارشاد طالبان و نشر حقائق مصروف مىداشت و ايام عمر او سراپا نمودار فعاليت و جهد و كوشش و بروز آثار معنوى بود و بدين جهت احصاء آثار و تشخيص درجهء تأثير اعمال و اقوال او در معاصرين خود و علماء و صوفيان متأخر كارى بس دشوار است كه شايد به صرف اوقات چندين‌ساله هم به حقيقت آن دست نتوان يافت ولى چون تمام اقوال و تعليمات شفاهى مولانا را ضبط نكرده‌اند و احتمال دارد كه اكثر بقيد كتابت در نيامده و از ميان رفته باشد بدين جهت بحث و تحقيق ما بدان قسمت از آثار كه باقىمانده منحصر مىگردد .\r\nآثار كتبى مولانا را به دو قسمت ( منظوم - منثور ) تقسيم توان كرد ، اما آثار منظوم عبارتست از :\r\n\r\nغزليات\r\nاين بخش از آثار مولانا معروف بكليات يا ديوان شمس است چه مولانا در پايان و مقطع پيشتر آنها ( يعنى بجز غزلهائى كه بنام صلاح الدين زركوب و حسام الدين چلبى ساخته و مجموعا صد غزل بيش نيست يا آنچه تنها لفظ خاموش يا خمش كن و مرادفات آن به ندرت در مقطع ذكر شده ) بجاى ذكر نام يا تخلص خود و بر خلاف معمول شعرا بنام شمس تبريزى تخلص مىكند ، چنان كه هرگاه كسى از روابط مولانا و شمس مطلع نباشد گمان مىكند كه شمس يكى از غزل‌سرايان فارسى بوده و اين ابيات نغز نظم كردهء اوست ، درصورتىكه هيچ‌كس او را به سمت شاعرى نمىشناسد .\r\nبىگمان سبب اين قضيه آنست كه شور و بىقرارى مولانا و در حقيقت « 1 » شاعرى\r\n\r\n\r\n","description":"","footnote":"\r\n( 1 ) - گويد :\r\n مفخر تبريزيان شمس حق دين بگو * بلكه صداى تو است اين همه گفتار من \r\nو ازاين‌قبيل بسيار گفته است .\r\n","page_name":" 148 ","page_number":164},
  {"content":"\r\n\r\nو غزل‌سرائى او بر اثر عشق و ارادتى كه بشمس داشت آغاز شده و آن عالم دين در پرتو عنايت وى زبانى گيرا و نفسى گرم يافته و به شاعرى آشنا گرديده بود و مولانا كه پيوسته چشم از سبب دوخته و بمسبب گماشته داشت اشعار خويش را كه نتيجهء تلقين شمس و الهام عشق اوست بنام وى يا بنام ديگر خود كه شمس باشد آراسته گردانيد .\r\nعدهء ابيات ديوان را متقدمان به 30000 رسانيده‌اند « 1 » و نسخ خطى محتوى 5000 تا 40000 و ديوان چاپى بالغ بر 50000 بيت مىباشد و به‌طورىكه گفته آمد ديوان مزبور مشتمل است بر غزلياتى كه مولانا بنام ياران خود شمس الدين و صلاح الدين و چلبى حسام الدين به رشتهء نظم كشيده با اين تفاوت كه سهم شمس بحسب ذكر از آن دو افزونتر و بهرهء چلبى از همه كمتر است چه او باثر و يادگارى نفيس‌تر و گران‌بهاتر اختصاص يافته و آن مثنويست .\r\nبر حسب اشارات « 2 » خود مولانا و به گفتهء دولتشاه « 3 » اين غزليات نتيجهء وجد و حالست و اغلب از سرمستى و در حالت بىقرارى گفته شده و ياران و مريدان آنها را مىنوشته‌اند و همين معنى از گرمى و سوزندگى و پستى و بلندى اشعار كه حاكى از عدم التفاتست محسوس و مشهود مىگردد .\r\nباوجود آنكه مولانا اشعار بسيار سروده و باصطلاح از مكثرين بوده ولى بطور قطع بسيارى از آنچه در ديوانهاى بزرگ خطى و چاپى به دو نسبت داده‌اند نتيجهء\r\n\r\n\r\n","description":"","footnote":"\r\n( 1 ) - تذكرهء دولتشاه ، طبع ليدن ( صفحهء 197 ) و در سنهء 1312 دست‌فروشى نسخه‌اى خطى از كليات شمس نزد من آورد و جامع ديوان مقدمه‌اى نوشته بود كه من برنج بسيار و تتبع و تحقيق دراز تنها 30000 بيت از اشعار مولانا فراهم كردم و بيش ازين بدست نياوردم .\r\n( 2 ) - مولانا گويد :\r\n خون چو مىجوشد منش از شعر رنگى مىدهم * نافه خون‌آلوده گردد جامه خون‌آلاييى\r\nچون مست نيستم نمكى نيست در سخن * زيرا تكلف است و اديبى و اجتهاد\r\nبهل مرا كه بگويم عجائبت اى عشق * درى گشايم از غيب خلق را ز مقال\r\nهمه چو كوس و چو طبليم دل تهى پيشت * برآوريم فغان چون زنى تو زخم دوال \r\nو به همين جهت سينهء خود را شرابخانه مىخواند :\r\n شرابخانهء عالم شده است سينهء من * هزار رحمت بر سينهء جوانمردم \r\nو بتأثير سخن و مستىبخشى گفتار خود اشاره مىكند كه :\r\n گر نهى تو لب خود بر لب من مست شوى * آزمون كن كه نه كمتر ز مى انگورم \r\n( 3 ) - تذكرهء دولتشاه ، طبع ليدن ( صفحه 197 ) .\r\n","page_name":" 149 ","page_number":165},
  {"content":"\r\n\r\nخاطر تابناك و پرداختهء طبع فياض او نيست ، چه اولا اشعار بعضى از شعرا را كه در انتساب آن بديشان هيچ شك نيست در ديوان شمس آورده و گاهى در پايان غزل بيتى متضمن نام شمس افزوده‌اند تا نسبت آن بوى مقطوع گردد و ترديدى دست ندهد چنان كه ابياتى از جمال الدين اصفهانى و شمس طبسى و انورى « 1 » و 27 غزل از سلطان ولد فرزند مولانا كه تخلص ولد در همه مذكور است در ديوان چاپى و بعضى از نسخ خطى كليات ثبت نموده‌اند . ثانيا در ضمن غزلهاى منسوب به مولانا اشعار شاعرى كه غالبا شمس تنها و گاهى شمس مشرقى تخلص مىكند درج شده و بر حسب احصاء دقيق متجاوز از 230 غزل كه ساختهء خيال اين شاعر است در كليات شمس موجود و نشانهء آنها بدين قرارست :\r\n1 - عدهء ابيات آنها كم و مطابق عده‌ايست كه ادبا غزل را بدان محدود مىنمايند درصورتىكه اشعار مولانا غالبا از حد مقرر مىگذرد و به سرحد قصيده‌هاى طولانى مىرسد ،\r\n2 - مضامين اشعار تازه نيست و تكراريست از افكار گذشتگان بر خلاف غزلهاى مولانا كه متضمن معنيهاى بديع و مضمونهاى جديد است ،\r\n3 - در اين غزلها گوينده سروكار با اصطلاحات عرفانى از قبيل كثرت و وحدت و جمع و فرق و مطلق و مقيد و تعين و نظائر آن دارد و اساس افكار او مبتنى بر طريقهء محيى الدين و شبيه گفتار مغربى « 2 » شاعر است با آنكه مولانا در غزلهاى خود گرد اصطلاح كمتر مىگردد و حقائق عشق و عرفان را در صورت امثال و عبارات شاعرانهء مخصوص به خود جلوه‌گر مىسازد ،\r\n\r\n\r\n","description":"","footnote":"\r\n( 1 ) - چنان كه اين غزل از جمال الدين اصفهانى ( المتوفى 588 ) :\r\n يا ترا من وفا بياموزم * يا من از تو جفا بياموزم \r\nو اين غزل از شمس الدين طبسى ( المتوفى 624 ) :\r\n از روى تو چون كرد صبا طره به يك‌سو * فرياد برآورد شب غاليه‌گيسو \r\nو قطعهء ذيل از انورى ( المتوفى 583 ) :\r\n اى بر همه سروران يگانه * بحر كرم تو بيكرانه \r\nدر ديوان شمس آورده‌اند .\r\n( 2 ) - ملا محمد شيرين مغربى از شعراى قرن هشتم و نهم است و در شعر طريقه‌اى خاص دارد ( وفاتش 809 ) .\r\n","page_name":" 150 ","page_number":166},
  {"content":"\r\n\r\n4 - از جهت لفظ اين غزليات يكدست و منقح و طريقهء تركيبى آنها نزديك به سليقهء متأخرين است و هيچ شور و گرمى در گفتهء شاعر نيست ، به عكس اشعار مولانا كه غث و سمين بسيار دارد و تركيبات آن به روش متقدمان نزديك مىباشد و خواننده را حالتى شگرف و وجدى عجيب مىبخشد ،\r\n5 - اوزان اين غزلها خفيف و سبك و مناسب لطفى است كه بايد در غزل منظور داشت و بدان ماند كه پس از سير و تحول اوزان و تفكيك وزن غزل از قصيده ( كه در نتيجهء دقت ذوق و لطف خاطر شعراء قرن هفتم و هشتم بخصوص سعدى و حافظ بحصول پيوسته ) سروده شده است درصورتىكه غزلهاى مولانا داراى اوزان سبك و سنگين و كوتاه و دراز است كه بعضى درخور غزل و قسمتى مناسب با قصيده تشخيص داده مىشود ،\r\n6 - در مقطع هر غزل شاعر تنها تخلص شمس مىآورد ( مگر در سه مورد « 1 » با اضافهء عنوان مشرقى ) ، با آنكه در اشعار مولانا لفظ شمس به تنهائى مذكور نيست و همواره شمس الدين يا شمس الحق يا شمس الحقائق با ذكر تبريز مستعمل است و در بيت اخير يا ابيات مقدم غالبا لفظ خمش كن يا خاموش و بس كن و خمش كردم و آنچه مفيد اين معانى تواند بود مذكور افتاده است .\r\nگذشته از همهء اين‌ها هر خوانندهء با ذوقى پس از مطالعهء چند ورق سخن مولانا را از گفتار اين شاعر شمس تخلص باز تواند شناخت و ما اينك براى نمونه يك غزل از آن مولانا و غزلى ديگر ازين شاعر ذكر مىكنيم .\r\nغزل مولانا :\r\n چه نزديك است جان تو بجانم * كه هر چيزى كه انديشى بدانم\r\nازين نزديكتر نبود نشانى * بيا نزديك و بنگر در نشانم\r\nبه درويشى بيا اندر ميانه * مكن شوخى مگو اندر ميانم \r\n\r\n\r\n","description":"","footnote":"\r\n( 1 ) - در موارد ذيل :\r\n مدتى شد تا به چشم دوست شمس مشرقى * ناظر از حسن پرىرويان بحسن روى اوست\r\nبكنج سينه شمس مشرقى را * هزاران گنج پنهان آفريدند\r\nآن‌كس كه بشمس مشرقى گفت * اين رمز بگو بهر زبان كيست \r\n","page_name":" 151 ","page_number":167},
  {"content":"\r\n\r\n ميان خانه‌ات همچون ستونم * ز بامت سر فرو چون ناودانم\r\nمنم همزاد تو در حشر و در نشر * نه چون ياران دنيا ميزبانم\r\nميان بزم تو گردان چو خمرم * گه رزم تو سابق چون سنانم\r\nاگر چون برق مردن « 1 » پيشه سازم * چو برق خوبى تو بىزيانم\r\nهميشه سرخوشم فرقى نباشد * اگر من جان دهم يا جان ستانم\r\nبه تو گر جان دهم باشد تجارت * كه بدهى بهر جانى صد جهانم\r\nدرين خانه هزاران مرده شستند * تو بنشسته كه اينك خان و مانم\r\nيكى كف خاك گويد زلف بودم * يكى كف خاك گويد استخوانم\r\nيكى كف خاك گويد پير بودم * يكى كف خاك گويد نوجوانم « 2 »\r\nيكى كف خاك گويد دم نگهدار * كه من ابن فلان ابن فلانم\r\nيكى كف خاك گويد چشم بودم * يكى كف خاك گويد ابروانم\r\nيكى كف خاك گويد جسم بودم * يكى كف خاك گويد نه كه جانم\r\nشوى حيران و ناگه عشق آيد * كه پيشم آ كه زندهء جاودانم\r\nبكش در بربر سيمين ما را * كه از خويشت همين « 3 » دم وارهانم\r\nخمش شو خسروا كم گو ز شيرين * كه شيرينى همىسوزد دهانم\r\nز نور آفتاب شمس تبريز * مثال ذره پيدا و نهانم \r\nغزل شمس مشرقى :\r\n من آن طيار عرشى آشيانم * كه در جسم جهان چون جان نهانم\r\nمن آن مرغم كه در دام تو بودم * همانم من همانم من همانم\r\nبيا يك جرعه بر خضر دلم ريز * دل از ظلمات حيوان وارهانم\r\nچرا پربسته بر ملكم فتاده * كه از مرغان عرشى آشيانم\r\nوراى اين بيانم من همانم * كزين هر دو نبيند كس نشانم\r\nمسلمانان من آن نور بسيطم * كه در اجزاى اجرامى نهانم\r\nندانم تا چه كرد او با دل من * كه من دل را ز گل اكنون ندانم \r\n\r\n\r\n","description":"","footnote":"\r\n( 1 ) - در نسخهء اصل مردان .\r\n( 2 ) - در نسخهء اصل نه .\r\n( 3 ) - در اصل همى .\r\n","page_name":" 152 ","page_number":168},
  {"content":"\r\n\r\n جهان از من پر و من خالى از وى * درين صورت مگر جان جهانم\r\nگهى در ظلمت تن ناپديدم * گهى در ديدهء اعيان عيانم\r\nتعالى اللّه نمىدانم چه چيزى * مگر من شمس ملك جاودانم \r\nعلت اختلاط و درآميختگى غزلهاى شمس مشرقى با اشعار مولانا همان مناسبت تخلص مىباشد كه نظير آن در ديوان عدهء كثيرى از شعرا بسبب وحدت يا نزديكى نام دو شاعر يا ممدوحان آنان واقع شده است « 1 » ،\r\nگاهى هم اتفاق افتاده كه جمع‌كنندگان ديوان شاعرى از باب عدم اطلاع يا حسن اعتقاد بسابقين و رواة هرچه در سفينه‌اى ديده يا از ديگران بنام شاعرى شنيده‌اند بدون آنكه در سبك يا سائر مشخصات ادبى يا زمانى آن شاعر تامل نمايند در ديوان او نوشته و ارباب تتبع را برنج افكنده‌اند « 2 » تا بدانجا كه سنائى با همه استادى و مهارت ادبى وقتى ديوان مسعود سعد را گرد آورد اشعارى از ديگران بنام وى مدوّن ساخت و ثقة الملك طاهر بن على او را بدين اشتباه واقف گردانيد . ثالثا در سائر غزلها هم اگر چند به ظاهر حال اشكالى نمىتوان كرد ليكن حدس صائب حاكم است كه در آن قسمت نيز تخليط فراوان دست داده و بتدريج اشعارى متفرق از اشخاصى نامعلوم بكليات شمس ملحق گرديده كه گرچه باحوال و نام گويندگان آنها واقف نيستم ازآن‌جهت كه با مقتضيات عهد مولانا و مسلك و طريقت عرفانى او موافقت ندارد در بطلان انتساب آنها بدان استاد عظيم ترديدى هم نداريم .\r\n\r\n\r\n","description":"","footnote":"\r\n( 1 ) - مثلا از اشعار ظهير اصفهانى قسمتى داخل اشعار ظهير فاريابى و از شاعرى بنام خاقان در غزليات و رباعيات خاقانى وارد كرده‌اند و در نسخه‌هاى خطى ديوان خاقانى آن ابيات وجود ندارد و چنان كه از اشعار قطران به جهت تناسب نام ممدوح او ابو نصر مملان با ممدوح رودكى نصر بن احمد سامانى ( 301 - 331 ) مقدارى به رودكى منتسب مىشمارند و عجب آنست كه گاهى كتاب به جهت رواج كار خود در اشعار دخل و تصرف و تبديل اسم روا مىدارند و بعضى تذكره‌نويسان هم ازين كار دورى نجسته‌اند و بعضى هم فقط نظر بجمع و زياد كردن اشعار شاعرى كه مورد نظر است داشته يا از فرط بىاطلاعى هرچه از حيث وزن به گفتهء شاعرى مشابه بوده جزو ديوان او مىنوشته‌اند چنان كه در بعضى نسخ خطى شاهنامه چند هزار بيت از گرشاسب‌نامه مندرج شده يا آنكه رباعيات فراوان كه صاحبان مسلم دارد به خيام نسبت داده‌اند و اين مسئله طولانى است و رشته‌اى است كه سر دراز دارد .\r\n( 2 ) - رجوع كنيد بحواشى چهار مقاله ( صفحهء 149 ) .\r\n","page_name":" 153 ","page_number":169},
  {"content":"\r\n\r\nبايد متوجه بود كه چون انتساب مردان بزرگ و علماء مشهور بمذهب يا طريقتى از وسائل رواج و انتشار آن در ميان عامه و خاصه بشمار مىرود بدين جهت طرفداران و پيروان هر كيش و آئين به‌ويژه آنان كه اقليت دارند مىكوشند تا بهر وسيله باشد بزرگان روزگار را از هواخواهان و هم‌كيشان خود معرفى نمايند و اين خود مقدمهء تحريف و اضافه و تأويل در اقوال و كتب و شرح احوال اين طبقه مىگردد و ممكن است حس مذهبى بعضى آن‌قدر تند باشد كه اين خيانت را جائز و مباح و موجب اجر اخروى و ثواب جزيل انگارند .\r\nگمان مىرود كه از اين راه تحريفات و اضافات بسيار در اشعار مولانا روى داده باشد ، مثلا مىدانيم كه مولانا « 1 » از علماء حنفيه و در فروع مذهب از پيروان امام اعظم ابو حنيفه بود و تربيت وى در مدارس حنفيان دست داد و خاندانش هم مذهب حنفى داشتند و اگر هم فرض كنيم كه وى شيعه بوده ناچار تصديق داريم كه شهر قونيه با اظهار تشيع و طريقهء تولا و تبرّا متناسب نبوده و مولانا از روى ضرورت مىبايست اصل تقيه را كار بندد نه آنكه مانند شعراء عهد صفويه روش تولا و تبرّا را موضوع شعر قرار دهد و بنابراين غزل ذيل :\r\n اى سرور ميدان على مردان سلامت مىكنند * اى صفدر ميدان على مردان سلامت مىكنند \r\nاگر بالتمام ساختگى نباشد قسمتهاى اخير آنكه متضمن اسامى ائمه اثنى عشر عليهم السلام است و علاوه بر ضعف و سستى با مذاق مردم آن عصر سازگار نمىنمايد به قوىترين احتمال « 2 » جعلى و الحاقى خواهد بود يكى ديگر از علل و اسباب تغيير و\r\n\r\n\r\n","description":"","footnote":"\r\n( 1 ) - افلاكى روايت مىكند كه « چلبى ارموى بود و شافعى مذهب بود ، روزى در بندگى مولانا گفت مىخواهم كه بعد اليوم اقتدا بمذهب ابو حنيفه كنم از آنكه حضرت خداوندگار ما حنفى مذهب است » و ما اكنون دربارهء مذهب مولانا كه به گفتهء او :\r\n مذهب عاشق ز مذهبها جداست * عاشقان را مذهب و ملت خداست \r\nبحث نمىكنيم و مقصود ما آنست كه بدانيم او در فروع مذهب حنفى بوده است و برين سخن ادلهء بيشمار اقامه توان كرد .\r\n( 2 ) - و از اين قبيل است غزلى كه مطلعش اينست :\r\n التجاى ما بشاه اولياست * آنكه نورش مشتق از نور خداست \r\n","page_name":" 154 ","page_number":170},
  {"content":"\r\n\r\nتبديل غزليات مولانا آنست كه درويشان آنها را حفظ كرده و در كوى و برزن مىخوانده‌اند و گاهى بمناسبت مقام يا اقتضاء وقت از كاستن و افزودن ابيات و تغيير و تحريف روگردان نبوده‌اند و اكنون در اشعار مولانا « 1 » آثار آن را به زودى و آسانى مىتوان يافت . قطع نظر از همه اين‌ها وجود غزلهاى متعدد « 2 » در يك وزن و رديف و قافيه كه بمولانا منتسب كرده‌اند اشكال ديگر در صحت نسبت همهء آنها بوى ايجاد مىنمايد چه سرودن غزلهاى بسيار كه از جهت وزن و رديف و قافيه يكسان باشند موجب ملال خاطر خواننده مىشود تا چه رسد به گوينده و اين اشكال ممكن است بدين‌طريق قابل حل باشد كه فرض كنيم اين غزلها را مولانا تماما بنظم نياورده بلكه ياران و حوزهء او به پيروى شيخ و پير خود آنها را ساخته و پرداخته و بنام شمس كرده‌اند .\r\nاختلاف اين نوع از غزليات در جهت فصاحت و متانت سبك گواه اين دعوى تواند بود ، ليكن چون اين هر دو احتمال چندان قوى نيست و شايد گفت كه اختلاف اشعار نتيجهء احوال مختلفى است كه بر شاعر گذشته دربارهء اين قسمت بايد تأمل نمود و براى تشخيص صحيح از سقيم انتظار نسخهء قديمى داشت كه از روى اين سرّ مبهم پرده بر تواند گرفت .\r\nتا وقتى كه نسخهء صحيح و كهنه از كليات بدست نيامده مىتوان به يكى از اين دو راه در تشخيص اشعار مولانا توسل جست : يكى كتب قديم مانند فيه ما فيه و معارف سلطان ولد و مثنويهاى ولدى و مناقب افلاكى و شرح مثنوى كمال الدين حسين خوارزمى كه اشعار مولانا باقتضاء حال در ضمن آنها آورده شده و ما بيشتر روايات افلاكى را كه متضمن سبب نظم يكى از غزليات بوده در اين تأليف مندرج ساخته‌ايم .\r\n\r\n\r\n","description":"","footnote":"\r\n( 1 ) - بحسب مثال ابيات ذيل را ذكر مىكنيم :\r\n بايزيد و سيد احمد شمس تبريز و جلال * شبلى و معروف و منصور از سر هر دار مست\r\nقطب قطبان پير پيران شيخ لقمان بو سعيد * پيل حضرت احمد جام است در خمار مست\r\nپير ما مودود چشتى سرور مردان راه * شير غرين گشته است از جام مالامال مست \r\nو از ضبط بقيه اين ابيات و نظائر آن قلم بركاشتم زيرا دردسر دهد و سود نرساند .\r\n( 2 ) - مثلا 15 غزل بدين رديف و قافيه و وزن :\r\n ساربانا اشتران بين سربه‌سر قطار مست * مير مست و خواجه مست و يار مست اغيار مست \r\n","page_name":" 155 ","page_number":171},
  {"content":"\r\n\r\nديگر تتبع دقيق در غزليات و تطبيق مضامين « 1 » و تعبيرات آنها با مثنوى كه اثر مسلم مولانا مىباشد و تصحيف و تغيير نسبت به غزليات در آن كمتر راه يافته است ،\r\nهرچند مؤلف اكنون در صدد آن نيست كه از خصايص و مزايا و سبك و درجهء اهميت غزليات مولانا بحث كند و اين موضوع را باجمال مىگذارد تا آنگاه كه مجالى فسيح‌تر بدست آرد و درين باب به‌طورىكه شايسته باشد سخن راند ليكن در اينجا لازم است يادآورى نمايد كه غزليات مولانا اگرچه غث و سمين و پست و بلند است و از جنبهء لفظى يكدست و يكنواخت نيست با اين‌همه متضمن ابيات لطيف و معانى بلند و مضامين نادر است كه در فصاحت و ظرافت الفاظ هم پاى كم ندارد و نظير آن در ديوان بزرگترين غزل‌سرايان به ندرت يافت مىشود .\r\nبخصوص چون مولانا در اطوار عشق و منازل بىپايان آن سيرى كامل و توأم با معرفت داشته و از آن حالات « 2 » كه بر عاشقان جگرسوخته و گرمروان اين راه مىگذرد نيك باخبر بوده و آن لطيفه‌ها را كه دل مىيابد و در بيان نمىگنجد در كسوت عبارتى بليغ يا اشارتى فصيح جلوه داده است ازين‌روى مىتوان گفت كه او خود هم‌زبان جانها و هم‌آواز دلها و اشعار او ترجمان احوال عشاق و مخزن اسرار عشق مىباشد .\r\n\r\n\r\n","description":"","footnote":"\r\n( 1 ) - چنان كه مضمون اين ابيات :\r\n گهى خوش‌دل شوى از من كه مبرم * چرا مرده‌پرست و خصم جانيم\r\nچو بعد مرگ خواهى آشتى كرد * همه عمر از غمت در امتحانيم\r\nكنون پندار مردم آشتى كن * كه در تسليم ما چون مردگانيم\r\nچو بر گورم بخواهى بوسه دادن * رخم را بوسه ده اكنون همانيم \r\nدر اشعار ذيل از مثنوى به كار رفته است :\r\n چون بميرم فضل تو خواهد گريست * از كرم گرچه ز حاجت او بريست\r\nبر سر گورم بسى خواهى نشست * خواهد از چشم لطيفت اشك جست\r\nنوحه‌خواهى كرد بر محروميم * چشم خواهى بست از مظلوميم\r\nاندكى زان لطفها اكنون بكن * حلقه‌اى در گوش من كن زين سخن\r\nآنچه خواهى گفت تو با خاك من * برفشان بر مدرك غمناك من \r\nمثنوى ، دفتر ششم ، چاپ علاء الدوله ( صفحهء 416 ) .\r\n( 2 ) - گفتهء مولانا را به ياد آوريد :\r\n هر حالت ما غذاى قوميست * زين اغذيه غيبيان سمينند \r\n","page_name":" 156 ","page_number":172},
  {"content":"\r\n\r\n\r\nمثنوى\r\nمثنوى در اصطلاح ادبا اطلاق مىشود بر اشعارى كه هر دو مصراع آن يك قافيه داشته و مجموع بحسب وزن متحد و از جهت روى مختلف باشد و اين‌گونه شعر از قديم‌ترين عهد در زبان فارسى معمول بوده و از همان تاريخ كه شعر فارسى رواج گرفته شعرا به مثنوى سرائى زبان گشوده‌اند مانند كليله و دمنه رودكى « 1 » و آفرين‌نامهء ابو شكور « 2 » ولى امروز هرجا مثنوى گفته شود بىاختيار مثنوى مولانا جلال الدين بخاطر مىگذرد .\r\nباعث ظهور اين نغمهء آسمانى و نواى يزدانى چنان كه گذشت « 3 » حسام الدين چلبى بود كه از مولانا درخواست تا به وزن حديقهء سنائى يا منطق الطير عطار كتابى كه جامع اصول طريقت و حاوى اسرار عرفان باشد منظوم سازد و مولانا به خواهش وى همت بنظم مثنوى كه 18 بيت اول آن را سروده و نوشته بود برگماشت و ما بين سنهء 657 و 660 دفتر اول را بهم پيوست و پس از آنكه جزء دوم را به سال 662 آغاز نمود بىهيچ فترتى تمام شش دفتر را بسلك نظم دركشيد و تا آنگاه كه فرصتى در وقت و نشاطى در دل بود خاطر بدين كار مصروف مىداشت .\r\nدفتر ششم از جهت مطلب بريده و مقطوع است و قصهء شاهزادگان بسر نيامده ، سخن قطع شده و بدان ماند كه ناطقهء سخن‌پرداز گوينده بسبب ناتوانى جسد يا ملال جان خموشى پيش گرفته و از گفتگو تن زده است .\r\nاز اشعارى « 4 » كه در خاتمهء مثنويها بسلطان ولد نسبت مىدهند برمىآيد كه مولانا\r\n\r\n\r\n","description":"","footnote":"\r\n( 1 ) - اين منظومه را رودكى باحتمال قوىتر به سال 325 بتشويق نصر بن احمد و خواهش دستور وى ابو الفضل محمد بن عبد اللّه بلعمى ( المتوفى 329 ) به پايان رسانيد و وزن او نيز مانند مثنوى مولاناست يعنى رمل مسدس مقصور .\r\n( 2 ) - ظاهرا آفرين‌نامه را ابو شكور بلخى در سال 333 شروع كرده و در سنهء 336 تمام نموده و آن منظومه ببحر متقارب و با شاهنامهء فردوسى هم‌وزن بوده است .\r\n( 3 ) - صفحات 107 - 109 از همين كتاب .\r\n( 4 ) - زيرا مىگويد :\r\n مدتى زين مثنوى چون والدم * شد خمش گفتش ولد كاى زنده دم \r\nو اين مستلزم فترت و طول مدت است تا وفات و اين ابيات سند قطعى ندارد و از اين بيت :\r\n وقت رحلت آمد و جستن ز جو * كل شيء هالك الا وجهه \r\nبدست مىآيد كه مولانا در زمانى نزديك به مرگ از نظم دست كشيده و اين اقوى است .\r\n","page_name":" 157 ","page_number":173},
  {"content":"\r\n\r\nمدتى پس از نظم دفتر ششم زنده بوده و بنابراين روايت « 1 » صحيح احمد دده كه گويد مثنوى به سال 659 آغاز شده و به سال 666 به پايان رسيده دور از صواب نخواهد بود ولى چون مسلم نيست كه آن اشعار از سلطان ولد باشد حكم قطعى نتوان كرد . مطابق روايات پيشينيان و اشارات مثنوى مولانا جز همان 18 بيت اول مثنوى را به خط خود ننوشته « 2 » و حسام الدين چلبى و ديگر ياران مثنوى را مىنوشته و نزد او خوانده و تصحيح مىنموده‌اند و آن مثنوى كه نوشتهء حسام الدين است و بر مولانا خوانده شده امروز در دست نيست .\r\nبعضى پنداشته‌اند كه نام مثنوى « صيقل الارواح » است بدليل اين بيت :\r\n مثنوى كه صيقل ارواح بود * بازگشتش روز استفتاح بود \r\nو اين غلط است چه مولانا در ديباچه و هرجا مقتضى ذكر كتاب است آن را مثنوى مىخواند و لفظ ( صيقل ارواح ) تنها در همين بيت آن هم توأم با مثنوى ديده مىآيد و مىرساند كه مقصود وصف مثنوى است نه بيان اسم آن و متقدمان نيز هيچيك مثنوى را بدين نام نشناخته‌اند و در منابع قديمى مولويه اين نام مذكور نيست .\r\nمثنوى داراى شش دفتر است و آخرين دفتر كه از حيث بيان حكايت ناتمام مىباشد انجام سخن مولاناست و او از همان آغاز نظم دفتر ششم در نظر داشته كه سخن را در همين جزو تمام كند و به پايان آرد بدان اميد كه اگر فيما بعد دستورى رسد گفتنى ها را با بيانى نزديكتر بگويد چنان كه در مقدمه فرموده است :\r\n اى حيات دل حسام الدين بسى * ميل مىجوشد به قسم سادسى\r\nگشت از جذب چو تو علامه‌اى * در جهان گردان حسامى نامه‌اى\r\nپيشكش بهر رضايت مىكشم * در تمام مثنوى قسم ششم\r\nپيشكش مىآرمت اى معنوى * قسم سادس در تمام مثنوى \r\n\r\n\r\n","description":"","footnote":"\r\n( 1 ) - مجموعهء يادداشتها و مقالات گردآوردهء آقاى كاظم‌زاده ايرانشهر و چون مسلم نيست كه آن اشعار از سلطان ولد باشد و دلالت آن نيز برين مطلب صريح نيست حكم مقطوع نتوان كرد .\r\n( 2 ) - چنان كه فرمايد :\r\n اى ضياء الحق حسام الدين بگير * يك‌دو كاغذ برفزا در وصف پير\r\nبرنويس احوال پير راه دان * پير را بگزين و عين راه دان \r\n","page_name":" 158 ","page_number":174},
  {"content":"\r\n\r\n بو كه فيما بعد دستورى رسد * رازهاى گفتنى گفته شود\r\nبا بيانى كان بود نزديك‌تر * زين كنايات دقيق مستتر \r\nدفتر هفتم كه بر مثنوى افزوده و به مولانا بسته‌اند تابش آفتاب فكر وى نيست و نسبت اين نظم ناپايدار بدان بزرگ سهوى فاحش است به ادلهء ذيل :\r\nاولا هرگاه اين دفتر را مولانا ساخته بود مىبايست رشتهء سخن را از آنجا كه در دفتر ششم قطع كرده درين دفتر آغاز كند و پيوند دهد و حكايت شاهزادگان و آن مرد را كه وصيت كرده بود ميراث او را به كاهل‌ترين فرزندان دهند بسر آرد و درين دفتر ذكرى ازين دو حكايت نيست و مطالب آن با دفتر ششم مثنوى « 1 » هيچ‌گونه ارتباط ندارد ،\r\nدوم درين دفتر الفاظ غلط و استعمالات تازه و تركيبات مستحدث و عبارات سستى به كار رفته كه هركس اندك‌مايه ذوق و اطلاع در زبان فارسى داشته باشد استعمال آن را نمىپسندد و روا نمىدارد تا چه رسد به مولانا كه در دواوين و آثار پيشينيان تصفح و تتبعى هرچه وافىتر داشته و خود يكى از استادان آگاه و متصرف اين زبان بشمار است ، اينك نمونه‌اى از اغلاط صريح :\r\n چيست آن روحانى اخلاق حسن * آن دديت خود رذائل در زمن\r\nاين‌چنين بر دولت آگه زدى * از تقلد بر تحقق ره زدى\r\nروستائى در قرايا و ضياع * با خر و گوساله گشته هم‌رضاع\r\nاوزرالوزراى تو شيطان شده * اوستاد منجنيقت آمده \r\nكلمهء « دديت » و « تقلد » بجاى تقليد و « قرايا » بمعنى قرى جمع قريه و « اوزر » افعل تفضيل از مادهء وزارت غلطهاى بين است كه طفلان دبستان از استعمال آن شرم دارند .\r\nمثال عبارات سست و استعمالات تازه و عاميانه :\r\n شير گفت اين باشد البت آدمى * كش در اعضا نيست از زفتى كمى\r\nچون شود تدبير با تقدير يار * صاف گردد من جميع الوجه كار\r\nهركسى بر قدر استعداد خود * استفاده مىكند از نيك و بد \r\n\r\n\r\n","description":"","footnote":"\r\n( 1 ) - فقط حكايت آب آوردن عرب را تكرار كرده كه آن هم در جلد اولينست و به اندازه اى حكايت را بىنمك ساخته كه مزيدى بر آن متصور نيست و تكرار عين حكايت هم بر خلاف روش مولاناست در مثنوى .\r\n","page_name":" 159 ","page_number":175},
  {"content":"\r\n\r\n لرزه‌اى بر دست و پايش اوفتاد * از سر وضع و اصول آن قباد \r\nاستعمال « البت » بجاى البته و « صاف گردد من جميع الوجه » و « استفاده مىكند » و « از سر وضع و اصول » تازه و عاميانه و به گفتهء ادبا استعمالى سوقى و سخت سست و بىمزه افتاده و بخصوص « از سر وضع و اصول » تركيبى پست و ركيك و بارد و به گفتهء شمس قيس « 1 » « ژاژيست كه هيچ خر نخايد » .\r\nسوم گويندهء اين مثنوى به فخر رازى معتقد بوده و او را يكى از سران دين و مردان يقين مىدانسته و در ثناء وى گفته است :\r\n فخر رازى رحمة اللّه عليه * آن امين اللّه و موثوق اليه\r\nغير اين جمله براهين و دليل * بر كمال ذات خلاق جليل\r\nاز كمال عقل فرد كم عليل * كرده اخراج او هزار و يك دليل \r\nبا اينكه مولانا و پدرش فخر رازى را بيرون از طور حقيقت شناخته و در آثار خود بوى طعنها زده‌اند و هرگز ممكن نبود كه با اختلاف مذاق و روش او را « امين اللّه » خوانند و راجع بدين مطلب در فصل نخستين « 2 » بحثى مستوفى به ميان آمد .\r\nچهارم وجود الفاظى مانند مولوى و مولاى روم كه مولانا در هيچيك از آثار ثابت خود به كنايت از خويش نمىآورد و همچنين ذكر فصوص و نصوص و تمسك باسرار اعداد كه بر خلاف طريقهء استدلال و روش اثباتى اوست درين كتاب بر بطلان « 3 » نسبت اين\r\n\r\n\r\n","description":"","footnote":"\r\n( 1 ) - المعجم شمس قيس ، طبع طهران ( صفحهء 236 ) .\r\n( 2 ) - صفحات 9 - 14 از همين كتاب .\r\n( 3 ) - زيرا كلمهء مولوى تازه است و در عهد مولانا وى را بدان نام نمىخوانده‌اند و مولاناى روم هم لقبى است كه معاصرين به جهت احترام بر وى اطلاق مىكرده‌اند و نيز مولانا در هيچ‌يك از آثار خود نامى از كتب محيى الدين و پيروان وى نبرده است .\r\nو اما ذكر اسرار اعداد كه درين دفتر منحول معمولست از روش مولانا بدور مىباشد و در هيچ جا ذكرى از آن نكرده است بخصوص كه حساب گويندهء دفتر هفتم غلط درمىآيد چنان كه گويد :\r\n سغد الاعداد است هفت اى خوش هوس * زانكه تكميل عدد هفتست و بس\r\nگر شمارى حرف شمس الحق هفت * آنكه كار ما ازو بالا برفت\r\nهم ضياء الحق هفت اندر علوم * همچنين هفتى دگر مولاى روم \r\nو ما اگر فرض كنيم ( ق ) مشدد دو حرفست يا ( الف ) مكتوب را حساب كنيم آن‌وقت شمس الحق ( 7 ) حرف و ضياء الحق ( 8 ) حرف مىشود و با عدم يكى از اين دو فرض شمس الحق يك حرف كم مىآرد .\r\n","page_name":" 160 ","page_number":176},
  {"content":"\r\n\r\nمنظومه به دو گواه ديگر تواند بود .\r\nپنجم اينكه هيچيك از متقدمان و صنوف متأخران مثنوى را بيش از شش دفتر نشناخته‌اند و تنها شيخ اسماعيل انقروى « 1 » در 1035 از روى نسخه‌اى كه در 814 نوشته شده به اتكاى حدس خود مدعى شده است كه اين ابيات هم از مولانا و هفتمين دفتر مثنوى است دليلى قاطع و برهانى مبرم است كه بستن اين اشعار سست و پست بدان استاد جليل تهمتى عظيم و ذنبى لا يغفر است كه منشاء آن قلت اطلاع و سرمايه در زبان فارسى و آشنائى بطراز كلام و طرز سخن بزرگان مىباشد و چگونه تصور توان كرد كه با اهتمام خاندان مولانا و طبقات مولويه بدين نامهء آسمانى ( كه در مجالس سماع و بر سر تربت مقدس پيوسته مىخوانده و زيب بر و دوش داشته‌اند ) دفتر هفتم مثنوى متروك و مهجور مانده و 365 سال هيچ‌كس از آن آگاهى نيافته باشد « 2 » . آنچه به قوىترين حدس دربارهء اين دفتر به نظر مىرسد اينست كه آن را يكى از مردمان آسياى صغير كه از مريدان و معتقدان مولانا بوده و به زبان فارسى آشنائى چندان نداشته به قصد تقليد بهم پيوسته و از فرط ناهوشيارى و دورى از مجارى استعمالات زبان فارسى مرتكب اغلاط شنيع گرديده حتى يك بيت هم كه متضمن فكرى لطيف يا لفظى شريف باشد نظم نداده است .\r\nشرح چگونگى سخن و سبك شعر مولانا و بيان عظمت مثنوى كه يكى از بزرگترين كتب ادبى ايران و عالىترين بيان و نظم عرفانى و خلاصه سير فكرى و آخرين نتيجهء سلوك عقلانى امم اسلامى است از حوصلهء اين مختصر بيرونست و در قسم دوم كه بتحقيق آثار و افكار مولانا اختصاص دارد بشرح و تفصيل مذكور خواهد شد .\r\nاينجا سخن كوتاه كرده وصف مثنوى را بدان حقيقت‌شناس راستين باز مىگذاريم كه\r\n « شرح عشق و عاشقى هم عشق گفت » \r\n.\r\n\r\n\r\n","description":"","footnote":"\r\n( 1 ) - كشف الظنون ، جلد دوم ، طبع اسلامبول ( صفحهء 377 ) .\r\n( 2 ) - ناظم در تاريخ اين دفتر گفته :\r\n مثنوى هفتمين كز غيب جست * ششصد و هفتاد تاريخ ويست \r\nو از اين تاريخ كه ممكن است تحريف شده و در اصل ( هفتصد و هفتاد ) بوده باشد تا موقع اظهار كتاب 365 سال فاصله مىشود .\r\nنسخه‌اى كه سند اين ضعيف در نقل اين اشعار بوده مثنوى طبع بولاق است كه در سنهء 1268 هجرى قمرى با ترجمهء تركى بحروف نستعليق چاپ شده است .\r\n","page_name":" 161 ","page_number":177},
  {"content":"\r\n\r\nمولانا فرمود « 1 » « مثنوى ما دلبريست معنوى كه در جمال و كمال همتائى ندارد و همچنان باغى است مهيّا و درختى است مهنّا كه جهت روشن‌دلان صاحب‌نظر و عاشقان سوخته‌جگر ساخته شده است ، خنك جانى كه از مشاهدهء اين شاهد غيبى محظوظ شود و ملحوظ نظر عنايت رجال اللّه گردد تا در جريدهء نعم العبد انه اواب منخرط شود » .\r\nو گويند « 2 » بر پشت مثنوى خود نوشته بود « مثنوى را جهت آن نگفته‌ام كه حمائل كنند و تكرار كنند بلكه [ تا 
  ] زير پا نهند و بالاى آسمان روند كه مثنوى نردبان معراج حقائقست نه آنكه نردبان را به گردن گيرى و شهر به شهر گردى هرگز بر بام مقصود نروى و بمراد دل نرسى :\r\n نردبان آسمانست اين كلام * هركه زين بر مىرود آيد به بام\r\nنى به بام چرخ كو اخضر بود * بل به بامى كز فلك برتر بود\r\nبام گردون را ازو آيد نوا * گردشش باشد هميشه زان هوا » \r\nپيداست كه ادراك اسرار و فهم رموز سخن بزرگان و درجهء فصاحت آن تنها به دستيارى ذوق شعرى و تفحص و تتبع سطحى در فنون لفظى ادب ميسر نيست ، بلكه آشنائى جانى شرط عمدهء اين راه است و تا كسى روان خود را بلطائف معنوى نياراسته و هم‌زبان آن لطيف‌طبعان و پاك‌دلان نشده باشد به دريافت رقائق گفتار و دقائق بيان آنان توفيق نيابد .\r\nجهت وصول بحقائق مثنوى و مرام گويندهء آن و ادراك ظرافت‌هاى ادبى آن ديباى خسروانى هم علاوه بر لطف ذوق و وسعت اطلاع بىشك صفاى روح و جلاء ذهن و قرابت روحى شرط حتمى است چنان كه مولانا فرمايد « 3 » « ادراك غوامض اسرار پرانوار مثنوى را در ضبط تلفيقات و تقريبات و تقريرات و توفيقات احاديث و آيات و بسط امثال و حكايات و بينات رموز كنوز و دقائق حقائق او را اعتقادى بايد عظيم و صدقى بايد مستقيم و قلبى بايد سليم و همچنان ذكاوت و فنون علوم و درايت مىبايد تا\r\n\r\n\r\n","description":"","footnote":"\r\n( 1 ) - مناقب افلاكى .\r\n( 2 ) - بر پشت مثنوى جناب آقاى سيد نصر اللّه تقوى و نسخهء دانشكده معقول و منقول اين روايت نقل شده و ابيات را در انجام مثنوى چاپ علاء الدوله بسلطان ولد نسبت داده‌اند .\r\n( 3 ) - مناقب افلاكى .\r\n","page_name":" 162 ","page_number":178},
  {"content":"\r\n\r\nدر ظاهر آن سيرى تواند كرد و بسر سرّى تواند رسيدن و بىاين همه آلات اگر عاشق صادق باشد عاقبت عشق او را رهبر شود و به منزل برسد و اللّه الموفق و المرشد و هو المعين و المسدد » .\r\nمثنوى گذشته از اشتمال بر تبيين حقائق اديان و اصول تصوف و شرح رموز آيات قرآنى و اخبار نبوى نموداريست از مراتب و مقامات مولانا و ياران برگزيدهء او بلكه غرض اصلى مولانا « 1 » از نظم مثنوى بيان احوال معنوى خود و آن برگزيدگان در لباس امثال و حكايات و قصهء موسى و عيسى و مشايخ طريقت و گفتن سرّ دلبران « 2 » در حديث ديگران بوده است .\r\nديباجه‌هاى « 3 » دفاتر ششگانه كه مانند نثرهاى پراكنده در اوائل امثال و حكايات بتحقيق انشاء خود مولاناست گاهى به اغراض و غايات افكار او اشاره‌اى خفى و تلميحى دقيق مىنمايد و در تدبر مثنوى از اين نكته غافل نبايد شد .\r\nاين نامهء غيبى از همان وقتى كه به حليت عبارت آراسته شده و بسلك نظم درآمده تا به امروز معشوق سالكان و طالبان حقيقت و مكمل و راهنما و مونس و پناه ارباب معرفت و سرمايهء شادمانى جان و دل اصحاب ذوق و حال بوده و نيز عده‌اى از ظاهريان و آنان كه از نعمت معرفت و شناسائى حق و يقين بىبهره مانده و در ظلمات طبع و جهل محبوس افتاده يا براى خشنودى جمعى از عوام خشك‌مغز به ننگ نادانى و هواپرستى تن در داده‌اند در همان عهد « 4 » و دورهاى « 5 » واپسين مثنوى را نظمى پست و سست و از\r\n\r\n\r\n","description":"","footnote":"\r\n( 1 ) - اين مطلب را سلطان ولد در مقدمهء مثنوى ولدى به صراحت مىنويسد و افلاكى از گفتهء مولانا روايت مىكند و در مثنوى هم مولانا خود بدين غرض ايما فرموده و گفته است :\r\n مدح حاضر وحشت است از بهر اين * نام موسى مىبرم قاصد چنين\r\nورنه موسى كى روا دارد كه من * پيش تو ياد آورم از هيچ تن \r\nمثنوى ، دفتر دوم ، چاپ علاء الدوله ( صفحهء 159 ) .\r\n( 2 ) - اشاره بدين بيت معروف از مثنويست :\r\n خوش‌تر آن باشد كه سر دلبران * گفته آيد در حديث ديگران \r\n( 3 ) - افلاكى در ضمن روايتى درين‌باره سخن مىراند حتى تغييرى كه در ديباچهء دفتر دوم از طرف مولانا داده شده است نقل مىكند و ما آن را به قسم دوم بازمىگذاريم .\r\n( 4 ) - رجوع كنيد به مثنوى ، دفتر سوم ، چاپ علاء الدوله ( صفحهء 304 ) .\r\nبقيه در ذيل صفحهء 164\r\n","page_name":" 163 ","page_number":179},
  {"content":"\r\n\r\nجمله كتب ضلال پنداشته‌اند و حكاياتى ظريف در اين باب معروف است .\r\nكتاب مثنوى هم مانند غزليات ( ولى نه بدان حد ) از تصحيف و تحريف و كسر و اضافهء ابيات مصون نمانده و نسخ قديمى خطى و چاپى در روايت اشعار و عدهء « 1 » آنها مختلف است و از مناقب افلاكى « 2 » مستفاد است كه در عهد مولانا يكى از كتاب مثنوى به سليقهء خود اشعار را دستكارى مىنموده است .\r\n( بقيه از ذيل صفحهء 163 )\r\n\r\n\r\n","description":"","footnote":"\r\nقطب بن محيى جهرمى كه از افاضل و اكابر صوفيهء قرن نهم است و مكاتيبى كه از او بجاى مانده آيت فصاحت و بلاغت بشمار مىرود و در حد خود نظير ندارد ، از جمله معتقدان و متتبعان گفته مولاناست و ياران خود را همواره وصيت به خواندن مثنوى مىنمود ولى در همان وقت اين كار را خلاف شرع شمرده‌اند و قطب بن محيى مكتوبى دربارهء حليت مطالعهء مثنوى نوشته است .\r\n( 1 ) - عدهء ابيات دفترهاى ششگانهء مثنوى مطابق احصاء و نسخهء مطبوعه باهتمام استاد نيكلسن بدين قرار است :\r\nدفتر اول 4003\r\nدفتر دوم 3810\r\nدفتر سوم 4810\r\nدفتر چهارم 3855\r\nدفتر پنجم 4238\r\nدفتر ششم 4916\r\nو بنابراين مجموع ابيات 25632 مىباشد و بعضى هم عده ابيات آن را به 26660 بيت رسانيده‌اند .\r\nرجوع كنيد بكشف الظنون ، جلد دوم ، طبع اسلامبول ، صفحهء 372 و دولتشاه 48000 بيت گفته است .\r\n( 2 ) - افلاكى گويد : « شيخ فخر الدين سيواسى مردى بود ذو فنون و در آن عهد كتابت اسرار و معانى در عهده او بوده از ناگاه جنونى در اوطارى شد ، مولانا اين غزل را همان روز فرمود :\r\n اى عاشقان اى عاشقان يك لوليى ديوانه شد * طشتش فتاد از بام ما نك سوى مجنون‌خانه شد \r\nگويند او مگر در كلام خداوندگار مدخل مىكرد و بطريق اصلاح قلم مىراند و تحريف كلمات مىكرد ، مؤلف كتاب بنده خاكى احسن اللّه اليه مىگويد كه حضرت مولانا سطرى چند خط بدست مبارك خود در صفحهء كتابى نوشته بود كه شبى منديل شيخ صلاح الدين عظم اللّه ذكره در حمام گشوده شد و اوفتاد گفت اى چراغ رسوام كردى ، در حال چراغ نگون‌سر شد و اوفتاد ، مردم حمام پيش شيخ دويدند كه ما هيچ نديديم هيچ نديديم شيخ بدان گفت ايشان خشنود شد كه ديده را ناديده آوردند اكنون نامباركت تبديل مثنوى و تحريف كلمهء او انا نحن مصلحون الا انهم هم المفسدون » .\r\n","page_name":" 164 ","page_number":180},
  {"content":"\r\n\r\nصحيح‌ترين نسخ مطبوع نسخه‌ايست كه استاد نيكلسن با كمال دقت و مراقبت از روى نسخه‌هاى كهن ( خطى و چاپى ) بطبع رسانيده و چاپ طهران ( معروف به علاء الدوله ) نيز در حد خود محل اعتماد تواند بود .\r\nنظر باشكال و صعوبت فهم اسرار مثنوى علما و متصوفه در حل معضلات و توضيح مشكلات آن جهد و سعى و اهتمام داشته و شروح بسيار به فارسى و عربى و تركى بر تمام دفاتر و قسمتهاى مختلف آن بنظم و نثر تأليف نموده‌اند .\r\nانتقادى كه بر همهء آنها مىتوان وارد شمرد ، آنست كه اغلب از روى معلومات و به ميزان افكار خود عقائد مولانا را سنجيده توضيح مىدهند و برخى هم براى ايضاح مبهمات مثنوى دست به دامان كتب حكمت و فلسفه زده و به طريقهء حكما مثنوى را شرح كرده‌اند ، درصورتىكه اگر بجاى اين زحمت در همان كتاب تتبع و مطالعهء دقيقى كار مىبستند بهتر از عهدهء شرح برمىآمدند .\r\nبهترين شروح فارسى مثنوى كتاب جواهر الاسرار است تأليف كمال الدين حسين خوارزمى كه خود يكى از كاملان عرفا بوده و باصطلاحات و مجارى افكار اين طبقه آشنائى داشته است . لب لباب تصنيف ملا حسين كاشفى اگرچه عنوان انتخاب دارد و به صورت شرح نيست ، اما از آن جهت كه منتخبات مثنوى را بحسب مرام مرتب ساخته و در آغاز هر قسمت به مقصود اشارتى كرده آن را مىتوان از مرغوب‌ترين شروح دانست .\r\n\r\nرباعيات\r\nاين قسمت از آثار مولانا در مطبعهء اختر ( اسلامبول ) به سال 1312 هجرى قمرى بطبع رسيده و متضمن 1659 رباعى يا 3318 بيت است كه بعضى از آنها به شهادت قرائن از آن مولاناست و دربارهء قسمتى هم ترديد قوى حاصل است و معلوم نيست كه انتساب آن بوى درست باشد .\r\nمعانى بلند و مضامين نغز درين رباعيها ديده مىآيد كه با روش فكر و عبارت‌بندى مولانا مناسبتى تمام دارد ولى روىهم‌رفته رباعيات به پايهء غزليات و مثنوى نمىرسد .\r\nاما آثار منثور مولانا عبارتست از :\r\n\r\n","description":"","footnote":"","page_name":" 165 ","page_number":181},
  {"content":"\r\n\r\n\r\nفيه ما فيه\r\nاين كتاب مجموعهء تقريرات مولاناست كه در مجالس خود بيان فرموده و پسر او بهاء الدين معروف بسلطان ولد يا يكى ديگر از مريدان يادداشت كرده و بدين صورت درآورده است .\r\nغالب فصول كتاب جواب سؤال مطالبى است كه باقتضاء حال شروع شده و بدين جهت ارتباطى بسوابق خود ندارد و قسمتى هم خطاب است بمعين الدين سليمان پروانه .\r\nموضوع فصول و مجالس و نتيجهء آنها على العموم مسائل اخلاق و طريقت و نكات تصوف و عرفان و شرح و تبيان آيات قرآن و احاديث نبوى و كلمات مشايخ است كه با همان روش مخصوص مولانا يعنى بوسيلهء ضرب امثال و نقل حكايات توضيح يافته است .\r\nداستانها و مثلهاى فيه ما فيه و وجوه بيان مقاصد در موارد كثير با مثنوى مشابهت دارد ، منتهى با اين فرق كه مطالب مثنوى از كنايات و تعبيرات دقيق مجرد نيست و تا حدى فهم آن بسبب آنكه دست و پاى گوينده در شعر پايبست قوافى و اوزان و بحدود شعر و نظم محدود است دشوارتر مىباشد و فيه ما فيه از اين قيود عريان و بر كنار است خصوصا كه مولانا در تقريرات خود مقصودى جز ادراك مستمعين و حضار مجلس ندارد و بر حسب استعداد و بوفق تحمل آنان ببيان معارف و حقايق زبان مىگشايد و به قصد آنكه از خود اثرى باقى گذارد سخن نميراند و بدين جهت گفتار او ساده و بفهم نزديك مىنمايد ليكن قصد او از انشاء مثنوى تخليد اثر و ابقاء نام خود يا حسام الدين چلبى در زمانى بىانجام است و ازين‌روى استعداد معاصرين خود يا مردم زمان معين را منظور ندارد بلكه روى سخن در اين كتاب با صاحبدلان هر عهد و زمان است و مخاطب او افراد كامل بشرند در زمانهء بىنهايت و مثنوى به همين علت مشتمل بر كنايات دقيق و جوامع الكلم مىباشد و ادراك اسرار آن به‌آسانى ميسر نمىشود و هركجا كه مطالب آن با فيه ما فيه مناسبت پيدا مىكند زودتر فهميده و معلوم مىگردد چنان كه گوئى اين قسمت از فيه ما فيه شرحيست كه مولانا بر مثنوى نوشته است .\r\nدر ضمن كتاب مولانا از پدر خود سلطان العلماء ( درين كتاب با عنوان مولاناى بزرگ ) و شمس الدين تبريزى و برهان محقق و صلاح الدين زركوب اسم مىبرد و گاه معرفتى از قول آنان روايت مىكند .\r\nاين اثر را متقدمين بدين نام نمىشناخته و در منابع تاريخ مولانا اسمى از آن به ميان\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nنياورده‌اند ولى مؤلف بستان السياحة آن را بنام ( فيه ما فيه ) ياد كرده است .\r\nهرچند لفظ ( فيه ما فيه ) و ذكر آن بدين عنوان در كتب متقدمان مضبوط نيست ولى از روى تحقيق مىتوان نسبت آن را بمولانا قطعى دانست زيرا علاوه بر قرائنى كه در خود كتاب وجود دارد ارتباط آن با مثنوى از جهاتى كه مذكور شد دليل ديگر بر صحت اين گفتار تواند بود .\r\nپيشتر گفتيم كه ميان صوفيان معمول بوده است كه مجالس و بيانات مشايخ خود را يادداشت مىنموده‌اند بخصوص در تاريخ خاندان مولانا بدون استثنا مىبينيم كه آثار بزرگان اين طريقه محفوظ شده است و معارف بهاء ولد و مقامات شمس و معارف سلطان ولد كه ذكر آن بيايد همان تقريرات و سخنان ايشانست كه مريدان گرد كرده يا خود بقيد كتابت درآورده‌اند ، درين صورت هيچ دليل ندارد كه گفته‌هاى مولانا با شهرت و عظمتى كه داشته مضبوط و محفوظ نشده باشد ، نهايت آنكه تصور مىرود اسم اين كتاب هم مقالات بوده و مراد مولانا درين ابيات :\r\n بس سؤال و بس جواب و ماجرا * بد ميان زاهد و رب الورى\r\nكه زمين و آسمان پرنور شد * در مقالات آن‌همه مذكور شد \r\nاز مقالات همين كتاب مىباشد زيرا به‌طورىكه دانسته مىشود غرض مولانا آنست كه اين مطلب در تأليف ديگر بيان شده با آنكه جز فيه ما فيه اثرى كه شايستهء نام مقالات باشد از وى در دست نداريم به‌ويژه اگر بخاطر بياوريم كه تقريرات شمس تبريز را هم مقالات مىنامند .\r\nفيه ما فيه پس از مقابله و تصحيح بالنسبه دقيقى به سال 1333 در طهران بطبع رسيده ولى چون كاتب نسخه اصلى به عللى كه در آخر كتاب ذكر شده تغيير مىيافته اغلاط فاحشى در طبع آن رخ داده و محتاج باصلاح جديد است .\r\n\r\nمكاتيب\r\nاين نسخه مجموعهء مكتوبات مولاناست به معاصرين خود و دو نسخهء آن در كتابخانهء دار الفنون اسلامبول موجود است و يكى از معتقدان مولانا ( بنام محمد فريدون نافذ ) در صدد طبع آن مىباشد .\r\nاز جملهء اين نامه‌ها سه نامه در مناقب افلاكى نقل شده و يكى از آنها نامه‌ايست\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nكه مولانا بعنوان احوال‌پرسى در موقع بيمارى به صلاح الدين نوشته و در فصل چهارم اين كتاب مندرج است . اما دو نامهء ديگر ، مولانا وقتى نوشته است كه ميانهء سلطان ولد و زوجهء او فاطمه خاتون دختر صلاح الدين رنجش خاطرى بوجود آمده بود و مولانا بدست خود نامه‌اى در عذرخواهى به فاطمه خاتون و نامهء ديگر مشتمل بر اندرز به سلطان ولد فرستاد .\r\nنامهء اول از مولانا به فاطمه خاتون\r\n روحى و روحك ممزوج و متصل * فكل عارضة تؤذيك تؤذيني \r\nخداى را جل جلاله بگواهى مىآورم و سوگند مىخورم بذات قديم حق‌تعالى كه هرچه خاطر آن فرزند مخلص از آن خسته شود ده چندان غم شما غم ماست و انديشهء شما انديشهء ماست و حقوق احسان و خداوندىهاى سلطان المشايخ مشرف انوار الحقائق صلاح الحق و الدين قدس اللّه روحه بر گردن اين داعى وامى است كه به هيچ شكرى و خدمتى نتوان گزاردن شكر آن را هم خزينهء حق‌تعالى تواند خواستن توقع من از آن فرزند آنست كه ازين پدر هيچ پوشيده ندارد از هركه رنجد تا منت دارم و به قدر امكان بكوشم ان شاء اللّه هيچ تقصير نكنم اگر فرزند عزيز بهاء الدين در آزار شما كوشد حقا و ثمّ حقا كه دل ازو بركنم و سلام او را جواب نگويم و به جنازهء من نيايد نخواهم و همچنين غير او هركه باشد اما خواهم كه هيچ غم نخورى و غمگين نباشى كه حق‌تعالى جل جلاله در يارى شماست و بندگان خدا در يارى شمااند هركه در حق شما نقصان گويد دريا به دهان سگ نيالايد و تنگ شكر به زحمت مگس بىقيمت نشود و يقين دارم كه اگر صد هزار سوگند بخورند كه ما مظلوميم من ايشان را ظالم دانم كه در حق شما محب و دعاگوى نباشند ايشان را مظلوم ندانم سوگند و عذر قبول نكنم و اللّه باللّه تاللّه كه هيچ عذرى و غدرى « 1 » و سوگند و مكرى و گريه‌اى از بدگويى قبول نكنم مظلوم شمائيد يا آنكه شما را حرمت دارند خداوند و خداوند زاده خوانند پيش‌رو و پس پشت عيب بر خود نهند كه مجرم مائيم تا ايشان ظالم باشند و شما مظلوم زيرا حق شما و آن سلطان صد چندانست كه ايشان كنند و اللّه كه چنين است و باللّه كه چنين است و تاللّه كه چنين است من اگر در روى جماعتى بسبب نزديكى « 2 »\r\n\r\n\r\n","description":"","footnote":"\r\n( 1 ) - در اصل : عذرى .\r\n( 2 ) - در اصل : نازكى .\r\n","page_name":" 168 ","page_number":184},
  {"content":"\r\n\r\nو خويشى زهر خند كنم حق‌تعالى آن روشنائى داده است به حمد اللّه و بدل راست نباشم و بجان راست نباشم تا آنگه كه ايشان به دل‌وجان و آشكار و نهان با حق و بندگان حق راست نشوند و مكر را در آب سياه نيندازند و كارها بازگونه ننمايند و خاك پاى و غلام بندگان حق سبحانه و تعالى نشوند پيش‌رو و پس پشت و اعتقاد اين پدر اينست كه برين بميرم و برين در گور روم ان شاء اللّه . اللّه اللّه ازين پدر هيچ پنهان مداريد و احوال را يك‌به‌يك به من بگوئيد تا به قدر امكان به يارى خدا معاونت كنم شما هيكل امان حقيد در عالم از آثار آن سلطان كه به بركت شما روح پاك او از آن عالم صد هزار عنايت كند بسبب شما بر اهل زمين هرگز خالى مباد آثار شما و نسل شما منقطع مباد تا روز قيامت و غمگين مباد دل شما و فرزندان شما آمين يا رب العالمين . بيت :\r\n انوار صلاح دين برانگيخته باد * در ديده و جان عاشقان ريخته باد\r\nهر جان كه لطيف گشت و از لطف گذشت * با خاك صلاح دين برآميخته باد \r\nنامهء دوم از مولانا به سلطان ولد وصيت مىكنم جهت شاهزاده ما و روشنائى دل و ديدهء ما و همهء عالم كه امروز در حباله و حوالهء آن فرزند است و كفلها زكريا جهت امتحان عظيم امانت سپرده شد توقع است كه آتش در بنياد عذرها زند و يكدم و يك‌نفس نه قصد نه سهو حركتى نكند و وظيفهء مراقبتى را نگرداند كه در خاطر ايشان يك‌ذره تشويش بىوفائى و ملالت درآيد خود ايشان هيچ نگويند از پاكى گوهر خود و عنصر شاهزادگى و صبر و مروت بر رسته كه ، شعر :\r\n بچهء بط اگرچه دينه بود * آب درياش تا به سينه بود \r\nاما حذر از مرصاد و اشهاد و مشهود ارواح الهى كه مراقب ذريات « 1 » طيبات ايشانست كه الحقنا بهم ذرياتهم اللّه اللّه اللّه اللّه اللّه اللّه اللّه و از بهر سپيدروئى ابدى اين پدر و از آن خود كه همه قبيله ايشان را عزيز دارد و هر روز و هر شب را چون روز اول و شب گردك « 2 » داند در صيد كردن مدام دل‌وجان و نپندارد كه صيد شده است و محتاج صيد نيست كه آن مذهب ظاهربينانست  يَعْلَمُونَ ظاهِراً مِنَ الْحَياةِ الدُّنْيا  كه\r\n\r\n\r\n","description":"","footnote":"\r\n( 1 ) - در اصل در باب .\r\n( 2 ) - حجله است .\r\n","page_name":" 169 ","page_number":185},
  {"content":"\r\n\r\nايشان نه آن عنصرند كه گفته شوند تصرف عنايت ازلى از آن وافرترست كه در و ديوار ايشان منور و معطر نباشد كه و الطور و الزيتون و طور سينين « 1 » قسم به جماداتى است كه روزى قدم ايشان بدانجا رسيده است تا مرتبهء\r\nيا على لو رايت كبدى تجرّ على الارض ايش تصنع به قال لا استطيع الجواب يا رسول اللّه اجعل جفن عينى مأواه و حشو فؤادى مثواه و اعدّ « 2 » نفسى فيه من المجرمين المقصرين فقال النبى صلى اللّه عليه و سلم فاطمة بضعة « 3 » منى اولادنا اكبادنا تمشى على الارض\r\nآزار آن ارواح يكى نيست و صد نه « 4 » و هزار نه ، بيت :\r\n برخاستن از جان و جهان مشكل نيست * مشكل ز سر كوى تو برخاستنست\r\nما ذا الفراق فراق الوامق الكمد * هذا الفراق فراق الروح و الجسد\r\nمن خود دانم كز تو خطائى نايد * ليكن دل عاشقان بدانديش بود \r\nو اين وصيت را مكتوم دارد و محفوظ و با هيچ‌كس نگويد و اللّه اعلم بالصواب .\r\n\r\nمجالس سبعه\r\nو آن عبارتست از مجموعهء مواعظ و مجالس مولانا يعنى سخنانى كه بوجه اندرز و بطريق تذكير بر سر منبر بيان فرموده است .\r\nنسخهء خطى اين كتاب در كتابخانهء سليم آقا در اسگدار محفوظ و تاريخ كتابت آن سال 788 مىباشد و محمد فريدون نافذ بطبع آن اقدام نموده و در تاريخ 24 فروردين امسال سه جزو از اجزاء كتاب به حليهء طبع درآمده است .\r\n\r\n\r\n","description":"","footnote":"\r\n( 1 ) - كه قسم در اصل .\r\n( 2 ) - در اصل اعز .\r\n( 3 ) - در اصل نصفه .\r\n( 4 ) - در اصل و صد و نه هزارند .\r\n","page_name":" 170 ","page_number":186},
  {"content":"\r\n\r\n\r\nفصل دهم - خاندان مولانا\r\nبه گفتهء افلاكى سلطان العلماء بهاء ولد دو پسر و يك دختر داشت . پسر مهين به علاء الدين محمد و فرزند كهين به جلال الدين محمد و دختر به فاطمه خاتون موسوم بود و او پيش از هجرت بهاء ولد به شهر بلخ درگذشت و علاء الدين هنگام ارتحال پدر از بلخ هفت‌ساله و جلال الدين پنج‌ساله بود و اين تخمين به‌طورىكه در فصول گذشته بحث شد مورد تأمل و معرض اشكالات بسيار است .\r\nاز علاء الدين مذكور و خاندان او ( اگر داشته ) اطلاعى نداريم ، اما جلال الدين محمد كه شرح حال او موضوع اين تأليف است چهار فرزند داشت :\r\n1 - بهاء الدين محمد معروف بسلطان ولد ،\r\n2 - علاء الدين محمد « 1 » ( 624 - 660 ) كه بنا بر مشهور در خون شمس تبريز شده و از نظر پدر افتاده بود و فرزندانش هم بدين جهت شهرتى حاصل نكردند .\r\nاين دو پسر از يك مادر بودند و مادر آنان گوهر خاتون دخت شرف الدين سمرقندى است ،\r\n3 - مظفر الدين امير عالم كه به روايت افلاكى خزينه‌دار سلطان وقت بود و او در ششم جمادى الاولى سال 676 وفات يافت ،\r\n4 - ملكه خاتون ( المتوفاة 12 شعبان 703 ) كه مادرشان گرا خاتون قونوى در 13 رمضان 691 رخت از جهان بربست و افلاكى از او روايات كثيرى نقل مىكند .\r\nدر تاريخ مولويان از ميانهء فرزندان مولانا شهرت نصيب مهين فرزندان او سلطان ولد است و ديگران مشهور نيستند .\r\nبهاء الدين محمد معروف به سلطان ولد ولادت او در شهر لارنده به سال 623 اتفاق\r\n\r\n\r\n","description":"","footnote":"\r\n( 1 ) - اين تواريخ از روى نقشه‌اى كه مدير موزهء قونيه از مدفن مولانا بانضمام اسامى كسانى كه با وى دفن شده‌اند تهيه نموده اقتباس شده است .\r\n","page_name":" 171 ","page_number":187},
  {"content":"\r\n\r\nافتاد و مولانا او را به ياد بود « 1 » پدر خود سلطان العلماء به بهاء الدين محمد ملقب و موسوم گردانيد و سلطان ولد عنوانيست كه بعدها بدان مشهور شده است .\r\nوقتى « 2 » سلطان ولد شايستگى تحصيل يافت مولانا او را به همراهى برادرش علاء الدين روانهء دمشق كرد تا در آن شهر به فرا گرفتن علوم اشتغال ورزد و بنا بر بعضى روايات خود هدايهء فقه را ( تأليف برهان الدين ابى بكر مرغينانى ) به دو درس داده بود .\r\nگذشته از آراستگى بعلوم نقلى سلطان ولد تمام دورهء زندگانى را به خدمت مشايخ تصوف و نشر معارف الهى و ذكر مقامات پدر و تدريس مصروف مىكرد و آغاز كار بصحبت برهان محقق رسيده و از دل‌وجان بندگى شمس الدين كرده و يك ماه راه در ركاب وى پياده دويد و دست ارادت در دامن صلاح الدين و حسام الدين استوار داشت .\r\nو « چون مولانا از عالم صورت سفر فرمود چلبى حسام الدين بعد از هفتم روز برخاست و با جميع اصحاب به حضرت سلطان ولد آمد گفت مىخواهم كه بعد اليوم بر جاى پدر بنشينى و شيخ راستين ما باشى و من در ركاب تو غاشيه بر دوش گرفته بندگى و لالائى كنم ، همانا كه سلطان ولد سر نهاده فرمود الصوفى اولى بخرقته و اليتيم احرى بحرقته چنان كه در زمان پدرم خليفه بودى خلافت و تخت از آن شماست و چندانكه با يكدگرشان ملاقات افتادى سلطان ولد دست‌بوس چلبى مىكرد و آن بندگيها كه سلطان ولد با خلفاى پدرش كردى از هيچ شيخ‌زاده منقول نيست » .\r\nچلبى حسام الدين يازده سال خلافت مىراند و قواعدى را كه مولانا نهاده بود از ترتيب سماع و قرائت قرآن و مثنوى بقرار مىداشت و رواتب سلطان ولد و ديگران را به ترتيب مىرسانيد و پانصد فرجىپوش متمول حلقهء بندگى او در گوش كشيده بودند تا آنكه او را وفات در رسيد و روز چهارشنبهء 22 ( يا 12 ) شعبان 683 زندگى اين جهانى را بدرود گفت . بعد از وفات چلبى مريدان روى به سلطان ولد آوردند و\r\n\r\n\r\n","description":"","footnote":"\r\n( 1 ) -\r\n خاص از اخوان چو زادم از مادر * لقب آن شهم نهاد پدر ( ولدنامه ) . \r\n( 2 ) - اين مطالب از مناقب افلاكى و ولدنامه اقتباس شده و شرح حال سلطان ولد در نفحات الانس و الجواهر المضيئه ، جلد 1 طبع حيدرآباد ، ص 120 كه نام او را احمد گرفته مذكور است .\r\n","page_name":" 172 ","page_number":188},
  {"content":"\r\n\r\nدرخواستند تا بر جاى پدر نشيند و بساط ارشاد و معرفت بگسترد و چراغ اين خاندان بزرگ را از دم مشعل‌كشان محفوظ دارد . سلطان ولد اين تقاضى بپذيرفت و بتخت پدر برآمد و آداب طريقت مولوى بنياد نهاد و مولوىخانه‌ها برقرار كرد و مشايخ در اطراف بلاد نصب فرمود و اسرار زندگانى پدر خويش را شرح مىداد و بيخ انكار از دل‌هاى منكران برمىكند و شرح اين اعمال در ولدنامه بدين‌طريق مذكور است :\r\n خلق جمع آمدند پير و جوان * همه شافع شدند لابه‌كنان\r\nكاى ولد جاى والد آن تو بود * زانكه پيوسته مهربان تو بود\r\nكرديش با حسام دين ايثار * زانكه بد پيش والدت مختار\r\nچونكه رفت او بهانه‌ايت نماند * حق‌تعالى چو اين قضا را راند\r\nبعد او كن قبول شيخى را * خلق را شو امام و راهنما\r\nسر اين قوم شو كه بىسرور * هيچ كارى نيايد از لشكر\r\nهمچنين اين سخن دراز كشيد * كرد از ايشان ولد قبول و شنيد\r\nبر سر تخت رفت بىپائى * در جهانى كه نيستش جائى\r\nمدت هفت سال گفت اسرار * بر سر تربهء پدر بسيار\r\nشرق تا غرب رفت آوازه * كه شد آئين حق ز نو تازه\r\nمشكلاتى كه بسته بود گشاد * اين‌چنين تحفه هيچ شيخ نداد\r\nدشمنان جمله دوستان گشتند * از سر خشم و كينه بگذشتند\r\nچونكه بنشست بر مقام پدر * داد با هر گدا دفينهء زر\r\nبىعدد مرد و زن مريد شدند * همه اندر هنر فريد شدند\r\nخلفا ساخت در طريق پدر * كرد در هر مقام يك سرور\r\nزانكه از دور اهالى هر شهر * همه بودند تشنهء اين نهر\r\nمانده بودند در وطن ناكام * همچو مرغان بسته اندر دام\r\nخويش و فرزند گشته مانعشان * اين طرف آمدن نبود امكان\r\nواجب آمد كزين طرف هرجا * برود يك خليفه‌اى از ما\r\nخلفا پر شدند اندر روم * تا نماند كسى ز ما محروم\r\nره بريدند جملهء مردان * همه برخاستند از تن و جان \r\n\r\n","description":"","footnote":"","page_name":" 173 ","page_number":189},
  {"content":"\r\n\r\n تا نبشتيم بهرشان شجره * باغشان داد بىعدد ثمره\r\nگرچه بد والدش قوى مشهور * نبد او همچو شمش دين مستور\r\nهمه او را ز جان مريد بدند * در زمان ولد مزيد شدند\r\nاوليا را كه والدش بگزيد * نه ز تقليد بل ز غايت ديد\r\nبعد والد شد از ولد پيدا * كه چسان داشتند كار و كيا\r\nشرحشان كرد از دل و از جان * برملا تا شنيد پير و جوان\r\nيك دمى كرد شرح طاعتشان * يك دمى عزلت و قناعتشان\r\nيك دمى شرح قال جانيشان * يك دم از حالت نهانيشان\r\nهريكى را كرامتش چون بود * در نماز استقامتش چون بود\r\nهريكى را چه شكل صحبت بود * هريكى را ز حق چه رتبت بود\r\nحاصل احوال جمله را يك‌يك * بنمود و رهيد خلق از شك \r\nمدت خلافت سلطان ولد تقريبا سى سال طول كشيد و در اين مدت كار وى نشر طريقت پدر و وضع آداب آن بود و اكنون اين نكته مسلم است كه اكثر آئينهاى مولوى در سماع و طرز لباس بنياديست كه سلطان ولد نهاده و او يكى از اقطاب تسعه « 1 » يا سبعهء مولوى بشمار است .\r\nوفات سلطان ولد در شنبه دهم رجب سال 712 واقع گرديد و ولادت او در 25 ربيع الآخر سنهء 623 اتفاق افتاده بود .\r\nمولانا به سلطان ولد محبت بىاندازه ابراز مىفرمود و مىگفت « انت اشبه الناس بى خلقا و خلقا » و بر ديوار مدرسه نوشته بود « بهاء الدين ما نيكبخت است خوش زيست و خوش ميرد » .\r\nسلطان ولد بتقليد « 2 » و اقتداء پدر آثارى بنظم و نثر انشا كرده و موجود است و از جمله آثار منظوم او يكى ديوان قصائد و غزلياتست كه قبل از شروع بنظم ولدنامه\r\n\r\n\r\n","description":"","footnote":"\r\n( 1 ) - عبارتند از : سلطان العلماء ، برهان محقق ، مولانا جلال الدين ، شمس تبريز ، صلاح الدين ، حسام الدين ، شيخ كريم الدين بكتمر ( المتوفى 690 ) ، سلطان ولد ، عارف چلبى و آنان كه اقطاب را هفت مىشمارند شيخ كريم الدين و عارف چلبى را به حساب درنمىآورند .\r\n( 2 ) - در مقدمهء ولدنامه بدين مطلب تصريح دارد .\r\n","page_name":" 174 ","page_number":190},
  {"content":"\r\n\r\nآن را تمام ساخته بود و پيشتر يادآورى كرديم كه 27 غزل از گفتار سلطان ولد در كليات شمس درج كرده‌اند . اين اشعار عموما بسبك و پيروى مولانا گفته شده ولى چندان لطافت و متانتى ندارد .\r\nولدنامه مشتمل است بر سه جزء : بخش نخستين منظومه‌ايست به وزن حديقهء سنائى و موضوع اصلى آن ذكر حالات و مقامات مولانا و همنشينان او ( شمس الدين و صلاح الدين و حسام الدين ) و بيان احوال مولاناى بزرگ بهاء ولد و برهان الدين محقق مىباشد . نهايت آنكه تاريخ مولانا مفصل‌تر و از آن بهاء ولد مختصر است .\r\nدر خلال روايات و اخبار تاريخى سلطان ولد همواره بشرح دقائق عرفانى و نتائج اخلاقى مىپردازد و روش زندگانى و اسرار حيات پرآشوب و انكارخيز پدر خود را با سخنان و حالات مشايخ پيشين وفق مىدهد و ازين‌روى توان انديشيد كه سلطان ولد اين كتاب را به منظور دفاع از مقام پدر خود و دفع شبهات معاندان بنظم آورده است . عدهء ابيات آن مطابق نسخه‌اى كه اين ضعيف در دست دارد روىهم‌رفته به 10000 مىرسد .\r\nمؤلف مطابق اظهار خود اين مثنوى را اول ماه ربيع الاول در سال 690 آغاز كرد و در جمادى الاخرى از همان سال به پايان آورد ، چنان كه در تاريخ نظم آن گويد :\r\n مطلع اين بيان جان‌افزا * بود در ششصد و نود يارا\r\nگفته شد اول ربيع اول * گر فزون گشت اين مگو طوّل\r\nمقطعش هم شده است اى فاخر * چارمين شنبه جمادى آخر \r\nو بنابراين مدت چهار ماه صرف وقت در انشاء اين مثنوى نموده و شايد يكى از علل سستى اشعار و سخافت تراكيب آن شتاب و عجلهء گوينده در سرودن اين منظومه كه مستلزم عدم دقت مىباشد بوده است .\r\nجزو دوم و سوم از مثنوى ولدى منظومه‌اى است ببحر رمل مسدس مقصور يعنى همان وزن مثنوى مولانا كه قسمت اولين را مصنف از رباب شروع نموده بعد بمطالب خود پرداخته و قسمت دومين نيز دنبالهء مطالب جزو اول مىباشد و علت شروع بانشاء مثنوى مزبور خواهش يكى از مريدان بوده است كه سلطان ولد كتابى بر وزن مثنوى مولانا بسرايد .\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nاين دو قسمت را سلطان ولد على التحقيق بعد از فراغ از مثنوى سابق الذكر برشته نظم كشيده و موضوع آنها نيز مسائل پراكندهء تصوف و شرح كلمات و مقاصد مولاناست و ازين جهت مثنويهاى ولدى حائز اهميت مىشود ، هرچند به نظر ادبى چندان مهم نيست . اكثر امثال و اصول مطالب سلطان ولد درين منظومات بر روى سخنان مولانا در مثنوى و ديگر آثار خود دور مىزند و اقتباسى است از آنچه او با بيان عالى خود به صورت عبارت آورده است ، ليكن چون غرض سلطان ولد شرح و حل آن مبهمات و مشكلات بوده و در غالب موارد پرده از روى آن رازها برداشته براى كسانى كه مىخواهند مطابق اصطلاح معروف آب از سرچشمه بردارند و حل اغراض مولانا را از كسى كه در دامن او تربيت شده بشنوند ارزش اين كتاب مجهول نخواهد بود .\r\nاز سلطان ولد رساله‌اى منثور كه موضوع آن هم عرفان است بانضمام فيه ما فيه در طهران بطبع رسيده و بنام ( فيه ما فيه ) مشهور گرديده و به‌طورىكه تحقيق شد ناشر از روى قياس اين اسم را بر روى كتاب گذارده و ظاهرا نام اصلى كتاب « 1 » ( معارف سلطان ولد ) مىباشد و آن خلاصهء تقريرات و مجالس اوست كه خود تحرير كرده و شرائط بلاغت را حتى الامكان مرعى داشته است .\r\nسلطان ولد چهار پسر داشت : عارف چلبى ، عابد چلبى ، زاهد چلبى ، واجد چلبى . جلال الدين عارف چلبى فريدون از فاطمه خاتون دخت شيخ صلاح الدين در سنهء 670 بوجود آمد و مولانا در ولادت او اين غزل كه در نسخهء كليات طبع هند ديده نمىشود بنظم آورد :\r\n\r\n\r\n","description":"","footnote":"\r\n( 1 ) - نسخه‌اى ازين كتاب در كتابخانهء دانشگاه ليدن از بلاد هلاند موجود است و در كنارهء خارجى كتاب نوشته‌اند ( معارف سلطان ولد ) و دخويه در فهرست آن كتابخانه ( جلد 5 ص 40 - 41 ) عبارت اول كتاب را نقل كرده و درست مطابق است با آغاز اين نسخه و احتمال مىرود كه سلطان ولد به جهت اقتفاء جد خود كتاب را بدين اسم خوانده باشد .\r\nو اطلاع بنده از وجود چنين كتابى در كتابخانهء دانشگاه ليدن مرهون عنايت و توجه استاد علامه محمد قزوينى است كه در ضمن مراسله‌اى اين ضعيف را بدين مسئله متوجه فرموده‌اند .\r\n","page_name":" 176 ","page_number":192},
  {"content":"\r\n\r\n مبارك باد بر ما اين فريدن * كه گردد پادشاه دين فريدون\r\nچو ماه آسمان تابان و روشن * چو قند و چون شكر شيرين فريدون\r\nبميدان سعادت گوى بازد * كند شبديز دولت زين فريدون\r\nبرآيد همچو مه از برج اقبال * همه مهر و صفا بىكين فريدون\r\nببرّد گردن ضحاك غمرا * بتيغ رفعت و تمكين فريدون\r\nبه حمد اللّه كنون در قصر دولت * فزايد رتبت و آئين فريدون\r\nز مادر روز يكشنبه بزاده * بتاريخ سنهء سبعين فريدون\r\nمه ذىالقعده و در هشتم او * بده ساعت پس از پيشين فريدون\r\nچو از پشت ( و ) نژاد خسروانست * بود مجنون چون شيرين فريدون\r\nز مادر وز پدر شاه اصيلست * ز خلد آمد چو حور العين فريدون\r\nچو گردد هوشيار و سر فرازد * بدين شعرم كند تحسين فريدون\r\nهزاران سال عمرت باد و افزون * تو هم از جان بگو آمين فريدون \r\nدر سنهء 712 بعد از وفات سلطان ولد عارف چلبى خلافت يافت و او « 1 » براى ارشاد خدابنده بمذهب سنت و ترك تشيع به ايران سفر گزيد و ورود او به سلطانيه مصادف گرديد با مرگ خدابنده و عارف چلبى نيز در سنهء 719 وفات كرد و احمد افلاكى از مريدان وى بود و بامر او در سنهء 718 بتأليف مناقب العارفين همت گماشت .\r\nعابد چلبى ( 682 - 729 ) چهارمين خليفهء مولاناست و دو تن از فرزندان وى هم بدين منصب نائل شدند ، يعنى چلبى امير عالم ثانى و چلبى پير امير عادل چارم كه هشتمين و دهمين خليفه بشمارند ،\r\nواجد چلبى اكبر ( 685 - 733 ) سومين پسر سلطان ولد و پنجمين خليفهء مولانا است كه از نژاد او ( اگر نژادى داشته ) هيچ‌كس خلافت نيافت ،\r\nزاهد چلبى اكبر ( 686 - 734 ) به خلافت ننشست ،\r\nسلطان ولد دخترى داشت بنام ( مطهره سلطان عابد خاتون ) كه شانزدهمين خليفهء مولانا چلبى محمود عارف ثالث قره‌حصارى از نژاد او بود ،\r\n\r\n\r\n","description":"","footnote":"\r\n( 1 ) - مناقب افلاكى .\r\n","page_name":" 177 ","page_number":193},
  {"content":"\r\n\r\nخاندان مولانا در بلاد روم ( تركيهء امروز ) به نهايت حرمت مىزيستند و ناشر زبان و ادبيات فارسى و اصول تصوف بودند و تاكنون سى تن از اين خاندان بتخت خلافت و مسند ارشاد جلوس كرده‌اند كه باستثناء آنچه ذكر شد بالتمام از خاندان اولو عارف چلبى بن سلطان ولد مىباشند و آخرين پوست‌نشين درگاه مولانا شيخ محمد بهاء الدين ( برهان الدين ) ولد چلبى افندى است كه ازين شغل معزول گرديد و مسند اين خاندان در دور او برچيده شد .\r\nپايان جلد اول\r\n\r\n","description":"","footnote":"","page_name":" 178 ","page_number":194},
  {"content":"\r\n\r\n\r\nاضافات و توضيحات\r\nص 4 - دربارهء تخلّص مولانا ( خاموش ) حدس دانشمند مكرم جناب آقاى الفت تأييد مىشود بدينكه در تذكرهء نصرت مولانا با همين تخلص ياد شده است . تذكرهء نصرت محفوظ در كتابخانهء مدرسهء عالى سپهسالار به شمارهء 2730 اين مطلب را دانشمند محترم آقاى مدرس رضوى استاد دانشگاه طهران بدين ضعيف يادآورى فرموده‌اند .\r\nص 6 - استنباط اين ضعيف در شرح عبارت مولانا در ديباچهء دفتر اول مثنوى مبتنى بر آنست كه صديق بطور مطلق لقب ابو بكر خليفهء اول است و جملهء المنتسب الى - الشيخ المكرم بيان جهت انتساب حسام الدين چلبى است بوى كه به عبارت ( بما قال امسيت كرديّا ) تأييد شده است ولى استاد علامه فقيد محمد قزوينى در حواشى شد الازار چنين استنباط فرموده‌اند كه مقصود از ( الشيخ المكرم ) ابو بكر حسين بن على بن يزدانيار ارموى است كه بنا ببعضى روايات قائل جملهء : امسيت كرديا و اصبحت عربيّا وى بوده است و نسبت حسام الدين حسن بن محمد چلبى كه بنص مولانا ارموى الاصل بوده به دو پيوسته مىگردد و اين استنباط مبتنى برآنست كه عبارت : المنتسب الى الشيخ المكرم - صفت بعد از صفت و توضيح ( الارموى الاصل ) باشد نه ( صديق ابن الصديق ) و جملهء : بما قال - بيان مكرم بودن ابن يزدانيار فرض شود نه مبين جهت انتساب حسام الدين به ابو بكر صديق از باب انحلال نسب و تبديل گوهر و پيداست كه بر اين فرض ( صديق ) بمعنى وصفى عام خواهد بود نه معنى شايع و مصطلح عرفى .\r\nرجوع كنيد به : حواشى شد الازار ، طبع طهران ، ص 516 - 511 .\r\nص 6 - دربارهء لقب سلطان العلماء آنچه در ذيل صفحه از ولدنامه و مناقب افلاكى نقل شده ظاهرا مأخذ آن گفتهء بهاء ولد باشد در معارف بدين‌گونه : قاضى محو مىكرد سلطان العلمايى مرا . . . تو چگونه محو كنى سلطان العلمايى مرا كه عزيزى از عزيزان و گزيدگان حق در خواب ديد كه پيرى نورانى از خاصان حق بر بالاى بلنديى ايستاده\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nبود و مرا مىگفت كه اى سلطان العلماء بيرون آى زود تا از تو همه عالم پرنور شود و از تاريكى غفلت بازرهد ، خواجه‌اى بود مروزى خدمت بزرگان بسيار كرده بود مرا گفت كه من هم ديدم كه بندگان خداى عز و جلّ در حق تو گواهى مىدادند كه سلطان العلماء براى تو رسول فرموده است و حكم اوست كه ترا چنين گويند . درين جهان و در آن جهان ، كسى چگونه تواند آن را محو كردن ، باز گفت كه قومى را ديدم به آواز بلند مىگفتند كه رحمت بر دوستان سلطان العلماء بهاء الدين ولد باد مرا ازين سخن معلوم مىشد كه لعنت بر دشمن‌دارانش باد . جزو دوم معارف بهاء ولد نسخهء عكسى متعلق به نگارنده كه از روى نسخهء خطى محفوظ در اونيورسيته كتابخانه سى استانبول به شمارهء 602 عكس‌بردارى شده است ، نيز رجوع كنيد به : رسالهء فريدون بن احمد سپهسالار ، چاپ طهران ، ص 11 .\r\nص 7 - دربارهء تاريخ ولادت سلطان العلماء آنچه در متن نوشته‌ايم حدس و استنباطى است كه از مقايسهء سخنان افلاكى نموده‌ايم و از واقع هم چندان بدور نيست ولى خود سلطان العلماء تصريح مىكند كه او در غرهء رمضان سنه 600 نزديك به پنجاه و پنج سال داشته و بنابراين بايد در اواخر سال 545 يا اوائل سال 546 متولد شده باشد . اينست گفتهء بهاء ولد : چون عمر من نزديك شد به پنجاه و پنج سال در غره ماه رمضان سنهء ستمائة و انديشيدم كه غايت حيات من تا ده سال ديگر باشد و يا نباشد كه حصاد امتى ما بين ستين الى سبعين و حيات تا اين غايت از آن مردمان قوى و جسيم تن باشد و حساب كردم ده سال را بروز سه هزار و ششصد روز باشد الكيس من دان نفسه گفتم سه هزار و ششصد روز را به چيزى صرف كنم كه بهتر بود . ( جزو سوم از معارف بهاء ولد ) .\r\nص 14 - دربارهء مسافرت بهاء ولد توجه بدين نكته مفيد است كه در موقع فتح سمرقند و قتل عام آن شهر بامر علاء الدين محمد خوارزمشاه بهاء ولد در آن شهر اقامت داشته است چنان كه مولانا جلال الدين به صراحت اين مطلب را در كتاب فيه ما فيه بيان كرده است به صورت ذيل : در سمرقند بوديم و خوارزمشاه سمرقند را در حصار گرفته بود و لشگر كشيده جنگ مىكرد در آن محله دخترى بود عظيم صاحب جمال چنان كه در آن شهر او را نظير نبود هر لحظه مىشنيدم كه مىگفت خداوندا كى روا\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nدارى كه مرا بدست ظالمان دهى و مىدانم كه هرگز روا ندارى و بر تو اعتماد دارم چون شهر را غارت كردند و همه خلق را اسير مىبردند و كنيزكان آن زن را اسير مىبردند و او را هيچ المى نرسيد و با غايت صاحب جمالى كس او را نظر نمىكرد . ( فيه ما فيه طبع طهران ، بتصحيح نگارنده ، ص 173 ) و اين واقعه مطابق نقل ابن الاثير تقريبا در حدود سال 607 ( كامل ابن الاثير ، حوادث سنه 604 ) و بتصريح عطا ملك جوينى ( جهانگشا ، طبع ليدن ، ج 2 ، ص 125 ) در سال 609 اتفاق افتاده است و مولانا در آن هنگام در حدود چهار يا شش سال از عمر داشته و باحتمال قوى با پدر و خاندان خود مقيم سمرقند بوده است و بنابراين مىتوان احتمال داد كه بهاء ولد بر اثر رنجش از خوارزمشاه و سعايت فخر رازى و هواخواهان او از بلخ مهاجرت گزيده و بسمرقند رفته و در آن شهر كه ساكنان و پادشاه آن ( سلطان عثمان ) با خوارزميان نظر خوب نداشتند و عاقبت هم به آتش بيداد و نيران قهر و غضب محمد خوارزمشاه گرفتار آمدند اقامت جسته و بار ديگر از بيم حملهء مغول به كلى از ديار بلخ و خراسان در حدود سال 617 ، رخت بربسته باشد و بر اين فرض تناقض واضح و تباين عجيبى كه در سخنان افلاكى و ديگران ملاحظه مىشود از ميان خواهد رفت نيز رجوع كنيد به : حواشى نگارنده بر فيه ما فيه ، ص 333 .\r\nص 16 - بيت ذيل را اين‌طور بخوانيد :\r\n كرد تاتار قصد آن اقليم * منهدم گشت لشگر اسليم \r\nبه امالهء اسلام مطابق قواعد مقرر در علم صرف زيرا تلفظ اسلام به صورت ( اسليم ) رواست ولى اقليم را نمىتوان ( اقلام ) خواند .\r\nص 17 - دربارهء شيخ عطار سند بسيار معتبر و مهمى كه پس از طبع اول اين تأليف بدست آمده ترجمهء حالى است كه كمال الدين ابن الفوطى ( متوفى 722 ) در كتاب نفيس و مفيد و ممتع خود موسوم بمعجم الالقاب آورده و زندگانى اين استاد بزرگ را از پردهء غموض و ابهام بيرون كشيده است و نظر به اهميت مقام عين آنچه ابن الفوطى در جزو چهارم معجم الالقاب نوشته است در اين تعليقات ذكر مىكنيم .\r\n« فريد الدين سعيد بن يوسف بن على النيسابورى العطار العارف يعرف بالعطار\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nكان من محاسن الزمان قولا و فعلا و معرفة و اصلا و علما و عملا رآه مولانا نصير الدين ابو جعفر محمد بن محمد بن الحسن الطوسى بنيسابور و قال كان شيخا مفوها حسن الاستنباط و المعرفة لكلام المشايخ و العارفين و الائمة السالكين و له ديوان كبير و له منطق الطير من نظمه المثنوى و استشهد على يد التتار بنيسابور قال سمعت ان ذا النون المصرى كان يقول الصوفية آثر و اللّه على كل شيئى فآثرهم على كل شيئى » .\r\nو از گفتهء ابن الفوطى مسلم است كه عطار در نيشابور بدست تاتار و مغول شربت شهادت چشيده و بنابراين شهادت او در سال 617 ( كه به گفتهء مورخان نيشابور بدست مغول افتاد و مردم آن به تمامت شربت هلاك چشيدند و آن شهر كه ام البلاد خراسان و مركز و مجمع طبقات مختلف علما و اصحاب هنر بود چنان ويران گشت كه اثرى از آن بر جاى نماند ) وقوع يافته است و احتمال وقوع آن قبل از اين تاريخ يعنى سال 587 يا 597 باوجود ملاقات خواجه نصير ( متولد 597 ) با وى كه مستلزم محالى واضح و بين است ( ملاقات خواجه نصير عطار را قبل از آنكه متولد شود ) و همچنين بعد از تاريخ مذكور در فوق با تصريح ابن الفوطى ( و استشهد على يد التتار ) به كلى مردود و باطل است .\r\nناگفته نگذاريم كه از بيت ذيل در منطق الطير :\r\n از گنه رويم نگردانى سياه * حق همنامى من دارى نگاه \r\nكه خود شيخ عطار در مدح حضرت رسول ( ص ) مىگويد جاى شبهه نيست كه نام او محمد بوده و گفتهء ابن الفوطى مخالف اشاره بسيار روشن صاحب ترجمه و از صحت بدور است بخصوص كه در كليهء منابع معتبر ديگر او را با لقب و نام فريد الدين محمد ذكر كرده‌اند و احتمال اينكه شايد تذكره‌نويسان شيخ عطار گويندهء منطق الطير را به ابو بكر محمد بن ابراهيم اصفهانى عطار كه از زمرهء محدثين و شرح حال او در تذكرة الحفاظ ذهبى ، ج 2 ، ص 222 مذكور است اشتباه كرده باشند هم مورد ندارد .\r\nتوضيح آنكه جزو چهارم معجم الالقاب محفوظ است در كتابخانهء ظاهريه دمشق و استاد دانشمند دكتر مصطفى جواد از افاضل محققين عراق آن كتاب را تصحيح و تنقيح و در حقيقت احيا و جهت طبع آماده نموده‌اند و ترجمهء حال شيخ عطار را از روى نسخهء\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nتصحيح كردهء خود جهت اين ضعيف بوسيلهء آقاى حسين على محفوظ دانشجوى عراقى در دانشگاه طهران فرستاده‌اند و استاد دانشمند آقاى عباس اقبال هم از روى نسخهء كتابخانه ظاهريه نسخهء عكسى فراهم ساخته و اخيرا در اختيار اين ضعيف گذاشته‌اند .\r\nص 20 - مدت اقامت بهاء ولد در بغداد سه روز بيش نبود به روايت افلاكى ولى فريدون سپهسالار نقل مىكند كه بهاء ولد يك ماه تمام تفسير بسم اللّه تقرير مىفرمود و تمامت اكابر بغداد طرفى النهار به حضرتش مىآمدند و معانى بديع و حقايق غريب استماع مىكردند همچنين مدت توقف او در نواحى ارزنجان به گفتهء افلاكى و جامى چهار سال بوده و پس از وفات ملك فخر الدين ( 622 ) عزم لارنده كرده است درصورتىكه بنقل فريدون سپهسالار « يك سال كمابيش آن جايگه ساكن بودند » رسالهء فريدون سپهسالار طبع طهران ، ص 15 - 14 .\r\nص 21 - شرح و تفصيل ازدواج عز الدين كيكاوس با سلجوقى خاتون دختر ملك فخر الدين بهرام شاه در كتاب الاوامر العلائية فى الامور العلائية معروف بتاريخ ابن بىبى كه تمام آن بدون اختصار در استانبول چاپ عكسى شده مىتوان ديد ( ص 182 - 172 ) .\r\nهمچنين روايت او را دربارهء نظامى و نظم مخزن الاسرار كه در مختصر سلجوقنامه باختصار نقل شده از روى چاپ عكسى ( ص 72 - 71 ) مىآوريم :\r\n« مبدع الكلام خواجه امام نظامى گنجهء رحمه اللّه كتاب مخزن الاسرار را بنام بارگاه همايون او ( فخر الدين بهرام شاه ) در سلك نظم چون در مكنون كشيد و به خدمت حضرتش هديه و تحفه فرستاد پنج هزار دينار و پنج سر استر رهوار و پنج سر اسب با طوق و سر افسار و ما يليق بها و يناسبها تشريف فاخر و ملبوس گرانمايه اجرت اتعاب فكرت و ترصيع جواهر زواهر دربارهء او انعام فرمود بعضى از نواب و حجاب جناب كريمش كه مرتبهء مكالمت و انبساط داشتند در آن اتحاف استشراف نمودند فرمود كه اگر ميسر شدى دفاين و خزاين در قضيه عطيه فرمودمى زيرا كه نام من بدين كتاب منظوم چون لئالى مبدد در جهان مخلد ماند » .\r\nص 23 - از مكتوبات مولانا چنين مستفاد مىشود كه او با يكى از افراد و بازماندگان\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nخاندان فخر الدين بهرام شاه ارتباط قوى و دوستى خالص داشته و نامه‌هايى كه بعنوان « فخر آل داود - تاج آل داود » نوشته حاكى از كمال و داد و اتحاد و يگانگى و پيوستگى قلبى است و از جهت فصاحت و اشتمال بر حقايق و دقايق معرفت بهترين مكتوبات مولانا بشمار تواند رفت . ( مكتوبات مولانا طبع استانبول ، ص 40 ، 43 ، 62 ، 94 ، 96 ، 104 ، 106 ) .\r\nو محتمل است كه اين دوستى و يكرنگى يادگار عهد قديم و نمودار پيوستگى مولانا با اين خاندان در مدت اقامت ارزنجان باشد .\r\nص 26 - ابن بىبى دربارهء فضائل و كمالات نفسانى ركن الدين سليمان شاه اطلاعاتى بدست مىدهد كه به جهت اهميت و تأييد مطالب متن نقل مىشود :\r\n« كه از رشك خط او ابن هلال در خط شدى و چون بدر در محاق و چون عطارد در احتراق افتادى .\r\n فى خطه من كل قلب شهوة * حتى كان مداده الاهواء \r\nشهاب الدين مقتول را مقبول و مقرب خاطر و انيس خلوت و مفيد حضرت فرموده بود و اجزاء حكمت را به كلى برو اشتغال كرده و در آن باب تحقيق واجب داشته و تعمق و تنوق لازم شمرده تا بحظى اوفر و قسطى اجزل محظوظ شد و در مبادى تحصيل مولانا شهاب الدين پرتونامه را بنام همايونش تصنيف و تأليف كرد سلطان آن را در بحث و محاققه ( كذا ) آورد و بر كل رموز و اشارات آن مهارت يافت و نفس عليلش در وقت حصول شفاء علمك ما لم تكن تعلم از ورطهء جهالت نجات محصل گردانيد و بر ضوابط قانون و اصطلاح آن زمره واقف - چنانك از وى به رشك آمد روان بو على سينا - تاريخ ابن بىبى ، چاپ عكسى . ص 25 - 24 .\r\nو اگرچه جاى نام ( ركن الدين سليمان شاه ) در نسخه اصل سفيد مانده ولى چون مؤلف در صفحهء 59 كه مخصوص بتقرير مناقب سليمان شاه است به صراحت مىگويد « و پيش ازين از فضائل بزرگوارش كه در علوم حكمت و خط و بلاغت داشت تقرير رفته است اعادت آن سبب اطناب كتاب باشد اما دو بيتى كه در حق برادرش قطب الدين ملكشاه ملك قيصريه بسبب معادات و مكاشحتى كه باهم داشتند گفته است ايراد افتاد .\r\n\r\n","description":"","footnote":"","page_name":" 184 ","page_number":200},
  {"content":"\r\n\r\n اى قطب فلك‌وار ز تو سر نكشم * تا چون نقطت به دايره درنكشم\r\nبر كوس كشيده باد كيمخت تنم * گر پرچمت از كاسهء سر برنكشم » \r\nهيچ شبهه‌يى باقى نمىماند در اينكه مقصود مؤلف در صفحه 25 - 24 هم ركن الدين سليمان شاه است نه كس ديگر .\r\n» » ؟ ؟ ؟ درباره صلت و جائزه قصيدهء ظهير الدين فاريابى گفتهء ابن بىبى بدون اختصار چنين است : جائزهء اين قصيده كه در حلق جان مغاص عصيده دارد دو هزار دينار سلطانى و ده سر اسب و پنج سر استر و ده شتر بيسراك و پنج نفر غلام و پنج نفر كنيزك خوب‌روى رومى و پنجاه قد جامه از زربفت و اطلس و قطنى و عتابى و سقرلاط به دو فرستاد و مثالى موقع بايصال مديح او بموقع احماد و تحسين فصاحت الفاظ و براعت عبارت و بلاغت معانى اين قصيده غراء عذراء و وقوع آن به محل استحسان ارسال فرمود و در مبادرت و مسارعت او به خدمت بارگاه تحريض و مبالغت ارزانى داشت چون جوايز و صلات به دو وصول يافت او را از مومات فقر و مفاوض ( ظ : مفاوز ) افلاس برياض استغنا و حدائق استيناس رسانيد و گفت هر مدحت و محمدتى كه جز در وصف فضائل اين شاه شاهزاده گويند دريغ و دروغ باشد . ابن بىبى ، چاپ عكسى ، ص 62 .\r\n» » ؟ ؟ ؟ - قصيدهء دختر حسام الدين سالار تركيب‌بندى است مشتمل بر نه بند هر بند متضمن هشت بيت در نهايت فصاحت و لطافت كه محض نمونه بند نخستين منقول افتاد .\r\n تا طره آن طره طرار برآمد * بس آه كزين سينهء غمخوار برآمد\r\nدر عشق هرآن‌كس كه بدين كوى فروشد * جانش بغم و حسرت و تيمار برآمد\r\nخوبان جهان را همه بازار شكستند * آن روز كه او مست به بازار برآمد\r\nشمشاد خجل شد چو ز بستان زمانه * آن قامت چون سرو سمن‌وار برآمد\r\nشد عارض زيباش گل باغ لطافت * كان سوسن نورسته ز گلزار برآمد\r\nاى چرخ مكن قصد به خون ريختن خلق * زيرا كه به يك غمزهء او كار برآمد\r\nاى ماه كنون دمدمهء حسن تو بنشست * چون كوكبهء شاه جهاندار برآمد\r\nشاهى به لطافت چو دم عيسى جان‌بخش * جمشيد دوم شاه جوان‌بخت جهان‌بخش \r\n\r\n","description":"","footnote":"","page_name":" 185 ","page_number":201},
  {"content":"\r\n\r\nو تمام اين قصيده در تاريخ ابن بىبى ، چاپ عكسى ، ص 126 - 122 مىتوان يافت .\r\nص 27 - نظام الدين احمد ارزنجانى : از افاضل كتاب و شعراء عهد عز الدين كيكاوس و علاء الدين كيقباد بشمار است و در روزگار علاء الدين كيقباد يك‌چند مورد خشم سلطان واقع شده بود و آخر بسبب فتح‌نامه‌يى كه هنگام پيروزى علاء الدين بر جلال الدين خوارزمشاه در قلم آورد مقبول حضرت سلطنت شد و منصب طغرا به دو مفوض گشت و ابن بىبى در ذكر رجال دورهء علاء الدين كيقباد وصف فضائل او بدين‌گونه مىآورد : و ملك السادة ولى الافضال و السيادة شعبة السرحة الطاهرة و زهرة الدوحة الزاهرة مالك البراعة و العبارة نظام الدين احمد امير عارض معروف به پسر محمود وزير كه بعد از سلطان ممالك كلام فردوسى طوسى رقاه اللّه مراقى الجنان و لقاه مراضى الغفران تلفيق قوافى مثنوى پهلوى را مبدع‌تر و ملفق‌تر ازو متصدى نشده و درج در ردرى درى [ را 
  ] ماهرتر ازو نظامى اتفاق نيفتاده رباعى سؤال و جواب چون لؤلؤى خوشاب از نتائج طبع سليم و قريحهء مستقيم او تا بر نقاء لطف طبع و ملاء ظرف ظرف او بدان اعتقاد ازدياد يابد اثبات افتاد .\r\n گفتم غم زلف تو دگر نتوان خورد * وز مشك تو بيش ازين جگر نتوان خورد\r\nگفتا غم چشم و لب من نيز مخور * كآخر همه بادام و شكر نتوان خورد \r\n( ابن بىبى ، چاپ عكسى ، ص 202 ) و ازين سخن چند نكته روشن مىگردد يكى آنكه نظام الدين احمد از سادات و ذريهء رسول ( ص ) بوده ديگر آنكه بسبك و طريقهء فردوسى ببحر متقارب شعر نيك مىسروده سوم آنكه در آغاز سلطنت علاء الدين كيقباد هم سمت عارضى ( وزير لشگر ) داشته است و قصيدهء او در مدح عز الدين كيكاوس بدين بيت آغاز مىشود :\r\n از رنگ برآميختن غمزهء جادو * هرگز نشود شاد دل من ز غم تو \r\nابن بىبى ، چاپ عكسى ، ص 127 - 126\r\n» » - ؟ ؟ ؟ كمال الدين كاميار : از اكابر امراء روم بود و در روزگار دولت علاء الدين كيقباد ( 634 - 617 ) پس از آنكه مدت دو سال در زاويهء عطلت بسر مىبرد مورد نظر و عنايت سلطان گرديد و به اوج اعتلا و ارتقا رسيد ، فتوح ارمنستان و گرجستان و\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nبلاد شام بحسن كفايت و صرامت راى و شهامت وى بحصول پيوست و همو علاء الدين كيقباد را پس از آنكه به سفارت نزد جلال الدين خوارزمشاه رفته و بازآمده بود بحرب و منازعت خوارزمشاه برانگيخت ، در فضائل نفسانى و كمالات معنوى نيز سرآمد اقران و صاحب السيف و القلم بود و عاقبت در آغاز سلطنت غياث الدين كيخسرو ( 644 - 634 ) بقتل رسيد . رجوع كنيد بتاريخ ابن بىبى ، چاپ عكسى صفحات 473 - 271 .\r\n» » - ؟ ؟ ؟ نظام الدين حصيرى : مشهور است بدين لقب و نسبت نظام الدين احمد ابن جمال الدين ابو المحامد محمود بن عبد السيد البخارى متولد در سنه 629 كه در سال 665 پس از وفات برادر خود قوام الدين محمد ( متولد در يازدهم شعبان 625 و متوفى در چهارم شوال 665 ) بتدريس مدرسهء نوريه دمشق ( منسوب بنور الدين محمود بن زنگى ) از مدارس مهم حنفيه منصوب گرديد و تا پايان عمر يعنى دوم محرم سال 698 بدين سمت باقى بود و او مطابق گفتهء ذهبى در وقت وفات نزديك به هفتاد سال داشت و اينكه ابن خلكان او را از جمله شاگردان ركن الدين محمد بن محمد بن محمد العميدى السمرقندى متوفى 615 شمرده و گفته است كه نظام الدين حصيرى در قتل عام نيشابور به سال 616 بقتل رسيد اگر مقصود نظام الدين احمد بن محمود حصيرى باشد چنان كه صريح عبارت اوست بدون هيچ شك و شبهتى آن سخن سهوى واضح و غلطى آشكار و رسواست زيرا چنان كه گفتيم او سيزده سال بعد از تاريخى كه ابن خلكان در مورد قتل او نقل مىكند ولادت يافته است .\r\nو از آنچه گفتيم بوضوح تمام مسلم مىگردد كه گفتهء ابن بىبى دربارهء كمال الدين كاميار « و در فقه از مقتبسان نظام الدين حصيرى » نيز درست نيست چه كمال الدين كاميار در آغاز شهريارى غياث الدين كيخسرو ( حدود 634 ) بقتل رسيده و نظام الدين حصيرى در اين هنگام شش‌ساله بوده است و توان گفت كه ابن بىبى نظر به شهرت نظام الدين در موقع تأليف كتاب ( تقريبا سنه 680 زيرا كتاب بنام عطا ملك جوينى است متوفى 681 و آخرين حادثه مذكور در آن واقع در سنه 679 بوده است ) دوچار اشتباه شده و بجاى جمال الدين محمود حصيرى نام او را آورده است .\r\nاما جمال الدين محمود بن احمد بن عبد السيد الحصيرى البخارى از بزرگان و\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nو مشايخ فقهاء حنفيه است ولادت او به سال 546 و وفاتش در يكشنبه هشتم صفر سال 636 در دمشق اتفاق افتاد و جنازهء او را بتكريم تمام در « مقابر صوفيه » دفن كردند و او از شاگردان مبرّز قاضى خان حسن بن منصور اوزجندى است ( متوفى 592 ) كه صحيح مسلم را از او سماع داشته است .\r\nملك معظم عيسى بن ابى بكر بن ايوب ( 624 - 576 ) و ابو الثناء تاج الدين محمود بن عابد بن حسين بن محمد بن على صرخدى ( 674 - 582 ) و سبط ابن الجوزى يوسف بن قزاوغلى ( متوفى شب سه شنبه 21 ذىالحجه سال 654 ) از جملهء مستفيدان محضر وى بوده‌اند و او در سال 611 بتدريس مدرسه نوريه منصوب گرديد و مدت 25 سال به افاضه و افاده اشتغال داشت و ابن خلكان را بارها با وى در دمشق اتفاق ديدار افتاد و اينكه بعضى اشتغال او را بتدريس در مدرسه نوريه به سال 623 شمرده‌اند و همچنين گفتهء مؤلف الفوائد البهيه كه وفات او را در سال 637 مىشمارد سهو است از مؤلف يا متصدى طبع كتاب و جاى شگفت است كه ابن خلكان با آنكه به گفتهء خود « و اجتمعت به عدة دفوع » معاشر جمال الدين حصيرى بوده دربارهء اشتغال نظام الدين احمد بر ركن الدين عميدى چنين گفته است : و اشتغل عليه خلق كثير و انتفعوا به من جملتهم نظام الدين احمد بن الشيخ جمال الدين ابى المحامد ( ابى المجاهد ، طبع ايران و آن سهو است ) محمود بن احمد بن عبد السيد بن عثمان بن نصر بن عبد الملك البخارى الناجرى الحنفى المعروف بالحصيرى صاحب الطريقة المشهورة و غيره - و بعد به فاصله كمى گويد : و نظام الدين الحصيرى قتلته التتر بمدينة نيسابور عند اول خروجهم الى البلاد و ذلك فى سنة ست عشرة و ستمائة رحمه اللّه تعالى و كان والده من اعيان العلماء و اجتمعت به عدة دفوع - بدمشق الخ . - و چنان كه گفتيم نه اشتغال نظام الدين احمد بن جمال الدين محمود ( متولد 629 ) بر ركن الدين عميدى ( متوفى 615 ) قابل تصور است و نه قتل او در واقعهء نيشابور سال 617 كه از ظاهر عبارت ابن خلكان وقوع آن در سال 616 مستفاد مىشود و آن نيز خلاف روايات مورخين است كه حدوث آن وقعهء هائله را در سنه 617 ضبط كرده‌اند مگر آنكه مقصود ابن خلكان از « و ذلك فى سنة ست عشرة و ستمائة » اول خروج تتار باشد نه قتل عام نيشابور و تصور مىرود كه جد اين نظام الدين مبحوث عنه يعنى احمد\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nابن عبد السيد هم ملقب بنظام الدين بوده و بر حسب معمول كه نام و لقب جد و پدر را به فرزند مىدهند نظام الدين احمد بن محمود را بدين نام و لقب خوانده‌اند و هموست كه نزد ركن الدين عميدى به تحصيل پرداخته و در وقعهء نيشابور شربت شهادت چشيده است منتهى ابن خلكان نبيره را به نيا از جهت وحدت نام و لقب اشتباه كرده و مؤيد اين احتمال آنست كه در وفيات الاعيان ، طبع جديد مصر اين عبارت چنين آمده است :\r\nو كان ولده من اعيان العلماء ، و اجتمعت به عدة دفوع - ( اين نكته از افادات دانشمند محقق آقاى مجتبى مينوى است كه نسخهء مذكوره را بدست دارند ) و بنابراين كليهء اشكالات ما دربارهء نظام الدين حصيرى از تلمذ كمال الدين كاميار و تناقض گفتهء ابن خلكان با نصوص سائر مورخين مرتفع خواهد گرديد .\r\nناگفته نماند كه مؤلف الجواهر المضيئة و الفوائد البهية كه هر دو در بيان طبقات فقهاء حنفيّه است از نظام الدين حصيرى بدين‌گونه ياد كرده‌اند : احمد بن محمود بن عبد السيد همام الدين الحصيرى « 1 » كه ظاهر آن دلالت دارد بر اينكه احمد بن محمود ملقب به همام الدين بوده است درصورتىكه مؤلف الجواهر المضيئة گويد : و احمد هذا يلقب بنظام الدين - پس شبهه نيست كه عنوان « همام الدين » اشتباه ناسخ است و يا آنكه عبد السيد جد جمال الدين ملقب بهمام الدين بوده و مؤلف الفوائد البهيه بدون توجه بذيل ترجمه اين مطلب را از كتاب الجواهر المضيئة نقل كرده و تناقض آن را با عنوان صاحب ترجمه در وفيات الاعيان در نيافته و مطالب آن كتاب را در شرح حال احمد بن محمود ( نظام الدين ) آورده است و با اندك تأمل در تاريخ ولادت نظام الدين حصيرى ( 629 ) و وفات پدر او جمال الدين حصيرى ( 636 ) معلوم مىگردد كه سخن مؤلف - الجواهر المضيئة در ترجمهء حال نظام الدين كه : تفقه على ابيه - به قوت مورد ترديد است چه نظام الدين بوقت مرگ پدر تقريبا هفت‌ساله بوده و در آن مرحله از عمر تحصيل فقه كه جزو علوم نهايى مدارس اسلامى است بحسب معمول و عادت ميسر نبوده است .\r\nحصيرى نسبت است بحصير يكى از قراى بخارا يا محلهء حصيربافان در آن شهر كه ممكن است ابو بكر حصيرى ممدوح فرخى و يكى از رجال دورهء محمود و مسعود غزنوى\r\n\r\n\r\n","description":"","footnote":"\r\n( 1 ) - الجواهر المضيئة : الحصرى ( بدون يا ) و آن غلط است و كذا فى تاريخ ابن كثير :\r\n","page_name":" 189 ","page_number":205},
  {"content":"\r\n\r\nهم منسوب بدان موضع باشد :\r\nبراى اطلاع از احوال جمال الدين و نظام الدين حصيرى رجوع كنيد به : تاريخ ابن خلكان ، طبع ايران ، ج 2 ، ص 52 و دول الاسلام ذهبى ، طبع حيدرآباد ، ج 2 ، ص 107 و تاريخ ابن كثير ، طبع مصر ، ج 13 ، ص 152 و ج 14 ص 4 و الجواهر المضيئه طبع حيدرآباد ، ج 1 ، ص 124 و ص 402 و ج 2 ، ص 155 ، و ص 158 و ص 299 و الدارس فى تاريخ المدارس ، طبع دمشق ، ج 1 ، ص 621 - 619 و الفوائد البهية فى طبقات - الحنفية ، طبع مصر ص 41 و ص 205 و شذرات الذهب ، طبع مصر ، ج 5 ، ص 182 و ص 440\r\nتكميلا للفائدة چون در موقع تحقيق و مطالعهء احوال نظام الدين حصيرى نگارنده تناقض واضحى در گفتار ابن خلكان با منابع ديگر كه ذكرى از حصيرى كرده‌اند ملاحظه مىنمود اين مطلب را با دانشمند محقق آقاى مجتبى مينوى كثر اللّه امثاله به ميان گذارد و آن دانشمند گرامى وقت عزيز خود را مصرف كرده مطالبى دربارهء خاندان حصيرى بطريق يادداشت آماده ساخته و جهت اين ضعيف فرستاده‌اند كه مؤيد مطالبى است كه در قلم آورده‌ايم و اضافه بر آن متضمن نكات ذيل است .\r\n1 - حدس زده‌اند و بسيار بجاست كه عبارت ابن خلكان چنين باشد : من جملتهم نظام الدين احمد ابو الشيخ جمال الدين - نه ابن الشيخ جمال الدين .\r\n2 - جمال الدين محمود سال 610 در مجلس سبط ابن الجوزى در دمشق حاضر بوده است ( مرآة الزمان ، ج 8 ، ص 490 )\r\n3 - جمال الدين در سنه 619 سفرى به حج كرده است .\r\n4 - نظام الدين احمد تا سال 669 مدرس مدرسه فتحيه بود ( الدارس ، - ج 1 ، ص 619 ) .\r\nص 28 - شمس الدين محمد اصفهانى صاحب ديوان : از اكابر كتاب و شعراء دولت سلجوقى روم بشمار است يك قصيده بمطلع ذيل :\r\n كشيد رايت دولت بدين ديار انگور * فكند سايهء همت هماىوار انگور \r\nمشتمل بر هفده بيت و قصيدهء ديگر بدين مطلع :\r\n چون مهر ز يك نيمهء خرچنگ گذر كرد * جرمش سوى بهرام بتربيع نظر كرد \r\n\r\n","description":"","footnote":"","page_name":" 190 ","page_number":206},
  {"content":"\r\n\r\nمشتمل بر شانزده بيت و يك رباعى از نتائج خاطر وى در تاريخ ابن بىبى نقل شده كه گواه قوت فكر و قدرت طبع تواند بود ، علاوه بر شعر فارسى او به عربى نيز شعر نيكو مىساخت و ابن بىبى يك قطعه از اشعار عربى وى كه بسيار جزل و قوى تركيب است در تاريخ خود مىآورد و آن قطعه بدين بيت آغاز مىشود :\r\n يا حاكما سمحا جلت فضائله * عن ان يميل الى زور و بهتان \r\nشمس الدين در فن انشاء مراسلات ديوانى و انواع فضائل سرآمد اقران و به گفتهء ابن بىبى با تاج الدين تبريزى همه روز در انواع علوم بحثها فرمودى و نزد خواجه ولى الدين على خطاط تبريزى به جودت خط اشتغال نمودى و دو نامه از وى در تاريخ ابن بىبى درج است كه يكى را پس از شكست جلال الدين خوارزمشاه و پيروزى علاء الدين كيقباد انشا كرد و اتفاقا مطلوب خاطر آن سلطان نكته‌سنج نيفتاد و بر او خرده‌ها گرفت و منصب طغرا از وى فروگشود و صدر الدين ارزنجانى را كه فتحنامهء فصيح و درخورى انشا كرده بود بنواخت و آن حليت بر وى بست و نامهء ديگر را در جواب نامهء جلال الدين وركانى قاضى اماسيه و از وعاظ و مذكران نغز گفتار و وسيع الاطلاع آن عهد ( به گفتهء - ابن بىبى ) نوشته است و اين هر دو نامه با نهايت تكلف و تعقيد انشا شده و از زيور فصاحت و سلاست و انسجام عارى افتاده است .\r\nشمس الدين در روزگار علاء الدين كيقباد ( 617 - 634 ) و غياث الدين كيخسرو ( 643 - 634 ) و عز الدين كيكاوس ( 655 - 643 ) مناصب مهم از قبيل طغرا و نيابت وزارت و نيز وزارت را بتدريج و ترتيب متصدى گرديد و در اداره كشور و لشگركشى و ضبط امور و برقرارى روابط با امراء مغول از خود حسن تدبير و كفايت بسيار بظهور آورد ولى سرانجام از وزارت معزول شد و در حبس بقتل رسيد ( حدود 647 ) .\r\nبراى اطلاع از احوال وى رجوع كنيد به : تاريخ ابن بىبى ، چاپ عكسى ، صفحه 597 - 202 .\r\nص 29 - مدرسهء التونيه : ظاهرا مراد شمس الدين التونيه است از امراى دولت علاء الدين كيقباد اول كه « كاروان‌سراء التونيه » مذكور در تاريخ ابن بىبى ، ص 642 على الظاهر بايد به دو منسوب باشد .\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nص 31 - بدر الدين گهرتاش معروف به زردار : اين كلمه را دزدار بخوانيد بتقديم دال مهمله بر زاء منقوطه چنان كه صريحا و واضحا در نسخهء خطى مناقب افلاكى متعلق به نگارنده مكتوبست و دزدار مرادف كوتوال از دارندگان مشاغل مهم بوده و نام ( دزدار - علائيه ) در تاريخ ابن بىبى ( ص 417 ) آمده است و اشتباه واقع در طبع اول ناشى بود از نسخهء خطى مناقب افلاكى متعلق بمرحوم سيد عبد الرحيم خلخالى از اخيار و آزاده مردان عصر رحمه اللّه تعالى .\r\nو اين بدر الدين گهرتاش ظاهرا همان بدر الدين گهرتاش امير سلاح است كه در حدود سال 666 با عده‌يى از امراى سلجوقى بقتل رسيد ( ابن بىبى ، ص 642 ) و ممكنست كه افلاكى او را با امير بدر الدين مصلح لالا ( ابن بىبى ، ص 608 ) اشتباه كرده باشد .\r\nص 32 - معارف بهاء ولد : چنان كه در متن گفته آمد اين كتاب مجموع مواعظ و مجالس و نيز تقرير خواطر و انديشه‌هاى سلطان العلماء بهاء الدين ولد است كه بسيارى از مطالب آن از نظر و تفكر او در ملك و ملكوت بمناسبت عروض حالتى جسمانى يا سانحه‌اى روحانى از قبيل بىخوابى يا درد سر و انقباض و انبساط قلب و روح يا بر اثر سؤالات مريدان منبعث گرديده و چون طرز تفكر و حدوث خطرات او را نمودار مىسازد بسيار مهم بلكه در زبان فارسى بىنظير است و گاه نيز موجب هيجان روح و فيضان طبع وى تأمل در اسماء پاك خداوند و آيات قرآن كريم و احاديث نبوى است و توان گفت كه هم در كشف اسرار اسماء الهى و شرح رموز آيات قرآنى و بيان نكات اشارات محمدى ص نظير او در ميان اين طبقه كمتر كس شناخته شده است .\r\nچنان كه از خود كتاب استفاده مىشود اكثر يا همهء فصول آن در خراسان انشا و تقرير شده و قرائن و امارات از قبيل ذكر اشخاص و اماكن و ذكر بعضى سنوات و حوادث اين نظر را باثبات مىرساند و بنا به گفتهء درويش فريدون بن احمد سپهسالار بهاء ولد اين مطالب را در مجالس تقرير مىكرده و ملازمان باقلام مىنوشته‌اند اينك گفتهء او : اما از كلمات مبارك او كه در ميان جمع بر زبان مبارك مىآمد و ملازمان باقلام مىنبشتند اندكى جهت انموذج بر سبيل تبرك آورده شود . ( رسالهء فريدون سپهسالار ، طبع\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nطهران ، ص 20 ) .\r\nدر هر صورت چه آنكه مطالب كتاب را مؤلف خود بقيد كتابت درآورده و يا آنكه ملازمان نوشته باشند بدون شك و ترديد انشاء عبارت و تقرير مطلب از خود مؤلف است كه بر حاضران مجلس و ملازمان املا كرده و آنان هم بىهيچ تصرف چنان كه درين موارد معمول قدما بوده به صورت كتابت درآورده‌اند و طرز عبارت و بيان مطلب حاكى از اينست كه گفتيم و لا غير .\r\nمولانا به مطالعهء اين كتاب اهتمام بسيار داشته و بنا بنقل فريدون سپهسالار سيد برهان الدين محقق « معارف سلطان العلماء را رضى اللّه عنه هزار نوبت به خداوندگار اعادت كردند » و بديهى است كه ذكر ( هزار ) در اين مورد براى بيان كثرتست نه ضعف تقرير برهان محقق يا كم‌هوشى مستمع و مطابق روايت افلاكى همواره معارف بهاء ولد را مطالعه مىفرمود و در آستين خود مىداشت تا آنكه شمس تبريز او را منع كرد و از مطالعه نهى فرمود .\r\nاين كتاب از جهت اشتمال بر نوادر لغات و تعبيرات بىهمتا و به مثابه دريايى است كه پايانش پديد نيست و بغور آن نتوان رسيد و به حق يكى از خزائن لغات فارسى بشمار تواند رفت .\r\nتمثل و استشهاد باشعار عربى و فارسى در معارف بسيار كم است و تنها يك بيت عربى و نزديك به هيجده بيت پارسى ( غير مكرر ) در آن ديده مىشود .\r\nهنگام تدوين رسالهء شرح حال مولانا جز يك قسمت از معارف در اختيار نگارنده نبود ولى بعدها در نتيجهء فحص و تحقيق معلوم گرديد كه از اين كتاب چندين نسخه در كتابخانه‌هاى استانبول و قونيه وجود دارد و اكنون كه اين حواشى تأليف مىگردد نسخ عكسى ذيل در اختيار نويسنده است :\r\n1 - نسخهء عكسى از روى نسخهء خطى محفوظ در كتابخانهء فاتح استانبول به شمارهء 1716 و آن مشتملست بر دو جزو از اين كتاب و آغاز جزو اول چنين است : اهدنا الصراط المستقيم ، گفتم اى اللّه هر جزو مرا الخ .\r\nو بدين عبارت ختام مىپذيرد : و محرومى بىادب را دهند و اللّه اعلم بالصواب\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nو اليه المرجع و المآب .\r\nو اين قسمت همانست كه در موقع تأليف متن در دسترس نگارنده بوده است و جزو دوم شروع مىشود بدين جمله : يادم آمد كه  وَ هُوَ مَعَكُمْ  - و ختام آن چنين است :\r\n فَكَأَنَّما أَحْيَا النَّاسَ جَمِيعاً  و اللّه اعلم .\r\nنسخهء مذكوره مشتمل است بر 232 ورق بقطع كوچك و هر صفحه 15 سطر به خط نسخ واضح و پخته و اغلاط آن انگشت‌شمار است و كاتب در جمادى الآخره سال 747 از استنساخ آن فراغت يافته است اطلاع از اين نسخه و عكس‌بردارى از آن مرهون هدايت و اهتمام دانشمند محقق آقاى مجتبى مينوى است كه ازين بابت بر نگارنده حقى شگرف دارند .\r\n2 - نسخهء عكسى از روى نسخهء كتابخانهء اونيورسيته در استانبول به شمارهء 602 مشتمل بر سه جزو از معارف بهاء ولد و 278 ورق بقطع متوسط هر صفحه 21 سطر به خط نسخ واضح و جزو اول بدين عبارت آغاز مىشود : اهدنا الصراط المستقيم گفتم اى اللّه هر جزو مرا الخ - و بدين عبارت تمام مىگردد : و محرومى بىادب را دهند و اللّه اعلم بالصواب و اليه المرجع و المآب - و اين جزو در اواسط ربيع الآخر سال 994 كتابت شده است .\r\nجزو دوم آغاز مىشود بدين جمله : أ لم نجعل الارض مهادا اجزاى زمين را به همدگر پيوستيم - و به عبارت ذيل ختام مىيابد : و تازه و تر باشى اگرچه خاك شوى و اللّه اعلم - و اين جزو در اوائل جمادى الآخره سنه 994 استنساخ شده است .\r\nجزو سوم كه ابتداش اينست : بخواب مىديدم كه مرغان كلان كلان از قاز كلان‌تر مىپريدند - و ختامش اين : تبرى آن علوم ديگر معلوم مىشود و اللّه اعلم بالصواب و اليه المرجع و المآب - و تاريخ كتابت آن سال هزارم هجرت است .\r\nمزيت اين نسخه بر نسخهء كتابخانه فاتح فقط به‌واسطه داشتن جزو سوم معارف است و الا از حيث صحت با آن نسخه قابل مقايسه نيست در آخر جزو دوم هم چندين فصل علاوه دارد و اين نسخه بسعى و اهتمام دوست عزيز فاضل آقاى دكتر تقى تفضلى معاون محترم كتابخانهء مجلس شوراى بوسيلهء مستشرق دانشمند دكتر ريتر عكس‌بردارى\r\n\r\n","description":"","footnote":"","page_name":" 194 ","page_number":210},
  {"content":"\r\n\r\nشده و نگارنده از مجاهدت و مساعدت فاضلين مشار اليهما نهايت امتنان دارد .\r\n3 - نسخهء عكسى از روى نسخهء ديگر كتابخانهء مذكور به شمارهء 1274 كه مشتمل است بر جزو سوم معارف و 108 ورق بقطع كوچك هر صفحه 17 سطر به خط نسخ روشن كه در شب جمعه دهم شهر صفر سال 965 استنساخ آن پايان پذيرفته و اين نسخه هم بهدايت و سعى دانشمند محقق آقاى مجتبى مينوى فراهم آمده است .\r\nچنان كه از پايان نسخهء مشار اليها برمىآيد جزو دوم و سوم معارف مشهور نبوده بلكه جمع نيز نشده و در اطراف بلاد متفرق بوده ولى جزو اول نزد پيروان مولانا شهرت داشته و بر سر تربت پاك مؤلف آن را مىخوانده‌اند علائى بن محبى شيرازى كه مطابق تحقيق دانشمند محقق آقاى مينوى شاگرد سراج الدين مثنوىخوان ( از معاصرين سلطان ولد و افلاكى و مذكور در مثنوى ولدى موسوم به ابتدانامه و مناقب العارفين ) بوده بجمع جزو دوم و سوم همت گماشته و پس از پراكندگى صورت جمع و تدوين بخشيده است .\r\nنگارنده كتاب معارف را از روى نسخ مذكوره تصحيح كرده و تاكنون نزديك به دو جزو آن به نفقهء وزارت فرهنگ بطبع رسيده است .\r\nص 39 - برهان الدين ابو الحسن بلخى : مقصود برهان الدين ابو الحسن على بن حسن بن محمد بن ابى جعفر يا جعفر بلخى جعفرى است مشهور ببرهان بلخى كه از شاگردان عبد العزيز بن عمر بن مازه بود ( از افراد آل برهان و خاندان صدر جهان ) و يكى از فقهاء بزرگ حنفيه بشمار مىرفت و اولين مدرس مدرسهء حلاويه حلب و مدرسهء بلخيه و صادريه و خاتونيهء و امينيه دمشق بود و مدتى دراز بتدريس علوم مذهب اشتغال مىورزيد تا اينكه در شعبان سال 548 در دمشق وفات يافت و در ( مقابر الشهداء ) او را دفن كردند .\r\nرجوع كنيد به : الجواهر المضيئة ، ج 1 ، ص 360 - 359 ، تاريخ ابن كثير ، ج 12 ، ص 229 كه در آنجا وفات او به سال 546 ضبط شده ، دول الاسلام ذهبى ، ج 2 ، ص 45 ، شذرات الذهب ، ج 4 ، ص 184 ، الفوائد البهيه ، ص 120 ، الدارس ، ج 1 ، ص 481 ، 504 ، 537 ، 530 ، 540 .\r\n\r\n","description":"","footnote":"","page_name":" 195 ","page_number":211},
  {"content":"\r\n\r\n» » احمد بن على اصولى سلفى : وى از اكابر حفاظ و محدثين است و اصلا از اهل اصفهان بود ولى بر سنت و عادت محدثين آن روزگار به بسيارى از شهرها در طلب حديث سفر گزيد و از عدهء كثيرى از مشايخ اجازهء روايت گرفت و سرانجام در اسكندريه اقامت اختيار كرد و ساليان دراز مرجع طلاب حديث و فقه بود . ولادت او به سال 472 يا 475 و وفاتش روز جمعه از ماه ربيع الآخر سنهء 576 اتفاق افتاد و اينكه در متن با لقب برهان الدين ياد شده مبتنى است بر نقل مؤلف نهر الذهب ولى ابن خلكان او را بلقب صدر الدين ياد مىكند و در هيچ مأخذى تاكنون به جهت گفتهء مؤلف نهر الذهب سندى نيافته‌ام .\r\nرجوع كنيد به : ابن خلكان ، ج 1 ، ص 33 - 32 ، ابن كثير ، ج 12 ، ص 308 - 307 طبقات الشافعية ، ج 4 ، ص 48 - 43 ، دول الاسلام ، ج 2 ص 65 ، شذرات الذهب ، ج 4 ، ص 255 روضات الجنات ، ج 1 ص 82 .\r\nص 41 - ملك الادبا بدر الدين يحيى : ظاهرا مقصود بدر الدين يحيى ترجمان از افاضل نويسندگان و شعراء و از همكاران صاحب شمس الدين اصفهانى است كه ابن بىبى دربارهء او چنين نوشته است : و بدر الدين يحيى ترجمان رحمه اللّه كه از اماثل افاضل ممالك روم بود و در وقت منظوم و جزالت منثور قس فصاحت و حسان بلاغت اگر چه مولد و منشأ شهر قونيه داشت اما به نژاد قديم و تربت اصلى به خطهء جرجان منتسب شدى و به فخرى جرجانى ناظم قصهء ويس ورامين انتما و اعتزا كردى و بيمين و يسار خط منسوب آبدار چون لؤلؤى شاهوار نوشتى و در جمله علوم حظى تمام و قسطى وافر سيما در انشاء مكاتبات و مراسلات ديوانى يد بيضا و دم مسيحا و درجهء عليا يافته بود .\r\n اذا اخذ القرطاس ضلت ( ظ : شلت ) يمينه * يفتق نورا او ينظم جوهرا \r\nدر انشا و تربيت اين ضعيف تقربا الى اللّه تعالى بر مقتضاء اخلاق  إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً  از دقايق الطاف و اصناف احسان هيچ باقى نگذاشت اللهم ارحمه و اجزه عنى افضل ما جزيت سيدا عن تلميذه و استاذا عن خريجه » .\r\n( تاريخ ابن بىبى ، چاپ عكسى ، ص 569 - 568 ) و از مطالب فوق دو نكتهء مهم بدست مىآيد يكى آنكه بدر الدين يحيى خود را از نژاد فخر الدين گرگانى مىدانسته و بنابراين بقاياى نسل آن شاعر بزرگ تا قرن هفتم باقى بوده‌اند ديگر آنكه ابن بىبى\r\n\r\n","description":"","footnote":"","page_name":" 196 ","page_number":212},
  {"content":"\r\n\r\nدست‌پرورده و تربيت‌يافتهء بدر الدين يحيى بوده و مىتوان حدس زد كه طريقهء وى در انشا چه مختصاتى داشته است .\r\nص 43 - مدرسهء مقدميه : از مدارس مهم حنفيانست در دمشق و بدين نام دو مدرسه در آن شهر بوده است .\r\n1 - مقدميه جوانيه ( داخلى و اندرونى ) كه بانى و مؤسس آن شمس الدين محمد بن عبد اللّه بن مقدم بود از امراء معتبر و نامور در روزگار صلاح الدين يوسف بن ايوب متوفى در سنه 583 كه پس از تأسيس آن مدرسه فخر الدين القارى از فقهاء حنفيه و بعد از وى به ترتيب نجم الدين محمد و عماد الدين پسران وى و سپس صدر الدين سليمان بن ابى العزوهيب اذرعى و پسران وى شمس الدين محمد و تقى الدين تا سال 684 به سمت تدريس منصوب شده‌اند .\r\n2 - مقدميه برانيه ( خارج و بيرونى ) كه بانى و مؤسس آن فخر الدين ابراهيم بن شمس الدين محمد مذكور است متوفى سنه ، 597 و اولين مدرس آن مدرسه نجم الدين پسر فخر رازى بود ( الدارس ، ج 1 ، ص 600 - 594 ) .\r\nو اين مطلب كه دربارهء اولين مدرس برانيه گفته‌اند ظاهرا سهو است زيرا بنص مورخين از قبيل ابن خلكان ( ج 2 ، ص 49 ) و ابن ابى اصيبعه ( طبقات الاطبّاء ، ج 2 ، ص 26 ) فخر رازى دو پسر بيشتر نداشته كه بزرگين ملقب بضياء الدين و كوچكين ملقب بشمس الدين بود و اين هر دو در هرات مقيم بودند و پس از هجوم مغول و ويرانى هرات بسمرقند هجرت گزيدند و بنقل مؤلف الفوائد البهيه ( ص 192 ) بقاياى فرزندان فخر الدين تا قرن نهم بجاى مانده و در شمار علما بوده‌اند و همو تصريح كرده است كه امام فخر دو پسر داشته است بنام محمد و محمود و هيچيك از مؤرخين فرزندى بنام نجم الدين جزو فرزندان وى محسوب نداشته‌اند .\r\nو تصور مىرود كه مولانا در مقدميه جوانيه به تحصيل اشتغال مىورزيده زيرا چنان كه از الدارس مستفاد مىشود مقدميه برانيه مدتها پس از تدريس نجم الدين در تصرف اولاد واقف و دچار وقفه و تعطيل بوده است ولى فريدون سپهسالار تصريح مىكند كه وى در مدرسهء برانيه حجره داشت ( مناقب فريدن سپهسالار ، ص 24 ) و از مجموع گفتهء\r\n\r\n","description":"","footnote":"","page_name":" 197 ","page_number":213},
  {"content":"\r\n\r\nاو و افلاكى اين نتيجه بدست مىآيد كه مولانا در « مقدميه برانيه » بايد به تحصيل اشتغال ورزيده باشد و اگر چنين فرض نكنيم محل ورود و مدرسهء مولانا در دمشق معلوم و مشخص نخواهد بود چه آنكه بعنوان ( برانيه ) مدارس بسيار در دمشق شهرت يافته از قبيل خاتونيهء برانيه ، ركنيهء برانيه ، شبليهء برانيه ، عزيهء برانيه و اين همه متعلق به حنفى مذهبان بوده است و چنان كه گفتيم سخن فريدون سپهسالار خالى از اشكال نيست .\r\nص 45 - كتب و اجزاء سيد : مقصود كتابها و جزوها و يادداشتهاى اوست نه تأليفات و مصنفات وى چه از برهان محقق جز مجموعه‌يى مختصر بنام « معارف محقق ترمذى » اثرى به يادگار نمانده است .\r\nاما معارف محقق ترمذى مجموع كلمات و سخنان اوست در بيان مطالب متفرق از اسرار عبادات و تأويل آيات و احاديث و رموز فقر و دقائق سلوك كه از حيث اسلوب و طرز تعبير بكلمات قصار شباهت دارد و جمله‌هاى دراز و مطول در آن كمتر ديده مىشود و در شرح مطالب جانب ايجاز و اختصار را رعايت كرده است نه طرف بسط و تفصيل را و ازاين‌رو با روش گفتار متقدمان تصوف كه آن را « اشارت » مىگويند مناسب و مشابه است و غالبا هر عبارت متضمن مطلبى مستقل و جداگانه است و با سابق و لاحق خود پيوستگى ندارد و به همين جهت تقسيم بفصول و ابواب هم نمىشود ولى باوجود ايجاز و اختصار بسيار شيوا و دلكش و فصيح و جمله‌بندى و تركيب عبارت محكم و قوى افتاده و مانند گفتار اغلب صوفيان سحرآميز و دلربا و مؤثر است .\r\nگوينده در ضمن بيان خود از آيات قرآن و احاديث و آثار و كلمات مشايخ استفاده كرده و در ايراد اشعار لطيف بمناسبت مقام نهايت ذوق و حسن سليقه به كار برده است .\r\nاشعارى كه درين كتاب بمناسبت آورده بيشتر از سنايى و نظامى است و از گفتهء خاقانى نيز كم‌وبيش استشهاد مىكند چنان كه بر خواننده انس و علاقهء او بآثار حكيم غزنوى و سخن‌پرداز گنجوى پوشيده نمىماند و در دو مورد از اين كتاب نام بهاء الدين ولد با احترام تمام آمده است بدين‌گونه :\r\n« بعد از احمد مرسل عليه افضل الصلاة و التحية بسيار اوليا بودند هيچ‌كس را\r\n\r\n","description":"","footnote":"","page_name":" 198 ","page_number":214},
  {"content":"\r\n\r\nاين رتبه و مقام نبوده است كه مولانا بهاء الملة و الحق و الدين را قدس اللّه سره العزيز و درين ريايى نيست - مىگويند ما مؤمنيم كلوخ بر لب مال چنان كه خداوندم و شيخم مولانا بهاء الملة و الحق و الدين قدس اللّه » و با تعبير گوينده از بهاء الدين ولد به « خداوندم و شيخم » نسبت آن كتاب ببرهان محقق مسلم مىگردد .\r\nپاره‌اى از مطالب كتاب با اشعار مثنوى نزديك است و گمان مىرود كه مولانا نظرى به سخن برهان محقق داشته است مانند :\r\n از على ميراث دارى ذو الفقار * بازوى شير خدا هستت بيار \r\n( مثنوى ، علاء الدوله ، ص 499 ) كه مقتبس است از اين جمله : « و تيغ ذو الفقار را هم بازوى على بايد تا گردن كفار زند » و اين بيت :\r\n گر بريزى بحر را در كوزه‌يى * چند گنجد قسمت يك روزه‌يى \r\n( مثنوى ، ص 1 ) كه مناسب اين عبارت است : « همچنانك آفتاب به قدر روزن و آب دريا به قدر كوزه » و اين بيت :\r\n قلعه ويران كرد و از ياغى ستد * بعد از آن برساختش صد برج و سد \r\n( مثنوى ، ص 8 ) كه ظاهرا ماخوذ از عبارت ذيل است :\r\n« اكنون گرد قلعهء وجود خود درآ و جنگ كن و هيچ محابا مكن در خرابى او چون شهر ديگرانست ، هر دروازه كه استوارتر است بسوزان و چون قلعهء تو شود و ملك مسلم شود آنگاه عمارت مىكن » و مثل ابيات ذيل :\r\n گفت فرعونى انا الحق گشت پست * گفت منصورى انا الحق و برست\r\nآن انا را لعنة اللّه در عقب * و اين انا را رحمة اللّه اى محب \r\n( مثنوى ، ص 484 )\r\n آن انا بىوقت گفتن لعنت است * و اين انا در وقت گفتن رحمت است\r\nآن انا منصور رحمت شد يقين * و آن انا فرعون لعنت شد ببين \r\n( مثنوى ، ص 160 ) كه اقتباسى است از اين عبارت : « فرعون عليه اللعنة انا ربكم گفت لعنة اللّه شد منصور انا الحق گفت انا گفت رحمة اللّه شد » .\r\nاز اين كتاب تاكنون دو نسخه شناخته شده است :\r\n1 - نسخة سليم آغا به شمارهء 567 كه مشتمل است بر : الف 1 - معارف بهاء ولد\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nاز ورق 1 تا 68 رو . ب - مجالس سبعهء مولانا از ص 68 پشت تا 98 رو . ج - فيه ما فيه 99 رو تا 190 پشت . د - معارف سلطان ولد - 191 پشت تا 302 رو ه - مقالات برهان محقق - 302 پشت - تا 315 روى . و - مقالات شمس 315 - پشت تا 323 .\r\nاين مجموعه به سال 788 به خط محمود بن حاجى سونج بك الحاج ترخانى ( كذا ) كتابت شده و آغاز معارف محقق در آن چنين است : همه كافران همين گفتند كه ما را مال و حسب و نسب و جمال و قد و قامت زيبا بيشتر است از محمد عليه السلام - و خاتمهء كتاب اين : خنك آنكه چشمش بخسبد و دلش نخسبد واى بر آنك چشمش نخسبد و دلش بخسبد و اللّه ولى الارشاد .\r\nعكس اين نسخه چند سال پيش باهتمام دوست فاضل آقاى دكتر تقى تفضلى و به‌وسيله دكتر ريتر از مستشرقين دانشمند فراهم گرديده و نزد نگارنده موجود است .\r\n2 - نسخهء موزهء قونيه به شمارهء 2127 كه مجموعه‌ايست از رسالات مختلف و دومين آنها معارف برهان محقق است از ورق 18 رو تا 54 پشت و به خط ارغون بن ايدمر بن عبد اللّه المولوى بتاريخ پنجم محرم سال 678 تحرير شده است .\r\nدرين نسخه علاوه بر آنچه گفتيم در دو موضع ديگر نام بهاء الدين ولد مذكور است و از مقايسهء مطالب آن با نسخهء سليم آغا معلوم مىشود كه اين نسخه كامل‌تر و تمام‌تر است و بىگمان نسخهء سليم آغا قسمتى از اواسط كتابست و شايد از روى نسخه‌يى كه اول و آخر آن افتاده بوده كتابت شده و اين نسخه و نسخهء سليم آغا را دانشمند محقق آقاى مجتبى مينوى ملاحظه فرموده‌اند و مختصات مجموعهء اولين و نسخهء دومين از يادداشتهاى آن دانشمند مستفاد گرديده است .\r\nو چنان كه گفته آمد نام اين كتاب در مجموعهء سليم آغا « مقالات برهان محقق » و در مجموعهء موزهء قونيه « معارف برهان محقق » ضبط شده و كتب مشايخ مولويه بعضى بنام « معارف » و بعضى بنام « مقالات » شهرت يافته ولى ما باستناد نسخهء موزهء قونيه كه كامل‌تر و قديم‌تر و چهل سال پس از وفات برهان محقق نوشته شده آن را بنام « معارف - برهان محقق » ياد نموديم .\r\nص 50 - دربارهء ابتداء زندگانى شمس الدين از مطالعهء مقالات شمس اين نكته روشن مىگردد كه وى از آغاز عمر داراى نبوغ و استعدادى بيرون از حد عادت و در رياضت\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nو عبادت سخت به نيرو بوده است چنان كه گويد : هنوز مراهق بودم بالغ نبودم كه از اين عشق سى چهل روز گذشتى آرزوى طعامم نبودى .\r\n( مقالات شمس ، نسخهء ولى الدين ، ورق 109 ) و احوال و اطوار او در سلوك موافق مذاق پدر وى و بر وفق روش همعصران نبوده و پدر بر وى خرده مىگرفته است و او جواب دندان‌شكن داده و پدر را متوجه ساخته كه اگرچه بحسب ظاهر و ولادت جسم پدر است و شمس الدين پسر از جهت ولادت روح و گوهر جان ميان آن دو نسبتى نيست و پيوستگى و خويشاوندى صورت نمىپذيرد . اينك گفتهء شمس : از عهد خردكى اين داعى را واقعهء عجب افتاده بود پدر من از من واقف نى ، مىگفت تو اولا ديوانه نيستى ، نمىدانم چه روش دارى ترتيب رياضت هم نيست و فلان نيست ، گفتم يك سخن از من بشنو تو با من چنانى كه خايهء بط را زير مرغ خانگى نهادند ، پرورد و بط بچگان برون آورد ، بط بچگان كلان ترك شدند با مادر بلب جو آمدند ، در آب درآمدند ، مادرشان مرغ خانگى است ، لب‌لب جو مىرود ، امكان درآمدن در آب نى ، اكنون اى پدر من دريا مىبينم مركب من شده است و وطن و حال من اينست ، اگر تو از منى يا من از توم درآ درين دريا و اگرنه برو بر مرغان خانگى و آن ترا آويختن است گفت : با دوست چنين كنى با دشمن چه كنى ( مقالات شمس ، نسخهء ولى الدين ، ق 11 ) و چون حالات درونى و اطوار قلبى او بيرون از فهم پدر ( كه نيك‌مرد بود و رقت قلب و گرمى داشت ولى از عشق بو نمىبرد و اسرار درون عشاق را فهم نمىكرد ) واقع مىشد ظاهر تطوع و عبادت و رسوم پارسايى را بر وى آشكار مىساخت ولى احوال باطن و جلوه‌هاى درون را هرچه نهفته‌تر مىداشت چنان كه فرمايد :\r\nمن ظاهر تطوعات خود را بر پدر ظاهر مىكردم ، باطن را و احوال باطن را چگونه خواستم ظاهر كردن نيك‌مرد بود و گرمى داشت ، دو سخن گفتى آبش از محاسن او فروآمدى ، الا عاشق نبود ، مرد نيكو ديگر است و عاشق ديگر ( مقالات شمس ، نسخهء ، ولى الدين ، ق 51 ) .\r\nو اينكه افلاكى شمس را از مريدان ابو بكر سله‌باف تبريزى مىشمارد تأييد مىشود به روايت فريدون سپهسالار كه گويد : در شهر تبريز مريد شيخ ابو بكر تبريزى زنبيل‌باف بود ( رسالهء فريدون سپهسالار ، ص 176 ) و در مقالات شمس ( نسخهء موزهء\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nقونيه ، ق 3 ، 43 ، 80 ) ذكر شيخ ابو بكر به ميان مىآيد كه گمان مىرود مراد همين شيخ ابو بكر سله‌باف باشد .\r\nص 51 - ركن الدين سجاسى : ابو الغنائم ركن الدين سجاسى از مشايخ صوفيه بود در آخر قرن ششم و اوائل قرن هفتم و وفات او بعد از سال 606 ( كه بتصريح شيرازنامه ص 119 عز الدين مودود زركوب در اين سال با او و اوحد الدين كرمانى ديدار كرد ) اتفاق افتاد از مريدان اوست شيخ شهاب الدين محمود اهرى از شيوخ سلسلهء شيخ - صفى الدين اردبيلى و ديگر اصيل الدين محمد شيرازى متوفى در سنهء 618 و همچنين اوحد الدين حامد بن ابى الفخر كرمانى بتصريح تاج الدين على بن عبد اللّه بن حسين اردبيلى تبريزى شافعى متوفى در سنهء 746 از مريدان ركن الدين سجاسى بوده است و تاج الدين اين مطلب را در ترجمهء احوال خود قيد كرده و در كتاب منتخب المختار تأليف ابن رافع حورانى مصرى متوفى در سنهء 774 نقل شده است . اينك گفتهء تاج الدين : و ادركت الشيخ كمال الدين احمد بن عربشاه الاوحدى باردبيل دعا لى و لقننى الذكر عن الشيخ اوحد الدين الكرمانى عن ركن الدين السجاسى بسنده ( منتخب المختار ، طبع بغداد ، ص 148 - 147 ) و اين سخن منافاتى با آنچه در مصباح الارواح از اظهار ارادت مؤلف بمعين الدين صفار مىبينيم ندارد زيرا در نسبت آن كتاب به اوحد الدين كرمانى ترديدى حاصلست و در خاتمهء بعضى از نسخ آن را بشمس الدين محمد بن ايلطغان بردسيرى كرمانى مذكور در لباب الالباب ( ج 1 ، ص 279 ) منتسب شمرده‌اند و در صورت صحت هم اشكال نتوان كرد ازآن‌جهت كه بعضى از روندگان و سلاك در طى طريق گاه بيشتر از يك پير اختيار كرده و گاهى نيز به اشارت پير خود دست ارادت در دامن شيخ ديگر استوار مىساخته‌اند .\r\nو از ترجمهء حال تاج الدين به صراحت استفاده مىشود كه سلسلهء ارادت شمس الدين نيز بركن الدين سجاسى مىرسيده و عبارت او اينست : و البسنى خرقة التصوف و لقننى الذكر الشيخ الامام السالك الربانى تاج الدين ابراهيم المشهور بالبلاد بالشيخ الزاهد عن شمس الدين محمد التبريزى عن ركن الدين السجاسى عن قطب الدين الابهرى عن ابى النجيب السهروردى عن احمد الغزالى اخى محمد الغزالى .\r\nو باوجود اين سند ترديد نيست كه شمس الدين تبريزى از تربيت‌يافتگان\r\n\r\n","description":"","footnote":"","page_name":" 202 ","page_number":218},
  {"content":"\r\n\r\nركن الدين بوده ولى در مقالات تصريح شده كه او تا از تبريز برون آمده كسى كه شايستهء شيخى و پيشوايى چنان مريد باشد نديده است چنان كه گويد : من خود تا از شهر خود بيرون آمده‌ام ، شيخ نديده‌ام م ( مولانا ) شيخى را شايد اگر بكند ، الا خود نمىدهد خرقه ، اينكه مىآيند به زور كه ما را خرقه بده ، موى ما ببر ، بالزام او بدهد ، اين دگر است و آنكه گويد بيا مريد من شو دگر ، ( مقالات نسخهء موزهء قونيه ، ق 80 ) و در ولدنامه و كتب مناقب بتأكيد ياد كرده‌اند كه شمس در شهرها سفر بسيار كرده و در آفاق بطلب اكملى مىگرديده تا اينكه مولانا را دريافته است و چنان كه گفتيم متصوفه در سلوك به خدمت مشايخ بيشمار مىرسيده‌اند و به همين نيت سفر و سياحت از جملهء وظائف آنان بوده و ممكن است كه شمس هم ابتدا نزد شيخ ابو بكر سله‌باف و پس از آن در خدمت ركن الدين مذكور به طى مدارج سلوك اشتغال ورزيده و آيين عشق و گزيدن يار الهى را بعد از آن اختيار نموده و برگزيده باشد و از سخنان تاج الدين اردبيلى هم به آشكار مىتوان يافت كه نسبت ارادت به چندين پير امرى معمول و متداول بوده است .\r\nو از انتساب شيخ زاهد گيلانى بشمس تبريزى كه اين سند مهم افاده مىكند حدس ما دربارهء شمس و اينكه او در موقع ورود به قونيه مردى تمام‌عيار و كامل‌نهاد بوده تأييد و تقويت مىشود و نيز بطلان و هم كسانى كه شمس را وجودى وهمى و مفروض پنداشته‌اند واضح و آشكار مىگردد .\r\nو سند مهم ديگر نيز هست كه صلاح الدين حسن البلغارى متوفى در سنهء 698 خرقه از دست شمس الدين تبريزى پوشيده و آن روايتى است كه در مجمل فصيح خوافى در ذيل حوادث سال 698 مىخوانيم بدين‌گونه :\r\n« وفات شيخ المشايخ صلاح الملة و الدين حسن البلغارى هم در اين سال بتبريز و او را در سرخاب دفن كردند و گويند در نخجوان و او نخجوانى الاصل است و به اسيرى ببلغار افتاد و سى سال در بلغار بود و از آنجا گريخته ببخارا آمد و از آنجا بتبريز رفت و خرقه از دست شيخ الكامل المكمل الواصل شيخ شمس الدين التبريزى كه بخوى مدفونست و مولاناى روم تخلص اشعار خود بنام او كرده پوشيد » .\r\nاطلاعاتى كه دربارهء ركن الدين سجاسى بدست داده‌ايم مقتبس است از تحقيقات علامهء قزوينى رحمة اللّه عليه در حواشى شد الازار 314 - 311 .\r\n\r\n","description":"","footnote":"","page_name":" 203 ","page_number":219},
  {"content":"\r\n\r\nص 54 - چنان كه از مقالات شمس استنباط مىشود ميانهء وى و اوحد الدين كرمانى رابطهء دوستى برقرار بوده و با يكديگر ديدار كرده و آميزش داشته‌اند و قصه‌اى كه دربارهء ملاقات آنان نوشته‌اند اصل داشته منتهى آنكه افلاكى آن را شاخ و برگ داده و به روش مناقب‌نويسان و قصه‌پردازان مطالبى اضافه نموده است .\r\nدر مقالات شمس راجع به اوحد الدين نكات ذيل ديده مىشود :\r\n« مرا آن شيخ اوحد بسماع بردى و تعظيمها كردى باز به خلوت خود درآوردى ، روزى گفت چه باشد اگر بما باشى گفتم به شرط آنكه آشكارا بنشينى و شرب كنى پيش مريدان و من نخورم گفت تو چرا نخورى گفتم تا تو فاسقى باشى نيكبخت و من فاسقى باشم بدبخت ، گفت نتوانم بعد از آن كلمهء گفتم سه بار دست بر پيشانى زد » مقالات شمس ، نسخهء كتابخانهء فاتح ، ق 34 .\r\nو بىشك مأخذ روايت افلاكى كه ديگران هم از وى گرفته‌اند همين حكايت مختصر است كه از مقالات شمس در اينجا مذكور افتاد و اين مطلب بطريق اشاره در دو مورد ديگر هم آمده است « مرا اوحد الدين گفت چه گردد اگر بر من آيى بهم باشيم بيا كه بياورم يكى من يكى تو مىگردانيم آنجا كه گرد مىشوند بسماع گفت نتوانم گفتم پس صحبت من كار تو نيست » مقالات شمس ، نسخهء كتابخانه فاتح ، ق 59 .\r\n« مرا آن شيخ اوحد بسماع بردى و همه ترتيبها بجاى آوردى » همان مأخذ ، ق 81 و چون شمس الدين بنقاط بسيار مسافرت كرده و اوحد الدين نيز اهل سير و سياحت بوده محل ملاقات آن دو را بتحقيق معلوم نتوان كرد و از اين عبارت « كسانى را هلاك كرده است كه شيخ اوحد پيش ايشان آمدى همچنين سجود كردى » همان مأخذ ، ق 98 مىتوان دانست كه اوحد الدين مقام مهمى داشته و شمس به نظر احترام در وى مىنگريسته است .\r\nص 66 - جلال الدين قراطاى : وى از امراء بزرگ سلاجقهء روم بود و از آغاز سلطنت علاء الدين كيقباد تا روزگار پادشاهى عز الدين كيكاوس و ركن الدين قلج ارسلان مناصب مهم را از قبيل امارت و خزانه‌دارى خاص و طشت‌دارى و دوات‌دارى و نيابت وزارت و اتابكى سلطان تصدى مىكرد و كليهء امور مملكت در ايام سلطنت عز الدين و ركن الدين به كفايت و كاردانى و خيرخواهى و نيك‌انديشى وى باز بسته بود وفات او در حدود سنه 652 اتفاق افتاد ( مختصر الدول ، ص 461 ) .\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nجلال الدين قراطاى علاوه بر مناصب ظاهرى در مدارج باطنى و مقامات روحانى هم مرتبتى ارجمند داشت و از زهاد عصر بشمار مىرفت و مبتتل و منقطع مىزيست ، زن نگرفت و گوشت نخورد و جمع صورت و معنى وى را مسلم شده بود و بدين مناسبت در فرمان او را « ولى اللّه فى الارض » مىخواندند و او بمولانا ارادت مىورزيد و افلاكى چندين حكايت كه رابطهء او را با مولانا مىرساند نقل كرده و در مكتوبات مولانا چندين نامه بنام او ديده مىشود .\r\nابن بىبى و محمود بن محمد آقسرايى از نيكوكارى و حسن اخلاق و اهتمام جلال الدين قراطاى بانشاء مساجد و خانقاهها و مدارس و اعطاء جوائز و صلات بسالكان و طالب علمان و درويشان و نيازمندان سخن بسيار گفته‌اند رجوع كنيد به : تاريخ ابن بىبى ، چاپ عكسى ، ميانهء صفحات 618 - 226 ، مسامرة الاخبار ، چاپ انقره ، ص 38 - 36 .\r\nص 73 - پشم عسلى : مقصود پشم زردفام و همرنگ عسل است و عسلى چيزى را گويند كه به رنگ عسل باشد و « عسلى » كه شعار يهوديان بوده است به همين مناسبت موسوم بدين نام شده است خاقانى گويد :\r\n خوش‌خوش چو يهود پارهء زرد * بر ازرق آسمان زند صبح\r\nگردون يهود يا نه بكتف كبود خويش * آن زردپاره بين كه چه پيدا برافكند \r\n» » ؟ ؟ ؟ هندبارى : از گفتهء افلاكى « و از برد يمانى و هندى فرجى ساخت » كه در صفحه 80 از اين كتاب نقل شده واضح مىگردد كه هندبارى نوعى از برد بوده است كه از هندوستان مىآورده‌اند و آن پارچه‌اى بوده است راه‌راه و خطدار كه زمخشرى آن را به الاجه تفسير كرده ( مقدمة الادب ) و ظاهرا همان پارچه‌اى باشد كه تا چندى پيش پوشيدن آن معمول و بنام اليجه مشهور بود و نيز گليم سياه چهارگوشه را برد خوانند .\r\n» » ؟ ؟ ؟ شكرآويز : گوشه و سر دستار كه از پشت سر به ميان دو كتف مىآويخته‌اند و همين معنى مراد است در بيت ذيل از خواجه حافظ :\r\n ترا رسد شكرآويز خواجگى گه جود * كه آستين به كريمان عالم افشانى \r\n\r\n","description":"","footnote":"","page_name":" 205 ","page_number":221},
  {"content":"\r\n\r\nو لفظ شكرآويز بدين معنى در كتب لغت ضبط نشده و مستفاد است از موارد استعمال آن در حكايت ذيل از مناقب افلاكى :\r\n« روزى جوانى معتبر از سادات مدينه حضرت رسول ( ص ) به زيارت سلطان ولد آمده بود و جماعتى از سادات قونيه با او بودند تعريفش كردند كه خدمتش فرزند تربه‌دار مصطفى است ( ص ) همانا كه بوالعجب دستارى بسته بود چنان كه عذبه در پيش تا بناف فروگذاشته و كنار ديگر را شكرآويز مولوى كرده . . .\r\nبعد از آن حضرت سلطان ولد از او پرسيد كه اين شيوهء شكرآويز سنت مولاناى ماست و منسوب به مولويانست و مشايخ ديگر را اين قسم نيست و سادات ديگر اين شيوه را نكرده‌اند شما را اين ينگ از كجاست سيد جواب داد كه از اجداد ما منقولست و در كتاب اسرار معراج مسطور كه چون حضرت رسول ( ص ) بمعراج عروج كرد بر كنگرهء عرش مجيد تمثال صورتى را مشاهده فرمود ديد كه دستارى بر سر نهاده با شكرآويز و جامه‌هاى برد يمنى پوشيده به‌غايت اهتزاز و اضطراب مىنمود از خدمت ناموس اكبر كيفيت حال آن پيكر را باز پرسيد جبرئيل عليه السلام گفت اين صورت كسى است از نسل صديق اكبر كه در آخر زمان ميان امت تو ظهور خواهد كردن و نام او هم محمد باشد و لقب او جلال الدين بود در آن حال حضرت رسول ( ص ) از غايت شادى بشاشت عظيم نموده چون به مباركى بمقر عز خود رسيد دستار مبارك خود را به همان شيوه كه تفرج كرده بود بازبست و فرمود كه\r\nذنبوا عمائمكم فان الشيطان لا يذنب و العمائم تيجان العرب\r\nو مقدار يك شبر تمام بر سر پستان خود ارسال كرد و كنار ديگر را در پس قفا شكرآويز بست از آن زمان تا الى يومنا هذا ما قريشيان متابعت سنت رسول كرده همان مىورزيم و آن سنت قبيلهء ماست و گويند علما و مشايخ خراسان بر همين سنت مىروند . ( باختصار نقل شد ) و از جملهء « در پس قفا شكرآويز بست » بطور واضح مفهوم مىگردد كه شكرآويز گوشه و سر دستار است كه پس از پيچيدن عمامه از پس سر و ميان دو كتف مىآويخته‌اند و به اين معنى مرادف عذبه است در لغت عرب و ظاهرا ارسال عذبه نوعى از تبختر و شعار روز حرب بوده است چنان كه از روايت ذيل بدست مىآيد :\r\nعن ابى عبد اللّه عليه السلام ان ابا دجانة الانصارى اعتم يوم احد بعمامة له و ارخى عذبة العمامة بين كتفيه فقال رسول اللّه ( ص ) ان هذه لمشية يبغضها\r\n\r\n","description":"","footnote":"","page_name":" 206 ","page_number":222},
  {"content":"\r\n\r\nاللّه عز و جلّ الا عند القتال فى سبيل اللّه\r\n( سفينة البحار ، مادهء عمم ) و از حديث ذيل :\r\nعمم رسول اللّه ( ص ) عليا صلوات اللّه عليهما و آلهما بيده فسدلها من بين يديه و قصرها من خلفه اربعة اصابع\r\n( سفينة البحار همان ماده ) هم روشن است كه عذبه و شكرآويز را كوتاه‌تر از سر و گوشهء ديگر دستار كه از روى سينه آويخته مىشده قرار مىداده‌اند و مفاد حديث مطابق است با هيئت دستار تمثالى كه به روايت افلاكى حضرت رسول ( ص ) بر كنگرهء عرش ملاحظه فرموده بود و چون بستن عذبه و شكرآويز نشانهء تبختر و خودآرايى بشمار مىرفته خواجه حافظ « شكرآويز خواجگى » تعبير نموده و به‌طورىكه از تفسير لغت ( اعتذاب ) استنباط مىكنيم گاهى هم دستار را با دو عذبه و شكرآويز مىبسته‌اند ( و الاعتذاب ان تسبل للعمامة عذبتين من خلفها - قاموس ) و تذنيب عمامه در لغت عرب نيز بمعنى بستن شكرآويز مىآيد و تركيب « شكرآويز » از نوع تركيبات تشبيهى است يعنى آويزى مطبوع و شيرين مانند شكر و نظير آن تركيب « شكرسماع و شكرسوار » است درين بيت از سنايى :\r\n در رود زدن شكرسماعى * در گوى زدن شكرسوارى \r\nو « شكرخواب » در شعر حافظ\r\n مانعش غلغل چنگست و شكرخواب صبوح * ورنه گر بشنود آه سحرم بازآيد \r\nو « شكربه » نوعى از به بسيار شيرين .\r\nص 75 - بايد دانست كه يكى از عقبات سلوك ترك مال و صرف‌نظر از معلوم است و بدين جهت اكثر صوفيان در آغاز كار مجردوار به ترك ملك و مال گفته و از تعلق برهنه و عريان مىشده‌اند و بخصوص هرگاه يكى از روندگان را دلبستهء مال مىيافته‌اند به ترك مال فرموده و به حكم  لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ  وادار بانفاق مال و برانداختن اسباب دنيوى مىنمودند و اصرار شمس به مريدان كه شكرانه بدهند بالقطع و اليقين از باب تمرين بر قطع علاقه از محبوب و مطلوب دنيوى و رياضت نفس در مقام ترك دنيا و توجه بمولى بوده است ولى مريدان خام‌انديش ظاهربين مصلحت‌انديشى شمس را بحب دنيا متهم مىداشتند و قياس از خويش مىگرفتند چنان كه يكى از اسباب آشوب و شورش و مخالفت آنان همين پندار باطل نفس آلوده بود و اين مطلب چنان شيوع يافته بود كه شمس بصدد دفاع از خود چندين بار آن را طرح كرده و جهت دفع توهم\r\n\r\n","description":"","footnote":"","page_name":" 207 ","page_number":223},
  {"content":"\r\n\r\nمريدان سخن گفته است از آن جمله :\r\n« همه‌تان مجرميد گفته‌ايد كه مولانا را اين هست كه از دنيا فارغست و مولانا شمس الدين تبريزى جمع مىكند ، زهى مؤاخذه كه هست و زهى حرمان » .\r\n« دنيا را چه زهره باشد كه مرا در حجاب كند يا در حجاب رود از من » مقالات شمس ، نسخهء ولى الدين ، ق 13 .\r\n« گفتند كه مولانا از دنيا فارغست و مولانا شمس الدين تبريزى فارغ نيست از دنيا و مولانا گفته باشد كه اين از آنست كه شما مولانا شمس الدين را دوست نمىداريد كه اگر دوست داريد شما را طمع ننمايد و مكروه ننمايد » همان مأخذ ق 33 .\r\nص 78 - دربارهء مدفن شمس تبريز علاوه بر آنچه در متن نوشته‌ايم در مجمل فصيح خوافى آمده ( حوادث 672 و 698 ) كه او در خوى مدفونست و هم‌اكنون محلى در خوى هست كه مردم اين شهر آن را مدفن شمس تبريز مىدانند و اهل تبريز هم قبر او را در تبريز نشان مىدهند و هيچ‌يك از اين روايات مستند بدليلى كه مقنع باشد نيست .\r\nص 89 - در موقع تأليف رسالهء شرح احوال مولانا تنها نسخه‌يى از مقالات كه در دسترس نگارنده بود همانست كه وصف آن بتفصيل ذكر شده و چنان كه خواهيم گفت قسمتى است از مقالات و اكنون عكس نسخ ذيل به حمد اللّه تعالى نزد اين ضعيف وجود دارد :\r\n1 - نسخهء موزهء قونيه به شمارهء 2154 مشتمل بر 77 ورق بقطع 5 / 13 * 5 / 28 هر صفحه 33 سطر به خط نسخ كه اگرچه تاريخ كتابت آن قيد نشده از آثار و علائم موجود استنباط مىشود كه در عهدى نزديك بقرن هفتم تحرير شده است اول اين نسخه به جملهء « پيرمحمد را پرسيد همه خرقهء كامل تبريزى » شروع مىشود و آخرش اينست « زير زر خالص برون كرد و گفت و اللّه زرست » و اين نسخه بر دو رساله اشتمال دارد كه در صفحه 119 قسمت نخستين به اين عبارت « اما اين قرآن كه براى عوام گفته است جهت امر و نهى و راه نمودن ذوق دگر دارد و آنك با خواص مىگويد ذوق دگر و اللّه اعلم » ختم مىشود و اين جزو همانست كه در موقع تأليف در دسترس نگارنده قرار گرفته بود .\r\nجزو دوم اين نسخه از صفحهء 120 با عبارت « من مقالات سلطان المعشوقين مولانا\r\n\r\n","description":"","footnote":"","page_name":" 208 ","page_number":224},
  {"content":"\r\n\r\nشمس الدين التبريزى لا اخلى اللّه بركته اگر از جسم بگذرى » آغاز مىشود و در صفحهء 154 بدين جمله « زير زر خالص برون كرد و گفت و اللّه كه زرست » ختام مىپذيرد .\r\nو چنان كه در متن گفته آمد اوراق اين نسخه در صحافى پس و پيش شده و اوراق جزو اول و دوم درهم آميخته است .\r\n2 - نسخهء موزهء قونيه به شمارهء 2155 مشتمل بر 193 ورق بقطع 16 * 5 / 23 هر صفحه 22 سطر به خط نسخ روشن كه ظاهرا بعد از نسخه اول نوشته شده و عين همان نسخه است منتهى با اين تفاوت كه رساله دوم را در اول قرار داده و بعضى مكررات دارد .\r\n3 - نسخهء ولى الدين به شمارهء 1856 مشتمل بر 58 ورق بقطع 17 * 5 / 23 هر صفحه 21 سطر به خط نسخ متوسط خوانا كه به عبارت « من مقالة مولانا شمس الدين التبريزى لا اخلى اللّه بركته اگر از جسم بگذرى » ابتدا مىكند و بدين جمله « و آنك با خواص مىگويد ذوق دگر جهت اينست كه مىفرمايد » خاتمه مىيابد و اول اين نسخه آغاز قسم دوم و آخرش ختام قسم اولين از نسخهء قونيه است در صفحهء اول قيد « المجلد الاول » را دارد و گويا اين نسخه ناقص است ولى قرائن گواهى مىدهد كه در قرن هفتم نوشته شده و در صفحهء اول نوشته‌اند « وقف مولانا شمس الدين الفنارى » و در صفحهء 4 مىخوانيم « من الكتب التى وقفها المرحوم شمس الملة و الدين الفنارى تغمده اللّه بغفرانه » كه معلوم مىشود اين نسخه متعلق بوده است بشمس الدين محمد بن حمزة بن محمد الفنارى كه معاصر بايزيد اول و خود از عرفاء بزرگ بود متوفى 833 و كتاب مصباح الانس كه شرح مفتاح الغيب است از تأليفات مهم صدر الدين محمد بن اسحاق قونوى ريختهء خامهء اوست .\r\nو در صفحهء دوم عبارات ذيل ديده مىشود « قرأ على هذا المجلد الاخ العزيز العالم العامل السالك الكامل الفاضل حاجى يوسف بن حاجى امير عيسى وفقه اللّه تعالى و حصل آماله و اصلح باله ( مآله - شانه ) و احسن شانى و انا محمود بن محمد بن ابى يزيد السيواسى » .\r\nو در حاشيهء اغلب صفحات مطالبى است در تصوف و تأويل آيات قرآن بمذاق\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nعرفا به عربى و فارسى كه ربطى با متن ندارد .\r\n4 - نسخهء كتابخانهء فاتح به شمارهء 2788 مشتمل بر 123 ورق 5 / 17 * 5 / 26 هر صفحه 22 سطر كه در صفحهء ( 1 ) آغاز مىشود به عبارت « تاكنون بىغصه و رنج بود كاركى مىكرد » و در صفحهء 47 به جملهء « در صورت ظاهر نماز وقتى كاهلى مىكنم مرا چنين مىگويند و اللّه اعلم » پايان مىپذيرد و در صفحهء 48 بدين جمله « وا شوقاه الى لقاء اخوانى » شروع و در صفحهء 117 به عبارت « آن ثقل اوست و ثقل آلت » ختم مىگردد و در صفحهء 118 ابتدا مىشود به « كه او را مسند تدريس بود » و منتهى مىشود به « مرا چنين دوستى داد زهى شادى شما هريره مىدانيد كرد » .\r\nدر صفحهء اول پشت جلدى هست كه در درون آن خوانده مىشود « المجلد من كلمات سلطان المعشوقين مولاناش تبريزى اعلى شانه » و در صفحهء 48 پشت جلدى ديگر است كه در داخل آن نوشته‌اند « المجلد من معارف سلطان المعشوقين مولاناش تبريزى عظم اللّه ذكره » و در صفحهء 124 قيد شده است « انتقل الى العبد مستنجد بن ساتى المولوى عفا اللّه عنه فى شهور سنة تسع و ثمانين و سبعمائة اما تحرير اين كتاب را استاد و استادزادهء حقيقى مولانا جلال الدين محمد منجم بن مرحوم سعيد مولانا حسام الدين حسن المولوى كه از خلفاء حضرت سلطان ولد قدس اللّه سره العزيز بوده بقلم درربار گوهر نثار مرقوم گردانيده است و السلم » و اين نسخه بهترين و كامل‌ترين نسخ مقالات شمس است و اطلاعات مهم از زندگانى شمس و معاصرين وى و بسيارى از عرفا و متصوفهء گمنام بدست مىدهد و فوائد تاريخى بسيار را متضمن است .\r\n5 - نسخهء خطى متعلق به نگارنده مشتمل بر 396 صفحه بقطع 14 * 20 هر صفحه 15 سطر در متن و 10 سطر در حاشيه به خط نستعليق روشن كه در سنه 1243 تحرير شده و در كتابخانهء مرحوم شعاع شيرازى بدست آمد در سال 1324 شمسى كه اين ضعيف را اتفاق سفر بشيراز افتاد و دانشمند معظم جناب آقاى على اصغر حكمت آن نسخه را بتملّك اين ضعيف درآوردند ، اين نسخه در صفحهء ( 1 ) آغاز مىشود به « من مقالات سلطان - المعشوقين مولانا شمس الدين التبريزى لا اخلى اللّه بركته ، و در صفحهء 13 ختم مىگردد به « نى آن را حامى و معين نبايد » و بلافاصله ابتدا مىشود به « بسم اللّه الرحمن الرحيم پير محمد را پرسيدم هم خرقهء كامل تبريزى » و انتهاء آن در صفحه 302 چنين است\r\n\r\n","description":"","footnote":"","page_name":" 210 ","page_number":226},
  {"content":"\r\n\r\n« پس من بروم فردا بحمّام گفت اين را با خود ببر » و در صفحهء 303 آغاز مىكند به « وا شوقاه الى لقاء اخوانى » و پايان مىپذيرد در صفحهء 395 به « و همچو على عليه السلام كه شمشيرزن بود » و بعد از آن يك بيت و رباعى از اضافات كاتب نسخه نوشته شده و اين نسخه از حيث تفصيل و ذكر مطالب به نسخهء فاتح نزديك است و گمان مىرود كه با معارف برهان محقق درهم آميخته باشد .\r\nبحث دربارهء فوائد تاريخى و نكات عرفانى و نوادر لغات كه از مقالات شمس مىتوان استخراج نمود و همچنين پيوستگى مطالب آن با سخنان مولانا در مثنوى و فيه ما فيه و سائر آثار وى موكول بوقت ديگر و محتاجست بتدوين رسالهء جداگانهء .\r\nص 92 - نام پدر صلاح الدين در نسخهء خطى مناقب افلاكى متعلق به نگارنده چنين است : باغيبشان - و اين كلمه كه ظاهرا از اعلام متداوله بوده در دو مورد از مسامرة الاخبار ( ص 29 و 32 ) صريحا و واضحا بدين‌گونه : ياغى بسان - آمده و در تاريخ ابن بىبى ( چاپ عكسى ، ص 76 و 79 ) نيز به همان صورت خوانده مىشود .\r\nص 98 - دربارهء ابن چاوش رجوع كنيد بحواشى اين ضعيف بر فيه ما فيه ، انتشارات دانشگاه طهران ، ص 302 .\r\nص 104 - تاج الدين معتز : وى از اكابر ممالك روم و از نيك‌مردان روزگار بود كه در اكرام علما و تشويق شعرا بذل مال دريغ نمىداشت و در ابواب خيرات از انشاء مقامات خير مانند مدارس و خانقاهها و رباطها و عمارت آنها جهد و سعى بليغ مىنمود و در عداد رجال درجهء اول از وزرا و امرا محسوب مىگشت تا در حدود سال 675 وفات يافت .\r\nپدر او مجير الدين قوام الملك طاهر بن عمر خوارزمى از اركان دولت جلال الدين خوارزمشاه و قاضى القضاة ممالك خوارزمشاهى بود و در علم كلام و فقه و سائر فنون براعت تمام داشت و سلطان جلال الدين وقتى كه در مراغه بسر مىبرد ( حدود سال 622 ) وى را به رسالت نزد علاء الدين كيقباد فرستاد و او حامل پيام سلطان و نامه‌يى از انشاء شهاب الدين كوسوى بود و چون در قيصريه بعلاء الدين كيقباد پيوست آن شهريار مقدم وى را باعزاز و اكرام تلقى كرد و باحترام او به‌پاى خاست و از دست بوسيدن معاف نمود و\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nبا وى معانقه كرد و پس از مدتى توقف عزيز او مكرما بازگردانيد و مجير الدين هنگام مراجعت در سيواس بمرضى صعب گرفتار آمد و جان بستانندهء جانها سپرد .\r\nپسر تاج الدين معتز مشهور بمجير الدين امير شاه كه محمد نام داشت هم از رجال بزرگ بود و عنوان نايب‌السلطنه داشت وفاتش 701 .\r\nتاريخ ابن بىبى ، چاپ عكسى ، ص 633 و 647 و ص 373 تا 466 مسامرة الاخبار ص 118 - 65 و 73 و ص 293 - 134 .\r\nص 114 - دربارهء وفات مولانا و نماز خواند شيخ صدر الدين بر وى بىمناسبت نيست كه روايت مؤلف مسامرة الاخبار را ذكر كنيم زيرا آن كتاب از قديم‌ترين مآخذ تاريخى است كه اطلاعاتى از زندگانى و مقام عرفانى مولانا بدست مىدهد . اينك آن روايت :\r\nو نيز سلطان العارفين مولانا جلال الدين محمد بن محمد البلخى قدس اللّه سره - العزيز از دار فنا بعالم بقا پيوست به آرزوى تمام چنان كه التماس كرده است بدعاء مجيب كه يا ربى : صلحى بكن ميان من و محواى ودود ، بجوار رحمت ايزدى پيوست و شيخ الاسلام ( مقصود صدر الدين قونوى است ) نمازش را گزارده در حال مرضى واقع شده در زيربغل شيخ درآمده به زاويه بردند بعد هشت ماه شيخ نيز تغمده اللّه بغفرانه درگذشت مسامرة الاخبار ، ص 119 .\r\nص 115 - علم الدين قيصر : از امرا و سالاران سلجوقيان بود و در فتنهء جمرى با غياث الدين كيخسرو بن قلج ارسلان مردانگى بسيار از او بظهور پيوست ( 676 ) و مولانا را با وى نظر عنايت بود و در مكتوبات مولانا دو مكتوب كه حاكى از كمال التفات و توجه است بنام علم الدين وجود دارد .\r\nتاريخ ابن بىبى ، چاپ عكسى ، ص 727 مكتوبات مولانا ، ص 26 و 127 .\r\nص 127 - دربارهء تاريخ مسافرتهاى صفى الدين هندى لازمست يادآورى شود كه او تا رجب سال 667 در دهلى اقامت داشت و در اين تاريخ آهنگ حج كرد و پس از اداء فريضه حج سه ماه در مكه مجاور بود و در اواخر ربيع الاول سال 668 بيمن سفر گزيد و در سال 671 بمصر رفت و مدت چهار سال در سرزمين مصر متوطن بود و از مصر بر طريق\r\n\r\n","description":"","footnote":"","page_name":" 212 ","page_number":228},
  {"content":"\r\n\r\nانطاكيه بروم شتافت و يازده سال تمام در روم و از اين مدت پنج سال در قونيه و پنج سال در سيواس و يك سال در قيساريه بسر مىبرد و بنابراين صفى الدين در سال 675 و سه سال پس از وفات مولانا به قونيه رفته و ملاقات او با مولانا صحت ندارد و گفتهء افلاكى از درجهء اعتبار ساقط است ( الدارس ، ج 1 ، ص 130 - 131 ) .\r\nص 128 - اتابكيه و ظاهريه : اين هر دو مدرسه از مدارس شافعيه بود در دمشق و مدرسهء اتابكيه منسوب است بتركان خاتون دختر ملك عز الدين مسعود بن قطب الدين مودود بن اتابك زنگى بن آقسنقر كه زوجهء ملك اشرف مظفر الدين موسى بود و وفاتش در ربيع الاول سال 640 واقع گرديد ( الدارس ، ج 1 ، ص 129 ) و مدرسهء ظاهريه كه در اينجا مقصود ظاهريهء جوانيه مىباشد منسوبست به الملك الظاهر ركن الدين بيبرس معروف به بندقدار ( 676 - 658 ) از ملوك مصر و شام كه در حدود سال 670 آن را تأسيس كرد و صفى الدين هندى روز دوشنبه دوم جمادى الاولى سنهء 691 تدريس خود را در آن مدرسه آغاز كرد ( الدارس ، ج 1 ، ص 349 و 352 ) .\r\nص 139 - ولد صدرو : دربارهء ولد صدرو كه شمس الدين لقب داشت ابن بىبى چنين مىگويد : و شمس الدين ولد صدرو را كه در نفاق و نيرنگ صد رو داشت باعلام اين قضيه نزد امراء مغل و يرغوچيان روان كردند .\r\n( ابن بىبى ، چاپ عكسى ، ص 655 ) و چون مراد از قضيهء مشار اليها حادثهء مخالفت معين الدين پروانه با صاحب فخر الدين على وزير مىباشد و آن واقعه در سال 670 واقع شده ( مسامرة الاخبار ، ص 92 ) پس شمس الدين ولد صدرو بتحقيق تا آن زمان در قيد حيات بوده و از گفتهء ابن بىبى ارتباط او با معين الدين پروانه كه وى را در مسألهء بدان مهمى ( يعنى توطئهء با امراء مغل در برداشتن و محبوس كردن فخر الدين على وزير ) محرم دانسته نيز مسلم مىگردد .\r\n» » ؟ ؟ ؟ - سيد شرف الدين : ظاهرا او همان سيد شرف الدين است كه مؤلف مسامرة الاخبار دربارهء وى گويد : سيد شرف الدين كه وحيد عصر و فريد دهر بود و مقتداء مشايخ و علما و سادات از جمله مقطعات كه به دو نوشت يكى اينست قطعه :\r\n ديدم بخواب دوش كه روشن ز ( ظ : چو ) روز بود * كز اولياء ايزدم آمد يكى ولى \r\n\r\n","description":"","footnote":"","page_name":" 213 ","page_number":229},
  {"content":"\r\n\r\n دستم گرفت و گفت كه عهدى به من بكن * تا گرددت حقايق كونين منجلى\r\nبرخيز و رو به خدمت صاحب قران ملك * كز يمن اوست باطن آفاق ممتلى\r\nگفتم چه نام دست برآورد و پس نمود * با آب زر نوشته سليمان بن على \r\n( مسامرة الاخبار ، ص 64 ) و اين قطعه را در مدح معين الدين پروانه گفته است و در مسامرة الاخبار از شخصى ديگر بنام سيد شرف الدين حمزه كه مردى بدفطرت و ستم پيشه و تباه‌كار و جزو عمال ديوان بود نيز ياد مىكند ( ص 279 ، 280 ، 283 ، 286 - 290 ) و او تا سال 700 زنده بوده و گمان مىرود كه جز اين سيد شرف الدين باشد كه مؤلف او را ستوده و « مقتداء مشايخ و علما و سادات » خوانده است :\r\nو در مكتوبى كه مولانا بسعد الدين ( ظاهرا سعد الدين كوبك از امراء دولت علاء - الدين كيقباد و پسرش غياث الدين كيخسرو ) نوشته سيد شرف الدين نامى را توصيه مىكند - كه ممكن است يكى ازين دو تن باشد كه در مسامرة الاخبار ذكر آنان آمده است ( مكتوبات مولانا ، ص 78 )\r\nص 166 - فيه ما فيه : به جهت اطلاع از نسخ قديمه و نام آن كتاب رجوع كنيد به مقدمهء اين ضعيف بر فيه ما فيه ( انتشارات دانشگاه طهران )\r\nص 167 - مكاتيب : اين كتاب بنام « مكتوبات مولانا جلال الدين » به سال 1356 قمرى در مطبعهء ثبات اسلامبول بهمت دكتر فريدون نافذ از اعقاب مولانا و فضلاء عصر حاضر در كشور تركيه بطبع رسيده و مطابق احصاء مصحح مشتمل است بر 144 مكتوب ولى بدون شك بعضى از اين نامه‌ها به همديگر مخلوط شده مانند نامه ص 47 و 53 و با نظر دقيق دانسته مىشود كه عدد مكتوبات از اين عده بيشتر است .\r\nمكتوبات مولانا از نوع نامه‌هاى حجة الاسلام محمد غزالى و عين القضاة ميانجى و قطب بن محيى جهرمى براى حل مشكلات طريقت و توضيح مسائل عرفانى نيست بلكه غالب متضمن مطالب خصوصى و سفارش جهت مريدان و نيازمندان است ولى كمتر نامه‌يى هم ديده مىشود كه خالى از نكات معرفت و لطائف طريقت باشد و كليهء آنها با عبارت « اللّه مفتح الابواب » يا « اللّه يجمع بيننا » آغاز مىگردد و بلافاصله القاب و عناوين كسى است كه نامه بنام اوست با الفاظى كه در غالب نامه‌ها مكرر مىشود چنان كه\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nبا يكى دو كلمه اختلاف مىتوان گفت عين يكديگر است و عناوين و اوصاف هم عربى است مگر در بعضى موارد كه آنها را بتركى يا پارسى مىآورد و چند نامه هست ( ص 3 و 5 ) كه با مقدمه و بيان اخلاقى و صوفيانه شروع شده و از ذكر عناوين و القاب در آنها صرفنظر نموده است .\r\nنامه‌هاى مولانا عموما برجال مشهور آن عهد از قبيل معين الدين پروانه و فخر - الدين مستوفى و تاج الدين معتز و اشخاص ديگر كه نامشان در تاريخ ابن بىبى و مناقب افلاكى و مسامرة الاخبار و رسالهء فريدون سپهسالار مىتوان يافت و مجموعا 37 تن مىشوند - نوشته شده و از آن جمله 30 مكتوب بنام معين الدين پروانه و بقيه بنام 36 تن ديگر است و چند نامه هم معلوم نيست كه بنام چه كسى فرستاده شده و تمام آنها به زبان پارسى است مگر سه مكتوب كه عربيست ( ص 19 ، 44 ، 72 ) .\r\nاز لحاظ سبك بايد مكتوبات را در عداد نثر مرسل و غير مقيد بسجع و سائر تكلفات منشيانه قرار داد زيرا صرف‌نظر از عناوين كه پايبست صنعت است سائر قسمتها ساده و بىتكلف انشا شده و گاهى هم بسيار فصيح و مهيج و مؤثر است و تنها يك نامه با رعايت سجع و صنعت‌پردازى نوشته شده كه خالى از هرگونه تأثير است ( ص 79 ) .\r\nاز لحاظ اهميت مطالب و لطف بيان هم مكتوبات يكدست و متساوى نيست بلكه بعضى از آنها داراى مطالب عادى و قسمتى هم از حيث اهميت معنى و پختگى عبارت و تأثير در خواننده كم‌نظير است بخصوص نامه‌هاى مولانا بشخصى كه او را « فخر آل داود - تاج آل داود » مىخواند كه همه آنها متضمن نكات لطيف و مضامين عالى و الفاظ رائق و عبارات روان و فصيح است و مىتوان آنها را در طبقهء نخستين از مكتوبات قرار داد .\r\nبراى روشن شدن زندگانى مولانا و فهم مثنوى مطالعهء مكتوبات ضرورت دارد و بسيارى از خصوصيات زندگانى مولانا و مطالب مبهم مناقب افلاكى نيز بوسيلهء مكتوبات روشن مىگردد . اشعار فصيح عربى و فارسى و آيات قرآنى و احاديث كه بمناسبت مطلب در ضمن مكتوبات آمده لطف آن را صد چندان جلوه‌گر ساخته است .\r\nص 170 - مجالس سبعه : اين كتاب بنام « مجالس سبعهء مولانا » به سال 1356 قمرى\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nبهمت دكتر فريدون نافذ شكر اللّه مساعيه بطبع رسيد و مشتملست بر هفت مجلس از مجالس مولانا مطابق احصاء مصحح و ناشر آن .\r\nبايد دانست كه صوفيه مطالبى را كه در حضور جمع و بر سر كرسى يا منبر بيان مىكرده‌اند « مجلس » و اين نوع از وعظ و تقرير كلام را « مجلس گفتن » مىناميده‌اند نظير منبر و منبر رفتن باصطلاح وعاظ و مقامه و انشاء آن در موضع خود از تعبيرات ادبا و مجلس گفتن در ميانهء صوفيه از ديرباز معمول بوده و ابتدا بر سطح زمين و از روزگار يحيى بن معاذ رازى ( متوفى 258 ) بر سر كرسى مجلس مىگفته‌اند ( قوت القلوب ، طبع مصر ، ج 2 ص 47 ) و چنان كه معارف بهاء ولد همان مجالس اوست كه به صورت كتابت درآمده و جمال تدوين يافته است .\r\nظاهرا مولانا بعد از اتصال بشمس تبريز دست از وعظ و مجلس گفتن كشيده و به روايت افلاكى به خواهش رجال ديوان و مريدان خود تنها يك‌بار پس از تبدل حال بمنبر برآمد و از گرمى وعظ و تأثير ارشاد او از مستمعان شور قيامت برخاست و ديگربار بمنبر نرفت و مجلس نگفت پس مجالس سبعه از اين جهت مفيد است كه طرز تفكر و روش بيان مولانا را در دورهء نخستين حيات تا حدى آشكار تواند كرد .\r\nترتيب تقدم و تأخر مجالس از روى كتاب بدست نمىآيد و هيچ دليل يا قرينه‌يى وجود ندارد كه بتوان آنها را بحسب تاريخ تقرير و زمان ايراد مرتب ساخت ولى بحدس قوى مىتوان گفت كه مجلس دوم بحسب زمان بر ديگر مجلسها مقدم ايراد شده است زيرا در آغاز اين مجلس مولانا از استاد و پدر و مادر خود نام مىبرد و در حق آنان دعاى خير مىگويد و از سياق مطلب به خوبى واضح است كه استاد و پدر و مادر وى در آن هنگام زنده بوده‌اند ( مجالس سبعه ، ص 49 ) و چون مولانا از سال 617 در مسافرت بوده و احتمال آنكه اين مجلس را قبل از اين تاريخ كه هنوز به حد بلوغ هم نرسيده بود ايراد كرده ضعيف است به درستى نمىتوان گفت كه در چه تاريخ و كدام محل اين مجلس را گفته است ولى تقرير آن بىشبهه مقدم بوده است بر سنه 628 كه سال وفات پدر او مىباشد .\r\nكليهء اين مجالس شروع مىشود به خطبهء عربى مسجع تكلف‌آميز كه به قوىترين\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nحدس انشاء خود مولاناست و مناجاة فارسى كه حكم دعا دارد و در آن توجه باصلاح احوال قلب و باطن مشهود است و پس از آن حديثى مطرح مىشود و در مقدمهء حديث بمناسبت ذكر نام مبارك حضرت رسول اكرم ( ص ) نعتى مفصل ( كه گاه تا حدود يك ورق از نسخهء چاپ شده را فرامىگيرد ) با عبارات فارسى و عربى مسجع و مصنوع و آميخته باشعار تازى و پارسى مىآيد و پس از آن بشرح حديث و بيان اسرار آن مىپردازد و در تقرير مطلب با مثال و قصص و آيات و اخبار و اشعار بسيار تمثل مىجويد و بر عادت اهل منبر به اندك مناسبت و ارتباط ضعيف و يا غير محسوس از مطلبى بمطلبى منتقل مىشود و شاخ به شاخ مىپرد چنان كه همين روش را در مثنوى نيز معمول داشته است .\r\nمجالس از حيث خاتمه نيز به يكديگر شباهت دارد و تمام آنها با مطلبى بالنسبه رقت‌آور و سوزناك تمام مىشود و از حيث طول كلام از هم بدور نيست مگر مجلس اول كه مفصل است و گمان مىرود كه از چند مجلس تركيب شده باشد چنان كه جملهء :\r\nهمه بر موافقت افضل القراء فلان الدين از ميان جان نام الرحمن بگوييم - ص 15 و عبارت : بخوان ملك القرا از كلام ربى الاعلى - ص 18 و مناجاة در صفحه 42 قرينهء آنست كه پس از آن مجلس ديگر آغاز مىگردد و مجلس اول چهار مجلس است نه يك مجلس .\r\nنثر مجالس روىهم‌رفته از نوع نثر متكلفانه و مصنوع است و تعبيرات و تركيبات پيچيده و دور از ذهن بسيار دارد ولى گاه هم فصيح و دلسوز و مؤثر مىافتد مطالعهء مجالس از جهت ارتباطى كه در مطالب آن با مثنوى و سائر آثار مولانا ديده مىشود بسيار مفيد و بىگمان راهنماى خواننده در كشف بعضى از مشكلات مثنوى تواند بود .\r\nبعون اللّه و منه به پايان رسيد حواشى و اضافات بر رسالهء تحقيق در احوال و زندگانى مولانا جلال الدين محمد مشهور بمولوى به خامهء اين ضعيف بديع الزمان فروزانفر اصلح اللّه حاله و مآله بتاريخ روز شنبه 15 اسفندماه 1332 شمسى مطابق سىام جمادى الثانية 1373 قمرى در منزل شخصى واقع در خيابان حقوقى از محلات شمال شرقى طهران .\r\n\r\n","description":"","footnote":"","page_name":" 217 ","page_number":233},
  {"content":"\r\n . \r\n","description":"","footnote":"","page_name":" 218 ","page_number":234},
  {"content":"\r\n\r\n\r\n[ فهرست 
  ]\r\n\r\nفهرست رجال و نساء\r\nالف آذر - 57 ح\r\nآسيه - 45\r\nأبا دجانة الانصارى - 206\r\nاباقا خان - 124 - 132 - 132 ح - 133 134 ح - 137 - 138\r\nابراهيم - 53 ح\r\nابراهيم ادهم - 25\r\nابن اثير - 13 ح - 20 - 21 - 26 - 26 ح 118 ح - 181\r\nابن اخى ترك - رجوع شود بحسام - الدين چلبى\r\nابن ابى اصيبعه - 197\r\nابن رافع حورانى مصرى - 202\r\nابن بطوطه - 23 - 40 ح - 51 ح - 57 - 59 59 ح - 103 ح\r\nابن بىبى - 21 - 22 - 22 ح - 25 ح - 26 184 - 185 - 186 - 187 - 191 - 192 196 - 205 - 213\r\nابن چاوش - 98 - 211\r\nابن خلكان - 187 - 188 - 189 - 190 - 196 - 197\r\nابن سينا - 12 ح - 13 - 184\r\nابن الفوطى ( ابو الفضل عبد الرزاق - بن احمد ) 19 - 19 ح - 184 - 182\r\nابن قدوه ( قاضى عبد المجيد بن عمر )\r\nابن العديم - ( كمال الدين ابو القاسم عمر بن احمد ) - 40 - 41 - 41 ح\r\nابن كثير - 196\r\nابن لباد ( موفق الدين عبد الطيف - بغدادى ) - 22 - 22 ح\r\nابن يزدانيار ( ابو بكر حسين بن على يزدانيار ) - 179\r\nابو بكر حصيرى - 189\r\nابو بكر زنبيل‌باف يا سله‌باف تبريزى - 50 - 201 - 202 - 203\r\nابو بكر بن سعد زنگى - رجوع شود به اتابك ابو بكر بن سعد زنگى\r\nابو بكر صديق - 5 - 5 ح - 6 - 9 ح - 179\r\nابو بكر محمد بن ابراهيم اصفهانى عطار - 182\r\nابو حامد غزالى - 12 - 25\r\nابو الحسن محمد بن يحيى بن خشاب - - 39\r\nابو الحسن احمد بن يحيى - 40\r\nابو حنيفه - 39 - 154 - 154 ح\r\nابو شكور بلخى - 157 ح\r\nابو عبد الله محمد بن كرام سجستانى - 13 ح\r\nابو على سينا - رجوع شود بابن سينا\r\nابو الفداء - 39 ح\r\nابو القاسم كازرونى - 121 ح\r\nابو النجيب سهروردى - 8 ح - 51 ح - 202\r\nابو نصر فارابى - 12 ح - 13\r\nابو نصر فارابى - 12 ح - 13\r\nابو نصر مملان - 153 ح\r\nابى جراده عامر بن ربيعه - 40\r\nابى عبد الله ( ع ) - 206\r\nاتابك ابو بكر بن سعد زنگى - 10 ح\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nاتابك اوزبگ - 15 ح\r\nاتابك قزل‌ارسلان - 26 ح\r\nاتابك نصرة الدين ابو بكر محمد - 26 ح\r\nاتسز - 8\r\nاثير الدين عبد الله اومانى - 14 ح - 15 - 19\r\nاثير الدين مفضل بن عمر الابهرى - 126 ح\r\nاحمد ( ص ) - 110 ح - 198\r\nاحمد ( سلطان ولد ) - 172 ح\r\nاحمد افلاكى - رجوع شود به افلاكى\r\nاحمد بن على اصولى سلفى ( برهان - الدين ) - 39 - 196\r\nاحمد بن محمود ( نظام الدين ) - 189\r\nاحمد بن محمود ( همام الدين ) - 189\r\nاحمد جام ( شيخ الاسلام معروف به زنده‌پيل ) - 12 ح - 155 ح\r\nاحمد خطيبى - 6 ح - 8 ح\r\nاحمد دده - 44 ح - 158\r\nاحمد غزالى - 8 - 8 ح - 124 ح - 202\r\nاخى احمد - 106 ح\r\nاخى بشاره - 106 ح\r\nاخى ترك - 206 ح\r\nاخى چوپان - 106 ح\r\nاخى قيصر - 106 ح\r\nاخى محمد سيدى - 106 ح\r\nارسطو - 13 - 13 ح\r\nارغون بن ايدمر بن عبد المولوى - 200\r\nاسماعيل انقروى - 161\r\nافضل ( تخلص خاقانى ) - 13 ح\r\nافلاكى - 3 - 3 ح - 4 - 5 ح - 6 ح - 6 - 7 ح - 7 8 - 9 ح - 14 - 16 - 17 - 19 - 19 ح - 20 - 23 - 24 - 29 - 30 - 31 - 32 - 35 - 35 ح - 36 - 38 - 39 - 40 ح 41 - 42 - 43 ح - 44 - 44 ح - 45 - 45 ح - 50 - 55 ح - 56 - 58 - 60 - 60 ح 61 ح - 71 - 71 ح - 72 ح - 75 ح - 76 - 77 77 ح - 78 - 87 - 88 - 89 - 90 - 91 - 93 ح - 94 ح - 100 - 100 ح - 108 ح 112 ح - 116 - 118 ح - 120 - 123 - ح - 134 - 135 - 136 - 137 ح - 138 - ح - 141 ح - 144 ح - 145 ح - 146 ح 154 ح - 155 - 163 ح - 164 ح - 171 177 - 180 - 181 - 183 - 192 - 193 195 - 198 - 201 - 204 - 205 - 207 213 - 216\r\nاكمل الدين طبيب - 110 ح - 124 - 125\r\nالفت اصفهانى - 4 ح - 117 ح - 179\r\nامير بدر الدين - 78\r\nامير موسى - 23\r\nامير حسين هروى - 51 ح - 52 ح\r\nامين احمد رازى - 7 - 8 - 52 ح - 57 ح\r\nانكيانو - 134 - 134 ح\r\nانورى - 15 ح - 150 - 150 ح\r\nاوحد الدين كرمانى - 43 ح - 52 - 52 ح - 53 - 53 ح - 54 - 202 - 204\r\nاولو عارف چلبى بن سلطان ولد - 178\r\nاياز - 90 ح\r\nايل ارسلان - 7\r\nايلغازى بن ارتق - 39 - 39 ح\r\nب بابا كمال جندى - 50 ح - 51 - 51 ح\r\nبايجونويان - 135\r\nبايزيد ( بسطامى ) - 56 - 62 - 102 155 ح - 119\r\nبايزيد اول ( سلطان عثمانى ) - 209\r\nبدر الدين بن قرمان - 23\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nبدر الدين گهرتاش ( معروف به دزدار ) 31 - 77 ح - 192\r\nبدر الدين مصلح لالا - 192\r\nبدر الدين ولد - 87 ح\r\nبدر الدين يحيى ( ملك الادبا ) - 41 - 114 ح\r\nبديع جوينى - 4 ح\r\nبرهان - رجوع شود ببرهان الدين - محقق ترمذى\r\nبرهان بلخى ( ابو الحسن على بن حسن بن محمد بن ابى جعفر يا جعفر بلخى جعفرى ) - 39 - 195 - 196\r\nبرهان الدين ابى بكر مرغينانى - 172\r\nبرهان الدين محقق ترمذى ( سيد ) - 28 - 32 - 34 - 35 - 35 ح - 36 - 37 - 38 - 42 - 44 - 45 - 45 ح - 46 - 46 ح 48 - 59 - 92 - 93 - 137 - 146 ح 166 - 172 - 174 ح - 175 - 193 - 198 -\r\nبرهان الدين على بن ابى بكر مرغينانى حنفى - 43 ح\r\nبزرگ اميد - 49\r\nبلعمى ( ابو الفضل محمد بن عبد الله ) - 157 ح\r\nبو سعيد - 155 ح\r\nبهاء الدين - رجوع شود به بهاء الدين محمد\r\nبهاء الدين احمد بن محمود قانعى طوسى - 126\r\nبهاء الدين بلخى - رجوع شود به بهاء ولد\r\nبهاء الدين زكريا مولتانى - 50 ح - 51 ح - 124\r\nبهاء الدين سام - 13 ح\r\nبهاء الدين محمد معروف بسلطان ولد 99 - 104 - 166 - 143 - 168 - 171 172 - 174\r\nبهاء ولد - ( محمد بن حسين خطيبى معروف بسلطان العلماء ) - 3 - 5 ح 6 - 6 ح - 7 - 7 ح - 8 - 8 ح - 9 - 10 - 11 14 - 15 - 16 - 17 - 18 - 19 - 19 ح - 20 - 22 - 24 - 24 ح - 29 - 30 - 31 - 31 ح - 32 - 33 - 33 ح - 34 - 34 ح - 35 35 ح - 36 - 41 - 44 - 55 - 101 - 116 141 - 166 - 171 - 172 - 174 ح - 171 - 175 - 179 - 180 - 181 - 183 192 - 198 - 199 - 200\r\nبهرام شاه ( ملك فخر الدين ) - 20 - 21 21 ح - 22 - 183 - 184\r\nپ پروانه - رجوع كنيد بمعين الدين پروانه\r\nت تاج آل داود - 215\r\nتاج الدين ابراهيم - 202 - 203\r\nتاج الدين ابى نصر عبد الوهاب سبكى 126 ح\r\nتاج الدين تبريزى - 191\r\nتاج الدين خراسانى - 5 ح\r\nتاج الدين على بن عبد الله بن حسين - اردبيلى - 202\r\nتاج الدين معتز - 104 - 106 - 106 ح 211 - 212 - 215\r\nتاج الدين محمود بن عابد بن حسين بن محمد بن على صرخدى - 188\r\nتبريزى - رجوع كنيد بشمس تبريزى\r\nتركان خاتون - 213\r\nتقى تفضلى - 194 - 200\r\nتقى الدين - 197\r\n\r\n","description":"","footnote":"","page_name":" 221 ","page_number":237},
  {"content":"\r\n\r\nتقوى ( حاج سيد نصر الله ) - 122 ح - 162 ح\r\nتكش ( خوارزمشاه ) - 4 ح - 7 - 7 ح - 8\r\nتمرتاش - 39 ح\r\nث ثقة الملك طاهر بن على - 153\r\nثمود - 137 ح\r\nج جامى ( عبد الرحمن ) - 3 ح - 5 ح - 7 - 8 - 17 ح - 18 - 19 - 19 ح - 20 - 23 - 24 - 36 - 50 - 51 ح - 52 ح - 53 ح - 56 - 76 77 - 92 - 110 ح - 113 ح - 118 ح - 119 - 124 ح - 131 ح - 143 ح - 157 183 -\r\nجبرئيل - 79 - 206\r\nجلال - 155 ح\r\nجلال الدين - رجوع كنيد بمولانا\r\nجلال الدين حسن نومسلمان - 49 - 50\r\nجلال الدين خوارزمشاه - رجوع كنيد به خوارزمشاه\r\nجلال الدين عارف چلبى فريدون - 176\r\nجلال الدين قراطاى - 66 - 137 - 204 - 205 - 206\r\nجلال الدين محمد - رجوع كنيد به - مولانا\r\nجلال الدين محمد منجم - 210\r\nجلال الدين وركانى - 191\r\nجمشيد - 185\r\nجمال الدين اصفهانى - 150 - 150 ح\r\nجنيد بغدادى - 102 - 119\r\nچ چلبى - رجوع شود بحسام الدين چلبى\r\nچلبى پير امير عادل چهارم - 177\r\nچلبى عابد - 102 ح\r\nچلبى محمود عارف قره‌حصارى - 177\r\nچنگيز - 14 - 16\r\nح حاجى خليفه - 118 ح\r\nحافظ ( شمس الدين محمد ) 49 ح - 151\r\nحجاج بن يوسف - 51 ح\r\nحسام الدين چليبى ( حسن بن محمد بن ) 6 - 26 - 46 ح - 65 ح - 87 - 87 ح - 102 - 102 ح - 103 - 104 - 105 - 105 ح - 106 ح - 107 - 108 - 108 ح - 109 - 110 - 120 - 147 - 149 - 154 ح - 157 - 158 - 158 ح - 160 ح - 166 - 172 - 173 - 174 ح - 175 - 179\r\nحسام الدين خليل - 15 ح\r\nحسام الدين سالار - 185\r\nحسن - 6 ح\r\nحسين بن احمد خطيبى - 6 - 6 ح 7 ح - 8\r\nحسين على محفوظ - 183\r\nحصيرى ( جمال الدين محمود بن احمد بن عبد السيد بن عثمان بن نصر بن عبد الملك البخارى الناجرى 187 188 - 189 - 190\r\nحصيرى ( نظام الدين احمد بن جمال - الدين محمود بن عبد السيد البخارى ) 19 - 27 - 187 - 188 - 189 - 190\r\nحكيم غزنوى - رجوع شود به سنائى\r\nحكيم غضنفر - 110 ح\r\nحميد الدين - 88\r\nحمد الله مستوفى - 4 - 9 - 15 - 17 119 ح\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nخ خاقانى شيروانى - 11 ح - 13 ح - 27 ح 126 - 153 ح - 198\r\nخالصه خاتون - 6 ح\r\nخدابنده - 177\r\nخسرو - 133 ح\r\nخضر - 61 - 62\r\nخليل ( ابراهيم ) - 137 ح\r\nخوارزمشاه - 7 - 8 - 9 - 10 - 11 - 13 - 14 - 15 - 16 - 17 - 33 - 135 - 180 - 181 - 186 - 187 - 191 - 211\r\nخواجه لالا - 24\r\nخواجه نصير - رجوع شود بنصير الدين طوسى\r\nخيام نيشابورى - 25 ح - 153 ح\r\nد دولتشاه سمرقندى - 8 - 17 - 32 - 35 - 46 - 49 - 57 - 58 - 59 - 60 - 70 - 70 ح - 77 - 78 - 110 ح - 115 ح - 123 - 149 - 164 ح\r\nذ ذو النون مصرى - 85 - 62 - 182\r\nذهبى - 187\r\nر رازى - رجوع شود بفخر رازى\r\nرسول الله ( ص ) - رجوع شود بمحمد ص\r\nرضى الدين ابى الفضل - 126 ح\r\nرضى الدين نيشابورى - 6 - 7 - 27 ح\r\nركن الدين بيبرس ( بندقدار ) - 138 - 213\r\nركن الدين سجاسى ( ابو الغنائم ) - 51 51 ح - 52 - 57 - 202 - 203\r\nركن الدين سليمان شاه بن قلج ارسلان 26 - 184 - 185 - 136 - 137 - 204\r\nركن الدين محمد بن محمد بن محمد - العميدى السمرقندى - 187 - 188 - 189\r\nرودكى - 79 ح - 153 ح - 157 ح\r\nرومى - رجوع شود بمولانا\r\nريتر - 194 - 200\r\nز زاهد چلپى - 176 - 177\r\nزاهد گيلانى ( شيخ ) - 203\r\nزكريا - 169\r\nزكريا بن محمود قزوينى - 27 ح\r\nزيد - 48\r\nزين كيشى - 11 - 33\r\nس سبط ابن الجوزى ( يوسف بن قزاوغلى ) 188 - 190\r\nسراج الدين ارموى ( ابو الشناء محمود بن ابو بكر ) - 80 - 81 - 126 - 127\r\nسراج الدين قونوى - 114 - 119 - 143\r\nسراج الدين مثنوىخوان - 195\r\nسعد الدين حموى ( محمد بن مؤيد ) - 43 ح - 119\r\nسعد الدين كوبك - 214\r\nسعدى ( مصلح الدين شيرازى ) - 18 ح 48 ح - 53 ح - 63 ح - 128 - 128 ح 129 - 130 - 130 ح - 131 - 131 ح 132 - 133 ح - 134 ح - 151\r\nسكندر - 21\r\nسلجوقى خاتون - 183\r\nسلطان احمد - 121 ح\r\nسلطان عثمان - 181\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nسلطان العلماء رجوع شود به بهاء - الدين ولد\r\nسلطان محمد خان - 39\r\nسلطان محمد خوارزمشاه - رجوع شود به خوارزمشاه\r\nسلطان ولد - 5 ح - 15 - 16 ح - 23 - 24 - 34 ح - 35 ح - 36 - 37 - 43 ح - 46 - 57 - 61 - 70 - 71 - 71 ح - 72 - 72 ح 73 - 73 ح - 76 - 77 - 77 ح - 78 - 95 98 ح - 99 - 100 - 104 - 110 ح - 112 114 ح - 128 - 137 ح - 141 ح - 146 ح - 150 - 155 - 157 - 158 - 158 ح 162 - 163 ح - 166 - 168 - 169 - 171 172 - 172 ح - 173 - 174 - 174 ح - 175 - 176 - 176 ح - 177 - 195 - 206 - 210 -\r\nسليمان 4 - 17 ح - 21 - 22 - 22 ح - 68 - 111 - 130 ح - 139\r\nسليمان بن على - رجوع شود به معين الدين پروانه\r\nسليم آغا - 199 - 200\r\nسليمان شاه - رجوع شود بركن الدين سليمان شاه\r\nسنائى ( مجدود بن آدم ) - 11 ح - 18 46 - 46 ح - 52 ح - 79 ح - 107 - 107 ح - 108 ح - 162 - 153 - 198 - 207\r\nسنجر ( سلطان ) - 4 ح\r\nسنقر - 34 ح\r\nسوغونجاق نويان - 134 - 134 ح\r\nسهروردى - رجوع شود بشهاب الدين سهروردى\r\nسهل سرخسى - 6 ح\r\nسيد - رجوع شود ببرهان الدين محقق ترمذى\r\nسيد احمد - 155 ح\r\nسيف الدين باخرزى 131 - 131 ح - 132 132 ح\r\nسيد شرف الدين - 139 ح\r\nسيوطى - 121 ح - 123 ح\r\nش شاه داعى - 3 ح\r\nشاه قاسم انوار - 4 ح\r\nشاه نعمة الله ولى - 3 ح\r\nشبلى - 155 ح\r\nشرف الدين - 123\r\nشرف الدين بغدادى - 4 ح\r\nشرف الدين حمزه - 214\r\nشرف الدين سمرقندى - 171\r\nشعاع شيرازى - 210\r\nشكر - 133 ح\r\nشمس - رجوع كنيد بشمس تبريزى\r\nشمس الائمه سرخسى ( ابو بكر محمد بن ابى سهل ) - 6 ح - 7 ح - 8 ح\r\nشمس پرنده - 50\r\nشمس تبريزى - 5 ح - 27 ح - 32 - 42 - 46 49 - 50 - 50 ح - 51 - 51 ح - 52 - 53 53 ح - 54 - 55 - 55 ح - 56 - 56 ح - 57 - 58 - 59 - 59 ح - 60 - 60 ح 61 - 61 ح - 62 - 63 - 64 - 65 - 66 - 67 - 67 ح - 68 - 68 ح - 69 - 70 - 70 ح - 71 - 71 ح - 72 - 72 ح - 73 - 73 ح 74 - 75 - 75 ح - 76 - 77 - 77 ح - 79 79 ح - 80 - 80 ح - 83 - 84 - 84 ح - 85 - 86 - 86 ح - 87 ح - 88 ح - 90 - 91 - 92 - 93 - 94 - 95 - 98 ح - 99 - 102 - 113 ح - 129 - 131 ح - 132 ح - 134 ح - 141 - 142 - 146 ح - 148\r\n\r\n","description":"","footnote":"","page_name":" 224 ","page_number":240},
  {"content":"\r\n\r\n148 ح - 149 - 150 - 151 - 152 - 153 - 155 - 155 ح - 160 ح - 166 - 167 - 171 - 172 - 174 - 174 ح - 175 - 193 - 200 - 201 - 202 - 203 - 204 - 207 - 208 - 209 - 210 - 211 - 216\r\nشمس الحق - رجوع شود بشمس - تبريزى\r\nشمس الحقائق - رجوع شود بشمس - تبريزى\r\nشمس الدين - رجوع شود بشمس - تبريزى\r\nشمس الدين التونيه - 191\r\nشمس الدين اصفهانى - 28 - 44 - 44 ح 45 - 136 - 137 - 190 - 191 - 196\r\nشمس الدين افلاكى - رجوع كنيد به افلاكى\r\nشمس الدين حسين صاحب ديوان فارس 131 - 131 ح - 132\r\nشمس الدين ماردينى 80 ح - 118 ح\r\nشمس الدين محمد - رجوع شود بشمس تبريزى\r\nشمس الدين محمد بن ايلطغان بردسيرى - 202\r\nشمس الدين محمد بن حمزة بن محمد الفنارى - 290\r\nشمس الدين محمد بن عبد الله بن مقدم - 197\r\nشمس الدين محمد بن مالك - 131 ح\r\nشمس الدين ملطى - 87 ح\r\nشمس الدين ولد صدور - 131\r\nشمس الدين هندى - 128 - 131\r\nشمس طبسى ( محمد بن عبد الكريم ) - 26 ح - 27 - 27 ح - 150 - 150 ح\r\nشمس قيس - 160\r\nشمس مشرقى - 150 - 151 - 151 ح - 152 153\r\nشهاب الدين سهروردى ( يحيى بن حبش بن اميرك معروف بشهاب مقتول و شيخ اشراق - 27 - 27 ح - 184\r\nشهاب الدين سهروردى ( ابو حفص عمر بن محمد بن عبد الله - 18 - 18 ح - 44 - 51 ح - 52 ح - 123\r\nشهاب الدين سليمان شاه - 15 ح\r\nشهاب الدوله قتلمش بن اسرائيل بن - سلجوق - 26\r\nشهاب الدين كوسوى - 211\r\nشيرين - 133 ح\r\nشيخ الاسلام ترمدى - 45 ح\r\nشيخ بابا - 136\r\nص صاحب شمس الدين اصفهانى - رجوع شود بشمس الدين اصفهانى\r\nصاحب فخر الدين على وزير - 213\r\nصدر جهان - 121 - 122 - 123 - 123 ح\r\nصدر الدين ارزنجانى - 191\r\nصدر الدين سليمان بن ابى العزوهيب اذرعى - 197\r\nصدر الدين قونوى ( ابو المعالى محمد بن اسحاق ) - 43 - 110 - 114 - 118 - 119 - 119 ح - 120 - 124 - 125 - 126 - 138 ح - 117 ح - 118 - 118 ح - 125 ح - 209 - 212\r\nصديق - رجوع شود به ابو بكر\r\nصفى الدين اردبيلى - 202\r\nصفى الدين هندى ( محمد بن عبد الرحيم ) 127 - 128 - 212 - 213\r\nصلاح الدين ايوبى ( الملك الناصر ) - 22 ح - 27 ح - 197\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nصلاح الدين باغيبشان ( باغى بسان ) - 21\r\nصلاح الدين حسن بلغارى - 203\r\nصلاح الدين زركوب قونوى - 78 - 93 - 94 - 94 ح - 95 - 97 - 98 ح - 99 100 - 100 ح - 101 - 102 - 104 - 148 - 149 - 164 ح - 166 - 168 - 169 172 - 174 ح - 175 - 176\r\nض ضحاك - 177\r\nضياء الحق - رجوع شود بحسام الدين چلپى\r\nضياء الدين ( پسر فخر رازى ) - 197\r\nضياء الدين وزير - 106 - 106 ح\r\nضياء الدين مسعود بن مصلح الكازرونى 120 ح\r\nط طغان‌شاه بن مؤيد - 26\r\nظ ظهير الدين فاريابى ( طاهر بن محمد ) 26 - 26 ح - 153 ح - 185\r\nع عابد چلپى - 176 - 177\r\nعاد - 137 ح\r\nعارف چلپى - 102 ح - 174 - 176\r\nعباس اقبال - 183\r\nعبد الله سرخسى - 6 ح\r\nعبد الرحيم خلخالى - 192\r\nعبد السيد - 197\r\nعبد العزيز - 41 ح\r\nعبد العزيز بن عمر بن مازه - 45\r\nعبد العظيم قريب - 127 ح\r\nعثمان الرومى - 43 ح\r\nعراقى - رجوع شود بفخر الدين عراقى\r\nعز الدين كيكاوس بن كيخسرو - 21 - 26 28 - 41 - 42 - 44 ح - 125 - 126 - 136 144 - 144 ح - 183 - 186 - 191 - 204\r\nعز الدين مسعود بن قطب الدين مودود بن اتابك زنگى بن آقسنقر - 123\r\nعز الدين مودود زركوب - 202\r\nعطار ( فريد الدين سعيد بن يوسف بن - على النيشابورى ) 17 - 18 - 107 - 108 ح - 110 ح - 181 - 182\r\nعطاء ملك جوينى - 50 - 181 - 187 - 133 ح\r\nعلاء الدوله سمنانى - 42 ح\r\nعلاء الدين داود شاه - 21 - 22 - 23\r\nعلاء الدين كيقباد سلجوقى - 21 - 22 - 24 24 ح - 25 - 25 ح - 27 - 29 - 30 - 34 - 125 - 126 - 186 - 187 - 191 - 204 - 211 - 214\r\nعلاء الدين محمد - رجوع شود - به خوارزمشاه\r\nعلاء الدين محمد ( فرزند مولانا ) - 24 - 75 - 75 ح - 171 - 172\r\nعلاء الدين محمد بن جلال الدين حسن نومسلمان - 50\r\nعلائى بن محبى شيرازى - 195\r\nعلامه حلى - 127 ح\r\nعلم الدين قيصر - 115 - 212\r\nعلى اصغر حكمت - 215\r\nعلى اكبر دهخدا - 32 ح\r\nعلى بن ابى طالب ع - 7 ح - 16 - 40 - 65 ح 103 ح - 211\r\n\r\n","description":"","footnote":"","page_name":" 226 ","page_number":242},
  {"content":"\r\n\r\nعماد الدين ( پسر فخر الدين قارى ) - 197\r\nعماد ياسر - 8 ح\r\nعمر بن احمد - 39\r\nعمرو - 48 - 48 ح\r\nعنصرى - 71 ح\r\nعيسى 4 - 25 - 113 ح - 146 ح - 163 185\r\nعيسى بن ابى بكر بن ايوب - 188\r\nعين القضاة ميانجى - 214\r\nغ غياث الدين غورى ( ابو الفتح محمد بن سام ) - 13\r\nغياث الدين كيخسرو - 126 - 135 - 187 191 - 212 - 214\r\nغياث الدين - محمد بن خواجه رشيد - الدين - 127 ح\r\nف فارابى - رجوع شود به ابو نصر فارابى\r\nفاريابى - رجوع شود بظهير الدين فاريابى\r\nفخر آل داود - 184 - 215\r\nفاطمه خاتون - 100 - 168 - 171 - 176\r\nفخر الدين ( برادر مولانا ) - 23 ح\r\nفخر الدين ابراهيم بن شمس الدين محمد - 197\r\nفخر الدين بهرام شاه - رجوع شود به بهرامشاه\r\nفخر الدين سيواسى - 164 ح\r\nفخر الدين عراقى ( ابراهيم بن شهريار ) 50 - 50 ح - 51 - 51 ح - 119 - 123 124 - 125 - 158\r\nفخر الدين القارى - 197\r\nفخر الدين مستوفى - 215\r\nفخر رازى ( محمد بن عمر بن حسين بن على يا حسن بن حسين بن حسين التيمى ( البكرى الرازى ) - 9 ح - 10 - 11 - 13 ح - 13 14 - 15 - 21 - 22 - 23 - 27 ح - 33 160 - 181 - 197\r\nفخر جرجانى - 196\r\nفرخى - 189\r\nفردوس خاتون - 6 ح\r\nفردوسى - 157 ح - 186\r\nفرعون - 112 - 142 ح - 199\r\nفريد الدين محمد - رجوع شود بعطار فريدون ( جلال الدين عارف چلبى ) 177 -\r\nفريدون سپهسالار - 183 - 192 - 193 197 - 198 - 201\r\nفريدون نافذ - 214 - 216\r\nفلاطن - 13 ح\r\nق قابوس بن وشمگير - 25\r\nقاضى خان حسن بن منصور اوزجندى 188\r\nقانعى ( امير بهاء الدين ) - 126\r\nقباد - 160\r\nقزل‌ارسلان - رجوع شود به اتابك قزل‌ارسلان قزوين ( محمد ) - 7 ح - 17 ح 176 ح - 179 - 203\r\nقطب الدين ابهرى - 51 ح - 202\r\nقطب الدين بن محيى جهرمى - 164 ح 214\r\nقطب الدين رازى ( محمد بن محمد - بويهى ) - 127 - 127 ح\r\nقطب الدين شيرازى ( محمود بن مسعود بن مصلح كازرونى ) - 118 ح - 120 120 ح - 121 - 121 ح - 122 - 123 123 ح\r\nقطب الدين محمد بن نوشتگين - 8\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nقطب الدين ملكشاه - 184\r\nقطران - 153 ح\r\nقلج ارسلان - 23\r\nقلج طمغاج خان ابراهيم - 27 ح\r\nك كاتبى ( نجم الدين ابو الحسن على بن عمر دبيران ) - 120 - 121 - 121 ح\r\nكاظم‌زاده ايرانشهر - 6 ح - 43 ح - 112 ح 158 ح\r\nكامل بن حسين بالى جلى مشهور به غزى 39 ح\r\nكامل تبريزى - رجوع شود بشمس تبريزى\r\nكريم الدين بكتمر - 174 ح\r\nكمال الدين ابى الخير بن مصلح - كازرونى - 120 ح\r\nكمال الدين احمد بن عربشاه اوحدى 202\r\nكمال الدين حسين خوارزمى - 9 ح 24 ح - 43 ح - 51 ح - 52 ح - 155 165\r\nكمال الدين كابى - 138 ح\r\nكمال الدين كاميار - 27 - 28 - 186 - 187 189\r\nكوثر على شاه - 3 ح\r\nكمال الدين يونس ( موسى بن ابى الفضل ) 126 - 126 ح - 127 ح\r\nگ گرا خاتون قونوى - 171\r\nگوهر خاتون - 24 - 171\r\nل لقمان - 155 ح\r\nم مبارك بن محمد - رجوع شود بابن اثير\r\nمجتبى مينوى - 189 - 190 - 194 - 195 200\r\nمجد الدين بغدادى - 9 - 10 - 16 - 17 - 125\r\nمجد الدين جيلى - 27 ح\r\nمجير الدين قوام الملك ( طاهر بن عمر خوارزمى ) - 211 - 212\r\nمجير الدين محمد امير شاه - 212\r\nمحقق ترمذى - رجوع شود ببرهان الدين محقق ترمذى\r\nمحمد ( ص ) - 56 - 74 ح - 81 - 90 ح - 113 ح - 146 ح - 182 - 200 - 206 - 207 208 - 217\r\nمحمد ( پسر امام فخر ) - 197\r\nمحمد بن حسن شيبانى - 6 ح\r\nمحمد بن قاسم ثقفى - 51 ح\r\nمحمد بن قاسم قرشى - 51 ح\r\nمحمد بهاء الدين ( برهان الدين ) ولد چلبى افندى - 178\r\nمحمد خوارزمشاه - رجوع شود - به خوارزمشاه\r\nمحمد فريدون نافذ - 167 - 170\r\nمحمد قزوينى - رجوع شود به قزوينى\r\nمحمد غزالى ( حجة الاسلام ) - 214 - 202 -\r\nمحمد بن مؤيد - رجوع شود بسعد الدين حموى\r\nمحمود ( پسر امام فخر ) - 197\r\nمحمود بن حاجى سونج بك الحاج - ترخانى - 200\r\nمحمود بن محمد آقسرائى - 205\r\nمحمود بن محمد بن ابى يزيد السيواسى - 209\r\nمحمود غزنوى - 25 - 90 ح - 189\r\n\r\n","description":"","footnote":"","page_name":" 228 ","page_number":244},
  {"content":"\r\n\r\nمحمود مثنوىخوان - 35 ح - 113 ح 114 ح\r\nمحمود وزير - 186\r\nمحى الدين ( محمد بن على طائى اشبيلى ) 38 - 42 - 42 ح - 43 - 43 ح - 52 ح 118 - 119 ح - 124 - 150 - 160 ح\r\nمحى الدين عبد القادر - 57\r\nمدرس رضوى - 179\r\nمرادى - 79\r\nمستنصر بالله ( ابو جعفر منصور بن الظاهر خليفه عباسى ) - 19 - 52 ح\r\nمسعود سعد - 153\r\nمسعود غزنوى - 189\r\nمسيح - 39\r\nمصلح الدين - رجوع كنيد به سعدى\r\nمصطفى م - رجوع كنيد بمحمد ( ص )\r\nمصطفى جواد - 182\r\nمظهر الدين - 132 ح\r\nمظفر الدين - 171\r\nمطهره سلطان عابد خاتون - 177\r\nمعين الدين پروانه ( سليمان بن على ) 105 ح - 114 ح - 115 - 121 - 124 125 - 136 - 137 - 138 ح - 139 141 ح - 144 - 166 - 213 - 214 215\r\nمعين الدين صفار - 202\r\nمعروف كرخى - 44 - 155 ح\r\nمغربى ( ملا محمد شيرين ) - 150\r\nملا حسين كاشفى - 165\r\nملا صدرا - 127 ح\r\nملك الادبا - رجوع كنيد ببدر الدين يحيى\r\nملك اشرف ( مظفر الدين بن موسى ) - 213\r\nملك فخر الدين - رجوع كنيد به بهرامشاه ملك ظاهر - 27 ح - 41\r\nملك الناصر ( داود بن الملك المعظم ) - 23\r\nملك الناصر ( محمد بن سيف الدين - قلاون ) - 23\r\nملك الناصر ( يوسف بن محمد ) - 39\r\nملكه خاتون - 171\r\nمولانا ( جلال الدين محمد ) - 3 - 4 - 4 ح 5 - 5 ح - 6 - 6 ح - 7 ح - 8 - 9 - 10 - 10 ح 11 - 15 - 17 - 18 - 24 ح - 32 33 - 33 ح - 34 - 34 ح - 35 - 36 - 37 38 - 39 - 40 - 41 - 41 ح - 42 - 42 ح - 43 ح 44 - 44 ح - 45 - 46 - 48 - 48 ح 49 ح - 51 - 51 ح - 52 - 52 ح 54 ح - 55 - 55 ح - 56 ح - 56 - 59 ح 60 ح - 61 ح - 63 ح - 65 ح - 67 ح - 71 ح - 72 ح - 74 - 75 - 75 ح - 76 - 77 77 ح - 78 - 78 ح - 79 - 80 - 80 ح 81 - 81 ح - 82 - 83 - 84 - 85 - 86 - 87 87 ح - 88 - 89 - 90 - 92 - 93 - 94 94 ح - 95 - 96 - 97 - 98 - 99 - 100 101 - 102 - 104 - 105 - 106 - 107 107 ح - 108 - 109 - 110 - 111 - 112 113 - 114 - 115 - 116 - 117 - 118 119 - 120 - 121 - 122 - 123 - 124 125 - 125 ح - 126 - 128 - 129 129 ح - 130 - 131 - 132 ح - 134 134 ح - 135 - 136 - 137 - 138 138 ح - 140 - 141 - 142 - 142 ح 143 - 145 - 145 ح - 146 - 146 ح 148 - 149 - 150 - 154 - 154 ح - 155 156 - 157 - 157 ح - 159 - 160 161 - 162 - 163 ح - 164 ح 165 - 166 - 168 - 169 - 171 - 172 173 - 174 - 175 - 176 - 179 - 180 183 - 193 - 195 - 197 - 198 - 203 206 - 208 - 211 - 212 - 215 - 217\r\nمولاناى روم - رجوع شود به مولانا\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nمولوى - رجوع شود بمولانا\r\nموسى ع - 61 - 113 ح - 130 ح - 146 ح 163 - 163 ح\r\nموسى بن عيسى - 40\r\nمودود چشتى - 155 ح\r\nمؤيد الدين جندى - 119\r\nمنصور ( حسين بن منصور حلاج ) - 155 ح 199\r\nميبدى - 127 ح\r\nن ناصر خسرو - 54 ح\r\nناصر الدين الله ( خليفه عباسى ) - 25 25 ح\r\nنجم الدين ( پسر امام فخر رازى ) - 197\r\nنجم الدين رازى ( ابو بكر عبد الله بن محمد ) 15 - 125 - 125 ح\r\nنجم الدين كبرى - 8 ح - 9 - 17 - 17 ح - 51 51 ح - 119 ح - 125 - 131 ح\r\nنجم الدين محمد ( پسر فخر الدين قارى ) 197\r\nنصر بن احمد - 153 ح - 157 ح\r\nنصرة الدين ابو بكر محمد - رجوع شود به اتابك نصرة الدين\r\nنصرة الدين وزير - 55\r\nنصير الدين طوسى ( ابو جعفر محمد بن محمد بن حسن ) 19 ح - 121 - 121 ح 182\r\nنظام الدين - رجوع شود به حصيرى\r\nنظام الدين ( احمد ارزنجانى ) - 27 186\r\nنظام الملك ( ابو على حسن بن اسحاق ) 25 ح - 27 ح\r\nنظامى ( الياس بن يوسف بن زكى - مؤيد ) - 11 ح - 21 - 21 ح - 52 ح 183 - 198\r\nنفيس الدين - 106 ح\r\nنيكلسن - 165\r\nنمرود - 112\r\nنوح ع - 137 ح\r\nنور الدين محمود زنگى - 39 - 187\r\nنور على شاه - 3 ح\r\nو واجد چلپى - 176 - 177\r\nوصاف - 10 - 131\r\nولد - رجوع شود بسلطان ولد\r\nولد چلپى - 43 ح\r\nولد صدور - رجوع شود بشمس الدين ولد صدور\r\nولى الدين - 200 - 208 - 209\r\nه هلاكو - 15 ح\r\nهبل - 13 ح\r\nهمام الدين - 132 - 132 ح - 133\r\nهمام الدين حصيرى - 189\r\nى ياقوت حموى - 40 - 41\r\nيوسف 4 - 22 ح\r\nيوسف بن احمد مولوى - 3 ح\r\nيوسف بن حاجى امير عيسى - 209\r\nيوسف بن الملك العزيز - 23\r\nيحيى معاذ رازى - 216\r\n\r\n","description":"","footnote":"","page_name":" 230 ","page_number":246},
  {"content":"\r\n\r\n\r\nفهرست اماكن و بلدان\r\nالف آسياى صغير - 161\r\nآق‌شهر - 22 - 136\r\nانجاز - 22\r\nايلستان - 138\r\nاردبيل - 125\r\nارزنجان - 20 - 21 - 22 - 23 - 183 - 184\r\nارم باغچه - 116\r\nارميه - 6 - 102\r\nارمنستان 22 - 186\r\nاستانبول - 183 - 193 - 194\r\nاسكندريه - 196\r\nاسگدار - 170\r\nاصفهان - 196\r\nالموت - 49\r\nاماسيه - 191\r\nانطاكيه - 213\r\nانقره - 205\r\nاوزجند - 6 ح\r\nاومان - 15 ح\r\nاونيورسيته كتابخانه سى استانبول - 180 194\r\nايران - 177\r\nب باغ سلطان - 116\r\nباميان - 13\r\nبخارا - 122 ح - 132 ح - 189 - 203\r\nبصره - 40\r\nبغداد - 15 ح - 15 - 17 - 18 - 20 - 22 ح 24 ح - 45 - 52 ح - 53 - 54 - 126 - 132 - 183\r\nبلخ - 3 ح - 5 - 8 - 9 - 14 - 15 - 16 - 23 - 34 ح - 35 - 58 - 75 - 171 - 181\r\nبلغار - 203\r\nبمبئى - 110 ح\r\nپ پارس - رجوع شود بفارس\r\nت تبريز - 53 ح - 71 - 71 ح - 80 - 96 - 132\r\nترمد - 35\r\nتل باشر - 72 ح\r\nتوقات - 124 - 125 - 138\r\nج جبل لبنان - 38\r\nجبل صالح - 42 ح\r\nجرجان - 196\r\nجيحون - 9 - 10 - 16\r\nچ چگل - 53 ح\r\nچين - 53 ح\r\nح حجاز - 16\r\nحلب - 27 ح - 37 - 38 - 39 - 39 ح - 40 40 ح - 41 ح - 42 - 43 - 44 - 53 - 53 ح 60 - 60 ح - 72 ح - 195\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nخ خان شكرفروشان - 55\r\nخراسان - 5 - 5 ح - 36 - 120 - 125 - 181 181 - 192 - 206\r\nخوارزم - 137 ح\r\nخوى - 203 - 208\r\nد دار الفنون اسلامبول - 167\r\nدانشكده معقول و منقول - 162 ح\r\nدروازه سلطان - 81\r\nدمشق - 38 - 41 - 42 - 42 ح - 43 - 43 ح 52 - 61 ح - 67 - 70 - 71 ح - 72 - 72 ح 73 ح - 78 - 80 - 83 - 84 - 85 - 86 87 - 88 - 92 - 128 - 172 - 182 - 187 188 - 190 - 195 - 197 - 198\r\nدهلى - 212\r\nر رباط مرزبانيه - 52 ح\r\nروم - 5 ح - 22 - 25 ح - 27 - 29 - 30 - 35 36 - 44 - 53 ح - 61 ح - 71 ح - 73 75 - 84 - 84 ح - 88 - 102 ح - 121 121 ح - 124 - 125 - 126 - 127 129 - 130 ح - 132 - 135 - 137 136 - 115 - 173 - 178 - 190 - 196 206 - 213\r\nرى - 15 - 125 - 127\r\nز زنجان - 20 - 21\r\nس سرخاب - 203\r\nسلطانيه - 177\r\nسمرقند - 27 ح - 180 - 181 - 197\r\nسند - 51 ح\r\nسيواس - 121 - 125 ح - 211 - 213\r\nش شام - 20 - 37 - 42 - 44 - 60 - 60 ح - 61 67 - 80 - 72 ح - 83 - 84 - 84 ح - 85 86 ح - 124 - 127 ح - 133 ح - 187 213\r\nشيراز - 120 ح - 128 - 129 - 132 - 133 133 ح\r\nص صالحيه - 42 ح - 124\r\nطبس - 27 ح\r\nطنجه - 40 ح\r\nطهران - 183\r\nع عراق - 131 - 133 ح\r\nف فارس - 28 - 131 - 131 ح - 132 - 132 ح 133 ح - 134 - 134 ح\r\nق قبه خضراء - 155\r\nقسطنطنيه - 143\r\nقزوين - 120 - 121 ح\r\nقونيه - 5 - 15 - 22 - 23 - 24 - 25 - 26 30 - 31 - 36 - 50 - 50 ح - 51 - 55 54 - 57 - 58 - 66 - 67 - 67 ح - 70 ح 71 - 82 ح - 73 - 74 - 75 - 76 - 77 - 78 - 81 - 86 - 88 - 89 ح - 92 - 93 - 94 - 96 - 102 ح - 110 - 113 - 114 - 115 - 116 - 117 - 118 - 121 - 124 127 - 128 - 129 - 132 ح - 138 ح - 139 - 143 - 154 - 193 - 196 - 200 202 - 203 - 206 - 208 - 209 - 213\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nقيساريه - 213\r\nقيصريه - 38 - 44 - 45 - 125 ح - 184 - 211\r\nك كاروان‌سراء التونيه - 191\r\nكتابخانه دانشگاه ليدن - 176 ح\r\nكتابخانه سليم آغا - 170\r\nكتابخانه ظاهريه - 182 - 183\r\nكتابخانه فاتح استانبول - 193 - 194 204 - 210\r\nكردستان - 15 ح\r\nكرمان - 52 ح\r\nكعبه - 24\r\nكوسه داغ - 135\r\nگرجستان - 186\r\nل لارنده - 23 - 24 - 39 - 36 - 171 - 183\r\nم ماوراءالنّهر - 15\r\nمدينه - 124\r\nمدرسه التونيه - 29 - 191\r\nمدرسه اتابكيه - 213\r\nمدرسه امينيه - 195\r\nمدرسه برانيه - 198\r\nمدرسه بلخيه - 195\r\nمدرسه پنبه‌فروشان - 56 - 128\r\nمدرسه حلاويه - 39 - 39 ح - 40 - 40 ح - 195\r\nمدرسه خاتونيه - 195\r\nمدرسه خاتونيه برانيه - 198\r\nمدرسه ركنيه - 198\r\nمدرسه شادبخت - 40\r\nمدرسه شبليه برانيه - 198\r\nمدرسه صادريه - 195\r\nمدرسه ظاهريه - 213\r\nمدرسه عامره - 137 ح\r\nمدرسه عزيه برانيه - 198\r\nمدرسه فتحيه - 190\r\nمدرسه مستنصريه - 18 - 19 - 20\r\nمدرسه مقدسيه - 43\r\nمدرسه مقدميه - 197\r\nمدرسه مقدميه برانيه - 197 - 198\r\nمدرسه مقدميه جوانيه - 197\r\nمدرسه نظاميه - 126 ح\r\nمدرسه نوريه - 187 - 188\r\nمراغه - 19 ح - 121 - 121 ح - 211\r\nمسجد بو الفضل - 93\r\nمسجد سراجين - 39\r\nمسجد سنجارى - 36\r\nمطبعه اختر - 165\r\nمصر - 61 - 121 ح - 124 - 127 - 137 - 138 - 212 - 213\r\nمقابر الشهداء - 195\r\nمقابر صوفيه - 188\r\nمكه - 18 - 24 - 124 - 212\r\nملطيه - 23 - 23 ح\r\nموصل - 22 ح - 126 ح\r\nمولتان - 51 ح - 124\r\nمولوى خانه - 173\r\nن نخجوان - 203\r\nنيشابور - 17 - 26 ح - 182 - 187 - 188 - 189\r\nو ورامين - 127 ح\r\nه هرات - 13 ح - 27 ح - 197\r\nهمدان - 15 - 123 - 125\r\nهلاند - 176 ح\r\nهند - 51 - 51 ح - 127\r\nى يمن - 22 - 127\r\n\r\n","description":"","footnote":"","page_name":" 233 ","page_number":249},
  {"content":"\r\n\r\n\r\nفهرست كتب و رسالات\r\nالف آتشكده رجوع شود بتذكره آتشكده\r\nآثار البلاد - 27 ح\r\nآخرين نامه - 157 - 157 ح\r\nابتدانامه - 195\r\nاحياء علوم الدين - 25 ح\r\nالاخبار المستفاد فى ذكر بني جرادة - 41\r\nاسرار معراج - 206\r\nاسرارنامه - 17 - 17 ح - 18\r\nاسكندرنامه - 103 ح\r\nاشعة اللمعات - 124 ح\r\nاصول الامام - 6 ح\r\nاعلام التقى - 18 ح\r\nالهىنامه - 107 - 107 ح - 108 ح\r\nانجيل - 127 ح\r\nب بدايع - 129 ح\r\nبستان السياحة - 166\r\nبغية الوعاة - 121 ح - 123 ح - 127\r\nبوستان - 130 ح - 143 ح\r\nث ثواقب - 113 ح - 113 ح\r\nت تاريخ ابن بىبى - 21 ح - 22 ح - 24 ح - 25 ح 26 ح - 27 ح - 126 ح - 135 ح - 137 ح - 138 ح - 138 - 186 - 187 - 191 - 196 - 205 - 211 - 212 - 215\r\nتاريخ ابن خلكان - 90 ح - 190\r\nتاريخ ابن كثير - 189 - 190 - 195\r\nتاريخ ابو الفداء - 39 ح - 41 ح\r\nتاريخ الحكماء قفطى - 9 ح\r\nتاريخ طبرى - 103\r\nتاريخ گزيده - 3 ح - 4 - 4 ح - 9 ح - 15 ح 52 ح - 123 ح - 131 ح\r\nتاريخ وصاف - 15 ح - 19 ح - 28 ح - 131\r\nتحفه شاهى - 121\r\nتذكره آتشكده - 2 ح - 8 ح - 15 ح - 27 ح 34 ح - 35 ح - 52 ح - 57 ح - 58 ح - 110 ح - 123 ح\r\nتذكرة الاولياء - 17 ح\r\nتذكرة الحفاظ ذهبى - 182\r\nتذكرة دولتشاه - 3 ح - 4 ح - 6 ح - 8 ح 15 ح - 17 ح - 20 - 27 ح - 30 ح - 32 ح 34 ح - 35 ح - 46 ح - 49 ح - 51 ح 52 ح - 57 ح - 70 ح - 77 ح - 78 ح 110 ح - 115 ح - 123 ح - 149 ح\r\nتذكره رياض العارفين - 3 ح - 52 ح\r\nتذكره ميخانه - 123 ح\r\nتذكره نصرت - 179\r\nتذكره هفت اقليم - 3 ح - 15 - 27 ح 31 ح - 34 ح - 53 ح - 37 ح - 57 ح 123 ح\r\nتلويحات - 27 ح\r\nالتوراة - 127 ح\r\nالتوسل الى الترسل - 4 ح\r\nتهافة الفلاسفة - 12 ح\r\nج جام جم اوحدى - 103\r\nجامع الاصول - 118 - 118 ح - 138 138 ح\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nجهانگشاى جوينى - 49 ح - 50 ح - 181\r\nجواهر الاسرار - 43 ح - 165\r\nالجواهر المضيئه فى طبقات الحنفية - 3 ح - 5 ح - 6 ح - 7 ح - 59 ح - 78 - 78 ح - 122 - 122 ح - 172 ح - 189 - 189 ح - 190 - 195\r\nچ چهار مقاله - 153 ح\r\nح حبيب السير - 7 ح - 132 ح\r\nحديقه سنائى - 107 - 107 ح - 108 ح 157\r\nحكمة الاشراق - 27 ح - 121\r\nحكمة العين - 121 ح\r\nالحوادث الجامعة - 18 ح - 52 ح - 19 ح\r\nخ خمسه نظامى - 21 ح\r\nخواتيم - 133 ح\r\nد الدارس فى تاريخ المدارس - 190 195 - 213\r\nدرة التاج - 121\r\nدول الاسلام ذهبى - 190 - 195 - 196\r\nديوان سنائى - 58\r\nر رحله ابن بطوطه - 3 ح - 23 ح - 40 ح - 51 ح - 58 ح - 102 ح - 103 ح\r\nرساله شمسيه - 121 ح\r\nرساله فريدون بن احمد سپهسار - 67 ح 77 ح - 180 - 192 - 197 ح - 215\r\nرساله قشيريه - 103 ح\r\nرشف النصائح - 18 ح\r\nرموز حمزه - 103 ح\r\nروزنامه حكمت - 43 ح\r\nروضات الجنات - 3 ح - 9 ح - 10 - 18 ح 110 ح - 118 ح - 120 ح - 121 ح 129 ح - 127 ح - 196\r\nرياض العارفين - رجوع شود بتذكره رياض العارفين\r\nز زاد المسافرين - 51 ح\r\nزبدة الكلام فى علم الكلام - 128\r\nزبدة الطلب - 41\r\nزيج ايلخانى - 121\r\nس سفينة البحار - 207\r\nسلجوقنامه - رجوع شود بتاريخ ابن بىبى\r\nسلم السموات - 10 - 121 ح\r\nسياستنامه - 25 ح\r\nسير العباد الى المعاد - 52 ح\r\nسير الملوك - 25 - 25 ح\r\nش شاهنامه - 157\r\nشاهد صادق - 7 ح\r\nشد الازار - 179 - 203\r\nشذرات الذهب - 190 - 195 - 196\r\nشرح جامع صغير - 6 ح\r\nشرح شمسيه - 127 ح\r\nشرح مقدمه ابن حاجب - 122\r\nشيرازنامه - 202\r\nط طبقات الاطباء - 9 ح - 22 ح - 27 ح\r\nطبقات الشافعية - 9 ح - 126 ح - 127 ح 196\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nع عجائب البلدان - 128 - 129 - 129 ح 134\r\nعتبه الكتبه - 4 ح\r\nعوارف المعارف - 18 ح\r\nف فتوت‌نامه سلطانى - 103 ح\r\nفتوحات مكى - 42 ح - 124\r\nفصوص الحكم - 42 ح - 124 - 119\r\nفكوك - 119\r\nالفوائد البهيه - 188 - 189 - 190 - 195 197\r\nفيه ما فيه - 5 ح - 45 ح - 46 ح - 59 ح - 98 ح 99 ح - 138 ح - 144 ح - 155 ح - 166 167 - 180 - 181 - 200 - 211 - 214\r\nق قابوس‌نامه - 103\r\nقرآن - 74 ح - 81 - 89 ح - 130 ح - 136 138 ح - 198 - 208 - 209\r\nقوت القلوب - 216\r\nك الكامل ابن اثير - 13 ح - 26 ح - 103 ح\r\nكتاب الدرارى فى ذكر الزرارى - 41\r\nكشف الظنون - 3 ح - 43 ح - 161 ح 164 ح\r\nكليات سعدى - 129 ح - 132 ح - 133 ح\r\nكليات شمس تبريزى - 52 ح - 82 ح 129 ح - 130 ح - 149 ح - 150 ح - 175 ح\r\nكليات قانون - 120 ح - 121 - 121 ح\r\nكليله دمنه - 126\r\nكليله دمنه رودكى - 157\r\nكنز الرموز - 51 ح\r\nالكواكب المضيئه - 57 ح - 59\r\nكيمياء سعادت - 25 - 25 ح\r\nگ گرشاسب‌نامه - 153 ح\r\nگلستان - 133 ح - 128\r\nل لباب الالباب - 7 ح - 27 ح - 203\r\nلب لباب - 165\r\nلمعات - 124\r\nليلى و مجنون - 52 ح\r\nم مبدع الكلام - 183\r\nمبسوط - 6 ح\r\nمثنوى - 3 - 3 ح - 4 ح - 5 ح - 6 ح - 7 ح 11 ح - 17 ح - 18 - 33 - 34 ح - 37 ح 43 ح - 51 ح - 54 ح - 58 ح - 59 ح 60 ح - 63 ح - 65 ح - 66 ح - 67 ح 77 ح - 78 ح - 87 ح - 90 - 90 ح - 94 ح - 102 - 102 ح - 105 ح - 107 - 108 - 108 ح - 109 - 109 ح - 110 ح 113 ح - 117 - 117 ح - 122 ح - 140 ح 142 - 142 ح - 146 ح - 147 ح - 155 156 ح - 157 ح - 158 - 159 - 160 161 - 161 ح - 162 - 162 ح - 163 - 163 ح - 164 - 164 ح - 165 - 166 - 175 - 176 - 179 - 199 - 211 - 215 217\r\nمثنوى ولدى - رجوع شود به ولدنامه\r\nمجالس سبعه - 170 - 200 - 216 - 215 - 217\r\nمجالس المؤمنين - 3 ح - 118 ح - 127 ح\r\nمجمع الفصحاء - 7 ح - 15 ح - 52 ح - 27 ح - 123 ح\r\nمجمل خوافى - 203 - 208\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nمحاكمات - 127\r\nمختصر تاريخ السلاجقة - رجوع شود بتاريخ ابن بىبى\r\nمخزن الاسرار - 21 - 21 ح - 183\r\nمرآة الزمان - 190\r\nمرصاد العباد - 15 - 125 - 125 ح\r\nمرغوب القلوب - 91\r\nمسامرة الاخبار - 205 - 212 - 213 - 214 215\r\nمصباح الارواح و اسرار الاشباح - 52 ح 202\r\nمصباح الانس - 209\r\nمطارحات - 27 ح\r\nمطالع الانوار - 127 - 127 ح\r\nمعارف برهان الدين محقق ترمذى - 198 - 200 - 211\r\nمعارف بهاء الدين - 11 - 32 - 33 - 33 ح 34 ح - 167 - 179 - 180 - 192 - 193 194 - 216\r\nمعارف سلطان ولد - 155 - 176 - 176 ح 195 - 200\r\nمعجم الادباء - 40 ح\r\nالمعجم فى معايير اشعار العجم - 160 ح\r\nمعجم الالقاب - 181 - 182\r\nمفتاح سكاكى - 122\r\nمفتاح الغيب - 199\r\nمقالات برهان محقق - رجوع شود بمعارف برهان الدين محقق ترمذى\r\nمقالات شمس تبريزى - 53 ح - 55 ح 60 ح - 70 ح - 72 ح - 74 ح - 89 - 89 ح 90 - 90 ح - 146 ح - 167 - 200 - 201 203 - 204\r\nمقالات ولد چلپى - 44 ح - 45 ح - 50 ح\r\nمكتوبات مولانا - 167 - 184 - 205 - 212 - 214\r\nمنازل السائرين - 103 ح\r\nمناقب افلاكى - 3 ح - 4 - 4 ح - 5 ح - 6 ح 11 - 18 - 31 ح - 33 - 33 ح - 35 ح 36 - 37 - 37 ح - 45 ح - 46 ح - 49 ح 50 - 51 ح - 53 ح - 55 ح - 59 - 67 ح 79 ح - 87 ح - 89 ح - 92 ح - 94 ح 97 - 100 ح - 102 ح - 105 ح - 106 ح 107 ح - 109 ح - 112 ح - 114 ح - 115 ح 116 ح - 119 ح - 128 ح - 134 - 137 ح 138 ح - 139 ح - 141 ح - 145 ح 146 ح - 162 ح - 164 - 167 - 172 ح 177 - 177 ح - 179 - 192 - 195 - 206 - 211 - 215\r\nمناقب درويش سپهسالار - رجوع شود به رساله فريدون بن احمد سپهسالار\r\nمناقب العارفين - رجوع شود بمناقب افلاكى\r\nمنتخب المختار - 202\r\nمنطق الطير - 107 - 157 - 182\r\nالمنقذ من الضلال - 12 ح\r\nالمنهج القوى لطلاب المثنوى - 3 ح\r\nن نزهة الارواح - 51 ح\r\nنفحات الانس - 3 ح - 4 - 4 ح - 5 ح - 9 ح 15 ح - 17 ح - 18 ح - 35 ح - 36 - 37 ح - 45 ح - 49 ح - 51 ح - 52 ح - 53 ح 56 - 76 ح - 92 ح - 102 ح - 109 ح 110 ح - 113 ح - 114 ح - 118 ح - 119 ح - 123 ح - 125 ح - 131 ح 143 ح - 145 ح - 172 ح\r\nنفحات الهيه - 119\r\nنهاية الادراك - 121\r\nنهاية الوصول الى علم الاصول - 128\r\nنهر الذهب فى تاريخ حلب - 39 ح - 195\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nو وفيات الاعيان - 127 ح - 189 ح\r\nولدنامه - 4 ح - 6 ح - 15 - 17 - 18 - 20 23 - 29 - 32 - 34 - 35 - 35 ح - 36 37 - 37 ح - 38 - 44 - 45 - 51 ح - 59 61 - 61 ح - 71 - 71 ح - 72 ح - 78 - 81 ح - 84 - 85 - 86 ح - 87 - 88 94 ح - 95 - 97 - 98 ح - 100 ح - 101 ح - 109 ح - 110 ح - 113 ح 135 - 163 ح - 172 ح - 174 - 175 179 - 195 - 196\r\nه هدايه - 127 ح\r\nهداية فى الفروع - 43 - 43 ح - 172\r\nهفت اقليم - رجوع شود بتذكره هفت اقليم\r\nهياكل النور - 27 ح\r\n\r\n","description":"","footnote":"","page_name":" 238 ","page_number":254},
  {"content":"\r\n\r\n\r\nفهرست ملل و طوائف\r\nالف آل افراسياب - 27 ح\r\nآل برهان - 7 ح - 195\r\nآل سلغر - 131\r\nآل منكو جك - 20\r\nاتابكان - 15 ح - 28 - 131 ح - 132\r\nايلخانيان - 131\r\nب بنى عباس - 19 - 19 ح\r\nبنى العديم - 40\r\nبنى عقيل - 40\r\nت ترك - 64\r\nتاتار - تتار - تتر - 14 - 16 - 126 181 - 182 - 188\r\nح حنفيه - 39 - 40 ح - 43 ح - 187 - 188 189 - 195\r\nخ خوارزمشاهيان - 7 - 8\r\nر روميان - 39\r\nس سلاجقه - 25 ح - 88 - 103 ح - 126 - 135\r\nش شافعيه - 213\r\nص صلبيان - 39 - 39 ح - 144\r\nع عرب - 64\r\nغ غوريه - 13 ح\r\nك كبراويه - 9 - 17\r\nكراميه - 13 ح\r\nم مغل - 3 - 14 - 15 - 17 - 19 - 19 ح - 22 28 - 36 - 38 - 41 - 42 - 125 - 126 - 131 - 134 - 135 - 138 - 181 - 182 191 - 197 - 213\r\nمولويه - 44 ح - 161 - 171 - 200\r\nن نعمة الهيه - 3 ح\r\nى يونانيان - 5 ح\r\nپايان مردادماه 1333\r\n\r\n","description":"","footnote":"","page_name":" 239 ","page_number":255},
  {"content":"\r\n\r\n[ تصوير 
  ] جبهء مولانا محفوظ در موزهء قونيه\r\n\r\n","description":"","footnote":"","page_name":" 240 ","page_number":256},
  {"content":"\r\n\r\n[ تصوير 
  ] كلاه شمس تبريز محفوظ در موزهء قونيه\r\n\r\n","description":"","footnote":"","page_name":" 241 ","page_number":257},
  {"content":"\r\n\r\n[ تصوير 
  ] قبة الخضراء يا گنبد سبز\r\n\r\n","description":"","footnote":"","page_name":" 242 ","page_number":258},
  {"content":"\r\n\r\n[ تصوير 
  ] مدخل بارگاه مولانا\r\n\r\n","description":"","footnote":"","page_name":" 243 ","page_number":259},
  {"content":"\r\n\r\n[ تصوير 
  ] شب‌كلاههاى مولانا محفوظ در موزهء قونيه\r\n\r\n","description":"","footnote":"","page_name":" 244 ","page_number":260},
  {"content":"\r\n\r\n[ تصوير 
  ] مقبرهء منسوب بشمس الدين تبريزى در داخل تربت مولانا\r\n\r\n","description":"","footnote":"","page_name":" 245 ","page_number":261},
  {"content":"\r\n\r\n[ تصوير 
  ] مجلس سماع صوفيان\r\n\r\n","description":"","footnote":"","page_name":" 246 ","page_number":262},
  {"content":"\r\n\r\n[ تصوير 
  ] مدرسهء فره‌طاى\r\n\r\n","description":"","footnote":"","page_name":" 247 ","page_number":263},
  {"content":"\r\n\r\n[ تصوير 
  ] نقشه تربت مولانا\r\n\r\n","description":"","footnote":"","page_name":" 248 ","page_number":264},
  {"content":"\r\n\r\n[ تصوير 
  ] مجلس سماع و رقص درويشان\r\n\r\n","description":"","footnote":"","page_name":" 249 ","page_number":265},
  {"content":"\r\n\r\n[ تصوير 
  ] تربت مولانا\r\n\r\n","description":"","footnote":"","page_name":" 250 ","page_number":266},
  {"content":"\r\n\r\n[ تصوير 
  ] درگاه تربت مولانا\r\n\r\n","description":"","footnote":"","page_name":" 251 ","page_number":267},
  {"content":"\r\n\r\n[ تصوير 
  ] پيراهن منسوب بسلطان ولد محفوظ در موزه قونيه\r\n\r\n","description":"","footnote":"","page_name":" 252 ","page_number":268},
  {"content":"\r\n\r\n[ تصوير 
  ] پيراهن منسوب بسلطان ولد محفوظ در موزه قونيه\r\n\r\n","description":"","footnote":"","page_name":" 253 ","page_number":269},
  {"content":"\r\n\r\n[ تصوير 
  ] سماع خانه مولانا\r\n\r\n","description":"","footnote":"","page_name":" 254 ","page_number":270},
  {"content":"\r\n\r\n[ تصوير 
  ] ولد چلبى\r\n\r\n","description":"","footnote":"","page_name":" 255 ","page_number":271},
  {"content":"\r\n\r\n[ تصوير 
  ]\r\n\r\n","description":"","footnote":"","page_name":" 256 ","page_number":272},
  {"content":"\r\n . \r\n\r\n","description":"","footnote":"","page_name":" 257 ","page_number":273}
  ]