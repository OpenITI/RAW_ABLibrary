[
  {"content":"\r\n\r\nعين الحيات\r\nتأليف\r\nعلامه مولى محمد باقر مجلسى\r\n1037 - 1110 ه‍ . ق\r\nجلد أول\r\nتحقيق\r\nسيد مهدى رجائى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nأنوار الهدى\r\nمؤسسه انتشارات أنوار الهدى\r\nايران / قم / پاساژ قدس / طبقه دوم / پلاك 57\r\nتلفن : 7742346 فاكس : 7737870\r\nنام كتاب : عين الحيات جلد / 1\r\nمؤلف : علامة محمد باقر مجلسي ( قده )\r\nناشر : انتشارات أنوار الهدى\r\nتيراژ : 2000 دوره 2 جلدى\r\nنوبت چاپ : اول\r\nتاريخ چاپ : بهار 1382\r\nچاپخانه : مهر\r\nصفحه و قطع : وزيري / 610\r\nتحقيق : سيد مهدى رجائى\r\nليتوگرافى : مدين\r\nقيمت دوره : 12000 تومان\r\nشابك : 6 - 79 - 6223 - 964\r\nشابك دوره : X - 77 - 6223 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد اول\r\n\r\n[ مقدّمهء محقّق 
  ]\r\nبسم اللّه الرّحمن الرّحيم\r\nالحمد للّه ربّ العالمين ، و الصلاة و السّلام على خير خلقه محمّد و آله المعصومين ، و لعنة اللّه على أعدائهم و مخالفيهم و غاصبي حقوقهم أجمعين الى يوم الدين .\r\nدر اين مقدّمهء كوتاه قلم توان گوياى شرح حال يكى از برجسته‌ترين و والاترين شخصيت تاريخ را ندارد ، آرى علّامهء مجلسى قدّس سرّه ستاره‌اى بود كه با مشعل تابناك خود حياتى دوباره به كالبد بىرمق فرهنگ اصيل اسلامى داد .\r\nو با تابش انوار خود مكتب اهل بيت عصمت و طهارت عليهم السّلام را حيات تازه و جاويد داد ، و با افراختن علم مكتب اهل بيت عليهم السّلام كليّه مكتبهاى الحادى و كفر را سرنگون ساخت .\r\nو با بوجود آوردن بزرگترين انقلاب فكرى و فرهنگى جامعهء خود را در مسير صراط مستقيم قرار داد ، و با ترويج مكتب اهل بيت عليهم السّلام راه و رسم را به جامعهء خود آموخت .\r\nعلّامهء مجلسى قدّس سرّه ستاره‌اى بود كه با غروب خود انوار تابناك هدايتش تا روز قيامت مىتابد ، و راه و رسم دينى و مذهبى بودن را به كليّهء جوامع بشرى قرنها پس از قرن ترسيم مىنمايد .\r\nايشان با تأليفات خود نياز فرهنگى كليّهء جوامع دينى را برآورد ، و در هر زمينه‌اى كه نياز فرهنگى بود اثر جاويدى از خود بجاى گذاشت .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nعلّامهء مجلسى قدّس سرّه با تدوين و تأليف كتاب شريف بحار الأنوار تأسيس بزرگترين دائرة المعارف شيعه را بنيانگذارى نمود ، و راه‌گشاى ديگران در تدوين احاديث شيعه گرديد ، و سبب نامگذارى عصر خود به عصر طلائى حديث گرديد .\r\nايشان توانستند با همّت والاى خود آثار فراوان شيعه كه در طول تاريخ از بين رفته بود يا در حال مندرس شدن بود احيا نمايد ، و مقدار فراوان از آن را با استنساخ و جمع‌آورى در كتابخانه‌هاى معتبر تكثير و حفظ نمايد .\r\nو بزرگترين خدمت ايشان به مكتب اهل بيت عليهم السّلام ترويج آداب و سنن و مستحبّات اسلامى بود .\r\nبركات وجودى ايشان در طول تاريخ مىدرخشد ، ايشان مصداق واقعى « رجال صدقوا ما عاهدوا اللّه عليه » بود ، و عمر شريف و پربركت خود را در راه خدا وقف نمود و بزرگترين خدمت را به تاريخ بشريّت نمود ، و الگوى واقعى بتسريت در دين و ايمان قرار گرفت .\r\nو كتابى كه در پيش روى خود داريد يكى از آثار بسيار ارزشمند علّامهء مجلسى قدّس سرّه مىباشد ، اين كتاب شرح حديث وصايا و مواعظ بالغهء پيامبر گرامى اسلام صلّى اللّه عليه و آله به ابو ذر غفارى مىباشد ، و شامل مباحث بسيار ارزشمند اخلاقى و اعتقادى مىباشد كه از سرچشمهء خاندان وحى و رسالت سيراب گرديده ، و تشنه‌لبان وادى ضلالت و گمراهى را حياتى تازه مىدمد .\r\nو اين كتاب شريف مشتمل بر كليّهء مكارم اخلاق حسنه ، و محاسن اوصاف جميله مىباشد ، و موجب حيات قلوب و ارواح مرده‌دلان وادى وادى غرور مىگردد ، اميدوارم كه شيفتگان مكتب اهل بيت عصمت و طهارت از خواندن اين كتاب شريف بهره‌هاى فراوان ببرند .\r\nو اينجانب اين كتاب شريف را با بهترين نسخه‌هاى خطّى مقابله نمودم و\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمقدارى از اين كتاب را با نسخهء اصل كه بدست خط مبارك علّامه مجلسى قدّس سرّه مىباشد با دقت مقابله نموده‌ام ، و اصل اين نسخه در كتابخانهء فقيه اهل بيت حضرت آية اللّه العظمى نجفى مرعشى قدّس سرّه محفوظ است ، و حتّى الامكان احاديث منقوله در اين كتاب را از منابع خود از كتاب بحار الانوار و غير آن استخراج نموده‌ام .\r\n\r\nسلسله آثار علّامهء مجلسى قدّس سرّه\r\nآثارى كه به تحقيق و تصحيح اينجانب چاپ و نشر گرديده از قرار ذيل است :\r\n1 - ملاذ الأخيار شرح تهذيب الأحكام 16 جلد .\r\n2 - الفرائد الطريفة في شرح الصحيفة .\r\n3 - رسالهء الاعتقادات .\r\n4 - رسالة في حلّ حديث مذكور في العلل و العيون .\r\n5 - مفاتح الغيب در آداب استخاره .\r\n6 - رسالهء فرق ميان صفات فعل و ذات .\r\n7 - رسالهء تحقيق مسألهء بداء .\r\n8 - آداب نماز شب .\r\n9 - رسالهء جبر و تفويض .\r\n10 - رسالهء دفع شبههء حديث جهل و معرفت .\r\n11 - ترجمهء چهارده حديث راجع به امام عصر عليه السّلام و علائم ظهور و رجعت .\r\n12 - رسالهء بهشت و دوزخ .\r\n13 - رسالهء حكمت و فلسفهء شهادت امام حسين عليه السّلام .\r\n14 - نظم اللئالي معروف بسؤال و جواب .\r\n15 - رسالهء تفسير آيهء  « وَ السَّابِقُونَ الْأَوَّلُونَ »  .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n16 - رسالهء فرق زن و مرد در احكام نماز و طهارت .\r\n17 - رساله در حكم مال ناصب .\r\n18 - رسالهء أجوبة المسائل الهنديّة .\r\n19 - رسالهء ترجمهء خطبهء توحيديّه امام رضا عليه السّلام .\r\n20 - رسالهء ترجمهء قصيدهء دعبل خزاعى .\r\n21 - رسالهء تحقيق در حديث عدم احتساب عمر زائران امام حسين عليه السّلام .\r\n22 - رسالهء تفسير آيهء نور .\r\n23 - رسالهء آداب سلوك حاكم با رعيّت .\r\n24 - رسالهء آداب ماه شعبان .\r\n25 - رسالهء اختيارات ايّام .\r\n26 - رسالهء ترجمهء ثواب جوشن كبير .\r\n27 - رسالهء آداب نماز .\r\n28 - رسالهء بيان اوقات نماز .\r\n29 - رسالهء شكيّات نماز .\r\n30 - رسالهء زكات و خمس و اعتكاف .\r\n31 - رسالهء تحديد صاع .\r\n32 - رسالهء كفارات .\r\n33 - رسالهء مفتتح الشهور .\r\n34 - رسالهء ماه نو ديدن و ناخن چيدن .\r\n35 - رسالهء صغيرهء آداب حج .\r\n36 - رسالهء كبيرهء آداب حج .\r\n37 - رسالهء صواعق اليهود .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n38 - رسالهء احكام و آداب اسب تاختن و تير انداختن .\r\n39 - رسالهء صيغ عقود نكاح .\r\n40 - مسائل ايادى سبا .\r\n41 - جلاء العيون .\r\n42 - عين الحيات كتاب حاضر .\r\nو در پايان از زحمات فاضل ارجمند جناب آقاى سيد جعفر حسينى سرپرست محترم انتشارات اعتصام كه در راه نشر آثار اهل بيت عصمت و طهارت عليهم السّلام و نشر اين كتاب متحمّل گرديده‌اند كمال تشكّر و سپاس و قدردانى مىشود . و از خداوند متعال خواستار توفيقات ايشان در نشر و احياء آثار اهل بيت عليهم السّلام مىباشيم .\r\nو السّلام عليكم و رحمة اللّه و بركاته .\r\nسيد مهدى رجائى\r\nروز نيمهء شعبان / 1317 ه . ق\r\nصندوق پستى 753\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ مقدّمهء مؤلّف 
  ]\r\nبسم اللّه الرّحمن الرّحيم\r\nلآلى حمد و جواهر ثنا تحفهء بارگاه جلال و كبرياء حكيمى كه الواح ارواح قابلهء نوع بشر را كه مظهر غرايب صنع قضا و قدر است به صيقل مواعظ دلپذير و حكمتهاى بىنظير جلا داده ، عكس‌پذير صفات كمال ، و چهره‌گشاى نعوت جلال خويش گردانيد ، و چشمه‌هاى حقايق از لسان معجز بيان انبيا و اصفيا بر بساطين قلوب صافيه ، و مزارع صدور زاكيهء ارباب فطنت و ذكا جارى ساخته ، تا الوان رياحين محبّت و انواع گلهاى معرفت رويانند .\r\nو صلوات نامحدود بر زبدهء عالم وجود ، و صاحب مقام محمود ، و باعث ايجاد سبع طباق ، و متمّم صحيفهء مكارم اخلاق مقدّس جنابى كه از خزانهء فيض ازلى به تشريف شريف  إِنَّكَ لَعَلى خُلُقٍ عَظِيمٍ  « 1 » سرافراز است ، و امّت‌نوازى كه از وفور شفقت و مرحمت به منقبت  حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ  « 2 » ممتاز است ، أعني : سيّد المرسلين ، و فخر العالمين ، و شفيع المذنبين ، و رحمة اللّه على الأوّلين و الآخرين ، محمّد بن عبد اللّه خاتم النبيين .\r\nو درود بر آل اطهار و اهل بيت أخيار او كه به نور تولّايشان قناديل دلهاى محبّان روشنىبخش زمين و آسمان گرديده ، و از شعشعهء خورشيد محبّتشان مقتضاى\r\n\r\n\r\n","description":"","footnote":"\r\n( 1 ) سورهء قلم : 4 .\r\n( 2 ) سورهء توبه : 128 .\r\n","page_name":" 9 ","page_number":9},
  {"content":"\r\n\r\n سِيماهُمْ فِي وُجُوهِهِمْ مِنْ أَثَرِ السُّجُودِ  « 1 » صبح صادق يقين و ايمان از جبين شيعيان دميده ، خصوصا سيّد اوصياء ، و امام اتقياء ، و فريادرس روز جزا ، و محرم سرادق لو كشف الغطاء ، باب مدينهء علم ، و لنگر سفينهء حلم ، أعني : وليّ اللّه المرتضى ، و سيف اللّه المنتضى ، أمير المؤمنين ، و يعسوب المسلمين ، أسد اللّه الغالب ، و شهاب اللّه الثاقب ، سيّد الوصيّين ، علي بن أبي طالب ، صلوات اللّه عليهم أجمعين و لعنة اللّه على أعدائهم أبد الآبدين .\r\nامّا بعد : مستمدّ فيوض ازلى ، محمّد باقر بن محمّد تقى عفى اللّه عن جرائمهما ، به موقف عرض برادران ايمانى و دوستان روحانى مىرساند : كه چون حكيم عليم نفوس بشرى را بر وفق حكمت كامله و مصلحت شامله به عوائق غفلات و علايق شهوات مبتلا گردانيده ، حيرت‌زدگان به وادى بىخبرى و جهالت ، و مدهوشان شراب بغى و ضلالت را از مواعظ حسنه و نصايح جميله چاره‌اى نيست ، كه شايد از خواب غفلت بيدار ، و از مستى هشيار گردند ، لا جرم حكيم على الاطلاق كلام معجز نظام خويش را به نصايح شافيه ، و امثال و حكم وافيه ، مشحون گردانيد ، و پيشوايان دين و رهنمايان مسالك يقين را به اين شيمهء كريمه امر فرمود ، كما قال تعالى  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  « 2 » .\r\nو در كلام وافى هدايهء جناب با رفعت رسالت پناهى ، و اهل بيت كرام او صلوات اللّه عليهم أجمعين ، خطب و مواعظ و وصايا فوق حدّ و احصا وارد شده ، و اكثر طالبان هدايت به اعتبار عدم انس به لغت عرب از فوايد و منافع آنها محرومند .\r\n\r\n\r\n","description":"","footnote":"\r\n( 1 ) سورهء فتح : 29 .\r\n( 2 ) سورهء نحل : 125 .\r\n","page_name":" 10 ","page_number":10},
  {"content":"\r\n\r\nلهذا اين بىبضاعت را به خاطر فاتر رسيد كه وصيّتى كه حضرت سيّد المرسلين صلّى اللّه عليه و آله برگزيدهء اصحاب ، و زبدهء اتباع خود ، ابو ذر غفارى رضوان اللّه عليه را فرموده‌اند ، چون جامع‌ترين اخبارى است كه در اين باب از ينابيع وحى و الهام مأثور گرديده ، و بر اكثر مكارم اخلاق حسنه ، و محاسن اوصاف جميله اشتمال دارد ، ترجمه نمايم ، و مقيّد بر نيكى عبارات و حسن استعارات نگرديده ، به عبارات قريبهء به فهم ، مضامين آن را ادا كنم ، و آنچه محتاج به تفسير و تبيين باشد و اشكال آن منحصر در عدم فهم لغت نباشد بر وجه ايجاز متوجّه حلّ آن بشوم ، تا كافّهء مؤمنان و عامهء شيعيان را از اين مائدهء سبحانى ، و عايدهء ربّانى بهرهء فاضل و نصيب كامل بوده باشد .\r\nچون از فضل شامل سبحانى امّيد دارم كه موجب حيات قلوب و ارواح مرده دلان سراى غرور گردد ، آن را به عين الحيات مسمّى گردانيدم ، ملتمس از ناظران در اين رساله آنكه چون درخور استعداد ناقص اين عديم الاستطاعه به قلم آمده به ديدهء عيب‌جوئى نظر ننمايند ، و در حيات و ممات اين تبه روزگار را به دعاى خير اعانت فرمايند ، و حسبنا اللّه و نعم الوكيل .\r\n\r\nمقدّمه در ذكر بعضى از فضائل و احوال ابو ذر رضى اللّه عنه\r\nابو ذر كنيهء اوست ، و اسم او بر قول اصح جندب بن جناده است ، و اصل او عرب بوده ، از قبيلهء بنى غفار ، آنچه از اخبار خاصّه و عامه مستفاد مىشود آن است كه بعد از رتبهء معصومين صلوات اللّه عليهم در ميان صحابه كسى به جلالت قدر و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nرفعت شأن سلمان فارسى و ابو ذر و مقداد بن الاسود الكندى نبوده « 1 » .\r\nو از بعضى اخبار ظاهر مىشود كه سلمان بر او ترجيح دارد ، و او بر مقداد « 2 » .\r\nو احاديث بسيار از ائمّهء اطهار صلوات اللّه عليهم وارد شده است كه جميع صحابه بعد از وفات حضرت رسول صلّى اللّه عليه و آله مرتد شده و از دين برگشتند ، مگر سه كس : سلمان ، و ابو ذر ، و مقداد ، كه ايشان را هيچ تزلزلى و شكى در خاطر به هم نرسيد ، و قليلى از ساير صحابه برگشتند ، و با حضرت امير المؤمنين عليه السّلام بيعت كردند ، و باقى بر كفر ماندند « 3 » .\r\n\r\nدر فضائل سلمان و ابو ذر و مقداد رضى اللّه عنهم\r\nمنقول است از حضرت صادق عليه السّلام كه : حضرت امير المؤمنين عليه السّلام به سلمان گفت : يا سلمان برو به خانهء حضرت فاطمه و بگو تحفه‌هاى بهشت كه از براى او حق سبحانه و تعالى فرستاده به تو عطا فرمايد ، سلمان چون پس پرده آمد ديد سه سبد نزد حضرت فاطمه گذاشته‌اند گفت : اى دختر رسول تحفه‌اى به من كرامت فرما ، حضرت فرمود كه : اين سه سبد را سه حوريّه از بهشت از جهت من آوردند ، اسم ايشان را پرسيدم ، يكى از ايشان گفت كه من سلمى نام دارم ، خدا مرا از جهت سلمان خلق كرده ، و ديگرى گفت كه : من ذرّه نام دارم ، خدا مرا جهت ابو ذر خلق كرده ، و سيّم گفت كه : من مقدوده نام دارم ، خدا مرا براى مقداد خلق كرده . سلمان گفت كه : حضرت فاطمه عليهما السّلام قدرى از آن تحفه به من كرامت فرمود ، و بر هر قومى\r\n\r\n\r\n","description":"","footnote":"\r\n( 1 ) بحار الانوار 22 / 321 ح 10 و غير آن .\r\n( 2 ) بحار الانوار 22 / 346 ح 60 و غير آن .\r\n( 3 ) بحار الانوار 22 / 233 ح 45 ، و ص 351 ح 76 ، و ص 352 ح 80 .\r\n","page_name":" 12 ","page_number":12},
  {"content":"\r\n\r\nكه مىگذشتم از بوى خوش آن متعجّب مىشدند « 1 » .\r\nو از حضرت امام موسى كاظم عليه السّلام مروى است كه : در روز قيامت منادى از جانب ربّ العزّة ندا كند كه : كجايند حوارى و مخلصان محمّد بن عبد اللّه كه بر طريقهء آن حضرت مستقيم بودند ، و پيمان آن حضرت را نشكستند ، پس برخيزند سلمان و ابو ذر و مقداد « 2 » .\r\nمروى است از حضرت صادق عليه السّلام كه : حضرت پيغمبر صلّى اللّه عليه و آله فرمود كه : خدا مرا امر كرده است به دوستى چهار كس ، صحابه گفتند : يا رسول اللّه كيستند اين جماعت ؟ فرمود كه : على بن ابي طالب عليه السّلام و مقداد و سلمان و ابو ذر « 3 » .\r\nو به اسانيد بسيار در كتب شيعه و سنّى مروى است كه : حضرت رسول صلّى اللّه عليه و آله فرمود : آسمان سايه نكرد بر كسى و زمين برنداشته كسى را كه راستگوتر از ابو ذر باشد « 4 » .\r\nو ابن عبد البرّ كه از اعاظم علماى اهل سنّت است در كتاب استيعاب از حضرت رسالت صلّى اللّه عليه و آله روايت كرده است كه : ابو ذر در ميان امّت من بر زهد عيسى بن مريم است .\r\nو به روايت ديگر : شبيه عيسى بن مريم است در زهد .\r\nو ايضا روايت نموده است كه حضرت امير المؤمنين عليه السّلام فرمود كه : ابو ذر علمى چند ضبط كرد كه مردمان از حمل آن عاجز بودند ، و گروهى بر آن زد كه هيچ از آن\r\n\r\n\r\n","description":"","footnote":"\r\n( 1 ) بحار الانوار 22 / 352 - 353 ح 81 .\r\n( 2 ) بحار الانوار 22 / 342 .\r\n( 3 ) بحار الانوار 22 / 321 ح 10 ، و ص 346 ح 58 ، و ص 353 ح 82 .\r\n( 4 ) بحار الانوار 22 / 329 ح 38 ، و ص 343 ، و ص 405 ح 18 و غير آن .\r\n","page_name":" 13 ","page_number":13},
  {"content":"\r\n\r\nبيرون نيامد « 1 » .\r\nو ابن بابويه عليه الرحمه به سند معتبر از حضرت صادق عليه السّلام روايت كرده كه :\r\nروزى ابو ذر رحمه اللّه بر حضرت رسالت پناه گذشت ، و جبرئيل به صورت دحيهء كلبى در خدمت آن حضرت به خلوت نشسته بود ، و سخن در ميان داشت ، ابو ذر گمان كرد كه دحيهء كلبى است ، و با حضرت حرف نهانى دارد و بگذشت ، جبرئيل گفت : يا محمّد اينك ابو ذر بر ما گذشت و سلام نكرد ، اگر سلام مىكرد ما او را جواب سلام مىگفتيم ، به درستى كه او را دعائى هست كه در ميان اهل آسمانها معروف است ، چون من عروج نمايم از وى سؤال كن .\r\nچون جبرئيل برفت ابو ذر بيامد ، حضرت فرمود كه : اى ابو ذر چرا بر ما سلام نكردى ابو ذر گفت : چنين يافتم كه دحيهء كلبى نزد توست ، و براى امرى او را به خلوت طلبيده‌اى ، نخواستم كلام شما را قطع نمايم ، حضرت فرمود كه : جبرئيل بود و چنين گفت ، ابو ذر بسيار نادم شد ، حضرت فرمود : چه دعاست كه خدا را به آن مىخوانى كه جبرئيل خبر داد كه در آسمانها معروف است ؟ گفت : اين دعا را مىخوانم : اللهمّ انّي اسئلك الايمان بك ، و التّصديق بنبيّك ، و العافية من جميع البلاء ، و الشّكر على العافية ، و الغنى عن شرار النّاس « 2 » .\r\nو روايت كرده از حضرت امام رضا عليه السّلام از حضرت امير المؤمنين صلوات اللّه عليه كه : حضرت رسول صلّى اللّه عليه و آله فرمود كه : بهشت مشتاق است به سوى تو يا على ، و به سوى عمّار و سلمان و ابو ذر و مقداد « 3 » .\r\nو به سند معتبر از آن حضرت روايت كرده كه : حضرت رسول صلّى اللّه عليه و آله فرمود كه :\r\n\r\n\r\n","description":"","footnote":"\r\n( 1 ) بحار الانوار 22 / 420 از استيعاب .\r\n( 2 ) بحار الانوار 22 / 400 - 401 ح 9 .\r\n( 3 ) بحار الانوار 22 / 324 - 325 ح 22 .\r\n","page_name":" 14 ","page_number":14},
  {"content":"\r\n\r\nابو ذر صدّيق اين امّت است « 1 » .\r\nو به سند معتبر از حضرت صادق عليه السّلام روايت كرده كه : آن حضرت فرمود كه :\r\nولايت و محبّت جمعى از مؤمنان كه بعد از حضرت رسالت بر دين حق ماندند ، و تغيير و تبديل امام به حق و احكام دين نكردند واجب است ، مثل سلمان فارسى ، و ابو ذر غفارى ، و مقداد بن اسود كندى ، و عمّار بن ياسر ، و جابر بن عبد اللّه بن انصارى ، و حذيفة بن اليمان ، و ابو الهيثم بن التيّهان ، و سهل بن حنيف ، و ابو ايّوب انصارى ، و عبد اللّه بن الصامت ، و عبادة بن الصامت ، و خذيمة بن ثابت ذى الشهادتين ، و ابو سعيد خدرى ، و امثال ايشان « 2 » .\r\nو در حديث ديگر مثل اين از حضرت امام رضا عليه السّلام منقول است « 3 » .\r\nو به سند معتبر از حضرت امام محمّد باقر عليه السّلام منقول است كه : ابو ذر از خوف الهى چنان گريست كه چشم او آزرده شد ، به او گفتند كه : دعا كن كه خدا چشم تو را شفا بخشد ، گفت : مرا چندان غم آن نيست ، گفتند : چه غم است كه تو را از خود بىخبر كرده ؟ گفت : دو چيز عظيم كه در پيش دارم كه بهشت و دوزخ است « 4 » .\r\nو ابن بابويه از عبد اللّه بن عباس روايت كرده كه : روزى رسول خدا صلّى اللّه عليه و آله در مسجد قبا نشسته بود ، و جمعى از صحابه در خدمت او بودند ، فرمود : اوّل كسى كه از در درآيد در اين ساعت شخصى از اهل بهشت باشد ، چون صحابه اين را شنيدند ، جمعى برخاستند كه شايد مبادرت به دخول نمايند ، پس فرمود : جماعتى الحال داخل شوند كه هريك بر ديگرى سبقت گيرند ، هركه در ميان ايشان مرا بشارت به\r\n\r\n\r\n","description":"","footnote":"\r\n( 1 ) بحار الانوار 22 / 405 ح 17 .\r\n( 2 ) بحار الانوار 22 / 325 ح 24 .\r\n( 3 ) بحار الانوار 22 / 326 ح 25 .\r\n( 4 ) بحار الانوار 22 / 431 ح 40 .\r\n","page_name":" 15 ","page_number":15},
  {"content":"\r\n\r\nبيرون رفتن آذرماه دهد او از اهل بهشت است .\r\nپس ابو ذر با آن جماعت داخل شد ، حضرت به ايشان گفت كه : ما در كدام ماهيم از ماه‌هاى رومى ، ابو ذر گفت كه : آذرماه به در رفت يا رسول اللّه ، حضرت فرمود كه : من مىدانستم و لكن مىخواستم كه صحابه بدانند كه تو از اهل بهشتى ، و چگونه چنين نباشى و حال آنكه تو را از حرم من به سبب محبّت اهل بيت من و دوستى ايشان بيرون خواهند كرد ، پس تنها در غربت زندگانى خواهى كرد ، و تنها خواهى مرد ، و جمعى از اهل عراق سعادت تجهيز و دفن تو خواهند يافت ، آن جماعت رفيقان من خواهند بود در بهشتى كه خدا پرهيزكاران را وعده فرموده « 1 » .\r\nو به سند معتبر از حضرت امام جعفر صادق عليه السّلام منقول است كه فرمود : ايمان ده پايه دارد ، مانند نردبانى كه بر او بالا روند ، و سلمان در پايهء دهم است ، و ابو ذر در پايهء نهم ، و مقداد در پايهء هشتم « 2 » .\r\nبدان كه در كيفيّت اسلام ابو ذر از طريق عامّه احاديث مختلفه وارد شده ، و ذكر آنها موجب تطويل مىشود .\r\n\r\nكيفيّت اسلام ابو ذر رضى اللّه عنه\r\nمحمّد بن يعقوب كلينى رحمه اللّه به اسناد معتبر از حضرت امام جعفر صادق عليه السّلام روايت كرده است كه آن حضرت به شخصى از اصحاب خود فرمود كه : مىخواهيد شما را خبر دهم كه چگونه بود مسلمان شدن سلمان و ابو ذر ؟ آن شخص گفت :\r\n\r\n\r\n","description":"","footnote":"\r\n( 1 ) بحار الانوار 22 / 424 ح 33 .\r\n( 2 ) بحار الانوار 22 / 341 ح 52 ، و ص 351 ح 75 .\r\n","page_name":" 16 ","page_number":16},
  {"content":"\r\n\r\nكيفيّت اسلام سلمان را مىدانم ، مرا خبر ده به كيفيّت اسلام ابو ذر ، و خطا كرد كه هر دو را از حضرت نپرسيد .\r\nپس فرمود : به درستى كه ابو ذر در بطن مر كه محلّى است در يك منزلى مكّهء معظّمه گوسفندان خود را چرا مىفرمود ، گرگى از جانب راست متوجّه گوسفندان او شد ، به عصاى خود او را براند ، پس از جانب چپ متوجّه شد ، ابو ذر عصا بر وى حواله نمود ، و گفت : من گرگ از تو خبيث‌تر نديده‌ام ، آن گرگ به اعجاز حضرت رسالت پناهى صلّى اللّه عليه و آله به سخن آمد و گفت كه : اهل مكّه از من بدترند ، خداوند عالم به سوى ايشان پيغمبرى فرستاده او را به دروغ نسبت مىدهند ، و نسبت به او دشنام و ناسزا مىگويند .\r\nابو ذر چون اين سخن بشنيد به زن خود گفت كه : توشه و عصاى مرا بياور ، پس اينها را برگرفت و به پاى خود به جانب مكّه روان شد ، تا خبرى كه از گرگ شنيده معلوم نمايد ، و طىّ مسافت نموده ، در ساعتى بسيار گرم داخل مكّه شد ، و تعب بسيار كشيده بود ، و تشنگى بر او غالب گرديده بود ، نزد چاه زمزم آمد ، و دلوى از آن آب براى خود كشيد ، چون نظر كرد ديد آن دلو پر از شير است ، در دل او افتاد كه اين گواه آن خبرى است كه گرگ مرا به آن خبر داده ، و اين نيز از معجزات آن پيغمبر است .\r\nپس بياشاميد و كنار مسجد آمد ، ديد جماعتى از قريش بر گرد يكديگر نشسته‌اند ، به نزد ايشان بنشست ، ديد ناسزا به حضرت رسالت صلّى اللّه عليه و آله مىگويند به نحوى كه گرگ او را خبر داده بود ، و پيوسته در اين كار بودند تا آخر روز ، ناگاه حضرت ابو طالب بيامد ، چون نطر ايشان بر او افتاد به يكديگر گفتند كه : خاموش شويد كه عمويش آمد ، پس زبان از مذمّت آن حضرت كوتاه كردند ، و چون ابو طالب بيامد با او مشغول سخن گفتن شدند تا آخر روز .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nابو ذر گفت كه : چون ابو طالب از نزد ايشان برخاست ، من از پى او روان شدم ، رو به جانب من كرد و گفت : حاجت خود را بگو ، گفتم : به طلب پيغمبرى آمده‌ام كه در ميان شما مبعوث شده است ، گفت : با او چه‌كار دارى ؟ گفتم : مىخواهم به او ايمان آورم ، و آنچه فرمايد به راستى او اقرار نمايم ، و خود را منقاد او گردانم ، و آنچه فرمايد او را اطاعت نمايم ، گفت : البته چنين خواهى كرد ؟ گفتم : بلى ، گفت :\r\nفردا اين وقت نزد من آى كه تو را به او رسانم .\r\nمن شب در مسجد به روز آوردم ، و چون روز شد در مجلس آن كفّار نشستم ، و ايشان زبان به ناسزا گشودند بر منوال روز گذشته ، و چون ابو طالب بيامد زبان از آن قول ناشايست برگرفتند ، و با او مشغول سخن شدند ، و چون از نزد ايشان برخاست از پى او روان شدم ، باز سؤال روز گذشته را اعاده فرمود ، و من همان جواب گفتم ، و تأكيد فرمود كه : البته آنچه مىگوئى خواهى كرد ؟ گفتم : بلى .\r\nپس مرا برد به خانه‌اى كه در آنجا حضرت حمزه بود ، بر او سلام كردم ، و از حاجت من پرسيد ، همان جواب گفتم ، گفت : گواهى مىدهى كه خدا يكى است و محمّد فرستاده اوست ؟ گفتم : أشهد أن لا إله الا اللّه ، و انّ محمّدا رسول اللّه ، پس حمزه مرا با خود برد به خانه‌اى كه حضرت جعفر طيّار در آنجا بود ، سلام كردم و نشستم ، از مطلب من سؤال كرد ، همان جواب گفتم ، و تكليف شهادتين كرد ، بر زبان راندم .\r\nپس جعفر برد مرا به خانه‌اى كه حضرت امير المؤمنين على بن ابي طالب عليه السّلام در آنجا بود ، و بعد از سؤال و امر به شهادتين ، آن حضرت مرا به خانه‌اى بردند كه حضرت رسالت پناه صلّى اللّه عليه و آله تشريف داشتند ، سلام كردم و نشستم و از حاجت من سؤال نمودند ، و كلمهء شهادت تلقين فرمودند ، و چون شهادتين گفتم ، فرمودند كه :\r\nاى ابو ذر به جانب وطن خود برو ، و تا رفتن تو پسر عمّى از تو فوت شده خواهد بود\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكه به غير از تو وارثى نداشته باشد ، مال او را بگير و نزد اهل و عيال خود باش تا امر نبوّت ما ظاهر گردد ، آخر به نزد ما بيا .\r\nچون ابو ذر به وطن خود بازآمد ، پسر عمّش فوت شده بود ، مال او را به تصرّف درآورده ، مكث نمود تا هنگامى كه حضرت هجرت به مدينه فرمود ، و امر اسلام رواج گرفت ، و در مدينه به خدمت حضرت مشرّف شد .\r\nحضرت صادق عليه السّلام فرمود كه : اين بود خبر مسلمان شدن ابو ذر ، و خبر اسلام سلمان را كه شنيده‌اى ، آن شخص پشيمان شد از اظهار دانستن اسلام سلمان ، استدعا كرد كه آن را نيز بفرمايند ، حضرت نفرمود « 1 » .\r\n\r\nدر كيفيّت مسلمان شدن سلمان رضى اللّه عنه\r\nو ليكن ابن بابويه عليه الرحمه به سند معتبر از حضرت موسى بن جعفر عليه السّلام روايت نموده كه شخصى از حضرت سؤال نمود از سبب اسلام سلمان فارسى رحمة اللّه عليه ، آن حضرت فرمود كه : خبر داد مرا پدرم كه روزى حضرت امير المؤمنين عليه السّلام و سلمان و ابو ذر و جماعتى از قريش نزد قبر رسول صلّى اللّه عليه و آله جمع بودند ، حضرت امير المؤمنين عليه السّلام از سلمان پرسيد كه يا ابا عبد اللّه ما را از اوّل كار خود خبر نمىدهى كه اسلام تو چگونه بود ؟ .\r\nسلمان گفت : و اللّه كه اگر ديگرى مىپرسيد نمىگفتم ، و لكن اطاعت فرمان تو لازم است ، من مردى بودم از اهل شيراز ، و از دهقان‌زاده‌ها و بزرگان ايشان بودم ، و پدر و مادر مرا بسيار عزيز و گرامى داشتند ، روز عيدى با پدرم به عيدگاه مىرفتم ، به صومعه‌اى رسيدم ، كسى در آن صومعه به آواز بلند ندا مىكرد كه أشهد أن لا إله\r\n\r\n\r\n","description":"","footnote":"\r\n( 1 ) بحار الانوار 22 / 421 - 423 ح 32 .\r\n","page_name":" 19 ","page_number":19},
  {"content":"\r\n\r\nالّا اللّه ، و أنّ عيسى روح اللّه ، و أنّ محمّدا حبيب اللّه چون اين ندا شنيدم محبّت محمّد صلّى اللّه عليه و آله در گوشت و خون من جا كرد ، و از عشق آن حضرت خوردن و آشاميدن بر من گوارا نبود ، مادرم گفت كه : امروز چرا آفتاب را سجده نكردى و نپرستيدى ؟\r\nمن ابا كردم ، و چندان مضايقه نمودم كه او ساكت شد .\r\nچون به خانه برگشتم ، نامه‌اى ديدم در سقف خانه آويخته بود ، به مادر خود گفتم : اين چه نامه است ؟ مادر گفت كه : چون از عيدگاه برگشتم اين نامه را چنين آويخته ديدم ، به نزديك اين نامه نرو كه پدرت تو را مىكشد ، من همچنان در حيرت بودم ، و انتظار بردم تا شب شد ، و مادر و پدر در خواب شدند ، برخاستم و نامه را برگرفتم و بخواندم ، و نوشته بود كه بسم اللّه الرحمن الرحيم ، اين عهد و پيمانى است از خدا به حضرت آدم كه از نسل او پيغمبرى به هم رسد محمّد نام ، كه امر نمايد مردم را به اخلاق كريمه ، و صفات پسنديده ، و نهى و منع نمايد مردم را از پرستيدن غير خدا و عبادت بتان ، اى روزبه تو وصىّ عيسائى ، پس ايمان بياور ، و مجوسيّت و گبرى را ترك كن . اين را بخواندم بيهوش شدم ، و عشق آن حضرت زياده شد .\r\nو چون پدر و مادر بر اين حال مطّلع گرديدند ، مرا گرفتند و در چاه عميقى محبوس ساختند ، و گفتند : اگر از اين امر برنگردى ترا بكشيم ، گفتم به ايشان كه :\r\nآنچه خواهيد بكنيد ، محبّت محمّد از سينهء من هرگز بيرون نخواهد رفت .\r\nسلمان گفت كه : من پيش از خواندن آن نامه عربى را نمىدانستم ، و از آن روز عربى را به الهام الهى آموختم ، پس مدّتى در آن چاه ماندم ، و هر روز يك گردهء نان كوچك در آن چاه براى من فرومىفرستادند ، و چون حبس و زندان بسيار به طول انجاميد ، دست به آسمان بلند كردم و گفتم : الهى تو محمّد و وصىّ او على بن ابي طالب را محبوب من گردانيدى ، پس به حقّ وسيله و درجهء آن حضرت كه فرج\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمرا نزديك گردان ، و مرا راحت بخش از اين محنت .\r\nپس شخصى به نزد من آمد ، جامه‌هاى سفيد در بر و گفت : برخيز اى روزبه ، و دست مرا گرفت و نزد صومعه‌اى آورد ، من گفتم : أشهد أن لا إله الّا اللّه ، و أنّ عيسى روح اللّه ، و أنّ محمّدا حبيب اللّه ، ديرانى سر از صومعه بيرون كرد گفت : توئى روزبه ؟ گفتم : بلى ، مرا برد به نزد خود ، و دو سال تمام او را خدمت كردم .\r\nچون هنگام وفات او شد گفت : من اين دار فانى را وداع مىكنم ، گفتم : مرا به كه مىسپارى ؟ گفت : كسى را گمان ندارم كه در مذهب حق با من موافق باشد مگر راهبى كه در انطاكيّه مىباشد ، چون او را دريابى سلام من به او برسان ، و لوحى به من داد كه اين نامه را به او برسان ، و به عالم بقا ارتحال نمود . من او را غسل دادم ، و كفن كردم ، و لوح را برگرفتم و به جانب انطاكيّه روان شدم ، و چون به انطاكيّه درآمدم ، به پاى صومعهء آن راهب آمدم و گفتم : أشهد أن لا إله الّا اللّه ، و أنّ عيسى روح اللّه ، و محمّدا حبيب اللّه . پس راهب از دير خود فرو نگريست و گفت : توئى روزبه ؟ گفتم : بلى ، گفت : بيا بالا ، به نزد او رفتم ، و دو سال ديگر او را خدمت كردم .\r\nو چون هنگام رحلت او شد ، خبر وفات خود به من گفت ، من گفتم : مرا به كه مىگذارى ؟ گفت : كسى را گمان ندارم كه در مذهب حق با من موافق باشد ، مگر راهبى كه در شهر اسكندريّه است ، پس چون به او رسى سلام من به او برسان ، و اين لوح را به او سپار . چون وفات كرد او را تغسيل و تكفين و دفن كردم ، و لوح را بر گرفتم و به شهر اسكندريّه درآمدم ، و نزد صومعهء راهب آمدم و شهادت برخواندم ، راهب سؤال نمود كه توئى روزبه ؟ گفتم : بلى ، مرا به نزد خود برد ، و دو سال وى را خدمت كردم ، تا هنگام وفات او شد ، گفتم : مرا به كه مىسپارى ؟ گفت : كسى را گمان ندارم كه در سخن حق با من موافق باشد ، و محمّد بن عبد اللّه بن عبد المطّلب\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنزديك شده است كه عالم را به نور وجود خود منوّر گرداند برو و آن حضرت را طلب نما ، و چون به شرف ملازمت آن حضرت برسى سلام مرا به او عرض كن ، و اين لوح را به‌دو سپار .\r\nچون از غسل و كفن و دفن او فارغ شدم ، لوح را برگرفتم و بيرون آمدم ، و با جمعى رفيق شدم ، و به ايشان گفتم كه شما متكفّل نان و آب من بشويد ، و من شما را خدمت كنم در اين سفر ، قبول كردند ، چون هنگام طعام خوردن ايشان شد به سنّت كفّار قريش گوسفندى را بياوردند ، و چندان چوب بر آن زدند كه بمرد و پاره‌اى كباب كردند و پاره‌اى بريان كردند ، و مرا تكليف خوردن نمودند ، چون ميته بود من ابا كردم ، باز تكليف كردند گفتم : من مرد ديرانىام ، و ديرانيان گوشت تناول نمىكنند ، مرا چندان زدند كه نزديك شد كه مرا بكشند ، يكى از ايشان گفت كه :\r\nدست از او برداريد تا وقت شراب شود ، اگر شراب نخورد وى را بكشيم ، چون شراب بياوردند مرا تكليف كردند ، گفتم : من راهب و از اهل ديرم ، شراب خوردن شيوهء ما نيست .\r\nچون اين بگفتم در من آويختند ، و عزم كشتن من كردند ، به ايشان گفتم : اى گروه مرا مزنيد و مكشيد كه من اقرار به بندگى شما مىكنم ، و خود را به بندگى يكى از ايشان درآوردم ، مرا بياورد و به مرد يهودى به سيصد درهم بفروخت ، و يهودى از قصّهء من سؤال كرد ، قصّهء خود را به او گفتم ، و گفتم : من گناهى به جز اين ندارم كه دوستار محمّد و وصىّ اويم ، يهودى گفت : من نيز تو را و محمّد را دشمن مىدارم ، و مرا از خانه بيرون آورد ، و درب خانه‌اش ريگ بسيارى ريخته بود ، گفت : و اللّه كه اى روزبه اگر صبح شود و تمام اين ريگها را از اينجا به در نبرده باشى تو را بكشم ، من تمام شب تعب كشيدم ، و چون عاجز شدم دست به آسمان برداشتم و گفتم : اى پروردگار من تو محبّت محمّد و وصىّ او را در دل من جا داده‌اى ، پس به حقّ درجه و منزلت آن حضرت كه فرج مرا نزديك گردان ، و مرا از\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاين تعب راحت بخش ، چون اين بگفتم ، قادر متعال بادى برانگيخت كه تمام ريگها را به مكانى كه يهودى گفته بود نقل كرد .\r\nچون صبح شد يهودى بيامد و آن حال را مشاهده كرد ، گفت : تو ساحر و جادوگرى ، و من چارهء كار تو را نمىدانم ، تو را از اين شهر بيرون مىبايد كرد كه مبادا به شآمت تو اين شهر خراب شود ، پس مرا از آن شهر بيرون آورد ، و به زن سليميّه بفروخت ، و آن زن مرا بسيار دوست داشت ، و باغى داشت گفت : اين باغ به تو تعلّق دارد خواهى ميوهء آن را تناول نما ، و خواهى تصدّق كن .\r\nپس مدّتى در اين حال ماندم ، روزى در آن باغ بودم هفت نفر مشاهده نمودم كه مىآيند و ابر بر سر ايشان سايه انداخته ، گفتم : و اللّه كه ايشان همه پيغمبر نيستند ، و ليكن در ميان ايشان پيغمبر هست ، پس آمدند تا به باغ داخل شدند ، چون مشاهده كردم حضرت رسول صلّى اللّه عليه و آله بود با حضرت امير المؤمنين عليه السّلام و حمزة بن عبد المطّلب ، و زيد بن حارثه ، و عقيل بن ابي طالب ، و ابو ذر ، و مقداد ، پس خرماهاى زبون را تناول مىفرمودند ، و حضرت رسول صلّى اللّه عليه و آله به ايشان مىگفت كه :\r\nبه خرماى زبون قناعت نمائيد ، و ميوهء باغ را ضايع مكنيد .\r\nمن به نزد مالكهء خود آمدم و گفتم : يك طبق از خرماى باغ به من ببخش ، گفت تو را رخصت به شش طبق دادم ، آمدم و طبقى از رطب برگرفتم ، و در خاطر خود گذرانيدم كه اگر در ميان ايشان پيغمبر هست از خرماى تصدّق تناول نمىفرمايد ، و هديّه را تناول مىنمايد ، پس طبق را نزد ايشان آوردم و گفتم : اين خرماى تصدّق است ، حضرت رسول و امير المؤمنين و حمزه و عقيل چون از بنى هاشم بودند و صدقه بر ايشان حرام است تناول ننمودند ، و آن سه نفر ديگر به خوردن مشغول شدند ، به خاطر گذرانيدم كه اين يك علامت است از علامات پيغمبر آخر الزمان كه در كتب خوانده‌ام .\r\nپس رخصت يك طبق ديگر از آن زن طلبيدم ، آن زن رخصت شش طبق داد ،\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپس يك طبق ديگر رطب نزد ايشان حاضر ساختم ، و گفتم اين هديّه است ، حضرت رسول صلّى اللّه عليه و آله دست دراز فرمود و گفت : بسم اللّه همگى تناول نمائيد ، پس همگى تناول نمودند ، در خاطر خود گفتم كه : اين نيز يك علامت ديگر است .\r\nو من مضطرب برگرد سر آن جناب مىگشتم ، و در عقب آن حضرت مىنگريستم ، آن حضرت به جانب من التفات نمودند و فرمودند كه : مهر نبوّت را طلب مىكنى ؟ گفتم : بلى ، دوش مبارك خود را گشودند ديدم مهر نبوّت را كه در ميان دو كتف آن حضرت نقش گرفته ، و موئى چند بر آن رسته ، بر زمين افتادم و قدم مباركش را بوسه دادم ، فرمود كه : اى روزبه برو به نزد خاتون خود و بگو محمّد بن عبد اللّه مىگويد كه : اين غلام را به ما به فروش ، چون اداى رسالت نمودم گفت : نفروشم مگر به چهار صد درخت خرما ، كه دويست درخت آن خرماى زرد باشد ، و دويست درخت خرماى سرخ ، چون به حضرت عرض نمودم ، فرمود كه :\r\nچه بسيار بر ما آسان است آنچه او طلبيده .\r\nپس گفت كه : يا على دانه‌هاى خرما را جمع نما ، پس حضرت رسول صلّى اللّه عليه و آله دانه را در زمين مىبرد ، و امير المؤمنين عليه السّلام آب مىداد ، چون دانهء دوّم را مىكشتند دانهء اوّل سبز شده بود ، همچنين تا هنگامى كه فارغ شدند ، همه درختان كامل شده به ميوه آمده بود ، پس حضرت پيغام داد كه بيا درختان خود را بگير و غلام را به ما بسپار چون زن درختان را بديد ، گفت : و اللّه نفروشم تا همهء درختان خرماى زرد نباشد ، در آن حال جبرئيل نازل شد ، و بال خود بر درختان ماليد ، همهء خرماها زرد شد ، پس آن زن به من گفت كه : و اللّه يكى از اين درختان نزد من بهتر است از محمّد و از تو ، من گفتم : يك روز خدمت آن سرور نزد من بهتر است از تو و هرچه دارى ، پس حضرت مرا آزاد فرمود ، و سلمان نام نهاد « 1 » .\r\n\r\n\r\n","description":"","footnote":"\r\n( 1 ) بحار الانوار 22 / 355 - 359 ح 2 .\r\n","page_name":" 24 ","page_number":24},
  {"content":"\r\n\r\n\r\nدر مظلوميّت ابو ذر و ظلم عثمان نسبت به او\r\nعلى بن ابراهيم عليه الرحمه روايت كرده كه در جنگ تبوك ابو ذر سه روز از قافله عقب ماند به جهت اينكه شتر او لاغر و ناتوان بود ، پس دانست كه شتر به قافله نمىرسد ، شتر را در راه بگذاشت و رخت خود را بر پشت بست و پياده متوجّه شد ، چون روز بلند شد ، و آفتاب گرم شد ، نظر مسلمانان بر وى افتاد ، حضرت رسول صلّى اللّه عليه و آله فرمود كه : ابو ذر است مىآيد ، و تشنه است آب زود به وى رسانيد ، آب به او رسانيدند تناول نمود ، و به خدمت حضرت شتافت ، و مطهره‌اى پر از آب در دست وى بود ، حضرت فرمود كه : اى ابو ذر تو آب داشتى چرا تشنه مانده بودى ؟\r\nگفت : يا رسول اللّه به سنگى رسيدم ، بر آن آب باران جمع شده بود ، چون چشيدم سرد و شيرين بود ، با خود قرار دادم كه تا حبيب من رسول خدا صلّى اللّه عليه و آله نخورد من نخورم ، حضرت فرمود كه : اى ابو ذر خدا تو را رحم كند ، تو تنها و غريب زندگانى خواهى كرد ، و تنها خواهى مرد ، و تنها مبعوث خواهى شد ، و تنها داخل بهشت خواهى شد ، و جمعى از اهل عراق به تو سعادتمند خواهند شد ، كه متوجّه غسل و تكفين و دفن تو مىشوند « 1 » .\r\nو ارباب سير معتمده نقل كرده‌اند كه : ابو ذر در زمان خلافت عمر به ولايت شام رفت ، و در آنجا بود تا زمان خلافت عثمان ، و چون قبايح اعمال عثمان عليه اللعنه به سمع او رسيد ، خصوصا قصّهء اهانت و ضرب عمّار زبان طعن و مذمّت بر عثمان بگشاد ، عثمان را آشكارا طعن مىفرمود ، و قبايح اعمال او را بيان مىنمود ، و چون از معاويه لعنه اللّه اعمال شنيعه مشاهده مىنمود او را توبيخ و سرزنش مىنمود ، و\r\n\r\n\r\n","description":"","footnote":"\r\n( 1 ) بحار الانوار 22 / 429 ح 37 .\r\n","page_name":" 25 ","page_number":25},
  {"content":"\r\n\r\nمردم را به ولايت خليفهء به حق حضرت امير المؤمنين عليه السّلام ترغيب مىنمود ، و مناقب آن حضرت را بر اهل شام مىشمرد ، و بسيارى از ايشان را به تشيّع مايل گردانيد ، و چنين مشهور است كه شيعيانى كه در شام و جبل عامل اكنون هستند به بركت ابو ذر است .\r\nمعاويه حقيقت اين حال را به عثمان نوشت ، و اعلام نمود كه اگر چند روز ديگر ابو ذر در اين ولايت بماند مردم اين ولايت را از تو منحرف مىگرداند .\r\nعثمان در جواب نوشت كه : چون نامهء من به تو رسيد البته بايد كه ابو ذر را بر مركبى درشت‌رو نشانى ، و دليلى عنيف با او فرستى ، كه آن مركب را شب و روز براند تا خواب بر او غالب شود ، و ذكر من و ذكر تو از خاطر او فراموش گردد .\r\nچون نامه به معاويه رسيد ، ابو ذر را بخواند ، و او را بر كوهان شترى درشت‌رو و برهنه بنشاند ، و مردى درشت عنيف را با او همراه كرد ، ابو ذر رحمه اللّه مردى دراز بالا و لاغر بود ، و در آن‌وقت شيب و پيرى اثر تمام در او كرده بود ، و موى سر و روى او سفيد گشته ، و ضعيف و نحيف شده ، دليل شتر را به عنف مىراند ، و شتر جهاز نداشت ، از غايت سختى و ناخوشى كه آن شتر مىرفت رانهاى ابو ذر مجروح گشت ، و گوشت آن بيفتاد ، و كوفته و رنجور به مدينه داخل شد .\r\nچون او را به نزد عثمان آوردند ، و آن ملعون در او نگريست ، گفت : هيچ چشم به ديدار تو روشن مباد اى جندب ، ابو ذر گفت : پدر من مرا جندب نام كرد ، و مصطفى صلّى اللّه عليه و آله مرا عبد اللّه نام نهاد ، عثمان گفت : تو دعوى مسلمانى مىكنى ، و از زبان ما مىگوئى كه خداى تعالى درويش است و ما توانگريم ، آخر من كى اين سخن گفتم ؟ ابو ذر گفت : اين كلمه بر زبان من نرفته است ، و ليكن گواهى مىدهم كه از حضرت رسول صلّى اللّه عليه و آله شنيده‌ام كه او گفت : چون پسران ابى العاص سى نفر شوند ، مال خداى تعالى را وسيلهء دولت و اقبال خويش كنند ، و بندگان خدا را چاكر و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخدمتكاران خود گردانند ، و در دين خداى تعالى خيانت كنند ، پس از آن خداى تعالى بندگان خود را از ايشان خلاصى دهد و باز رهاند « 1 » .\r\nعلى بن ابراهيم عليه الرحمه اين آيات كريمه را در تفسير خود ايراد نموده   وَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ * ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ تَظاهَرُونَ عَلَيْهِمْ بِالْإِثْمِ وَ الْعُدْوانِ وَ إِنْ يَأْتُوكُمْ أُسارى تُفادُوهُمْ وَ هُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ وَ مَا اللَّهُ بِغافِلٍ عَمَّا تَعْمَلُونَ   « 2 » .\r\nكه ترجمه‌اش موافق قول اكثر مفسّرين اين است كه : ياد كنيد وقتى را كه پيمان از شما يا پدران شما گرفتيم ، كه نريزيد خونهاى خود ، يعنى خويشان و هم‌دينان خود را ، و بيرون مكنيد ايشان را به ظلم و ستم از خانه‌ها و شهرهاى خود ، و قبول نموديد اين عهد و پيمان را ، و حال آنكه مىدانيد اين معنى را ، و گواهى مىدهيد بر حقيقت اين ، پس شما آن گروهيد كه پيمان را شكستيد ، مىكشيد كسان خود را ، و بيرون مىكنيد گروهى را از خانه‌ها و شهرهاى خود ، و يارى يكديگر مىكنيد در بيرون كردن ايشان به تعدّى و ستم ، و اگر آيند نزد شما اسيران كه در دست دشمن افتاده‌اند باز مىخريد اسيران را ، و بر شما حرام است بيرون كردن ايشان ، و فديه كه مىدهيد خوب است ، آيا مىگرويد به پاره‌اى از احكام كتاب خدا كه فديه اسيران است ، و كافر مىشويد به بعض ديگر كه آن حرمت كشتن و بيرون كردن است ، پس\r\n\r\n\r\n","description":"","footnote":"\r\n( 1 ) بحار الانوار 22 / 416 - 417 .\r\n( 2 ) سورهء بقره : 84 - 85 .\r\n","page_name":" 27 ","page_number":27},
  {"content":"\r\n\r\nنيست مكافات آن‌كس كه چنين نافرمانى كند از شما مگر خوارى و رسوائى دنيا ، و در روز قيامت بازگرديد به سخت‌ترين عذابها كه آتش جهنّم است ، و خدا غافل نيست از آنچه مىكنيد .\r\n\r\nدر احوالات ابو ذر رضى اللّه عنه\r\nعلى بن ابراهيم ذكر كرده است كه اين آيات در باب ابو ذر و عثمان نازل شده ، به اين سبب كه : چون ابو ذر به مدينه داخل شد عليل و بيمار تكيه بر عصايى داده به نزد عثمان آمد ، و در آن‌وقت صد هزار درهم از مال مسلمانان از اطراف آورده بودند ، و نزد آن ملعون جمع بود ، و منافقان اصحاب او بر گرد او نشسته نظر بر آن مال داشتند ، كه بر ايشان قسمت نمايد .\r\nابو ذر به عثمان گفت كه : اين چه مال است ؟ گفت : صد هزار درهم است كه از بعضى نواحى براى من آورده‌اند ، و انتظار مىبرم كه مثل آن بياورند و با آن ضم نمايم ، و آنچه خواهم بكنم ، و به هركه خواهم بدهم ، ابو ذر گفت كه : اى عثمان صد هزار درهم بيشتر است يا چهار دينار ؟ گفت : بلكه صد هزار درهم .\r\nابو ذر گفت كه : به ياد دارى كه من و تو وقت خفتن به نزد حضرت رسول صلّى اللّه عليه و آله رفتيم ، دلگير و محزون بود ، با ما سخن نگفت ، چون بامداد به خدمت آن حضرت رفتيم او را خندان و خوشحال يافتيم ، گفتيم : پدران و مادران ما فداى تو باد سبب چيست كه ديشب چنين مغموم بودى و امروز چنين شادمانى ؟ فرمود كه : ديشب چهار دينار از مال مسلمانان نزد من جمع شده بود ، و هنوز قسمت ننموده بودم ، ترسيدم كه مرا مرگ در رسد و آن نزد من مانده باشد ، و امروز بر مسلمانان قسمت نمودم و راحتى يافته خوشحال شدم .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nعثمان به جانب كعب الاحبار نظر كرد و گفت : چه مىگوئى در باب كسى كه زكات واجب مال خود را داده باشد ، آيا بر او ديگر چيزى لازم است و به روايت ديگر گفت كه : اى كعب چه حرج باشد امامى را كه بعضى از بيت المال را به مسلمانان دهد ، و بعضى ديگر را حفظ نمايد كه تا به مرور ايّام به هركه مصلحت داند صرف نمايد ؟ كعب گفت : اگر يك خشت از طلا و يك خشت از نقره بسازد بر او چيزى نيست .\r\nابو ذر عصاى خود را بر سر كعب زد و گفت : اى يهودىزاده تو را چه‌كار است كه در احكام مسلمانان نظر نمائى ، گفتهء خدا راست‌تر است از گفتهء تو ، خداوند عالم مىفرمايد :   الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ * يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ   « 1 » .\r\nترجمه‌اش به قول مفسّرين اين است كه : آنان كه جمع مىكنند و گنج مىنهند طلا و نقره را ، و در راه خدا نفقه نمىكنند بشارت ده ايشان را به عذابى دردناك ، در روزى كه آنچه به گنج نهاده‌اند در آتش جهنّم سرخ كنند ، پس داغ كنند بدان پيشانى ايشان را ، كه در وقت ديدن فقرا گره بر آن زده‌اند ، و پهلوهاى ايشان را كه از اهل فقر تهى كرده‌اند ، و پشتهاى ايشان را كه بر درويشان گردانيده‌اند ، و گويند به ايشان كه اين است آن گنج كه نهاده بوديد براى خود ، و گمان نفع از آن داشتيد ، پس بچشيد به آن آنچه ذخيره مىكرديد از آن براى خود .\r\nچون ابو ذر اين آيات را بخواند عثمان گفت كه : تو پير خرف شده‌اى ، و عقل از تو زايل شده است ، اگرنه اين بود كه تو صحبت رسول را دريافته‌اى هرآينه ترا\r\n\r\n\r\n","description":"","footnote":"\r\n( 1 ) سورهء توبه : 34 - 35 .\r\n","page_name":" 29 ","page_number":29},
  {"content":"\r\n\r\nمىكشتم ، ابو ذر گفت كه : دروغ مىگوئى اى عثمان ، تو قادر بر قتل من نيستى ، حبيب من رسول خدا صلّى اللّه عليه و آله مرا خبر داده كه اى ابو ذر تو را از دين برنمىگردانند ، و تو را نمىكشند ، و اما عقل من اين‌قدر مانده است كه يك حديث در شأن تو و خويشان تو از حضرت رسالت پناه صلّى اللّه عليه و آله به خاطر دارم ، گفت : چه حديث است ؟ .\r\nابو ذر گفت كه : شنيدم كه آن حضرت فرمود كه : چون آل ابى العاص به سى تن رسند ، مالهاى خدا را به ناحق تصرّف نموده ، در ميان خود به نوبت بگيرند ، و قرآن را به باطل تأويل نمايند ، و مردمان را به بندگى خود بگيرند ، و فاسقان و ظالمان را ياور خود گردانند ، و با صالحان در محاربه و منازعه باشند .\r\nعثمان گفت : اى گروه صحابه هيچ‌يك از شما اين حديث را از پيغمبر شنيده‌ايد ؟ همه از براى خوش‌آمد او گفتند : نشنيده‌ايم ، عثمان گفت كه : حضرت على بن ابي طالب را بخوانيد ، چون حضرت بيامد عثمان گفت : اى ابو الحسن ببين كه اين پيرمرد دروغگو چه مىگويد ، حضرت فرمود كه : بس كن اى عثمان او را به دروغ نسبت مده ، كه من شنيدم كه حضرت رسول صلّى اللّه عليه و آله در حقّ او فرمود كه : آسمان سبز سايه نيفكنده بر كسى ، و زمين تيره برنداشته سخن‌گوئى را كه راستگوتر از ابو ذر باشد ، جميع صحابه كه حاضر بودند گفتند : و اللّه كه حضرت على راست مىفرمايد ، ما اين حديث را از پيغمبر شنيده‌ايم .\r\nپس ابو ذر بگريست و گفت : واى بر شما ، همه گردن به سوى اين مال دراز كرده‌ايد ، و مرا به دروغ نسبت مىدهيد ، و گمان مىبريد كه من بر پيغمبر دروغ مىبندم ، پس ابو ذر رو به آن منافقين كرد و گفت كه : كدام كس در ميان شما بهتر است ؟ عثمان گفت : تو را گمان اين است كه تو از ما بهترى ، گفت : بلى از روزى كه از حبيب خود رسول خدا جدا شده‌ام تا حال همين جبّه را پوشيده‌ام ، و دين را به دنيا نفروخته‌ام ، و شما بدعتها در دين پيغمبر احداث كرديد ، و براى دنيا دين را\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nخراب كرديد ، و در مال خدا تصرّفها به ناحق كرديد ، و خدا از شما سؤال خواهد كرد ، و از من سؤال نخواهد كرد .\r\nعثمان گفت : به حقّ رسول تو را سوگند مىدهم كه از آنچه مىپرسم جواب مىگوئى ؟ ابو ذر گفت كه : اگر قسم ندهى هم بگويم ، عثمان گفت كه : بگو كدام شهر را دوست‌تر مىدارى ؟ گفت : شهر مكّه را كه حرم خدا و حرم رسول است ، مىخواهم كه خدا را در آنجا عبادت كنم تا مرا مرگ دررسد ، گفت : تو را به آنجا نفرستم و تو را نزد من كرامتى نيست ، پس ابو ذر ساكت شد عثمان گفت كه : كدام شهر را دشمن‌تر مىدارى ؟ گفت : ربذه را كه در حالت كفر در آنجا بودم ، عثمان گفت كه : تو را به آنجا مىفرستم .\r\nابو ذر گفت كه : اى عثمان تو از من سؤالى كردى و من راست گفتم ، اكنون من از تو سؤالى دارم تو نيز راست بگو ، مرا خبر ده كه اگر لشكرى به جانب دشمن فرستى ، و مرا در ميان آن لشكر كافران به اسيرى بگيرند ، و گويند كه او را باز نمىدهيم تا ثلث مال خود را ندهى خواهى داد ؟ گفت : بلى ، گفت : اگر نصف مال تو را خواهند مىدهى ؟ گفت : بلى ، گفت : اگر به فداء من تمام مال تو را طلبند مىدهى ؟ گفت : بلى ، ابو ذر گفت : اللّه اكبر حبيب من رسول خدا صلّى اللّه عليه و آله روزى به من گفت كه : اى ابو ذر چگونه باشد حال تو در روزى كه از تو پرسند بهترين بلاد را و تو مكّه را گوئى ، و قبول سكناى تو را در آنجا ننمايند ، و بدترين شهرها را از تو پرسند ، و تو گوئى ربذه ، و تو را به آنجا فرستند ، گفتم يا رسول اللّه چنين زمانى خواهد بود ؟\r\nفرمود كه : آرى به حقّ آن خدائى كه جان من در قبضهء تصرّف اوست كه اين امر خواهد بود ، گفتم : يا رسول اللّه در آن روز شمشير بر دوش بگيرم و مردانه از براى خدا با ايشان جهاد كنم ؟ حضرت فرمود كه : نه بشنو و خاموش باش ، و متعرّض كسى مشو ، اگر چه غلام حبشى باشد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو به درستى كه حقتعالى در ماجراى تو و عثمان آيه‌اى چند فرستاده ، و آن آيات را كه گذشت حضرت بخواند ، و انطباق جميع آن آيات بر اين قصّه بر خبير پوشيده نيست ، از بيرون كردن ابو ذر ، و قصّه فدا كه ابو ذر از او سؤال كرد و جواب گفت ، و خوارى دنيا كه به حال سگان كشته شده ، و عذاب آخرت كه ابد الآباد در عذاب معذّب است ، پس مروان بن حكم عليه اللعنه را حكم كرد كه ابو ذر را با عيال از مدينه بيرون فرستد به جانب ربذه ، و تأكيد كرد كه كسى از صحابه به مشايعت او بيرون نروند ، و ليكن اهل بيت رسالت با جمعى از خواصّ امر عثمان را اطاعت نكرده به مشايعت بيرون رفتند ، و او را دلدارى نمودند « 1 » .\r\n\r\nاخراج ابو ذر از مدينه\r\nچنانچه محمّد بن يعقوب كلينى رحمه اللّه روايت نموده كه : چون ابو ذر از مدينه بيرون رفت ، حضرت امير المؤمنين و امام حسن و امام حسين عليهم السّلام و عقيل برادر حضرت امير المؤمنين عليه السّلام و عمار بن ياسر به مشايعت او بيرون رفتند .\r\nو چون هنگام وداع شد ، حضرت امير المؤمنين عليه السّلام فرمود كه : اى ابو ذر تو از براى خدا مورد غضب گرديدى ، امّيد بدار از او كه از براى او غضب كرده‌اى ، اين گروه ترسيدند كه تو در دنياى ايشان تصرّف نمائى ، و تو ترسيدى بر دين خود ، و دين خود را به ايشان نگذاشتى و حفظ كردى ، پس تو را از بلاد خود براندند ، و به بلاها ممتحن ساختند ، و اللّه كه اگر راههاى آسمان و زمين را بر كسى ببندند و او پرهيزكار باشد ، البته حق‌تعالى راه گريزى از براى او مقرّر مىفرمايد ، مونس تو\r\n\r\n\r\n","description":"","footnote":"\r\n( 1 ) بحار الانوار 22 / 426 - 428 ح 36\r\n","page_name":" 32 ","page_number":32},
  {"content":"\r\n\r\nنيست مگر حقيقت تو ، و وحشت و تنهائى و دورى تو از باطل است .\r\nپس عقيل گفت كه : اى ابو ذر تو مىدانى كه ما اهل بيت تو را دوست مىداريم ، و ما مىدانيم كه تو ما را دوست مىدارى ، تو حق و حرمت ما را بعد از پيغمبر نگاه داشتى ، و ديگران ضايع كردند ، مگر قليلى از اهل حق ، پس ثواب تو از خداست ، و به جهت محبّت اهل بيت رسالت تو را آوارهء شهر و ديار مىكنند ، خدا تو را مزد دهد ، بدان كه از بلا گريختن جزع است ، و عافيت را به زودى طلب كردن از نااميدى جزع ، و ناامّيدى را بگذار و بر خدا توكّل كن ، و بگو حسبي اللّه و نعم الوكيل .\r\nپس حضرت امام حسن عليه السّلام فرمود : اى عم اين گروه با تو كردند آنچه مىدانى ، و خداوند عالميان بر جميع امور مطّلع و شاهد است ، ياد دنيا را به ياد مفارقت دنيا از خاطر محو نما ، و سختيهاى دنيا را به امّيد راحتيهاى عقبا بر خود آسان كن ، و بر بلا صبر نما ، تا چون پيغمبر را ملاقات نمائى از تو خشنود و راضى باشد .\r\nپس حضرت امام حسين عليه السّلام فرمود : اى عم خداوند عالميان قادر است كه بدل نمايد اين حالت شدّت را به حالت رخا ، و خدا را بر وفق حكمت و مصلحت هر روز تقديرى و كارى است ، اين گروه دنياى خود را از تو منع كردند ، و تو دين خود را از ايشان منع كردى ، و تو چه بسيار بىنيازى از آنچه ايشان از تو منع كردند ، و ايشان بسى محتاجند به آنچه تو از ايشان منع نمودى ، بر تو باد به صبر كه عمدهء خيرات در شكيبائى است ، و شكيبائى از صفات كريمه است ، جزع را بگذار كه نفعى ندهد .\r\nپس عمّار گفت كه : اى ابو ذر خدا به وحشت و تنهائى مبتلا كند كسى را كه تو را به وحشت انداخت ، و خدا بترساند كسى را كه تو را ترساند ، و اللّه كه مردم را باز نداشت از گفتن سخن حق مگر ميل به دنيا و محبّت آن ، و اللّه كه اطاعت الهى با جماعت اهل بيت است ، و پادشاهى دنيا از آن كسى است كه به روز متصرّف\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nشود ، اين گروه مردم را به سوى دنيا خواندند ، و مردم ايشان را اجابت نمودند ، و دين خود را به ايشان بخشيدند ، پس زيانكار دنيا و آخرت شدند ، و اين است خسران عظيم .\r\nپس ابو ذر رضوان اللّه عليه در جواب ايشان گفت كه : بر شما باد سلام و رحمت و بركتهاى الهى پدرم و مادرم فداى اين صورتها باد كه مىبينم به درستى كه هرگاه كه شما را مىبينم حضرت رسول صلّى اللّه عليه و آله را به خاطر مىآورم ، و مرا در مدينه كارى و انسى به غير از شما نيست ، و بودن من در مدينه بر عثمان گران آمد ، همچنان كه بودن من در شام بر معاويه دشوار بود ، عثمان سوگند خورد كه مرا از مدينه به شهرى از شهرها فرستد ، از او درخواستم كه مرا به كوفه فرستد ، ترسيد كه من مردم كوفه را بر برادرش بشورانم قبول نكرد ، و قسم ياد كرد كه مرا به جائى فرستد كه در آنجا مرا مونسى نباشد ، و آواز دوستى به گوش من نرسد ، و اللّه كه به غير خداوند خود انيسى و مصاحبى نمىخواهم ، و چون خدا با من است از تنهائى پروا ندارم ، او مرا در جميع امور كافى است ، و خداوندى به جز او نيست ، بر او توكّل دارم ، و اوست خداوند عرش عظيم ، و بر همه چيز قادر و تواناست ، و صلوات بر محمّد و اهل بيت طاهرين و طيّبين او باد « 1 » .\r\nعلى بن ابراهيم روايت كرده كه : ابو ذر را پسرى بود نامش ذر ، و در ربذه وفات كرد ، ابو ذر چون او را دفن كرد بر سر قبر وى ايستاد ، پس دست بر قبر وى نهاد و گفت : اى ذر خدا تو را رحم كند ، به درستى كه خوش‌خلق و نيكوكردار بودى به پدر و مادر ، و چون از دنيا رفتى من از تو راضى بودم ، بر من از رفتن تو نقصى راه نيافته ، و مرا به غير حق‌تعالى حاجتى نيست ، و از ديگرى امّيد نفعى ندارم ، كه از\r\n\r\n\r\n","description":"","footnote":"\r\n( 1 ) بحار الانوار 22 / 434 - 437 ح 48 .\r\n","page_name":" 34 ","page_number":34},
  {"content":"\r\n\r\nرفتن تو دلگير باشم ، و اگر نه اهوال بعد از مرگ مىبود آرزو داشتم كه به جاى تو باشم ، و مرا اندوه بر تو مشغول ساخته از اندوه براى تو ، و اللّه كه گريه از براى تو نكردم بلكه بر تو گريستم ، كاشكى مىدانستم كه با تو چه گفتند ، و تو چه در جواب گفتى ، خداوندا حقّى چند از براى خود بر او واجب گردانيده بودى ، و حقّى چند براى من بر او فرض گردانيده بودى ، الهى من حقوق خود را به او بخشيدم تو نيز حقوق خود را به او ببخش ، و از او عفو فرما كه تو سزاوارترى به جود و كرم از من .\r\nابو ذر را گوسفندى چند بود كه معاش خود و عيال با آنها مىگذرانيد ، آفتى در ميان ايشان به هم رسيد ، و همگى تلف شدند ، و زوجه‌اش نيز در ربذه وفات يافته بود ، همين ابو ذر مانده بود و دخترى كه نزد وى بود « 1 » .\r\n\r\nوفات ابو ذر در ربذه\r\nدختر ابو ذر گفت كه : سه روز بر من و پدرم گذشت كه هيچ به دست نيامد كه بخوريم ، و گرسنگى بر ما غلبه كرد ، پدر به من گفت كه : اى فرزند بيا به اين صحراى ريگستان رويم ، شايد گياهى به دست آوريم و بخوريم ، چون به صحرا رفتيم چيزى به دست نيامد ، پدرم ريگى جمع نمود و سر بر آن گذاشت ، نظر كردم چشمهاى او را ديدم مىگردد ، و به حال احتضار افتاده گريستم و گفتم : اى پدر من با تو چه كنم در اين بيابان با تنهائى و غربت ؟ گفت : اى دختر مترس كه چون من بميرم جمعى از اهل عراق بيايند ، و متوجّه امور من شوند ، به درستى كه حبيب من رسول خدا صلّى اللّه عليه و آله مرا در غزوهء تبوك چنين خبر داده ، اى دختر چون من به عالم بقا\r\n\r\n\r\n","description":"","footnote":"\r\n( 1 ) بحار الانوار 22 / 429 - 430 .\r\n","page_name":" 35 ","page_number":35},
  {"content":"\r\n\r\nرحلت نمايم عبا را بر روى من بكش ، و بر سر راه عراق بنشين ، و چون قافله پيدا شود نزديك برو و بگو ابو ذر كه از صحابهء حضرت رسول صلّى اللّه عليه و آله است وفات يافته .\r\nدختر گفت كه : در اين حال جمعى از اهل ربذه به عيادت پدرم آمدند و گفتند :\r\nاى ابو ذر چه آرزو دارى ؟ و از چه شكايت دارى ؟ گفت : از گناهان خود ، گفتند : چه چيز خواهش دارى ؟ گفت : رحمت پروردگار خود مىخواهم ، گفتند : آيا طبيبى مىخواهى كه براى تو بياوريم ؟ گفت : طبيب مرا بيمار كرده ، طبيب خداوند عالميان است ، درد و دوا از اوست .\r\nدختر گفت كه : چون نظر وى بر ملك موت افتاد گفت : مرحبا به دوستى كه در هنگامى آمده است كه نهايت احتياج به او دارم ، رستگار مباد كسى كه از ديدار تو نادم و پشيمان گردد ، خداوندا مرا زود به جوار رحمت خويش برسان ، به حقّ تو سوگند كه مىدانى هميشه خواهان لقاى تو بوده‌ام ، و هرگز كاره مرگ نبوده‌ام .\r\nدختر گفت كه : چون به عالم قدس ارتحال نمود ، عبا بر روى او كشيدم ، و بر سر راه قافلهء عراق نشستم ، جمعى پيدا شدند به ايشان گفتم كه : اى گروه مسلمانان ابو ذر مصاحب حضرت رسول خدا صلّى اللّه عليه و آله وفات يافته ، ايشان فرود آمدند و بگريستند ، و او را غسل دادند ، و كفن كردند ، و بر او نماز گذارده دفن كردند ، و مالك اشتر در ميان ايشان بود ، و مرويست كه مالك گفت كه : من او را در حلّه‌اى كفن كردم كه با خود داشتم ، و قيمت آن حلّه چهار هزار درهم بود .\r\nدختر گفت كه : من چنين بر سر او مىبودم ، و نمازى كه او مىكرد مىكردم ، و روزه‌اى كه او مىداشت به‌جا مىآوردم ، شبى نزد قبر او خوابيده بودم ، او را به خواب ديدم كه قرآن در نماز شب مىخواند ، چنانچه در حال حيات مىخواند ، به او گفتم كه : اى پدر خداوند تو با تو چه كرد ؟ گفت : اى دختر نزد پروردگار كريمى رفتم ، او از من خوشنود شد ، و من از وى راضى شدم ، كرمها فرمود و مرا گرامى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nداشت ، و عطاها بخشيد ، اما اى دختر عمل بكن و مغرور مشو « 1 » .\r\nاكثر ارباب تواريخ به جاى دختر ابو ذر زن او را نقل كرده‌اند « 2 » .\r\nاحمد بن اعثم كوفى نقل كرده است كه : جمعى كه در تجهيز ابو ذر حاضر بودند :\r\nاحنف بن قيس تميمى ، و صعصعة بن صوحان العبدى ، و خارجة بن الصلت التميمى ، و هلال بن مالك المزنى ، و جرير بن عبد اللّه البجلى ، و اسود بن يزيد النخعى ، و علقمة بن قيس النخعى ، و مالك اشتر بودند .\r\nچون از نماز ابو ذر فارغ شدند ، مالك اشتر بر سر قبر او بر پاى خاست ، و بعد از حمد و ثناى بارىتعالى گفت : بار خدايا ابو ذر غفارى از صحابهء رسول تو بود ، و به كتابها و رسولان تو ايمان آورده بود ، و در راه دين جهاد كرده بود ، و بر جادّهء اسلام ثابت قدم بوده ، و تبديل و تغيير به شعائر دين راه نداده ، چيزى چند ديده بود نه به طريق سنّت و جماعت بر آنها انكار كرده بود به زبان و دل ، و بدان سبب او را حقير شمردند ، و محروم گردانيدند ، و از شهر بيرون كردند ، و ضايع گذاشتند تا در غربت او را وفات رسيد ، بار خدايا آنچه از بهشت مؤمنان را وعده كرده‌اى حظّ او را از آن موفور گردان ، و جزاى آن‌كس كه او را از مدينه كه حرم رسول توست بيرون كرد و ضايع گذاشت چنانچه مستوجب آن است برسان ، مالك اين دعا را گفت ، و حاضران آمين گفتند .\r\nابن عبد البر در كتاب استيعاب ذكر كرده است كه وفات ابو ذر در سال سى و يكم يا سى و دوّم هجرت بود « 3 » . و قول اوّل اصح است .\r\nبدان كه تذكر احوال دوستان خدا ، و ياد مصائب و محنتهاى ايشان ، متضمّن\r\n\r\n\r\n","description":"","footnote":"\r\n( 1 ) بحار الانوار 22 / 430 - 431 .\r\n( 2 ) بحار الانوار 22 / 419 .\r\n( 3 ) استيعاب ابن عبد البر 1 / 214 .\r\n","page_name":" 37 ","page_number":37},
  {"content":"\r\n\r\nفوايد بسيار است ، و سبب اين است كه بىاعتبارى دنيا و باطل بودن اهل دنيا به احسن وجوه ظاهر گردد ، و موجب رغبت اين كس است به اطوار ايشان ، و باعث اين مىشود كه اگر اهل حق در دنيا مغلوب و منكوب باشند راضى باشند ، و بدانند كه بزرگواران دين در دنيا هميشه ممتحن بوده‌اند ، لهذا در ذكر احوال اين بزرگوار بعضى از تطويل نموده ، اكنون شروع در مقصود مىنمائيم .\r\nبدان كه اين وصيّت از جملهء اخبار مشهوره است .\r\n\r\nوصيّت رسول اللّه صلّى اللّه عليه و آله به ابى ذر غفارى\r\nشيخ ابو على طبرسى رحمة اللّه عليه در كتاب مكارم الاخلاق مسند ايراد نموده ، و ورّام بن أبي فراس در جامع خود مرسل روايت كرده ، و اجزايش را در كتب حديث متفرّق ايراد نموده ، و هر مضمونى از مضامين آن در اخبار بسيار وارد است ، چنانچه در هر فقره اشاره خواهد شد ، و ما بناى نقل آن مىگذاريم « 1 » .\r\nشيخ طبرسى رحمه اللّه روايت كرده :\r\nيقول مولاي أبي طوّل اللّه عمره الفضل بن الحسن : هذه الأوراق من وصيّة رسول اللّه صلّى اللّه عليه و آله بأبي ذرّ الغفاري التي أخبرني بها الشيخ المفيد أبو الوفاء عبد الجبّار بن عبد اللّه المقري الرازي ، و الشيخ الأجلّ الحسن بن الحسين بن الحسن بن بابويه رضي اللّه عنهما اجازة ، قالا : أملى علينا الشيخ الأجل أبو جعفر محمّد بن الحسن الطوسي قدّس اللّه روحه .\r\n\r\n\r\n","description":"","footnote":"\r\n( 1 ) مراجعه شود بحار الانوار 77 / 73 - 91 .\r\n","page_name":" 38 ","page_number":38},
  {"content":"\r\n\r\nو أخبرني بذلك الشيخ العالم الحسين بن الفتح الواعظ الجرجاني في مشهد الرضا عليه السّلام قال : أخبرنا الشيخ الإمام أبو علي الحسن بن محمّد الطوسي ، قال : حدّثني أبو جعفر قدّس اللّه روحه ، قال :\r\nأخبرنا جماعة ، عن أبي المفضّل محمّد بن عبد اللّه بن عبد المطّلب الشيباني ، قال : حدّثنا أبو الحسين رجاء بن يحيى الكاتب سنة أربع عشر و ثلاثمائة و فيها مات ، قال : حدّثنا محمّد بن الحسن بن شمّون ، قال : حدّثني عبد اللّه بن عبد الرحمن الأصمّ ، عن الفضل بن يسار ، عن وهب بن عبد اللّه ، قال : حدّثني أبو حرب بن أبي الأسود الديلمي ، عن أبي الأسود .\r\nقال : قدمت الربذة ، فدخلت على أبي ذرّ جندب بن جنادة رضى اللّه عنه ، فحدّثني أبو ذرّ ، قال : دخلت ذات يوم في صدر نهاره على رسول اللّه صلّى اللّه عليه و آله في مسجده ، فلم أر في المسجد أحدا من الناس الّا رسول اللّه صلّى اللّه عليه و آله و علي إلى جانبه ، فاغتنمت خلوة المسجد ، فقلت : يا رسول اللّه بأبى أنت و أمي أوصني بوصيّة ينفعني اللّه بها ، فقال : نعم و أكرم بك ، يا أبا ذر أنت منّا أهل البيت ، و انّي موصيك بوصيّة فاحفظها ، فانّها وصيّة جامعة لطرق الخير و سبله ، كأنّك ان حفظتها كان لك بها كفل .\r\nابو الاسود ديلمى روايت مىكند كه : وارد ربذه شدم در هنگامى كه ابو ذر عليه الرحمه در آنجا متوطّن بود ، به خدمت ابو ذر رفتم ، مرا خبر داد كه در اوّل روزى داخل مسجد مدينه شدم ، در مسجد كسى را نديدم جز حضرت رسالت پناه صلّى اللّه عليه و آله و حضرت امير المؤمنين عليه السّلام در پهلوى وى نشسته ، خلوت مسجد و تنهائى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nآن حضرت را غنيمت شمرده ، گفتم : يا رسول اللّه پدر و مادرم فداى تو باد وصيّت كن مرا و موعظه بگو به وصيّتى كه خدا مرا به آن وصيّت نفع دهد ، يعنى به توفيق الهى به آن عمل نمايم ، حضرت رسالت فرمود كه : بلى تو را وصيّت مىكنم ، و چه بسيار گرامى و پسنديده‌اى تو نزد ما اى ابو ذر تو از ما اهل بيتى ، و به درستى كه تو را وصّيت مىكنم به وصيّتى عظيم ، پس حفظ كن آن را ، و عمل كن به آن به درستى كه جامع جميع مسالك خيرات و طرق نجات است ، و اگر به خاطر دارى و عمل نمائى به آن تو را بهره‌اى عظيم از رحمت الهى خواهد بود :\r\n\r\n[ يا أبا ذر اعبد اللّه كأنّك تراه ، فإن كنت لا تراه فإنّه يراك . 
  ]\r\nاى ابو ذر خداى را چنان عبادت كن كه گويا او را مىبينى ، پس اگر او را نبينى او تو را مىبيند .\r\nچنين گويد مترجم اين حديث شريف كه : اين مضمون به سندهاى معتبر از آن حضرت منقول است ، چنانچه نقل كرده‌اند كه پرسيدند از حضرت رسالت صلّى اللّه عليه و آله از معنى احسان كه خداوند عالميان امر فرمود به آن ، حضرت اين كلام را در جواب فرمودند ، و بايد دانست كه كلمات معجزه آيات حضرت رسالت پناهى صلّى اللّه عليه و آله به مقتضاى حديث اعطيت جوامع الكلم در هر كلمه‌اى از آنها با نهايت ايجاز لفظ انواع حكم و حقايق ربّانى مندرج و منطوى است ، و همه كس درخور قابليّت و استعداد خود از آن بهره و نصيبى دارد ، و اگر در هر فقره‌اى آنچه بر اين بىبضاعت ظاهر گرديده استيفا كنم بر هريك كتابى مىبايد نوشته شود ، و ليكن به مقتضاى ما لا يدرك كلّه لا يترك كلّه اكتفا به محض ترجمه ننموده ، به قدرى از تفصيل و تبيين قناعت مىنمايم ، و تبيين اين فقرهء عليّه موقوف بر چند فصل است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nفصل اول در رؤيت\r\nبدان كه رؤيت را بر ديدن به چشم اطلاق مىكنند ، و بر نهايت انكشاف و ظهور نيز اطلاق مىكنند گو به چشم ديده نشود ، و ضرورى مذهب شيعه است كه خدا را به چشم نتوان ديد ، زيرا كه جسم و جسمانى نيست و حصول او در مكان محال است كه به چشم ديده شود ، و آنچه در آيات و اخبار در شأن بارىتعالى به لفظ رؤيت واقع شده مراد از آن معنى دوّم است ؛ زيرا كه ظهور آن نزد عارفان زياده از ظهور امرى است كه به چشم ديده شود .\r\nچنانچه به اسانيد معتبره از حضرت امام العارفين و يعسوب الدين أمير المؤمنين عليه السّلام منقول است كه از او پرسيدند كه يا امير المؤمنين خداى خود را ديده‌اى ؟ فرمود كه : تا خدا را نمىديدم هرگز او را عبادت نمىكردم ، سائل پرسيد كه خدا را به چه كيفيّت ديدى ؟ فرمود كه : خطا كردى به چشم او را نتوان ديد ، و ليكن دل او را به حقيقت ايمان و يقين ديده است « 1 » .\r\nو به روايت ديگر مثل اين سؤال از حضرت مبيّن الحقايق جعفر بن محمّد الصادق عليه السّلام نمودند ، و آن حضرت چنين جواب فرمود « 2 » .\r\nو جناب نبوى در اين عبارت به اين اشارت فرموده‌اند كه : گويا او را مىبينى ، يعنى او را نتوان ديد ، امّا در مقام عبادت از بابت كسى باش كه شخصى را بيند ، و در حضور او خدمت او كند ، و در مرتبهء يقين خود را به درجهء عارفان كه اقوا از مشاهده و عيان است برسان .\r\n\r\n\r\n","description":"","footnote":"\r\n( 1 ) بحار الانوار 4 / 27 ح 2 .\r\n( 2 ) بحار الانوار 4 / 33 ح 10 .\r\n","page_name":" 41 ","page_number":41},
  {"content":"\r\n\r\nو ممكن است كه معنى دوّم رؤيت مراد باشد ، و مراد غايت مرتبهء انكشاف باشد ، و چون اين قسم از انكشاف مخصوص انبيا و ائمّه است ، و از ابو ذر و مثل او متصوّر نيست ، فرمود : چنان عبادت كن كه گويا به آن مرتبه رسيده‌اى ، چنانچه رؤيت در تتمّهء سخن به همين معنى است ؛ زيراكه خدا اشيا را به چشم نبيند ، و او را جارحه و عضو نباشد .\r\nو بايد دانست كه عبادت عبارت از نهايت مرتبهء خشوع و شكستگى و فروتنى است ، و لهذا نزد غير معبود حقيقى كه بخشندهء وجود و حيات و جميع نعمتها و كمالات است سزاوار نيست ، و چون خدمت و عبادت بايد كه درخور معبود باشد هرچند مخدوم بزرگوارتر است ، خدمت او را با شرايط به‌جا آوردن دشوارتر است ، چنانچه اشرف مكنونات اقرار به عجز نموده ، مىفرمايد كه : ما عبدناك حق عبادتك . يعنى : الهى عبادت نكرده‌ايم تو را چنانچه تو سزاوار پرستيدنى ، و اعلاى مراتب عبادت عابدان اقرار ايشان است به عجز از عبادت با نهايت سعى و بذل طاقت ، و چون حق سبحانه و تعالى مىدانست كه عقول خلايق از ادراك و چگونگى عبادت او قاصر است ، تا آداب عبادت تعليم نفرموده تكليف ننمود .\r\nو جمعى را كه به لطف كامل خود از جميع گناهان معصوم گردانيده ، محرم ساحت كبرياى خود گردانيد ، و در علم و عمل به درجهء قصوى رسانيد ، و زبان مكالمه و مناجات تعليم ايشان نمود ، پس ايشان را به تكميل خلايق فرستاد كه راه بندگى ايشان نمايند ، چنانچه بلا تشبيه اگر بيگانه را كه از طور و آداب مجالس ملوك اطّلاع نداشته باشد به مجلس پادشاه درآورند ، و كسى از مقرّبان كه آداب‌شناس آن درگاه است معلّم او نباشد ، البتّه از او حركتى چند بىادبانه صادر خواهد شد كه لايق آن مجلس شريف نباشد ، و مستحقّ ملامت بوده باشد .\r\nپس كسى را به خاطر نرسد كه به مجلس قرب ملك الملوك بدون پيروى طريق\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nشرع نبوى مىتواند رسيد ، يا به هر عبادت اختراعى كه به خاطر او رسد يا ناقصى مثل او كه به وحى الهى نداند و به خاطرش رسيده باشد مقرّب آن جناب مىتوان گرديد ، اگر ديدهء تو را به نور ايمان روشن سازند ، و در دقايق آدابى كه در هر عبادتى مقرّر ساخته‌اند تفكّر نمائى خواهى دانست كه به سرپنجهء سستى حواس و اوهام و كمند نارساى عقل مستهام بر اين قصر رفيع نمىتوان آمد ، و بدون متابعت اخبار به مراتب كمال فايز نمىتوان شد .\r\n\r\nفصل دوّم در غرض از خلقت آسمان و زمين\r\nبدان كه از آيات بسيار و احاديث بىشمار مكشوف و ظاهر است كه غرض از خلق آسمان و زمين و عرش و كرسى و جميع مخلوقات معرفت و عبادت است ، و هر دو بر يكديگر بسته است ، نه معرفت كامل و نه علم نافع بدون عبادت حاصل مىشود ، و نه عبادت شايسته بدون معرفت و علم ميسّر مىگردد ، چنانچه تمثيل كرده‌اند علم را به چراغ ، و عبادت را به پيمودن راه ، اگر چراغ در دست داشته باشى و بر يك مقام ايستاده باشى به غير چند ذرع مسافت را نبينى ، و هرچند بيشتر مىروى بر تو بيشتر ظاهر مىگردد ، بلكه عمل روغن اين چراغ است ، اگر چراغ را امداد روغن نرسد زود منطفى مىشود .\r\nبدان كه هر عملى را روحى و بدنى مىباشد ، بدن عمل عبارت از اصل اعمالى است كه نام آن عبادت بر آن اطلاق مىكنند ، و روحش عبارت از آداب و شرايط و كيفيّات است كه كمال آن عمل به آنهاست ، مانند اخلاص و حضور قلب ، و ساير شرايطى كه در قبول نماز در كار است ، پس نماز بدون اين شرايط از بابت جسد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبىروح است ، چنانچه از قالب بىروح كارى نمىآيد ، همچنين نماز بىشرايط چندان ثمره‌اى نمىبخشد ، نمىبينى كه خداوند عالميان در وصف نماز مىفرمايد كه :  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  « 1 » يعنى : نماز نهى و منع مىفرمايد از بديهاى اعمال ناشايست ، پس نماز من و تو كه ما را از بديها بازنمىدارد از نقصان شرايط و آداب است .\r\n\r\nفصل سوّم در شرائط اعمال است\r\nبدان كه شرايط اعمال را در اين رساله احصا نمىتوان نمود ، و لكن اشاره به بعضى از شرايط كه كلمهء جامعه به آن اشاره دارد مجملا مىنمايد . از جملهء ارواح عبادات كه به سبب آن مورث ثمرات مىشود ، و از عادت امتياز به هم مىرساند ، نيّت است .\r\nچنانچه منقول است از رسول خدا صلّى اللّه عليه و آله كه : انّما الأعمال بالنيّات « 2 » . يعنى : عمل نيست مگر به نيّت .\r\nو كلينى به سند معتبر از حضرت صادق عليه السّلام روايت نموده كه رسول خدا صلّى اللّه عليه و آله فرمود كه : نيّت مؤمن بهتر است از عمل او ، و هر عمل‌كننده موافق نيّت خود عمل مىكند « 3 » .\r\nو ايضا از آن حضرت روايت نموده در تفسير اين آيه  لِيَبْلُوَكُمْ أَيُّكُمْ أَحْسَنُ \r\n\r\n\r\n","description":"","footnote":"\r\n( 1 ) سورهء عنكبوت : 45 .\r\n( 2 ) تهذيب شيخ طوسى 4 / 186 ح 2 .\r\n( 3 ) اصول كافى 2 / 84 ح 2 .\r\n","page_name":" 44 ","page_number":44},
  {"content":"\r\n\r\n عَمَلًا  « 1 » تا بيازمايد شما را كه كدام يك از شما نيكوكارتريد ، حضرت فرمود كه :\r\nمراد اين نيست كه هركه بيشتر عمل كرده باشد ، بلكه مراد اين است كه هركه عملش درست‌تر و به صواب و حق نزديكتر باشد ، و عمل صواب آن است كه با خوف الهى و نيّت صادق و درست باشد ، و باقى ماندن بر يك عمل ، و سعى نمودن كه از براى خدا خالص گردد بهتر است از اصل عمل ، و عمل خالص آن است كه نخواهى كسى غير خدا تو را بر آن كار مدح و ستايش نمايد ، و نيّت بهتر است از عمل ، بلكه همين عمل است و بس ، بعد از آن فرمودند كه :  قُلْ كُلٌّ يَعْمَلُ عَلى شاكِلَتِهِ  « 2 » يعنى : بگو اى محمّد هركس كار مىكند بر شاكلهء خود ، حضرت فرمود كه : شاكله نيّت است « 3 » .\r\nو در معنى نيّت اشتباه بسيار واقع شده ، و اكثر به اصل حقيقت آن راه نيافته‌اند ، بعضى از عوام را گمان اين است ، كه : نيّت آن لفظى است كه به آن تلفّظ مىنمايند در هنگام شروع كردن به وضو و نماز و غير آن ، هرچند در خاطر ايشان معنى نيّت نباشد ، و اين به اجماع لغو و بىفايده است .\r\nو بعضى كه از اين درجه ترقّى نموده‌اند ، نيّت را به خاطر گذرانيدن آن الفاظ ، و تعقّل معانى آنها مىدانند . و اين نيز خطاست ؛ زيرا كه ثمرهء نيّت اخلاص در عمل است ، و عمل را از شرك و ريا بيرون آوردن ، و ظاهر است كه اين معنى باعث اخلاص نمىشود ، مثلا اگر شخصى تارك الصلاة باشد و هرگز نماز نكند ، و روزى بشنود كه بزرگى به مسجد آمده و زرى به صلحا قسمت مىنمايد ، و از براى همين غرض وضو بگيرد و به مسجد بيايد ، و در برابر آن بزرگ به همين قصد متوجّه نماز\r\n\r\n\r\n","description":"","footnote":"\r\n( 1 ) سورهء هود : 7 .\r\n( 2 ) سورهء اسراء : 84 .\r\n( 3 ) اصول كافى 2 / 16 ح 4 .\r\n","page_name":" 45 ","page_number":45},
  {"content":"\r\n\r\nشود ، و در خاطر بگذراند كه نماز واجب پيشين مىگذارم از براى رضاى خدا ، و جميع اعمال نماز را به‌جا آورد ، با آنكه نيّت به آن معنى را با جميع افعال صلاة به جا آورده ، البته نماز او باطل است ، پس معلوم شد كه آن نيّت نيست و نفعى ندارد .\r\nبلكه تحقّق معنى نيّت آن است كه بر دو معنى اطلاق مىتوان كرد ، كه هر دو در كار است ، و يكى در غايت آسانى است ، و ديگرى در نهايت دشوارى .\r\nاما اوّل عبارت از آن است كه : مقارن فعل قصد كردن خصوص آن فعل داشته باشد ، و از روى سهو و غفلت به‌جا نياورد ، مثل آنكه شخصى به قصد غسل جنابت به حمّام رود ، و در حمام فراموش كند كه جنب است ، و به قصد ديگر سر به آب فروبرد و بيرون آيد ، اين شخص نيّت غسل نكرده ، و آن سر به آب فروبردن او غسل جنابت نيست ، و اگر به خاطر داشت و به اين قصد سر فروبرد و غسل كرده ، و نيّت داشته هرچند به لفظ درنياورد ، و آن معانى به خاطر نگذراند ، و نيّت به اين معنى بسيار نادر است كه كسى از آن خالى باشد ، چنانچه بعضى از محقّقين گفته‌اند كه : اگر ما را تكليف مىكردند كه افعال را بىنيّت بكنيم تكليف ما لا يطاق بود .\r\nو اما دوّم پس آن عبارت است : از غرض و علّت و باعثى كه آدمى را محرّك و داعى بر فعل است ، و افعال اختياريّه عقلا از اين خالى نمىباشد ، مثل آنكه شخصى متوجّه بازار مىشود و از او مىپرسى كه به كجا مىروى ؟ مىگويد كه : به بازار مىروم ، اين نيّت به معنى اوّل است كه در نفس او هست ، و بعد از سؤال اظهار مىنمايد ، و اگر بگويد كه به جاى ديگر مىروم دروغ گفته ، و از خلاف نيّت خود خبر داده ، و بعد از آنكه از او مىپرسى كه چرا به بازار مىروى ؟ مىگويد :\r\nمىروم كه متاع بگيرم ، اين نيّت به معنى دوّمى است ، زيرا چيزى كه باعث حركت او شده است همين امر است ، و اصل اين نيّت مشكل نيست .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nامّا اخلاص در اين نيّت در غايت صعوبت است ، و مدار كمال و پستى و زيادتى و نقصان عبادت بر اخلاص اين نيّت است ، و اين اخلاص را در وقت نماز به چشم برهم گذاشتن و حركات وسواسيانه كردن تحصيل نمىتوان نمود ، بلكه در مدّت متمادى به رياضات و مجاهدات و تفكّرات صحيح بعد از توفيق الهى قدرى از آن را تحصيل مىتوان نمود ؛ زيرا كه اين نيّت تابع حالت آدمى است ، تا حال خود را متبدّل نسازى نيّت متبدّل نمىشود ، چنانچه در حديث سابق حضرت صادق عليه السّلام به اين اشاره فرمود ، كه شاكله به معنى طريقه و حالت است ، و در آيه به نيّت تفسير فرموده ، و توضيح اين معنى موقوف بر ذكر بعضى از مراتب نيّت است .\r\nبدان كه بناى اين عالم بر عشق و محبّت است ، و هركسى را معشوق و مقصودى است كه آن مطلب در نظر او عظيم است ، و ساير اشيا را به تبعيّت آن مىطلبد ، و تحصيل آن مطلوب در جميع اعمال نيّت اوست ، و آن مطلوب غرض صحيح مىباشد و غرض فاسد مىباشد ، امّا اغراض فاسده افراد بسيار دارد .\r\nمثلا يك شخص در نظر او مال بسيار عظيم و بزرگ است ، و شيطان آن را در نظر او زينت داده ، و محبّت آن در صميم قلبش جا كرده ، پيوسته فكر و خيال او متوجّه تحصيل آن است اگر بشنود كه نمازى هست كه هركه مىكند مالش زياده مىشود ، البته به آن مبادرت مىكند ، و اگر بشنود كه نمازى هست كه هركه مىكند صد هزار درجه در بهشت به او مىدهند ، مطلقا رغبت نمىنمايد ، و اگر نماز شبانه‌روزى را مىكند كه مبادا مردم به او بىاعتنا شوند ، و مالش را بگيرند ، يا خدا مال را از او سلب كند ، صاحب اين حالت تا اين حال با او هست مال‌پرست است ، و معبود او مال است ، و نيّت او تحصيل مال است در جميع مراتب ، و اشاره به اين معنى است آن حديث نبوى كه فرمود : ملعون است هركه بپرستد دينار و درهم را ؛ زيرا كه هيچ‌كس دينار و درهم را سجده نكرده است ، بلكه اين پرستيدن مراد است ، و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاگر غرض او محض اين مطلب خسيس باشد عبادات او باطل است ، و اگر اين مطلب بسيار در نفس او مستقر نشده باشد و مطلب اخروى هم منظور او باشد ، در بطلان عبادتش اشكالى هست ، و مشهور بطلان است .\r\nو يك شخص ديگر در نظر او مال چندان اعتبار ندارد ، جاه و اعتبار مىطلبد ، و اين را معشوق خود ساخته ، و از پى معشوق خود مىگردد ، و هرجا كه آن را مىيابد به آن ميل مىكند ، و در جميع اعمال خود ملاحظه مىنمايد كه اگر مؤيّد اعتبار و جاه دنياى او هست مىكند ، و الّا ترك مىكند ، و پيوسته متفحّص عبادتى است كه در ثواب آن نوشته باشند كه در نظرها عزيز مىشود ، و بزرگ مىشود ، آن را به‌جا مىآورد ، و اگر صاحب منصبى را در عزّت مىبيند چون جاه كه معشوق اوست نزد او مىبيند به او ميل مىكند ، و آن صاحب منصب فريب مىخورد ، و گمان مىكند كه عاشق كمالات اوست ، و چون از درجهء اعتبار ساقط شد ، و مطلوب او از او مفارقت كرد ، و به ديگرى پيوست ، به جانب ديگرى ميل مىكند .\r\nلهذا حق سبحانه و تعالى به جهت اينكه خداپرست و جاه‌پرست و دنياپرست از يكديگر ممتاز شوند ، اهل حق را در غالب احوال فقير و منكوب مىدارد ، و مال و جاه با اهل باطل مىباشد ، چنانچه در هنگام استيلاى دولت اسلام چون دنيا و دين در يك جا مجتمع بود ، اعوان و انصار بسيار شدند ، و بعد از وفات حضرت رسالت كه پادشاهى به دست دشمنان دين رسيد ، و دين و دنيا از يكديگر جدا شد ، دين طلب و دنياطلب نيز جدا شدند ، و قليلى به جانب حق ماندند ، و همچنين در زمان استيلاى حضرت امير المؤمنين عليه السّلام و زمان ابتلاى حسنين عليهما السّلام صاحب اين مرتبه مثل مرتبهء سابق است ، و اغراض فاسد دنيوى بىنهايت است ، و اين دو فرد بر سبيل مثال مذكور شد ، و اعظم آفات عبادات اين نيّات فاسده است ، و در مرتبهء شرك به خداست .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nچنانچه ابن بابويه رحمة اللّه عليه به سند معتبر از حضرت امام جعفر صادق عليه السّلام روايت كرده كه رسول خدا صلّى اللّه عليه و آله فرمود كه : اجتناب كنيد از ريا ، به درستى كه آن شرك است به خدا ، و رياكار را در روز قيامت به چهار نام مىخوانند : اى كافر ، اى بدكردار ، اى مكّار ، اى زيانكار ، ثواب عمل تو بر طرف شد و مزد تو باطل شد ، و تو را در اين روز بهره‌اى نيست ، برو مزد خود را بطلب از كسى كه از براى او كار كردى « 1 » .\r\nو به سند صحيح از حضرت موسى بن جعفر عليهما السّلام روايت كرده كه حضرت رسالت پناه صلّى اللّه عليه و آله فرمود كه : در روز قيامت جماعتى را حق‌تعالى امر فرمايد كه به جهنّم برند ، پس خطاب فرمايد به مالك كه بگو به آتش كه قدم‌هاى ايشان را نسوزاند ، كه ايشان به پاى خود به مساجد مىرفتند ، و روى ايشان را نسوزاند ، كه وضو را تمام و كامل بجا مىآوردند ، و دستهاى ايشان را نسوزاند ، كه به دعا به درگاه من برمىداشتند ، و زبان ايشان را نسوزاند ، كه بسيار قرآن مىخواندند ، پس خازن جهنّم به ايشان گويد كه : اى اشقيا چه كرده‌ايد كه با اين اعمال مستحقّ جهنّم شده‌ايد ؟ ايشان گويند كه : ما كارهاى خود را براى غير خدا مىكرديم ، در اين روز به ما گفتند كه : مزد خود را از كسى بگيريد كه كار از براى او كرده‌ايد « 2 » .\r\nو به سند معتبر از حضرت صادق عليه السّلام روايت كرده كه : لقمان فرزند خود را وصيّت كرد كه رياكننده را سه علامت است : چون تنهاست در عبادت كسل و سستى مىنمايد ، و در نزد مردم مردانه به عبادت مىايستد ، و هر كار كه مىكند توقّع دارد كه او را به آن كار ستايش كنند « 3 » .\r\n\r\n\r\n","description":"","footnote":"\r\n( 1 ) بحار الانوار 72 / 295 ح 19 .\r\n( 2 ) بحار الانوار 72 / 296 ح 21 .\r\n( 3 ) بحار الانوار 72 / 296 ح 22 .\r\n","page_name":" 49 ","page_number":49},
  {"content":"\r\n\r\nو على بن ابراهيم به سند خود روايت كرده است از حضرت امام محمّد باقر عليه السّلام كه حضرت رسول صلّى اللّه عليه و آله فرمود : كسى كه به رياى مردم نماز گذارد او مشرك است ، و كسى كه حج به رياى مردم كند مشرك است ، و كسى كه روزه به رياى مردم گيرد مشرك است ، و كسى كه زكات به رياى مردم دهد او مشرك است ، و هركه فرمودهء خدا را براى مردم كند مشرك است ، و خدا قبول نمىكند عمل رياكننده را « 1 » .\r\nو كلينى به اسناد خود از حضرت صادق عليه السّلام روايت كرده كه : هر ريائى شرك است ، و به درستى هركه از براى مردم كار كند مزدش با مردم است ، و هركه از براى خدا كار كند مزدش بر خداست « 2 » .\r\nو به سند معتبر از آن حضرت روايت كرده كه : هر بنده كه باطن خود را نيكو كند ، و نيّت خود را درست كند ، نگذرد روزى چند مگر آنكه خدا نيكى او را بر خلق ظاهر گرداند ، و هركه باطن خود را بد دارد ، نگذرد روزى چند مگر اينكه بدى او را ظاهر گرداند « 3 » .\r\nو در حديث ديگر فرمود كه : هركه اندكى از عمل را از براى خدا بكند ، خدا زياده از آن بر خلق ظاهر سازد ، و كسى كه بسيارى از اعمال را با تعب بدن و بيدارى شبها به قصد ريا بكند ، البتّه عمل او را در نظر آن جماعت كه ايشان را منظور داشته سهل و اندك نمايد « 4 » .\r\nو آيات و اخبار در اين باب بسيار است ، و علاج ريا به اين نحو مىشود كه :\r\nاغراض فاسده و مطالب دنيّه كه در نفس او مستقر گرديده قلع نمايد به توسّل به\r\n\r\n\r\n","description":"","footnote":"\r\n( 1 ) بحار الانوار 72 / 297 ح 25 .\r\n( 2 ) بحار الانوار 72 / 281 ح 3 .\r\n( 3 ) بحار الانوار 72 / 282 ح 4 .\r\n( 4 ) بحار الانوار 72 / 290 ح 13 .\r\n","page_name":" 50 ","page_number":50},
  {"content":"\r\n\r\nجناب اقدس ربّانى ، و تفكّر در فناى اين نشأهء فانى ، و بىاعتبارى مال و جاه و اعتبارات آن ، و در اينكه كسى بدون اعانت الهى قادر بر نفع اين كس نيست ، و تفكّر در عظمت عقوبات و وسعت رحمت و مثوبات الهى ، تا آنكه آن مطلب عظيمه در نظرش عظيم شود ، و مطالب سهل بدى و حقارتش بر او منكشف گردد ، و الّا با وجود اين شهوات در نفس اخلاص ميسّر نيست .\r\nچنانچه نقل كرده‌اند كه : شخصى در پاى درختى نشسته بود ، و مىخواست مشغول ذكر باشد ، و با حضور قلب عبادت كند ، جانورى چند بر درخت جمع شدند ، و آوازها بلند كردند ، از حضور قلب بازماند ، و برخاست متوجّه دفع ايشان شد ، چون مشغول شد باز جمع شدند ، و چندان‌كه ايشان را مىراند فايده نمىكرد ، شخصى رسيد گفت : اى برادر تا اين درخت باقى است از اين جانوران خلاصى ممكن نيست ، و اگر خلاصى مىخواهى درخت را بركن ، چنين كرد فارغ شد . همچنين در دل آدمى تا درخت محبّت دنيا و غير آن ريشه دارد ، مرغان خواهشها و خيالات را دفع نمىتوان كرد .\r\nو امّا اغراض صحيحه يك درجه از درجه اوساط ناس است ، و نهايت مرتبهء اخلاص ايشان آن است كه عمل خود را از ملاحظهء زيد و عمرو و تحصيل مال و منصب مبرّا ساخته ، غرض اخروى منظور ايشان باشد ، و گاه در مقام خوفند ، و خوف عظيم بر ايشان غالب است ، و براى طمع بهشت عبادت مىكنند ، اگر چه خلافى هست در اينكه آيا عبادت ايشان با اين نيّت صحيح است يا نه ؟ امّا حق اين است كه صحيح است ، خصوصا وقتى كه منضم باشد با يكى از معانى كه بعد از اين مذكور خواهد شد ، و بنابر تحقيقى كه گذشت كه به محض خطور به آن نيّت درست نمىشود ، معلوم است كه تكليف گذشتن از اين مرتبه نسبت به غالب ناس تكليف ما لا يطاق است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nامّا اين عبادات در درجهء نقص است ؛ زيرا كه اين مرد خود را پرسيده فى الحقيقة نه خدا را ؛ زيرا كه مطلبش دفع ضرر از خود است ، و جلب نفع به سوى خود بسيار است ، كه عملى را مىشنود كه احاديث بسيار وارد شده است كه باعث قرب به خدا مىشود ، يا باعث خوشنودى خدا مىگردد ، مطلقا محرّك در نفس ايشان به هم نمىرسد ، و اگر بشنود كه هركه فلان عمل را به‌جا مىآورد كاسه‌اى در بهشت به او مىدهند ، با نهايت رغبت به‌جا مىآورد . و اگر كسى را حق سبحانه و تعالى از اين مرتبه نجات بخشد ، درجات مختلفه بالاتر از اين هست .\r\nاوّل : عبادت شاكران است ، كه ملاحظهء نعمتهاى غير متناهى باعث عبادت ايشان است ، چه عقل حكم مىكند كه شكر منعم واجب است ، خصوصا چنين منعمى كه جميع نعمتها منتهى به او مىشود ، و اصل نعمتها كه وجود است از اوست ، و جميع اعضا و جوارح و قوى از عطاياى اوست ، و جميع آسمان و زمين و كواكب و آفتاب و ماه و عرش و كرسى و ملك و جنّ و وحوش و طيور را از براى منفعت بنى آدم خلق كرده ، و در هر لحظه‌اى بر بدن هر فردى از افراد بشر در حفظ و تغذيه و تنميه چندين هزار نعمت دارد ، و بر روح محبّان و دوستان در هر آنى صد هزار نوع لطف و رحمت از افاضات و هدايات و توفيقات مىفرمايد ، و در عين كفران و معصيت منع لطف خود نمىفرمايد .\r\nچنانچه در خبر آمده كه : خدا با هريك از بندگان به نوعى لطف مىفرمايد كه گويا به غير اين بنده بنده‌اى ندارد ، و هزار گونه احتياج به او دارد ، با آنكه خالق جميع بندگان ، و بىنياز از عالميان است ، و بنده با خداوند به نوعى سلوك مىنمايد كه گويا خدايان ديگر دارد ، و به او هيچ احتياج ندارد ، با اينكه خداوندى به جز او ندارد ، و مالك ضرر و نفع او به غير او نيست .\r\nو از حضرت امير المؤمنين عليه السّلام منقول است كه : جمعى عبادت الهى كردند براى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nرغبت در ثواب ، اين عبادت تاجران است ، و جمعى عبادت الهى كردند از ترس عذاب ، اين عبادت غلامان است ، و جمعى عبادت خدا كردند براى شكر او ، اين عبادت آزادان است « 1 » .\r\nو به سند معتبر از حضرت امام رضا عليه السّلام منقول است كه : اگر خدا مردم را امّيدوار نمىگردانيد و نمىترسانيد به بهشت و دوزخ ، هرآينه بر مردم واجب بود كه او را اطاعت كنند و عصيان او ننمايند ، براى تفضّل و احسانى كه نسبت به ايشان كرده است ، و براى آن نعمتها كه بيش از استحقاق به ايشان كرامت فرموده « 2 » .\r\nو تفكّر در آلاء و نعماى الهى نهايت ندارد ، كما قال تعالى :  وَ إِنْ تَعُدُّوا نِعْمَةَ اللَّهِ لا تُحْصُوها  « 3 » و اين تفكّر از اعظم عبادات است ، و موجب مزيد محبّت و قرب ، و داعى و باعث بر فعل عبادات ، و صارف از منهيّات و محرّمات است .\r\nدوّم : عبادت جمعى است كه باعث ايشان بر عبادت تحصيل قرب حضرت بارى جلّ شأنه است ، و مراد از قرب نزديكى زمانى و مكانى نيست ؛ زيرا كه خداوند عالميان از زمان و مكان منزّه است ، و قرب الهى را معانى بسيار است ، به بيان دو معنى در اين رسالهء مختصره اكتفا مىنمايد .\r\nيكى قرب به‌حسب مرتبه و كمال است ، يعنى كه چون حضرت واجب الوجود كامل من جميع الجهات است ، و نقص در ذات و صفات او به هيچ وجه راه ندارد ، و ممكن تمام نقص و عجز و ناتمامى است ، از اين جهت نهايت تقابل و تباين در ميان واجب و ممكن حاصل است ، و هرچند يك نقص از نقايص خود را ازاله مىنمايد ، و از فيّاض على الاطلاق كمالى از كمالات بر او فايض مىگردد ، او را\r\n\r\n\r\n","description":"","footnote":"\r\n( 1 ) نهج البلاغة ص 510 ح 237 .\r\n( 2 ) عيون اخبار الرضا عليه السّلام 2 / 180 .\r\n( 3 ) سورهء نحل : 18 .\r\n","page_name":" 53 ","page_number":53},
  {"content":"\r\n\r\nفى الجمله نزديكى معنوى به هم مىرسد ، چنانچه اگر دو كس با يكديگر در اخلاق تضاد و تباين داشته باشند ، مىگويند كه از يكديگر بسيار دورند ، و اگر يكى از ايشان اخلاق ديگرى را كسب كند ، مىگويند كه به او پاره‌اى نزديك شد ، اگر چه صفات واجب و ممكن را به يكديگر ربطى نيست ، و كمالات ممكن به صد هزار نقص آميخته است ، امّا بلا تشبيه يك نوع آشنائى و ارتباطى به هم مىرساند ، كه از آن به قرب تعبير مىتوان نمود ، و چون عبادات ظاهره لطف است در عبادات باطنه ، و هر عبادتى مورث تكميل كمالى است در نفس ، پس ممكن است كه در عبادت منظور آدمى تحصيل اين امر باشد ، و درجات مراتب اين قرب نامتناهى است ، و تفصيل اين معنى انشاء اللّه در مقام ديگر بيان شود .\r\nو معنى ديگر قرب به‌حسب تذكّر و محبّت و مصاحبت معنوى است ، چنانچه اگر كسى در مشرق باشد و دوستى از او در مغرب باشد ، و پيوسته اين دوست در ذكر محبوب خود باشد ، و از خاطر او محو نشود ، و به زبان نشر كمالات او نمايد ، و به اعضا و جوارح مشغول كارهاى او باشد ، به‌حسب قرب معنوى به او نزديك‌تر است از بيگانه ، يا دشمنى كه در پهلوى او نشسته باشد ، و ظاهر است كه از كثرت عبادت و ذكر اين معنى به حصول مىآيد .\r\nسوّم : عبادت جمعى است كه باعث ايشان حياى از خداوند عالميان است ، و اين درجهء كسى است كه به نور ايمان دل او منوّر شده ، و حسن طاعات و قبح سيّئات كما هي بر او ظاهر گرديده ، و در مقام معرفت به درجهء كمال رسيده ، پيوسته در ياد خداوند خود است ، و هميشه متذكّر اين معنى هست كه خداوند عالميان بر دقايق امور و ضماير نيّات او مطّلع است ، و عظمت و جلال الهى پيوسته بر دل او جلوه كرده است ، و اين معنى باعث اوست بر فعل طاعات و ترك منهيّات .\r\nچه ظاهر است كه اگر كسى ملازمى يا غلامى داشته باشد كه از او هيچ باك\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nنداشته باشد ، و خوف ضررى و توقّع نفعى از او نداشته باشد ، در حضور او بسيارى از معاصى را شرم مىكند كه به‌جا آورد ، پس چنين كسى در مقام مراقبه چنين خداوندى را حاضر داند ، و پيوسته در ياد او باشد ، چگونه معصيتى يا ترك طاعتى از او صادر تواند شد ، مگر اينكه از اين مرتبه بازماند ، و غفلت ديدهء بصيرت او را كور گرداند .\r\nچنان كه منقول است كه حضرت لقمان به فرزند خود فرمود كه ؛ اى فرزند اگر خواهى معصيت خدا كنى مكانى پيدا كن كه خدا در آنجا نباشد .\r\nو به اسانيد معتبره از حضرت رسول صلّى اللّه عليه و آله منقول است كه فرمود : از خداوند خود حيا بداريد چنانچه حقّ حيا و شرم است ، صحابه گفتند كه : چه‌كار كنيم كه حيا به عمل آمده باشد ؟ فرمود كه : اگر خواهيد كه چنين باشيد بايد كه اجل شما هميشه در برابر ديدهء شما باشد ، و سر را و آنچه در سر است از چشم و گوش و زبان و غير آنها را از معصيت الهى بازداريد ، و شكم را از حرام نگاه داريد ، و فرج را از محرّمات منع نمائيد ، و ياد كنيد قبر را ، و پوسيده شدن و خاك شدن در قبر را ، و كسى كه آخرت را خواهد بايد زندگانى دنيا را ترك نمايد « 1 » .\r\nو عبارت اين حديث ابو ذر به اين معنى بسيار منطبق است ، هرچند بر معانى ديگر نيز منطبق مىشود .\r\nچهارم : عبادت جمعى است كه لذّت عبادت را يافته‌اند ، و كمال بندگى را فهميده‌اند ، و عقل ايشان مصفّا شده ، و نفس ايشان نور يافته ، با عقل موافق گرديده ، و شهوات نفسانى منكسر و شكسته گشته ، هيچ لذّتى را بر طاعت و فرمان‌بردارى ترجيح نمىدهد ، و هيچ المى نزد ايشان بدتر از ارتكاب معصيت\r\n\r\n\r\n","description":"","footnote":"\r\n( 1 ) بحار الانوار 71 / 333 ح 9 .\r\n","page_name":" 55 ","page_number":55},
  {"content":"\r\n\r\nنيست ؛ زيرا كه قباحت گناه را چنانچه بايد دانسته‌اند ، در اصل عبادت مزد خود را مىيابند ، و لذّت خود را مىبرند ، و سختيها و مشقّتهاى عبادت بر ايشان گواراست ، بهشت خود را عبادت مىدانند ، و جهنّم خود را معصيت ، از هر عبادتى لذّتى مىبرند كه فوق لذّات عالميان است ، و در هر قطره‌اى از قطرات آب ديده بهره‌اى مىبرند ، از يك قطره لذّت خوف مىيابند ، و از يك قطره لذّت شوق ، و از قطرهء ديگر لذّت رجاء و امّيد بىانتها .\r\nچنانچه به سند صحيح از حضرت امام العارفين جعفر بن محمّد الصادق عليها السّلام مروى است كه حضرت رسالت پناه صلّى اللّه عليه و آله فرمود كه : بهترين مردمان كسى است كه عاشق عبادت شده باشد ، و دست در گردن آن درآورده باشد ، و محبّانه آن را دربر گرفته باشد ، و محبّت بندگى در دل او جا كرده باشد ، و به جميع بدن و اعضا و جوارح مباشر آن شده باشد ، و به‌سبب عبادت خود را از جميع كارهاى دنيا فارغ ساخته باشد ، و به‌سبب آن پروا نداشته باشد كه روزگار او به آسانى گذرد يا به دشوارى « 1 » .\r\nو صاحب اين مرتبه را از لذّت جسمانى چندان لذّتى نباشد ، بلكه در بهشت نيز عمدهء لذّت او از عبادت قرب باشد .\r\nچنانچه از حضرت جعفر بن محمد عليها السّلام منقول است كه : خداوند عالم مىفرمايد كه : اى بندگان بسيار تصديق‌كننده كه تصديق پيغمبران من چنانچه بايد كرده‌ايد ، و فرمان مرا قبول نموده‌ايد ، تنعّم نمائيد و لذّتها ببريد از عبادت من در دنيا ، به درستى كه به عبادت تنعّم خواهيد كرد در آخرت « 2 » .\r\n\r\n\r\n","description":"","footnote":"\r\n( 1 ) بحار الانوار 70 / 253 ح 10 .\r\n( 2 ) بحار الانوار 70 / 253 ح 9 .\r\n","page_name":" 56 ","page_number":56},
  {"content":"\r\n\r\nاى عزيز چنانچه در بدن آدمى حواسّ جسمانيّه هست كه به آن تميز در ميان محسوسات مىنمايد ، در روح آدمى نيز مثل آن هست كه به آن تميز ميان حقايق و معانى مىكند ، و چنانچه حواسّ جسمانى به آفتها از كار خود بازمىماند ، حواسّ روحانى را نيز آفتها مىباشد ، و چنانچه حواسّ جسمانى به آفتها از كار خود باز مىماند ، حواسّ روحانى را نيز آفتها مىباشد ، مثل آنكه ذائقهء صحيح و نيك و بد معطومات را مىشناسد ، و چون بيمار شد و مزاج او از اعتدال منحرف شد ، شيرين در ذائقهء او تلخ مىنمايد ، و بر ذائقهء او اعتماد نمىماند ، همچنين روح و عقل آدمى تا به شهوات جسمانى آفت نيافته ، در ذائقهء او اعمال نيكو و اخلاق پسنديده لذيذ و خوش آينده است ، و اطوار قبيحه و اعمال شنيعه از زهر در كام او ناگوارتر است .\r\nو چنانچه ديدهء سر تا صحيح است بر آن اعتماد مىباشد ، و چون سيل معاصى بر آن پرده انداخت ، نيك و بد را نمىشناسد ، همچنين ديدهء جان تا به نور ايمان روشن است حق را چنانچه بايد مىبيند ، و باطل را مىشناسد ، و چون سيل معاصى و بديها نور آن را مستور گردانيد ، بد را نيك مىبيند ، و نيك را بد مىداند ، و نيك و بد را به شهوتهاى نفس مىشناسد ، لذا از اطاعت گريزان است ، و معصيت را خواهان ، و همچنين نظير هر حاسّه از حواس در روح آدمى هست ، و صحّت و بيمارى مىدارد ، انشاء اللّه در محل ديگر تحقيق معنى قلب و نور و ظلمت آن و كورى و بينائى آن بيان خواهد شد .\r\nپنجم : عبادت محبّان است كه به‌سبب كثرت عبادت و بندگى به درجهء محبّت كه اعلا درجات كمال است رسيده‌اند ، بلكه محبوب معشوق حقيقى گرديده‌اند ، چنانچه حق سبحانه و تعالى در وصف امير المؤمنين عليه السّلام و اولاد اطهار او مىفرمايد\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nكه :  يُحِبُّهُمْ وَ يُحِبُّونَهُ  « 1 » يعنى : خدا ايشان را دوست مىدارد ، و ايشان خدا را دوست مىدارند .\r\nو هرگاه محبّت كسى در دل قرار گرفت ، و كارفرماى بدن او شد ، ديگر باعث اعمال او به غير محبّت چيزى نيست ، و به غير رضاى محبوب چيزى نمىخواهد ، و اگر در بهشت باشد و رضاى محبوب نباشد آن را جهنّم خود مىداند ، و اگر در جهنّم باشد و به رضاى دوست باشد آتش را گل و ريحان مىداند ، چنانچه حضرت خليل الرحمن در مقام خلّت و محبّت آتش نمرود چون به رضاى دوست بود ، در نظر او از گل و لاله خوش‌نماتر بود ، و به اين سبب خدا آتش را براى او باغ و بوستان كرد ، و اگر ريحان نمىشد هم در نظر او از شقايق و ارغوان بهتر مىنمود .\r\nنمىبينى كه جاهلى در عشق مجاز به مرتبه‌اى مىرسد كه اگر عبادت مىكند معشوق را مىخواهد ، و اگر معصيت مىكند براى معشوق مىكند ، و در خدمت معشوق هرگز به خاطر او نمىرسد كه از او نفعى به من خواهد رسيد ، يا زرى به من خواهد بخشيد ، و اگر به بازار مىرود براى اين مىرود كه شايد او را ببيند ، و اگر به باغ مىرود به ياد او مىرود ، و محرّك او در جميع كارها همان محبّت فاسد است ، همچنين محبّت محبوب حقيقى بر كسى كه غالب شد جميع كارهاى او منوط به همان محبّت است ، و بهشت و دوزخ در آن مقام منظور نيست ، بلكه بهشت را براى اين مىخواهد كه دوست آن را مىخواهد ، و جهنّم را براى آن دشمن مىدارد كه دوست آن را نمىخواهد .\r\nچنانچه امام المحبّين امير المؤمنين عليه السّلام در دعاى كميل مىفرمايد كه : الهى اگر مرا به جهنّم درآورى و از دوستان خود جدا گردانى ، اگر بر عذاب صبر كنم ، چگونه\r\n\r\n\r\n","description":"","footnote":"\r\n( 1 ) سورهء مائده : 54 .\r\n","page_name":" 58 ","page_number":58},
  {"content":"\r\n\r\nبر فراق تو صبر نمايم ، و اگر بر گرمى آتش شكيبائى نمايم ، چگونه تاب آورم جدائى از كرامتها و لطفهاى تو را و كسى كه در اين مرتبه از محبّت باشد نزديك گناه نمىگردد كه پسنديدهء محبوبش نيست ، و طاعت را به جان براى محبوب مىكند ، و مزد منظورش نيست ، و محبّت خواب و غفلت را بر او حرام كرده .\r\nچنانچه محبوب ربّ العالمين جعفر بن محمد عليهما السّلام مىفرمايد كه : دوست خدا نيست آنكه معصيت خدا مىكند ، بعد از آن شعرى فرمودند كه مضمونش اين است كه : تو معصيت الهى مىكنى و محبّت او را اظهار مىنمائى ، بسيار دور است كار تو از گفتار تو ، اگر در محبّت راستگو بودى فرمان او را ترك نمىكردى ، به درستى كه دوست مطيع دوست خود مىباشد .\r\nو ايضا به سند معتبر از آن حضرت منقول است كه فرمود : مردم عبادت الهى را بر سه وجه مىكنند : جمعى عبادت را از براى طمع ثواب مىكنند ، و اين عبادت حريصان است كه حرص و خواهش لذّات موجب بندگى ايشان شده ، و طايفهء ديگر عبادت را از ترس آتش مىكنند ، اين عبادت غلامان است كه از ترس سياست آقا كار مىكنند ، و ليكن من عبادت خدا را براى محبّت او مىكنم ، و اين عبادت گرام و بزرگواران است ، و اين مرتبهء ايمنى است ، چنانچه حق‌تعالى مىفرمايد  وَ هُمْ مِنْ فَزَعٍ يَوْمَئِذٍ آمِنُونَ  « 1 » ايشان از ترس روز قيامت ايمنند ، و مىفرمايد كه : بگو اى محمّد به مردم اگر خدا را دوست مىداريد پيروى من كنيد تا خدا شما را دوست دارد ، و گناهان شما را بيامرزد ، پس فرمود : كسى كه خدا را دوست مىدارد خدا او را دوست مىدارد ، و هركه خدا را دوست داشت او در امان است ، يعنى در دنيا از شرّ شياطين و هواهاى نفسانى ايمن است ، و در قيامت از خوف و بيم عذاب الهى نجات دارد « 2 » .\r\n\r\n\r\n","description":"","footnote":"\r\n( 1 ) سورهء نمل : 89 .\r\n( 2 ) خصال شيخ صدوق ص 188 ح 259 .\r\n","page_name":" 59 ","page_number":59},
  {"content":"\r\n\r\nو از آن حضرت مروى است كه : خداوند عالميان به حضرت موسى بن عمران عليه السّلام وحى فرمود كه : اى پسر عمران دروغ مىگويد كسى كه گمان مىبرد كه مرا دوست مىدارد ، و چون شب شد به خواب مىرود و از من غافل مىشود ، آخر نه هر دوستى مىخواهد كه با محبوب خود خلوت كند ، اينك من اى موسى مطّلعم بر احوال دوستان خود ، و نظر لطف به سوى ايشان دارم ، چون پردهء شب ايشان را فروگرفت ديدهء دلهاى ايشان را مىگشايم ، و عقوبتهاى خود را بر ديده‌هاى ايشان مىدارم ، با من به نحوى مخاطبه مىنمايند كه گويا روبرو با من سخن مىگويند ، و گويا مرا مىبينند ، و حاضرانه با من سخن مىگويند ، اى پسر عمران از دل خود خشوع و رقّت براى من بياور ، و بدن خود را براى من شكسته و خاضع گردان ، و از ديده‌هاى خود در تاريكى شب آب بريز ، و مرا بخوان كه من به تو بسيار نزديكم .\r\nو مرتبهء محبّت كه اشرف سعادات است مراتب مختلفه دارد ، و به اين درجه عليّه فايز نمىتوان شد مگر به عبادت و بندگى و متابعت شريعت مقدّس نبوى ، و از جملهء بواعث محبّت تفكّر در نعمتهاى منعم حقيقى است ، و چنانچه محبّتهاى بشرى به بسيارى الطاف و مهربانى محبوب در تزايد مىباشد ، همچنين عشق حقيقى به تفكّر در نعمتها و لطفهاى معشوق حقيقى كه در هر لحظه صد هزار نوع از آن بر هر فردى از افراد مخلوقات دارد زياده مىگردد .\r\nچنانچه منقول است از حضرت امام محمّد باقر عليه السّلام كه حضرت رسول صلّى اللّه عليه و آله فرمود به اصحاب خود كه : خدا را دوست داريد براى نعمتهائى كه روزى شما گردانيده ، و مرا دوست داريد از براى خدا ، و اهل بيت مرا دوست داريد براى من « 1 » .\r\n\r\n\r\n","description":"","footnote":"\r\n( 1 ) بحار الانوار 27 / 76 ح 5 .\r\n","page_name":" 60 ","page_number":60},
  {"content":"\r\n\r\nو به سند معتبر از حضرت امام رضا عليه السّلام مروى است كه حضرت رسول صلّى اللّه عليه و آله فرمود كه : خداوند عالميان به هم‌راز خود موسى بن عمران عليه السّلام وحى فرمود كه : اى موسى مرا دوستدار و مردم را دوست من گردان ، موسى گفت : خداوندا من تو را محبّم ، و به دوستى تو فايز گرديده‌ام ، مردمان را چگونه دوست تو گردانم ؟ فرمود كه : نعمتهاى مرا بر ايشان بخوان ، و احسانهاى نامتناهى مرا به ياد ايشان بياور ، چون دانند كه جميع نعمتها و كمالات و مرغوبات از من است و از جانب من به ايشان رسيده غير مرا ياد نكنند ، و پيوسته در ياد من باشند .\r\nو شيخ طوسى عليه الرحمه در كتاب امالى از حضرت موسى بن جعفر عليهما السّلام از آباى گرام او عليهم السّلام روايت نموده كه : روزى حضرت رسول صلّى اللّه عليه و آله در مسجد نشسته بودند با جمعى از صحابه ، كه در ميان ايشان بودند ابو بكر و ابو عبيده و عمر و عثمان و عبد الرحمن ، و دو كس از قراء صحابه عبد اللّه بن ام عبد و ابى بن كعب پس عبد اللّه سورهء لقمان را خواند ، تا به اين آيه رسيد  وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً  و ابى سوره ابراهيم را خواند ، و به اين آيه رسيد كه  وَ ذَكِّرْهُمْ بِأَيَّامِ اللَّهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ  حضرت فرمود كه : مراد از ايّام الهى كه مرا امر فرموده است كه به ياد مردم بياورم ، نعمتها و احسانها و امثال و حكمتها و بلاهاى اوست .\r\nپس متوجّه صحابه شد و فرمود : بگوئيد كه كدام است اوّل نعمت از نعمتهائى كه خداوند عالميان شما را به تذكّر آنها امر فرموده ؟ هريك از ايشان نعمتى از نعمتها را گفتند ، از انواع خورشها و پوششها و فرزندان و زنان و غير اينها ، چون ايشان ساكت شدند ، به جانب حضرت امير المؤمنين عليه السّلام التفات فرمود كه : اى ابو الحسن تو نيز بگو ، حضرت فرمود كه : پدرم و مادرم فداى تو باد من چگونه بيان كنم در حضور تو امرى را ، و حال آنكه خدا ما را به تو هدايت فرمود ، و جميع علوم و كمالات را به وسيلهء تو به ما فرستاده .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nحضرت رسول صلّى اللّه عليه و آله فرمود كه : بايد گفت كه كدام نعمت اوّل نعمتهائى است كه خدا به تو كرامت فرموده ؟ حضرت امير المؤمنين عليه السّلام فرمود كه : اوّل نعمتها نعمت ايجاد است ، كه من هيچ نبودم ، و مرا از كتم عدم به‌وجود آورد ، فرمود كه : راست گفتى ، دوّم كدام است ؟ فرمود كه : دوّم آن است كه احسان فرمود ، و مرا از جملهء صاحبان حيات و زندگانى مقرّر فرمود ، و مانند جمادات و نباتات نگردانيد ، فرمود كه : راست گفتى . سوّم را بگو ، فرمود كه : سوّم آنكه مرا به بهترين صورت‌ها كه صورت انسان است خلق فرمود ، و به صورت حيوانات خلق نفرمود ، گفت : راست گفتى . چهارم را بگو : فرمود كه : چهارم آنكه براى من حواسّ ظاهره و باطنه مقرّر ساخته ، فرمود كه : راست گفتى . پنجم را بگو ، فرمود كه : پنجم آنكه قواى عقلانى و مشاعر روحانى به من داد ، و بر ساير حيوانان مرا زيادتى بخشيد ، فرمود كه راست گفتى .\r\nششم را بگو ، فرمود كه : ششم آن است كه مرا به دين حق هدايت فرمود ، و از گمراهان نگردانيد ، فرمود كه : راست گفتى . هفتم را بگو ، فرمود كه : هفتم آنكه در آخرت براى من زندگى مقرّر فرمود كه نهايت ندارد ، فرمود كه : راست گفتى . هشتم كدام است ؟ فرمود كه : هشتم آن است كه مرا مالك گردانيده ، و بندهء كسى نگردانيده ، فرمود كه : راست گفتى . نهم را بگو ، گفت : نهم آن است كه آسمان و زمين و آنچه در آنهاست و در ميان آنهاست از خلايق براى من خلق كرده ، و مسخّر من گردانيده كه براى من در كاراند ، فرمود كه : راست گفتى . دهم را بگو ، گفت :\r\nدهم آنكه ما را مرد خلق كرده ، و بر زنان استيلا و زيادتى داده ، فرمود كه : راست گفتى .\r\nبعد از اين ديگر چه نعمت است ؟ فرمود كه : يا نبى اللّه نعمت‌هاى الهى بسيار است ، و همه نيكو و طيّب و به شمردن احصاى آنها نمىتوان نمود ، حضرت\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرسول صلّى اللّه عليه و آله تبسّم نمود و فرمود كه : گوارا باد تو را علوم نامتناهى اى ابو الحسن ، توئى وارث علم ، و تو بيان خواهى كرد از براى امّت من آنچه در آن اختلاف نمايند ، كسى كه تو را براى دين تو دوست دارد و پيروى راه تو كند او هدايت‌يافته است به راه راست ، و كسى كه از هدايت تو به جانب ديگر ميل كند و تو را دشمن دارد و تنها بگذارد ، در قيامت هيچ بهره‌اى از رحمت الهى نداشته باشد « 1 » .\r\nو از جملهء دواعى محبّت بسيارى عبادت و ذكر است ، و پيوسته صفات كماليّه الهى را منظور نظر داشتن ، و اين معنى ظاهر است كه هرچند ياد كسى بيشتر مىكنند ، محبّت او بيشتر در خاطرش مستقر مىشود ، خصوصا در هنگامى كه با تفكّر در صفات كماليهء الهى منضم باشد ، و فضيلت ذكر و شرايط و فوايد آن و افضليّت ذكر و تفكّر بر يكديگر بعد از اين انشاء اللّه بيان خواهد شد .\r\nششم : عبادت عارفان است كه باعث ايشان بر عبادت كمال معبود است ، و آنكه او سزاوار عبادت است ، چنانچه حضرت امير المؤمنين عليه السّلام فرمود : ما عبدتك خوفا من نارك ، و لا طمعا في جنّتك ، و لكن وجدتك أهلا للعبادة فعبدتك .\r\nيعنى نپرستيدم تو را از ترس آتش تو ، و نه از براى طمع در بهشت تو ، و ليكن تو را سزاوار پرستيدن يافتم ، پس عبادت كردم .\r\nو اين درجه اعلاى درجات مقرّبان است ، و كسى اين دعوى مىتواند نمود كه فريب از نفس خود نخورده باشد ، و يقين داند كه اگر نام بهشت و دوزخ نشنيده بود هم عبادت را چنين كه الحال مىكند مىكرد ، بلكه اگر العياذ باللّه عبادت‌كننده را به جهنّم مىبردند چون معبود را سزاوار عبادت مىداند ترك نمىكرد .\r\nو بدان كه مراتب نيّات غير متناهى است ، چنانچه مراتب كمالات نهايت ندارد ،\r\n\r\n\r\n","description":"","footnote":"\r\n( 1 ) امالى شيخ طوسى 2 / 105 - 106 .\r\n","page_name":" 63 ","page_number":63},
  {"content":"\r\n\r\nو صاحب هر مرتبه درخور مرتبهء خود نيّتى دارد كه اعمالش منوط به همان نيّت است ، و در هر درجه شاهدى و گواهى چند از اطوار و اخلاق دارد كه دعواى مدّعى و كمال واقعى به آنها ممتاز مىشود .\r\n\r\nفايده :\r\nاگر كسى گويد كه : از تحقيقات سابقه چنين معلوم مىشود كه مقرّبان را بهشت چندان منظور نمىباشد ، و از جهنّم چندان بيم نمىباشد ، پس اين تضرّعات و مبالغات كه در دعاها از براى طلب بهشت وارد شده و آثار خوف جهنّم و عذاب كه از اطوار انبيا و ائمه عليهم السّلام مفهوم مىشود چه معنى دارد ؟ بنده را در اين مقام معنى لطيفى به خاطر رسيده كه تا كسى بهره‌اى از محبّت نداشته باشد اذعان نمىنمايد ، بدان كه بهشت را ظاهرى و باطنى و صورتى و معنى مىباشد ، و هركسى از بهشت به لذّتى مخصوص است ، و از يك ميوهء بهشت با يك طعم صد هزار لذّت متصوّر است ، كه هر فردى به يكى از آنها التذاذ مىيابد ، يك شخص همّت او مقصور است بر خوردن مطعومات لذيذه ، و كامش شيرين مىشود ، و به غير اين لذّت جسمانى ديگر چيزى نمىيابد ، ديگرى كه يك قدرى از عظمت منعم خود شناخته همين شيرينى در كام او لذيذتر است ، و تفكّر مىنمايد كه مرا نزد آن خداوند رتبه‌اى هست كه چنين ميوهء شيرينى براى من خلق كرده و به من عطا نموده ، پس كام جسم و كام روحش هر دو شيرين شده .\r\nديگرى از اين ميوه همين شيرينى مىيابد ، كه محبوب حقيقى از من راضى شده ، و اين ميوه از لطف او به من رسيده ، چنانچه در اخبار وارد شده كه اعلاى لذّات اهل بهشت مرتبهء رضوان است ، كه نويد خوشنودى الهى به ايشان مىرسد .\r\nو اگر توضيح اين مطلب را خواهى ، تمثيلى از براى تو بيان كنم ، مثلا اگر\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپادشاهى خوان نقلى در پيش خود گذارد ، و بار عام دهد ، و هركسى را يك نقل عطا كند ، آن گداى در يوزه‌گرد كه همّت او همين نقل گرفتن است ، همين لذّت ماليّت اين نقل را مىيابد ، و شادى كه دارد از همين است كه اگر اين را نمىگرفتم فلسى به بهايش مىبايست داد و خريد و كام خود را شيرين كرد . اگر قنّادى هم نقل را به او دهد همان فرح او را حاصل مىشود .\r\nو يكى از اوساط ناس كه اين را مىگيرد از اين معنى هم التذاذى دارد ، كه پادشاه مرا طلبيده و نقل به من داد . و كسى از ارباب مناصب جزوى كه مىگيرد ، چون به كارش مىآيد در استقلال منصبش بيشتر محفوظ مىشود ، تا به مرتبهء آن مقرّبى مىرسد كه لذّت قرب و انس پادشاه را يافته ، اين لطف نزد او با ملك دنيا برابر است ، با آنكه در خانهء خود اگر انواع تنقّلات باشد نگاه نمىكند .\r\nو اين مراتب در نعمتهاى دنيا نيز مىباشد ، كه شكم‌پرستان لذّت جسمانى مىبرند ، و مقرّبان لذّت معنوى ، و توجه دوست از آن مىيابند ، لهذا دردها و المهائى كه از جانب دوست به ايشان مىرسد از انگبين در كام جان ايشان شيرين‌تر است .\r\nو چنانچه در اين مايده‌هاى جسمانى اين تفاوت مراتب مىباشد ، در مايده‌هاى روحانى نيز اضعاف اين مىباشد ، چنانچه آيات قرآنى موايد علوم ربّانى است ، هركس را درخور فهم خود از آن بهره‌اى است كه ديگرى را از آن خبر نيست ، اى عزيز هركه كامل است ، بهرهء او از همه چيز كامل است ، و ناقص از كمال هر نعمتى محروم است ، فقير خداشناس از لقمهء نانى خشك لذّتى مىبرد كه غنى بىمعرفت از الوان نعمتهاى خود نمىبرد ، و همچنين آلام عذابهاى الهى بر اين قياس است ، اگر بر فرض محال دوست خدا را به جهنّم برند از آتش حرمان مىسوزد نه از آتش سوزان ، چون جهنّم جاى محرومان و سراى مهجوران است ، تضرّع و استغاثه مىنمايد ، و از آن گريزان است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو اين معنى در مراتب عشق مجاز بر جميع خلق ظاهر است كه اگر جدا از دوست در گلستان با انواع نعمتها باشد نزد او جهنّم است ، چوب لطف دوست هرچند بدنش را مجروح سازد ، او از نىشكر شيرين‌تر است ، رزقنا اللّه و جميع المؤمنين الوصول الى درجات الكاملين بمحمّد و آله الطاهرين .\r\n\r\nفصل چهارم در حضور قلب\r\nبدان كه شرط ديگر از شرايط عبادت كه اين فقرهء جامعه به آن اشارت دارد حضور قلب است ، و عبادت بدون حضور قلب ناقص است ، و مقبول درگاه الهى نيست ، و باعث كمال و قرب نمىگردد ، بلكه اگر نه فضل شامل كريم على الاطلاق مىبود مىبايست كه آدمى در عبادتى كه بىحضور قلب باشد مستحقّ عقاب گردد .\r\nچنان كه اگر كسى در حضور پادشاهى سخن گويد ، و به آن پادشاه در مقام مخاطبه و مكالمه باشد ، و خاطرش مطلقا متوجّه امور ديگر باشد ، و آن پادشاه از ضمير او اطّلاع داشته باشد ، البتّه مستوجب سياست بليغ مىگردد ؛ زيرا كه پادشاه را حقير شمرده ، و اعتنا به شأن او نكرده ، چنانچه خداوند عالميان مىفرمايد    قَدْ أَفْلَحَ الْمُؤْمِنُونَ * الَّذِينَ هُمْ فِي صَلاتِهِمْ خاشِعُونَ    به تحقيق كه رستگار شدند مؤمنانى كه در نماز خود باخشوعند ، و خشوع دل آن است كه به ياد خداوند خود باشد ، و به غير ذات مقدّس او ملتفت به چيزى نشود ، و غير را از خاطر خود بيرون كند .\r\nو خشوع ساير اعضا و جوارح آن است كه هريك به آن كارى كه مأمور شده‌اند مشغول باشند ، و آدابى كه در هر عضوى از اعضاء از شارع مقرّر گرديده ترك\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nننمايند ، چنانچه نظر را فرموده‌اند كه در هر حالى بايد كه بر موضعى خاص باشد ، و دست را فرموده‌اند كه در هر حالى بر موضعى خاص باشد ، و خشوع جميع اعضاء تابع خشوع قلب است .\r\nچنانچه منقول است كه حضرت رسول صلّى اللّه عليه و آله شخصى را ديد كه در نماز با ريش خود بازى مىكرد ، فرمود كه : اگر دل اين مرد خاشع بود و با خدا بود اعضا و جوارح او نيز به كار خدا مشغول بودند « 1 » . و اين معنى به‌حسب تجربه ظاهر است .\r\nو بدان كه هر مملكتى را پادشاهى مىباشد كه جميع رعيّت تابع او مىباشند ، و پادشاه ملك بدن و پيشواى ساير اعضا و قوى قلب است ، چون دل متوجّه خدا شد اعضا تابع اويند و پيروى از او مىنمايند ، و اين است يك معنى آن حديث كه :\r\nصلاة المؤمن وحده جماعة . يعنى : نماز مؤمن به تنهائى جماعت است ؛ زيرا كه دل او با خداست ، و مقتداى ساير جوارح است كه به او اقتدا مىنمايند .\r\nو بدان كه نماز بىحضور قلب اگر آدمى را از جهنّم خلاصى دهد ، امّا به درجات عاليه كمالات نمىرساند ، و پسنديدهء درگاه حق نيست ، چنانچه از حضرت رسول صلّى اللّه عليه و آله منقول است كه : نماز مقبول نيست مگر با حضور قلب « 2 » .\r\nو از حضرت صادق عليه السّلام مروى است كه : هركس دو ركعت نماز بگذارد ، و بداند كه چه مىگويد ، يعنى در قرائت و اذكارى كه مىخواند متوجّه معانى آنها باشد ، چون از نماز فارغ شود بر او گناهى نمانده باشد « 3 » .\r\nو از حضرت صادق عليه السّلام منقول است كه : به درستى كه بالا مىبرند از نماز بندگان نصف آن را ، و از بعضى ثلث ، و از بعضى ربع ، و از بعضى خمس ، و بالا نمىبرند و\r\n\r\n\r\n","description":"","footnote":"\r\n( 1 ) بحار الانوار 84 / 266 ح 67 .\r\n( 2 ) بحار الانوار 84 / 250 ذيل ح 44 ، و 260 ح 59 .\r\n( 3 ) بحار الانوار 84 / 240 ذيل ح 22 .\r\n","page_name":" 67 ","page_number":67},
  {"content":"\r\n\r\nبه درجهء قبول نمىرسانند مگر آنچه با حضور قلب كرده باشد و ليكن مأمور شده‌اند بندگان به اداى نوافل تا به‌سبب آن تمام سازند نقصهاى نماز فريضه را « 1 » .\r\nو منقول است از حضرت جعفر بن محمّد عليهما السّلام كه : رغبت به ثواب و خوف از عقاب در دلى جمع نمىشود مگر اينكه بهشت او را واجب مىشود ، پس چون متوجّه نماز شوى روى دل خود را به سوى خداوند خود بگردان ، به‌درستى كه هر مؤمنى كه در نماز دل خود را با خدا دارد خدا دلهاى مؤمنان را به سوى او مايل گرداند ، و به اين معنى بهشت را نيز از براى او لازم گرداند « 2 » .\r\nو از حضرت امام محمّد باقر عليه السّلام منقول است كه : حضرت رسول صلّى اللّه عليه و آله فرمود كه :\r\nچون بندهء مؤمن به سوى نماز برمىخيزد ، خداوند عالم نظر رحمت به سوى او مىافكند ، و روى لطف و احسان به سوى او مىدارد ، و رحمت او بالاى سرش تا آسمان بر او سايه مىاندازد ، و ملائكه بر گرد او احاطه مىنمايند تا آفاق آسمان ، و ملكى را موكّل مىسازد حق‌تعالى كه بر بالاى سر او ايستاده مىگويد كه : اگر بدانى كه منظور نظر رحمت كيستى ، و با كه مناجات مىكنى ، هرآينه به غير او التفات ننمائى ، و هرگز از جاى نماز حركت نكنى « 3 » .\r\nو از حضرت جعفر بن محمّد الصادق عليهما السّلام منقول است كه : بنده چون در نماز خود التفات به جانبى بكند در حضور قلب يا به رويا به چشم يا به دل ، حق سبحانه و تعالى او را ندا مىكند كه : اى بندهء من به سوى كى التفات مىنمائى ، آيا التفات به جانب كسى مىنمائى كه از من بهتر باشد از براى تو ، چون سه مرتبه از او التفات به غير صادر شود ، حق‌تعالى نظر لطف از او برمىدارد ، بعد از آن ديگر نظر به جانب\r\n\r\n\r\n","description":"","footnote":"\r\n( 1 ) بحار الانوار 84 / 238 ح 18 .\r\n( 2 ) بحار الانوار 84 / 240 ح 24 .\r\n( 3 ) بحار الانوار 84 / 241 ح 26 .\r\n","page_name":" 68 ","page_number":68},
  {"content":"\r\n\r\nاو هرگز نمىافكند « 1 » .\r\nو اخبار در اين باب بسيار است ، و حضور قلب در نماز نيز تابع حالت آدمى است ، و هرچند اين كس در مراتب يقين و معرفت كامل‌تر مىشود ، و عظمت معبود را بيشتر مىشناسد ، آداب عبادت از او بيشتر صادر مىشود ، و در مقام بندگى خاضع‌تر و ذليل‌تر مىباشد .\r\nچنانچه جعفر بن احمد القمّى روايت كرده كه : چون حضرت رسالت پناه صلّى اللّه عليه و آله به نماز مىايستادند ، رنگ مبارك آن حضرت متغيّر مىشد از خوف الهى ، و از سينهء آن حضرت صدائى مانند صداى ديگى كه در جوش باشد مىشنيدند « 2 » .\r\nو منقول است كه : چون وقت نماز داخل مىشد ، حضرت امير المؤمنين عليه السّلام اندام مباركش به لرزه مىآمد ، و از رنگ‌به‌رنگ مىگرديد ، مىپرسيدند كه : چه مىشود شما را ؟ مىفرمود : كه رسيد هنگام اداى امانتى كه بر آسمان و زمين عرض كردند ، و آنها ابا كردند و ترسيدند ، و آدمى محمّل آن شد ، يعنى بار تكليف ، پس نمىدانم كه چون متحمّل اين‌بار شده‌ام نيك ادا خواهم كرد يا نه « 3 » .\r\nو در روايات معتبره وارد است كه : حضرت امام حسن عليه السّلام چون متوجّه وضوى نماز مىگرديد ، مفاصل بدنش مىلرزيد ، و رنگ مباركش به زردى مايل مىشد ، از آن حضرت از علّت اين حال سؤال نمودند ، فرمود كه : حق و لازم است بر هركس كه نزد خداوند عرش عظيم به بندگى ايستد آنكه رنگش زرد شود ، و دنده‌هايش از بيم او به لرزه درآيد « 4 » .\r\n\r\n\r\n","description":"","footnote":"\r\n( 1 ) بحار الانوار 84 / 240 - 241 ح 25 .\r\n( 2 ) بحار الانوار 84 / 248 .\r\n( 3 ) بحار الانوار 84 / 248 .\r\n( 4 ) بحار الانوار 84 / 265 .\r\n","page_name":" 69 ","page_number":69},
  {"content":"\r\n\r\nو منقول است كه : حضرت سيّد الساجدين عليه السّلام روزى در نماز ايستاده بودند ، و حضرت امام محمّد باقر عليه السّلام كودك بود ، و چاه بسيار عميق در خانهء آن حضرت بود ، حضرت امام محمّد باقر عليه السّلام به كنار چاه آمد كه نظر نمايد ، در آن چاه درافتاد ، مادر او چون آن حال را مشاهده نمود به سوى چاه آمد ، بر خود مىزد و فرياد مىكرد ، و استغاثه مىنمود ، و مىگفت : يا ابن رسول اللّه فرزندت غرق شد ، و آن حضرت در نماز مطلقا التفات نمىفرمود ، و حال آنكه صداى اضطراب فرزند در چاه به گوش آن حضرت مىرسيد .\r\nچون بسيار به طول انجاميد ، مادر از روى اضطراب گفت كه : اى اهل بيت رسالت دلهاى شما بسيار سنگين است ، باز حضرت التفات نفرمود ، تا نماز را با آداب مستحبّه تمام به‌جا آورده فارغ گرديد ، پس نزد چاه آمد ، و به اعجاز دست در آن چاه عميق دراز كرد ، حضرت امام محمّد باقر عليه السّلام را بيرون آورد ، و آن حضرت خنده مىكرد و سخن مىفرمود ، و جامهء آن حضرت تر نشده بود ، پس فرمود كه :\r\nفرزند خود را بگير اى ضعيفة اليقين به خدا ، مادر حضرت امام محمّد باقر عليه السّلام از سلامت بودن فرزند بخنديد ، و از تنبيه آن حضرت به گريه درآمد ، حضرت فرمود كه : بر شما ملامتى نيست ، نمىدانى كه من در خدمت خداوند جبّارى ايستاده بودم ، كه اگر رو از جانب او به ديگرى مىگردانيم ، و به غير او توسل مىنمودم ، روى لطف خويش از جانب من مىگردانيد ، و به غير او از كه توقّع رحمت مىتوان داشت « 1 » .\r\nو صاحب كتاب حلية الاولياء روايت نموده كه : چون حضرت امام زين العابدين عليه السّلام از وضو فارغ مىشدند ، و ارادهء نماز مىفرمودند ، رعشه در بدن و\r\n\r\n\r\n","description":"","footnote":"\r\n( 1 ) بحار الانوار 84 / 245 - 246 ح 36 .\r\n","page_name":" 70 ","page_number":70},
  {"content":"\r\n\r\nلرزه در اعصاب آن حضرت مستولى مىشد ، چون سؤال مىنمودند مىفرمود كه :\r\nاى واى بر شما مگر نمىدانيد كه به خدمت چه خداوندى مىايستم ، و با چه عظيم الشأنى مىخواهم مناجات كنم ، و در هنگام وضو نيز اين حالت را از آن حضرت نقل كرده‌اند « 1 » .\r\nروايتى وارد شده كه فاطمه دختر حضرت امير المؤمنين عليه السّلام روزى جابر بن عبد اللّه انصارى را طلبيد ، و گفت : تو از صحابهء كبار حضرت رسولى ، و ما اهل بيت را حق بر تو بسيار است ، و از بقيّهء اهل بيت رسالت همين على بن الحسين عليهما السّلام مانده ، و او بر خود جور مىنمايد در عبادت الهى ، و پيشانى و زانوها و كفهاى پاى او از بسيارى عبادت پينه كرده و مجروح گشته ، و بدن او نحيف و كاهيده شده ، از او التماس نما كه شايد پاره‌اى تخفيف دهد .\r\nچون جابر به خدمت آن جناب رسيد ، ديد كه در محراب نشسته ، و عبادت بدن شريفش را كهنه و نحيف گردانيده ، حضرت جابر را اكرام فرمود ، و در پهلوى خويش تكليف نمود ، و با صداى بسيار ضعيف احوال او را پرسيد ، پس جابر گفت : يا ابن رسول اللّه خداوند عالميان بهشت را براى شما و دوستان شما خلق كرده ، و جهنّم را براى دشمنان و مخالفان شما آفريده ، پس چرا اين‌قدر بر خود تعب مىفرمائى ؟\r\nحضرت فرمود كه : اى مصاحب رسول مگر نمىدانى كه جدّم حضرت رسالت پناه با آن كرامتى كه نزد خداوند خود داشت كه ترك اولاى گذشته و آيندهء او را آمرزيده ، او مبالغه و مشقّت در عبادت را ترك نفرمود ، پدر و مادرم فداى او باد ، تا آنكه بر ساق مباركش نفخ ظاهر شد ، و قدمش ورم كرد ، صحابه گفتند كه : چرا\r\n\r\n\r\n","description":"","footnote":"\r\n( 1 ) حلية الاولياء 3 / 133 .\r\n","page_name":" 71 ","page_number":71},
  {"content":"\r\n\r\nچنين زحمت مىكشى ، و حال آنكه خدا بر تو تقصير نمىنويسد ؟ فرمود كه : آيا من بندهء شاكر خدا نباشم ، و شكر نعمتهاى او را ترك نمايم .\r\nجابر گفت : يا ابن رسول اللّه بر مسلمانان رحم كن كه به بركت شما خدا بلا را از مردمان دفع مىنمايد ، و آسمانها را نگاه مىدارد ، و عذاب‌هاى خود را بر مردم نمىگمارد ، فرمود كه : اى جابر بر طريق پدران خود خواهم بود تا ايشان را ملاقات نمايم « 1 » .\r\nو از حضرت صادق عليه السّلام منقول است كه پدرم فرمود كه : روزى بر پدرم على بن الحسين عليه السّلام داخل شدم ، ديدم كه عبادت در آن حضرت تأثير كرده ، و رنگ مباركش از بيدارى زرد گرديده ، و ديده‌اش از بسيارى گريه مجروح گرديده ، و پيشانى نورانيش از كثرت سجود پينه كرده ، و قدم شريفش از وفور قيام در صلاة ورم كرده ، چون او را بر اين حال مشاهده كردم خود را از گريه منع نتوانستم نمود ، و بسيار گريستم ، آن حضرت متوجّه تفكّر بودند ، بعد از زمانى به جانب من نظر افكندند و فرمودند كه : بعضى از كتابها كه عبادت امير المؤمنين عليه السّلام در آنجا مسطور است به من ده ، چون بياوردم و پاره‌اى بخواندند بر زمين گذاشتند و فرمودند كه :\r\nكى ياراى آن دارد كه مانند على بن ابي طالب عليه السّلام عبادت كند « 2 » .\r\nو كلينى از حضرت جعفر بن محمّد عليهما السّلام روايت كرده كه : چون حضرت سيّد الساجدين عليه السّلام به نماز مىايستاد رنگش متغيّر مىشد ، و چون به سجود مىرفت سر برنمىداشت تا عرق از آن حضرت مىريخت « 3 » .\r\nو از حضرت امام محمّد باقر عليه السّلام منقول است كه : على بن الحسين عليهما السّلام در\r\n\r\n\r\n","description":"","footnote":"\r\n( 1 ) بحار الانوار 46 / 60 - 61 ح 18 .\r\n( 2 ) بحار الانوار 46 / 75 .\r\n( 3 ) بحار الانوار 46 / 64 ح 23 .\r\n","page_name":" 72 ","page_number":72},
  {"content":"\r\n\r\nشبانه‌روزى هزار ركعت نماز مىگذارد ، و چون به نماز مىايستاد از رنگ‌به‌رنگ مىگرديد ، و ايستادنش در نماز ايستادن بندهء ذليل بود كه نزد پادشاه جليل ايستاده باشد ، و اعضاى او از خوف الهى لرزان بود ، و چنان نماز مىكرد كه گويا نماز وداع است ، و ديگر نماز نخواهد خواند ، و چون از احوال آن حضرت سؤال مىنمودند مىفرمود : كسى كه نزد چنين خداوند عظيمى بايستد ، سزوار است كه چنين خايف باشد « 1 » .\r\nو نقل كرده‌اند كه : در بعضى از شبها يكى از فرزندان آن حضرت از بلندى افتاد و دستش شكست ، و از اهل خانه فرياد بلند شد ، و همسايگان جمع شدند ، و شكسته‌بند آوردند ، و دست آن طفل را بستند ، و آن طفل از درد فرياد مىكرد ، و حضرت از اشتغال به عبادت نمىشنيد ، چون صبح شد و از عبادت فارغ شد دست طفل را ديد در گردن آويخته ، از كيفيّت حال پرسيد خبر دادند .\r\nو در وقت ديگر در خانه‌اى كه حضرت در آن خانه در سجود بود آتشى گرفت ، و اهل خانه فرياد مىكردند كه يا ابن رسول اللّه النار النار ، حضرت متوجّه نشدند تا آتش خاموش شد ، بعد از زمانى سر برداشتند از آن جناب پرسيدند كه چه چيز بود كه شما را از اين آتش غافل گردانيده بود ؟ فرمود كه : آتش كبراى قيامت مرا از آتش اندك دنيا غافل گردانيده بود « 2 » .\r\nو هر سال هفت مرتبه پوست از پيشانى آن حضرت مىافتاد از بسيارى سجده .\r\nو ابو ايّوب روايت كرده كه : حضرت امام محمّد باقر و امام جعفر صادق عليه السّلام چون به نماز مىايستادند رنگ مباركشان سرخ و گاه زرد مىشد ، چنان بودند كه\r\n\r\n\r\n","description":"","footnote":"\r\n( 1 ) بحار الانوار 46 / 61 ح 19 .\r\n( 2 ) بحار الانوار 46 / 80 .\r\n","page_name":" 73 ","page_number":73},
  {"content":"\r\n\r\nگويا خدا را مىبينند ، و با او سخن مىگويند « 1 » .\r\nاى عزيز مقرّبان هر پادشاهى چون معرفت او را بيشتر دارند ، و جلال او را زياده از ديگران مىشناسند ، بيم سطوت آن زياده دارند ، و زودتر محلّ عتاب مىشوند ، چنان كه ملوك دنيا از عامّهء رعايا توقّع آن آداب ندارند ، كه از مقرّبان درگاه خود انتظار دارند .\r\nبدان كه خداوند عالميان ملك را از طينت قدس و طهارت خلق فرمود ، و شهوات و علايق جسمانى در ايشان تركيب ننمود ، و حيوانات عجم را از محض جسمانيّت و شهوات تركيب فرمود ، و منشأ استعدادى در ايشان مقرّر نساخت ، و نشأهء جامعهء انسانى را از هر دو جهت خلق فرمود ، و جهت نفس و عقل كه او را داعى به كمالات بوده باشد به او كرامت فرمود ، و به كثافات جسمانيّه و شهوات ظلمانيّه او را مبتلا ساخت ، و او را تكليف فرمود كه بعد از تشبّث به اين علايق رفع آنها را از خود نموده ، و خود را به صفات قدسى و ملكات ملكى مجلّى گرداند ، تا از ملك اشرف باشد : زيرا كه ترقّى در مراتب كمالات بدون معارضات ميسّر نمىشود ، چنانچه گازر « 2 » جامه‌اى را كه مىخواهد بسيار سفيد كند اوّل او را به بعضى كثافات آلوده مىسازد ، و چون رفع آن كثافات نمود از اوّل پاك‌تر برمىآيد .\r\nو اگر ميل به پستى نمايد ، و تابع شهوات جسمانى شود ، و عقل را مغلوب هوا سازد ، از بهايم پست‌تر مىشود ، چنانچه حق سبحانه و تعالى در شأن كفّار مىفرمايد : نيستند ايشان مگر مانند انعام و بهايم ، بلكه از ايشان گمراه‌ترند ؛ زيرا كه\r\n\r\n\r\n","description":"","footnote":"\r\n( 1 ) بحار الانوار 84 / 248 .\r\n( 2 ) گازر : كسى كه پيشه‌اش رختشويى است .\r\n","page_name":" 74 ","page_number":74},
  {"content":"\r\n\r\nدر حيوانات قابليّت كمالات نبوده ، و ايشان با وجود قابليّت خود را به درجهء بهيميّت رسانيدند ، و از جميع كمالات محروم گرديدند .\r\nپس چون خلقت انسانى را به اين سبب محتاج به امرى چند گردانيده‌اند ، از تحصيل معاش و معاشرات ، كه بالخاصيّه موجب دورى از جناب اقدس ايزدى ، و انهماك در شهوات و تعلّقات ، و غفلت از خيرات و سعادات مىگردد ، لهذا روزى پنج مرتبه اين خلق را بعد از توغّل در امور دنيويّه ، و تشبّث به علايق دنيّه امر به حضور مجلس قرب مالك الملوك نموده‌اند ، تا لذّت مواصلت بعد از فراق كه مورث مزيد اشتياق است دريابند ، و به سعادتهاى ابدى فايز گردند .\r\nو چون نماز معراج مؤمن است ، و نهايت قرب او در نماز به حصول مىپيوندد ، و بنابر مقدّماتى كه سبق ذكر يافت بعد از نهايت حرمان و دورى او را تكليف قرب مىنمايند ، و در عين غفلت او را آگاه مىسازند اوّل مرتبه اذان را براى تنبيه غفلت‌زدگان به وادى حيرت مقرّر ساخته‌اند ، كه اوّل در تكبير بزرگوارى خداوند را به ياد ايشان بياورند ، تا آنكه غير خدا از منظورات ايشان در نظر ايشان حقير شود .\r\nو چون در عين غفلتند ، چهار مرتبه بر ايشان مىخواندند كه شايد متنبّه شوند ، و بدانند كه چون خداوند ايشان در رتبهء جلال و عظمت از همه چيز عظيم‌تر است ، بلكه از آنان بزرگ‌تر است كه عقلها به كنه ذات مقدّس او توانند رسيد ، پس چنين بزرگوارى را اطاعت نمودن و عبادت كردن واجب و لازم است ، بعد از آن شهادت به وحدانيّت الهى را بر گوش ايشان مىخوانند ، تا بدانند كه به غير او خداوندى ندارند ، و يگانهء در جميع كمالات و صفات است ، پس چاره‌اى به‌جز توسّل به جانب اقدس او نيست ، و او را به يگانگى و اخلاص بايد پرستيد ، ديگر به گوش دل ايشان مىرسانند ، كه چنين خداوند عظيم به ايشان يگانه پيغمبرى فرزانه فرستاده ، پس بايد عبادت را به‌طورى كه پيغمبر آورده ، و به شرايطى كه او امر فرموده به‌جا آورند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبعد از تمهيد اين مقدّمات از جانب خدا ايشان را ندا مىكند ، و بخوان انعام و اكرام الهى مىخواند ، كه بشتابيد و مسارعت نمائيد به سوى نماز ، پس عظمت نماز را در نظر ايشان جلوه مىدهد ، كه بشتابيد به امرى كه باعث فلاح و رستگارى دنيا و آخرت است ، ديگر عظيم‌تر آن را ياد مىكند كه بشتابيد به عملى كه بهترين اعمال و عبادت است ، ديگرباره خدا را به عظمت و جلال و يگانگى ياد مىكند كه اى غافلان مخالفت چنين خداوندى كه بر همه چيز قادر است و يگانه است و معارضى و شريكى ندارد روا نيست ، اين ندارا مؤذّنان ظاهر بر گوش سر مىخوانند ، و آنان كه ديدهء ايمان و يقين ايشان شنوا گرديده‌اند نداهاى روحانى را نيز به گوش دل مىشنوند .\r\nچنانچه منقول است كه : وقت هر نماز كه مىشود منادى از جانب ربّ العزّه ندا مىكند كه : اى گروه مؤمنان برخيزيد و آتشهاى گناهان را كه بر پشت خود افروخته‌ايد به نور نماز فرونشانيد و خاموش گردانيد بلكه هر لحظه ايشان نداى جان‌فزاى   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ   « 1 » را به سمع جان مىشنوند .\r\nپس چون بندهء سعادتمند از اين نداها اندكى هشيار گرديد ، و متوجّه نماز شد ، اوّل او را به پاكيزه كردن خود امر مىفرمايد ، كه بىادبانه داخل مجلس بزرگواران نمىتوان شد ، لذا امر كرده‌اند او را كه به بيت الخلا درآيد ، و كثافتهاى ظاهرى خود را از خود دور گرداند ، و در ضمن دعاهائى كه از ائمّه در آداب خلوت وارد شده تعليم او كرده‌اند ، كه چنانچه اين نجاستهاى ظاهرى مانع قرب است ، تلويثات معنوى كه از گناهان و اخلاق به هم رسيده بيشتر مانع است ، لهذا در آن حالت\r\n\r\n\r\n","description":"","footnote":"\r\n( 1 ) سورهء فجر : 28 .\r\n","page_name":" 76 ","page_number":76},
  {"content":"\r\n\r\nاستعاذهء از شيطان ، و طلب مغفرت از گناهان مىنمايد ، كه خدا به فضل خود او را از ارجاس صورى و معنوى پاك گرداند .\r\nپس بار ديگر او را در مقام تطهير مىآورند ، كه رو و دو دستها و پاها و سر را كه در حالت صلاة در اكثر افعال به كار مىفرمايد پاكيزه گرداند ، و در آن ضمن از دعاهاى منقوله او را آگاه گردانيده‌اند ، كه اين اعضا نجاستهاى معنوى به‌سبب گناهان به هم رسانيده ، و استحقاق عقوبتهاى عظيم حاصل كرده‌اند ، پس بايد در اين وقت از خدا پاكيزگى معنوى را طلبيد ، و در اين ضمن او را متنبّه مىسازند كه بايد عبادت كرد تا خود را از اين عقوبات برهانى ، پس شوق عبادت زياده مىشود ، و بعضى از شهوات و علايق شكسته مىگردد ، لهذا در وقت رو شستن صورت مىگويد كه :\r\nخداوندا چون تو فرموده‌اى كه در روز قيامت بعضى از روها سياه خواهد بود ، و بعضى از روها سفيد و نورانى خواهد گرديد ، پس خداوندا روى مرا در آن روز سفيد گردان و سياه مگردان .\r\nو چون دست راست را مىشويد به ياد مىآورد كه خدا فرموده كه : در روز قيامت نامهء نيكوكاران را به دست راست ايشان مىدهند ، و نامه مجرمان را به دست چپ مىدهند ، و از خداوند خود مىطلبد كه نامهء او را به دست راست او دهد ، و برات مخلّد بودن بهشت را به دست چپ او دهد ، و حساب او را آسان كند و در وقت شستن دست چپ دعا مىكند كه خدايا نامهء اعمال مرا به دست چپ من مده ، و دست مرا در گردن غل مكن ، و مرا از جامه‌هاى آتش نجات ده .\r\nو چون مسح سر مىكند از خدا مىطلبد كه رحمتهاى خود را بر سر من فروريز ، كه سراپاى مرا فروگيرد . و چون مسح پا مىكند به ياد مىآورد كه با اين پاها بر صراط مىبايد گذشت ، و در آن روز پاهاى بسيار از صراط خواهد لغزيد ، پس ثابت قدم بر صراط را از خدا مىطلبد ، و طلب مىنمايد كه خدا او را توفيق دهد كه به اين پاها هميشه تحصيل رضاى الهى نمايد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nپس چون چنين وضوئى ساخت ، موافق احاديث معتبره « 1 » گناهان اين اعضا آمرزيده مىشود ، و پاكيزه صورت و معنى مىگردد ، و قابل قرب مىشود ، و از آن غفلتها پاره‌اى هشيار مىگردد ، و ظاهر خود را به بوهاى خوش معطر مىسازد ، و باطن خود را به نورانيّت صحيحه منوّر مىگرداند .\r\nو چون در حديث وارد شده كه در خانه‌اى كه سگ يا شراب يا صورت در آن خانه است ملك داخل نمىشود ، پس سگ ظاهر را از ساحت خانهء خود دور مىگرداند ، و سگ نفس امّاره و شيطان را از ساحت ضمير خود مىراند ، و شراب ظاهر را از خانه و شراب مستى معنوى كه غفلت و شهوت است از سر به در مىكند ، و صورتهاى ظاهر را از در و ديوار خانه محو مىنمايد ، و در و ديوار خاطر را از غير خدا و محبّتهاى ايشان مصفّا مىسازد ، و متوجّه بارگاه قرب مىشود .\r\nو چون به در مسجد مىرسد ، به دربند اوّل از دربندهاى دولت خانهء معبود حقيقى رسيده از خدا مىطلبد كه درهاى رحمت خود را بر روى من بگشا ، و چنانچه اين در ظاهر را بر روى من بسته‌اى درهاى معنى را بر روى من مبند ، و در اين مقام نيز عارف را آگاهى ديگر حاصل مىگردد .\r\nو چون پا در مسجد مىگذارد ، چنان مىداند كه در كرياس « 2 » كبريا و جلال داخل گرديده ، و پا در بساط قرب نهاده ، به ادب مىرود ، و به غير جناب الهى متوجّه نمىشود . و چون به جاى نماز آمد ، بار ديگر اقامه را مىخواند ، و تفكّر در جلال الهى زياده مىكند ، و عظمت شأن عبادت را به ديده روشن‌تر مىبيند ، چون در وقت اذان غفلت عظيم پرده‌دار ديدهء او گرديده بود .\r\n\r\n\r\n","description":"","footnote":"\r\n( 1 ) بحار الانوار 80 / 318 - 320 ح 12 .\r\n( 2 ) كرياس : دربار ، جلوخانه ، درگاه ، صحن دالان .\r\n","page_name":" 78 ","page_number":78},
  {"content":"\r\n\r\nو چون نماز معراج مؤمن است ، و در شب معراج حضرت رسول صلّى اللّه عليه و آله به هر آسمانى كه داخل مىشد يك اللّه اكبر مىگفت ، و در نماز نيز هفت اللّه اكبر در افتتاح صلاة مقرّر فرمود كه به هر تكبيرى بر آسمانى از آسمانهاى قرب و معرفت درآيد ، و قابل عرش حضور گردد ، و در اين مقام هنوز در ساحتها و كرياسهاى عظمت و جلال است ، و در مقام غيبت است ، و به مقام حضور نرسيده ، لهذا هنوز حرف زدن و با غير او سخن گفتن جايز است .\r\nو چون تكبير آخر را گفت ، بلاتشبيه داخل مجلس قرب ملك الملوك گرديده ، و با غير سخن گفتن و رو از جانب پادشاه پادشاهان گردانيدن بر او حرام است ، اين است كه در دعاى توجّه در اين مقام مىخواند كه روى دل و جميع اعضا و قوا و مشاعر خود را به جانب خداوندى گردانيدم كه خالق آسمانها و زمينهاست ، موافق ملّت ابراهيم كه يگانه‌پرستى است ، و دين محمّد صلّى اللّه عليه و آله و طريقهء امير المؤمنين عليه السّلام كه جميع شرايط و آداب بندگى از ايشان مانده ، و عبادت و دين خود را از براى خدا خالص گردانيدم ، و منقاد او شدم ، و شرك جلى و خفى و رياهاى شيطانى را از خود دور گردانيدم ، نماز من و عبادتهاى من و زندگانى من و مردن من همه خالص از براى خداوندى است كه پروردگار عالميان است ، و او را شريك نيست ، و چنين از جانب او مأمور گرديده‌ام كه او را عبادت كنم ، و من از جملهء مسلمانان و منقادان اويم .\r\nو چون در اين بارگاه چنين دعواى بزرگى كرده ، و شيطان دشمن اين راه و راهزن اين درگاه است ، و دشمن مكّار زنندهء محيلى است كه با اب الآباء درآمده ، و خلق را با خدا دشمن كرده ، و تا امروز شجاعان اين ميدان را بر زمين انداخته ، و چندين هزار لشكر اندرونى از شهوات و دواعى نفسانى و لشكر بيرونى از شياطين انس و اتباع خود دارد ، به قوّت خود با او برنمىتوان آمد ، پس بايد به خداوندى كه اين\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nسگ درگاه اوست پناه برد تا دفع او بنمايد .\r\nچنانچه تشبيه كرده‌اند او را به سگى كه در خيمه‌ها و خانه‌ها مىباشد كه هركه آشناى صاحب‌خانه است و به آن خانه بسيار تردّد دارد متعرّض نمىشود ، و چون بىگانه‌اى تازه آيد او را مانع مىشود ، و به غير آنكه صاحب‌خانه او را صدائى زند به هيچ حيله او را ممنوع نمىتوان ساخت ، همچنين شيطان كه سگ بىگانه‌گير اين درگاه است ، و با آشنا قدرت ستيزه ندارد ، و كسى را كه بيند مكرّر به مجلس قرب خداوندش فايز مىشود كى متعرّض او مىتواند شد ، چنانچه خداوند عالميان در روز اوّل او را از ايشان مأيوس گردانيد كه  إِنَّ عِبادِي لَيْسَ لَكَ عَلَيْهِمْ سُلْطانٌ  « 1 » يعنى : به درستى كه بندگان خالص مرا تو بر ايشان سلطنت ندارى ، بلكه اگر دورى كه قابل قرب باشد خواهد كه به خانهء ملك الملوك درآيد ، بايد به جناب او متوسّل شود تا به يك اشاره لطف سگ را دور گرداند ، امّا بيگانه‌هائى كه آشنائى نمىخواهند و راه آشنائى نمىطلبند كار ايشان را چنانچه مىخواهد مىسازد .\r\nپس لهذا در اين مقام خطير پناه به خداوند كبير خود مىبرد از شرّ او مىگويد :\r\nاعوذ باللّه السميع العليم من الشيطان الرجيم ، يعنى : پناه مىبرم به خداوند شنواى دانا كه بر عجز و بيچارگى من اطّلاع دارد ، و مىداند كه عاجز اين دشمنم ، از شرّ شيطان دور از رحمت الهى ، و رانده شده درگاه او .\r\nپس شروع به مكالمه مىنمايد ، امّا هنوز خود را قابل مخاطبه نمىداند ، غايبانه سخن مىگويد ، و چون اعلاى درجات كمال مرتبهء فنا و نيستى است ، يعنى خود را عاجز و ناچيز دانستن ، و در همهء باب به ناتوانى خود اقرار نمودن ، و در جميع امور\r\n\r\n\r\n","description":"","footnote":"\r\n( 1 ) سورهء حجر : 42 ، و اسراء : 65 .\r\n","page_name":" 80 ","page_number":80},
  {"content":"\r\n\r\nبه خداوند خود توسّل جستن ، لهذا در جميع كارها سنّت است بسم اللّه گفتن ، و چون امر نماز از جميع امور عظيم است ، مىگويد كه شروع در قرائت و عبادت و بندگى مىنمايم ، به استعانت خداوندى كه جامع جميع كمالات است ، و رحمن است به نعمتهاى عامه بر مؤمن و كافر ، و رحيم است بر رحمتهاى خاصّه بر مؤمنان .\r\nو چون آداب مجلس عظما اين است كه پيش از ذكر مطلوب ستايشى مناسب آن بزرگ به‌جا آورند ، لهذا حق‌تعالى شأنه تعليم بندگان نموده كه چنين مرا ستايش نمائيد ، و نعمهاى عامّه و خاصّهء مرا ياد آوريد ، و مكرّر مرا به رحمت بستائيد تا بر شما رحمت كنم ، و بدانيد كه من خداوند روز جزايم ، و به حشر و قيامت اقرار كنيد .\r\nو چون عارف تفكّر در اين اوصاف و كمال نمود ، به درجهء شهود و حضور كه اعلاى درجات معرفت است فايز مىگردد ، و از مقام غيبت به خطاب مىآيد ، و او را به مجلس مخاطبه و انس راه مىدهند ، پس مىگويد ايّاك نعبد ، يعنى : تو را عبادت مىنمائيم و بس ، و در اين آيهء كريمه حق‌تعالى اشاره فرموده به اين معنا كه جناب مقدّس نبوى در آن فقره بيان فرموده ، يعنى : مىبايد كه چون به مقام عبادت رسى چنان عبادت كنى كه گويا مرا مىبينى ، و با من خطاب مىنمائى ، پس دعواى عبادت كردن موهم اين بود كه از من كارى متمشّى مىتواند شد ، تدارك فرمود كه و اياك نستعين ، يعنى : در جميع امور از تو استعانت مىجوئيم و بس .\r\nو همچنين در مقام آداب ، چون بر عبادت خود اعتماد ندارد ، و به عجز خود اعتراف دارد ، عبادت خود را در ميان عبادت دوستان خدا درمىآورد ، و مىگويد از زبان همه كه : ما همه بندگان تو را عبادت مىكنيم كه شايد عبادت او به بركت عبادت آنها مقبول گردد ؛ زيرا كه از لطف كريم دور است كه چند چيز به درگاه او\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبرند ، بعضى را قبول فرمايد ، و بعضى را رد كند ، و يك حكمت از حكمتهاى نماز جماعت اين است .\r\nو همچنين در مقام استعانت ، چون اين دعوى بسيار عظيم است كه از غير او استعانت نمىجويم در هيچ امرى ، خود را در ميان جمعى كه اين دعوى از ايشان پسنديده است به درمىآورد ، و گويا به زبان ايشان سخن مىگويد ، و خود را طفيلى ايشان ساخته ، و ايضا موافق دأب ارباب صفا آن است كه چون به نعمتى يا رحمتى فايز گردند ، ديگران را فراموش نكنند ، و همگى را با خود شريك كنند ، و لهذا در جميع دعاها موافق احاديث معتبره عموم در دعا مطلوب است ، كه هر دعائى كه كنند جميع مؤمنان را با خود شريك گردانند ، كه باعث استجابت دعا مىگردد ، پس هدايت به راه راست و طريق حق را كه راه متابعت حضرت امير المؤمنين عليه السّلام است در عقايد و اعمال و مراتب قرب و كمال طلب نموده ، و استعاذه از راه دشمنان ايشان در عقايد و اعمال نمود ، و جميع اعتقادات بد و اعمال ناشايست طريقهء دشمنان ايشان است .\r\nبدان كه اسرار عبادات خصوصا نماز را در اين كتابهاى مختصر احصا نمىتوان نمود ، انشاء اللّه كتابى در ترجمة الصلاة نوشته مىشود ، و غرض از ذكر اين مجمل اشعارى بود به سرّ عبادت اين حديث نبوى ، و تنبيهى بر سرّ عبادت كه كسى را كه خداوند عالميان توفيق قرب خويش كرامت فرمايد ، هر روز او را به وسيله نماز از پست‌ترين دركات به اعلاى درجات مىرساند ، و جسم خاكى را به اين ترقّيات قابل مناجات خود گرداند .\r\nو در بيان اين فقرهء شريفه به همين اكتفا مىنمايم كه بسيار به طول نه انجامد ، و مورث ملال عزيزان نگردد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\n[ و اعلم أنّ أوّل عبادة اللّه المعرفة به ، 
  ]\r\nأنّه الأوّل قبّل كلّ شيء ، فلا و اعلم أنّ أوّل عبادة اللّه المعرفة به ، أنّه الأوّل قبّل كلّ شيء ، فلا شيء قبله ، و الفرد فلا ثاني له ، و الباقى لا إلى غاية ، فاطر السموات و الأرض و ما فيهما و ما بينهما من شيء ، و هو اللطيف الخبير ، و هو على كلّ شيء قدير .\r\nپس حضرت فرمود كه بدان كه اوّل عبادت الهى معرفت و شناختن اوست به آنكه او اوّل است پيش از همهء اشيا ، پس چيزى از او پيشتر نيست ، و يگانه است پس شريكى ندارد ، و باقى است هميشه ، و باقى بودن او نهايتى ندارد ، از نو پديد آورندهء آسمانها و زمين است ، و آنچه در آسمانها و آنچه در زمين است ، و آنچه در ميان آسمان و زمين است ، اوست خداوند صاحب لطف ، و عالم به دقايق امور ، و بر همه چيز قادر و تواناست .\r\nتوضيح بعضى از مطالب عليّه كه اين كلمات به آنها اشاره دارد بر سبيل اجمال موقوف بر چند اصل است .\r\n\r\nاصل اول در آنكه اوّل عبادات معرفت است و قبول جميع عبادات موقوف است بر آن\r\nو اين معنى از آيات بسيار و اخبار بىشمار به ظهور پيوسته ، و خلافى در اين نيست كه صحّت عبادات موقوف بر ايمان است ، و بدون ايمان هيچ عبادتى موجب ثواب نيست ، بلكه مورث عقاب است ، و ايمان مشتمل است بر اعتقاد به وجود واجب الوجود ، و صفات ثبوتيّه و سلبيّهء او ، و اقرار به يگانگى خدا ، و به\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nعدالت او ، و اقرار به نبوّت پيغمبر آخر الزمان صلّى اللّه عليه و آله و حقّيّت آنچه او از جانب خدا آورده ، و آنچه ضرورى دين باشد مفصّلا ، و آنچه غير آن باشد مجملا ، و اقرار به امامت ائمّه اثنى عشر صلوات اللّه عليهم ، و اقرار به معاد جسمانى ، كه خداوند عالميان همين بدنها را بعد از مردن زنده خواهد كرد ، و ثواب و عقاب خواهد داد ، و اقرار به بهشت و دوزخ و ساير امورى كه از صاحب شرع معلوم گرديده ، و تفصيل مراتب ايمان و خلافهائى كه در آن شده اين مقام گنجايش ذكر آنها ندارد .\r\nو بدان كه چون عبادت بر جميع جوارح آدمى متفرّق است ، و هر عضوى از اعضا عبادتى دارد ، و اعتقادات عبادت دل است ، لهذا معرفت را نيز عبادت فرمود ، و فرمود كه : اوّل عبادت است ، يعنى بر همه مقدّم است ، و عبادات ديگر بدون آن بىفايده است .\r\n\r\nاصل دوّم در آنكه ايمان سرمايهء ابدى است\r\nبدان كه چون ايمان مايهء سعادت ابدى است ، و ترك آن شقاوت ابدى ، و شيطان دزد عقايد و اعمال است ، دزد را تا ممكن است اوّل بر متاع نفيس مىزند ، و اگر بر آن دست نيافت متاعهاى ديگر را مىبرد ، و عقباتى كه كمين‌گاه شيطان است در اين باب بسيار است ، عقبهء اوّل عقبهء معرفت واجب الوجود است ، و از اين عقبه اكثر عالم را به جهنّم برده ، و اگر نجات از اين عقبه خواهى دست از سفينهء نجات كه اهل بيت رسالتند بر مدار ، كه ايشان درد و دواى هر چيز را مىدانند ، و كمين‌گاههاى شيطان را مىشناسند ، و تابعان خود را به ساحل نجات مىرسانند ، و اين فريب را مخور كه تا خدا را نشناسى به دليل عقل پيغمبر و امام را نمىتوان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nشناخت ؛ زيرا كه معرفت الهى دو شعبه دارد :\r\nشعبهء اول : علم به وجود واجب الوجود است ، و آن از جميع اشيا ظاهرتر است ، به دليل دور و تسلسل كه موجب سرگردانى و تعطّل است احتياج ندارد ، چنانچه از اخبار بسيار ظاهر مىشود كه معرفت وجود واجب الوجود فطرى است ، و همين‌كه آدمى به حدّ شعور رسيد مىداند كه صانعى دارد ، و هركس كه در حال خود تفكّر نمايد خواه فاضل و خواه جاهل مىداند كه خدا را از روى دلايل حكمى نشناخته ، بلكه خدا در هنگام صباوت او را معرفت روزى كرده ، بلكه هرگز كفّار را تكليف اذعان به وجود واجب الوجود نكردند ، بلكه ايشان را به اقرار به يگانگى خدا خواندند ، و بعد از آن ايشان را به عبادت و بندگى خدا واداشتند كه از آن راه ايمان ايشان كامل گردد .\r\nو منقول است كه روزى حضرت رسول صلّى اللّه عليه و آله از اعرابى پرسيد كه وجود خداوند خود را چگونه دانستى ؟ گفت : ما در راهها پشكل شتر را كه مىبينيم حكم مىكند عقل ما كه شترى از اين راه رفته ، و پى پا را كه مىبينيم ، مىدانيم كه شخصى از اين مكان گذشته ، آيا اين آسمان با اين كواكب نورانى ، و زمين با اين وسعت ، كافى نيست از براى تصديق به وجود واجب الوجود عليم خبير ، حضرت فرمود كه : بر شما باد به دين اعرابى « 1 » .\r\nو چه چيز ظاهرتر مىباشد از چيزى كه در هر امرى كه نظر نمائى صد هزار آيت از آيات صنع او ظاهر باشد ، و در هر عضوى از اعضاى تو صد هزار دليل براى تو قرار داده باشد ، و در هر لحظه صد گونه احتياج به او دارى ، و كارفرما و مربّى بدن توست ، بلى از بسيارى ظهور و هويدائى اوست كه مخفى مىماند ، چون هميشه\r\n\r\n\r\n","description":"","footnote":"\r\n( 1 ) بحار الانوار 3 / 55 ح 27 مانند اين حديث از حضرت على عليه السّلام .\r\n","page_name":" 85 ","page_number":85},
  {"content":"\r\n\r\nظاهر است و آثار قدرتش هرگز كم نمىگردد ، اگر آفتاب هميشه ظاهر مىبود توهّم مىكردند كه شايد اين روشنى از آفتاب نباشد ، و چون غروب مىكند ، و بعد از طلوع عالم را روشن مىكند ، مشخّص مىشود كه نور او راست .\r\nبلاتشبيه چون آفتاب عالم وجود را غروب و افول و زوال نمىباشد ، معاند مىگويد بلكه از او نباشد ، با آنكه اگر عناد را بر كنار گذارد ، يقين مىداند كه به غير او در اين عالم مدبّرى نيست ، چنانچه حق سبحانه و تعالى مىفرمايد  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ  « 1 » و اگر از كافران بپرسى كه كى خلق كرده است آسمانها و زمين را ، هرآينه خواهند گفت كه خدا خالق اينهاست .\r\nو از حضرت امام حسن عسكرى عليه السّلام منقول است كه : شخصى به خدمت حضرت صادق عليه السّلام آمد و گفت : مرا دلالت كن به خداوند خود كه ملاحده با من بسيار مجادله مىنمايند ، و مرا حيران كرده‌اند ، حضرت فرمود كه : هرگز به كشتى سوار شده‌اى ؟ گفت : بلى ، فرمود كه : هرگز كشتى تو شكسته است كه مضطرب شده باشى ، و هيچ چاره از براى نجات خود ندانى ؟ گفت : بلى ، فرمود كه : در آن هنگام امّيد نجات از كه داشتى ؟ و چه كس را قادر بر نجات دادن خود مىدانستى ؟\r\nهمان خداوند توست « 2 » .\r\nو اين راه ظاهرترين راههاست از براى علم به واجب الوجود ، چنانچه خداوند عالم مىفرمايد كه : كيست اجابت مضطرّان مىنمايد وقتى كه او را مىخوانند ، و دفع مكروهات از ايشان مىنمايد ، و هيچ‌كس نيست كه با خدا هميشه اين معامله نداشته باشد ، پس چنين كسى چه احتياج به دليل دارد ؟\r\nچنانچه تمثيل كرده‌اند كه بلاتشبيه مثل ارباب استدلال در تكليف مردم به دليل و برهان ، از بابت مثل آن جماعتى است كه دزدى به خانهء ايشان آمده بود ، و از پى\r\n\r\n\r\n","description":"","footnote":"\r\n( 1 ) سورهء لقمان : 25 .\r\n( 2 ) بحار الانوار 3 / 41 ح 16 .\r\n","page_name":" 86 ","page_number":86},
  {"content":"\r\n\r\nاو مىدويدند ، يكى دزد را گرفت و در دست داشت ، ديگرى او را فرياد زد كه بيا من يافتم او دزد را گذاشت ، و به جانب آن شخص ديگر آمد ، گفت كه : بيا جاى پاى دزد را يافتم .\r\nهمچنين بلاتشبيه در اين مادّه اين مرد صالح خداشناسى كه هميشه با خداوند خود در مقام مكالمه و مناجات است ، و پيوسته از او لطف و احسان مىيابد ، و روز به روز به كثرت عبادات يقين او در تزايد است ، و هيچ‌چيز نزد او وجود واجب الوجود ظاهرتر نيست ، و آن حكيم مشرب از خدا دور مىگويد كه : بيا و به دور و تسلسل بدان خدا را ، و از آثار او را بشناس ، و اگرنه ايمان تو درست نيست .\r\nو همچنين در اثبات اصل صفات كماليّه بر وجه اجمال ، مانند علم و قدرت و اراده ، و ساير صفات كماليّه ، كسى كه در غرايب صنع و لطايف حكمتهاى الهى كه در آفاق و انفس مقرّر ساخته تفكّر نمايد ، او را شكّى در ثبوت آنها نمىماند ، و اگر از حكمت چيزى بر اين كس مخفى باشد ، مجمل مىداند كه كسى كه خالق چنين خلقى و مدبّر چنين نظامى باشد البتّه كار او بر غير جهت حكمت نمىباشد .\r\nچنانچه حضرت امام جعفر صادق عليه السّلام در توحيد مفضّل مىفرمايد كه : اين عالم از بابت خانه‌اى است كه بزرگى در نهايت استحكام ساخته ، و به انواع زينتها آراسته باشد ، و الوان فرشها گسترده باشد ، و خوانى كشيده انواع نعمتها در آن خوان حاضر ساخته باشد ، و مثل اين جماعت كه بر خدا اعتراض مىنمايند مثل كورى است كه به چنين مجلسى درآيد ، و كوركورانه راه رود ، و گاهى پا در ميان طعام گذارد ، و گاهى پا به كاسهء افشره زند ، و اعتراض كند كه اينها را چه بىموقع گذاشته‌اند ، و چه بىتدبير است صاحب اين خانه ، به عينه اعتراض ملاحده كه كوران اين عالمند از اين باب است « 1 » .\r\n\r\n\r\n","description":"","footnote":"\r\n( 1 ) بحار الانوار 3 / 60 .\r\n","page_name":" 87 ","page_number":87},
  {"content":"\r\n\r\nشعبهء دوم : تفكّر در كنه ذات و چگونگى صفات واجب الوجود است ، و كنه ذات واجب را دانستن محال است ، و كنه صفات نيز چون عين ذات است محال است ، و تفكّر در انحاى وجوه و كيفيّات ذات و صفات ممنوع است ، و اخبار بسيار بر نهى وارد شده است ، و عقلى كه از شناخت خود ، و از معرفت بدنى كه مدبّر اوست و به او تعلّق دارد ، و از معرفت اجسامى كه هميشه در نظر دارد ، عاجز است ، چگونه جرأت مىتواند كرد كه در معرفت واجب الوجود تفكّر نمايد ، پس در اين باب بايد به نحوى كه خدا در قرآن مجيد فرموده ، و حضرت رسول صلّى اللّه عليه و آله و حضرت ائمّه معصومين عليهم السّلام در خطبهاى بليغه و احاديث متواتره بيان فرموده‌اند اعتقاد نمايد ، بعد از آن از راه عبادت و بندگى زيادتى هدايت را طلب نمايد ، و به عقل ناقص خويش مغرور نشود ، كه به غير حيرت و كفر و ضلالت ثمر نمىبخشد .\r\nچنانچه در حديث معتبر از حضرت امام محمّد باقر عليه السّلام منقول است كه : در خلق خدا و غرايب صنع او سخن بگوئيد ، و در ذات خدا سخن مگوئيد ، كه سخن گفتن در ذات خدا به غير حيرانى ثمرى نمىبخشد « 1 » .\r\nو در حديث ديگر فرمود در هرچه خواهيد سخن بگوئيد و در ذات خدا سخن مگوئيد « 2 » .\r\nو به سند صحيح از حضرت امام جعفر صادق عليه السّلام منقول است : در تفسير اين آيه كه  وَ أَنَّ إِلى رَبِّكَ الْمُنْتَهى  فرمود كه : چون سخن به خدا منتهى شد از سخن باز ايستيد « 3 » .\r\nو در حديث معتبر ديگر فرمود كه : زنهار كه تفكّر در خدا مكنيد ، و ليكن اگر\r\n\r\n\r\n","description":"","footnote":"\r\n( 1 ) اصول كافى 1 / 92 ح 1 .\r\n( 2 ) اصول كافى 1 / 92 ذيل ح 1 .\r\n( 3 ) اصول كافى 1 / 92 ح 2 .\r\n","page_name":" 88 ","page_number":88},
  {"content":"\r\n\r\nخواهيد نظر كنيد و تفكّر نمائيد در عظمت خلقش « 1 » .\r\nو منقول است كه : از حضرت على بن الحسين عليهما السّلام پرسيدند از توحيد و خداشناسى ، فرمود كه : خداوند عالميان مىدانست كه در آخر الزمان جماعت متعمّق مدقّق به هم خواهند رسيد ، سورهء   قُلْ هُوَ اللَّهُ أَحَدٌ   و آيات سورهء حديد را فرستاد ، كه خدا را به اين نحو بشناسند ، و كسى كه زياده از اين تفكّر نمايد هلاك مىشود « 2 » .\r\nو در حديث ديگر وارد است كه حضرت صادق عليه السّلام فرمود كه : اوصيا و ائمّه درهائىاند كه از راه متابعت ايشان به خدا مىتوان رسيد ، و اگرنه ايشان بودند كسى خدا را نمىتوان شناخت ، و به ايشان خدا حجّت خود را بر خلق تمام كرد « 3 » .\r\nو در اين باب احاديث بسيار وارد شده ، و اكثر عالم را شيطان از اين راه فريب داده كه دست از فرمودهء خدا و رسول و ائمّه برداشته‌اند ، و به عقلهاى ضعيف اعتماد نموده‌اند ، و هر طايفه خدا را به نحوى شناخته‌اند به اعتقاد خود ، و همه خطا كرده‌اند ، چرا تفكّر نمىنمايند كه اگر عقل مستقل مىبود در اين باب ، اين فرق بسيار از متكلّمين و حكما كه همه از اهل عقلند پيدا نمىشد ، چرا در اين باب و در هر بابى دو فرقه با يكديگر موافق نيستند .\r\nچنان كه جمعى از متكلّمين به عقل سخيف خويش خدا را جسم دانسته‌اند ، و مىگويند : نورى است از بابت شمس مىدرخشد ، و بعضى از صوفيّهء اهل سنّت و مجسّمهء ايشان خدا را به صورت پسر ساده مىدانند ، و بعضى به صورت مرد ريش‌سفيد مىدانند ، و بعضى خدا را جسم بزرگى مىدانند بر روى عرش نشسته ،\r\n\r\n\r\n","description":"","footnote":"\r\n( 1 ) اصول كافى 1 / 93 ح 7 .\r\n( 2 ) اصول كافى 1 / 91 ح 3 .\r\n( 3 ) اصول كافى 1 / 193 ح 2 .\r\n","page_name":" 89 ","page_number":89},
  {"content":"\r\n\r\nو بعضى ديگر از صوفيّهء اهل سنّت و متكلّمين ايشان و اكثر نصارا به حلول خدا قائل شده‌اند در اشياء ، و نصارا در خصوص عيسى قائل شده‌اند ، و صوفيّهء حلوليّه در جميع چيزها ، و خداوند عالميان نصارا را در اكثر قرآن به اين سبب لعن كرده ، و ايشان را به كفر ياد نموده كه به خدا چنين نسبتى مىدهند .\r\nو جمعى ديگر از صوفيّه اهل سنّت كه از حلول گريخته‌اند ، به امرى قبيح‌تر و شنيع‌تر قائل شده‌اند ، كه آن اتّحاد است ، و مىگويند كه : خدا با همه چيز متّحد است ، بلكه همه چيز اوست ، و غير او وجودى ندارد ، و همين اوست كه به صورتهاى مختلف برآمده ، گاه به صورت زيد ظهور مىكند ، و گاه به صورت عمرو ، و گاه به صورت سگ و گربه ، و گاه به صورت قاذورات ، چنانچه دريا موج مىزند و صورتهاى بسيار از آن ظاهر مىشود ، به غير دريا ديگر چيزى نيست .\r\n كه جهان موجهاى اين درياست * موج دريا يكى است غير كجاست \r\nو ماهيّات ممكنهء امور اعتباريّه است ، كه عارض ذات واجب الوجود است ، و در جميع كتب و اشعار خود تصريح به امثال اين كفرها و مزخرفات نموده‌اند ، و جمعى از كفّار و ملاحدهء هند نيز به عينه همين اعتقاد دارند ، و كتاب جوك كه براهمهء ايشان نوشته‌اند در عقايد فاسدهء خود ، مشتمل بر همين مزخرفات است .\r\nو لهذا جمعى از اهل اين عصر كه مشرب تصوّف دارند ، آن كتاب را نهايت حرمت مىدارند ، و از كتابهاى شيعه بيشتر اعتبار مىكنند ، و از كتب عقايد شيعه شمرده‌اند ، كه بايد آن را همه كس داشته باشد ، و جمعى از شيعيان بيچاره را گمان اين است كه ايشان از اهل حقّند ، و بهترين عالميانند ، و به نادانى سخنان ايشان را مىخوانند و كافر مىشوند ، و گمان ايشان اين است كه هركه صوفى است البتّه آن مذهب حق است ، و آنچه گفته است از جانب خدا گفته است ، و نمىدانند كه چون كفر و باطل عالم را گرفته بود ، و اهل حق هميشه منكوب و مخذول بودند ، اهل هر\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nصنفى اكثر ايشان تابع باطل بودند ، و از فرق اهل سنّت بودند ، و پاره‌اى از ايشان در لباس تصوّف بودند ، و پاره‌اى در لباس علما .\r\nو همچنان كه اكثر علمائى كه كتابهاى ايشان در ميان است كافر و گمراه‌كنندهء عالم بودند ، و قليلى از ايشان كه تابع اهل بيت صلوات اللّه عليهم بودند بر مذهب حق ماندند ، همچنين صوفيّه اكثر ايشان سنّى و اشعرى مذهب و ملعون بودند ، و همان اعتقادات جبر و حلول و تجسّم و امثال آن از عقايد فاسده را در كتب و اشعار خود ذكر كرده‌اند ، و در عبادات و اعمال هم طريقهء اهل سنّت را در كتابهاى خود ذكر كرده‌اند ، و اگر ابو حنيفه در كتاب خود ذكر كند كه فلان نماز را مىبايد كرد قبول نمىكنند ، و اگر از سفيان ثورى عملى به ايشان مىرسد قبول مىكنند ، با آنكه سفيان از ابو حنيفه بدتر بوده .\r\nچنانچه كلينى به سند معتبر از سدير روايت كرده است كه : من روزى از مسجد بيرون مىآمدم ، و حضرت امام محمّد باقر عليه السّلام داخل مسجد مىشدند ، پس دست مرا گرفتند و رو به خانهء كعبه كردند و فرمودند كه : مردم مأمور شده‌اند از جانب خدا كه بيايند و اين خانه را طواف كنند ، و به نزد ما آيند و ولايت خود را بر ما عرض نمايند ، چنانچه خداوند عالم مىفرمايد كه  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 1 » كه ترجمه‌اش اين است كه : من آمرزنده‌ام كسى را كه توبه كند ، و ايمان بياورد ، و عمل شايسته بكند ، و هدايت بيابد ، پس حضرت اشاره به سينهء خود فرمودند كه مراد هدايت يافتن به ولايت و امانت ماست .\r\nپس فرمود كه : اى سدير مىخواهى به تو بنمايم راهزنان و منع‌كنندگان دين خدا را ، پس نظر فرمود به سوى ابو حنيفه و سفيان ثورى ، و ايشان حلقه زده بودند\r\n\r\n\r\n","description":"","footnote":"\r\n( 1 ) سورهء طه : 82 .\r\n","page_name":" 91 ","page_number":91},
  {"content":"\r\n\r\nدر مسجد ، و فرمود كه : ايشان راه‌زنان خدايند ، كه نه هدايتى از جانب خدا يافته‌اند ، و نه به كتابهاى خدا عمل مىنمايند ، اگر اين خبيثها و بدترين كفّار در خانه‌هاى خود بنشينند و مردم را گمراه نكنند ، مردم به سوى ما خواهند آمد ، و ما ايشان را از جانب خدا و رسول خبر خواهيم داد « 1 » .\r\nو به سند معتبر ديگر روايت كرده است از شخصى از اهل مكه كه : روزى سفيان ثورى به من گفت بيا برويم به نزد جعفر بن محمد عليهما السّلام با او رفتيم ، وقتى رسيديم كه حضرت ارادهء سوارى داشتند ، سفيان گفت : يا ابا عبد اللّه خبر ده ما را به خطبه‌اى كه حضرت پيغمبر صلّى اللّه عليه و آله در مسجد خيف فرمودند ، حضرت فرمود كه : بگذار بروم كه كارى دارم ، و چون برگردم نقل كنم ، گفت : به حقّ خويشى كه با پيغمبر دارى كه مرا حديث بگو ، حضرت فرود آمد ، و سفيان دوات و قلمى طلبيد ، و حضرت فرمود و او نوشت ، و بار ديگر بر حضرت عرض كرد ، و حضرت سوار شد و من و سفيان روانه شديم ، در راه به او گفتم كه باش كه من در اين حديث نظر كنم .\r\nچون ديدم گفتم : و اللّه كه حضرت يك حقّى بر گردن تو لازم كرد كه هرگز بر طرف نمىشود ، گفت : چه چيز ؟ گفتم : اين حديث كه تو نوشتى ، مگر نه پيغمبر فرمود :\r\nسه چيز است كه هركه آنها را داشته باشد دل او كينه به هم نمىرساند ، يا خيانت در دل او راه نمىيابد : عمل را براى خدا خالص گردانيدن ، و خيرخواه امامان و مسلمانان بودن ، و ملازم جماعت مسلمانان بودن ، اين امامان كه متابعت و خيرخواهى ايشان واجب است كيستند ؟ معاويه و يزيد و مروان بن الحكم و اين ملاعين‌اند كه گواهى ايشان را هم قبول نمىتوان كرد ، و نماز با ايشان نمىتوان خواند و ملازم جماعت مسلمانان كه مىبايد بود : كدام جماعتند ؟ مرجئه ملعون\r\n\r\n\r\n","description":"","footnote":"\r\n( 1 ) اصول كافى 1 / 392 - 393 ح 3 .\r\n","page_name":" 92 ","page_number":92},
  {"content":"\r\n\r\nمراد است ؟ كه مىگويد : هركه نماز نكند و روزه ندارد و غسل جنابت نكند و كعبه را خراب و با مادر خود زنا كند ، ايمانش مثل ايمان جبرئيل و ميكائيل است ، يا مراد قدريّه است ؟ كه مىگويند كه : خدا هرچه خواهد نمىتواند كرد ، و شيطان هرچه خواهد مىتواند كرد ، يا خوارج مراد است ؟ كه على بن ابي طالب عليه السّلام را كافر مىدانند ، و لعنت مىكنند ، يا غير ايشان از گمراهان .\r\nگفت : پس شيعه و ائمّه ايشان چه مىگويند ؟ گفتم : مىگويند كه على بن ابي طالب عليه السّلام و اللّه امامى است كه بر ما واجب است خيرخواهى او ، و ملازمت جماعت اهل بيت او ، چون اين را شنيدند حديث را گرفت و پاره كرد ، و گفت : اين را به كسى نقل مكن « 1 » .\r\nو الحق اين‌چنين كفرى و انكار حقّى از ابو حنيفه صادر نشد ، با آنكه او و اتباعش دعواى خلاف نفس و ترك دنيا مىنمايند ، و احوال بعضى از اكابر ايشان بعد از اين مذكور خواهد شد ، و به اين جهالت و نادانى كه در ميان شيعيان شايع گرديده ، رخنهاى عظيم در اصول و فروع دين به هم رسيده .\r\nو محى الدين كه از رؤساى ايشان است در فصوص الحكم مىگويد كه : ما وصف حق به هيچ وصف نكرديم الّا ما عين آن وصف بوديم ، و حقتعالى وصف نفس خود از براى ما مىفرمود ، پس هرگاه كه او را مشاهده مىكنيم خود را مشاهده كرده باشيم ، و هرگاه كه او مشاهدهء ما مىكند مشاهدهء خود كرده باشد . و در جاى ديگر ترجيح مىدهد مرتبهء ولايت را بر مرتبهء نبوّت ، و خود را خاتم الولايه مىگويد ، و از اينجا ترجيح خود را بر پيغمبران دعوى مىنمايد .\r\nو در فتوحات مىگويد كه : سبحان من أظهر الأشياء و هو عينها . يعنى : منزّه\r\n\r\n\r\n","description":"","footnote":"\r\n( 1 ) اصول كافى 1 / 403 - 404 ح 2 .\r\n","page_name":" 93 ","page_number":93},
  {"content":"\r\n\r\nخداوندى كه چيزها را ظاهر كرد و او عين همه چيزهاست . و در جاى ديگر از فصوص الحكم خطا نسبت به نوح عليه السّلام مىدهد ، كه او غلط كرد در تبليغ رسالت ، و قومش درست رفتند ، و غرق درياى معرفت شدند ، و اگر ايشان را نوح از آن دريا به كنار مىآورد از درجهء بلندى به درجهء پستى مىآمدند .\r\nو مكرّر در تصانيفش مىگويد كه : زنهار كه مقيّد به مذهبى مشو ، و نفى هيچ مذهب مكن ، و هيچ معبودى را غير خدا از بت و غيره انكار مكن ، كه به‌قدر آنچه از آنها انكار مىكنى از خداى خود انكار مىكنى ، و خدا در همه چيز ظهور دارد . و مىگويد كه : خدا هارون را بر گوساله‌پرستان مسلّط نگردانيد ، آن چنانچه موسى را مسلّط گردانيد ، تا آنكه حق‌تعالى در جميع صور معبود شود ، لهذا هيچ نوعى از انواع عالم نماند كه معبود نشد . و مىگويد كه : نصارا براى اين كافرند كه دعوى اتّحاد با خدا را در خصوص عيسى گفتند ، اگر در همه چيز مىگفتند عين توحيد مىبود « 1 » .\r\nو در يكى از تذكره‌هاى ايشان به‌نظر رسيد كه از شمس تبريزى پرسيدند از احوال ملّاى رومى ، گفت : اگر از قولش مىپرسى  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  و اگر از فعلش مىپرسى  كُلَّ يَوْمٍ هُوَ فِي شَأْنٍ  و اگر از صفاتش مىپرسى  هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ  و اگر از ذاتش مىپرسى  لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  « 2 » و از اين باب كلمات كه موجب كفر و الحاد است در كتب ايشان بسيار است .\r\nاى عزيزان به انصاف نظر نمائيد كه نسبت به ذات مقدّس خدا اين قسم نسبتها\r\n\r\n\r\n","description":"","footnote":"\r\n( 1 ) مراجعه شود به كتاب تحفة الاخيار ص 316 - 317 .\r\n( 2 ) تحفة الأخيار ص 139 .\r\n","page_name":" 94 ","page_number":94},
  {"content":"\r\n\r\nرواست ، و هرگز از پيغمبر صلّى اللّه عليه و آله و ائمّهء معصومين صلوات اللّه عليهم كه پيشوايان دين شمايند اين قسم سخنان صادره شده ؟ يا به اصحاب خود اجازهء اين قسم جرأتها داده‌اند ؟ خداوند عالميان اين‌قدر مذمّت مىفرمايد نصارا را كه ايشان كافر شدند به اين عقايد فاسده . و جمعى نزد حضرت امير المؤمنين عليه السّلام آمدند ، و چنين ذات شريف را گفتند كه تو خدائى ، حضرت ايشان را در چاه‌ها كرد ، و از دود كشت .\r\nهرگاه چنين ذاتى را نسبت به الوهيّت نتوان داد ، العياذ باللّه چون در هر سگ و گربه چنين امرى قائل توان شد ، تو كه عين خدائى كه را عبادت مىكنى ؟\r\nو از اين جهت است كه اكثر ايشان را اعتقاد اين است كه همين‌كه اين معنى ظاهر شد ديگر عبادت ساقط مىشود ، و عبادت بنابر توهّم مغايرت است ، و به اين معنى برگردانيده‌اند و تأويل كرده‌اند اين آيه را كه  وَ اعْبُدْ رَبَّكَ حَتَّى يَأْتِيَكَ الْيَقِينُ  « 1 » يعنى : عبادت كن خداوند خود را تا تو را مرگ دررسد ، ايشان يقين را به معنى يقين به وحدت موجود برده‌اند .\r\nچنانچه علّامه عليه الرحمة و الرضوان در كتاب كشف الحق و نهج الصدق فرموده است كه : خداوند عالميان در چيزى حلول نكرده ؛ زيرا كه معلوم است چيزى كه در چيزى حلول كند محتاج به محلّش مىباشد ، و بديهى است كه خدا به غير محتاج نيست ، و هر محتاج به غير ممكن است ، پس اگر خدا در چيزى حلول كند ممكن خواهد بود ، و صوفيّهء از اهل سنّت به اين قائل شده‌اند ، و تجويز كرده‌اند بر خدا كه در بدن عارفان حلول كند .\r\nببين اين مشايخ را كه تبرّك به قبرهاى ايشان مىجويند چه اعتقاد در باب خداوند خود دارند ، گاهى حلول بر خدا تجويز مىكنند ، و گاهى خدا را به اتّحاد\r\n\r\n\r\n","description":"","footnote":"\r\n( 1 ) سورهء حجر : 99 .\r\n","page_name":" 95 ","page_number":95},
  {"content":"\r\n\r\nنسبت مىدهند ، و عبادت ايشان به رقص كردن است ، و دست برهم زدن و غنا و خوانندگىكردن ، و خدا عيب كرده و تشنيع فرموده بر كفّار در اين اعمال كه  ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً  « 1 » يعنى : نبود نماز يا دعاى مشركان نزد خانه كعبه مگر صفير زدن و دست بر دست زدن ، و چه غفلت و گمراهى از اين بالاتر مىباشد كه كسى تبرّك جويد به جماعتى كه عبادت كنند خدا را به عبادتى كه خدا كفّار را بر آن عيب گرفته ، بلى ديدهء ظاهر ايشان كور نيست ديدهء دل ايشان كور است .\r\nو من ديدم جماعتى از صوفيّه را در روضهء حضرت امام حسين عليه السّلام كه ايشان نماز شام گذاردند به غير از يك نفر از ايشان كه او نماز نكرد و نشسته بود ، بعد از ساعتى آن جماعت نماز خفتن را كردند ، و آن شخص نكرد ، از يكى از ايشان سؤال كردم كه اين شخص چرا نماز نكرد ؟ گفت : او چه احتياج دارد به نماز ، او به خدا و اصل شده است ، آيا جايز است كسى كه به خدا و اصل شده ميان خود و خدا حاجبى قرار دهد ؟ و نماز حاجب است ميان بنده و خدا ، پس بنگر اى عاقل و تفكّر نما در حال اين جماعت كه اعتقاد ايشان در باب خدا آن است كه دانستى ، و عبادت ايشان آن است كه گفتم ، و عذر ايشان را در ترك نماز شنيدى ، و با اين اعتقادات و اعمال ايشان را از ابدال مىدانند ، با آنكه جاهل‌ترين جهّالند ، تا اينجا ترجمهء كلام علامه رضوان اللّه عليه بود « 2 » .\r\nو در اين زمان نيز بسيارى از اين مزخرفات از ايشان مىشنوم ، و اين مضامين را در شعرهاى عاشقانه بستند ، و به دست جلفى چند دادند كه ايشان خوانند ، و دست برهم زنند ، و فرياد كنند ، و بدعتى چند كه انشاء اللّه بعد از اين بيان خواهد شد كنند ، و عبادتش نام نهند ، آخر چرا بر خود رحم نمىكنى ، و دين خود كه در او\r\n\r\n\r\n","description":"","footnote":"\r\n( 1 ) سورهء انفال : 35 .\r\n( 2 ) نهج الحق و كشف الصدق ص 58 - 59 .\r\n","page_name":" 96 ","page_number":96},
  {"content":"\r\n\r\nسرمايهء سعادت ابدى تو است در معرض چنين مخاطره مىگذارى ، كه به يك احتمال نجات داشته باشى ، و به صد هزار احتمال مستحق خلود در جهنّم باشى ، اگر كسى را گويند كه چاه سرپوشيده‌اى در راهى هست ، اگر چه اعتماد بر سخن قائل نداشته باشد ، به آن راه نمىرود ، و از راه بىخطر مىرود .\r\nتو دعواى تشيّع مىكنى ، سخن پيشوايان تو در ميان است ، و جميع آثار ايشان معلوم است ، پيرى از ايشان بهتر مىخواهى ، و مرشدى بهتر از ايشان مىطلبى ، خدا پيغمبرى فرستاد و فرمود كه :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  « 1 » يعنى : آنچه پيغمبر از براى شما آورده عمل نمائيد ، و آنچه شما را از آن نهى فرموده ترك نمائيد ، و پيغمبر گفت كه : من از ميان شما مىروم ، و دو چيز عظيم در ميان شما مىگذارم ، كه اگر به آنها تمسّك جوئيد ، و متابعت ايشان نمائيد ، هرگز گمراه نشويد ، يكى كتاب خدا ، و يكى اهل بيت من ، و اين دو تا از هم جدا نمىشوند تا در حوض كوثر بر من وارد شوند ، و معنى كتاب را اهل بيت من مىدانند ، و اهل بيت فرمودند : ما كه از ميان شما مىرويم احاديث ما در ميان است ، رجوع به راويان احاديث ما بكنيد .\r\nپس ائمّه چه تقصير در بيان احكام و فروع دين تو كردند كه تو رجوع به كلام دشمنان ايشان مىكنى ، و در كلام ايشان نظر نمىكنى ، اگر تو عمل نمائى به هزار يك آنچه پيغمبر تو در اين حديث براى ابو ذر بيان فرموده تو را بس است ، امّيد كه حق سبحانه و تعالى جميع حق‌طلبان را به راه خود هدايت نمايد ، و ما و جميع شيعيان را بر صراط المستقيم متابعت اهل بيت درست بدارد ، به محمّد و آله الطاهرين .\r\n\r\n\r\n","description":"","footnote":"\r\n( 1 ) سورهء حشر : 7 .\r\n","page_name":" 97 ","page_number":97},
  {"content":"\r\n\r\n\r\nاصل سوّم در بيان مراتب معرفت و ايمان\r\nبدان كه معرفت را مراتب مختلفه هست ، و در مراتب ايمان زيادتى و نقصان مىباشد ، چنانچه خواجه نصر الدين عليه الرحمه ذكر كرده است كه مراتب معرفت خدا بلاتشبيه مثل مراتب معرفت آتش است ، و اوّل مرتبهء معرفت آتش آن است كه شخصى بشنود كه چيزى مىباشد كه هر چيزى را كه در آن مىافكنى آن را مىسوزاند ، و فانى مىگرداند ، و هرچه محاذى آن واقع شد اثرش در آن ظاهر مىگردد ، و هرچند از آن اخذ مىنمايد ، كم نمىشود ، و همچنين موجودى را آتش مىگويند ، و نظير اين معرفت در معرفت خدا معرفت جماعتى است كه دين خود را به تقليد بدانند ، و از راه دليلى ندانند .\r\nو مرتبهء بالاتر از اين مرتبه كسى است كه دود آتش به او رسيده ، اما آتش را نديده ، و مىگويد كه : اين دود البته از چيزى حاصل شده ، و هر اثرى مؤثّرى مىخواهد ، پس آتشى هست كه اين دود اثر اوست ، و نظير اين مرتبه در معرفت بارىتعالى معرفت اهل نظر و استدلال است ، كه به دلايل عقليه و براهين قاطعه حكم مىنمايد بر وجود صانع .\r\nو مرتبه‌اى از اين بالاتر مرتبهء كسى است كه نزديك آتش شده ، و حرارت آتش به او مىرسد ، و نور آتش بر چيزها تابيده ، چيزها را به آن نور مىبيند ، و نظير اين مرتبه در معرفت خدا معرفت مؤمنان خاصّى است كه دلهاى ايشان به نور الهى اطمينان يافته ، و در جميع اشياء به ديدهء يقين آثار صفات كماليّه الهى را مشاهده مىنمايند .\r\nو مرتبه‌اى از اين بالاتر مرتبهء كسى است كه در ميان آتش باشد ، و آثار آتش در او\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nظاهر گرديده باشد ، و اين در مراتب معرفت الهى اعلاى درجات معرفت است ، كه تعبير از آن به فناى فى اللّه مىكنند ، و حصول اين معنى به كثرت عبادات و رياضات مىشود .\r\nچنانچه منقول است از حضرت امام جعفر صادق عليه السّلام كه حضرت رسالت پناه صلّى اللّه عليه و آله فرمود كه : خداوند عالميان مىفرمايد كسى كه دوستى از دوستان مرا اهانت نمايد و خوار گرداند ، چنان است كه با من محاربه كرده ، و تقرّب نمىجويد به سوى من بنده به چيزى كه نزد من دوست‌تر و پسنديده‌تر باشد از واجباتى كه بر او واجب گردانيده‌ام ، و بعد از فرايض تقرّب مىجويد به من به نوافل و سنّتىها ، تا به مرتبه‌اى كه من او را دوست مىدارم ، پس چون او را دوست داشتم گوش اويم كه به آن گوش مىشنود ، و ديده اويم كه به آن ديده مىبيند ، و زبان اويم كه به آن سخن مىگويد ، و دست اويم كه به آن كارها مىكند ، اگر مرا بخواند او را اجابت مىنمايم ، و دعاى او را رد نمىكنم ، و اگر از من سؤال نمايد به او عطا مىكنم ، و در هيچ‌چيز آن‌قدر تردّد ندارم مانند تردّدى كه در قبض روح بندهء خود دارم ، او مرگ را نمىخواهد ، و من آزردگى او را نمىخواهم « 1 » .\r\nبدان كه اين مرتبهء آخر مرتبهء بسيار نازكى است ، و اين باعث لغزش آن جماعت شده است كه به آن باطلى كه گذشت قائل شده‌اند ، و گاهى به اين حديث نيز استدلال مىكنند ، و اين خطاى محض است ؛ زيرا كه آن معنى كه ايشان دعوى مىنمايند ، خصوصيّتى به جاهل و كامل انسان و غير آن ندارد ، و آن معنى را هميشه از براى همه چيز حاصل مىدارند .\r\nو از اين حديث قدسى ظاهر است كه اين معنى را بعد از عبادات و نوافل حاصل\r\n\r\n\r\n","description":"","footnote":"\r\n( 1 ) اصول كافى 2 / 352 ح 7 .\r\n","page_name":" 99 ","page_number":99},
  {"content":"\r\n\r\nمىشود ، و چون معانى حق دقيق شد به باطل بسيار مشتبه مىشود ، مجملى از معانى حقّ اين حديث شريف را براى تو بيان مىكنم تا فريب اهل باطل را نخورى ، و اگرنه عبارات حق بسيار است كه موهم معنى باطل مىباشد ، و كسى كه قانون شرع و عقل را در دست دارد و انسى به كلام اهل بيت به هم رسانيده معانى اينها را مىفهمد .\r\nبدان كه يك معنى اين حديث آن است : كسى كه در مقام محبّت كامل باشد ، و محبّت محبوب حقيقى در دل او مستقر گرديد ، و به جميع اعضا و جوارح او سرايت نمود ، در ديده‌اش نورى ديگر به هم مىرسد ، و در گوشش شنوائى ديگر به هم مىرسد ، و در جميع قوا و اعضايش قوّتى ديگر حاصل مىشود ، چنانچه سابقا اشاره به اين مرتبه كرديم ، و در اين مرتبه چون همگى منظورش محبوب خود است ، در هرچه نظر مىكند او را در آن چيز مىبيند ، يعنى آثار قدرت او را در آن مشاهده مىكند ، پس گويا او را ديده ، و آثار علم او را ، و آثار صنع او را ، و آثار كمالات او را كه در آن چيز ظاهر كرده مىبيند ، و اگر چيزى را مىشنود از آن كمالات دوست را مىشنود ، و اگر دستش حركت مىكند در خدمت دوست حركت مىكند ، و همچنين در جميع اعضاء و جوارح ، و نزديك به اين معنى در عشق مجاز نيز حاصل مىشود و علاء الدولهء سمنانى نيز گفته است كه : معنى وحدت موجود را از اين مرتبه اشتباه كرده‌اند ، و عين كفر است ، و من نيز اين اشتباه را كردم و توبه كردم .\r\nو ظاهر است كه اين معنى كه مذكور شد ، باعث حلول و اتّحاد و كفر نيست ، و ممكن است كه مراد الهى در اين حديث قدسى اين معنى باشد ، يعنى به اين مرتبه كه رسيد من ديدهء اويم ، يعنى به غير آثار صنع و من چيزى كه رضاى من در آن باشد چيزى نمىبيند ، و به غير رضاى من چيزى نمىشنود ، و مرادات نفسانى او\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبر طرف مىشود ، و مرادات مرا مرادات خود اختيار مىكند .\r\nو بعضى گفته‌اند كه : مراد اين است كه چون اعضا و جوارح آدمى نزد اين كس عزيز و گرامى مىباشد ، در مرتبهء محبّت به مرتبه‌اى مىرسد كه مرا بر اينها ترجيح مىدهد ، و قواى اينها را در راه رضاى من فانى مىسازد و باك ندارد . و يك معنى ديگر از اين دقيق‌تر هست كه ذكر مىكنم ، و از خدا مىطلبم كه در نظر باطل‌بينان و احوال بصيرتان به معنى باطل مشتبه نشود ، و لا حول و لا قوّة الّا باللّه العليّ العظيم .\r\nاى عزيز بدان كه حق سبحانه و تعالى در خلقت انسانى قوا و شهوات بسيار مقرّر ساخته ، چنانچه سابقا مذكور شد ، و امر فرموده كه اينها را در رضاى او صرف نمايد ، و وعده فرموده به مقتضاى  قُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَهُ وَ ما أَنْفَقْتُمْ مِنْ شَيْءٍ فَهُوَ يُخْلِفُهُ  « 1 » كه آنچه را در راه او صرف نمايد عوضى كرامت فرمايد ، كه مشابهتى به آن اوّل نداشته باشد ، چنانچه خداوند عالميان مالى به تو كرامت فرموده كه فانى است ، و در معرض زوال است ، و ممكن است كه شب به آتشى بسوزد ، يا دزدى از دست تو بيرون ببرد ، و فرموده است كه : اين را در راه من انفاق كن كه در عوض مالى به تو دهم در بهشت ، كه آن را زوال نباشد ، و اضعاف مضاعف آن چيزى باشد كه داده‌اى ، و به مردن و آفتاب‌هاى ديگر از تو جدا نشود ، و يك قدر عزّتى به تو داده به عاريت به مقتضاى  لا يَخافُونَ لَوْمَةَ لائِمٍ  « 2 » از تو خواسته كه در راه او صرف نمائى .\r\nو چون كارهاى حق منافى طريقه و ذوق اهل باطل است ، و طبع اكثر اهل عالم به باطل مايل است ، پس كسى كه مردانه از اين اعتبار باطل بگذرد ، و حق را موافق\r\n\r\n\r\n","description":"","footnote":"\r\n( 1 ) سورهء سبأ : 39 .\r\n( 2 ) سورهء مائده : 54 .\r\n","page_name":" 101 ","page_number":101},
  {"content":"\r\n\r\nرضاى الهى به عمل آورد ، خدا به عوض او را عزّتى كرامت فرمايد كه شباهتى به كرامت اوّل نداشته باشد ، چنانچه از احوال ابو ذر پاره‌اى معلوم شد ، كه عثمان و آنهائى كه عزّت نزد او طلب نمودند ، ذليل و ملعون ابد شدند ، امّا ابو ذر كه مردانه از اعتبار گذشت ، تا قيامت بر او صلوات مىفرستند ، و ذكر اسمش را شرف مىدانند ، قطع‌نظر از كرامت ابدى آخرت ، و يزيد پليد را گمان اين بود كه خود را عزيز مىكند ، و حضرت امام حسين عليه السّلام را ذليل مىگرداند ، خود را ملعون ابد و مستحق عذاب سرمد كرد ، و نام امام حسين عليه السّلام تا قيامت بر منابر شرف خوانده مىشود ، و پادشاهان عالم جبين بر آستانه‌اش مىسايند ، و خاك ضريحش را بر ديده مىكشند .\r\nو خداوند عالميان يك قدر قوّتى به هركس كرامت فرمود ، كه به آن قوّت قدرى از كارها مىتوانند كرد ، جمعى كه اين قوّت را ضبط كردند ، و در راه او صرف نكردند ، در اندك وقتى اين ناقص مىشود و يا به تبى يا به مرگى زايل مىگردد .\r\nو حضرت امير المؤمنين عليه السّلام و بزرگوارانى كه او را متابعت نمودند ، و در عبادات و طاعات اين قوّتها را صرف نمودند ، خدا قوّتى به ايشان كرامت فرمود كه فوق قوّت بشرى است ، چنانچه فرمود : در خيبر را به قوّت جسمانى نكندم به قوّت ربّانى كندم ، و در آن قوّت اگر دست را هم حركت ندهد ، اگر متوجّه شود آسمان و زمين را بر يكديگر مىتواند زد ، و جميع عالم مطيع اويند ، و اين قوّت به مردن بر طرف نمىشود ، و زنده و مردهء ايشان يك حكم دارند ، بلكه چون غير مراد الهى مرادى ندارد ، و از مرادات و ارادات خود خالى شده ، اوّل امرى را كه اراده مىكرد به قوّت خود آن كار را مىكرد ، اكنون مقارن ارادهء او خدا قدرت خود را در مرادات او به كار مىفرمايد ، و چون از براى خدا از سر ارادات خود گذشته ، خدا ارادات او را در قلب او القا مىنمايد ، و خود مدبّر امور او مىشود . و اشارهء به اين معنى است\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآنچه در آن حديث مشهور وارد شده است كه : دل مؤمن در ميان دو انگشت از انگشتهاى الهى ، كنايهء از قدرت است به هر طرف كه مىخواهد مىگرداند ، و موافق حديث معتبرى و آيهء  وَ ما تَشاؤُنَ إِلَّا أَنْ يَشاءَ اللَّهُ  « 1 » كه در سورهء هل اتى در شأن اهل بيت نازل شده ، و به اين معنى تفسير نموده‌اند ، يعنى در اين مرتبه از كمال مشيّت ايشان متعلّق نمىشود مگر به چيزى كه مشيّت الهى به آن متعلّق گردد .\r\nو همچنين نور چشم خود را كه كهنه كرد در راه دوست ، و پروا نكرد از اين‌كه بيدارى مىكشم چشمم ضعيف مىشود ، و با در نظر كردن‌ها ارادهء دوست را ملاحظه كرد ، و از ارادهء خود گذشت ، خدا نورى به چشم و دل و جان او مىدهد كه حقايق و معانى و امور غيبيّه را به آن نور مىبيند ، و آن زوال ندارد ، چنانچه فرمود :\r\nاتّقوا فراسة المؤمن فانّه ينظر بنور اللّه « 2 » . يعنى بپرهيزيد از فراست مؤمن كه او به نور خدائى در چيزها نظر مىنمايد .\r\nو همچنين به مقتضاى  وَ لَهُمْ آذانٌ لا يَسْمَعُونَ بِها  « 3 » از آنچه مىشنوند چيزى چند مىشنوند كه ديگران آنها را نمىشنوند ، و به مقتضاى : فتح اللّه ينابيع الحكمة من قبله على لسانه . چشمه‌هاى حكمت و معرفت از دلشان بر زبانشان جارى مىشود ، كه خود هم خبر ندارند ، و اين چشمه چنان‌كه بر ديگران مىريزد ، بر خودشان هم فايض مىگردد ، و همه به يك‌بار مىيابند ، و اين حكمت هميشه بر زبان ايشان جارى است ، و چون سرچشمه‌اش نامتناهى است نهايت ندارد .\r\nو در اين مقام سخن بسيار نازك مىشود ، و زياده از اين نمىتوان گفت ، و اگر به لطف الهى فهميدى آنچه مذكور شد ، معنى اين حديث را درست مىفهمى كه : من\r\n\r\n\r\n","description":"","footnote":"\r\n( 1 ) سورهء انسان : 30 و تكوير : 29 .\r\n( 2 ) اصول كافى 1 / 218 ح 3 .\r\n( 3 ) سورهء اعراف : 179 .\r\n","page_name":" 103 ","page_number":103},
  {"content":"\r\n\r\nبينائى اويم ، و من شنوائى اويم ، چه معنى دارد ، و در اخبار عامّه به اين عبارت واقع شده است كه : بي يسمع ، و بي يبصر ، و بي يمشي ، و بي ينطق . يعنى چون به اين مرتبه رسيد به من مىشنود ، و به من مىبيند ، و به من راه مىرود ، و به من سخن مىگويد ، يعنى جميع اين امور را به استعانت و قوّت و توفيق من به‌جا مىآورد .\r\nو از اينجا معلوم شد ، كه اين معنى مخصوص مقرّبان است ، و آن معنى باطلى است كه ايشان مىگويند ، و در هر خس و خاشاكى مىباشد ، و اگر خدا توفيق دهد از آنچه مذكور شد معنى تخلّق به اخلاق الهى را مىتوانى فهميد ، و تشبيهى كه بعضى كرده‌اند بلاتشبيه از بابت آهنى مىشود كه در ميان آتش سرخ كرده‌اند ، گمان مىكنى كه آتش است اما آتش نيست به رنگ آتش برآمده است .\r\nبلاتشبيه خدا از صفات كمال خود صفتى چند بر او فايض ساخته ، كه يك نوع آشنائى به آن صفات به هم رسانيده ، هرچند علم تو همه جهل است ، امّا كمالى كه دارد از پرتو علم كيست ؟ و از كه اين علم به تو رسيده ؟ ذرّه‌اى از علم غير متناهى حقّ است كه جميع علما را به خروش آورده ، و ذرّه‌اى از قدرت اوست كه به پادشاهان عالم داده ، كوس لمن الملك مىزنند ، و قطره‌اى از بحر كمالات اوست كه جميع عالميان به آن دعواى كمال مىكنند ، و ليكن كمالات انسانى دو جهت مىدارد : جهت كمالى مىدارد ، و جهت نقص و عجزى مىدارد ، جهت كمالش از اوست و جهت نقصش از خود است . زياده از اين بيان در اين مقام گنجايش ندارد ، خدا جميع شيعيان را از وساوس شياطين جنّ و انس نجات دهد ، و به عين الحياة تحقيق حق برساند به حقّ محمّد و أهل بيت او صلوات اللّه عليهم أجمعين .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nاصل چهارم در حدوث عالم\r\nبدان كه از جمله چيزهائى كه اين كلمات اعجاز آيات نبوى بر آن دلالت دارد حدوث عالم است ، چنانچه فرمود : خدا اوّل است پيش از همه چيز ، و اوّليّتش اضافى نيست ، كه چيزى پيش از او تواند بود ، يا آنكه زمان موجودى نيست كه اوّليّت به آن اعتبار باشد ، تا لازم آيد كه آن زمان بر او سابق باشد ، و تحقيق و معنى اوّليّت و سبق الهى در اين مقام مناسب نيست .\r\nو ليكن اعتقاد بايد داشت كه آنچه غير خداوند عالميان است زمان وجودش از طرف ازل متناهى است ، كه چندهزار سال است ، و وجودشان زمان اوّلى دارد ، امّا خداوند عالميان قديم است ، و وجود او را اوّلى و نهايتى نيست .\r\nو حدوث عالم به اين معنى اجماع جميع اهل اديان است ، و هر طائفه‌اى كه دينى داشته‌اند و به پيغمبرى مؤمن بوده‌اند ، به اين معنى قائل بوده‌اند ، و آيات بسيار بر اين معنى دلالت دارد ، و اخبار بر اين معنى متواتر است .\r\nو جمعى از حكما كه به پيغمبرى و شرعى قائل بوده‌اند ، و مدار امور را بر عقل ناقص خود مىگذاشته‌اند ، به قدم عالم قائل نبوده‌اند ، و به عقول قديمه قائل شده‌اند ، و افلاك را قديم مىدانند ، و هيولاى عناصر را قديم مىدانند .\r\nو اين مذهب كفر است ، و مستلزم تكذيب پيغمبران است ، و متضمّن انكار بسيارى از آيات قرآنى است ؛ زيرا ايشان را اعتقاد اين است كه هر چيز كه قديم است عدم بر او محال است ، و هيولى و صورت افلاك را قديم مىدانند ، پس مىبايد كه بر طرف شدن و متفرّق شدن افلاك و كواكب محال باشد ، و حال آنكه حق‌تعالى در سورهء انشقاق و انفطار و غير آنها از مواقع بسيار مىفرمايد كه : در\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nقيامت آسمانها از يكديگر خواهند پاشيد ، و شق خواهند شد ، و پيچيده خواهند شد ، به نحوى كه كاغذ را برهم پيچند ، و كواكب از يكديگر خواهد پاشيد ، و عبارت فاطر كه در قرآن و در اين حديث وارد است هم دلالت بر حدوث دارد ؛ زيرا كه در لغت فطر اختراع كردن و از نو پديد آوردن است ، و ايشان مىگويند هر چيز كه هست مسبوق به مادّه‌اى است كه قبل از آن مىباشد ، و تفصيل اين سخن را اين مقام گنجايش ندارد .\r\n\r\nاصل پنجم در تحقيق معنى فرد است\r\nبدان كه فرد و وتر و واحد واحد كه در اسماء الهى وارد شده به‌حسب معنى نزديكند به يكديگر ، و فرديّت مشتمل است بر دو معنى كه اذعان به هر دو واجب است : اوّل : يگانه بودن در الهيّت كه در خداوندى شريكى ندارد ، چنانچه كفّار قريش بتان را شريك خدا مىدانستند ، و بعضى از نصارا عيسى و مريم را شريك او مىدانند ، و گبران به نور و ظلمت قائلند ، و اين معنى كفر است ، و بطلان آن در آيات و اخبار با براهين قاطعه وارد شده ، و عقل همگى حكم مىكند اين‌چنين نظامى با اين نسق به يك شخص منسوب مىباشد ، و اگر خداوند ديگر العياذ باللّه مىبود ، مىبايست كه خلق را از شناخت خود محروم نگرداند ، و چنانچه اين خداوند پيغمبران و كتابها فرستاده ، و خود را به مردم شناسانيده ، مىبايست كه او نيز بفرستد ، چنانچه حضرت امير المؤمنين عليه السّلام به اين معنى اشاره فرموده ، با آنكه در اين باب اخبار خدا و رسول و ائمّه كه صدق و حقيقت ايشان ظاهر شده و از نقص و عيب و كذب مبرّايند كافى است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nدوّم : يگانه بودن در ذات و صفات است ، يعنى : بسيط است ، و او را اجزا به هيچ نحو نيست . و جزو بر دو قسم است : جزو خارجى ، و جزو ذهنى . جزو خارجى آن است كه داخل در ماهيّت شىء باشد ، و وجودش در خارج متميّز و جدا باشد از وجود كل ، مثل دست و پا و چشم و گوش از براى انسان ، و سركه و عسل براى سكنجبين ، و اين‌چنين جزوى بر كل محمول نمىشود ، و نمىتوان گفت كه انسان دست اوست يا چشم اوست ، يا سكنجبين عسل است يا سركه است .\r\nو جزو ذهنى آن است كه داخل در ماهيّت شىء باشد ، ليكن وجودش از وجود كل ممتاز نباشد ، بلكه متّحد باشد در خارج با كل ، و ليكن عقل تحليل نمايد آن را به اين دو جزو ، مثل حيوان و ناطق نسبت به انسان ، كه هر دو در وجود خارجى با انسان متّحدند ، امّا عقل ماهيّت انسان را بعد از تعقّل به اين دو جزو تحليل مىدهد ، و اين‌چنين جزوى محمول مىشود بر كل ، و لهذا مىتوان گفت : انسان حيوان است ، و انسان ناطق است ، و به دلائل عقلى و نقلى ثابت گرديده كه اين هر دو قسم جزو در باب خدا محال است ، و تعدّد واجب الوجود لازم مىآيد ، و آن ممتنع است .\r\nو معنى فرد بودن مشتمل بر توحيد صفات هم هست ، و آن را نيز اعتقاد بايد داشت كه خدا را صفات زايد بر ذات نيست ، چنانچه ممكنات صفتى مىدارند و ذاتى ، و به آن صفت متّصف مىشود ذات ايشان ، مثلا زيد ذاتى مىدارد و علمى جدا از ذات مىدارد كه به آن علم متّصف مىشود ، و به سبب آن او را عالم مىگويند ، و همچنين قادر است به قدرتى كه خدا در او ايجاد كرده ، و همچنين ساير صفات .\r\nو خداوند عالميان صفات مقدّس او عين ذات است ، و اصل ذات قائم مقام\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nجميع صفات است چنانچه ما چيزها را به علم مىدانيم ، او به اصل ذات مىداند ، و ما كارها را به قدرت مىكنيم ، او به اصل ذات مىكند ، و موجود بودن ما به وجودى است زايد بر ذات ، امّا وجود او عين ذات است ، و به اصل موجود است ، لهذا عدم او ممتنع است ، و اگر صفات زايد داشته باشد در كمالش ، محتاج به غير خواهد بود ، و آن صفاتش نيز واجب الوجود قديم خواهند بود .\r\nچنانچه از حضرت امير المؤمنين و امام موسى و امام رضا عليهم السّلام به طرق متعدّده منقول است كه : اوّل دين معرفت حق‌تعالى است ؛ و كمال معرفت او اقرار به يگانگى اوست ، و كمال توحيد و اقرار به يگانگى او نفى كردن صفات زايده است ؛ زيرا كه هر صفتى كه اثبات مىكنى آن صفت گواهى مىدهد كه غير موصوف است ، و موصوف گواهى مىدهد كه غير صفت است ، و هر دو گواهى مىدهند به دوتا بودن ، و ازلى بودن با دوئى بودن منافات دارد ؛ زيرا كه ازلى واجب الوجود مىباشد ، و دو واجب الوجود محال است ، پس كسى كه خواهد خدا را به كنه وصف كند ، حدّى از برايش قرار خواهد داده ، و كسى كه از براى او حد قرار دهد ، او را به عدد درآورده است ، و دو جزو از براى او قرار داده ، و جزو داشتن منافات با ازليّت او دارد .\r\nپس كسى كه بپرسد خدا چه كيفيّت دارد ؟ صفات زايده و صفات ممكنات براى او اثبات كرده است ، و اين محال است ، و كسى كه بپرسد خدا در كجاست ؟ مكانى از برايش اثبات كرده است ، و او مكانى نيست ، و كسى كه بپرسد بر روى كجاست ؟\r\nچيزى كه حامل او باشد از براى او توهّم كرده ، و اين كفر است ، و كسى كه پرسد پس در كجاست ؟ خدا را اختصاص به مكانى داده ، و حال آنكه مكان در اصل ندارد ، و علم و قدرتش به جميع مكانها احاطه كرده ، عالم بود در هنگامى كه هيچ معلومى نبود ، و قادر بر خلق بود در وقتى كه هيچ مخلوقى نبود ، و پروردگارى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nداشت در هنگامى كه هيچ مربوبى نبود ، و خداوند ما را چنين وصف مىبايد كرد ، و او زياده از آن است كه وصف‌كنندگان او را وصف نمايند « 1 » .\r\nو به اسانيد معتبره از حضرت امير المؤمنين عليه السّلام منقول است كه : بعد از فوت حضرت رسول صلّى اللّه عليه و آله به نه روز خطبه فرمودند ، كه مضمون بعضى از آن اين است :\r\nحمد و سپاس خداوندى را سزاست كه عقلها را عاجز گردانيده از آنكه به غير هستى و وجود او چيزى از كنه ذات و صفات او را بيابند ، يا ذات او را تعقّل نمايند ؛ زيرا محال است كه او را شبيهى و مانندى بوده باشد ، تا از راه مشابهت پى به ذات و صفات او توانند برد ، بلكه او خداوندى است كه تفاوت در ذاتش نيست ، كه اجزاء مختلفه داشته باشد ، و تبعّض در او نمىباشد ، كه تعدّد در صفات او به هم رسد ، دور است از اشياء نه به دورى مكانى ، بلكه به كمال و تنزّه ، و مستولى و متمكّن است بر جميع اشياء نه به اينكه در ميان اشياء و ممزوج به آنها باشد ، بلكه به علم و قدرت و حفظ و تربيت ، عالم است به جميع اشياء نه به يك آلتى كه بدون آن آلت علم نتواند داشت تا محتاج باشد ، بلكه به نفس ذات ، و ميانهء او و معلومش علمى واسطه نيست به غير ذاتش ، اگر گويند كه هميشه بود ، نه اين معنى دارد كه هميشه در زمانى بود ، بلكه به تأويل ازليّت وجود است ، يعنى وجوب وجود او ، و اگر گويند كه هرگز بر طرف نمىشود نه اين معنى دارد كه هميشه در زمانها خواهد بود ، بلكه تأويلش اين است كه عدم بر او محال است « 2 » .\r\nو به سند معتبر از حضرت امام محمّد باقر عليه السّلام منقول است كه فرمود : خداوند\r\n\r\n\r\n","description":"","footnote":"\r\n( 1 ) اصول كافى 1 / 140 - 141 ح 6 .\r\n( 2 ) بحار الانوار 4 / 221 ح 1 .\r\n","page_name":" 109 ","page_number":109},
  {"content":"\r\n\r\nقديم واحد است ، و صمد است ، يعنى : يگانه و محتاج اليه جميع خلق است ، أحديّ المعنى است ، و معانى كثيرهء مختلفه در او نيست ، از جهت تعدّد در ذات و صفات . راوى گويد : عرض كردم كه جماعتى اهل عراق مىگويند : خدا مىشنود به غير آنچه به آن مىبيند ، فرمود : دروغ مىگويند ، و ملحد شده‌اند ، و خدا را تشبيه به خلق كرده‌اند ، بلكه خداوند عالميان مىشنود به همان چيزى كه به آن مى بيند ، و مىبيند به همان چيزى كه به آن مىشنود ، يعنى همه به ذات است ، و عضوى و جارحه‌اى و آلتى ندارد « 1 » .\r\nو در حديث ديگر حضرت امام رضا عليه السّلام فرمودند : هركه اين اعتقاد داشته باشد ، با خدا خدايان ديگر شريك كرده است ، و از ولايت و تشيّع ما هيچ بهره‌اى ندارند ، بلكه حق‌تعالى هميشه عالم و دانا و قادر و توانا و زنده و شنوا و بينا بود به ذات خود نه به چيز ديگر ، و بلندمرتبه و منزّه است از آنچه كافران و تشبيه‌كنندگان مىگويند بلندى بسيار .\r\nو ايضا منقول است كه اعرابى در وقت جنگ جمل به خدمت حضرت امير المؤمنين عليه السّلام آمد ، و از معنى واحديّت خدا پرسيد ، مردم بر او حمله كردند ، و اعتراض نمودند كه مگر نمىبينى حضرت در عين جدال و قتال است ، با اين پراكندگى خاطر چه سؤال از او مىنمائى ، حضرت فرمود : او را بگذاريد ما اين قتال براى اين مىكنيم كه مردم را به اقرار به يگانگى خدا درآوريم ، الحال كه او مىپرسد بگذاريد تا بفهمد .\r\nپس متوجّه اعرابى شد و فرمود كه : اى اعرابى اين‌كه مىگوئى كه خدا واحد\r\n\r\n\r\n","description":"","footnote":"\r\n( 1 ) اصول كافى 1 / 108 ح 1 .\r\n","page_name":" 110 ","page_number":110},
  {"content":"\r\n\r\nاست چهار معنى دارد ، دو معنى بر خدا محال است ، و دو معنى براى او ثابت است . امّا آن دو معنى كه بر او روا نيست ، يكى آنكه گوئى خدا واحد است ، يعنى يكمين است ، اين دلالت بر اين دارد كه خداى دوّمى هست كه او يكمين اوست ، و اين كفر است ، و اثبات شريك است براى خدا ، و به منزلهء قول نصارا است كه خدا را سيّمين خدايان مىگفتند ، و معنى ديگر اين‌كه گوئى كه او واحدى است از يك جنسى ، همچنان كه مىگويند كه زيد واحدى است از افراد انسان ، اين كفر است و تشبيه است كه براى خدا شريكى در ماهيّت و نوع اثبات مىنمائى .\r\nو امّا آن دو وجه كه در خدا ثابت است ، يكى آنكه واحد است ، يعنى يگانه است در كمالات ، و شبيه و مانندى و شريكى ندارد ، چنانچه مىگويند : فلان شخص يگانهء دهر است ، و اين معنى از براى خدا ثابت است . و معنى ديگر آنكه واحد المعنى است ، يعنى : منقسم نمىشود در وجود خارجى ، نه در عقل و نه در وهم و خداوند ما چنين است ، و اين معنى براى او ثابت است . « 1 » و بر اين مضامين احاديث بسيار است .\r\nاى عزيز ببين كه آنچه در عرض چندين هزار سال حكما و عقلا فكر كرده‌اند ، و بعد از صد هزار خطا به يك معنى يا دو معنى حق راه برده‌اند ، ائمّهء تو در يك خطبه و يك حديث اضعاف آن را براى تو مبرهن بيان كرده‌اند ، و لكنّ أكثر الناس لا يعقلون .\r\n\r\n\r\n","description":"","footnote":"\r\n( 1 ) بحار الانوار 3 / 207 ح 1 .\r\n","page_name":" 111 ","page_number":111},
  {"content":"\r\n\r\n\r\nاصل ششم در بقاى حق‌تعالى\r\nآنكه حق‌تعالى باقى است ، و فنا و عدم بر او محال است ، و بقاى او غايتى ندارد ، و بيان اين معنى سابقا ذكر شد ، و كسى توهّم نكند كه چون بهشت و جهنّم و اهل هر دو هميشه باقى خواهند بود ، پس اين صفت به خدا اختصاص ندارد ؛ زيرا كه بقاى الهى به ذات خود است ، و بقاى ايشان به غير ، و بقاى الهى بر يك صفت و حالت است ، و هيچ تغيير در او نيست ، و بقاى ديگران با انواع تغيّرات و تبدّلات است .\r\nچنانچه منقول است كه عبد اللّه بن أبى يعفور از حضرت صادق عليه السّلام پرسيد از تفسير اين آيه  هُوَ الْأَوَّلُ وَ الْآخِرُ  « 1 » گفت كه : اوّل را دانستم بيان معنى آخر بفرما ، حضرت فرمود : هيچ‌چيز نيست مگر اينكه كهنه مىشود و متغيّر مىگردد ، و يك نحو زوالى در او راه مىيابد ، و از رنگى به رنگى متغيّر مىشود ، و از هيئتى به هيئتى مىگردد ، و از صفتى به صفتى انتقال مىنمايد ، و نقصان و زيادتى بر آن طارى مىشود ، مگر خداوند عالم كه هميشه واحد و يگانه بوده ، و بر يك حال بوده ، و اوّل است پيش از همهء اشيا ، و آخر است ، و هميشه خواهد بود ، و صفات و نامهاى مختلف بر او وارد نمىشود ، چنانچه بر ديگران مىشود ، مثل آدمى كه يك مرتبه خاك است ، و يك مرتبه گوشت و خون است ، و يك مرتبه استخوان پوسيده است ، و مانند خرما كه يك مرتبه غوره است ، و يك مرتبه تمر است ، پس اسما و\r\n\r\n\r\n","description":"","footnote":"\r\n( 1 ) سورهء حديد : 3 .\r\n","page_name":" 112 ","page_number":112},
  {"content":"\r\n\r\nصفات بر اينها متبدّل مىشود ، و خدا بر خلاف اينهاست « 1 » .\r\n\r\nاصل هفتم در خالقيّت خداوند متعال\r\nاين حديث موافق آيات و احاديث متواتره ، دلالت دارد بر اين‌كه خدا آفرينندهء آسمان و زمين و چيزهائى است كه در آنهاست ، از كواكب و ملائكه و جنّ و انس و وحوش و طيور و جميع اشياء ، بر خلاف قول جمعى از حكما كه عقول عشره را خالق اينها مىدانند ، و قول جمعى از غلاة شيعه كه ائمّه عليهم السّلام را خالق آسمان و زمين مىدانند ، و بر نفى اين قول احاديث بسيار است .\r\nچنانچه ابن بابويه رحمه اللّه به سند معتبر از ياسر خادم روايت كرده كه : به خدمت حضرت امام رضا عليه السّلام عرض نمودم : چه مىفرمائيد در مذهب تفويض ؟ حضرت فرمود كه : خدا امر دينش را به پيغمبر تفويض نمود و فرمود : آنچه پيغمبر به سوى شما بياورد اخذ نمائيد و عمل كنيد ، و آنچه شما را از آن نهى نمايد ترك كنيد ، امّا خلق كردن و روزى دادن را به او نگذاشت ، بعد از آن فرمود : خدا آفرينندهء همه چيز است ، چنانچه در قرآن مىفرمايد : آن خداوندى كه شما را خلق كرد پس روزى داد ، بعد از آن مىميراند شما را پس زنده مىگرداند ، آيا آن شريكهائى كه از براى خدا قائل مىشويد هيچ‌يك از اين كارها مىتوانند كرد ، منزّه و متعالى است خدا از آنچه ايشان شريك او مىگردانند « 2 » .\r\n\r\n\r\n","description":"","footnote":"\r\n( 1 ) اصول كافى 1 / 115 ح 5 .\r\n( 2 ) عيون اخبار الرضا عليه السّلام 2 / 202 - 203 ح 3 .\r\n","page_name":" 113 ","page_number":113},
  {"content":"\r\n\r\nو از ابى هاشم جعفرى روايت كرده است كه : از حضرت رضا عليه السّلام پرسيدم از حال غاليان كه ائمّه را خدا مىدانند ، و مفوّضه كه مىگويند : خدا خلق عالم را به ائمّه گذاشت ، حضرت فرمود : غلات كافرند ، و مفوّضه مشركند ، هركه با ايشان هم‌نشينى كند ، يا مخالطه نمايد ، يا با ايشان چيزى بخورد ، يا بياشامد ، يا مهربانى كند ، يا دختر از ايشان بگيرد ، يا دختر به ايشان بدهد ، يا ايشان را امين گرداند بر امانتى ، يا تصديق گفتهء ايشان بنمايد ، يا اعانت ايشان كند به نصف كلمه ، از دوستى خدا و دوستى رسول و دوستى ما اهل بيت بيرون مىرود « 1 » .\r\nو در حديث ديگر از آن حضرت منقول است كه : هركس گمان كند خدا امر خلق كردن و روزى دادن را به ائمّه گذاشته به تفويض قائل شده است ، و هركه به تفويض قائل شود مشرك است ، و شريك از براى خدا قائل شده است « 2 » .\r\nو در كتاب احتجاج از على بن احمد قمّى مروى است كه گفت : اختلاف در ميان شيعه واقع شد ، در اين‌كه آيا خدا امر خلق و رزق را به ائمّه تفويض نموده است يا نه ، جمعى گفتند : اين محال است ، بر خدا جايز نيست ؛ زيرا كسى غير خدا بر خلق اجسام قادر نيست ، و جماعتى گفتند : خدا ائمّه عليهم السّلام را قادر گردانيد ، و اين امر را به ايشان تفويض نمود ، پس ايشان خلق را آفريدند ، و روزى مىدهند ، پس رفتند به نزد محمّد بن عثمان عمرى كه وكيل حضرت صاحب الامر عليه السّلام بود ، عريضه‌اى در اين باب نوشتند ، حضرت در جواب نوشتند : به‌درستى كه خدا خلق كرده است اجسام را ، و روزى را او قسمت مىنمايد ؛ زيرا او جسم نيست ، و در جسمى حلول نكرده است ، و هيچ‌چيز مثل و مانند او نيست ، و او سميع و بصير است ، امّا\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام 2 / 203 ح 4 .\r\n( 2 ) عيون اخبار الرضا عليه السّلام 1 / 124 ح 17 .\r\n","page_name":" 114 ","page_number":114},
  {"content":"\r\n\r\nائمّه عليهم السّلام پس ايشان سؤال مىنمايند از خدا ، و خدا اجابت دعاى ايشان مىنمايد و خلق مىكند ، و از او سؤال مىنمايند به سؤال ايشان ، و مردم را روزى مىدهد از جهت ايجاب مسئلت ايشان و تعظيم حقّ ايشان « 1 » .\r\n\r\nاصل هشتم در خلقت آسمانها\r\nبدان كه از احاديث معتبره ظاهر مىشود كه آسمانها متّصل به يكديگر نيست ، و ثخن و گندگى هر آسمانى پانصد سال راه است ، و از هر آسمانى تا آسمانى پانصد سال راه است ، و ما بين آسمانها پر است از ملائكه . و قول حكما كه بر يكديگر چسبيده‌اند ، بعد از قول رسول صلّى اللّه عليه و آله و ائمه هدى عليهم السّلام اعتبار ندارد .\r\nو بايد دانست كه ملائكه اجسام لطيفه‌اند ، و مكان دارند ، و نزول و عروج مىنمايند ، و احاديث در اين باب متواتر است ، و نصّ قرآن بر اين دلالت دارد ، و تأويل ملائكه به عقول مجرّده ، و نفوس فلكى ، و طبايع و قوى ، چنانچه بعضى از حكما كرده‌اند ، انكار ضرورت دين است ، و كفر است ، و هيچ خلق زياده از ملائكه نمىباشند ، و هيچ مخلوقى به‌حسب جسم از ايشان عظيم‌تر نيست مگر روح .\r\nچنانچه ابن بابويه به سند معتبر روايت نموده است كه : از حضرت امير المؤمنين عليه السّلام پرسيدند از قدرت خداوند عالميان ، بعد از حمد و ثناى الهى فرمود كه : خداوند عالميان را ملكى چند هست ، كه اگر يكى از ايشان به زمين بيايد زمين گنجايش او نداشته باشد از عظمت جثّه و بسيارى بالهاى او ، و بعضى از ملائكه هستند كه اگر جنّ و انس خواهند كه او را وصف نمايند عاجز مىشوند ، به\r\n\r\n\r\n","description":"","footnote":"\r\n( 1 ) احتجاج شيخ طبرسى 2 / 284 - 285 .\r\n","page_name":" 115 ","page_number":115},
  {"content":"\r\n\r\nسبب دورى مفاصلش ، و حسن تركيب صورتش ، و چگونه وصف توان نمود ملكى را كه از ما بين دوشش تا نرمهء گوشش هفتصد سال راه باشد ، و بعضى از ايشان هست كه افق آسمان را پر مىكند ، و سد مىنمايد به يك بال از بالهاى خود ، و قطع نظر از بزرگى بدنش ، و بعضى از ايشان آسمانها تا كمر اوست ، و بعضى هست كه بر روى هوا ايستاده ، و زمينها تا زانوى اوست ، و بعضى هست كه اگر جميع آبهاى عالم را به كف انگشت ابهامش بريزند گنجايش دارد ، و بعضى ديگر هستند كه كشتيهاى عالم را در آب ديده‌اش جارى كنند سالهاى بسيار خواهد گرديد ، فتبارك اللّه أحسن الخالقين .\r\nبعد از آن سؤال نمودند از آن حضرت از كيفيّت حجب كه بر بالاى آسمانهاست ؟ فرمود : حجاب اوّل هفت طبقه است ، غلظت هر حجابى پانصد سال ، و از هر حجابى تا حجابى پانصد سال ، و حجاب دوّم هفتاد حجاب است ، كه غلظت هر حجاب و ما بين هر دو حجاب مسافت پانصد سال است ، و حاجبان و دربانان هر حجابى هفتاد هزار ملكند ، كه قوّت هر ملكى با قوّت جن و انس برابر است ، و حجابهاى ديگر هست كه گندگى هر حجابى هفتاد هزار سال راه است .\r\nبعد از آن ديگر سرادقات جلال است ، و آن هفتاد سراپرده است ، كه در هر سراپرده‌اى هفتاد هزار ملك هست ، و ما بين هر دو سراپرده پانصد سال مسافت است ، بعد از آن سرادق عزّ است ، ديگر سرادق كبرياست ، ديگر سرادق عظمت است ، ديگر سرادق قدس است ، ديگر سرادق جبروت است ، ديگر سرادق نور ابيض است ، ديگر سرادق وحدانيّت است ، و آن هفتاد هزار سال است ، بعد از آن حجاب اعلاست « 1 » .\r\n\r\n\r\n","description":"","footnote":"\r\n( 1 ) توحيد صدوق ص 278 - 279 ح 3 .\r\n","page_name":" 116 ","page_number":116},
  {"content":"\r\n\r\nو على بن ابراهيم از حضرت صادق عليه السّلام روايت كرده است كه : خداوند عالميان ملائكه را مختلف خلق كرده است ، و حضرت رسول صلّى اللّه عليه و آله جبرئيل را ديد كه ششصد بال داشت ، و بر ساقش مرواريد بسيار بود ، مانند قطره‌هائى كه بر سبزه نشيند ، و پر كرده بود ما بين آسمان و زمين را ، فرمود كه : هرگاه خدا امر فرمايد ميكائيل را كه به زمين آيد پاى راست را در آسمان هفتم گذارد و پاى ديگر در زمين هفتم .\r\nو فرمود كه : خداوند عالميان را ملكى چند هست كه نصف بدن ايشان از برف است ، و نصف ديگر از آتش ، و ذكر ايشان اين است : اى خداوندى كه الفت داده‌اى ميان برف و آتش ، دلهاى ما را بر اطاعت خود ثابت بدار ، و فرمود : ملكى هست كه ما بين نرمهء گوشش تا چشمش پانصد سال مسافت است به پرواز مرغ ، و فرمود : ملائكه نمىخورند ، و نمىآشامند ، و جماع نمىكنند ، و به نسيم عرش زندگانى مىكنند ، و خدا را ملكى چند هست كه تا قيامت در ركوعند ، و خدا را ملكى چند هست كه تا قيامت در سجودند .\r\nبعد از آن فرمود كه : حضرت رسول صلّى اللّه عليه و آله فرمود كه : هيچ خلقى از خلق خدا بيش از ملك نيست ، در هرروزى و در هر شبى هفتاد هزار ملك فرود مىآيند ، و طواف خانهء كعبه مىكنند ، ديگر بر سر تربت حضرت رسول صلّى اللّه عليه و آله مىروند و بر او سلام مىكنند ، ديگر به روضهء حضرت امير المؤمنين عليه السّلام مىآيند و بر او سلام مىكنند ، ديگر به روضهء حضرت امام حسين عليه السّلام مىآيند و در آنجا مىمانند ، و چون سحر مىشود به آسمان مىروند ، و ديگر هرگز فرود نمىآيند ، و روز ديگر هفتاد هزار ديگر مىآيند « 1 » .\r\n\r\n\r\n","description":"","footnote":"\r\n( 1 ) بحار الانوار 59 / 174 - 175 ح 4 .\r\n","page_name":" 117 ","page_number":117},
  {"content":"\r\n\r\nو ايضا به سند معتبر روايت كرده است كه : از حضرت جعفر بن محمّد عليهما السّلام پرسيدند كه ملائكه بيشترند يا بنى آدم ؟ فرمود كه : به حقّ خدائى كه جان من در دست قدرت اوست كه ملائكهء خدا در آسمانها بيشترند از عدد ذرّه‌هاى خاك در زمين ، و در آسمان قدر جاى پائى نيست ، مگر اينكه در آن محل ملكى هست ، كه خدا را تسبيح و تقديس مىنمايد ، و در زمين درختى و كلوخى نيست ، مگر آنكه نزد آن ملكى هست موكّل بر آن ، كه احوال آن را هر روز بر خدا عرض مىنمايد ، با آنكه خدا از آن ملك اعلم است به احوال آن چيز ، و هيچ‌يك از ملائكه نيستند مگر اين‌كه به خدا تقرّب مىجويند به ولايت و محبّت ما اهل بيت ، و استغفار مىنمايند براى دوستان ما ، و لعنت مىكنند بر دشمنان ما ، و از خدا مىطلبند كه عذاب خود را بر ايشان بفرستد « 1 » .\r\nو ابن بابويه عليه الرحمه به سند معتبر از حضرت صادق عليه السّلام روايت كرده است كه : زينب عطّاره يعنى : عطرفروش به خدمت حضرت رسالت پناه صلّى اللّه عليه و آله آمد ، و از عظمت خلق الهى پرسيد ، حضرت فرمود : من بعضى از آن را بيان كنم .\r\nپس فرمود كه : اين زمين با آنچه در اوست و آنچه بر روى اوست نزد زمينى كه در زير اوست مانند حلقه‌اى است در بيابانى ، و اين هر دو با آنچه در اينهاست و در ميان اينهاست نزد زمين سوّم مانند حلقه‌اى است در بيابانى ، و همچنين تا زمين هفتم ، بعد از آن اين آيه را خواندند كه  خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ  « 2 » يعنى : آفريد خدا هفت آسمان را ، و از زمين نيز مثل آنها .\r\nو هفت زمين با آنچه در ميان آنها و بر رويشان هست در پشت خروس مانند\r\n\r\n\r\n","description":"","footnote":"\r\n( 1 ) بحار الانوار 59 / 176 ح 7 .\r\n( 2 ) سورهء طلاق : 12 .\r\n","page_name":" 118 ","page_number":118},
  {"content":"\r\n\r\nحلقه‌اى است در بيابانى ، و آن خروس يك بال آن در مشرق است ، و يك بال آن در مغرب است ، و مجموع اينها نزد سنگى كه خروس بر روى اوست مانند حلقه‌اى است در بيابانى ، و تمامى اينها نزد ماهى كه اينها بر روى اوست مانند حلقه‌اى است در بيابانى ، و مجموع اينها نزد درياى تاريك مانند حلقه‌اى است در بيابان ، و تمام اينها نزد ثرى مانند حلقه‌اى است در بيابان ، اين است كه خدا مىفرمايد  لَهُ ما فِي السَّماواتِ وَ ما فِي الْأَرْضِ وَ ما بَيْنَهُما وَ ما تَحْتَ الثَّرى  « 1 » يعنى : مخلوق و مملوك خداست آنچه در آسمانها و آنچه در زمين است ، و آنچه در بين آسمان و زمين است ، و آنچه در زير ثرى است ، ديگر آنچه در زير ثرى است خدا مىداند ، و جميع اينها نزد آسمان اوّل مانند حلقه‌اى است در بيابان .\r\nو همچنين فرمود : تا آسمان هفتم و تمام آسمانها و آنچه در اوست نزد درياى مكفوف كه از اهل زمين بازداشته‌اند آن را ، مانند حلقه‌اى است در بيابان ، و جميع آنها نزد كوههاى تگرگ مانند حلقه‌اى است در بيابان ، پس اين آيه را خواندند  وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ  « 2 » يعنى : فرومىفرستد تگرگ را از آسمان از كوههائى كه در آسمان هست از تگرگ ، و جميع اينها نزد حجب نور مثل حلقه‌اى است در بيابان ، و اين حجب هفتاد هزار حجاب است كه نورش ديده‌ها را كور مىكند ، و مجموع اينها نزد هوائى كه دلها را حيران مىكند مانند حلقه‌اى است در بيابان ، پس اين آيه را خواندند  وَسِعَ كُرْسِيُّهُ السَّماواتِ وَ الْأَرْضَ  « 3 » يعنى :\r\nكرسى او آسمان و زمين را فراگرفته ، و مجموع اينها نزد عرش مانند حلقه‌اى است\r\n\r\n\r\n","description":"","footnote":"\r\n( 1 ) سورهء طه : 6 .\r\n( 2 ) سورهء نور : 43 .\r\n( 3 ) سورهء بقره : 255 .\r\n","page_name":" 119 ","page_number":119},
  {"content":"\r\n\r\nدر بيابان ، پس خواندند  الرَّحْمنُ عَلَى الْعَرْشِ اسْتَوى  « 1 » و فرمود كه : ملائكهء عرش با اين عظمت را به اين قول برمىدارند : لا إله الّا اللّه ، و لا قوّة الّا باللّه العليّ العظيم « 2 » .\r\n\r\nاصل نهم در بيان معنى لطيف و خبير است\r\nبدان كه لطيف را بر چهار معنى اطلاق مىنمايند :\r\nاول : چيزهاى بسيار ريزه را كه به ديده درنيايد لطيف مىگويند ، و به اين معنى در خدا كنايه از تجرّد خداست ، يعنى از خواصّ اجسام مبرّاست ، و در مكانى و جهتى نيست ، و ديده نمىشود به چشم ، بلكه به عقل درنمىآيد .\r\nدوّم : لطيف مىگويند و صانع امور لطيفه را مىخواهند ، چنانچه صانعى اگر چيزهاى بسيار ريزه سازد و دقايق در آن صنعت به كار برد كه ديگران از آن عاجز باشند ، آن را لطيف مىگويند . و اطلاق اين معنى بر خدا ظاهر است ، كه اگر كسى تفكر نمايد در اعضا و جوارحى كه خلق كرده است در حيواناتى كه به چشم در نمىآيند ، و قوا و مشاعرى كه در ايشان مقرّر فرموده عقل حيران مىشود .\r\nسوّم : عالم به لطايف و دقايق را لطيف مىگويند ، و اين نيز ظاهر است .\r\nچهارم : لطيف مشتقّ از لطف و احسان مىباشد ، يعنى صاحب لطف و كرم و احسان .\r\n\r\n\r\n","description":"","footnote":"\r\n( 1 ) سورهء طه : 5 .\r\n( 2 ) توحيد شيخ صدوق ص 276 - 277 .\r\n","page_name":" 120 ","page_number":120},
  {"content":"\r\n\r\nو بدان كه خبير را بر دو معنى اطلاق مىنمايند :\r\nاول : آنكه فعيل به معنى فاعل باشد ، يعنى : عالم به جميع امور و كنه حقايق و خفيّات و دقايق اشياء .\r\nدوّم : آنكه فعيل به معنى مفعل باشد : يعنى : خبردهنده و مطلع‌گرداننده بر حقايق اشياء .\r\nو ابن بابويه عليه الرحمه روايت كرده است كه حضرت على بن موسى الرضا عليهما السّلام به حسين بن خالد گفت : بدان كه خداوند عالميان قديم است ، و قديم بودن صفتى است كه عاقل را دلالت مىكند بر آنكه چيزى پيش از خدا نبوده ، و چيزى هم در وجود ازلى هميشه با او نبوده ، پس باطل شد گفتهء كسى كه گمان كند پيش از خدا با او هميشه چيزى بوده است ؛ زيرا اگر چيزى هميشه با خدا باشد خدا خالق آن چيز نمىتواند بود ، و چگونه خالق چيزى باشد كه هميشه با اوست ، اگر پيش از او چيزى باشد آن اوّل اوّلى خواهد بود به خالق بودن از دوّم ، پس خداى تعالى خود را وصف نمود به نامى چند ، و اسمى چند براى خود مقرّر فرمود ، كه چون مردم به او محتاج و مضطرّند در هنگام اضطرار او را به آن نامها بخوانند .\r\nپس خود را مسمّى گردانيد به سميع و بصير و قادر و قاهر و حىّ و قيّوم و ظاهر و باطن و لطيف و خبير و قوىّ و عزيز و حكيم و عليم و مانند اينها ، پس چون غلات و تكذيب‌كنندگان اين اسماء الهى را مىشنوند ، و از ما شنيده‌اند كه مىگوئيم هيچ چيز مثل خدا نيست ، و هيچ خلقى در صفات و حالات با خدا موافق نيستند بر ما اعتراض مىنمايند كه چگونه مىگويند كه خدا شبيه و مثل ندارد ، و حال آنكه اين اسما را همه بر شما اطلاق مىتوان كرد ، و متّصف به اين صفات هستيد ، و در اين صفات با خدا شريكيد ؟\r\nجواب ايشان اين است : اگر چه اسم شريك است ، امّا در معنى مختلف است ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nچنانچه شخصى را حمار و اسد نام مىكنند ، و سكره نام مىكنند ، و حال آنكه اين مسمّيات با مسمّيات اوّل اين اسماء مشابهتى ندارند ، و هم‌چنين خداوند عالميان كه خود را عالم فرمود ، نه به اعتبار علم حادثى است كه عارض او شود ، و اگر آن علم نزد او حاضر نباشد ، يا از او مفارقت نمايد ، جاهل باشد ، چنانچه در مخلوقين مىباشد ، كه اوّل جاهل مىباشند ، و به علم حادثى عالم مىشوند ، و گاه آن علم از ايشان مفارقت مىنمايد ، و باز جاهل مىشوند ، و خدا را عالم مىنامند به علم ازلى كه عين ذات اوست ، و جميع اشيا را مىداند ، و جهل او محال است ، پس اسم علم مشترك است ميان خالق و مخلوق ، و معنى مختلف است .\r\nو خداوند عالم را سميع مىنامند ، نه به اعتبار جزئى كه در او باشد ، كه به آن چيزها را شنود ، و به آن جزو چيزها را تواند ديد ، چنانچه در مخلوقين به يك عضو مىشنوند ، و به يك عضو مىبينند ، و در ديدن و شنيدن محتاج به اين دو عضوند ، و ليكن خدا به ذات خود چيزهاى شنيدنى و ديدنى را همه مىداند بىعضو و جزو و همچنين در اسم بصير ، پس اسم مشترك است و در معنى مختلف .\r\nو حق‌تعالى را قائم مىگويند ، نه به اين معنى كه برپا ايستاده ، و ليكن قائم است به معنى حفظكننده و مطّلع بر احوال خلايق ، چنانچه مىگويند كه : فلان شخص قائم است به امر فلان ، يعنى بر احوالش مطّلع است ، و حافظ و نگاه‌دارندهء اوست ، چنانچه فرموده است كه : من قائم و مطّلعم بر هر نفسى به آنچه مىكنند . و قائم در لغت عرب به معنى باقى نيز آمده است ، و به اين معنى بر خدا نيز رواست ، يعنى زوال ندارد . ايضا مىگويند كه : فلان قائم است به امر فلان ، يعنى مهمّات او را كفايت مىنمايد ، و اين معانى بر خدا رواست ، و در مخلوق قائم كه مىگويند يعنى برپا ايستاده ، پس يك لفظ را در هر دو اطلاق مىنمايد و معنى مختلف است .\r\nو همچنين لطيف در مخلوق به معنى كوچكى و ريزكى است ، و در خداوند\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nعالميان به اين معنى محال است كه او را ادراك توان نمود ، چنانچه مىگويند كه :\r\nلطف عنّي هذا الأمر . يعنى : پى نبردم به فلان امر ، پس لطيف بودن الهى عبارت از اين است كه او را به حدّى و اندازه‌اى و تعريفى نمىتوان يافت ، و به هيچ صفتى او را وصف نمىتوان نمود .\r\nو خبير در مخلوق آن است كه از تجربهء علمى آموخته باشد ، و خبير در باب خدا آن است كه هميشه به جميع جزئيّات عالم باشد .\r\nو ظاهر در مخلوقين بر چيزى اطلاق مىنمايند كه بر بالاى چيزى برآمده باشد ، و خدا ظاهر است به اين معنى كه غالب است بر جميع اشياء ، و همگى مقهور قدرت اويند ، چنانچه عرب مىگويد كه : ظهرت على أعدائي . يعنى : بر دشمن غالب شدم ، و به معنى ديگر خدا را ظاهر مىنامند كه وجودش از همه چيز ظاهرتر است ، و چه چيز از خدا ظاهرتر مىباشد كه در هر چيز كه نظر مىكنى صنعت او را مشاهده مىنمائى ، و آثار قدرتش در تو آن‌قدر هست كه تو را بس است ، و ظاهر به اين معنى كه در مخلوق مىگويند آن است كه خودش را توان ديد ، يا ذاتش را به حدّى توان شناخت ، و اين معنى بر خدا محال است .\r\nو در مخلوق امرى را باطن مىگويند كه در ميان چيزى فرورفته باشد ، و در زير چيزى پنهان شده باشد ، و در خدا به اين معنى است كه علم و حفظ و تدبيرش به باطن همه چيز سرايت كرده است ، چنانچه عرب مىگويد كه أبطنته ، يعنى باطن او را دانستم .\r\nو قاهر در مخلوق آن است كه به سعى و مكر و حيله و اسباب و آلات بر كسى غالب شود ، و گاه هست همان غالب مغلوب مىشود ، و در خدا به اين معنى است كه فاعل و خالق جميع اشياء است ، و همه مقهور و مغلوب قدرت اويند ، و هرچه نسبت به ايشان اراده نمايد به عمل مىآيد ، و آنچه را بگويد باش مىباشد ، و آنچه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nرا خواهد فانى مىكند ، پس در جميع اينها اسم مشترك است ميان خالق و مخلوق و معنى مختلف ، و ساير اسماء الهى بر اين قياس است « 1 » .\r\nو در حديث ديگر از آن حضرت منقول است كه : خدا را لطيف مىنامند ، چون كه خالق امور لطيفه است از حيوانات بسيار ريزه ، مثل پشه و آنچه از آن خردتر است كه از ريزه‌گى به چشم درنمىآيد ، و در هر نوع از اينها ماده‌اى و نرى خلق كرده ، و از يكديگر ممتاز ساخته ، و از براى هر فردى از افراد اينها آنچه صلاح ايشان در آن است خلق كرده ، و همگى را تربيت مىفرمايد ، و روزى مىدهد آنچه در قعر دريا و در پوست درختان خلق فرموده ، و آنچه در صحراها و بيابانها آفريده ، و آنچه مصلحت ايشان در آن است تعليم ايشان فرموده ، و قوّت مجامعت به ايشان داده ، و كيفيّت آن را تعليم ايشان نموده ، و هريك را از مرگ گريزان ساخته ، و هريك را به زبان نوع خود آشنا كرده ، كه سخن يكديگر را مىفهمند ، و مطالب را به فرزندان خود مىفهمانند ، و ايشان را محبّت فرزندان داده ، كه روزى بر ايشان مىبرند ، و در هريك رنگهاى مختلف خلق كرده ، و نهايت صنعت در رنگ‌آميزيهاى ايشان كرده ، و اينها را در جانورى چند كرده كه از خردى به ديده در نمىآيند ، و به دست لمس ايشان نمىتوان نمود .\r\nپس چون اين خلقهاى لطيف را مشاهده كرديم ، دانستيم كه صانع ايشان لطيف است ، و عالم به لطايف امور ، و خالق دقايق اشياست ، كه بىعضو و جارحه ، و بى ادوات و آلت ، و بىمادّه و مدّت بر لوح عدم چنين رنگها ريخته و گلستان عالم وجود را به اين صنعتها آراسته « 2 » .\r\n\r\n\r\n","description":"","footnote":"\r\n( 1 ) بحار الانوار 4 / 176 - 179 ح 5 .\r\n( 2 ) بحار الانوار 4 / 175 - 176 ح 4 .\r\n","page_name":" 124 ","page_number":124},
  {"content":"\r\n\r\n\r\nاصل دهم در احاطهء علم و قدرت الهى به جميع اشياء\r\nبدان كه علم الهى به جميع اشياء از كليّات و جزئيّات احاطه نموده ، و اين معنى اجماعى مسلمانان است ، و انكار جمعى از حكما علم الهى را به جزئيّات كفر است ، بلكه خداوند عالم به جميع اشياء عالم بوده در ازل الآزال ، و بعد از وجود آن چيز علم او متبدّل نمىشود ، و زياده نمىگردد ، و اين امر از آيات و اخبار به حدّ ضرورت رسيده ، و احتياج به توضيح ندارد .\r\nو بايد دانست كه قدرت الهى عامّ است نسبت به جميع ممكنات ، و قادر است كه هر آنى صد هزار برابر آنچه خلق كرده است خلق نمايد ، و ليكن مصلحت اقتضا نموده كه بر همين قدر از خلق اكتفا نمايد ، چنانچه قدرت دارد كه از براى هر شخصى سه دست يا بيشتر خلق فرمايد ، و ليكن مصلحت مقتضى آن است كه غالبا دو دست بيشتر نباشد .\r\nو آنچه در اين حديث و در آيات و اخبار موافق اين وارد شده است ، كه خدا بر همه چيز قادر است ، دلالت بر اين دارد كه ممتنعات و امرى چند كه محالند شىء نيستند ، و همچنين بر واجب و ممكن شىء اطلاق مىتوان نمود ، و در ممتنعات قصور از جانب قدرت خدا نيست ، بلكه قصور از جانب آن محلّ است ، كه چون محال اوست ، قابل آن نيست كه وجود به آن تعلّق يابد ، و چگونه قصور در قدرت كسى باشد كه خزانهء او عدم باشد ، و آنچه خواهد به محض اراده كه تعبير از آن به لفظ « كن » موجود نمايد .\r\nچنانچه منقول است از حضرت امام جعفر صادق عليه السّلام كه : حضرت موسى به كوه طور رفت و با خداوند خود مشغول مناجات شد ، و گفت : خداوندا خزينه‌هاى خود را به من بنما ، فرمود : كه اى موسى خزانهء من آن است كه هر امرى را كه اراده\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nنمايم مىگويم موجود شو آن شىء موجود مىشود « 1 » . و چون اين ده اصل از اصول ضروريّه دين بود ، و اعتقاد به آنها لازم بود ، و اختلاف بسيار از اهل باطل در آنها شده بود ، موافق طريق اهل بيت عليهم السّلام بر وجه اجمال بيان نمود ، كه به شبهات ارباب شكوك و ضلالت از راه دين به در نروى و السّلام على من اتبع الهدى .\r\n\r\n[ ثمّ الإيمان بي ، و الإقرار بأنّ اللّه تعالى أرسلني إلى كافّة الناس ، 
  ]\r\nثمّ الإيمان بي ، و الإقرار بأنّ اللّه تعالى أرسلني إلى كافّة الناس ، بشيرا و نذيرا  وَ داعِياً إِلَى اللَّهِ بِإِذْنِهِ وَ سِراجاً مُنِيراً  .\r\nحضرت رسالت صلّى اللّه عليه و آله فرمود به ابو ذر : بعد از معرفت ذات و صفات واجب و ايمان به آنها ، ايمان به من است ، و اقرار نمودن به اينكه حق‌تعالى مرا به كافّهء آدميان به پيغمبرى فرستاده ، كه اطاعت‌كنندگان را بشارت مىدهم به ثوابهاى غير متناهى ، و مخالفت‌كنندگان را مىترسانم از عذابهاى الهى ، و مىخوانم مردم را به سوى خدا و اطاعت او به فرمان او و توفيق او ، و چراغ نور بخشنده‌ام كه مردم را از تاريكيهاى جهل و ضلالت به نور ايمان و هدايت مىرسانم .\r\nبدان كه يكى از اصول دين اقرار به نبوّت پيغمبر آخر الزمان صلّى اللّه عليه و آله است ، و بيان اين امر در اين مختصر بر وجه كمال نمىتوان نمود ، و ليكن مجملى از آن را در ضمن چند فايده تحرير مىنمايد .\r\n\r\nفايدهء اولى در بيان ضرورت وجود نبى و احتياج خلايق به او\r\nبدان كه اين بسى ظاهر و معلوم است كه غرض الهى از خلق اين عالم تحصيل منفعتى از براى خود نيست ، چه معلوم است كه او غنىّ بالذات است ، و در هيچ\r\n\r\n\r\n","description":"","footnote":"\r\n( 1 ) بحار الانوار 4 / 135 - 136 ح 1 .\r\n","page_name":" 126 ","page_number":126},
  {"content":"\r\n\r\nكمالى به غير محتاج نيست ، بلكه غرض آن است كه افراد قابلهء خلق را به كمالاتى كه قابل آن باشند فائز گرداند و نشأهء انسانى چنانچه سابقا به آن اشاره شد از جميع مخلوقات قابليّت و استعداد كمالات زياده دارد ، و عرض كمالاتش از رتبهء خاتم الانبياست ، كه اشرف مكنونات است ، تا رتبهء عمرى و ابو بكرى و ابو جهلى كه اخس موجوداتند .\r\nو ظاهر است كه كمال نوع انسانى به تحصيل كمالات ، و رفع نقايص مىشود ، و شكّى نيست كه اين نوع از كمال بدون معلّم ربّانى كه از جانب حق‌تعالى مؤيّد بوده باشد ، و به وحى الهى حسن و قبح اشياء را داند ، و به وعد و وعيد مردم را بر خيرات بدارد ، ميسّر نيست ، چه ظاهر است كه نفوس بشرى به اعتبار دواعى شهوات و لذّات راغب به بديها مىباشند ، و امور قبيحه در نظر ايشان مستحسن مىباشد ، و اكثر مردم امور قبيحه را به شهوات خود حسن مىدانند .\r\nو ايضا معلوم است كه اين امور بدون وعده به ثوابها و وعيد از عقابها متمشى نمىشود . و معلوم است كه عقل انسانى بدون وحى ربّانى احاطه به خصوصيّات ثواب هر عملى و عقاب هر جرمى نمىكند ، پس به غير شخصى كه از جانب حق سبحانه و تعالى مأمور باشد و حسن و قبح اشيا را به وحى الهى داند ، ارشاد خلق و تكميل ايشان حاصل نمىگردد ، و اين شخص را ناچار است از دو جهت : يكى جهت بشريّت ، كه به آن اعتبار محال است ، و مؤانست و مكالمه و مصاحبت با مكلّفين نمايد ، و الفت و آميزش با ايشان كند ، كه سخن او در نفس ايشان تأثير نمايد . و جهت ديگر جهت روحانيّت و تقدّس و كمال است ، كه به آن جهت مستعدّ فيوضات نامتناهى ، و قرب به جناب اقدس الهى بوده باشد ، كه از جهت ثانى استفاضهء علوم و حكم و معارف نمايد ، و به جهت اوّل به خلق رساند .\r\nچنانچه منقول است كه زنديقى به خدمت حضرت صادق عليه السّلام آمد ، و سؤالهائى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنمود ، و به جوابهاى آن حضرت به شرف اسلام فائز گرديد ، از جملهء آن سؤالها اين بود كه : به چه دليل اثبات انبيا و رسل مىنمائيد ؟ حضرت فرمودند : چون ما ثابت كرديم خداوندى را كه خالق و صانع ماست و منزّه است از صفات جميع مخلوقين ، و آن صانع حكيم است ، و بناى جميع امورش بر حكمت و مصلحت است ، و خلق او را نمىتوانند ديد ، و به لمس و حس درنمىآيد ، و جسم نيست كه با او روبرو و مكالمه و محاجّه و گفتگو نمايند ، پس ثابت شد كه بر وفق حكمت بايد رسولان در ميان او و خلايق باشند ، كه ايشان را دلالت نمايند بر آنچه مصلحت ايشان در آن است ، و باعث نفع ايشان است ، و راهنمائى كنند ايشان را به چيزى چند كه باعث بقاى نوع ايشان است ، و ترك آنها مورث فناى ايشان است .\r\nپس ثابت شد كه جمعى مىبايد باشند ، كه از جانب حكيم عليم مردم را امر و نهى نمايند ، و تكاليف الهى و حكم ربّانى را به خلق برسانند ، و ايشان پيغمبران و اوصياى ايشانند ، كه برگزيده‌هاى خدايند از ميان خلق ، كه ايشان را تأديب به حكمت نموده ، و مبعوث به حكمت ساخته ، كه در اخلاق و صفات با عامّهء خلق شريك نيستند ، و در خلق و صورت و تركيب به ايشان شبيهند ، و از جانب خدا مؤيّدند به دلائل و معجزات و براهين و شواهد ، كه بر حقيقت ايشان دلالت مىكند ، مثل مرده زنده كردن ، و كور روشن كردن ، و پيس را شفا دادن ، و هرگز زمين خدا از يكى از ايشان خالى نمىباشد ، كه كمال علم و معجزه‌اش دليل حقيّت اوست ، و هر وصى دليل است بر حقيّت پيغمبرش « 1 » .\r\nبدان كه حضرت در اين حديث اشاره به دليل ديگر نيز فرموده ، كه چون انسان مدنى الطبع است ، و هر فردى به ديگرى در امور معاش و معاد خود محتاجند ، و با\r\n\r\n\r\n","description":"","footnote":"\r\n( 1 ) بحار الانوار 11 / 29 - 30 ح 20 .\r\n","page_name":" 128 ","page_number":128},
  {"content":"\r\n\r\nيكديگر آميزش ايشان ضرور است ، و آميزشها باعث منازعات و مشاجرات مىشود ، پس ناچار است ايشان را از حاكمى كه رفع منازعات ايشان نمايد ، به نحوى كه حيفى و ميلى در حكم او نباشد ، و اگرنه به زودى يكديگر را مىكشند و فانى مىشوند ، و اگر اين حاكم تا مؤيّد از جانب خدا نباشد مأمون از حيف و ميل نيست ، و ايضا حكم موقوف است بر علم به خصوصيّات احكام ، و ظاهر است كه عقل بشرى احاطه به جميع خصوصيّات احكام نمىتواند نمود ، پس حاكم بايد مؤيّد به وحى باشد .\r\n\r\nفايدهء ثانيه در معجزه\r\nبدان كه دليلى كه عامّهء ناس به آن علم به نبوّت نبى به هم توانند رسانيد معجزه است ، و آن عبارت است از امر خارق عادت كه از مدّعى پيغمبرى ظاهر گردد ، و ديگران از اتيان به مثل آن عاجز باشند ، مانند عصا را اژدها كردن ، و مرده زنده كردن ، و ماه را شق كردن .\r\nو وجه دلالت معجزه بر نبوّت ظاهر است ، چه هرگاه شخصى دعوى نمايد كه من پيغمبر و فرستادهء خدايم ، و گواه بر حقيت من اين است كه فلان امر غريب را خدا بر دست من جارى مىكند ، و مطابق آنچه گفته به ظهور درآيد ، و آن كار خارج از طاقت بشر باشد ، علم به هم مىرسد كه آن شخص فرستادهء خدا است .\r\nهمچنان كه هرگاه شخصى به حضّار مجلس پادشاهى بگويد كه من از جانب پادشاه مأمور شده‌ام كه شما را به فلان كار بدارم ، و شاهد بر صدق من آنكه پادشاه آن روزنه را سه مرتبه مىبندد و مىگشايد ، يا سه بار از تخت برمىخيزد و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمىنشيند ، و پادشاه سخن آن شخص را مىشنيده باشد ، خواه حاضر باشد نزد آن جماعت بىحجاب و خواه پرده در ميان باشد ، و بعد از آن مطابق گفتهء آن شخص از پادشاه به ظهور آيد ، جميع حاضران را يقين به هم مىرسد كه آن شخص راست مىگويد .\r\nو نيز اگر خداى تعالى معجزه را برطبق گفتهء مدّعى كاذب ظاهر سازد ، تصديق او كرده باشد ، و تصديق كاذب قبيح است ، و بر خدا روا نيست ، و ايضا چگونه عقل تجويز مىنمايد كه از خداوند با نهايت لطف و رحمت اين‌چنين تصديقى كه موجب ضلالت ابدى خلق باشد به‌ظهور درآيد ، و همچنان كه از ديدن معجزه علم به نبوّت مىرسد از علم به ظهور از راه اخبار متواتره نيز علم به هم مىرسد ، چنانچه ما را از تواتر وجود شهر مكّه علمى به هم رسيده كه بعد از ديدن هيچ زياده نمىشود .\r\n\r\nفايدهء ثالثه در تقرير دليل بر نبوّت پيغمبر آخر الزمان محمّد بن عبد اللّه بن عبد المطّلب صلّى اللّه عليه و آله است\r\nبدان كه معجزات ظاهرات و آيات باهرات آن حضرت فوق حدّ و احصاست ، و از جملهء معجزات آن حضرت قرآن مجيد است ؛ زيرا كه به تواتر معلوم شده است قرآن را برطبق دعواى نبوّت خود معجزه آوردند ، و جميع فصحا و بلغاى قبايل عرب را با آنكه از ريگ بيابان بيشتر بودند ، تكليف نمودند كه در برابر يك سورهء كوچك از سوره‌هاى قرآنى سوره‌اى بياوريد ، كه در بلاغت و فصاحت مثل آن باشد ، و با وفور جماعات و كثرت ايشان ، و شدّت عداوت و عصبيّت و كفرى كه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nداشتند ، چندان‌كه سعى كردند چيزى نتوانستند آورد ، و همه اعتراف به عجز كردند ؛ و به مقاتله و كشته شدن تن دردادند ، و به اين امر اتيان نكردند ، با اينكه در آن زمان فصاحت و بلاغت پيشهء ايشان بود ، و مدار ايشان بر خطب و اشعار بود .\r\nچنانچه ابن بابويه عليه الرحمه روايت كرده است كه : ابن السكّيت كه از علماى عامّه بود به خدمت حضرت امام رضا عليه السّلام آمد ، و سؤال كرد كه چرا خداوند عالميان موسى بن عمران را بايد و بيضا و عصا و چيزى چند كه شبيه به سحر بود فرستاد ؟ و حضرت عيسى را به طب فرستاد ؟ و پيغمبر ما را با معجزهء سخن و كلام فرستاد ؟\r\nحضرت فرمود كه : خدا چون موسى را فرستاد بر اهل عصرش سخر غالب بود ، و ساحران در آن زمان بسيار بودند ، لهذا موسى را با معجزه چند فرستاد كه به آن امرى كه ايشان در آن مهارت داشتند شبيه بود ، و سحر ايشان را باطل گردانيد ، و ايشان عاجز شدند از برابرى آن ، و به اين نحو حجّت را بر ايشان تمام كرد . و حضرت عيسى عليه السّلام در زمانى مبعوث گرديد كه كوفت‌هاى مزمن و بلاهاى عظيم در آن زمان به هم رسيده بود ، و مردم به طبيب بسيار محتاج بودند ، و اطبّاى ماهر بودند ، پس او را به معجزه‌اى چند فرستاد از مرده زنده كردن ، و كور و پيس را شفا بخشيدن ، كه اهل آن عصر از آنها عاجز شدند ، و حجّت الهى بر ايشان تمام شد و پيغمبر ما را در زمانى مبعوث گردانيد ، كه مدار اهل آن عصر بر خطبها و كلامهاى بليغ و اشعار بود ، و تفاخر ايشان به همين صنعت سخن بود ، پس آن حضرت از كتاب الهى و مواعظ و احكام چيزى چند آورد ، كه ايشان معترف به عجز خود شدند ، و حجّت خدا را بر ايشان تمام كرد .\r\nابن السكّيت گفت : و اللّه كه مثل تو عالمى در اين زمان نديده‌ام ، بگو كه امروز حجّت خدا بر مردم چه چيز است ؟ فرمود كه : حجّت خدا در اين زمان عقل\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاست ، كه به آن تميز نمائى ميان كسى كه راست بر خدا گويد ، و تصديق او نمائى ، و به گفتهء او عمل كنى ، و كسى كه دروغ بر خدا بندد ، او را تكذيب كنى ، ابن السكّيت گفت : و اللّه كه جواب حق همين است « 1 » .\r\nو غير قرآن از معجزات و خوارق عادات كه در كتب خاصّه و عامّه روايت نموده‌اند و اكثر آنها به تواتر پيوسته بسيار است ، و بر تقدير عدم تواتر بعضى ، در متواتر بودن بعضى قدر مشتركى است ، و ميان آنها شكّى نيست ، مثل شقّ قمر ، و حركت كردن درخت از جاى خود و آمدن به نزد آن حضرت ، و باز به فرمودهء او به جاى خود برگشتن ، و جارى شدن آب از ميان انگشتان مباركش به نحوى كه جميع لشكر و چهارپايان از آن سيراب شدند ، و تسبيح گفتن سنگ‌ريزه در دست آن حضرت ، و سخن گفتن بزغالهء مسموم كه زهر بر من زده‌اند ، و سير گردانيدن جمعى كثير از طعام اندك ، و گرويدن جن ، و برگردانيدن آفتاب براى حضرت امير المؤمنين عليه السّلام ، و شهادت دادن سوسمار بر نبوّت او ، و شكوه كردن ناقه از صاحبش .\r\nو با وجود چيزى نخواندن و از بشرى تعليم نگرفتن ، از احوال گذشتها از پيغمبران و غير ايشان خبر دادن موافق واقع بدون خللى و اختلافى ، و با اين حال بر جميع مطّلع بودن ، و از هيچ‌كس در حجّت مغلوب نشدن ، و در هيچ سؤال عاجز از جواب نشدن ، و خبر دادن از وقوع امور بسيار در زمان آينده ، و همه به فعل آمدن ، مثل فتح مكّه ، و فتح خيبر ، و مغلوب شدن روم ، و مفتوح گشتن خزاين فارس و روم به دست اهل اسلام ، و مقاتله نمودن حضرت امير المؤمنين عليه السّلام با سپاه عايشه و طلحه و زبير و معاويه و خوارج نهروان ، و مظلوميّت اهل بيت عليهم السّلام ، و\r\n\r\n\r\n","description":"","footnote":"\r\n( 1 ) بحار الانوار 11 / 70 - 71 ح 1 .\r\n","page_name":" 132 ","page_number":132},
  {"content":"\r\n\r\nوفات حضرت فاطمه و شهادت حسنين صلوات اللّه عليهم ، و اختلاف امّت به هفتاد و سه فرقه ، و مسلّط گشتن اهل اسلام بر بلاد ، و غالب گشتن دين بر اديان انبياى سابق ، و به هم رسيدن صوفيّه در اين امّت ، چنانچه در حديث ابو ذر خواهد آمد ، و امثال اين معجزات زياده از آن است كه احصا توان نمود .\r\nو قطع‌نظر از اينها از ملاحظهء اوصاف و اطوار آن حضرت از نسب و حسب ، و علم ، و حلم ، و خلق ، و همّت ، و مروّت ، و امانت ، و ديانت ، و عدالت ، و شجاعت ، و فتوّت ، و زهد ، و ورع ، و رياضت ، و عبادت ، و ترك علايق ، و صفاى طينت ، و مجاهدهء با نفس ، و حسن سلوك ، و كيفيّت معاشرت با خلق ، و راستى گفتار ، و درستى كردار ، و استقرار محبّتش در دلها ، و ساير صفات حميده و آثار پسنديده آن جناب ، هر عاقلى را جزم به حقيقت آن حضرت به هم مىرسد .\r\nو هم‌چنين اگر كسى اندك تأمّلى بكند در احكام دين و ضوابط شريعت مقدّسهء او ، مىداند كه اين قانون و اين نسق از غير خداوند عالميان نمىباشد ، و اخبار به بعثت آن حضرت در كتابهاى انبياى سابقه كه الحال در ميان هست بسيار است ، و ذكر آنها موجب تطويل مىشود ، و در بيان معجزات آن جناب به ايراد يك حديث در اين باب اكتفا مىنمائيم .\r\nحميرى در كتاب قرب الاسناد به سند عالى از معمّر روايت كرده كه : حضرت امام رضا عليه السّلام فرمود كه : پدرم موسى بن جعفر عليهما السّلام مرا خبر داد كه روزى نزد پدرم جعفر بن محمّد عليهما السّلام بودم ، و من طفل خماسى بودم ، يعنى قامتم پنج شبر بود ، يا پنج‌ساله بودم ، كه جماعتى از يهود به خدمت پدرم آمدند ، و گفتند : تو فرزند محمّدى كه پيغمبر اين امّت است ، و حجّت بر اهل زمين است ؟ فرمود : بلى ، ايشان گفتند : ما در تورات خوانده‌ايم كه خدا حضرت ابراهيم و فرزندان او را كتاب و حكمت و نبوّت كرامت كرده ، و براى ايشان پادشاهى و امامت مقرّر فرموده ، و\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهميشه چنين يافته‌ايم اولاد پيغمبران را كه پيغمبرى و وصايت از ايشان تجاوز نمىنمايد ، و به غير ايشان نمىرسد ، پس چرا از شما كه نسل پيغمبريد به دررفته و به ديگران قرار گرفته ، و شما را ضعيف و مغلوب مىبينيم ، و حرمت پيغمبر شما را در امر شما مراعا نمىدارند ، و شما را چنانچه بايد اكرام نمىنمايند ؟\r\nچشمان حضرت صادق عليه السّلام گريان شد و فرمود : بلى هميشه پيغمبران و اوصيا و امينان خدا مظلوم و مقهور بوده‌اند ، و به ناحق كشته شده‌اند ، و هميشه ظالمان غالب بوده‌اند ، و اندكى از بندگان خدا شاكر و مطيع او مىباشند ، ايشان گفتند كه :\r\nانبيا و اولاد ايشان بىتعليم خلق علوم الهى را مىدانند ، و به تلقين الهى عالم به علوم او مىباشند ، و ائمّه و پيشوايان خلق خليفه‌هاى پيغمبران و اوصياى ايشان چنين مىبايد باشند ، آيا علوم الهى به شما چنين رسيده ؟\r\nحضرت به من فرمود كه : پيش بيا اى موسى ، پس من نزديك رفتم دست بر سينهء من ماليد ، و فرمود كه : خداوندا تو او را تقويت فرما و تأييد كن به نصرت و يارى خود به حقّ محمّد و آل محمد ، و به آن گروه يهود گفت : آنچه مىخواهيد از او سؤال نمائيد ، ايشان گفتند كه : ما چگونه سؤال كنيم از طفلى كه هنوز چيزى نيافته ، و به مرتبه علم نرسيده ؟ من گفتم به ايشان كه : سؤال نمائيد از روى تفقّه و فهميدن ، و عنت و لجاج را بگذاريد .\r\nگفتند : ما را خبر ده از نه آيتى كه خدا معجزهء حضرت موسى گردانيده بود .\r\nمن گفتم : عصا بود كه اژدها مىشد ، و دست خود را از گريبان بيرون مىآورد جهان را از نور روشن مىساخت ، و ملخ و شپش و وزغ و خون را بر اصحاب فرعون گماشت ، و طور را بر بالاى سر بنى اسرائيل آورد ، و منّ و سلوى براى ايشان فرستاد ، و منّ و سلوى هر دو يك آيت است ، و دريا را براى ايشان شكافت .\r\nگفتند : راست گفتى ، بگو پيغمبر شما چه آيت و معجزه آورده كه به آن شك از\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدل امّتش زايل شد ، و به او گرويدند ؟ گفتم : آيات و معجزات او بسيار است من پاره‌اى را به‌شمارم ، گوش بداريد و بفهميد و حفظ نمائيد .\r\nامّا اوّل : شما مىدانيد كه جنّ و شياطين پيش از بعثت آن حضرت به آسمانها مىرفتند و گوش مىدادند ، و خبرها به زمين مىآوردند ، و به كاهنان مىگفتند ، و بعد از رسالت او ايشان را به تير شهاب و ريختن ستاره‌ها راندند و منع كردند ، و كاهنان و ساحران باطل شدند ، و خبرهاى ايشان منقطع شد .\r\nدوّم : سخن گفتن و گواهى دادن گرگ بر پيغمبرى آن حضرت ، چنان‌كه در قصّهء ابو ذر گذشت .\r\nسوّم : آنكه اتّفاق داشتن دوست و دشمن بر راستى لهجه و امانت و ديانت و دانائى او در ايّام طفوليت ، و در هنگام شباب و جوانى ، و در سنّ كهولت و پيرى او ، و همه معترف بودند كه مانند او در علوم و كمالات نيست .\r\nچهارم : آنكه چون سيف بن ذى يزن پادشاه حبشه شد ، گروه قريش با عبد المطّلب به نزد او رفتند ، و از احوال آن حضرت از ايشان سؤال كرد ، و اوصاف آن حضرت را به ايشان گفت كه : پيغمبرى با اين اوصاف در ميان شما به هم خواهد رسيد ، جميع قريش اقرار كردند كه اين اوصاف محمّد است كه تو مىشمارى ، گفت : زمان بعثت او نزديك شده است ، و مستقرّ او در مدينه خواهد بود ، و در آنجا مدفون خواهد شد .\r\nپنجم : آنكه چون ابرهة بن يكسوم ، كه پادشاه يمن بود ، فيلان را آورد كه كعبه را خراب كند قبل از بعثت آن حضرت ، عبد المطّلب گفت : اين خانه صاحبى دارد نمىگذارد كه آن را خراب كنند ، و اهل مكّه را جمع كرد و دعا كرد ، و اين بعد از خبر سيف بن ذى يزن بود ، و به بركت آن حضرت ابابيل را بر ايشان فرستاد ، و ايشان را هلاك كرد ، و مكّه و اهل مكه را نجات داد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nششم : ابو جهل سنگى برگرفت و به طلب آن حضرت بيرون آمد ، ديد كه در پشت ديوارى خوابيده ، خواست كه آن سنگ گران را بر روى آن حضرت بيندازد ، به دستش چسبيد ، و چندان‌كه تلاش كرد نتوانست انداخت .\r\nهفتم : آنكه ابو جهل از اعرابى شترى خريده بود ، و زرش را نمىداد ، اعرابى به نزد قريش آمد و شكايت كرد ايشان از باب تمسخر آن حضرت را نشان اعرابى دادند ، و حضرت در نزد كعبه نماز مىگذارد ، و گفتند : او را بگو كه حقّ تو را از ابو جهل بگيرد ، چون اعرابى نزد حضرت آمد ، و طلب نصرت نمود ، حضرت او را با خود به در خانهء ابو جهل برد ، و در را كوفت ، ابو جهل متغيّر الاحوال بيرون آمد و گفت : چه‌كار دارى ؟ فرمود : حقّ اعرابى را بده ، گفت : مىدهم و در ساعت حقّ اعرابى را تسليم كرد ، اعرابى به نزد قريش آمد و گفت : خدا شما را جزاى خير دهد ، آن شخص حقّ مرا از او گرفت ، قريش به ابو جهل گفتند كه : حقّ اعرابى را به فرمودهء محمّد دادى ؟ گفت : بلى ، گفتند : ما استهزاء به اعرابى مىكرديم ، و مىخواستيم تو را به آزار محمّد بداريم ، ابو جهل گفت : كه چون در را گشودم ، گفت : حقّ اعرابى را بده ، نظر كردم جانور مهيبى از بابت شتر ديدم كه دهان باز كرده و رو به من آورده مىگويد بده ، و اگر مىگفتم نه سرم را مىكند ، از ترس دادم .\r\nهشتم : آنكه قريش نضر بن الحارث و عقبة بن أبي معيط را به نزد يهودان مدينه فرستادند ، كه احوال آن حضرت را از ايشان بپرسند ، كه او پيغمبر است يا نه ، و پادشاهى او ثباتى خواهد داشت ، چون بيامدند ، يهود گفتند كه : اوصاف او را به ما نقل كنيد ، چون ذكر كردند ، پرسيدند كه : از شما چه جماعت تابع او شده‌اند ؟\r\nگفتند : مردم پست و فقير تابع او گرديده‌اند ، يكى از علماى ايشان فرياد برآورد كه همين پيغمبرى است كه ما اوصاف او را در تورات خوانده‌ايم ، و خوانده‌ايم كه قوم او زياده از ديگران با او دشمنى خواهند كرد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنهم : آنكه چون حضرت از مكّه هجرت فرمود ، قريش سراقة بن جعشم را به طلب آن حضرت فرستادند ، چون حضرت او را ديد فرمودند كه : خداوندا دفع شرّ او از ما بكن ، در حال پاهاى اسبش بر زمين فرورفت ، فرياد برآورد : اى محمّد مرا رها كن ، و من عهد مىكنم كه هميشه خيرخواه تو باشم ، و با دشمن تو مصالحه ننمايم ، حضرت فرمودند : خداوندا اگر راست مىگويد اسبش را رها كن ، پس رها شد و برگشت ، و از آن عهد برنگشت .\r\nدهم : آنكه عامر بن الطفيل و ازيد بن قيس هر دو به نزد آن حضرت آمدند ، و عامر به ازيد گفت : چون به نزد او مىروم من او را مشغول سخن مىسازم تو به شمشير كار او را بساز ، چون بيامدند چندان‌كه عامر با حضرت سخن گفت ازيد كارى نكرد ، چون بيرون آمدند ازيد را زياده از حد ملامت كرد كه ترسيدى ، او گفت : هرگاه اراده مىكردم كه بزنم به غير تو ديگرى را نمىديدم ، و اگر مىزدم بر تو مىزدم .\r\nيازدهم : آنكه روزى ازيد بن قيس و نضر بن الحرث با يكديگر متّفق شدند كه غيب از آن حضرت بپرسند ، چون به خدمت آن حضرت رسيدند ، حضرت متوجّه ازيد شدند و فرمودند : به ياد دارى روزى را كه با عامر آمدى ، و قصد كشتن من داشتى و خدا نگذاشت ، و تمام قصّه را نقل فرمود ، ازيد گفت : و اللّه كه به غير من و عامر كسى از اين قصّه خبر نداشت ، و كسى تو را باخبر نكرده مگر ملك آسمان ، و شهادت گفت و مسلمان شد .\r\nدوازدهم : آنكه گروهى از يهود آمدند نزد جدّم على بن ابى طالب و گفتند :\r\nرخصت بگير كه ما بر پسر عمّت درآئيم كه سؤالى چند از او داريم ، چون حضرت رخصت طلبيد ، حضرت رسول فرمود كه : از من چه مىخواهند ؟ من بنده‌اى از بندگان خدايم ، آنچه به من تعليم مىنمايد مىدانيم ، پس رخصت فرمود ، چون\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nداخل شدند فرمود : مىخواهيد خود سؤال كنيد يا من مطلب شما را بيان كنم ؟\r\nايشان گفتند : تو بيان كن ، فرمود : آمده‌ايد كه از احوال ذى القرنين سؤال كنيد ، گفتند : بلى ، فرمود : طفلى بود از اهل روم ، و پادشاه شد ، و به مشرق و مغرب عالم رفت ، و در آخر سد را بنا كرد ، گفتند : گواهى مىدهيم كه چنين است .\r\nسيزدهم : آنكه وابصة بن معبد اسدى به خدمت حضرت آمد ، و در خاطر گذرانيد كه از هر گناه و ثوابى از او سؤال خواهم كرد ، حضرت فرمود : آمده‌اى كه سؤال از نيكى و گناه بكنى ، پس دست بر سينهء او زد و فرمود : برو نيكى آن چيزى است كه نفس تو به آن مطمئن شود ، و دلت گواهى بدهد كه آن حق است ، و در سينه‌ات حقيّت آن مستقر گردد ، و اثم و گناه آن است كه در سينه‌ات گردد ، و در دلت جولان كند ، و دلت بر حقيّت آن گواهى ندهد ، و هرچند تو را فتوى دهند كه خوب است آن را مكن .\r\nچهاردهم : آنكه گروه عبد القيس به خدمت آن حضرت آمدند ، و چون مطلب ايشان به عمل آمد ، حضرت فرمود : خرماى بلاد خود را كه همراه داريد بياوريد ، هريك از ايشان نوعى از خرما آوردند ، حضرت نام آن خرماها را همه فرمود ، ايشان گفتند : تو خرماى بلاد ما را از ما بهتر مىشناسى ، پس حضرت خصوصيّات زمينها و خانه‌هاى ايشان را بيان فرمود ، گفتند : مگر تو بلاد و خانه‌هاى ما را ديده‌اى ؟\r\nحضرت فرمود : حجاب از پيش من برداشتند و از اينجا ديدم ، پس يكى از ايشان برخاست و گفت : خالوئى دارم ديوانه شده است ، حضرت او را طلبيد و ردايش را گرفت و سه مرتبه فرمود بيرون رو اى دشمن خدا ، همان ساعت عاقل شد ، و گوسفند پيرى با خود داشتند ، حضرت گوش او را در ميان دو انگشت خود گرفت و فشرد به شكل داغ علامتى در آن پيدا شد و فرمود : بگيريد اين را كه اين علامت در گوش اين گوسفند خواهد بود تا روز قيامت ، و هنوز در گوش اولاد آن اين علامت هست و معروف است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nپانزدهم : آنكه در سفرى حضرت بر شترى گذشت كه او وامانده بود و حركت نمىكرد ، آبى طلبيد و مضمضه نمود و در ظرفى كرد ، و در گلوى شتر ريخت ، و فرمود : خداوندا چنين كن كه خلاد و عامر و رفيق ايشان را برگيرد ، پس ايشان هر سه سوار شتر شدند و برجست و در پيش شتران ديگر مىدويد .\r\nشانزدهم : آنكه در سفرى ناقهء يكى از صحابه گم شد او گفت : اگر او پيغمبر است مىداند كه شتر من در كجاست ، حضرت او را طلبيد و گفت : ناقهء تو در فلان موضع مهارش به درختى بند شده است ، او رفت و گرفت .\r\nهفدهم : آنكه حضرت بر شترى گذشت ، آن شتر سر در پيش آورد و سخنى گفت ، حضرت فرمود : شكايت از صاحبش مىكند كه با او بد سر مىكند ، حضرت صاحبش را طلبيد فرمود : اين شتر را به ديگرى به فروش و به راه افتاد ، آن شتر برجست و از پى حضرت روان شد و فرياد مىكرد و استغاثه مىنمود ، حضرت فرمود : مىگويد كه : از براى من صاحب نيكوئى به هم رسان ، پس حضرت فرمود حضرت امير المؤمنين را كه اين را خريدارى نما ، حضرت او را خريد و داشت تا جنگ صفّين .\r\nهيجدهم : آنكه روزى در مسجد نشسته بودند شترى از در مسجد درآمد ، و همه جا دويد تا به نزد آن حضرت آمد ، و سر در دامن حضرت گذاشت و استغاثه كرد ، حضرت فرمود : مىگويد صاحب من امروز مرا مىخواهد براى وليمهء فرزندش بكشد ، و از من استغاثه مىنمايد كه نگذارم او را بكشد ، شخصى از صحابه گفت :\r\nبلى شتر فلان شخص است ، و امروز براى وليمهء پسرش ارادهء كشتن اين شتر دارد ، حضرت فرستاد و شفاعت فرمود از كشتن او گذشت .\r\nنوزدهم : آنكه حضرت نفرين فرمود بر قبيلهء مضر كه خدا قحط بر ايشان مستولى سازد ، ايشان مبتلا به قحط شدند ، به خدمت حضرت فرستادند و اضطرار خود را\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nعرض كردند كه از تقصير ايشان بگذرد ، حضرت فرمود ، خداوندا نفرين مرا بر ايشان مستجاب فرمودى ، اكنون التماس مىنمايم كه بر ايشان باران نافعى زود بفرستى ، و چنين كنى كه ضررى به ايشان نرساند هنوز ، حضرت در دعا بود كه بارانى ريخت كه عالم را گرفت ، و يك هفته بر ايشان باريد ، اهل مدينه آمدند و گفتند : يا رسول اللّه راههاى ما بند شد ، و بازارهاى ما بسته شد ، حضرت اشاره فرمود به ابر كه بر حوالى ببارد و بر ما مبار ، ابر از مدينه دور شد تا يك ماه در حوالى مدينه مىباريد .\r\nبيستم : آنكه حضرت را قبل از بعثت در طفوليّت ابو طالب به سفر شام برد ، در راه در حوالى دير به بحيراى راهب فرود آمدند ، و بحيرا علوم كتب آسمانى را مىدانست ، و در تورات و كتب ديگر خوانده بود كه پيغمبر آخر الزمان در اين اوقات بر اين مكان عبور خواهد فرمود ، چون اين قافله را ديد فرمود : طعامى مهيّا كردند ، و اهل قافله را به ضيافت طلبيد ، و در ميان ايشان چندان‌كه تفحّص نمود كسى را نيافت موافق اوصافى باشد كه در كتب خوانده بود ، گفت : آيا بر سربارهاى شما ديگر كسى از قوم شما مانده است كه حاضر نشده باشد ؟ گفتند : بلى طفل يتيمى هست با ما كه نيامده است .\r\nبحيرا نظر كرد ديد كه حضرت خوابيده ، و ابر بر سر حضرت سايه كرده ، بحيرا گفت : آن يتيم را بطلبيد كه او درّ يتيم است ، و مطلب من آن پيغمبر واجب التعظيم است ، چون حضرت متوجّه شدند ، بحيرا ديد كه ابر با آن آفتاب فلك نبوّت حركت مىكند و سايه مىافكند ، بيامد و شرايط بندگى به تقديم رسانيد ، و به قريش گفت :\r\nاين پيغمبر آخر الزمان است ، و از جانب خدا مبعوث خواهد شد ، و از احوال آن حضرت بسيار بيان كرد .\r\nبعد از آن خبر ، قريش از آن حضرت مهابت بسيار داشتند ، و زياده تعظيم\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىنمودند ، و چون به مكّه آمدند ، ساير قريش را خبر دادند ، و به اين سبب خديجه بنت خويلد به تزويج آن حضرت رغبت فرمود ، و او بزرگ زنان قريش بود ، و صناديد و اكابر قريش همه خواستگارى او نمودند ابا كرد ، و به شرف مزاوجت آن حضرت مشرّف شد .\r\nبيست و يكم : آنكه قبل از هجرت على بن ابى طالب را فرمود كه : خديجه را بگو كه طعامى مهيّا كند ، و فرمود كه خويشان ما را از فرزندان عبد المطّلب طلب كن ، حضرت چهل نفر از خويشان را طلب نمود ، چون بيامدند ، فرمود : يا على طعام بياور ، حضرت آن‌قدر طعام بياوردند كه سه نفر سير توانند شد ، به ايشان فرمود بخوريد و بسم اللّه بگوئيد ، ايشان بسم اللّه نگفتند ، حضرت خود بسم اللّه فرمود ، ايشان به خوردن مشغول شدند ، و همگى سير شدند ، ابو جهل گفت : محمّد خوب سحرى براى شما كرد ، به طعام سه نفر چهل نفر را سير كرد ، از اين سحر بالاتر نمىباشد ، حضرت امير فرمود : بعد از چند روز ديگر ايشان را طلبيد ، و از همان قدر طعام ايشان را سير گردانيد .\r\nبيست و دوم : آنكه حضرت امير المؤمنين فرمود : من به بازار رفتم ، و گوشتى خريدم به يك درهم ، و قدرى ذرّت گرفتم به يك درهم ، و به نزد حضرت فاطمه عليها السّلام آوردم ، فاطمه ذرّت را نان پخت ، و گوشت را شوربا كرد ، و فرمود : اگر پدرم حضرت رسول را مىطلبيدى با يكديگر مىخورديم ، چون به خدمت آن حضرت آمدم بر پهلو خوابيده بود ، و مىفرمود : خداوندا پناه مىبرم به تو از گرسنگى ، من عرض نمودم : يا رسول اللّه طعامى نزد ما حاضر شده اگر ميل مىفرمائى ، برخاستند و از ضعف بر من تكيّه فرمودند .\r\nچون به نزد حضرت فاطمه آمدند فرمودند : اى فاطمه طعام بياور ، حضرت فاطمه ديگ را با گردهاى نان حاضر گردانيد ، حضرت جامه بر روى نان پوشيده و\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nفرمود كه : خداوندا بركت ده طعام ما را ، پس فرمود نه كاسه و نه گرده نان براى زنان خود يك‌يك جدا كردند و فرستادند ، پس فرمود از براى فرزندان و شوهر خود حصّه‌اى بگذار ، پس فرمود : خود تناول نما و براى همسايگان همه حصّه بفرست ، و بعد از اينها هم تا چند روز آن بركت نزد ما بود و از آن مىخورديم .\r\nبيست و سوّم : آنكه زن عبد اللّه بن مسلم گوسفندى براى آن حضرت آورد كه به زهر بريان كرده بود ، و در آن‌وقت بشر بن البرّاء بن عازب در خدمت آن حضرت بود ، و او از آن تناول كرد و حضرت تناول نفرمود ، و فرمود : اين گوسفند مىگويد كه مرا به زهر آلوده كرده‌اند ، و بعد از زمانى بشر بمرد ، حضرت آن زن را طلبيد و فرمود كه : چرا چنين كردى ؟ گفت : شوهر من و اشراف قوم مرا كشته بودى ، گفتم :\r\nاگر پادشاه است كشته خواهد شد ، و اگر پيغمبر خدا است خدا او را مطّلع خواهد گردانيد كه نخورد .\r\nبيست و چهارم : آنكه جابر بن عبد اللّه انصارى گفت : مردم را در روز خندق ديدم كه مشغول حفر خندق‌اند ، و همگى گرسنه‌اند ، و حضرت پيغمبر را مشاهده نمودم كه مشغول كندن است ، و از گرسنگى شكمش بر پشت چسبيده ، آمدم به خانه و حال را با زن خود گفتم ، زن گفت : در خانه ما يك گوسفند هست و پاره‌اى ذرّت ، گوسفند را كشتم و گفتم : ذرّت را نان كرد ، و نصف گوسفند را بريان كرد ، و نصفى را مرق ساخت ، و به خدمت حضرت آمدم ، و عرض نمودم طعامى مهيّا كرده‌ام مىخواهم تشريف بياورى ، و هركس را كه خواهى با خود بياورى .\r\nحضرت جميع صحابه را ندا فرمود كه : جابر شما را به سوى طعام خود دعوت مىنمايد ، جابر ترسان و با خجالت تمام به خانه آمد ، و به زن خود گفت عجب فضيحتى شد ، جميع صحابه با حضرت آمدند ، زن پرسيد از جابر كه تو ايشان را خواندى يا حضرت ، جابر گفت : حضرت طلبيد ايشان را ، گفت : پس باك مدار او\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبهتر مىداند از تو ، جابر گفت چون حضرت تشريف آوردند فرمود كه : نطعها پهن كرديم در ميان شارع ، و فرمود ، كاسه‌ها و ظرفها به هم رسانديم ، و پرسيد چه مقدار طعام دارى ؟ آنچه بود عرض نمودم ، فرمود كه : يك جامه‌اى بر روى ظرفى كه يخنى « 1 » در آنجاست ، و بر روى ديگ مرق ، و بر روى تنور بپوشانيد ، و از زير جامه بدر آوريد ، و كاسه‌ها پر كنيد ، و براى مردم ببريد ، ما چنين كرديم ، و چندان كه بيرون آورديم كم نشد ، تا آنكه سه هزار نفر از صحابه كه با حضرت بودند سير شدند ، و هديّه‌ها براى همسايه‌ها فرستادند ، و چند روز ديگر طعام در خانه داشتيم .\r\nبيست و پنجم : آنكه سعد بن عبادهء انصارى پسينى به خدمت حضرت آمد ، و حضرت روزه بودند ، آن حضرت را با حضرت امير المؤمنين دعوت فرمود ، چون تشريف بردند و طعام تناول فرمودند ، حضرت رسول فرمود كه : پيغمبر و وصىّ او در خانهء تو افطار نمودند ، اى سعد طعام تو را ابرار و نيكان خوردند ، و نزد تو روزه داران افطار كردند ، و ملائكه بر شما صلوات فرستادند ، چون حضرت برخاستند ، سعد الاغى براى حضرت حاضر گردانيد ، و قطيفه بر روى آن انداخت ، و از حضرت التماس كرد كه سوار شدند ، و آن الاغ بسيار بد راه و كند بود ، چون حضرت سوار شدند به بركت قدم آن حضرت آن الاغ چنان رهوار و خوش‌راه شده بود كه هيچ اسبى به آن نمىرسيد .\r\nبيست و ششم : آنكه آن حضرت از حديبيّه مراجعت مىفرمود ، در راه به آبى رسيدند بسيار ضعيف ، به‌قدر آنكه يك سوار سيراب شود ، حضرت فرمود : هركه پيش از ما به آب برسد آب نكشد ، چون حضرت بر سر آب رسيدند قدحى\r\n\r\n\r\n","description":"","footnote":"\r\n( 1 ) يخنى به معنى : گوشت پختهء سرد شده ، و آب گوشت ساده ، و غذاى پخته كه آن را ذخيره كنند .\r\n","page_name":" 143 ","page_number":143},
  {"content":"\r\n\r\nطلبيدند و مضمضه فرمودند و در آن قدح و آب مضمضه را به چاه ريختند ، آب آن چاه به حدّى بلند شد كه همگى سيراب شدند ، و مشكها و مطهره‌هاى خود را پر كردند ، و وضو ساختند .\r\nبيست و هفتم : خبرهائى كه از امور آينده فرمودند ، و همه موافق فرمودهء آن حضرت واقع شد .\r\nبيست و هشتم : آنكه در صباح شب معراج قصّهء شب را نقل مىفرمودند ، جمعى از منافقين تكذيب آن حضرت نمودند ، فرمود كه : به قافله‌اى گذشتم كه آذوقه مىآورند ، و هيأت ايشان چنين بود ، و در فلان محل ايشان را ملاقات كردم ، و فلان متاع با خود داشتند ، و در فلان‌روز و هنگام طلوع آفتاب از عقبه بالا خواهند آمد ، و در پيش قافله شتر گندم‌گونى خواهد بود ، چون آن روز شد همگى دويدند كه حقيقت حال را معلوم نمايند ، چون آفتاب طلوع كرد آنچه فرموده بود به ظهور آمد .\r\nبيست و نهم : آنكه از جنگ تبوك مراجعت مىفرمودند ، و در منزلى تشنگى بر صحابه غالب شد ، و همگى به خدمت آن حضرت آمدند و گفتند : الماء الماء يا رسول اللّه ، حضرت به ابو هريره گفت : هيچ آب با خوددارى ؟ گفت : به قدر قدحى در مطهرهء من مانده است ، فرمود : بياور و در ميان قدحى ريخت و دعا فرمود ، و در روايت ديگر دست مبارك در ميان قدح گذاشت ، آب از ميان انگشتانش جارى شد ، و فرمود : هركه آب مىخواهد بيايد ، و آن‌قدر آب جارى شد كه جميع سيراب شدند ، و مشكهاى خود را پر كردند ، پس چون همه سيراب شدند خود تناول فرمود ، و به ابو هريره آب داد .\r\nسىام : آنكه حضرت خواهر عبد اللّه بن رواحهء انصارى را ديدند در ايّام كندم خندق كه چيزى با خود دارد ، پرسيدند كه به كجا مىروى ؟ گفت : اين خرماها را\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبراى برادرم عبد اللّه مىبرم ، فرمود كه : نزد من آور ، و از وى گرفتند ، و نطعها طلبيدند ، و خرماها را بر روى نطعها پهن كردند ، و جامه‌اى بر روى آنها پوشانيدند ، و متوجّه نماز شدند ، چون فارغ شدند نطعها پر از خرما شده بود ، صحابه را طلبيدند ، هريك آنچه مىخواستند خوردند ، و توشه‌اى برگرفتند ، و آنچه ماند به آن زن عطا فرمود .\r\nسى و يكم : آنكه در سفرى بودند ، و صحابه بسيار گرسنه شدند ، فرمود : هركه توشه‌اى با خود دارد براى ما بياورد ، چند نفر آوردند مجموع به‌قدر يك صاع شد ، پس نطعها و جامه‌ها طلبيدند ، و اين يك صاع خرما را بر روى نطعها ريختند ، و به جامه‌ها مستور گردانيدند ، و دعا فرمودند ، خدا آن‌قدر زيادتى و بركت كرامت فرمود كه تا مدينه همگى توشه داشتند .\r\nسى و دوم : آنكه از بعضى سفرها مراجعت مىفرمودند ، جمعى بر سر راه آمدند و گفتند : يا رسول اللّه چاهى داريم كه در هنگام وفور آب بر سر آن چاه اجتماع مىنمائيم ، و آبش كه كم مىشود بر آبهاى ديگر كه حوالى ماست متفرّق مىشويم ، اكنون آب كم شده و جمعى از دشمنان مانع ما شده‌اند از رفتن بر سر آن آبها ، دعا بكن كه آب ما زياد شود ، حضرت آب دهان در چاه انداخت ، چندان آب ايشان زياد شد كه عمق او را نمىدانستند ، چون اين خبر به مسيلمهء كذّاب رسيد آب دهان در چاهى افكند كه آبش زياد شود ، به نحوست او آب آن چاه خشك شد .\r\nسى و سوّم : آنكه چون حضرت دعا فرمود زمين اسب سراقة بن جعشم را رها كرد ، تيرى از جعبه بيرون آورد و به نشانه به آن حضرت داد ، و التماس نمود كه چون بر اعيان من برسيد اين تير را به نشانه به ايشان بدهيد ، و آنچه احتياج باشد از مطعومات از مال من بگيريد ، چون حضرت به ايشان رسيدند بزى به هديّه آوردند كه آبستن نبود و شير نداشت ، حضرت دست با بركت بر پستان بز ماليدند في الحال\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nحامله شد ، و شير از پستانش روان شد چندان‌كه ظرفها را پر كردند .\r\nسى و چهارم : آنكه مهمان زنى شدند كه او را امّ شريك مىگفتند ، مشكى نزد آن حضرت آورد كه اندكى روغن در آن بود ، حضرت با صحابه تناول فرمودند ، و دعا فرمودند براى آن زن ، به بركت حضرت تا آن زن زنده بود روغن از مشك بيرون مىآورد و تمام نمىشد .\r\nسى و پنجم : آنكه چون سورهء تبّت نازل شد در مذمّت ابو لهب و زنش امّ جميل ، زن او سنگى برگرفت و به طلب حضرت آمد ، چون پيدا شد ابو بكر به حضرت گفت : يا رسول اللّه امّ جميل مىآيد خشمناك و سنگى در كف دارد مىخواهد بر تو زند ، حضرت فرمود : مرا نخواهد ديد ، چون نزديك شد از ابو بكر احوال آن حضرت را پرسيد كه كجاست ؟ ابو بكر گفت : هرجا كه خدا خواهد نمىدانم ، او گفت : اگر او را مىديدم اين سنگ بر او مىانداختم ، او مرا هجو كرده است ، به حقّ لات و عزّى من نيز شاعرم و او را هجو مىتوانم كرد ، چون او برفت ابو بكر گفت :\r\nچون بود كه شما حاضر بوديد و شما را نديد ؟ حضرت فرمود : خدا ميان من و او حجابى مقرّر ساخت كه ديدهء او بر من نيفتاد .\r\nپس فرمود : از جملهء معجزات او كتابى است كه گواه بر حقيّت خود و جميع كتابهاى گذشته است ، و عقلهاى متفكّران در كمال آن حيران است ، با معجزات بسيار ديگر كه اگر ذكر كنيم به طول مىانجامد .\r\nيهودان گفتند : ما چه دانيم كه آنچه از معجزات بيان كردى راست است ؟\r\nحضرت امام موسى عليه السّلام فرمود : ما چه دانيم كه آنچه شما از معجزات حضرت موسى ذكر مىكنيد حقّ است ، ايشان گفتند : به نقل نيكان و راست‌گويان ما علم به هم رسانيده‌ايم ، حضرت فرمود : در اينجا نيز بدانيد حقيّت اينها را به خبر دادن طفلى كه از خلقى ياد نگرفته ، و به علم الهى دانسته ، و اصل خبر دادن او گواه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nحقيّت است ، ايشان همه گفتند : گواهى مىدهيم كه خدا يكى است ، و محمّد فرستادهء اوست ، و شما پيشوايان و امامان و حجّتهاى خدائيد بر خلق ، آنگاه حضرت صادق عليه السّلام برجست و پيشانى حضرت امام موسى عليه السّلام را بوسيد و فرمود :\r\nتوئى امام و حجّت الهى بعد از من ، پس جميع آن گروه را خلعت داد و نوازش نمود ، و زرها عطا فرمود : و با اسلام كامل برگشتند « 1 » .\r\nبدان كه اگر كسى اندك بصيرتى داشته باشد ، و در احوال و اطوار آن حضرت و اهل بيت او صلوات اللّه عليهم نظر نمايد ، مىداند كه آيات صدق و حقيّت ايشان نهايت ندارد ، و هر حديثى از احاديث ايشان معجزهء كاملى است براى حقيّت ايشان ، و هميشه آثار فيض ايشان به شيعيان مىرسد ، و به توسّل به ايشان مطالب ايشان محصّل مىگردد ، و ابواب فيض به بركت ايشان بر خلق مفتوح مىگردد ، بلى روشنى كه بسيار شد چشمهاى معيوب را كور مىگرداند ، زيادتى نور و جلالت و عظمت ايشان است كه ديدهء جمعى را نابينا كرده است ، دوست و دشمن همه اعتراف به فضل و بزرگوارى ايشان دارند ، و هريك از ايشان دليل‌اند بر حقيّت خود و امامت باقى ائمّه ، بلكه بر وجود واجب الوجود ، و كمال قدرت او ، و جميع كمالات او ، صلوات اللّه عليهم أجمعين الى يوم الدين .\r\n\r\nفائدهء رابعه در قداست ساحت انبياء عليهم السّلام\r\nبايد دانست كه پيغمبر ما به نصّ قرآن مبعوث بر كافّهء عالميان است از آدميان و جنّيان ، و خاتم پيغمبران است كه بعد از او پيغمبرى نمىباشد ، و آن جناب و\r\n\r\n\r\n","description":"","footnote":"\r\n( 1 ) بحار الانوار 17 / 225 - 235 از قرب الاسناد ص 317 - 330 .\r\n","page_name":" 147 ","page_number":147},
  {"content":"\r\n\r\nجميع پيغمبران از جميع گناهان صغيره و كبيره از اوّل عمر تا آخر عمر معصوم و منزّهند ، و بايد اعتقاد داشت موافق احاديث متواتره كه پدر آن حضرت تا حضرت آدم همه بزرگواران و انبيا و اوصيا بوده‌اند ، و از كفر و شرك پاك بوده‌اند ، و در هر عصرى بهترين اهل عصر خود بوده‌اند ، و مادر آن حضرت تا حوّا همگى مطهّرات از زنا و بديها بوده‌اند .\r\nو آنچه اهل سنّت در تواريخ و تفاسير خود ذكر نموده‌اند ، از چيزهائى كه مستلزم نسبت گناه است به آن جناب ، يا به غير او از پيغمبران ، يا متضمّن نسبت كفر و شرك است به پدر و مادر آن حضرت ، يا يكى از اجداد آن حضرت ، همه دروغ و افتراست ، و محض تهمت و خطاست ، و چون خلفاى ثلاثهء ايشان به انواع كفر و فسق و بديها آراسته بودند ، از براى آنكه قباحت آن را در نظرها بر طرف كنند ، به هريك از پيغمبران و ائمّه و اوصيا خطاها و بديها نسبت كرده‌اند .\r\nو بعضى از منافقان يهود در ميان مسلمانان بودند كه چيزها از كتب خود كه محض افترا بود در ميان مسلمانان نقل مىكردند و اكثر تواريخ اهل سنّت به ايشان منتهى مىشود ، و لذا اين حقير يك جلد كتاب بحار الانوار را در تاريخ انبياء نوشته‌ام ، كه تواريخ ايشان به نحوى كه از اهل بيت عليهم السّلام به ما رسيده مضبوط گردد ، و انشاء اللّه در خاطر است كه اگر اجل مهلت دهد بعد از اتمام به فارسى ترجمه نمايم ، كه تواريخ اهل سنّت و يهود و خطاهائى كه نسبت به پيغمبران عالى شأن داده‌اند از ميان مسلمانان بر طرف شود ، و توضيح بعضى از اين مطالب كه مذكور شد با ساير اوصاف آن حضرت در فصول بعد از اين در ضمن اوصاف امام بيان خواهد شد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nفايدهء خامسه در بيان بعضى از شمايل و اوصاف آن حضرت است\r\nابن بابويه رحمه اللّه به اسناد معتبر روايت كرده از حضرت امام الجنّ و الانس على بن موسى الرضا عليهما السّلام از آباء گرام عظام او عليهم السّلام كه حضرت امام حسن عليه السّلام فرمود : از هند بن ابى هاله پرسيدم از حليه و شمايل حضرت رسالت پناه صلّى اللّه عليه و آله و هند وصّاف آن حضرت بود ، و بسيار بيان اوصاف و شمايل آن حضرت مىكرد .\r\nگفت كه : رسول خدا صلّى اللّه عليه و آله عظيم الشأن بودند در نظرها ، و جلالت و فخامت ايشان در دلها و سينه‌ها جا كرده بود ، و صورت آن حضرت نور مىداد ، و مىدرخشيد مانند ماه شب چهارده ، ميانه بالا بودند ، نه بسيار بلند و نه بسيار كوتاه ، سر مبارك ايشان كوچك نبود ، و در موى سر ايشان شكنها و حلقه‌ها بود كه موجب زينت مىشد ، و اگر به‌ندرت بسيار بلند مىشد دو حصّه مىكردند ، كه محلّ مسح گشاده باشد ، و غالب اوقات آن‌قدر بود در بلندى كه به نرمهء گوش مىرسيد ، و چون در ميان عرب در آن زمان سر تراشيدن بدنما بود ، در غير حج و عمره سر نمىتراشيدند ؛ زيرا كه بايد نبى و امام كارى نكند كه در نظرها بد نمايد ، و رنگ مباركشان سفيد نورانى بود ، و موافق چند حديث ديگر به سرخى آميخته بود و گشاده پيشانى بودند .\r\nو ابروهايشان بلند و مقوّس بود ، و نازك گرديده تا تمام شده بود ، امّا پيوسته نبود ، و در بعضى از احاديث عامّه و خاصّه وارد شده است كه ابروهاى ايشان پيوسته بود ، و آنچه در اين حديث است مشهورتر است ، و در ميان دو ابروشان رگى بود كه در هنگام غضب پر مىشد و بلند مىگرديد ، و بينى آن حضرت كشيده و بلند بود ، و در ميانش اندك برآمدگى داشت ، و سرش نازك بود ، و پيوسته نور از آن مىتافت .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو موى ريش آن حضرت انبوه بود و تنگ نبود ، و در خدّ آن حضرت برآمدگى نبود و هموار بود ، و دهانشان بسيار كوچك نبود ، و دهان خرد نزد عرب بسيار مذموم است ، و دندانهاى منوّرشان بسيار سفيد و نازك ، و از يكديگر گشاده بود ، و موى نازكى از ميان سينهء ايشان روئيده بود ، و تا ناف به مثابهء خطّى ممتد گرديده ، و گردن شريفشان به مثابهء گردن صورتى بود كه از نقره ساخته باشند ، و جلا داده باشند در نهايت سفيدى و جلا ، و جميع اجزاى تركيب بدنشان معتدل و متناسب بود ، و وسط بود نه بسيار تنومند و نه بسيار لاغر ، سينه و شكم باهم برابر بود ، و ميان شانه‌ها گشاده و عريض بود ، و سرهاى استخوانها قوى بود .\r\nو بدن شريفشان در نهايت صفا و سفيدى و نور بود ، و به غير خطّى از مو كه در ميان سينهء ايشان بود ديگر بر سينه و شكم موى نبود ، و بر ذراعين و كتفهايشان مو روئيده بود ، و كف دست مباركشان وسيع و پهن بود ، و كفهايشان به ضخامت مايل بود ، و نزد عرب دست بزرگ بسيار پسنديده است ، و پاهايشان نيز ضخيم بود ، و انگشتانشان كشيده و بلند بود ، و ساعد و ساق مباركشان صاف بود ، گره و ناهموارى نداشت ، و گود كف پاى شريفشان ميانه بود ، نه بسيار گود و نه هموار ، پشت پايشان در نهايت نرمى و هموارى بود ، به حدّى كه اگر آبى بر آن مىريختند هيچ بر رويش بند نمىشد .\r\nو چون راه مىرفتند به روش متكبّران و زنان پاها را بر زمين نمىكشيدند ، بلكه بر مىداشتند به قوّت امّا به تأنّى مىرفتند و تند نمىرفتند ، و گردن نمىكشيدند در هنگام راه رفتن ، سر مبارك به پيش مىافكندند ، مانند كسى كه از بلندى به زير آيد ، و اگر با كسى سخن مىگفتند به روش متكبّران به گوشهء چشم نظر نمىكردند ، بلكه به تمام بدن مىگشتند و متوجّه او مىشدند ، و نظر آن حضرت غالب اوقات بر زمين بود ، به سوى مردم كم نظر مىافكندند ، و به آسمان كم نگاه مىكردند از روى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nحيا ، و چون به كسى نظر مىفرمودند چشم نمىگشودند كه به تمام ديده نظر كنند ، بلكه به خضوع نظر مىفرمودند ، و هركه را مىديدند مبادرت به سلام مىكردند .\r\nفرمود كه : از هند صفت سخن گفتن جدّم را پرسيدم .\r\nگفت كه : آن جناب اكثر اوقات در حزن و اندوه بودند . و پيوسته مشغول تفكّر بودند ، راحت از براى خود نمىپسنديدند ، و عبث سخن نمىفرمودند ، و متكبّرانه سخن نمىگفتند ، بلكه دهان را از سخن پر مىكردند ، و كلمات جامعه مىفرمودند ، كه در كلمات اندك معانى بسيار مندرج بود ، كلامشان فصل‌كننده و تميزدهندهء ميان حقّ و باطل بود ، و زيادتى و لغو در تقريرشان نبود ، و كلام نارسا از مطلب نبود ، و نرم طبيعت و خوش‌خلق بودند ، و غلظت و خشونت هرگز نمىكردند ، و كسى را حقير نمىشمردند ، و خفيف نمىكردند ، و نعمت را عظيم مىشمردند اگر چه اندكى باشد ، و هيچ‌چيز از نعمتهاى الهى را مذمّت نمىفرمودند ، و ليكن مطعومات را هم مدح بسيار نمىكردند .\r\nهرگز براى امور دنيا به غضب نمىآمدند ، و از كسى آزرده نمىشدند ، و امّا چون به حق مىرسيدند دوست و دشمن نمىدانستند ، و از براى خدا كه غضب مىفرمودند هيچ‌چيز با ايشان مقاومت نمىكرد ، و ايستادگى مىفرمودند تا حق را به مقرّش قرار مىدادند ، چون اشاره مىفرمودند به جانبى ، به تمام دست اشاره مىفرمودند نه به انگشت ، و بعضى نكته‌اى گفته‌اند كه تا فرق شود ميان اشاره كه در هنگام شهادت گفتن مىكردند ، و اشاره‌هاى ديگر .\r\nو در مقام تعجّب دست را مىگردانيدند ، و حركت مىدادند ، و در امرى كه از براى خدا غضب مىفرمودند بسيار متوجّه مىشدند ، و اهتمام مىفرمودند ، و چون فرحى رو مىداد نظر به زير مىافكندند كه بسيار آثار فرح و خوشحالى از ايشان ظاهر نگردد ، و اكثر خندهء آن حضرت تبسّم بود ، كه صدا ظاهر نمىشد ،\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو ليكن همين مقدار بود كه دندانهاى نورانيشان مانند تگرگ ظاهر مىشد .\r\nپس حضرت امام حسين عليه السّلام فرمود : من از پدرم پرسيدم كه حضرت رسول صلّى اللّه عليه و آله در خانه چه سلوك مىفرمودند ؟\r\nفرمود : هرگاه كه مىخواستند به خانه تشريف مىبردند ، و اوقات خود را در خانه به سه قسمت مىفرمودند ، يك جزو را براى عبادت مقرّر مىساختند ، و يك جزو را صرف اهل و زنان مىكردند ، و يك جزو را براى راحت خود مىگذاشتند ، و آن جزوى كه براى خود گذاشته بودند صرف مردم مىفرمودند ، و خواصّ و عوام اصحاب را مرخّص مىفرمودند كه سؤالات و مطالب عرض مىكردند ، و در هنگامى كه با مردم معاشرت مىفرمودند اهل فضل را كه در دين زيادتى داشتند مقدّم مىفرمودند ، و بعضى از مردم يك حاجت داشتند ، و بعضى دو حاجت ، و بعضى سه حاجت ، درخور حاجت ايشان مشغول ايشان مىشدند ، و آنچه صلاح ايشان و جميع امّت در آن بود بيان مىفرمودند .\r\nو امر مىكردند كه حاضران آنچه از من شنيده‌اند به غايبان برسانند ، و اگر كسى حاجتى به من داشته باشد و نتواند رسانيد ، شما حاجت او را به من برسانيد ، به درستى كه هركه به صاحب سلطنتى برساند حاجت كسى را كه قدرت بر رسانيدن مطلب خود نداشته باشد ، خدا در روز قيامت قدمش را ثابت دارد بر صراط ، و نزد او به غير احكام دين و صلاح مسلمين چيزى مذكور نمىشد ، صحابه به نزد او مىآمدند طلب‌كنندگان دين ، و چون بيرون مىرفتند هاديان مردم بودند ، و آنچه شنيده بودند مىرسانيدند به ديگران .\r\nفرمود كه : چون پرسيدم كه در بيرون آداب آن حضرت چون بود ؟\r\nفرمود : چون به ميان مردم مىآمدند سخن نمىفرمودند ، مگر چيزى كه نافع باشد ، و با مردمان الفت مىفرمودند ، و ايشان را امر به الفت مىكردند ، و بزرگ هر\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nقومى را گرامى مىداشتند ، و او را بر قوم خود والى مىساختند ، و مردم را از عذاب الهى مىترسانيدند ، و از ايشان در حذر مىبودند ، و ليكن خلق عظيم و خوشروئى و لطف خود را از هيچ‌كس منع نمىفرمودند ، و جستجوى اصحاب خود مىنمودند ، و احوال ايشان را مىپرسيدند ، و از اختلاف مردم و اعمال ايشان مىپرسيدند ، آنچه از احوال بد ايشان را مطّلع مىشدند ، ايشان را منع مىفرمودند ، و قباحت آنان را به ايشان مىفهمانيدند ، و كارهاى نيك ايشان را تحسين مىفرمودند ، و پيوسته احوال شريف ايشان بر يك نسق نبود ، اختلاف در احوال و اطوارشان نبود ، هرگز غافل نمىشدند كه باعث غفلت ديگران شود يا از حق برگردند ، و در باب حق تقصير نمىفرمودند ، و از حق تجاوز نمىنمودند ، آن جمعى كه نزد آن حضرت بودند كسى را بهتر مىدانستند و گرامىتر مىداشتند كه نسبت به مسلمانان خيرخواه‌تر باشد ، و كسى مرتبه‌اش نزد آن حضرت عظيم‌تر بود كه مواسات و معاونت مؤمنان بيشتر كند .\r\nفرمود : پرسيدم از كيفيّت جلوس آن حضرت در مجالس .\r\nفرمود : در مجلسى نمىنشستند و برنمىخواستند مگر به ياد خدا ، و مكان مخصوصى براى خود مقرّر نمىفرمودند ، كه هميشه در آنجا نشينند ، هرجا كه اتّفاق مىافتاد مىنشستند ، و نهى مىفرمودند از اينكه در مجالس مردم براى خود جاى معيّنى قرار دهند ، و اگر به مجلسى وارد مىشدند در آخر مجلس مىنشستند ، و مردم را نيز به اين امر مىفرمودند : كه تلاش بالانشينى نكنند ، و هريك از اهل مجلس را نوازش مىفرمودند ، به حدّى كه هريك گمان مىكردند نزد آن حضرت گرامىتر از ديگرانند ، با كسى كه مىنشستند برنمىخواستند تا رفيق او برنخيزد ، و كسى كه از آن جناب سؤالى نمىنمود برنمىگشت ، مگر به اين‌كه حاجت او را برآورده بودند ، يا به عذرى او را راضى كرده بودند ، خلق او جميع\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمردم را فراگرفته بود ، و با همگى مانند پدر مهربان بودند ، و همه در حق نزد او مساوى بودند .\r\nمجلس آن حضرت مجلس حلم و حيا و راستى و امانت بود ، صداها در آن مجلس بلند نمىشد ، و عيب كسى در حضور آن حضرت مذكور نمىشد ، خطا و بدى آن مجلس شريف مذكور نمىشد ؛ زيرا كه بدى نداشت همه با يكديگر در مقام مهربانى و صله و احسان بودند ، يكديگر را به تقوى مىداشتند ، و با تواضع و شكستگى سر مىكردند ، پيران را تعظيم مىكردند ، و خردان را رحم مىكردند ، و كسى كه حاجتى داشت و مضطر بود او را بر خود اختيار مىكردند كه اوّل او سؤال نمايد ، و حقّ غريبان را رعايت مىكردند .\r\nفرمود : پرسيدم سلوك آن حضرت با اهل مجلس چگونه بود ؟\r\nفرمود : با همگى خوش‌رو و خوش‌خلق بودند ، و كسى از پهلوى آن حضرت آزارى نمىديد ، و درشت نبودند ، و تندخو نبودند ، و صدا بلند نمىكردند ، و دشنام نمىدادند ، و كلمهء بدى از ايشان صادر نمىشد ، و عيب مردم را ذكر نمىكردند ، و مدّاحى مردم نمىفرمودند ، اگر بدى مىديدند تغافل مىفرمودند ، و هيچ دشمنى از ايشان مأيوس نبود ، و هيچ امّيدوارى از آن جناب نااميد نمىشد .\r\nو سه چيز را از خود دور كرده بودند : مجادله نمىفرمودند ، و بسيار حرف نمىزدند ، و كارى كه فايده نداشته باشد متعرّض نمىشدند ، و سه چيز از امور مردم را ترك كرده بودند : كسى را مذمّت نمىفرمودند ، و عيب‌جوئى كسى نمىكردند ، و لغزشهاى مردم را پى نمىرفتند ، و سخنى نمىفرمودند مگر كلامى كه در آن امّيد ثوابى داشته باشند .\r\nچون شروع به سخن مىفرمودند ، اهل مجلس چنان خاموش مىشدند و سرها به زير مىافكندند ، كه گويا مرغ بر بالاى سر ايشان نشسته ، و اين مثلى است در\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nميان عرب در بسيارى سكوت و حركت نكردن ، و چون ساكت مىشدند ايشان سخن مىگفتند ، و در حضور آن حضرت منازعه نمىكردند ، و در ميان سخن يكديگر سخن نمىگفتند ، و با ايشان در خنده و تعجّب موافقت مىفرمودند ، و اگر غريبى مىآمد خلاف آداب او را عفو مىفرمودند ، و اگر بىادبانه حرف مىگفت از او مىگذشتند ، و صحابه را نصيحت مىفرمودند كه اگر صاحب حاجتى بيايد او را اعانت كنيد و به من برسانيد ، و قبول ثنا نمىفرمودند از مداحان مگر كسى كه در برابر نعمتى به اندازه مدح كند ، و در ميان سخن كسى سخن نمىفرمود تا او حرف خود را تمام كند ، مگر اينكه از حد تجاوز مىكرد و بدى مىگفت كه او را نهى مىفرمودند ، يا برمىخواستند .\r\nفرمود : پرسيدم از سكوت آن حضرت .\r\nفرمود كه : سكوتشان بر چهار قسم بود يا بر سبيل حلم بود كه در برابر درشت‌گوئى ساكت مىشدند ، يا بر سبيل حذر و انديشهء از ضرر سخن بود ، يا از براى اين بود كه اندازهء ملاطفت به هريك را ملاحظه مىفرمودند ، كه جميع را در گوش دادن به سخن ايشان و نظر كردن به سوى ايشان در يك مرتبه بدارند ، يا تفكّر در امور دنيا و آخرت مىفرمودند ، و آن حضرت حلم را با صبر جمع فرموده بودند ، پس هيچ امرى ايشان را از جا به درنمىآورد ، و از هيچ ناخوشى به طپش نمىآمدند .\r\nو چهار خصلت در آن حضرت مجتمع شده بود : كارهاى خير را مداومت مىفرمودند كه مردم پيروى ايشان نمايند ، و جميع قبايح را ترك مىفرمودند كه مردم نيز ترك كنند ، و رأى خود را به كار مىفرمودند در چيزى كه صلاح امّت در آن\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبود ، و قيام به امرى مىنمودند كه خير دنيا و آخرت ايشان را در آن مىدانستند « 1 » .\r\nكلينى به سند معتبر از حضرت امام محمّد باقر عليه السّلام روايت كرده است كه : در رسول خدا صلّى اللّه عليه و آله سه صفت بود كه در هيچ‌كس غير آن حضرت نبود : سايه نداشت ، و از راهى كه مىگذشت تا دو يا سه روز بعد از آن هركه مىگذشت از بوى خوش مىدانست كه حضرت از اين راه عبور فرمودند ، و بر هيچ سنگى و درختى نمىگذشت مگر اينكه آن حضرت را سجده و تعظيم مىكردند « 2 » .\r\nو به سند ديگر از حضرت صادق عليه السّلام روايت كرده است كه : چون حضرت رسالت پناه را در شب تاريك مىديدند نورى از روى مباركش ساطع بود مانند ماه « 3 » .\r\nو در اخبار ديگر وارد شده است كه : شبهاى تار كه حضرت در كوچه‌ها عبور مىفرمودند ، نور چهرهء مباركش بر هر در و ديوار مىتابيد مانند ماهتاب .\r\nو در حديث ديگر از حضرت امير المؤمنين عليه السّلام وارد است كه : آن حضرت در هر مجلسى مىنشستند نورى از جانب راست و از جانب چپ آن حضرت ساطع بود كه مردم مىديدند .\r\nو منقول است كه : يكى از زنان آن حضرت در شب تارى سوزنى گم كرده بود ، آن حضرت كه داخل حجرهء او شد به نور روى آن حضرت سوزن را يافت ، و عرق مبارك آن حضرت را مىگرفتند و داخل بوهاى خوش مىكردند ، هيچ شامّه‌اى تاب آن نمىآورد ، و در هر ظرفى كه مضمضه مىكرد به مثابهء مشك خوشبو مىشد ، و هرگز مرغى از بالاى سر آن حضرت پرواز نمىكرد ، و از پشت سر مىديد چنانچه از\r\n\r\n\r\n","description":"","footnote":"\r\n( 1 ) بحار الانوار 16 / 148 - 153 ح 4 .\r\n( 2 ) اصول كافى 1 / 442 ح 11 .\r\n( 3 ) اصول كافى 1 / 446 ح 20 .\r\n","page_name":" 156 ","page_number":156},
  {"content":"\r\n\r\nپيش‌رو مىديد ، و در خواب و بيدارى به يك نحو مىشنيد .\r\nو در بعضى اخبار آمده كه : چون مهر نبوّت را مىگشود نورش بر نور آفتاب زيادتى مىكرد ، و هرگز مدفوع آن حضرت را كسى نديد زمين فرو مىبرد ، و بر چهارپائى كه سوار مىشد هرگز پير نمىشد تا مردن ، و بر هر درختى كه مىگذشت بر آن حضرت سلام مىكرد و هرگز مگس و حيوانات ديگر بر بدن آن حضرت نمىنشست ، و رعب آن حضرت يك ماهه راه در دلها تأثير مىكرد .\r\nو از حضرت امير المؤمنين عليه السّلام منقول است كه : آن حضرت نان گندم تناول نفرمود ، و از نان جو هرگز سه مرتبه متوالى سير نخورد ، و چون از دنيا رفت زرهش نزد يهودى به چهار درهم مرهون بود ، و هيچ طلا و نقره از او نماند ، با آنكه عالم عرب مسخرّ او شده بود ، و غنيمتهاى عظيم از كفّار به دست او آمده بود ، و روزى بود كه سيصد هزار درهم و چهارصد هزار درهم قسمت مىفرمود ، و شب سائل مىآمد سؤال مىكرد مىفرمود : و اللّه كه نزد آل محمّد امشب يك صاع جو و يك صاع گندم و يك درهم و يك دينار نيست .\r\nو منقول است كه بر الاغ بىپالان سوار مىشدند ، و نعلين خود را به دست مبارك پينه مىكردند ، و بر اطفال سلام مىكردند ، و بر روى زمين با غلامان چيزى تناول مىنمودند ، و مىفرمودند كه : به روش بندگان مىنشينيم ، و به روش بندگان طعام مىخوريم ، و كدام بنده از من سزاوارتر است به تواضع و بندگى خدا ، و اگر غلامى يا كنيزى آن حضرت را به كارى مىخواند اجابت مىفرمودند ، و عيادت بيماران فقرا مىكردند ، و مشايعت جنازه‌ها مىفرمودند .\r\nو به اسانيد معتبره منقول است كه ملكى از جانب خداوند عالميان به نزد آن حضرت آمد و گفت : خدا سلامت مىرساند ، كه اگر خواهى صحراى مكّه را تمام براى تو طلا مىكنم ، سر به سوى آسمان كرد و فرمود كه : خداوندا مىخواهم يك\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nروز سير باشم و تو را حمد كنم ، و يك روز گرسنه باشم و از تو طلب نمايم « 1 » .\r\nخواستم كه اين رساله به ذكر قليلى از مكارم اخلاق آن حضرت معطّر گردد ، و اگر نه اين رساله بلكه كتاب‌هاى بسيار از عهدهء ذكر صد هزار يك اوصاف آن جناب بيرون نمىآيد .\r\n\r\nثمّ حبّ أهل بيتي الّذين أذهب اللّه عنهم الرجس و طهّرهم تطهيرا .\r\nيعنى : بعد از اقرار به رسالت محبّت اهل بيت من است ، كه خدا از ايشان هر شكّى و شركى را دور گردانيده ، و ايشان را معصوم و مطهّر گردانيده از جميع گناهان و بديها پاك گردانيدنى .\r\nبدان كه در اين حديث حضرت اشاره فرموده‌اند به اين‌كه آيهء تطهير در شأن اهل بيت عليهم السّلام نازل شده ، و اين آيه يكى از دلايل عصمت و امامت ايشان است ، و در كتب اصحاب تفاصيل اين امور مذكور است ، و ما بعضى از آن مطالب را در ضمن چند تنوير بر سبيل اجمال به ظهور مىرسانيم :\r\n\r\nتنوير اوّل در بيان آنكه هيچ عصرى خالى از امام نمىباشد و آن امام از جانب خدا مىبايد منصوب باشد\r\nبدان كه امامت عبارت است از اولى به تصرّف و صاحب اختيار بودن در دين و دنياى امّت به جانشينى حضرت رسول صلّى اللّه عليه و آله ، و در ضمن دلايل بر وجود نبى ظاهر\r\n\r\n\r\n","description":"","footnote":"\r\n( 1 ) بحار الانوار 16 / 220 ح 12 . و براى اطلاع بر مصادر احاديث گذشته و غيره مراجعه شود به بحار الانوار 16 / 214 - 294 .\r\n","page_name":" 158 ","page_number":158},
  {"content":"\r\n\r\nشد كه صلاح ناس ، و هدايت ايشان ، و رفع نزاع و جدال از ايشان ، بدون قيّمى و رئيسى ميسّر نمىشود .\r\nچنانچه حضرت امام رضا عليه السّلام در علل فضل بن شاذان فرموده است كه : چون خداوند عالميان مردم را به امرى چند تكليف فرمود ، و اندازه‌اى چند از براى اوامر و نواهى خود مقرّر ساخت ، و امر فرمود كه ايشان از حدود تعدّى نكنند ، كه مورث فساد ايشان است ، پس ناچار است كه بر ايشان امينى بگمارد ، كه مانع ايشان گردد از تعدّى كردن و ارتكاب محرّمات نمودن ؛ زيرا اگر چنين شخصى نباشد هيچ‌كس لذّت و منفعت خود را از براى مفسده‌اى كه به ديگرى عايد گردد ترك نخواهد كرد ، چنانچه ظاهر است از نفوس و طبايع مردم ، لهذا خدا قيّمى و امامى براى ايشان مقرّر فرموده ، كه ايشان را منع نمايد از فساد ، و حدود و احكام الهى را در ميان ايشان جارى سازد .\r\nچنانچه ظاهر است كه هيچ فرقه‌اى از فرق و ملّتى از ملل تعيّش و بقاى ايشان بدون سركرده و رئيسى نبوده ، پس چگونه جايز باشد كه حكيم عليم اين خلق را خالى گذارد از امامى كه مصلح احوال ايشان باشد ، و با دشمنان ايشان محاربه نمايد ، و غنايم و صدقات را در ميان ايشان به عدالت قسمت نمايد ، و اقامهء جمعه و جماعت در ميان ايشان بنمايد ، و دفع شرّ ظالم از مظلوم بكند .\r\nو ايضا اگر امامى در ميان مردم نباشد كه حافظ دين پيغمبر باشد ، هرآينه ملت مندرس شود ، و دين بر طرف شود ، و احكام الهى متغيّر و متبدّل گردد ، و ارباب بدع و ملاحده در امور دين و احكام شرع زياده و كم بسيار بكنند ، و شبهه‌ها در ميان مسلمانان پيدا كنند ؛ زيرا كه خلق چنانچه مىبينيم همگى ناقصند ، و در طبايع و رأيهاى ايشان اختلاف بسيار است ، و هريك به خواهش خود رأيى اختراع\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمىنمايند ، پس اگر حافظى از براى دين نباشد دين به زودى باطل مىشود « 1 » .\r\nو به سند معتبر منقول است كه : جمعى از اصحاب حضرت امام جعفر صادق عليه السّلام در خدمت آن حضرت نشسته بودند ، و هشام بن الحكم در ميان ايشان بود ، و او در سنّ شباب بود ، حضرت از او پرسيدند كه : اى هشام ، گفت : لبّيك يا ابن رسول اللّه ، فرمود : مرا خبر نمىدهى كه با عمرو بن عبيد بصرى چه بحث كردى ؟ و عمرو از علماى اهل سنّت بود ، هشام گفت : فداى تو گردم من حيا مىكنم ، و زبان من ياراى آن ندارد كه در حضور تو چيزى بيان كنم ، حضرت فرمود كه : آنچه ما شما را امر مىكنيم مىبايد اطاعت كنيد .\r\nهشام گفت كه : من آوازهء عمرو بن عبيد را شنيده بودم ، كه در مسجد بصره افاده مىكند ، به بصره رفتم و در روز جمعه داخل بصره شدم ، و به مسجد درآمدم ، ديدم كه او نشسته و حلقهء بزرگى برگرد او نشسته‌اند ، و او دو جامهء سياه پوشيده ، يكى را لنگ كرده و يكى را ردا كرده ، و مردم از او سؤال مىكنند ، داخل مجلس شدم به دو زانو در آخر ايشان نشستم ، و گفتم : ايّها العالم من مرد غريبم رخصت مىفرمائى كه از تو سؤالى كنم ، گفت : بلى ، پرسيدم چشم دارى ؟ گفت : اى فرزند اين چه سؤالى است مىكنى ، گفتم : سؤال من چنين است و جواب مىخواهم ، گفت : بپرس اگر چه سؤال تو احمقانه است .\r\nبار ديگر پرسيدم چشم دارى ؟ گفت : بلى ، گفتم : به چه كار تو مىآيد ؟ گفت :\r\nرنگها را و شخصها را با آن مىبينم پرسيدم بينى دارى ؟ گفت : بلى ، گفتم : به چه كار تو مىآيد ؟ گفت : بوها را با آن مىشنوم پرسيدم دهان دارى ؟ گفت : بلى ، گفتم به چه‌كار تو مىآيد ؟ گفت : مزّهء چيزها را با آن مىيابم ، گفتم : زبان دارى ؟ گفت :\r\n\r\n\r\n","description":"","footnote":"\r\n( 1 ) بحار الانوار 23 / 32 ح 52 .\r\n","page_name":" 160 ","page_number":160},
  {"content":"\r\n\r\nبلى ، پرسيدم به چه‌كار تو مىآيد ؟ گفت : با آن سخن مىگويم ، پرسيدم گوش دارى ؟ گفت : بلى ، گفتم : با آن چه كار مىكنى ؟ گفت : صداها را مىشنوم ، پرسيدم دست دارى ؟ گفت : بلى ، گفتم : به چه‌كار تو مىآيد ؟ گفت : چيزها را با آن برمىگيرم ، پرسيدم دل دارى ؟ گفت : بلى ، گفتم : به چه كار تو مىآيد ؟ گفت : با آن تميز مىكنم ميان چيزهائى كه بر اين جوارح وارد مىشود .\r\nگفتم : آيا اين جوارح از قلب مستغنى نيستند ؟ گفت : نه ، گفتم : چرا اين اعضا را به آن احتياج است با آنكه صحيح و سالمند و نقصى ندارند ؟ گفت : اى فرزند وقتى كه اين جوارح شك مىكنند در چيزى كه بوييده باشند ، يا ديده باشند ، يا شنيده باشند ، يا لمس كرده باشند ، رجوع به قلب مىكنند و آن را حكم مىسازند ، كه آنچه معلوم است متيقّن مىسازد ، و شك را زايل مىگرداند ، گفتم : پس خدا دل را در بدن آدمى از براى شك و اختلاف جوارح مقرّر ساخته است ؟ گفت : بلى ، گفتم پس ناچار است از دل و بدون آن امور جوارح مستقيم نمىشود ؟ گفت : بلى .\r\nگفتم : اى ابا مروان انصاف بده خدا اعضا و جوارح بدن تو را به خود نگذاشته ، تا امامى از براى ايشان مقرّر فرمود ، كه آنچه درست يافته‌اند تصديق ايشان بكند ، و آنچه در آن شك داشته باشند شك ايشان را بر طرف كند ، و تمام اين خلق را در حيرت و سرگردانى و شك و اختلاف گذاشت ، و امامى از براى ايشان مقرّر نفرمود ، كه اگر شكّى به هم رسانند به او رجوع كنند ، و رفع حيرت از ايشان بكند ، زمانى ساكت شد بعد ملتفت من شد و گفت : تو هشام نيستى ؟ گفتم : نه ، گفت : با او همنشينى كرده‌اى گفتم : نه ، گفت : پس اهل كجائى ؟ گفتم : از اهل كوفه‌ام ، گفت : پس البتّه تو هشامى ، و برخاست و مرا دربر گرفت و به جاى خود نشانيد ، و تا من حاضر بودم سخن نگفت .\r\nپس حضرت صادق عليه السّلام تبسّم فرمود ، و گفت : اى هشام اين سخن را از كه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nآموخته بودى ؟ گفت : يا ابن رسول اللّه چنين بر زبانم جارى شد ، حضرت فرمود : اى هشام و اللّه كه آنچه تو ملهم شده‌اى در صحف ابراهيم و موسى نوشته است « 1 » .\r\nو از حضرت على بن الحسين عليهما السّلام مروى است كه فرمود : مائيم امامان مسلمانان ، و حجّت‌هاى خدا بر عالميان ، و سيّد و بزرگ مؤمنان ، و پيشواى شيعيان ، و آقاى مؤمنان ، مائيم أمان اهل زمين از عذاب خدا ، چنانچه ستاره‌ها امان اهل آسمانند ، و مائيم آن جماعت كه به بركت ما خدا آسمان را نگاه مىدارد از اين‌كه بر زمين افتد ، و نگاه مىدارد به بركت ما زمين و اهل زمين را از اين‌كه به آب فروروند ، و به بركت ما باران را از آسمان مىفرستد ، و به شفاعت ما رحمت بر ايشان پهن مىكند ، و از براى ما نعمتها از زمين مىروياند ، و اگر در زمين امامى از ما نباشد زمين از هم بپاشد و اهل زمين فروروند ، پس فرمود : از روزى كه خدا آدم را خلق فرمود هرگز زمين بىحجّتى و خليفه‌اى نبوده ، يا ظاهر و مشهور بوده ، يا غايب و مستور ، و از امام و خليفه خالى نخواهد بود زمين تا روز قيامت ، و اگر نه اين بود عبادت خدا در زمين نمىشد راوى مىگويد عرض كردم : مردم از حجّتى كه غايب باشد چه نفع مىبرند ؟ فرمود : مانند انتفاعى كه مردم از آفتاب زير ابر مىبرند « 2 » .\r\nو منقول است از جابر جعفى كه : از حضرت امام محمّد باقر عليه السّلام پرسيدم مردم را چه احتياج است به پيغمبر و امام ؟ فرمود : از براى اينكه عالم بر صلاح خود باقى بماند ؛ زيرا كه حق‌تعالى عذاب را رفع مىكند از اهل زمين تا پيغمبر و يا امام در ميان ايشان هست ، چنانچه حق‌تعالى به پيغمبر فرمود : خدا ايشان را عذاب نمىكند و\r\n\r\n\r\n","description":"","footnote":"\r\n( 1 ) بحار الانوار 23 / 6 - 8 ح 11 .\r\n( 2 ) بحار الانوار 23 / 5 - 6 ح 10 .\r\n","page_name":" 162 ","page_number":162},
  {"content":"\r\n\r\nحال آنكه تو در ميان ايشان هستى ، و پيغمبر فرمود : ستاره‌ها امان اهل آسمانند ، و اهل بيت من امانان اهل زمينند ، چون ستاره‌ها از آسمان بر طرف شود قيامت ايشان قائم شود ، و چون اهل بيت من از زمين بر طرف شوند قيامت اهل زمين برپا شود .\r\nو مراد به اهل بيت آن جماعتند كه خدا فرموده است : اى گروه مؤمنان اطاعت نمائيد خدا را و اطاعت نمائيد رسول خدا را و صاحبان امر از خود را ، و صاحبان امر معصومان مطهّران از جميع گناهانند ، كه هرگز گناه و معصيت نمىكنند ، و هميشه از جانب خدا مؤيّد و موفّق و مسدّدند ، و به بركت ايشان خدا بندگان را روزى مىدهد ، و به يمن ايشان شهرهاى خدا معمور است ، و براى ايشان آسمان مىبارد ، و از زمين گياه مىرويد ، و به ايشان خدا مهلت مىدهد گناهكاران را ، و عذاب خود را به زودى نمىفرستد ، و امامان هرگز از روح القدس جدا نمىشوند ، و روح القدس از ايشان جدا نمىشود ، و هرگز ايشان از قرآن جدا نمىشوند ، و قرآن از ايشان جدا نمىشود ، يعنى قرآن تمام نزد ايشان است ، و معنى قرآن را ايشان مىدانند ، و عمل به جميع قرآن مىنمايند « 1 » .\r\nو به اسانيد متواتره اين مضامين از اهل بيت عليهم السّلام وارد شده است .\r\nو به سندهاى معتبر منقول است از حضرت صادق عليه السّلام كه : اگر در زمين نباشد مگر دو نفر يكى از ايشان البتّه امام خواهد بود « 2 » .\r\nو به سند معتبر از آن حضرت منقول است كه : جبرئيل بر رسول خدا صلّى اللّه عليه و آله نازل شد و گفت : حق‌تعالى مىفرمايد : من هرگز زمين را نگذاشتم مگر اينكه در او عالمى و امامى بود كه طاعت من و هدايت مرا به خلق شناسانيد ، و از ميان\r\n\r\n\r\n","description":"","footnote":"\r\n( 1 ) بحار الانوار 23 / 19 - 14 .\r\n( 2 ) بحار الانوار 23 / 21 ح 21 و ح 24 .\r\n","page_name":" 163 ","page_number":163},
  {"content":"\r\n\r\nپيغمبرى تا پيغمبر ديگر باعث نجات خلق بود ، و هرگز نمىگذارم شيطان را كه مردم را گمراه كند ، و كسى نباشد كه حجّت من باشد ، و خلق را به سوى من هدايت نمايد ، و عارف به امر من باشد ، و از براى هر قومى البتّه هدايت‌كننده‌اى هست كه سعادت‌مندان را هدايت مىنمايد ، و حجّت مرا بر ارباب شقاوت تمام مىكند « 1 » .\r\nو ايضا از آن حضرت به اسانيد متكثّره منقول است كه فرمود : هرگز زمين خالى نيست از كسى كه زياده و نقصان دين را بداند ، اگر زيادتى در دين بكنند زياده را بيندازد ، و اگر كم كنند كمى را تمام كند ، و اگر نه امور مسلمانان مختلط و مشتبه شود ، و ميان حقّ و باطل فرق نكنند « 2 » .\r\nو عقول سليمه بر اين مضامين حكم مىنمايد ، و اين اخبار معتبره متنبّهات است ، و اگر كسى تفكّر نمايد مشتمل بر براهين حقّهء واقعيّه هست . و هريك از اين احاديث و ايضا دلايل عقليه و وجوه نقليّه كه بعضى گذشت و در كتب اصحاب مفصل مذكور است شاهد است بر اينكه امامت بدون نص الهى نمىباشد ، و صاحب عقل مستقيم به عين اليقين مىداند خداوندى كه جميع جزئيّات احكام را حتّى بيت الخلا رفتن ، و جماع كردن ، و خوردن و آشاميدن را بيان فرمايد ، و به عقل مردم نگذارد ، البتّه امر خلافت و امامت كه اعظم امور است ، و موجب بقاى احكام شريعت و صلاح امّت و نجات ايشان است به عقول ضعيفه خلق نخواهد گذاشت .\r\nو ايضا جميع پيغمبران وصيّى تعيين فرموده‌اند ، چگونه پيغمبر آخر الزمان وصى تعيين نفرمايد ؟ با آنكه شفقت او نسبت به امّت از جميع پيغمبران بيشتر\r\n\r\n\r\n","description":"","footnote":"\r\n( 1 ) بحار الانوار 23 / 22 ح 22 .\r\n( 2 ) بحار الانوار 23 / 21 ح 19 .\r\n","page_name":" 164 ","page_number":164},
  {"content":"\r\n\r\nبود ، و پيغمبران ديگر را احتمال مبعث پيغمبر ديگر بعد از ايشان بود ، و آن حضرت مىدانست بعد از او پيغمبرى نخواهد بود .\r\nو ايضا معلوم است كه آن حضرت هرگز در ايام حيات غيبتى اختيار نمىفرمود مگر اينكه خليفه‌اى نصب مىفرمود ، پس در غيبت كبرا و ارتحال به عالم بقا چگونه تعيين جانشين نفرمايد ؟\r\nو ايضا جميع عالم را امر به وصيّت مىفرمود ، چگونه خود ترك وصيت نمايد ؟\r\nو ايضا چنانچه بعد از اين معلوم خواهد شد عصمت از شرايط امامت است ، و آن امر باطنى است ، و به غير علّام الغيوب كسى بر آن اطّلاع ندارد ، پس بايد امام از جانب خدا منصوب باشد ، و اين مضمون از حضرت صاحب الامر منقول است در ضمن حديثى كه بر فوايد بسيار مشتمل است ، لهذا اكثر آن را ايراد مىنمائيم :\r\nمنقول است از سعد بن عبد اللّه قمّى ، كه از اكابر محدّثين است كه : روزى مبتلا شدم به مباحثهء بدترين نواصب ، و بعد از مناظرات گفت : واى بر تو و بر اصحاب تو ، شما گروه روافض مهاجرين و انصار را طعن مىكنيد ، و انكار محبّت پيغمبر نسبت به ايشان مىنمائيد ، اينك ابو بكر به‌سبب زود مسلمان شدن از همهء صحابه بهتر بود ، و از بس كه پيغمبر او را دوست مىداشت در شب غار او را با خود برد ، چون‌كه مىدانست كه بعد از آن حضرت خليفه خواهد بود ، كه مبادا تلف شود و امور مسلمانان بعد از او معطّل شود ، و حضرت على بن ابى طالب عليه السّلام را بر جاى خود خوابانيد براى آنكه مىدانست اگر كشته شود ضررى به امور مسلمانان نمىرسد ، و من از اين سخن جوابها گفتم ساكت نشد .\r\nپس گفت : اى گروه روافض شما مىگوئيد عمر و ابو بكر منافق بودند ، و حكايت شب عقبه و دبّها انداختن را دليل خود مىآوريد ، بگو اسلام ايشان را از روى طوع و رغبت بود يا از روى اكراه ؟ با خود فكر كردم ، اگر گويم از طوع و رغبت بود ،\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nخواهد گفت : پس نفاق چه معنى دارد ، و اگر گويم از اكراه و جبر بود ، خواهد گفت در مكّه جبرى نبوده ، و اسلام قوّتى نداشت كه مردم مجبور شوند ، از جواب او ساكت شدم ، و دل‌گير برگشتم ، و طومارى نوشتم مشتمل بر زياده از چهل سؤال از مسائل مشكله ، و اين دو مسئله را درج كردم كه به خدمت حضرت امام حسن عسكرى عليه السّلام بفرستم با احمد بن اسحاق كه وكيل آن حضرت بود در قم ، چون او را طلب كردم ، گفتند متوجّه سرّ من رأى شده ، من از عقب او روان شدم ، چون به او رسيدم و حقيقت حال گفتم گفت خود با من بيا ، و از حضرت سؤال كن با او رفيق شدم .\r\nو چون به در دولت‌سراى حضرت رسيديم و رخصت طلبيديم ، رخصت فرمودند داخل شديم ، و احمد بن اسحاق با خود هميانى داشت كه در ميان عبا پنهان كرده بود ، و در آن هميان صد و شصت كيسه از طلا و نقره بود ، كه هريك را يكى از شيعيان مهر زده بود ، و به خدمت حضرت فرستاده بود ، چون نظر بر روى مبارك حضرت انداختيم ، روى آن حضرت از بابت ماه شب چهارده بود در حسن و صفا و نور و ضيا ، و بر دامن حضرت طفلى نشسته بود كه از بابت مشترى بود در كمال حسن و جمال ، و در سرش دو كاكل بود ، و نزد آن حضرت انارى از طلا بود كه به جواهر گرانبها و نگينها مرصّع كرده بودند ، و يكى از بزرگان بصره به هديّه براى آن حضرت فرستاده بود ، و در دست حضرت نامه‌اى بود و كتابت مىفرمود ، و آن طفل مانع مىشد ، آن انار را مىانداختند كه آن طفل مشغول شود و خود كتابت مىفرمودند .\r\nپس احمد هميان خود را گشود ، و نزد آن حضرت گذاشت ، حضرت عسكرى عليه السّلام به آن طفل فرمود : اينك هدايا و تحفهاى شيعيان تو است بگشا و متصرّف شو ، حضرت صاحب الامر عليه السّلام گفت : اى مولاى من آيا جايز است كه من\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدست طاهر خود را كه از جميع گناهان پاك است دراز كنم به سوى مالهاى حرام و هديّه‌هاى رجس و باطل .\r\nبعد از آن حضرت صاحب فرمود : اى پسر اسحاق بيرون آور آنچه در هميان است ، تا حلال و حرام را از هم جدا كنيم ، احمد بن اسحاق يك كيسه را بيرون آورد ، حضرت صاحب عليه السّلام فرمود : اين از فلان است كه در فلان محلّهء قم مىباشد ، و شصت و دو اشرفى در اين كيسه است ، چهل و پنج دينارش قيمت ملكى است كه از پدر به او ميراث رسده بود و فروخته است ، و چهارده دينارش قيمت هفت جامه است كه فروخته است ، و از كرايهء دكّان سه دينار است .\r\nحضرت امام حسن عليه السّلام فرمود : راست گفتى اى فرزند ، بگو چه چيز در اين ميان حرام است تا بيرون كند ؟ فرمود : در اين ميان يك اشرفى هست به سكّهء رى كه به تاريخ فلان زده‌اند ، و تاريخش بر آن نقش است ، و نصف نقشش محو شده است ، و يك دينار مقراض شدهء ناقصى هست كه يك دانگ و نيم است ، و حرام در اين كيسه همين دو است ، و وجه حرمتش اين است كه : صاحب اين كيسه در فلان سال و در فلان ماه او را نزد جولاهى كه از همسايگانش بود مقدار يك من و نيم ريسمان بود ، و مدّتى بر اين گذشت ، و دزد آن را ربود ، آن مرد چون گفت كه : اين را دزد برد تصديقش نكرد ، و تاوان از او گرفت ، ريسمانى باريك‌تر از آنكه دزد برده بود به همان وزن داد كه آن را بافتند و فروخت ، و اين دو از قيمت آن جامه است و حرام است ، چون كيسه را احمد گشود دو دينار به همان علامتها كه حضرت صاحب عليه السّلام فرموده بود پيدا شد ، برداشت و باقى را تسليم نمود .\r\nپس صرّهء ديگر بيرون آورد ، و حضرت صاحب عليه السّلام فرمود : اين مال فلان است ، كه در فلان محلّهء قم مىباشد ، و پنجاه اشرفى در اين صرّه است ، و ما دست به اين دراز نمىكنيم ، پرسيد چرا ؟ فرمود : اين اشرفيها قيمت گندمى است كه ميان او و\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبرزگرانش مشترك بود ، و حصّهء خود را زياده كيل كرد و گرفت ، و مال آنها در اين ميان است ، حضرت امام حسن عليه السّلام فرمود : راست گفتى اى فرزند ، پس به احمد گفت : اين كيسه را بردار ، و وصيّت كن به صاحبانش برسانند كه ما نمىخواهيم ، و اينها حرام است .\r\nبعد از آن فرمود : آن جامه‌اى كه آن پيرزن براى ما فرستاده بياور ، احمد گفت : او را در ميان خرجين پنهان كرده بودم فراموش كردم ، برخاست رفت كه بياورد پس حضرت به جانب من التفات نمودند و فرمودند : اى سعد به چه مطلب آمده‌اى ؟\r\nگفتم : شوق ملازمت تو مرا آورده است فرمود : آن مسائلى كه داشتى چه شد ؟\r\nگفتم : حاضر است ، فرمود : آنچه را مىخواهى از نور چشمم بپرس ، و اشاره به حضرت صاحب الامر عليه السّلام فرمود .\r\nگفتم : اى مولا و فرزند مولاى من روايت به ما رسيده است كه حضرت پيغمبر صلّى اللّه عليه و آله طلاق زنان خود را به اختيار حضرت امير المؤمنين عليه السّلام گذاشت ، حتّى آنكه در روز جمل حضرت امير رسولى فرستاد به نزد عايشه ، و فرمود كه : اسلام و اهل اسلام را هلاك كردى به آن غشّ و فريبى كه از تو صادر شد ، و فرزندان خود را به جهالت و ضلالت خود به هلاكت انداختى ، اگر دست از اين عمل برنمىدارى تو را طلاق مىگويم ، اين چه طلاق بود كه بعد از وفات آن حضرت مفوّض بود .\r\nحضرت صاحب عليه السّلام فرمود : حق سبحانه و تعالى شأن زنان پيغمبر را عظيم گردانيده بود ، و ايشان را به شرف مادر مؤمنان بودن مخصوص ساخته بود ، حضرت رسول صلّى اللّه عليه و آله به حضرت امير المؤمنين عليه السّلام فرمود : اين شرف براى ايشان باقى است تا مطيع خدا باشند ، و هريك از ايشان كه بعد از من معصيت خدا كنند و بر تو خروج كنند تو او را طلاق بگو ، و از اين شرف بينداز .\r\nبعد از آن پرسيدم يا ابن رسول اللّه مرا خبر ده از تفسير اين آيه كريمه كه خداوند\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nعالميان به حضرت موسى مىفرمايد  فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً  « 1 » ترجمهء ظاهر لفظش اين است كه : بكن نعلين خود را به درستى كه تو در وادى پاكيزه‌اى كه طوى نام دارد ، و اتّفاق علما است كه نعلين آن حضرت از پوست ميته بود ، لهذا خدا امر فرمود كه بكند . حضرت فرمود : هركه اين سخن را مىگويد بر موسى افترا بسته است ، و او را با رتبهء نبوّت جاهل دانسته ؛ زيرا خالى از اين نيست كه نماز موسى در آن نعلين جايز بود يا نه ، اگر نماز جايز بود پوشيدن در آن بقعه جايز خواهد بود ، هرچند آن مكان مقدّس و مطهّر باشد ، و اگر نماز جايز نبود ، پس موسى حلال و حرام را نمىدانست ، و جاهل بود به چيزى كه در آن نماز نمىتوان كرد ، و اين قول كفر است .\r\nگفتم : پس شما مطلب الهى را بفرمائيد ، فرمود : موسى در وادى مقدّس قرب بود ، گفت : خداوندا من محبّت را براى تو خالص گردانيده‌ام ، و دل خود را از ياد غير تو شسته‌ام ، و محبّت زن و فرزند هنوز در دلش بود ، و آمده بود براى ايشان آتش ببرد ، حق‌تعالى فرمود : محبّت را از دل بدر كن ، و اگر محبّت تو از براى ما خالص است ، و دل تو از خيال ديگران مطهّر است ، و اگر در وادى مقدّس محبّت ما ثابت قدمى ، پس نعلين كنايهء از محبّت‌هاست ، چنانچه بعضى مؤيّد اين نقل كرده‌اند كه در عالم خواب چيزها به مثالها به‌نظر مىآيد ، كفش مثال زن است ، و كسى كه خواب مىبيند كه كفشش را دزد برد زنش مىميرد ، يا از او دور مىشود .\r\nسعد گفت : پرسيدم از تأويل كهيعص ، فرمود : اين حروف از اخبار غيب است ، كه خدا به حضرت زكريّا خبر داده ، و بعد از آن به حضرت رسول صلّى اللّه عليه و آله اعلام فرموده است ، و سببش اين بود كه حضرت زكريّا از خدا طلب كرد اسماء مقدّسه آل عبا را\r\n\r\n\r\n","description":"","footnote":"\r\n( 1 ) سورهء طه : 12 .\r\n","page_name":" 169 ","page_number":169},
  {"content":"\r\n\r\nبه او تعليم نمايد ، كه در شدايد به آنها پناه ببرد ، جبرئيل آمد ، و اسماء ايشان را تعليم آن حضرت نمود ، پس چون حضرت زكريّا نام محمّد و على و فاطمه و حسين صلوات اللّه عليهم را ياد مىكرد غم او بر طرف و خوشحال مىشد ، و چون نام مبارك حضرت امام حسين صلوات اللّه عليه را ياد مىكرد گريه بر او مستولى مىشد ، و ضبط خود نمىتوانست كرد ، روزى مناجات كرد كه : خداوندا چرا نام آن چهار بزرگوار را كه بر زبان مىرانم غمهاى من زايل مىشود و مسرور مىگردم ، و نام آن عالى مقدار را كه ذكر مىكنم غمهاى من به هيجان مىآيد ، و مرا از گريه طاقت نمىماند .\r\nپس خداوند عالم قصّهء شهادت و مظلوميّت آن حضرت را به زكريّا وحى فرمود ، و گفت :   كهيعص   ، پس « كاف » اشاره به نام كربلاست ، و « ها » هلاكت عترت طاهره است و « يا » يزيد است كه كشنده و ظالم ايشان بود و « عين » عطش و تشنگى ايشان است در آن صحرا ، و « صاد » صبر ايشان است ، چون زكريّا اين قصّهء دردناك را شنيد ، سه روز از مسجد حركت نكرد ، و كسى را نزد خود راه نداد ، و مشغول گريه و زارى و ناله و بىقرارى شد ، و مرثيه بر مصيبت آن حضرت مىخواند ، و مىگفت : الهى آيا دل بهترين خلقت را به مصيبت فرزندش به درد خواهى آورد ؟ آيا بلاى چنين مصيبتى را به ساحت عزّت او خواهى داد ، آيا به على و فاطمه جامهء اين مصيبت را خواهى پوشانيد ؟ آيا چنين درد و المى را به منزلت رفعت و جلال ايشان درخواهى آورد ، بعد از اين سخنان مىگفت : الهى مرا فرزندى كرامت فرما كه در پيرى ديدهء من به او روشن شود ، و چون فرزندى كرامت فرمائى مرا فريفتهء محبّت او گردان ، پس چنين كن كه دل در مصيبت آن فرزند چنان به درد آيد كه دل محمّد صلّى اللّه عليه و آله حبيب تو براى فرزندش به درد خواهد آمد ، پس خدا يحيى را كرامت فرمود ، و مانند حضرت امام حسين عليه السّلام به شهادت فائز گرديد ، و حضرت يحيى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nشش ماه در شكم مادر بود ، و حمل حضرت امام حسين صلوات اللّه عليه نيز شش ماه بود .\r\nسعد گفت : عرض كردم بفرما دليل چيست بر اينكه امّت براى خود امام اختيار نمىتوانند كرد ؟\r\nفرمود : امامى اختيار خواهند كرد كه مصلح احوال ايشان باشد ، يا امامى كه مفسد احوال ايشان باشد ؟ گفتم : امامى كه موجب صلاح ايشان باشد ، فرمود :\r\nچگونه مىدانند كه صلاح ايشان خواهد بود ؟ و حال‌آنكه از ضمير او خبر ندارند ، گاه باشد كه گمان كنند مصلح است و آخر مفسد ظاهر شود ، و از همين علّت است كه مردم نمىتوانند براى خود امام تعيين نمايند ، پس فرمود : براى تأييد اين مطلب براى تو برهانى بيان نمايم ، كه عقل تو آن را قبول كند ، بگو پيغمبرانى كه خدا به خلق فرستاده و ايشان را از ميان خلق برگزيده ، و كتابها بر ايشان فرو فرستاد ، و ايشان را مؤيّد به وحى و عصمت گردانيده ، و ايشان علمهاى هدايت امّت‌اند ، و اختيار ايشان از اختيار جميع امّت بهتر است ، كه موسى و عيسى از جملهء ايشانند ، آيا جايز است با وفور عقل و كمال علم ايشان كسى را از ميان امّت اختيار كنند به خوبى به عقل خود ، و برگزيدهء ايشان منافق ظاهر شود ، و ايشان گمان كنند كه او مؤمن است ؟ گفتم : نه .\r\nفرمود : موسى كليم خدا با كمال عقل و علم و نزول وحى بر او ، از اعيان و بزرگان لشكر خود هفتاد كس را اختيار كرد با خود به‌طور برد كه همه را مؤمن مىدانست ، و مخلص و معتقد مىشمرد ايشان را ، و آخر ظاهر شد كه منافق بودند ، چنانچه خدا حال ايشان را بيان فرموده ، پس هرگاه برگزيدهء خدا كسى را اختيار كند به گمان اين‌كه اصلح امّت است ، و افسد امّت ظاهر شود ، چه اعتماد باشد بر مختار و برگزيدهء عوام ناس ، كه خبر از ما فى الضمير مردم ندارند ، و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمهاجرين و انصار كه بر سراير مردم اطّلاع ندارند ، پس بايد امام از جانب كسى منصوب شود كه عالم به ضماير و خفيّات امور است .\r\nبعد از آن به اعجاز فرمود : اى سعد خصم تو مىگفت : حضرت رسول صلّى اللّه عليه و آله ابو بكر را براى شفقت به غار برد چون‌كه مىدانست او خليفه است مبادا كشته شود ، چرا در جواب نگفتى شما روايت كرده‌ايد كه پيغمبر صلّى اللّه عليه و آله فرمود : خلافت بعد از من سى سال خواهد بود ، و اين سى سال را به عمر چهار خليفه قسمت كرده‌ايد ، پس به گمان فاسد شما اين چهار خليفه به حقّاند ، اگر اين معنى باعث بردن به غار بود بايست كه همه را با خود ببرد ، و بنابر آنكه تو مىگوئى پس آن حضرت در باب آن سه خليفه ديگر تقصير كرده ، و شفقت بر ايشان را ترك كرده ، و حقّ ايشان را سبك شمرده .\r\nو آنچه آن خصم از تو پرسيد كه اسلام ابو بكر و عمر به طوع بود يا به كراهت ، چرا نگفتى كه طوعا بود امّا از براى طمع دنيا ؛ زيرا كه ايشان با كفرهء يهود مخلوط بودند ، و يهود از روى تورات و كتابهاى خود احوال محمّد صلّى اللّه عليه و آله را بر ايشان مىخواندند و مىگفتند : او بر عرب مستولى خواهد شد ، و پادشاه خواهد شد ، و پادشاهى او از بابت پادشاهى بخت النّصر خواهد بود ، امّا دعوى پيغمبرى خواهد كرد ، و از كفر و عناد مىگفتند كه پيغمبر نيست ، امّا به دروغ دعوى خواهد كرد ، چون حضرت دعوى رسالت فرمود ، ايشان از روى گفتهء يهود به ظاهر كلمتين گفتند از براى طمع اينكه شايد ولايتى و حكومتى حضرت به ايشان بدهد ، و در باطن كافر بودند .\r\nو چون در آخر مأيوس شدند ، با منافقين بر بالاى عقبه رفتند ، و دهانهاى خود را بستند كه كسى ايشان را نشناسد ، و دبّها انداختند كه شتر حضرت را رم دهند ، و حضرت را هلاك كنند ، پس خدا جبرئيل را فرستاد ، و پيغمبر خود را از شرّ ايشان\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nحفظ كرد ، و ضررى نتوانستند رسانيد ، و حال ايشان مثل حال طلحه و زبير بود ، كه با حضرت امير المؤمنين عليه السّلام از روى طمع به ظاهر بيعت كردند ، كه حضرت به هريك از ايشان ولايتى و حكومتى بدهد ، چون مأيوس شدند بيعت را شكستند و خروج كردند ، و به جزاى عمل خود در دنيا و آخرت رسيدند .\r\nسعد گفت : چون سخن ولى عصر تمام شد ، حضرت امام حسن عليه السّلام براى نماز برخاستند ، و حضرت صاحب الامر با ايشان برخاستند ، و من برگشتم احمد بن اسحاق را در راه ديدم گريان مىآيد ، گفتم : چرا دير آمدى ؟ و سبب گريه چيست ؟\r\nگفت : آن جامه‌اى كه حضرت فرمود پيدا نشد ، گفتم باكى نيست برو به حضرت عرض كن ، پس رفت و خندان برگشت ، و صلوات بر محمّد و آل محمّد مىفرستاد ، و گفت : همان جامه را ديدم در زير پاى حضرت افتاده بود ، و بر رويش نماز مىكردند .\r\nسعد گفت : حمد الهى كرديم ، و چند روز كه در آنجا بوديم هر روز به خدمت حضرت مىرفتيم ، و حضرت صاحب الامر را نزد آن حضرت ملازمت مىكرديم ، پس چون روز وداع شد ، من و احمد با دو پيرمرد از اهل قم به خدمت آن حضرت رفتيم ، احمد در خدمت ايستاد و گفت : يا ابن رسول اللّه رفتن نزديك شده ، و محنت مفارقت تو بسيار دشوار است ، از خدا سؤال مىكنم كه صلوات فرستد بر جدّت مصطفى ، و بر پدرت مرتضى ، و بر مادرت سيّدهء نساء ، و بر بهترين جوانان اهل بهشت پدر و عمويت ، و بر ائمّهء طاهرين پدرانت ، و بر تو صلوات فرستد و بر فرزندت ، و از خدا طلب مىنمائيم كه شأن تو را رفيع گرداند ، و دشمن تو را منكوب نمايد ، و اين آخر ديدن ما نباشد جمال تو را .\r\nچون اين را بگفت حضرت گريست ، قطرات گريه از روى مباركش فروريخت و فرمود : اى پسر اسحاق در دعا زياده مطلب ، در اين برگشتن به جوار رحمت الهى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nخواهى رفت ، احمد چون اين را شنيد بيهوش شد ، و چون به هوش آمد گفت ، از تو سؤال مىنمايم به خدا و به حرمت جدّت كه مرا مشرف سازى به جامه‌اى كه كفن خود كنم ، حضرت دست دراز كرد به زير بساط و سيزده درهم بدر آوردند ، و فرمودند : اين را بگير و از غير اين زر خرج مكن ، و كفن كه طلبيدى به تو خواهد رسيد ، و مزد نيكوكاران را خدا ضايع نمىكند .\r\nسعد گفت : چون برگشتم به سه فرسخى منزل حلوان رسيديم ، احمد تب كرد ، و بيمارى او صعب او را عارض شد ، كه از خود مأيوس شد ، و چون به حلوان رسيديم ، در كاروان‌سرا فرود آمديم ، و احمد شخصى از اهل قم را طلبيد كه در حلوان مىبود ، و بعد از زمانى گفت : همه برويد و مرا تنها بگذاريد ، ما هريك به جاى خود برگشتيم ، چون نزديك صبح شد چشم گشودم كافور خادم حضرت امام حسن عسكرى عليه السّلام را ديدم مىگويد : خدا شما را صبر نيكو بدهد در مصيبت احمد بن اسحاق ، و عاقبت اين مصيبت را براى شما خير گرداند ، از غسل و كفن احمد فارغ شديم ، برخيزيد او را دفن كنيد ، كه او از همهء شما گرامىتر بود نزد امام و پيشواى شما ، اين را بگفت و از نظر ما غايب شد ، ما برخاستيم و با گريه و نوحه او را دفن كرديم رحمه اللّه تعالى « 1 » .\r\nو ابن بابويه عليه الرحمه به سند معتبر از حضرت صادق عليه السّلام روايت كرده است كه : خدا پيغمبر خود را صد و بيست مرتبه به معراج برد ، و در هر مرتبه تأكيد در باب امامت و وصايت امير المؤمنين عليه السّلام زياده از واجبات ديگر فرمود « 2 » .\r\nو كلينى روايت كرده است از حضرت امام موسى عليه السّلام كه به پدرم حضرت\r\n\r\n\r\n","description":"","footnote":"\r\n( 1 ) بحار الانوار 52 / 78 - 88 .\r\n( 2 ) بحار الانوار 18 / 340 .\r\n","page_name":" 174 ","page_number":174},
  {"content":"\r\n\r\nصادق عليه السّلام گفتم : مگر نه چنين بود كه حضرت امير المؤمنين عليه السّلام نامهء وصيّت خود را نوشت ، كه پيغمبر صلّى اللّه عليه و آله مىفرمود و آن حضرت مىنوشت ، و جبرئيل و ملائكهء مقرّبين گواه شدند ؟ فرمود كه : اى ابو الحسن چنين بود ، و ليكن چون نزديك وفات حضرت رسالت صلّى اللّه عليه و آله شد ، نامهء نوشته جبرئيل آورد با امينان خدا از ملائكه ، و جبرئيل گفت يا محمّد امر كن كه بيرون رود هركه نزد تو هست به غير وصىّ تو على بن ابي طالب كه وصيّت‌نامه را به او تسليم كنيم ، و بر او گواه شويم كه تو دفع وصيّت به او نمودى ، و او قبول نمود ، و ضامن اداى آن شد .\r\nپس هركه در خانه بود به غير حضرت امير المؤمنين فرمود كه از خانه بيرون رود ، و حضرت فاطمه در ميان پرده و در ايستاده بود ، پس جبرئيل گفت : يا محمّد خداوند تو را سلام مىرساند و مىگويد : اين نامه‌اى است كه مشتمل بر آنچه ما تو را خبر داده بوديم ، و پيمان از تو گرفته بوديم ، و شرط كرده بوديم ، از وصيّت و امامت على بن ابي طالب ، من گواهم در اين امر بر تو ، و ملائكه را بر تو گواه گرفته‌ام ، و من اى محمّد كافيم از براى گواهى ، در اين هنگام مفاصل حضرت رسالت پناه صلّى اللّه عليه و آله به لرزه آمد ، و فرمود : اى جبرئيل پروردگار من سلام است ، يعنى سالم است از جميع عيبها و نقصها ، و سلام و سلامتيها همه از اوست ، و سلامها و تحيّتها به او برمىگردد ، راست مىفرمايد خداوند من و نيكو فرموده ، نامه را بده .\r\nپس جبرئيل نامه را تسليم حضرت رسول صلّى اللّه عليه و آله كرد ، كه به حضرت امير المؤمنين عليه السّلام تسليم نمايد ، چون آن حضرت به حضرت امير المؤمنين تسليم نمود ، جميع نامه را حرف‌به‌حرف خواند ، پس حضرت رسول فرمود كه : يا على اين عهدى است كه خدا با من كرده بود ، و پيمان و شرطى است كه بر من گرفته بود ، و امانت او بود نزد من ، تبليغ رسالت او كردم ، و اداى امانت او نمودم ، حضرت امير المؤمنين عليه السّلام فرمود : من گواهى مىدهم براى تو پدر و مادرم فداى تو\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nباد ، كه تو رسانيدى رسالتهاى خداوند خود را ، و خيرخواهى امّت كردى ، و آنچه فرمودى راست فرمودى ، گواهى مىدهد براى تو گوش و چشم و گوشت و خون من ، جبرئيل گفت : من بر راستى گفتار هر دو گواهى مىدهم .\r\nآنگاه حضرت رسول صلّى اللّه عليه و آله فرمود : يا على وصيّت مرا گرفتى و دانستى ، و ضامن شدى براى خدا و براى من كه وفا كنى به آنچه در اين وصيّت تو را به آن امر كرده‌اند ؟ حضرت امير المؤمنين عليه السّلام فرمود : بله پدر و مادرم فداى تو باد ، بر من است ضمان اينها ، و بر خداست مرا اعانت فرمايد و توفيق دهد كه اداى آنها بكنم ، حضرت رسول فرمود : يا على مىخواهم بر تو گواه بگيرم كه من از تو پيمان گرفتم ، كه در روز قيامت براى من گواهى بدهند ، حضرت امير المؤمنين فرمود : گواه بگير ، حضرت رسول فرمود : جبرئيل و ميكائيل و ملائكهء مقرّبين حاضر شده‌اند كه گواه شوند ، ايشان ميان من و تو گواهند ، فرمود : پدر و مادرم فداى تو باد تو ايشان را گواه بگير ، و من نيز ايشان را گواه مىگيرم ، پس حضرت رسول صلّى اللّه عليه و آله ايشان را گواه گرفت .\r\nو از جمله چيزهائى كه به امر الهى بر حضرت امير المؤمنين عليه السّلام شرط كرد اين بود كه : يا على وفا مىكنى به آنچه در اين نامه نوشته شده است ، از دوستى هركه دوست خدا و رسول باشد ، و بىزارى و دشمنى هركه دشمن خدا و رسول باشد ، و تبرّا نمودن از ايشان با صبر بر فروخوردن خشم ، و با صبر بر غصب كردن حقّت ، و غصب نمودن خمست ، و نگاه نداشتن حرمتت ؟ گفت : بله يا رسول اللّه قبول كردم .\r\nو حضرت امير المؤمنين عليه السّلام فرمود كه : به حقّ خدائى كه دانه‌ها را شكافته ، و گياه‌ها را رويانيده ، و خلايق را آفريده ، شنيدم كه جبرئيل به حضرت رسول مىگفت : بشناسان به على كه حرمتش را باطل خواهند كرد ، و حرمت او حرمت\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخدا و رسول است ، بگو كه شهيد خواهد شد در راه دين ، و ريشش از خون سرخ سرش رنگ خواهد شد ، فرمود : چون سخن جبرئيل را شنيدم مدهوش شدم ، چنانچه برو درافتادم ، و گفتم : بله قبول كردم ، و راضى شدم ، و سعى خواهم كرد ، و صبر خواهم نمود ، هرچند حرمت من ضايع شود ، و سنّتهاى پيغمبر معطّل شود ، و كتاب دريده و ضايع شود ، و كعبه خراب شود ، و ريشم به خون سرم خضاب شود ، و من صبر خواهم كرد ، و رضاى الهى را طلب خواهم نمود ، تا به سوى تو آيم .\r\nآنگاه حضرت رسول حضرت فاطمه و امام حسن و امام حسين صلوات اللّه عليهم را طلبيد ، و ايشان را نيز خبر داد به مثل آنچه امير المؤمنين را خبر داد ، و از ايشان پيمان گرفت ، و از ايشان مثل فرمودهء آن حضرت جواب دادند ، پس وصيّت را مهر كردند به مهرهاى طلاى بهشت كه آتش به او نرسيده بود ، و به حضرت امير المؤمنين عليه السّلام سپردند .\r\nراوى مىگويد : به حضرت امام موسى عليه السّلام عرض نمودم : پدر و مادرم فداى تو باد نمىفرمائى كه در وصيّت چه نوشته بود ؟ حضرت فرمود : سنّتهاى خدا و رسول و احكام ايشان بود ، پرسيدم آيا اين در وصيّت بود كه آن كافران غصب خلافت خواهند كرد و مخالفت امير المؤمنين خواهند نمود ؟ فرمود : و اللّه كه جميع آنها بود حرف‌به‌حرف ، مگر نشنيده‌اى اين آيه را كه  إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ  « 1 » ترجمه‌اش به قول مفسّران اين است : به‌درستى كه ما زنده مىگردانيم مردگان را در روز بعثت و جزا ، و مىنويسيم آنچه پيش فرستاده‌اند از عملهاى نيك و بد ، و نشان‌هاى قديم ايشان را به آنچه اثر\r\n\r\n\r\n","description":"","footnote":"\r\n( 1 ) سورهء يس : 12 .\r\n","page_name":" 177 ","page_number":177},
  {"content":"\r\n\r\nافعال ايشان بعد از ايشان مىماند مىنويسيم ، و همه چيز را از نيك و بد شمرده‌ايم در امام مبين . بعضى گفته‌اند امام مبين لوح محفوظ است ، و بعضى گفته‌اند : نامه اعمال است ، و در بعضى احاديث ما به حضرت امير المؤمنين عليه السّلام تفسير شده ، و ظاهر اين حديث نامهء وصيّت است .\r\nآنگاه فرمود : و اللّه كه رسول خدا صلّى اللّه عليه و آله به امير المؤمنين و فاطمه عليهما السّلام گفت : آيا فهميديد آنچه به شما گفتم ؟ و قبول كرديد ؟ ايشان گفتند : بله راضى شديم ، و قبول كرديم ، و صبر مىنمائيم بر آنچه ما را به خشم آورد ، و موجب آزار ما باشد « 1 » .\r\nو به سند معتبر از حضرت صادق عليه السّلام روايت كرده است كه فرمود : خداوند عالميان بر پيغمبرش نامه‌اى فرستاد پيش از وفات او ، و وحى فرمود : يا محمد اين وصيّت تو است به نجيبان از اهلت ، پرسيد كيستند نجيبان اى جبرئيل ؟ گفت :\r\nعلى بن ابى طالب و فرزندانش ، و برنامه مهرها از طلا بود ، پس حضرت رسول صلّى اللّه عليه و آله آن كتاب را به امير المؤمنين عليه السّلام داد ، و امر فرمود كه يك مهر آن را برگيرد ، و آنچه در تحت آن مهر هست عمل نمايد ، آن حضرت چنين كرد ، و آنچه كرد از روى آن نامهء الهى بود ، و در هنگام وفات به حضرت امام حسن عليه السّلام تسليم نمود ، و آن حضرت يك مهر ديگر را برگرفت ، و به آنچه در تحت آن بود عمل كرد .\r\nپس به حضرت امام حسين عليه السّلام تسليم نمود ، آن حضرت مهر خود را برداشت نوشته بود كه خروج كن با جماعتى به سوى شهادت ، كه ايشان مىبايد البتّه با تو شهيد شوند ، و جان خود را در راه خدا به فروش ، پس آن حضرت چنين كرد ، و نامه را به على بن الحسين عليهما السّلام داد ، آن حضرت مهر خود را گشود ، نوشته بود كه\r\n\r\n\r\n","description":"","footnote":"\r\n( 1 ) بحار الانوار 22 / 479 - 481 ح 28 ، و اصول كافى 1 / 281 - 283 ح 4 .\r\n","page_name":" 178 ","page_number":178},
  {"content":"\r\n\r\nسر در پيش افكن و خاموش باش ، و ملازم خانهء خود باش ، و متعرّض كسى مشو تا مرگ تو را دررسد ، آن حضرت چنين كرد ، و نامه را به امام محمّد باقر عليه السّلام سپرد ، چون مهر را برداشت نوشته بود كه مردم را حديث بگو ، و فتوا بده ، و از غير خدا انديشه مكن كه هيچ‌كس به تو ضررى نمىتواند رسانيد .\r\nپس آن نامه را به حضرت امام جعفر صادق عليه السّلام داد ، آن حضرت در زير مهر خود يافت كه مردم را حديث كن ، و فتوا بيان فرما ، و علوم اهل بيت خود را پهن كن ، و تصديق پدران شايستهء خود را به مردم برسان ، و از غير خدا مترس كه تو در حرز و امان خدائى ، و هم‌چنين هريك به ديگرى تسليم مىنمايند ، و به مقتضاى آن عمل مىكنند ، تا قيام مهدى آل محمّد صلوات اللّه عليهم اجمعين « 1 » .\r\n\r\nتنوير دوم در بيان عصمت امام است\r\nبدان كه فرقهء ناجيهء اماميّه را اعتقاد آن است كه امام مىبايد از اوّل تا آخر عمر از جميع گناهان صغيره و كبيره معصوم باشد ، و اهل سنّت چون مىدانند كه هرگاه عصمت شرط امامت باشد ، حقيّت امامت خلفاى ايشان برهم مىخورد ، مىگويند : عصمت در امامت شرط نيست ، و بر بطلان اين قول دلايل عقلى و سمعى بسيار است .\r\nو بر صاحب عقل مستقيم پوشيده نيست كه اين‌چنين شخصى واجب الاطاعه‌اى كه جميع امور دين و دنياى امّت به او وابسته است بايد معصوم\r\n\r\n\r\n","description":"","footnote":"\r\n( 1 ) اصول كافى 1 / 280 - 281 ح 2 .\r\n","page_name":" 179 ","page_number":179},
  {"content":"\r\n\r\nباشد در علم و عمل ، و الّا فوايد مترتّبه بر امامت كما ينبغى به ظهور نخواهد آمد ، و آن شخص غير معصوم نيز محتاج خواهد بود به امامى و راهنمائى ، چنانچه نزد شخص باانصاف ظاهر است ، و از امامتش خلل بسيار در دين به هم خواهد رسيد ؛ زيرا كه از فتاوى غلطش ممكن است بدعتها منتشر گردد ، و احكام حقّهء دين متروك شود ، و بسيار باشد كه مفاسد عظيمه به ظهور آيد كه به هيچ نحو اصلاح‌پذير نباشد ، مثل آنكه غلط كند در تعيين خليفهء بعد از خود به گمان اينكه قابل خلافت و امامت است ، و از او امور منافى امامت به ظهور آيد .\r\nپس اگر امّت متعرّض او نشوند ، مورث انهدام دين است ، و اگر قصد عزلش كنند ، منازعه و مشاجرهء عظيم در ميان امّت حادث شود ، كه حق در ميان ضايع شود ، چنانچه در واقعهء كشتن عثمان و خروج عايشه و طلحه و زبير و معاويه و خوارج به ظهور آمد ، تا آنكه كار امامت و نيابت خدا و رسول به معاويه و يزيد و امثال آن ظالمان بىدين قرار گرفت ، و آن قسم ظلمها بر اهل بيت رسالت و ساير اهل اسلام جارى شد .\r\nو ايضا ظاهر است قبح امامت امامى كه آنچه مردم را به آن امر كند خود به فعل نياورد ، و آنچه را از آن نهى كند از خودش به ظهور آيد ، لهذا حق‌تعالى در قرآن مكرّر اين قسم جماعت را مذمّت و توبيخ فرموده .\r\nو ايضا نفوس مردم از اطاعت چنين شخصى متنفّر مىباشد . و فخر رازى در تفسير آيهء اولو الامر گفته است كه : اين آيه دلالت مىكند بر عصمت و عدم جواز خطاى اولو الامر ، و الّا لازم مىآيد كه هم امر به اطاعتشان شده باشد ، و هم نهى از اطاعت ؛ زيرا كه اطاعت در محرّمات حرام است « 1 » .\r\n\r\n\r\n","description":"","footnote":"\r\n( 1 ) تفسير فخر رازى 10 / 144 .\r\n","page_name":" 180 ","page_number":180},
  {"content":"\r\n\r\nو همچنين در تفسير آيهء  وَ كُونُوا مَعَ الصَّادِقِينَ  « 1 » گفته است كه : مراد از صادقين معصومينند « 2 » و خدا در آيهء تطهير از عصمتشان خبر داده ، چنانچه بعد از اين بيان خواهد شد . و اكثر مفسّرين در آيهء  لا يَنالُ عَهْدِي الظَّالِمِينَ  اعتراف كرده‌اند كه دلالت بر عصمت امام دارد ؛ زيرا كه حضرت عزّت تعالى شأنه به حضرت ابراهيم وحى فرمود كه  إِنِّي جاعِلُكَ لِلنَّاسِ إِماماً  « 3 » تو را براى مردم امام گردانيديم ، حضرت ابراهيم درخواست نمود كه به بعضى از ذريّت من نيز اين شرف را كرامت فرما ، خطاب رسيد كه : عهد امامت و خلافت به ظالمان نمىرسد ، و هر فاسقى ظالم است بر نفس خود ، چنانچه خدا مكرّر فاسقان را به ظلم وصف فرموده .\r\n\r\nتنوير سوم در نازل شدن آيهء تطهير در شأن اهل بيت عصمت و طهارت عليهم السّلام\r\nبدان كه احاديث از طرق عامّه و خاصّه به حدّ تواتر رسيده كه آيهء تطهير در شأن اهل بيت رسالت عليهم السّلام نازل شده كه آل عبا باشند ، و موافق بعضى از احاديث ما جميع ائمّهء ما داخل‌اند .\r\nو صاحب كشّاف كه از متعصّبين علماء اهل سنّت است در قصّهء مباهله ذكر كرده است كه : چون حضرت رسول نصاراى نجران را به مباهله خواند ، ايشان مهلت طلبيدند ، و چون با يكديگر خلوت كردند به عاقب كه صاحب رأى ايشان بود\r\n\r\n\r\n","description":"","footnote":"\r\n( 1 ) سورهء توبه : 119 .\r\n( 2 ) تفسير فخر رازى 16 / 220 .\r\n( 3 ) سورهء بقره : 124 .\r\n","page_name":" 181 ","page_number":181},
  {"content":"\r\n\r\nگفتند : چه مصلحت مىدانى ؟ گفت : و اللّه اى گروه نصارا شما دانستيد كه محمّد پيغمبر و فرستادهء خداست ، و در بيان احوال عيسى حق را بر شما ظاهر ساخت ، و اللّه كه هيچ قومى با پيغمبر خود مباهله نكردند مگر پير و جوان ايشان هلاك شدند ، و اگر مباهله كنيد البتّه هلاك خواهيد شد ، و اگر بسيار اهتمام در نگاه داشتن دين خود داريد ، و از مسلمان شدن ابا داريد ، با او مصالحه نمائيد و برگرديد .\r\nچون صبح شد رسول خدا صلّى اللّه عليه و آله حضرت امام حسين را دربر گرفت ، و دست حضرت امام حسن را گرفت ، و فاطمه و على را از پى خود روان ساخت ، و فرمود كه : من چون دعا كنم شما آمين بگوئيد ، پس اسقف نجران گفت : اى گروه نصارا من روئى چند مىبينم كه خدا به اين روها كوه را از جا مىكند ، با ايشان مباهله مكنيد كه هلاك مىشويد ، و بر روى زمين يك نصرانى تا قيامت نخواهد بود ، ايشان به خدمت حضرت آمدند و گفتند : ما با تو مباهله نمىكنيم ، تو بر دين خود باش و ما بر دين خود ، حضرت فرمود كه : اگر مباهله نمىكنيد مسلمان شويد ، ابا كردند ، فرمود : پس با شما جنگ مىكنيم ، گفتند : ما طاقت جنگ عرب نداريم ، و ليكن با تو صلح مىكنيم كه با ما جنگ نكنى و به دين ما كار ندارى ، و ما به تو هر سال دو هزار حلّه در ماه صفر بدهيم ، و هزار حلّه در ماه رجب ، و سى زره نفيس هر سال بدهيم ، حضرت به اين نحو با ايشان مصالحه فرمود .\r\nو گفت : و اللّه كه هلاك بر اهل نجران مشرف شده بود ، و اگر مباهله مىكردند همه مسخ مىشدند به صورت ميمون و خوك ، و اين صحرا همه بر ايشان آتش مىشد ، و خدا جميع اهل نجران را هلاك مىكرد ، حتّى مرغى كه بر روى درختان بود ، و بر تمام نصارا سال نمىگذشت كه همه هلاك مىشدند « 1 » .\r\n\r\n\r\n","description":"","footnote":"\r\n( 1 ) تفسير كشّاف زمخشرى 1 / 434 .\r\n","page_name":" 182 ","page_number":182},
  {"content":"\r\n\r\nو باز صاحب كشّاف از عايشه روايت كرده است كه : روزى حضرت رسول صلّى اللّه عليه و آله بيرون آمد ، و عبائى پوشيده بود از موى سياه ، پس حضرت امام حسن آمد او را داخل عبا كرد ، بعد از آن حضرت امام حسين آمد او را داخل عبا كرد ، پس حضرت فاطمه و على بن ابى طالب آمدند هر دو را داخل عبا كرد ، و اين آيه را خواند  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  بعد از آن صاحب كشّاف گفته است : اگر گوئى كه چرا اين جماعت را در مباهله داخل كرد ؟ جواب مىگويم : براى آنكه اين دلالت بر حقيّت و اعتماد بر راستى او بيشتر مىكرد از آنكه ديگران را داخل كند ؛ زيرا كه عزيزترين خلق را نزد خود ، و پاره‌هاى جگر خود ، و محبوب‌ترين مردم را نزد خود ، در معرض مباهله و نفرين درآورد ، و اكتفا بر خود نكرد به تنهائى ، چه بسيار است كه آدمى خود را به هلاكت مىدهد و اين قسم اعزّه را حفظ مىكند « 1 » .\r\nو در موطّأ مالك كه امام اهل سنّت است روايت شده است از انس كه : چون آيهء تطهير نازل شد ، قريب به شش ماه رسول خدا در هنگام رفتن به نماز صبح بر در خانهء فاطمه مىگفت : الصلاة يا اهل البيت  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 2 » .\r\nو در صحيح ابى داود سجستانى نيز به همين طريق روايت شده از انس .\r\nو در صحيح بخارى در جزو چهارم روايت كرده به نحوى كه صاحب كشّاف روايت كرده ، و در صحيح مسلم و در صحيح ابو داود و در جمع بين صحيحين حميدى همه به اين مضمون از عايشه مروى است .\r\n\r\n\r\n","description":"","footnote":"\r\n( 1 ) تفسير كشّاف 1 / 434 .\r\n( 2 ) مراجعه شود به جامع ترمذى 4 / 164 و مسند أحمد بن حنبل 3 / 259 .\r\n","page_name":" 183 ","page_number":183},
  {"content":"\r\n\r\nو در صحيح مسلم در جزو چهارم در باب فضايل امير المؤمنين عليه السّلام از سعد وقّاص چنين روايت كرده كه : چون آيهء مباهله نازل شد خواند رسول خدا على و فاطمه و حسن و حسين را ، و گفت : خداوندا اينها اهل بيت منند ، و در محلّ ديگر نيز همين مضمون را روايت كرده .\r\nو ابو داود در صحيح خود از امّ سلمه روايت كرده است كه گفت : آيهء تطهير در خانهء من نازل شد ، و در آن خانه حضرت رسول بود و على بن ابى طالب و فاطمه و حسن و حسين ، و من بر در خانه نشسته بودم ، پس حضرت رسول صلّى اللّه عليه و آله بر ايشان گليمى پوشانيد ، و گفت : خداوندا اينها اهل بيت منند ، از ايشان دور گردان و بر طرف كن رجس و گناه را ، و پاكيزه گردان ايشان را از بديها پاكيزه كردنى ، من گفتم :\r\nيا رسول اللّه من از اهل بيت نيستم ؟ فرمود كه : نه تو از زنان منى ، و عاقبت تو به خير است . و اين مضمون و قريب به اين مضمون در اكثر كتب ايشان مروى است به طرق متعدّده ، و تعداد آنها مورث تطويل است « 1 » .\r\nو دلالت اين آيه بر عصمت ايشان بسى ظاهر است ، چه عامّهء محقّقين مفسّرين رجس را در اين آيه به گناه تفسير كرده‌اند ، و تطهير ظاهر است كه مراد از آن پاك گردانيدن از بديها و عيبها و قبايح است ، و از سياق آيه و احاديث مذكوره ظاهر است كه مراد جميع بديهاست ، و اراده‌اى كه در آيه وارد شده ارادهء حتمى مىبايد باشد ؛ زيرا كه ارادهء تكليفى به ايشان اختصاصى ندارد ، و ارادهء حتمى الهى تخلّف نمىكند ، پس عصمت ايشان ثابت است ، و هرگاه عصمت ثابت شد دروغ بر ايشان روا نيست ، و اين ثابت شده است كه ايشان دعوى امامت كردند ، پس دعواى ايشان بر حق باشد ، و تفصيل اين سخنان را اين مقام گنجايش ندارد .\r\n\r\n\r\n","description":"","footnote":"\r\n( 1 ) براى اطلاع بر مصادر اين احاديث از كتب اهل سنّت مراجعه شود به كتاب احقاق الحق 2 / 501 - 562 ، و 3 / 46 - 62 و 513 - 531 ، و 9 / 1 - 91 و 14 / 131 - 148 و 40 - 105 .\r\n","page_name":" 184 ","page_number":184},
  {"content":"\r\n\r\n\r\nتنوير چهارم در بيان فضيلت اهل بيت عليهم السّلام است\r\nابن بابويه به سند معتبر از امام محمّد باقر عليه السّلام از آباء گرام او عليهم السّلام روايت كرده است كه : رسول خدا صلّى اللّه عليه و آله فرمود : محبّت من و اهل بيت من نفع مىكند در هفت موطن كه اهوال آنها عظيم است : در هنگام مردن ، و در قبر ، و در وقت مبعوث شدن ، و در هنگامى كه نامه‌ها به دست راست و چپ آيد ، و در هنگام حساب ، و نزد ميزان كه اعمال خلايق را سنجند ، و نزد صراط « 1 » .\r\nو روايت كرده است از حارث همدانى كه : روزى به خدمت حضرت امير المؤمنين عليه السّلام رفتم پرسيد چه چيز تو را به اينجا آورد ؟ گفتم : محبّت تو يا امير المؤمنين فرمود : اى حارث تو مرا دوست مىدارى ؟ گفتم : بلى و اللّه اى امير المؤمنين ، فرمود : وقتى كه جانت به گلو مىرسد مرا خواهى ديد چنان كه مىخواهى ، و چون ببينى مرا كه دشمنان خود را از حوض كوثر دور مىكنم خوشحال خواهى شد ، و چون ببينى كه بر صراط مىگذرم و علم حمد به دست من است و پيش حضرت رسول صلّى اللّه عليه و آله مىروم ، چنان مرا خواهى ديد كه مشعوف گردى « 2 » .\r\nو از ابو حمزهء ثمالى روايت كرده است از حضرت امام محمّد باقر عليه السّلام كه حضرت رسول صلّى اللّه عليه و آله فرمود : يا على محبّت تو در دل هركس كه قرار بگيرد ، اگر يك قدم او از صراط بلغزد البتّه قدم ديگر ثابت مىماند تا خدا او را به‌سبب محبّت تو داخل\r\n\r\n\r\n","description":"","footnote":"\r\n( 1 ) بحار الانوار 27 / 158 ح 3 .\r\n( 2 ) بحار الانوار 27 / 157 ح 2 .\r\n","page_name":" 185 ","page_number":185},
  {"content":"\r\n\r\nبهشت گرداند « 1 » .\r\nو از حضرت صادق عليه السّلام منقول است كه : محبّت ما اهل بيت گناهان را مىريزد ، چنانچه باد تند برگ را از درختان مىريزد « 2 » .\r\nو به اسانيد معتبره از حضرت امام رضا عليه السّلام منقول است كه حضرت رسول فرمود : چهار كسند كه من در روز قيامت شفاعت ايشان خواهم كرد ، اگر چه با گناه اهل زمين آمده باشند : كسى كه اعانت اهل بيت من بكند ، و كسى كه قضاء حوائج ايشان بكند در هنگامى كه مضطر باشند ، و كسى كه به دل و زبان ايشان را دوست دارد ، و كسى كه به دست رفع ضرر از ايشان بكند « 3 » .\r\nو ايضا از آن حضرت منقول است كه حضرت رسول صلّى اللّه عليه و آله فرمود : هركه ما اهل بيت را دوست دارد خدا او را در روز قيامت ايمن مبعوث گرداند ، كه هيچ خوف نداشته باشد « 4 » .\r\nو در كتاب بصائر الدرجات از امام جعفر صادق عليه السّلام منقول است كه حضرت رسول صلّى اللّه عليه و آله فرمود : يا على امّت مرا تمام در عالم ارواح به من نمودند ، و كوچك و بزرگ ايشان را ديدم ، و به تو و شيعيان تو گذشتم ، و از براى شما استغفار كردم ، حضرت امير المؤمنين عليه السّلام فرمود : يا رسول اللّه ديگر از فضائل شيعه بفرما ، فرمود :\r\nيا على تو و شيعيان تو از قبرها بيرون خواهيد آمد و روهاى شما مانند شب چهارده خواهد بود ، و جميع شدّتها و غمها از شما بر طرف خواهد شد ، و در سايهء عرش الهى خواهيد بود ، و مردم خواهند ترسيد و شما نخواهيد ترسيد ، و مردم اندوهناك\r\n\r\n\r\n","description":"","footnote":"\r\n( 1 ) بحار الانوار 27 / 158 ح 6 ، و 77 ح 8 .\r\n( 2 ) بحار الانوار 27 / 77 ح 9 .\r\n( 3 ) بحار الانوار 27 / 77 ح 10 و 11 .\r\n( 4 ) بحار الانوار 27 / 79 ح 15 .\r\n","page_name":" 186 ","page_number":186},
  {"content":"\r\n\r\nخواهند بود ، و شما مسرور خواهيد بود ، و براى شما خوان نعمتهاى الهى مىآورند ، و مردم مشغول حساب خواهند بود « 1 » .\r\nو به اسانيد معتبره از حضرت امام رضا عليه السّلام منقول است كه پيغمبر صلّى اللّه عليه و آله فرمود :\r\nيا على هركه تو را دوست دارد با پيغمبران خواهد بود در درجهء ايشان در روز قيامت ، و كسى كه بميرد و دشمن تو باشد اگر خواهد يهودى بميرد و اگر خواهد نصرانى بميرد ، و فرمود : اول چيزى كه در روز قيامت از مردم سؤال خواهند كرد محبّت ما اهل بيت خواهد بود « 2 » .\r\nو به سند معتبر از حضرت امام محمّد باقر عليه السّلام منقول است كه : و اللّه در آسمان هفتاد صنف ملائكه هستند ، كه اگر جميع اهل زمين جمع شوند عدد هر صنفى از ايشان را احصا نمىتوانند كرد ، و ايشان خدا را به ولايت ما عبادت مىكنند « 3 » .\r\nو شيخ طوسى عليه الرحمه از ميثم تمّار كه از اصحاب اسرار امير المؤمنين است روايت كرده كه : شبى در خدمت حضرت امير المؤمنين عليه السّلام بودم ، فرمود : نيست بنده‌اى كه خدا دل او را به ايمان امتحان كرده باشد ، مگر اينكه چون صبح مىكند دوستى ما اهل بيت را در دل خود مىيابد ، و نيست بنده‌اى كه خدا بر او غضب كرده باشد ، مگر اينكه چون صبح مىكند دشمنى ما را در دل خود مىيابد ، پس چون ما صبح مىكنيم شاد مىشويم به محبّت دوستان خود ، و مىدانيم دشمنى دشمنان خود را ، و چون دوست ما صبح مىكند منتظر رحمتهاى الهى است ، و دشمن ما كه صبح مىكند بر كنار جهنّم ايستاده است ، كه همين‌كه بميرد داخل جهنّم شود .\r\n\r\n\r\n","description":"","footnote":"\r\n( 1 ) بحار الانوار 68 / 27 ح 50 .\r\n( 2 ) بحار الانوار 27 / 79 ح 16 .\r\n( 3 ) بحار الانوار 26 / 340 ح 6 .\r\n","page_name":" 187 ","page_number":187},
  {"content":"\r\n\r\nبه‌درستى كه درهاى رحمت براى دوستان ما باز است ، گوارا باد ايشان را رحمتهاى الهى ، و واى بر حال دشمنان ما ، و دوست ما نيست كسى كه دشمن ما را دوست دارد ، و دوستى ما و دوستى دشمن ما در يك دل جمع نمىشود ، كسى كه ما را دوست دارد بايد دوستى را براى ما خالص گرداند ، چنانچه طلا را از غش خالص مىكنند ، مائيم نجيبان و برگزيده‌هاى خدا ، و فرزندان ما فرزندان پيغمبرانند ، و منم وصىّ اوصيا ، و منم حزب و ياور خدا و رسول ، و آنان كه با من محاربه مىكنند گروه شيطانند ، پس كسى كه خواهد حال خود را در محبّت ما بداند ، دل خود را امتحان نمايد ، اگر محبّت دشمنان ما را در دل خود يابد ، بداند كه خدا و جبرئيل و ميكائيل دشمن اويند ، و خدا دشمن كافران است « 1 » .\r\nو روايت كرده از ابى عبد اللّه جدلى ، كه حضرت امير المؤمنين عليه السّلام گفت :\r\nمىخواهى تو را خبر دهم به حسنه‌اى كه هركه آن را داشته باشد در روز قيامت او را هيچ ترس نباشد ؟ و خبر دهم به گناهى كه هركه آن را داشته باشد او را بر رو به آتش اندازند ؟ گفتم : بلى ، فرمود : آن حسنه محبّت ماست ، و آن گناه دشمنى ما است « 2 » .\r\nو از سلمان رحمه اللّه روايت كرده كه : روزى در مسجد در خدمت حضرت رسول صلّى اللّه عليه و آله نشسته بوديم حضرت امير المؤمنين عليه السّلام آمد حضرت رسول صلّى اللّه عليه و آله سنگريزه در دست داشت به دست آن حضرت داد آن سنگ‌ريزه به سخن آمد و گفت : لا إله الا اللّه ، محمّد رسول اللّه ، راضى شدم به پروردگارى خدا ، و به پيغمبرى محمّد ، و به ولايت على بن ابى طالب ، حضرت رسول فرمود : هركه از شما صبح كند و به خدا و\r\n\r\n\r\n","description":"","footnote":"\r\n( 1 ) بحار الانوار 27 / 83 ح 24 .\r\n( 2 ) بحار الانوار 27 / 85 ح 27 .\r\n","page_name":" 188 ","page_number":188},
  {"content":"\r\n\r\nرسول و ولايت على بن ابى طالب راضى باشد ، او از خوف عقاب خدا ايمن است « 1 »\r\nو ابن بابويه به سندهاى بسيار از حضرت امام رضا عليه السّلام روايت كرده است كه ، او روايت كرد از پدر بزرگوارش تا رسول خدا صلّى اللّه عليه و آله از جبرئيل ، از ميكائيل ، از اسرافيل ، از لوح ، از قلم ، از خداوند عالميان كه فرمود : ولايت على حصن و قلعهء من است ، هركه داخل آن حصن شود از عذاب من ايمن است « 2 » .\r\nو به اسانيد بسيار در كتب سنّى و شيعه از رسول خدا صلّى اللّه عليه و آله منقول است كه : اگر مردمان بر ولايت على مجتمع مىشدند خدا جهنّم را خلق نمىفرمود « 3 » .\r\nو روايت كرده است از انس كه حضرت رسول صلّى اللّه عليه و آله فرمود : خداوند عالم در روز قيامت جمعى را مبعوث خواهد گردانيد كه روهاى ايشان از نور باشد ، و بر كرسيهاى نور خواهند نشست ، و جامه‌ها از نور خواهند پوشيد ، و در سايه عرش الهى خواهند بود ، مانند پيغمبران و پيغمبر نيستند ، و به منزلهء شهدا و همگى شهيد نخواهند بود ، بعد از آن دست بر سر حضرت امير المؤمنين عليه السّلام گذاشت و فرمود :\r\nاين مرد و شيعيانش چنين خواهند بود « 4 » .\r\nو شيخ طوسى به اسانيد معتبره از حضرت امام رضا عليه السّلام از آباء اطهارش صلوات اللّه عليهم روايت كرده است كه : حضرت رسول صلّى اللّه عليه و آله به حضرت امير المؤمنين عليه السّلام فرمود : چون روز قيامت خدا از حساب خلايق فارغ شود ، كليدهاى بهشت و دوزخ را به من تسليم نمايد ، و من به تو تسليم كنم و گويم : هركه\r\n\r\n\r\n","description":"","footnote":"\r\n( 1 ) امالى شيخ طوسى 1 / 289 .\r\n( 2 ) عيون اخبار الرضا عليه السّلام 2 / 136 .\r\n( 3 ) امالى شيخ صدوق ص 587 .\r\n( 4 ) امالى شيخ صدوق ص 216 .\r\n","page_name":" 189 ","page_number":189},
  {"content":"\r\n\r\nرا خواهى به جهنّم فرست ، و هركه را خواهى به بهشت داخل كن « 1 » .\r\nو ابن بابويه به سند معتبر از حضرت صادق عليه السّلام روايت كرده است كه : چون قيامت قائم شود ، منبرى بگذارند كه جميع خلايق ببينند ، و حضرت امير المؤمنين عليه السّلام بر آن منبر برآيد ، و ملكى بر دست راست او بايستد ، و ملكى بر دست چپ او ، ملك دست راست ندا كند : اى گروه خلايق اين على بن ابى طالب است هركه را مىخواهد داخل جهنّم مىكند « 2 » .\r\nو از عبد اللّه بن عمر روايت كرده است كه : حضرت رسول صلّى اللّه عليه و آله به حضرت امير المؤمنين عليه السّلام فرمود : چون قيامت شود بيائى تو بر اسبى از نور سوار ، و بر سرت تاجى از نور باشد ، كه روشنى او چشم‌ها را خيره كند ، پس ندا از جانب ربّ العزّه برسد كجاست خليفهء محمّد رسول اللّه ؟ تو گوئى : اينك منم ، پس ندا فرمايد تو را كه : يا على دوستان خود را داخل بهشت كن ، و دشمنان خود را داخل جهنّم كن ، توئى قسمت‌كنندهء بهشت و دوزخ « 3 » .\r\nو از حضرت امام رضا عليه السّلام منقول است كه : حضرت امير المؤمنين عليه السّلام فرمود :\r\nروزى با حضرت رسول صلّى اللّه عليه و آله نزديك كعبه نشسته بوديم ، مرد پيرى پيدا شد از پيرى خم شده ، و ابروهايش بر چشمهايش افتاده ، و عصائى در دست ، و كلاه سرخى در سر ، و پيراهن موئى پوشيده ، نزديك حضرت آمد ، و گفت : يا رسول اللّه دعا كن خدا مرا بيامرزد ، حضرت فرمود : امّيد تو روا نيست ، و عمل تو فايده ندارد ، و چون پشت كرد حضرت فرمود : اى ابو الحسن شناختى اين پير را ؟ گفتم : نه ، فرمود : شيطان ملعون بود ، حضرت امير المؤمنين عليه السّلام فرمود : از پى او دويدم او را گرفتم ، و بر زمين زدم ، و دست بر گلويش فشردم ، گفت : دست از من بدار اى\r\n\r\n\r\n","description":"","footnote":"\r\n( 1 ) بحار الانوار 39 / 198 ح 9 .\r\n( 2 ) بحار الانوار 39 / 198 ح 10 .\r\n( 3 ) بحار الانوار 39 / 199 ح 12 .\r\n","page_name":" 190 ","page_number":190},
  {"content":"\r\n\r\nابو الحسن كه مرا تا قيامت مهلت داده‌اند ، و اللّه يا على تو را دوست مىدارم ، و هركه دشمن تو است با پدر او شريك شده‌ام در وطى مادرش ، و او حرام‌زاده است ، پس بخنديدم و او را رها كردم « 1 » .\r\nو منقول است از سلمان رحمة اللّه عليه كه : روزى شيطان گذشت بر جماعتى كه مذمّت حضرت امير المؤمنين عليه السّلام مىكردند ، نزد ايشان ايستاد ، پرسيدند كيستى ؟\r\nگفت : من ابو مرّه‌ام ، گفتند : شنيدى كه ما چه گفتيم ؟ گفت : بدا به حال شما كه ناسزا به مولاى خود على بن ابى طالب مىگفتيد ، ايشان گفتند : چه دانستى كه او مولا و امام ماست ؟ گفت : از گفتهء پيغمبر شما كه گفت : هركه من مولاى اويم على مولاى اوست ، خداوندا دوست دار هركه او را دوست دارد ، و دشمن دار هركه او را دشمن دارد ، و يارى كن هركه او را يارى كند ، و فروگذار هركه او را يارى نكند .\r\nايشان گفتند : تو از شيعيان اوئى ؟ گفت : نه ، و ليكن او را دوست مىدارم ، و هركه دشمن اوست در مال و فرزندش شريك مىشوم ، گفتند : اى ابو مرّه در فضيلت او چيزى مىدانى ؟ گفت : اى گروه ناكسان و قاسطان و مارقان كه پيمان او را شكسته‌ايد ، و به ظلم به او خرج كرده‌ايد ، و از دين بدر رفته‌ايد ، به درستى كه من عبادت خدا كردم در ميان قوم جان دوازده هزار سال و چون خدا آنها را هلاك كرد ، تنهائى خود را در زمين به خدا شكايت كردم ، مرا به آسمان اوّل عروج فرمود ، و دوازده هزار سال در آنجا در ميان ملائكه عبادت كردم ، روزى مشغول تسبيح و تقديس خدا بودم ، نور شعشانى بسيار روشنى بر ما گذشت ملائكه به سجده افتادند ، و گفتند : سبّوح قدّوس ، اين نور ملك مقرّبى است يا نور پيغمبر مرسلى ، ندا از جانب ربّ العزّه رسيد : اين نور طينت على بن ابى طالب است .\r\nو منقول است از ابو هريره كه : شخصى به خدمت رسول خدا صلّى اللّه عليه و آله آمد و گفت :\r\n\r\n\r\n","description":"","footnote":"\r\n( 1 ) بحار الانوار 27 / 148 - 149 ح 13 .\r\n","page_name":" 191 ","page_number":191},
  {"content":"\r\n\r\nفلان شخص به كشتى نشست با مايهء كمى و به چين رفت و زود برگشت ، و مال بسيار آورده است كه محسود خويشان و دوستان شده است ، حضرت فرمود : مال دنيا هرچند زياده مىگردد بلا و محنت صاحب مال بيشتر مىشود ، آرزوى حال صاحبان اموال مىكنيد مگر كسى كه در راه خدا صرف نمايد ، بعد از آن فرمود :\r\nمىخواهيد شما را خبر دهم به كسى كه مايه‌اش از آن سود اگر كمتر بوده و زودتر برگشته و غنيمت و فايده بيشتر برده ، و آنچه را به هم رسانيد در خزينه‌هاى عرش الهى براى او حفظ كرده‌اند ، صحابه گفتند : بفرما يا رسول اللّه .\r\nفرمود : نظر كنيد به اين شخصى كه مىآيد ، ديديم ژنده‌پوشى از انصار مىآيد ، فرمود : امروز ثوابى از اين مرد بالا برده‌اند كه اگر بر جميع اهل آسمان و زمين آن ثواب را قسمت كنند حصّهء كمتر ايشان آن است كه گناهش آمرزيده ، و بهشت او را واجب شود ، صحابه از او پرسيدند : امروز چه كرده‌اى بشارت باد تو را به كرامت الهى ، آن شخص گفت : كارى به غير اين نكرده‌ام كه براى حاجتى از خانه بيرون آمدم ، چون دير شده بود گمان كردم كه آن كار دير شده است با خود گفتم : به عوض اين حاجت مىروم و نظر به روى على بن ابى طالب عليه السّلام مىكنم ، چون از حضرت رسول صلّى اللّه عليه و آله شنيده بودم كه نظر كردن به صورت على عليه السّلام عبادت است .\r\nحضرت رسول صلّى اللّه عليه و آله فرمود : بلى و اللّه عبادت است و چه عبادت ، اى عبد اللّه مىرفتى كه دينارى براى روزى عيال خود تحصيل نمائى و از تو فوت شد به عوض آن نظر بر روى على عليه السّلام كردى از روى محبّت و فضيلت او را مىدانستى ، و اين از براى تو بهتر است از اين‌كه تمام دنيا طلاى سرخ شود براى تو و در راه خدا بدهى ، و شفاعت خواهى كرد به قدر هر نفسى كه در آن راه كشيده‌اى در حقّ هزار كس كه همه به شفاعت تو از جهنّم آزاد خواهند شد « 1 » .\r\n\r\n\r\n","description":"","footnote":"\r\n( 1 ) بحار الانوار 38 / 197 - 198 ح 5 .\r\n","page_name":" 192 ","page_number":192},
  {"content":"\r\n\r\n\r\nتنوير پنجم در بيان آنكه صحّت عبادت مشروط است به اعتقاد به امامت ائمّهء اثنا عشر صلوات اللّه عليهم و بدون آن عبادت ثمره‌اى نمىبخشد بلكه باعث عقاب مىشود\r\nو اين معنى اجماعى علماى شيعه است ، و احاديث در اين باب متواتر است ، چنانچه ابن بابويه به سند معتبر از حضرت صادق عليه السّلام روايت كرده است كه چون بنده را در مقام حساب نزد خداوند عالميان مىدارند ، اوّل چيزى كه از از سؤال مىكنند از نماز و زكات و روزه و حج و ولايت ما اهل بيت است ، پس اگر اقرار به ولايت داشته و بر آن حال مرده باشد نماز و روزه و زكات و حجّش را قبول مىكنند ، و اگر اقرار به ولايت ما نداشته هيچ عملى را از اعمال او را قبول نمىكنند « 1 » .\r\nو به سند ديگر از آن حضرت روايت كرده است كه : جبرئيل بر حضرت رسول صلّى اللّه عليه و آله نازل شد و گفت : خداوند عالم سلامت مىرساند ، و مىفرمايد : من آسمانهاى هفت‌گانه و زمين‌هاى هفت‌گانه را و آنچه بر روى آنهاست خلق كرده‌ام ، و هيچ محلّى بهتر از ركن و مقام ابراهيم خلق نكرده‌ام ، اگر بنده‌اى مرا در آنجا بخواند از آن روزى كه آسمانها و زمين‌ها را خلق كرده‌ام تا انقراض عالم و اقرار به ولايت على عليه السّلام نداشته باشد ، او را سرنگون در جهنّم اندازم « 2 » .\r\nو در حديث ديگر وارد شده كه : خدا وحى فرمود به حضرت پيغمبر صلّى اللّه عليه و آله : يا محمّد اگر بنده‌اى مرا عبادت كند تا از هم بپاشد ، و مانند مشك پوسيده شود ، و\r\n\r\n\r\n","description":"","footnote":"\r\n( 1 ) بحار الانوار 27 / 167 ح 2 .\r\n( 2 ) بحار الانوار 27 / 167 ح 3 .\r\n","page_name":" 193 ","page_number":193},
  {"content":"\r\n\r\nمنكر ولايت اهل بيت تو باشد ، او را در بهشت جا ندهم ، و به سايهء عرش خود در نياورم « 1 » .\r\nو منقول است از حضرت على بن الحسين عليهما السّلام كه حضرت رسالت پناه صلّى اللّه عليه و آله فرمود : به حقّ خداوندى كه جان محمّد در قبضهء اوست ، اگر بنده‌اى در روز قيامت با عمل هفتاد پيغمبر بيايد ، خدا از او قبول نكند اگر ولايت من و اهل بيت مرا نداشته باشد « 2 » .\r\nو از ابو حمزهء ثمالى منقول است كه : حضرت على بن الحسين عليهما السّلام پرسيد از ما كدام بقعه از جاهاى زمين بهتر است ؟ گفتيم : خدا و رسول و فرزند رسول بهتر مىدانند ، فرمود : بهترين بقعه‌هاى زمين ميانهء ركن حجر و مقام ابراهيم است ، اگر كسى به قدر آنچه نوح در ميان قوم خود ماند هزار كم پنجاه سال عمر كند ، و در آن موضع عبادت كند ، كه روزها به روزه و شبها را به عبادت گذراند ، و خدا را بدون ولايت ما ملاقات كند ، آن عبادت هيچ نفعى ندهد او را « 3 » .\r\nو اين حديث از طرق شيعه و سنّى متواتر است كه : هركه بميرد و امام خود را نشناسد به مرگ جاهليّت و كفر مرده است « 4 » .\r\n\r\nتنوير ششم در بيان بعضى از صفات و علامات امام و شرايط امامت\r\nبايد دانست كه چون احكام دين و دنياى امّت منوط به حكم امام است ، بايد كه امام عالم باشد به احكام دين ، واقف باشد بر خصوصيّات آيات قرآنى از محكم و\r\n\r\n\r\n","description":"","footnote":"\r\n( 1 ) بحار الانوار 27 / 200 .\r\n( 2 ) بحار الانوار 27 / 172 ح 15 .\r\n( 3 ) بحار الانوار 27 / 173 ح 16 .\r\n( 4 ) بحار الانوار 23 / 76 .\r\n","page_name":" 194 ","page_number":194},
  {"content":"\r\n\r\nمتشابه ، و مجمل و مفصل ، و ناسخ و منسوخ ، و عامّ و خاص ، و همچنين بر اخبار نبوى ، و بالجمله بايد كه عالم به جميع علوم باشد ، و بايد كه كمال رأى و شجاعت داشته باشد ، تا از عهدهء مجاهدهء با اعداى دين برتواند آمد .\r\nو بايد كه اعلم امّت باشد ؛ زيرا تقديم مفضول بر فاضل ، و تقديم متعلّم بر معلّم ، و تفضيل جاهل بر دانا قبيح است عقلا ، چنانچه حق سبحانه و تعالى در قرآن مجيد مىفرمايد  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى  « 1 » يعنى : آيا كسى كه هدايت مىكند مردم را به سوى حق سزاوارتر است به اينكه او را متابعت كنند ، يا آن‌كس كه هدايت نمىيابد مگر وقتى كه او را هدايت كنند ، و ديگران او را راه بنمايند ، و چگونه جايز باشد و حال آنكه علم سرمايهء فضيلت و كمال است ، و لذا حق‌تعالى بيان افضليّت حضرت آدم را بر ملائكه به علم فرمود ، و به اين سبب او را مسجود ملائكه گردانيد ، و هم‌چنين طالوت را از حيثيّت زيادتى در علم و قوّت بدن از قوم خود برگزيد ، چنانچه فرمود :  إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ  « 2 » و ايضا در بيان تقديم رتبهء علما فرموده است :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  « 3 » آيا مساويند آن جماعتى كه عالمند و آن جماعتى كه عالم نيستند .\r\nو اگر كسى اندكى تأمّل نمايد مىداند كه امام در جميع صفات كمال مىبايد از امّت افضل باشد ، چه غرض اصلى از وضع شرايع دين و تكاليف تكميل افراد انسانى است ، و نجات ايشان از نقايص ، و رسيدن به سعادات و كمالات ، و چون امام به نيابت پيغمبر مرشد طريقهء استكمال است ، بايد مثل نبى در جميع كمالات\r\n\r\n\r\n","description":"","footnote":"\r\n( 1 ) سورهء يونس : 35 .\r\n( 2 ) سورهء بقره : 247 .\r\n( 3 ) سورهء زمر : 9 .\r\n","page_name":" 195 ","page_number":195},
  {"content":"\r\n\r\nعلمى و عملى از همه مقدّم باشد تا اين فايده مترتّب شود ، و به اتّفاق ائمّه ما صلوات اللّه عليهم در علم و كمالات بر جميع اهل زمان خود زيادتى داشته‌اند .\r\nو ابن بابويه رحمه اللّه به سند قوى از حضرت على بن موسى الرضا عليهما السّلام روايت كرده است كه : امام را چند علامت است : داناترين مردم است ، و از جميع اهل عصر پرهيزكارتر و بردبارتر است ، در شجاعت و سخاوت از همه مقدّم است ، و عبادتش از همه بيشتر است ، و ختنه كرده متولّد مىشود ، و در هنگام ولادت خون و كثافت با او نمىباشد ، و از پى سر مىبيند ، چنانچه از پيش‌رو مىبيند ، و او را سايه نمىباشد ، و چون متولّد مىشود دست بر زمين مىگذارد ، و آواز به شهادتين بلند مىكند ، و محتلم نمىشود ، و ديده‌اش به خواب مىرود و دلش به خواب نمىرود ، و از آنچه واقع مىشود در خواب مطّلع مىباشد ، و ملك با او سخن مىگويد ، و زره رسول خدا صلّى اللّه عليه و آله بر قامتش درست مىآيد ، و هرگز بول و غائطش را كسى نديده ، زيرا زمين موكّل است فروبرد كه كسى نبيند ، و بدن او از مشك خوشبوتر مىباشد .\r\nو اولى است به مردم از جان ايشان ، يعنى مىبايد كه جان خود را فداى جان او كنند ، و بر مردم مهربان‌تر است از پدر و مادر ايشان ، و تواضع و فروتنى او از براى خدا از همه كس بيشتر است ، و آنچه از امور خير كه مردم را امر مىفرمايد خود پيش از ديگران به او عمل مىنمايد ، و هرچه مردم را از آن منع مىفرمايد خود زياده از ديگران از آن اجتناب مىفرمايد ، و دعاى او مستجاب مىباشد حتّى آنكه اگر بر سنگى دعا كند دونيم مىشود و سلاح و حربهء رسول صلّى اللّه عليه و آله نزد او مىباشد ، و ذو الفقار نزد او مىباشد .\r\nو نزد او صحيفه‌اى هست كه نامهاى شيعيان ايشان كه تا قيامت به‌وجود مىآيند در آن صحيفه هست ، و صحيفه‌اى ديگر دارد كه نام دشمنان ايشان كه تا روز قيامت\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبه هم خواهند رسيد در آن نوشته است ، و جامعه‌اى نزد او هست ، و آن نامه‌اى است كه طولش هفتاد ذراع است ، و جميع آنچه بنى آدم به آن محتاجند از احكام الهى در آن هست ، و جفر اكبر و اصغر را دارد ، كه يكى از پوست بز است و ديگرى از پوست گوسفند ، و در آنها جميع علوم هست ، حتى ارش خدشه‌اى كه كسى در بدن كسى بكند ، و حتى يك تازيانه و نيم تازيانه و ثلث تازيانه ، و مصحف فاطمه نزد او هست « 1 » .\r\nو كلينى روايت كرده است از امام محمّد باقر عليه السّلام كه : امام را ده علامت است :\r\nمتولّد مىشود پاكيزه و ختنه كرده ، و چون بر زمين مىآيد كف را بر زمين مىگذارد و آواز به شهادتين بلند مىكند ، و محتلم نمىشود ، و دلش به خواب نمىرود ، و خميازه و كمان‌كشى نمىكند ، و از عقب مىبيند چنانچه از پيش‌رو مىبيند ، و مدفوع او از مشك خوشبوتر است ، و زمين موكّل است كه بپوشاند و فرومىبرد ، و چون زره حضرت رسول صلّى اللّه عليه و آله را مىپوشد موافق قامتش مىباشد ، و اگر ديگرى پوشيده خواه بلند باشد و خواه كوتاه يك شبر از او بلندتر مىباشد ، و پيوسته ملك با او سخن مىگويد تا از دنيا برود « 2 » .\r\nو حميرى در كتاب قرب الاسناد به سند قوى از ابو بصير روايت كرده است كه :\r\nروزى به خدمت حضرت امام موسى كاظم عليه السّلام رفتم ، گفتم : فداى تو شوم امام را به چه چيز مىتوان شناخت ؟ فرمود : به چند خصلت : اول : آنكه پدر او مردم را به امامت او خبر دهد ، و نصب كند او را براى امامت ، كه حجّت بر مردم تمام شود ، همچنانچه پيغمبر حضرت امير المؤمنين عليه السّلام را نصب فرمود ، ديگر آنكه از هرچه\r\n\r\n\r\n","description":"","footnote":"\r\n( 1 ) بحار الانوار 25 / 116 - 117 ح 1 .\r\n( 2 ) بحار الانوار 25 / 168 ح 37 .\r\n","page_name":" 197 ","page_number":197},
  {"content":"\r\n\r\nبپرسند عاجز نشود و جواب بگويد ، و اگر نپرسند خود بيان كند ، و مردم را خبر دهد به آنچه در آينده واقع خواهد شد ، و به همه زبانى با مردم سخن گويد .\r\nبعد از آن فرمود : بنشين تا به تو علامتى براى امامت خود بنمايم ، كه خاطرت مطمئن گردد ، در اين حال مرد خراسانى وارد شد ، و به عربى از حضرت سؤالى كرد ، حضرت به فارسى جوابش فرمود ، خراسانى گفت : من به زبان خود سخن نگفتم به گمان اينكه نمىدانى ، فرمود : سبحان اللّه اگر من تو را به زبان تو جواب نتوانم گفت بر تو چه زيادتى خواهم داشت ، پس به من گفت : اى ابو محمّد بر امام مخفى نيست زبان هيچ‌يك از مردم ، و سخن مرغان و حيوانات و هر ذى روحى را مىداند ، و به اين علامتها امام را مىتوان شناخت ، پس اگر اينها در او نباشد امام نيست « 1 » .\r\nو از ابن ابى نصر منقول است كه : از حضرت امام رضا عليه السّلام پرسيدم به چه چيز امام را مىتوان دانست ؟ فرمود : به چند علامت : اينكه بزرگتر فرزندان باشد ، و فضل و علم داشته باشد ، و هركه به مدينه آيد و پرسد پدرش كه را وصى كرد گويند او را ، و فرمود : سلاح و شمشير پيغمبر صلّى اللّه عليه و آله در ميان ما از بابت تابوت است در بنى اسرائيل ، در هرجا كه سلاح هست امامت در آنجاست ، چنانچه تابوت بنى اسرائيل در هر خانه‌اى كه بود پيغمبرى در آنجا بود « 2 » .\r\nو منقول است از عبد اللّه بن ابان : كه عرض كردم به خدمت حضرت امام رضا عليه السّلام از براى من و اهل بيت من دعا كن ، فرمود : مگر نمىكنم ، و اللّه كه اعمال شما هر روز و هر شب بر من عرض مىشود ، راوى مىگويد كه : اين بر من بسيار عظيم نمود ،\r\n\r\n\r\n","description":"","footnote":"\r\n( 1 ) بحار الانوار 25 / 133 ح 5 .\r\n( 2 ) بحار الانوار 23 / 137 ح 7 .\r\n","page_name":" 198 ","page_number":198},
  {"content":"\r\n\r\nفرمود : مگر نخوانده‌اى اين آيه را كه : بگو اى محمّد بكنيد آنچه مىخواهيد كه عن‌قريب خدا و رسول مؤمنان عمل شما را مىبينند ، و اللّه مؤمنان على بن ابى طالب و ائمّهء فرزندان اويند « 1 » .\r\nو كلينى از ابو بصير روايت كرده است كه : روزى به خدمت حضرت صادق عليه السّلام رفتم ، فرمود : رسول خدا صلّى اللّه عليه و آله به حضرت امير المؤمنين عليه السّلام هزار باب از علم تعليم فرمود ، كه از هر بابى هزار باب گشوده مىشد ، گفتم : اين است و اللّه علم ، پس ساعتى سر به زير افكند فرمود : اين علم عظيمى است امّا همين نيست ، اى ابو محمّد جامعه نزد ما هست ، گفتم : فداى تو گردم جامعه كدام است ؟ فرمود :\r\nنامه‌اى است كه طولش هفتاد ذراع است به ذراع رسول اللّه صلّى اللّه عليه و آله ، و آن حضرت فرموده و حضرت امير المؤمنين به دست خود نوشته ، و در آن هر حلالى و حرامى و هرچه امّت به آن احتياج دارند هست ، حتّى ارش خراشيدن بدن ، و دست بر من گذاشت و فرمود : رخصت مىدهى ؟ گفتم : بندهء توام آنچه خواهى بكن ، پس بدن مرا فشرد و فرمود : حتّى ارش اين در آنجا هست ، گفتم : و اللّه كه علم اين است .\r\nفرمود : همين نيست بعد از ساعتى فرمود : جفر نزد ماست ، و مردم چه مىدانند جفر چيست ، گفتم : جفر كدام است ؟ فرمود : ظرفى است از پوست كه علم جميع پيغمبران و اوصياى ايشان و علم جميع علماى گذشته در آن هست ، گفتم : و اللّه كه اين است علم ، فرمود : همين نيست ، بعد از ساعتى فرمود : نزد ما هست مصحف فاطمه ، و مردم چه مىدانند چه چيز است مصحف فاطمه ؟ گفتم :\r\nبيان فرما ، فرمود : مصحفى است سه برابر اين قرآنى كه شما داريد ، و يك حرف از قرآن شما در آن نيست .\r\n\r\n\r\n","description":"","footnote":"\r\n( 1 ) بحار الانوار 23 / 347 ح 47 .\r\n","page_name":" 199 ","page_number":199},
  {"content":"\r\n\r\nگفتم : و اللّه اين علم است ، فرمود كه : همين نيست ، بعد از زمانى فرمود : علم گذشته و آينده تا روز قيامت نزد ماست ، گفتم : فداى تو گردم اين است علم ، فرمود كه : همين نيست گفتم : پس ديگر علم چه چيز است ، فرمود : عمدهء علم آن است كه روز به روز و ساعت‌به‌ساعت حادث مىشود تا روز قيامت « 1 » .\r\nو به سند ديگر از حمّاد بن عثمان روايت كرده است كه : شنيدم از حضرت صادق عليه السّلام كه : زنادقه در سال صد و بيست و هشت ظاهر خواهند شد ، در مصحف فاطمه چنين ديدم ، پرسيدم مصحف فاطمه كدام است ؟ فرمود : چون حضرت رسالت پناه صلّى اللّه عليه و آله از دنيا رحلت فرمود ، حضرت فاطمه عليها السّلام را اندوهى رو نمود كه خدا داند قدر آن را ، آنگاه خدا ملكى فرستاد كه تسلّى آن حضرت بفرمايد ، و قصّه براى او بخواند ، پس آن ملك مىگفت و حضرت امير المؤمنين عليه السّلام مىنوشت ، تا آنكه كتابى جمع شد ، پس فرمود : در آن كتاب چيزى از حلال و حرام نيست ، علوم آينده است تا روز قيامت « 2 » .\r\nو به سند معتبر روايت كرده است از ابى يحيى صنعانى كه ، حضرت صادق عليه السّلام فرمود : ما را در شبهاى جمعه شأن و رتبهء عظيم هست ، گفتم : فداى تو گردم چه شأن هست ؟ فرمود : رخصت مىفرمايند روح پيغمبران و اوصياى گذشته را ، و روح امامى كه در ميان شماست ، كه ايشان عروج نمايند به آسمان تا به عرش مىرسند ارواح ايشان ، پس هفت مرتبه طواف عرش مىكنند ، و نزد هر قائمه‌اى از قوائم عرش دو ركعت نماز مىگذارند ، پس به بدنهاى خود برمىگردند ، و پر مىشوند انبيا و اوصيا از سرور و خوشحالى ، و علوم بسيار بر علوم امام شما\r\n\r\n\r\n","description":"","footnote":"\r\n( 1 ) اصول كافى 1 / 239 - 240 ح 1 .\r\n( 2 ) اصول كافى 1 / 240 ح 2 .\r\n","page_name":" 200 ","page_number":200},
  {"content":"\r\n\r\nمىافزايد « 1 » .\r\nو از سيف تمّار مروى است كه حضرت صادق عليه السّلام فرمود : اگر من در ميان موسى و خضر مىبودم ايشان را خبر مىدادم كه از هر دو داناترم ، و علمى چند به ايشان مىآموختم كه ايشان خبر نداشتند ؛ زيرا كه ايشان علم گذشته را مىدانستند ، و علم آينده را نمىدانستند ، و ما مىدانيم علم گذشته و آينده را تا روز قيامت ، و از پيغمبر به ما ميراث رسيده « 2 » .\r\nو در حديث ديگر فرمود : خدا از آن كريم‌تر است كه بر بندگان خود اطاعت بنده‌اى را واجب گرداند ، و خبرهاى آسمان را از او بازدارد ، بلكه هر صبح و شام خبرهاى آسمان به ما مىرسد « 3 » .\r\nو ايضا از حضرت صادق عليه السّلام منقول است كه : جبرئيل دو انار به خدمت حضرت رسول صلّى اللّه عليه و آله آورد ، حضرت يكى را تمام تناول فرمودند ، و يكى را دونيم كردند ، نصفى را خود تناول فرمودند ، و نصفى را به على بن ابى طالب عليه السّلام دادند ، پس فرمودند : اى برادر دانستى كه اين دو انار چه بود ؟ انار اوّل پيغمبرى بود تو را در آن بهره‌اى نيست ، و انار دوّم علم بود تو شريك منى در علم ، راوى گفت :\r\nچگونه شريك آن حضرت بود در علم ؟ فرمود : خدا هيچ علمى را تعليم پيغمبر نفرمود مگر اينكه او را امر فرمود به على ياد دهد ، و اين علوم همه به ما منتهى شده است « 4 » .\r\nو منقول است از ابو بصير كه : از حضرت صادق عليه السّلام سؤال كردم از روح كه خدا\r\n\r\n\r\n","description":"","footnote":"\r\n( 1 ) اصول كافى 1 / 253 - 254 ح 1 .\r\n( 2 ) اصول كافى 1 / 260 - 261 ح 1 .\r\n( 3 ) اصول كافى 1 / 261 ح 3 .\r\n( 4 ) اصول كافى 1 / 263 ح 1 .\r\n","page_name":" 201 ","page_number":201},
  {"content":"\r\n\r\nمىفرمايد  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  « 1 » فرمود : روح خلقى است عظيم‌تر از جبرئيل و ميكائيل ، و با هيچ‌يك از پيغمبران گذشته نبوده است به غير حضرت رسول كه با او بود ، و با ائمّه مىباشد و خبرها به ايشان مىگويد ، و تسديد ايشان مىنمايد « 2 » .\r\nو در بعضى روايات وارد شده است كه : چون حضرت موسى و خضر بر كنار دريا مىخواستند از يكديگر جدا شوند ، مرغى پيدا شد و قطره‌اى از آب برداشت به جانب مشرق انداخت ، و قطرهء ديگر به جانب مغرب انداخت ، و يك قطره به جانب آسمان انداخت ، و يكى به سوى زمين ، و قطرهء پنجم را به دريا افكند ، هر دو حيران ماندند .\r\nدر اين حال صيّادى در ميان دريا پيدا شد ، و گفت : در امر مرغ تفكّر مىنمائيد ؟\r\nشما دو پيغمبر تأويل كار آن را نمىدانيد ، و من كه مرد صيّادم مىدانم ، گفتند : ما نمىدانيم مگر چيزى را كه خدا تعليم ما نمايد ، صيّاد گفت كه : آن مرغى است در دريا مىباشد ، و مسلم نام دارد ، و كار او اشاره به اين بود كه پيغمبرى در آخر الزمان خواهد آمد كه علم اهل مشرق و مغرب و اهل آسمان و زمين نزد علم او مثل اين قطره باشد نزد اين دريا ، و پسر عم و وصى او وارث علم او خواهد بود ، پس آن صيّاد غايب شد ، دانستند كه ملكى بود از جانب خدا ايشان را متنبّه ساخت « 3 » .\r\nو كلينى از عبد الأعلى روايت كرده كه : حضرت جعفر بن محمّد عليهما السّلام فرمود : من كتاب الهى را مىدانم از اوّل تا آخر ، چنانچه گويا همه در كف من است ، و در قرآن است خبر آسمان ، و خبر زمين ، و خبرهاى گذشته ، و خبرهاى آينده ، چنانچه\r\n\r\n\r\n","description":"","footnote":"\r\n( 1 ) سورهء اسراء : 85 .\r\n( 2 ) اصول كافى 1 / 273 ح 4 .\r\n( 3 ) بحار الانوار 13 / 312 - 313 ح 52 .\r\n","page_name":" 202 ","page_number":202},
  {"content":"\r\n\r\nفرموده است فيه تبيان كلّ شيء « 1 » .\r\nو ايضا به سند معتبر از حضرت صادق عليه السّلام روايت كرده است كه : خدا به حضرت عيسى دو اسم تعليم فرموده بود ، كه به آن دو اسم آثار از او به ظهور مىآمد ، و موسى چهار اسم داشت ، و حضرت ابراهيم هشت اسم داشت ، و نوح پانزده اسم داشت ، و آدم بيست و پنج اسم داشت ، و خدا جميع آنها را تعليم پيغمبر آخر الزمان فرمود ، و به‌درستى كه اسماء اعظم الهى هفتاد و سه اسم است ، هفتاد و دو اسم را تعليم آن حضرت فرمود ، و يك اسم را تعليم به هيچ‌كس نكرد « 2 » .\r\nو از امام على النقى عليه السّلام منقول است كه : خدا را هفتاد و سه اسم اعظم است ، يك اسم از آنها را آصف مىدانست ، كه تخت بلقيس را در يك چشم زدن نزد سليمان حاضر ساخت ، و ما هفتاد و دو اسم را مىدانيم ، و يك اسم مخصوص خداست كه ديگرى نمىداند « 3 » .\r\nو به سند موثق از امام محمّد باقر عليه السّلام روايت كرده است كه : عصاى موسى از آدم بود و به شعيب رسيد ، و از شعيب به حضرت موسى منتقل شد ، و آن عصا نزد ماست ، و در اين زودى آن را مشاهده كردم هنوز سبز است به هيأت آن روزى كه از درخت جدا كرده‌اند ، و چون با آن سخن مىگوئى جواب مىگويد ، و از براى قائم ما مهيّا است ، كه چون خروج كند آنچه موسى به آن مىكرد آن حضرت نيز خواهد كرد ، و چون آن را امر كند كه چيزى بربايد دو شعبه مىشود ، كه يك كامش در زمين\r\n\r\n\r\n","description":"","footnote":"\r\n( 1 ) اصول كافى 1 / 229 ح 4 ، و آيه چنين است در كافى ، در قرآن چنين است :  « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  سورهء نحل : 89 .\r\n( 2 ) اصول كافى 1 / 230 ح 2 .\r\n( 3 ) اصول كافى 1 / 230 ح 3 .\r\n","page_name":" 203 ","page_number":203},
  {"content":"\r\n\r\nاست و يك در سقف به قدر چهل ذراع ، و چيزها را به زبان خود مىربايد « 1 » .\r\nو در حديث ديگر حضرت صادق عليه السّلام فرمود : الواح موسى و عصاى موسى نزد ماست ، و مائيم وارث پيغمبران « 2 » .\r\nو در حديث ديگر حضرت باقر عليه السّلام فرمود : چون قائم آل محمّد صلّى اللّه عليه و آله از مكّه ظاهر شود و ارادهء كوفه نمايد ، منادى آن حضرت ندا كند كه كسى با خود توشه و آب برندارند ، پس سنگ موسى را بردارند كه بار يك شتر است ، و در هر منزلى كه فرود آيند چشمه‌اى از آن جارى شود ، هر گرسنه كه از آن بخورد سير شود ، و هر تشنه‌اى كه بخورد سيراب شود ، و توشه ايشان همين باشد تا به صحراى نجف فرود آيند « 3 » .\r\nو ايضا به سند معتبر از آن حضرت منقول است كه : حضرت امير المؤمنين عليه السّلام شبى از خانه بيرون آمدند بعد از خفتن ، و آهسته مىفرمودند كه : در اين شب تاريك امام شما بيرون آمده است پيراهن آدم در بر ، و عصاى موسى و انگشتر سليمان در دست « 4 » .\r\nو به سند ديگر از مفضّل روايت كرده كه : حضرت صادق عليه السّلام پرسيد مىدانى چه چيز بود پيراهن يوسف ؟ گفتم : نه ، فرمود : چون آتش از براى ابراهيم افروختند جبرئيل جامه‌اى از جامه‌هاى بهشت آورد و بر آن حضرت پوشانيد كه سرما و گرما بر او تأثير نكند ، و حضرت ابراهيم در وقت وفات آن پيراهن را تعويذى كرد بر حضرت اسحاق آويخت ، و همچنين اسحاق به يعقوب داد ، و چون حضرت\r\n\r\n\r\n","description":"","footnote":"\r\n( 1 ) اصول كافى 1 / 231 ح 1 .\r\n( 2 ) اصول كافى 1 / 231 ح 2 .\r\n( 3 ) اصول كافى 1 / 231 ح 3 .\r\n( 4 ) اصول كافى 1 / 231 - 232 ح 4 .\r\n","page_name":" 204 ","page_number":204},
  {"content":"\r\n\r\nيوسف متولّد شد يعقوب آن پيراهن را تعويذ او كرد ، و با او بود در همهء احوال ، و در مصر آن را گشود كه از براى پدر بفرستد بويش به مشام يعقوب رسيد ، چنانچه گفت  إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ  « 1 » بوى همان پيراهن بود كه خدا از بهشت فرستاده بود ، گفتم : فداى تو شوم آخر آن پيراهن به كه منتقل شد ؟ فرمود :\r\nبه اهلش رسيد ، بعد از آن فرمود : هر پيغمبرى كه علمى يا غير علم چيزى از او به ميراث ماند به آل محمد صلّى اللّه عليه و آله منتهى شد ، و الحال نزد ايشان است « 2 » .\r\nو از سعيد سمّان روايت كرده است كه حضرت صادق عليه السّلام فرمود : نزد من است شمشير رسول خدا صلّى اللّه عليه و آله ، و علمهاى آن حضرت ، و زره‌ها و خود آن حضرت ، و نزد من است الواح و عصاى موسى عليه السّلام و انگشتر سليمان عليه السّلام ، و نزد من است آن طشتى كه موسى در آن قربانى مىكشت ، و نزد من است آن نامى كه چون حضرت رسول رسول صلّى اللّه عليه و آله ميان مسلمانان و كفّار مىگذاشت تير لشكر كفّار به مسلمانان نمىرسيد ، و مثل سلاح حضرت رسول در ميان ما مثل تابوت است در ميان بنى اسرائيل ، در هر خانه‌اى كه تابوت بود پيغمبرى در آنجا بود ، و هركه از اهل بيت سلاح نزد اوست امامت با اوست « 3 » .\r\nو محمّد بن الحسن الصفّار به اسناد خود از مسمع روايت كرده است كه : به خدمت حضرت صادق عليه السّلام عرض نمودم كه : كوفتى مرا عارض شده ، و هرگاه طعام ديگران را مىخورم آزار مىكشم ، و چون طعام شما را مىخورم آزار نمىكشم ، فرمود : تو طعام جمعى را مىخورى كه ملائكه با ايشان مصافحه مىكنند در فراشهاى ايشان ، عرض كردم : ملائكه بر شما ظاهر مىشوند ؟ فرمود كه : به\r\n\r\n\r\n","description":"","footnote":"\r\n( 1 ) سورهء يوسف : 94 .\r\n( 2 ) اصول كافى 1 / 232 ح 5 .\r\n( 3 ) اصول كافى 1 / 233 .\r\n","page_name":" 205 ","page_number":205},
  {"content":"\r\n\r\nاطفال ما مهربان‌ترند از ما « 1 » .\r\nو به سند معتبر از حسين بن ابى العلا روايت كرده است كه فرمود : يا حسين خانه‌هاى ما محلّ نزول ملائكه است ، و محلّ وحى الهى است ، بعد از آن دست زدند بر بالشى كه در آن خانه بود ، و فرمودند : و اللّه كه بسيار ملائكه تكيه بر آنها كرده‌اند ، و بسيار است كه ما از پر ايشان برمىچينيم « 2 » .\r\nو از ابو حمزهء ثمالى نقل كرده است كه : روزى به خدمت حضرت على بن الحسين عليه السّلام رفتم ، و ساعتى در بيرون ماندم تا مرخّص شدم ، چون داخل شدم ديدم حضرت چيزى از زمين برمىچينند بعد از آن دست دراز كردند و شخصى در عقب پرده بود به او دادند ، گفتم : فداى تو گردم اين چه چيز بود كه برچيديد ؟\r\nفرمود : پرهاى ملائكه بود ، چون ايشان به نزد ما مىآيند ؟ ما پرهاى ايشان را جمع مىكنيم ، و تعويذ براى اولاد خود مىكنيم ، پرسيدم ملائكه نزد شما مىآيند ؟\r\nفرمود كه : پيوسته بر تكيه‌گاه ما تكيه مىكنند « 3 » .\r\nو به سند ديگر از مفضّل بن عمرو روايت كرده است كه : روزى به خدمت حضرت صادق عليه السّلام رفتم ، و چون نشستم حضرت امام موسى عليه السّلام آمدند ، و در گردن آن حضرت قلاده‌اى بود كه در آن پرهاى كنده بود ، حضرت را بوسيدم و در بر گرفتم ، و از حضرت صادق عليه السّلام پرسيدم اين پرها چيست كه در گردن حضرت امام موسى عليه السّلام است ؟ فرمود : اينها از بال ملائكه است ، گفتم : ملائكه به خدمت شما مىآيند ؟ فرمود كه : مىآيند و رو بر فراش ما مىمالند ، و آنچه در گردن امام موسى\r\n\r\n\r\n","description":"","footnote":"\r\n( 1 ) بحار الانوار 26 / 351 - 352 ح 3 .\r\n( 2 ) بحار الانوار 26 / 352 ح 4 .\r\n( 3 ) بحار الانوار 26 / 353 ح 8 .\r\n","page_name":" 206 ","page_number":206},
  {"content":"\r\n\r\nاست از بال ايشان است « 1 » .\r\nو ايضا روايت نموده كه : آن حضرت فرمود : ملائكه در خانه‌هاى ما نازل مىشوند ، و بر فراش ما مىگردند ، و بر خوان ما حاضر مىشوند ، و هر گياهى و ميوه‌اى را از تر و خشك از براى ما مىآورند ، و بال خود را بر ما و بر فرزندان ما مىمالند ، و جانوران را از ما دور مىگردانند ، و در وقت هر نماز حاضر مىشوند كه با ما نماز كنند ، و خبرهاى اهل زمين را هر روز و هر شب به ما مىرسانند ، و هر پادشاهى كه بميرد و ديگرى به جايش منصوب گردد خبرش را به ما مىرسانند ، و سيرت و طريقهء او را به ما مىگويند « 2 » .\r\nو به سند معتبر از سدير صيرفى روايت كرده است كه : در مدينه حضرت امام محمّد باقر عليه السّلام خدمتى چند به من رجوع فرمود ، و چون به فجّ الروحاء رسيدم ، شخصى را از دور ديدم كه جامهء خود را حركت مىدهد ، به جانب او رفتم ، و گمان كردم تشنه است ، مطهرهء خود را به او دادم ، گفت : نمىخواهم ، و نامه‌اى به من داد كه مهرى از گل بر آن بود ، و هنوز گل تر بود ، چون ملاحظه كردم مهر حضرت امام محمّد باقر عليه السّلام بود ، گفتم : در چه وقت از حضرت جدا شدى ؟ گفت : در همين ساعت ، چون گشودم خدمتى چند رجوع فرموده بودند ، و چون ملاحظه كردم كسى را نديدم ، وقتى به خدمت حضرت رسيدم عرض كردم نامهء تو در فلان موضع به من رسيد و گل هنوز تر بود فرمود : چون ما امرى را خواهيم به تعجيل صورت يابد خدمتكاران از جن داريم به ايشان مىفرمائيم « 3 » .\r\nو به سند صحيح از ابو حمزهء ثمالى روايت كرده است كه : در خدمت امام جعفر\r\n\r\n\r\n","description":"","footnote":"\r\n( 1 ) بحار الانوار 26 / 355 ح 15 .\r\n( 2 ) بحار الانوار 26 / 356 ح 18 .\r\n( 3 ) بحار الانوار 27 / 17 ح 5 .\r\n","page_name":" 207 ","page_number":207},
  {"content":"\r\n\r\nصادق عليه السّلام بودم در ما بين مكّه و مدينه ، ناگاه سگ سياهى پيدا شد ، حضرت فرمود كه : خوش زود آمدى ، پس چون نظر كردم مرغى شد ، گفتم : اين چه چيز است فداى تو شوم ؟ فرمود : اين پيكى است از جن هشام در اين ساعت مرده است ، اين پرواز مىكند ، و در هر شهرى خبر مرگ او را مىرساند « 1 » .\r\nو كلينى عليه الرحمه از سعد اسكاف روايت كرده است كه : به خدمت حضرت امام محمّد باقر عليه السّلام رفتم ، و رخصت طلبيدم ، فرمود : باش ، آن‌قدر ماندم كه آفتاب گرم شد ، پس جماعتى بيرون آمدند با روهاى زرد ، و عبادت ايشان را نحيف كرده ، و كلاه‌هاى خز در سر ، چون داخل شدم فرمود : ايشان برادران شمايند از جن ، پرسيدم كه به خدمت شما مىآيند ؟ فرمود : بلى مىآيند و از مسائل دين و حلال و حرام خود سؤال مىنمايند « 2 » .\r\nو از حضرت باقر عليه السّلام روايت كرده است كه : روزى حضرت امير المؤمنين عليه السّلام بر منبر مسجد كوفه نشسته بودند ، ناگاه اژدهائى از در مسجد داخل شد ، مردم برخاستند آن را بكشند ، حضرت فرمود : متعرّض آن مشويد ، و آمد تا نزديك منبر و بلند شد و بر حضرت سلام كرد ، حضرت اشاره فرمودند باش تا از خطبه فارغ شوم ، چون فارغ شدند پرسيدند تو كيستى ؟ گفت : منم عمرو بن عثمان كه پدرم را بر جن خليفه كرده بودى ، پدرم مرد و مرا وصيّت كرد كه به خدمت تو آيم ، و آنچه رأى تو اقتضا نمايد به آن عمل كنم ، و آنچه فرمائى اطاعت كنم ، حضرت فرمود : تو را وصيّت مىكنم به تقواى و پرهيزكارى ، و امر مىكنم برگردى و جانشين پدر خود باشى كه من تو را از جانب خود بر ايشان خليفه كردم ، راوى به حضرت باقر عليه السّلام\r\n\r\n\r\n","description":"","footnote":"\r\n( 1 ) بحار الانوار 27 / 18 ح 7 .\r\n( 2 ) اصول كافى 1 / 394 ح 1 .\r\n","page_name":" 208 ","page_number":208},
  {"content":"\r\n\r\nعرض نمود كه : اكنون عمرو به خدمت تو مىآيد ؟ و اطاعت تو بر او واجب هست ؟ فرمود : بلى « 1 » .\r\nو به سند معتبر از نعمان بن بشير روايت كرده است كه گفت : من با جابر بن يزيد جعفى هم كجاوه شدم ، و چون از مدينه بيرون آمديم به خدمت حضرت امام محمّد باقر عليه السّلام رفت وداع كرد و خوشحال بيرون آمد ، و به جانب كوفه روان شديم در روز جمعه ، در بعضى از منازل نماز ظهر كرديم ، و چون به راه افتاديم مرد بلند قد گندم‌گونى پيدا شد ، و نامه‌اى در دست داشت ، و نامه را به جابر داد ، جابر بوسيد و بر ديده نهاد ، و آن نامه را حضرت به جابر نوشته بودند ، و مهر گلى بر آن زده بودند هنوز تر بود ، گفت : در اين ساعت از خدمت آن حضرت جدا شدم ، پرسيد جابر كه پيش از نماز پيشين يا بعد از نماز ؟ گفت : بعد از نماز .\r\nچون جابر نامه را خواند بسيار مغموم شد ، و ديگر او را خوشحال نديدم تا به كوفه داخل شديم در شبى ، و چون روز شد و رفتم كه جابر را ببينم ديدم از خانه بيرون آمد قاپى چند بر گردن آويخته و بر نى سوار شده ، و مىگويد كه : مىيابم منصور بن جمهور را كه در كوفه بر سر خود امير خواهد شد ، و بيتى چند از اين باب مىخواند ، و چون نظر به من كرد با من هيچ سخن نگفت ، و من از حال او گريان شدم ، و اطفال و مردان گرد او برآمدند ، و بيامد تا رحبهء كوفه با اطفال مىگرديد ، و در كوفه شهرت كرد كه جابر ديوانه شده است .\r\nبعد از چند روز نامهء هشام بن عبد الملك رسيد به والى كوفه كه : گردن جابر جعفى را بزن و سرش را بفرست ، والى از اهل مجلس پرسيد جابر بن يزيد كيست ؟\r\nگفتند : مردى بود عالم و فاضل و راوى حديث ، و حج بسيار كرده بود ، و در اين\r\n\r\n\r\n","description":"","footnote":"\r\n( 1 ) اصول كافى 1 / 396 ح 6 .\r\n","page_name":" 209 ","page_number":209},
  {"content":"\r\n\r\nاوقات ديوانه شده است ، و بر نى سوار شده است ، و در رحبهء كوفه با اطفال بازى مىكند ، والى گفت : الحمد للّه كه ما از كشتن چنين مردى نجات يافتيم ، و بعد از اندك وقتى منصور بن جمهور داخل كوفه شد ، و آنچه جابر مىگفت به ظهور آمد « 1 » .\r\nو محمّد بن الحسن الصفّار به سند صحيح از حضرت جعفر بن محمّد عليهما السّلام روايت كرده است كه : در تفسير آيهء كريمه  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  « 2 » گشودند و ظاهر گردانيدند براى ابراهيم آسمانهاى هفت‌گانه را تا به بالاى عرش نظر كرد ، و زمين را گشودند تا آنچه در هواى زيرزمين بود ديد ، و از براى رسول خدا و امير المؤمنين و امامان بعد از او همه چنين كردند « 3 » .\r\nو به اسانيد معتبره بسيار از آن حضرت روايت كرده است كه : خدا را دو علم هست ، يك علم مخصوص اوست كه به احدى تعليم نفرموده است ، و يك علم هست كه تعليم پيغمبران و ملائكه فرموده ما مىدانيم « 4 » .\r\nو ايضا به اسانيد معتبره از ائمّه عليهم السّلام مروى است كه : علمى كه با آدم فرود آمد بالا نرفت ، و علم به ميراث مىرسد ، و هر عالمى كه از دنيا مىرود البتّه عالم ديگر مثل علم او را يا زياده مىداند ، و جميع علوم انبيا به ما رسيده است « 5 » .\r\nو به اسانيد صحيحه منقول است از ائمّه عليهم السّلام كه : تورات موسى و انجيل عيسى\r\n\r\n\r\n","description":"","footnote":"\r\n( 1 ) اصول كافى 1 / 396 - 397 ح 7 .\r\n( 2 ) سورهء انعام : 75 .\r\n( 3 ) بحار الانوار 26 / 114 ح 15 .\r\n( 4 ) بحار الانوار 26 / 159 ح 2 .\r\n( 5 ) بحار الانوار 26 / 167 ح 22 .\r\n","page_name":" 210 ","page_number":210},
  {"content":"\r\n\r\nو زبور داود و صحف ابراهيم ، و كتب جميع پيغمبران نزد ماست ، و به نحوى كه ايشان مىخوانده‌اند ما مىخوانيم ، و تفسير آنها را مىدانيم « 1 » .\r\nو به اسانيد مختلفه از جويرية بن مسهر منقول است كه : با حضرت امير المؤمنين عليه السّلام از جنگ خوارج برمىگشتيم چون به زمين بابل داخل شديم پس وقت نماز عصر حضرت فرود آمد ، و لشكر نيز فرود آمدند ، و حضرت فرمود : اى گروه مردم اين زمين ملعون است ، و سه مرتبه اهل اين زمين معذّب شده‌اند ، و اين اوّل زمينى است كه عبادت بت در اينجا شده است ، پيغمبر و وصى پيغمبر را جايز نيست كه در اين زمين نماز كنند ، شما نماز كنيد ، مردم به جانب راست و چپ راه ميل كردند و متوجّه نماز شدند ، و حضرت بر استر حضرت رسول صلّى اللّه عليه و آله سوار شدند و روانه شدند ، من گفتم : و اللّه من از پى امير المؤمنين مىروم ، و امروز نماز خود را تابع نماز او مىگردانم ، و از عقب حضرت مىرفتم ، هنوز از جسر حلّه نگذشته بوديم كه آفتاب غروب نمود ، مرا وسوسه‌ها در خاطر به هم رسيد ، چون گذشتيم فرمود : اى جويريه اذان بگو ، و خود متوجّه وضو شدند ، بعد از آن به سخنى متكلّم شدند كه نفهميدم ، و گمان من اين بود عبرانى است ، پس اقامه فرمودند ، پس نگاه كردم و اللّه به آفتاب كه از ميان دو كوه بيرون آمد ، و صدائى از آن ظاهر مىشد تا رسيد به جايى كه وقت فضيلت نماز عصر بود ، پس آن حضرت نماز عصر را خواند ، و من اقتدا كردم ، چون از نماز فارغ شديم آفتاب غروب كرد ، و ستاره‌ها ظاهر شد ، پس حضرت متوجّه من شدند و فرمودند : اى جويريه خدا مىفرمايد  فَسَبِّحْ بِاسْمِ رَبِّكَ الْعَظِيمِ  من خدا را به نام عظيمش خواندم آفتاب را از براى من گردانيد « 2 » .\r\n\r\n\r\n","description":"","footnote":"\r\n( 1 ) بحار الانوار 26 / 183 .\r\n( 2 ) بحار الانوار 41 / 168 ح 3 .\r\n","page_name":" 211 ","page_number":211},
  {"content":"\r\n\r\nو صفّار به سند معتبر از حارث اعور روايت كرده است كه : روزى با حضرت امير المؤمنين عليه السّلام به منزلى رسيديم كه آن را عاقول مىگويند ، در آنجا به درخت خشكى رسيديم كه پوستهايش ريخته بود ، و ساقش مانده بود ، حضرت دست بر آن زد و فرمود : برگرد به اذن الهى ، در حال شاخه‌هايش روئيده و ميوه داد و ميوه‌اش امرود « 1 » بود ، و چون صبح آمديم باز سبز بود و ميوه داشت « 2 » .\r\nو از حضرت صادق عليه السّلام روايت كرده است كه : حضرت امام حسن عليه السّلام با شخصى از اولاد زبير به عمره مىرفتند ، براى حضرت در زير درخت خرمائى فرش انداختند ، و براى آن زبيرى در زير درخت ديگر ، و آن درختان خشك بود ، زبيرى گفت : اگر اين درخت رطب مىداشت مىخورديم ، حضرت فرمود : ميل رطب دارى ؟ گفت : بلى ، حضرت دست به آسمان بلند كرد ، و دعائى خواند به زبانى كه آن شخص نفهميد ، در همان ساعت درخت سبز شد و بار برداشت ، شتردارى كه همراه ايشان بود گفت : و اللّه سحر كرد ، حضرت فرمود : سحر نيست دعاى فرزند پيغمبر مستجاب شد « 3 » .\r\nو ايضا از سليمان بن خالد روايت كرده است كه : ابو عبد اللّه بلخى در خدمت حضرت صادق عليه السّلام به درخت خرمائى بىميوه رسيدند ، حضرت فرمود : اى نخلهء شنوندهء اطاعت‌كنندهء خدا ، ما را طعام داده از آنچه خدا در تو مقرّر ساخته ، در ساعت رطبهاى رنگارنگ از درخت فروريخت و خوردند تا سير شدند ، پس بلخى گفت : در باب شما به عمل آمد آنچه در باب مريم شده بود « 4 » .\r\n\r\n\r\n","description":"","footnote":"\r\n( 1 ) امرود : گلابى .\r\n( 2 ) بصائر الدرجات ص 254 ح 3 .\r\n( 3 ) بصائر الدرجات ص 256 ح 10 .\r\n( 4 ) بصائر الدرجات ص 257 ح 11 .\r\n","page_name":" 212 ","page_number":212},
  {"content":"\r\n\r\nو در حديث ديگر روايت كرده است كه : حسن بن عبد اللّه از حضرت امام موسى عليه السّلام معجزه‌اى طلبيد ، و درخت ام غيلان در برابر بود ، حضرت فرمود : برو نزد اين درخت بگو موسى بن جعفر مىفرمايد بيا ، چون بيامد و گفت آنچه فرموده بود ، درخت زمين را همه جا قطع كرد و آمد به خدمت حضرت ايستاد ، باز اشاره فرمود به مكان خود برگشت « 1 » .\r\nو به سند حسن از ابو بصير روايت كرده كه : روزى به خدمت حضرت باقر عليه السّلام رفتم ، و حضرت صادق عليه السّلام نيز حاضر بودند ، گفتم : مگر نه شما هر دو وارث پيغمبر آخر الزمان هستيد ؟ حضرت باقر عليه السّلام فرمود : بلى ، گفتم : رسول خدا صلّى اللّه عليه و آله وارث جميع پيغمبران بود ، آنچه ايشان مىدانستند آن حضرت مىدانست ؟\r\nفرمود : بلى ، گفتم : شما مىتوانيد مرده را زنده كنيد و كور و پيس را شفا دهيد ؟\r\nفرمود : بلى به اذن الهى ، آنگاه فرمودند : نزديك من بيا ، پس دست بر چشم و روى من كشيد ، من آفتاب و زمين و آسمان و آنچه در خانه بود همه را ديدم ، فرمود :\r\nمىخواهى كه روشن باشى و ثواب و عقابت مانند ديگران باشد ، يا به حال اوّل برگردى و بهشت از براى تو واجب باشد ، گفتم : حال اوّل را مىخواهم ، بار ديگر دست بر چشم من كشيدند به حال اوّل برگشتم « 2 » .\r\nو به سند ديگر از ابو بصير روايت كرده است كه : حضرت صادق عليه السّلام بار ديگر مرا روشن كرد ، و فرمود : اگر نه از ترس شهرت مىبود تو را چنين مىگذاشتم ، پس مرا به حال اوّل برگردانيد « 3 » .\r\nو به سند معتبر از على بن المغيره منقول است كه : حضرت امام موسى\r\n\r\n\r\n","description":"","footnote":"\r\n( 1 ) بصائر الدرجات ص 254 - 255 ح 6 .\r\n( 2 ) بصائر الدرجات ص 269 ح 1 .\r\n( 3 ) بصائر الدرجات ص 272 ح 7 .\r\n","page_name":" 213 ","page_number":213},
  {"content":"\r\n\r\nكاظم عليه السّلام در منى به زنى گذشتند كه او و فرزندانش مىگريستند براى گاوى كه داشتند و مرده بود ، حضرت به نزد آن زن رفتند و از سبب گريه سؤال نمودند ، آن زن گفت : اين فرزندان من يتيم‌اند ، و معيشت من و ايشان از اين گاو بود ، و الحال راه حيله بر من بسته شده است ، حضرت فرمود كه : مىخواهى براى تو زنده كنم ؟\r\nگفت : بلى ، حضرت دو ركعت نماز گذاردند ، و دست به دعا برداشتند ، بعد از آن برخاستند و پا بر گاو زدند ، برخاست و ايستاد ، چون زن اين حال را ديد فرياد زد به حقّ صاحب كعبه كه عيسى بن مريم است ، حضرت در ميان ازدحام مردم خود را از آن زن مخفى گردانيد « 1 » .\r\nو از داود بن كثير روايت كرده است كه : شخصى از اصحاب ما به حج رفت ، و چون به خدمت حضرت صادق عليه السّلام رسيد ، عرض كرد پدر و مادرم به فداى تو باد ، زنى داشتم فوت شد و تنها مانده‌ام ، حضرت فرمود : بسيار او را دوست مىداشتى ؟ گفتم : آرى فداى تو شوم ، فرمود : چون به خانه رفتى خواهى ديد او را در خانه كه چيزى مىخورد ، راوى گفت : چون به خانه برگشتم او را چنان ديدم نشسته و چيزى تناول مىنمايد « 2 » .\r\nو به سند صحيح از حسن بن على وشّاء روايت كرده است كه : حضرت امام رضا عليه السّلام در خراسان فرمود : رسول خدا را در اينجا ديدم ، و او را دربر گرفتم « 3 » .\r\nو از حضرت جعفر بن محمّد عليهما السّلام روايت كرده است به اسانيد بسيار كه : چون ابو بكر غصب خلافت نمود ، حضرت امير المؤمنين عليه السّلام او را ديد ، و حجّتها بر او تمام كرد ، در آخر گفت : نمىخواهى رسول خدا صلّى اللّه عليه و آله در ميان ما و تو حكم باشد ؟\r\n\r\n\r\n","description":"","footnote":"\r\n( 1 ) بصائر الدرجات ص 272 - 273 ح 2 .\r\n( 2 ) بصائر الدرجات ص 274 ح 5 .\r\n( 3 ) بصائر الدرجات ص 274 ح 1 .\r\n","page_name":" 214 ","page_number":214},
  {"content":"\r\n\r\nگفت : چگونه آن حضرت حكم مىشود ؟ حضرت دست او را گرفت و آورد به مسجد قبا ، ديد حضرت رسول صلّى اللّه عليه و آله در مسجد نشسته و به ابو بكر گفت : برو و ترك كن ظلم به حضرت امير المؤمنين را « 1 » .\r\nو به روايت ديگر فرمود : نگفتم كه حق را به على تسليم كن و متابعت او بكن ، چون اين را شنيد ترسان برگشت به عمر رسيد ، و حقيقت حال را گفت ، عمر گفت :\r\nتو هنوز سحر بنى هاشم را ندانستى « 2 » .\r\nو منقول است از حضرت امام موسى كاظم عليه السّلام كه : روزى رديف پدرم بودم به جانب عريض مىرفت ، در اثناى راه مردى پيدا شد موى سر و ريشش سفيد شده ، پدرم فرود آمد و ميان دو چشم و دستش را بوسيد ، و مىگفت : فداى تو گردم ، و آن مرد او را موعظه و نصيحت مىفرمود ، پس چون آن پير برفت پدرم سوار شد ، گفتم : آنچه به اين مرد كردى از شكستگى و احترام نسبت به هيچ‌كس نكردى ، فرمود : پدرم امام محمّد باقر عليه السّلام بود « 3 » .\r\nو از سماعه منقول است كه : روزى به خدمت حضرت صادق عليه السّلام رفتم بعد از وفات امام محمّد باقر عليه السّلام فرمود : مىخواهى پدرم را ببينى ؟ گفتم : بلى ، فرمود :\r\nداخل اين خانه شو ، چون رفتم حضرت باقر عليه السّلام را ديدم در آنجا نشسته ، پس فرمود : جمعى از شيعه بعد از شهادت حضرت امير المؤمنين عليه السّلام به خدمت امام حسن عليه السّلام آمدند ، و سؤالى چند از آن حضرت نمودند ، بعد از آن حضرت فرمود :\r\nاگر امير المؤمنين را ببينيد مىشناسيد ؟ گفتند : بلى ، فرمود : پرده را برداريد ، چون\r\n\r\n\r\n","description":"","footnote":"\r\n( 1 ) بصائر الدرجات ص 274 ح 2 .\r\n( 2 ) بصائر الدرجات ص 275 ح 3 .\r\n( 3 ) بصائر الدرجات ص 282 ح 18 .\r\n","page_name":" 215 ","page_number":215},
  {"content":"\r\n\r\nبرداشتند و نظر كردند حضرت را ديدند نشسته است « 1 » .\r\nو از حضرت صادق عليه السّلام روايت كرده است كه : چون حضرت امير المؤمنين عليه السّلام را به مسجد آوردند از براى بيعت ابو بكر ، حضرت رو به قبر حضرت رسول صلّى اللّه عليه و آله ايستاد ، و فرمود : يا ابن عم انّ القوم استضعفوني و كادوا يقتلونني ، اى برادر اين گروه مرا ضعيف كردند و نزديك شد بكشند ، پس دستى از قبر بلند شد به جانب ابو بكر كه شناختند دست حضرت رسول است ، و صدائى از قبر برآمد كه شناختند صداى آن حضرت است ، و اين آيه را شنيدند  أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ثُمَّ سَوَّاكَ رَجُلًا  آيا كافر شدى به آن خدائى كه تو را از خاك آفريد ، پس از نطفه آفريد ، پس تو را به حدّ رجوليت رسانيد و مردى كرد « 2 » .\r\nو در حديث ديگر وارد شده است كه : چون دست ظاهر شد اين آيه بر آن دست نوشته بود « 3 » .\r\nو از حضرت صادق عليه السّلام به سند معتبر روايت كرده است كه : حضرت امير المؤمنين عليه السّلام به جانب صفّين متوجّه شدند ، چون از فرات عبور فرمودند ، و نزديك به كوهى رسيدند در صفّين وقت نماز شام داخل شد ، از مردم دور شدند ، و وضو ساختند و اذان گفتند ، چون از اذان فارغ شدند كوه شكافته شد ، و سرى بيرون آمد كه موى سر و ريش او سفيد شده و به سخن آمد گفت : السّلام عليك يا امير المؤمنين و رحمة اللّه و بركاته ، مرحبا به وصىّ خاتم پيغمبران ، و قائد روسفيدان و دست و پا سفيدان بهشت ، و فائز گرديده به ثواب صدّيقان و بهترين اوصياء .\r\nحضرت فرمود : و عليك السّلام اى برادر من شمعون بن حمّون وصىّ عيسى بن\r\n\r\n\r\n","description":"","footnote":"\r\n( 1 ) بصائر الدرجات ص 275 ح 4 .\r\n( 2 ) بصائر الدرجات ص 275 ح 5 .\r\n( 3 ) بصائر الدرجات ص 276 ح 6 .\r\n","page_name":" 216 ","page_number":216},
  {"content":"\r\n\r\nمريم ، چه حال دارى ؟ گفت : به خير است رحمت الهى بر تو باد ، منتظر حضرت عيسايم كه فرود آيد براى نصرت فرزند تو ، و نمىدانم كسى را كه در راه خدا زياده از تو مبتلا شده باشد ، و در قيامت كسى از تو ثوابش نيكوتر و رتبه‌اش بلندتر نخواهد بود ، صبر كن اى برادر تا آنكه خدا را ملاقات نمائى ، به درستى كه ديروز بود ديدم جمعى را كه از بنى اسرائيل آزارها كشيدند ، و به ارّه ايشان را بريدند ، و بر چوبها به حلق كشيدند ، اگر اين جماعت كه با تو جنگ مىكنند بدانند چه عذابها براى ايشان مقرر گرديده دست كوتاه خواهند كرد ، و اين روهاى نورانى كه تو را يارى مىنمايند اگر بدانند چه ثواب از براى ايشان مهيّا گرديده آرزو كنند كه به مقراض بدن ايشان پاره‌پاره شود ، و السّلام عليك يا امير المؤمنين و رحمة اللّه و بركاته .\r\nپس كوه به هم آمد ، و حضرت متوجّه نماز شد ، پس عمّار بن ياسر ، و ابن عبّاس ، و مالك اشتر ، و هاشم بن عتبه ، و ابو ايّوب انصارى ، و قيس بن سعد ، و عمرو بن الحمق ، و عبادة بن الصامت ، و ابو الهيثم بن التيّهان پرسيدند اين مرد كه بود ؟ فرمود كه : شمعون وصىّ حضرت عيسى بود ، پس عبادة بن الصامت و ابو ايّوب گفتند : پدر و مادر خود را فداى تو مىكنيم ، چنانچه برادرت حضرت رسول را يارى كرديم ، و تخلّف نمىكند كسى از مهاجرين و انصار از تو مگر شقى ، پس حضرت ايشان را دعاى خير فرمود « 1 » .\r\nو ايضا از عبايهء اسدى روايت نموده كه : روزى به خدمت حضرت امير المؤمنين عليه السّلام رفتم : ديدم شخصى نزد حضرت نشسته ، و حضرت با او سخن مىگويد ، چون برفت پرسيدم اين مرد كه بود كه شما را از ما مشغول ساخته بود ؟\r\n\r\n\r\n","description":"","footnote":"\r\n( 1 ) بصائر الدرجات ص 281 ح 16 .\r\n","page_name":" 217 ","page_number":217},
  {"content":"\r\n\r\nفرمود : وصىّ حضرت موسى بود « 1 » .\r\nو در اخبار مستفيضه از حضرت امير المؤمنين عليه السّلام منقول است كه حضرت رسول صلّى اللّه عليه و آله فرمود : چون بميرم مرا غسل بده ، و كفن كن ، و مرا بنشان و آنچه خواهى از من بپرس كه جواب خواهى شنيد « 2 » .\r\nو به اسانيد معتبره از حضرت امام محمّد باقر عليه السّلام روايت كرده است كه : روزى با پدرم در وادى ضجنان كه در ميان مدينه و مكه است مىرفتم ، ناگاه استر پدرم رم كرد ، نظر كردم مرد پيرى را ديدم كه در گردنش زنجيرى بود ، و سر زنجير در دست مردى بود مىكشيد ، گفت : مرا آب ده ، آن شخص كه زنجير را داشت گفت : آبش مده خدا او را آب ندهد ، از پدرم پرسيدم كى بود ؟ فرمود : معاويه بود « 3 » .\r\nو به طرق كثيره از حضرت امام جعفر صادق عليه السّلام منقول است كه با پدرم به راه مكّه مىرفتيم ، و هر دو بر شتر سوار بوديم ، چون به وادى ضجنان رسيديم شخصى بيرون آمد و بر گردنش زنجيرى بود بر زمين مىكشيد ، گفت : يا ابا جعفر مرا آب ده خدا تو را آب دهد ، شخص ديگر از عقبش آمد و زنجيرش را كشيد ، و گفت :\r\nيا ابن رسول اللّه آبش مده خدا او را آب ندهد ، آنگاه پدرم رو به من كرد و فرمود : اين مرد را شناختى معاويه بود « 4 » .\r\nو از يحيى بن امّ الطويل نيز منقول است كه : در خدمت حضرت على بن الحسين عليهما السّلام به راه مكّه مىرفتم ، چون به وادى ضجنان رسيدم چنين واقع شد ، و\r\n\r\n\r\n","description":"","footnote":"\r\n( 1 ) بصائر الدرجات ص 282 ح 19 .\r\n( 2 ) بصائر الدرجات ص 283 - 284 .\r\n( 3 ) بصائر الدرجات ص 285 ح 1 .\r\n( 4 ) بصائر الدرجات ص 285 - 286 .\r\n","page_name":" 218 ","page_number":218},
  {"content":"\r\n\r\nحضرت فرمود كه : معاويه بود « 1 » .\r\nو از ابو حمزهء ثمالى روايت كرده است كه : در خانهء حضرت على بن الحسين عليهما السّلام بودم ، و در آنجا گنجشكى چند فرياد مىكردند ، فرمود : مىدانى چه مىگويند ؟\r\nگفتم : نه ، فرمود : تسبيح پروردگار خود مىكنند ، و طلب روزى از او مىنمايند ، بعد از آن فرمود : اى ابو حمزه زبان مرغان را تعليم ما كرده‌اند ، و همه چيز به ما داده‌اند « 2 » .\r\nو از فضيل بن يسار روايت كرده است كه : در خدمت حضرت صادق عليه السّلام بودم ، ديدم يك جفت كبوتر بيامدند و نر به ماده حرفى گفت ، حضرت فرمود : مىدانى چه گفت ؟ گفتم : نه ، فرمود : مىگفت اى انيس من و اى جفت من هيچ خلقى نزد من از تو محبوب‌تر نيست مگر مولاى من جعفر بن محمد « 3 » .\r\nو به اسناد معتبر از محمّد بن مسلم روايت كرده كه : روزى در خدمت حضرت امام محمّد باقر عليه السّلام بودم ، ناگاه يك جفت كبوتر به نزد حضرت آمدند ، و به زبان خود صدائى كردند ، و حضرت جوابى چند ايشان را فرمود ، و بعد از ساعتى پرواز كردند و بر سر ديوار نشستند ، و در آنجا نيز نر با مادّه حرفى چند گفتند و برفتند ، از حقيقت ماجراى ايشان سؤال كردم ، فرمود : يا ابن مسلم هر چيز خدا خلق كرده است از مرغان و حيوانات و هر صاحب روحى اطاعت ما زياده از بنى آدم مىكنند ، اين كبوتر نر گمان بدى به جفت خود برده بود ، و او قسم ياد مىكرد من برىام از گمانى كه به من مىبرى ، و او قبول نمىكرد ، پس گفت : راضى مىشوى به محاكمهء محمّد بن على ؟ گفت : بلى ، چون به نزد من آمدند من حكم كردم كبوتر ماده راست\r\n\r\n\r\n","description":"","footnote":"\r\n( 1 ) بصائر الدرجات ص 286 ح 6 .\r\n( 2 ) بصائر الدرجات ص 342 ح 2 .\r\n( 3 ) بصائر الدرجات ص 342 ح 4 .\r\n","page_name":" 219 ","page_number":219},
  {"content":"\r\n\r\nمىگويد و بىگناه است ، قبول كرد و رفتند « 1 » .\r\nو از سليمان جعفرى روايت كرده است كه : روزى در خدمت امام رضا عليه السّلام بودم در باغى از باغهاى آن حضرت ، ناگاه گنجشكى بيامد و در پيش آن حضرت بر زمين افتاد ، و فرياد و اضطراب مىنمود ، حضرت فرمود : مىدانى چه مىگويد ؟ گفتم :\r\nخدا و رسول و فرزند رسول بهتر مىدانند ، فرمود : مىگويد كه : مارى آمده است جوجهء مرا بخورد ، در اين خانه اين عصا را بردار و به اين خانه برو و مار را بكش ، چون به خانه داخل شدم مارى ديدم به گرد خانه مىگردد آن را كشتم « 2 » .\r\nو از احمد بن هارون روايت كرده كه : روزى حضرت امام موسى عليه السّلام به خيمهء من در آمدند ، و لجام اسب خود را بر روى طنابى از طنابهاى خيمه انداختند و نشستند ، بعد از ساعتى اسب صدائى كرد ، حضرت تبسّم فرمودند و گفتند به فارسى : برو و بول كن ، آن اسب رفت و بسيار دور شد در صحرا بول كرد و برگشت ، پس حضرت فرمود : خدا به داود و بر آل داود كرامتى نكرده مگر آنكه به محمّد و آل محمّد صلّى اللّه عليه و آله زياده از آن كرامت فرموده « 3 » .\r\nو به سند معتبر از محمّد بن مسلم روايت كرده است كه : در خدمت امام محمّد باقر عليه السّلام بودم در ما بين مكّه و مدينه ، و من بر الاغى سوار بودم و حضرت بر استرى ، ناگاه گرگى از سر كوه دويد ، و به نزديك استر آن حضرت آمد ، و دست را بر قرپوس زين گذاشت و گردن كشيد ، حضرت سر را نزديك دهان آن گرگ آوردند ، و بعد از ساعتى فرمودند : برو چنين كردم ، آن گرگ شادىكنان برگشت ، گفتم :\r\nفداى تو گردم عجب چيزى ديدم ، فرمود : مىدانى چه گفت ؟ گفتم : خدا و رسول\r\n\r\n\r\n","description":"","footnote":"\r\n( 1 ) بصائر الدرجات ص 342 ح 5 .\r\n( 2 ) بصائر الدرجات ص 345 ح 19 .\r\n( 3 ) بصائر الدرجات ص 350 ح 9 .\r\n","page_name":" 220 ","page_number":220},
  {"content":"\r\n\r\nو فرزند رسول بهتر مىدانند ، فرمود : مىگفت يا ابن رسول اللّه زن من در اين كوه درد زائيدن بر او دشوار شده است دعا كن خدا بر آن آسان گرداند ، و دعا كن كه خدا هيچ‌يك از فرزندان مرا بر احدى از شيعيان شما مسلّط نگرداند ، من چنين دعا كردم و مستجاب شد « 1 » .\r\nو به اسانيد معتبره روايت كرده كه : حضرت على بن الحسين عليهما السّلام روزى با جماعتى از اصحاب خود نشسته بودند ، آهوئى نزد آن حضرت آمد ، و دست بر زمين مىزد و صدائى مىكرد ، فرمود كه : مىدانيد چه مىگويد ؟ گفتند : نه ، فرمود :\r\nمىگويد فلان شخص از قريش فرزند مرا امروز شكار كرده است ، و از من التماس مىكند از آن قريشى بخواهم فرزندش را بدهد كه شيريش بدهد باز به او سپارد و برود .\r\nپس حضرت به اصحاب فرمود : برخيزيد تا به خانهء آن شخص رويم ، و حاجت اين آهو را برآوريم ، چون به خانهء آن مرد آمدند بيرون آمد ، حضرت فرمود : بچّه آهو را كه امروز شكار كرده‌اى بياور تا مادرش آن را شير دهد ، چون بياورد مادرش آن را شير داد و گذاشت ، حضرت از آن شخص التماس فرمود كه اين آهو بره را به ما بخش ، او به حضرت بخشيد ، و حضرت آن را به مادرش رخصت فرمود ، آهو مىرفت و دم را حركت مىداد ، و به زبان خود سخنى مىگفت ، فرمود : مىدانيد چه مىگويد ؟ مىگويد : خدا غايبان شما را به شما برساند ، و على بن الحسين را بيامرزد ، چنانچه فرزند مرا به من رسانيد « 2 » .\r\nو به سند معتبر از يونس بن ظبيان و جمعى از اصحاب مروى است كه : روزى در\r\n\r\n\r\n","description":"","footnote":"\r\n( 1 ) بصائر الدرجات ص 351 ح 12 .\r\n( 2 ) بصائر الدرجات ص 352 - 353 ح 14 .\r\n","page_name":" 221 ","page_number":221},
  {"content":"\r\n\r\nخدمت حضرت صادق عليه السّلام بوديم ، فرمود خزائن زمين در دست ماست ، اگر به پاى خود اشاره كنم گنجهاى خود را ظاهر مىكند ، پس يك پاى خود را دراز كردند ، و شمشى از طلا بيرون آوردند به قدر يك شبر ، و فرمودند : نگاه كنيد ، چون نظر كرديم شمشهاى بسيار ديديم بر روى يكديگر ريخته مىدرخشيد ، يكى از ما گفت : فداى تو گردم اينها را شما داريد و شيعيان شما اين‌قدر محتاجند ؟ فرمود :\r\nخدا بهشت را براى شيعيان ما خلق كرده است « 1 » .\r\nو ايضا منقول است كه : حضرت امير المؤمنين عليه السّلام با اصحاب خود در مسجد كوفه نشسته بودند ، شخصى گفت : پدر و مادرم فداى تو باد ، من تعجّب دارم از اين دنيائى كه در دست دشمنان شماست ، و در دست شما نيست ، فرمود : گمان دارى كه ما دنيا را مىخواهيم و خدا به ما نمىدهد ، آنگاه دست زدند و مشتى از ريگ برگرفتند ، تمام جواهر قيمتى شد ، پرسيدند اين چيست ؟ گفت كه : از بهترين جواهر است ، فرمود : اگر خواهيم زمين را چنين مىتوانيم كرد امّا نمىخواهيم ، پس بر زمين انداختند باز ريگ شد « 2 » .\r\nو ايضا صفّار به اسانيد معتبره از حضرت صادق عليه السّلام روايت كرده است كه : آن حضرت فرمود : شخصى از ما نماز خفتن را در مدينه كرد ، و به شهر جابلقا و جابلسا كه قوم موسى در آنجا ساكنند رفت ، و منازعه‌اى در ميان ايشان بود فصل كرد ، و در همان شب برگشت ، و نماز صبح را در مدينه خواند ، حضرت خود را مىفرمود « 3 » .\r\nو از جابر جعفى روايت كرده است كه : روزى در خدمت حضرت امام محمّد\r\n\r\n\r\n","description":"","footnote":"\r\n( 1 ) بصائر الدرجات ص 374 ح 1 .\r\n( 2 ) بصائر الدرجات ص 375 ح 3 .\r\n( 3 ) بصائر الدرجات ص 397 ح 1 .\r\n","page_name":" 222 ","page_number":222},
  {"content":"\r\n\r\nباقر عليه السّلام نشسته بودم ، فرمود : اى جابر الاغى دارى كه در يك شب از مشرق به مغرب برود ، گفتم : نه فداى تو شوم ، فرمود : من شخصى را مىشناسم در مدينه الاغى دارد كه سوار مىشود ، و يك شب به مشرق و مغرب مىرود ، و خود را مىفرمود « 1 » .\r\nو به سند معتبر از سدير صيرفى روايت كرده است كه امام محمّد باقر عليه السّلام فرمود :\r\nمن مىشناسم شخصى از اهل مدينه را كه رفت به سوى آن جماعتى كه خدا فرموده است  وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ  « 2 » كه در مشرق و مغرب مىباشند ، و منازعه‌اى در ميان ايشان بود اصلاح نمود و برگشت ، و بر نهر فرات گذشت ، و از آب فرات تناول نمود ، و از در خانهء تو گذشت و در زد و نه ايستاد كه بگشايند از ترس شهرت ، و به شخصى گذشت كه او را در بند كشيده بودند ، و دو كس بر او موكّل بودند ، كه در تابستان او را در برابر چشمهء آفتاب مىداشتند ، و آتش دور او مىافروختند ، و در زمستان آب سرد بر او مىريختند ، و او را برهنه مىداشتند ، و او قابيل فرزند آدم بود ، محمّد بن مسلم گفت : مراد حضرت از آن شخص كه در مدينه است خودش بود « 3 » .\r\nو از عبد الصمد بن على روايت كرده است كه : شخصى نزد حضرت على بن الحسين عليهما السّلام آمد ، حضرت از او پرسيدند تو كيستى ؟ گفت : منم منجّم ، فرمود :\r\nمىخواهى تو را خبر دهم به كسى كه از آن وقت كه تو آمده‌اى نزد ما تا حال چهارده عالم را سير كرده است ، كه هر عالمى سه برابر اين دنياست ، و از جاى خود حركت نكرده است ، آن شخص گفت : آن مرد كيست ؟ فرمود : منم ، و اگر خواهى تو را\r\n\r\n\r\n","description":"","footnote":"\r\n( 1 ) بصائر الدرجات ص 397 ح 2 .\r\n( 2 ) سورهء اعراف : 159 .\r\n( 3 ) بصائر الدرجات ص 399 - 400 ح 11 .\r\n","page_name":" 223 ","page_number":223},
  {"content":"\r\n\r\nخبر دهم به آنچه خورده‌اى و در خانه پنهان كرده‌اى ؟ « 1 »\r\nو به سند معتبر از ابان بن تغلب روايت كرده است كه : منجّمى از اهل يمن به خدمت حضرت جعفر بن محمّد عليهما السّلام رسيد ، حضرت پرسيد علم علماء يمن در چه مرتبه است ؟ گفت : از علم نجوم بر دو ماهه را حكم مىكنند در يك شب ، حضرت فرمود : عالم مدينه اعلم است از عالم شما در يك ساعت از روز به قدر آنچه يك سال آفتاب طى كند قطع مىنمايد ، و سير مىكند دوازده هزار عالم را ، كه در هريك از آن عالمها مثل اين عالم است ، كه ايشان نمىدانند آدم و شيطان خلق شده‌اند ، پرسيد كه اهل آن عالمها شما را مىشناسند ؟ فرمود : بلى خدا واجب نگردانيده است بر ايشان مگر ولايت ما و بىزارى از دشمنان ما را « 2 » .\r\nو از على بن حسّان روايت كرده است كه : من در سامرّه بودم ، شنيدم كه شخصى را محبوس كرده‌اند كه دعوى پيغمبرى كرده ، و او را از شام آورده‌اند ، رفتم و التماس از دربانان كردم و خود را به آن مرد رسانيدم ، و از قصّهء او سؤال نمودم ، گفت : من در شام بودم در موضعى كه محلّ سر مبارك حضرت امام حسين عليه السّلام است عبادت الهى مىكردم ، ناگاه شخصى پيدا شد و گفت : برخيز برخاستم و با او روان شدم ، چون اندك زمانى برآمد خود را در مسجد كوفه ديدم ، پرسيد اين مسجد را مىشناسى ؟ گفتم : بلى مسجد كوفه است ، پس متوجّه نماز شد و من نيز نماز كردم ، بعد از زمانى خود را در مسجد مدينه ديدم ، او نماز كرد و من نماز كردم ، و زيارت حضرت رسول صلّى اللّه عليه و آله كرديم ، پس آنگاه خود را در مكّه ديدم ، حج را به‌جا آوردم ، و چون از افعال حج فارغ شديم خود را در شام ديدم ، و آن شخص ناپيدا شد .\r\n\r\n\r\n","description":"","footnote":"\r\n( 1 ) بصائر الدرجات ص 400 - 401 ح 13 .\r\n( 2 ) بصائر الدرجات ص 401 ح 15 .\r\n","page_name":" 224 ","page_number":224},
  {"content":"\r\n\r\nو چون سال ديگر موسم حج شد باز همان شخص پيدا شد ، و مرا با خود به همان مواطن برد ، و چون از افعال حج فارغ شديم ، مرا به شام برگردانيد ، و خواست از من جدا شود ، گفتم : به حقّ آن خدائى كه تو را چنين قدرتى كرامت فرموده است بگو كيستى ، سر به زير افكند ، آنگاه نظر به من كرد فرمود : محمّد بن على بن موسىام ، پس اين خبر شهرت كرد ، و به عبد الملك رسيد ، و مرا در زنجير كرد و به اينجا فرستاد ، گفتم : تو نامه‌اى به محمّد بن عبد الملك بنويس شايد تو را رها كند ، دوات و قلمى براى او حاضر كردم ، و از قصّهء خود را نوشت ، محمّد بن عبد الملك در جواب نوشت آن كسى كه تو را يك شب از شام به آن اماكن برد بگو تو را از زندان نجات دهد .\r\nراوى مىگويد : من چون جواب را خواندم ، گريستم و پاره‌اى او را تسلّى دادم و بيرون آمدم ، و صبح زود ديگر رفتم كه احوال او را بگيرم ، ديدم زندان‌بانان و لشكرى در تفحّص آن مردند ، از حقيقت حال پرسيدم ، گفتند : ديشب آن مرد ناپيدا شده است ، و درها بسته بود ، نمىدانيم به زمين فرورفته است يا به آسمان بالا رفته است « 1 » .\r\nو از حفص تمّار روايت كرده است كه : در آن ايّام كه معلّى بن خنيس را به دار كشيده بودند به خدمت حضرت صادق عليه السّلام رفتم ، فرمود : من معلّى را به امرى امر فرمودم ، و مخالفت من كرد ، و خود را به كشتن داد ، به درستى كه من روزى به او نظر كردم او را مغموم يافتم ، گفتم : اى معلّى اهل و عيال خود را به خاطر آورده‌اى و از مفارقت ايشان محزونى ؟ گفت : بلى ، گفتم : نزديك بيا ، پس دست بر روى او كشيدم ، از او پرسيدم اكنون در كجائى ؟ گفت : خود را در خانهء خود مىبينم ، و\r\n\r\n\r\n","description":"","footnote":"\r\n( 1 ) بصائر الدرجات ص 402 - 403 ح 1 .\r\n","page_name":" 225 ","page_number":225},
  {"content":"\r\n\r\nاينك زن من است ، و اينها فرزندان منند ، من از خانه بيرون آمدم تا ايشان را سير ديد ، و با زن خود مقاربت كرد ، بعد از آن او را طلبيدم ، و دست بر روى او ماليدم ، و پرسيدم خود را كجا مىبينى ؟ گفت : با شما در مدينه‌ام ، و اينك منزل شماست ، گفتم : اى معلّى هركه حديث ما را حفظ كند و مخفى دارد ، خدا دين و دنياى او را حفظ مىكند ، اى معلّى اسرار ما را نقل مكنيد كه خود را اسير مردم كنيد ، اى معلّى هركه احاديث صعب ما را كتمان كند خدا نورى در ميان دو چشم او ساطع نمايد ، و او را عزيز گرداند در ميان مردم ، و هركه افشاء كند نميرد مگر آنكه الم حربه و سلاح به او برسد ، يا در زنجير و بند بميرد ، اى معلّى تو كشته خواهى شد مستعد باش « 1 » .\r\nو از عبد اللّه بن سنان روايت كرده است كه ، حضرت صادق عليه السّلام فرمود : ما را حوضى هست از ما بين بصرى تا صنعاى يمن ، مىخواهى ببينى ، گفتم : بلى فداى تو شوم ، پس دست مرا گرفتند : و مرا بيرون مدينه آوردند ، و پا بر زمين زدند نگاه كردم نهرى ديدم كه ساحلش پيدا نيست ، مگر آنجائى كه ما بر آن ايستاده‌ايم ، كه مانند جزيره‌اى است در ميان اين نهر ، پس در اين جزيره نهرى ديدم كه يك طرفش آبى جارى است از برف سفيدتر ، و در طرف ديگرش شيرى جارى است از برف سفيدتر ، و در ميانش شرابى جارى است از ياقوت رنگين‌تر ، و هيچ‌يك به ديگرى ممزوج نمىشود ، و آن سرخى در ميان اين دو سفيدى به مثابهء خوش‌نماست كه هرگز چنين چيزى نديده بودم .\r\nگفتم : فداى تو گردم اين نهر از كجا بيرون مىآيد ؟ فرمود : اين چشمه‌هائى است كه خدا در قرآن وصف فرموده است در بهشت ، و در كنار اين نهر درختان ديدم حوريان بر اين درختان نشسته و موهاى ايشان افشان به حسنى كه هرگز نديده\r\n\r\n\r\n","description":"","footnote":"\r\n( 1 ) بصائر الدرجات ص 403 ح 2 .\r\n","page_name":" 226 ","page_number":226},
  {"content":"\r\n\r\nبودم ، و در دست ايشان ظرفها در نهايت لطافت بود ، كه هرگز چنين ظرفى تعقّل نكرده بودم ، و شباهت به ظرفهاى دنيا نداشت .\r\nپس حضرت نزديك يكى از ايشان رفتند و اشاره فرمود آب بده ، ديدم خم شد و درخت نيز خم شد تا ظرف را پر كرد به حضرت داد ، و باز درخت راست شد ، پس حضرت به من عطا فرمود ، من خوردم ، و هرگز به آن لذّت و لطافت چيزى نخورده بودم ، و بويش به مثابهء بوى مشك بود ، و چون در كاسه نظر كردم سه لون از شربت در آن بود .\r\nعرض كردم : فداى تو گردم هرگز چنين حالى مشاهده نكرده بودم ، و نمىدانستم كه اين قسم غرايب در عالم مىباشد ، حضرت فرمود : اين كمتر چيزى است كه خدا براى شيعيان ما مهيّا كرده است ، و چون مؤمن از دنيا مىرود روحش را به اينجا مىآورند ، و در اين باغها سير مىكند ، و از اين شرابها مىخورد ، و دشمن ما كه مىميرد روحش را به وادى برهوت مىبرند كه صحرائى است در حوالى يمن ، و هميشه در عذاب مىباشد و از زقّوم و حميم مىخورد ، پس پناه گيريد به خدا از شرّ آن وادى « 1 » .\r\nو از جابر جعفى روايت كرده است ، از حضرت امام جعفر صادق عليه السّلام سؤال نمودم از فرمودهء خدا كه  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ  « 2 » چگونه ملكوت آسمان و زمين را به حضرت ابراهيم نمود ؟ و من سرم در زير بود ، حضرت به دست مبارك به جانب بالا اشاره نمود ، و فرمود : به جانب بالا نظر كن ، چون سر بالا كردم ، ديدم سقف خانه شكافته و حجابها برخاسته ، نورى عظيم\r\n\r\n\r\n","description":"","footnote":"\r\n( 1 ) بصائر الدرجات ص 403 - 404 ح 3 .\r\n( 2 ) سورهء انعام : 75 .\r\n","page_name":" 227 ","page_number":227},
  {"content":"\r\n\r\nديدم كه ديده‌ام خيره شد ، حضرت فرمود : حضرت ابراهيم ملك آسمان و زمين را چنين مشاهده نمود ، آنگاه فرمود : به زير نگاه كن ، پس فرمود : به بالا نظر كن ، چون نظر كردم سقف را به حال خود يافتم .\r\nپس دست مرا گرفتند و به خانهء ديگر بردند ، و جامه‌هائى كه پوشيده بودند كندند ، و جامه‌هاى ديگر پوشيدند ، و فرمودند : چشم برهم گذار و باز مكن ، و بعد از ساعتى فرمودند : مىدانى در كجائى ؟ گفتم : نه فداى تو شوم ، فرمود : الحال در ظلماتى كه ذو القرنين به آنجا رسيده بود ، گفتم : فداى تو گردم رخصت مىدهى كه ديده بگشايم ؟ فرمود : بگشا امّا چيزى را نخواهى ديد ، چون چشم گشودم از ظلمت جاى پاى خود را نديدم ، باز اندكى راه رفتند ، فرمودند : مىدانى در كجائى گفتم : نه ، فرمود كه : بر كنار آب زندگانى ايستاده‌اى كه خضر از اين آب خورده است .\r\nپس از اين زمين و از اين عالم بيرون رفتيم ، و به عالم ديگر درآمديم ، و چون پاره‌اى راه رفتيم ، مثل اين عالم خانه‌ها و بناها و مردمان ديديم ، و از آن عالم بدر رفتيم ، و به عالم سوّم داخل شديم شبيه به آن دو عالم ، تا بر پنج عالم گذشتيم ، آنگاه فرمود : اين ملكوت زمين بود ، و ابراهيم همهء اينها را نديده بود ، همين ملكوت آسمان را ديده بود ، و ملكوت زمين دوازده عالم است ، هر عالمى مثل آن عالم اوّل ، و هر امامى از ما كه از دنيا مىرود در يكى از عالمها ساكن مىشود ، تا امام آخر كه صاحب الامر است در عالم اوّل ساكن شود .\r\nآنگاه فرمود : چشم برهم گذار ، چشم برهم گذاشتم ، و دست مرا گرفتند ، ناگاه خود را در همان خانه ديدم كه بيرون رفته بوديم ، پس آن جامه را كندند ، و جامه‌هاى اوّل را پوشيدند ، و به جاى خود نشستند ، پرسدم فداى تو گردم چند\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nساعت از روز گذشته است ، فرمود : سه ساعت « 1 » .\r\nو به سند معتبر از ابو بصير روايت كرده است كه : روزى در خدمت حضرت امام جعفر صادق عليه السّلام بودم ، پا را بر زمين زدند ، پس دريائى عظيم ظاهر شد ، و كشتيها از نقره در كنار آن دريا ايستاده ، به يكى از آن كشتيها سوار شدند ، و مرا سوار كردند ، و رفتيم تا به محلّى رسيديم كه در آنجا خيمه‌ها از نقره زده بودند ، و آن حضرت داخل هريك از آن خيمه‌ها شدند و بيرون آمدند ، و فرمودند : آن خيمه‌اى كه اوّل داخل شدم خيمهء رسول خدا صلّى اللّه عليه و آله بود ، و دوّم از حضرت امير المؤمنين ، و سوّم از حضرت فاطمه ، و چهارم از خديجه ، و پنجم از حضرت امام حسن ، و ششم از حضرت امام حسين ، و هفتم از حضرت على بن الحسين ، و هشتم از پدرم و نهم به من تعلّق داشت ، و هريكى از ما كه از دنيا مىرود خيمه‌اى دارد كه در آنجا ساكن مىشود « 2 » .\r\nو از صالح بن سعيد روايت نموده كه : حضرت امام على نقى عليه السّلام را در كاروان‌سراى فقرا جا داده بودند ، به خدمت حضرت رفتم و گفتم : ايشان چندان سعى در تضييع تو و هتك حرمت كردند ، تا آنكه در چنين جائى تو را ساكن گردانيدند ، فرمود : يا ابن سعيد تو هنوز در اين مرتبه‌اى از معرفت ما ، پس دست به جانبى حركت دادند ، چون نظر كردم باغهاى سبز و حوريان خوش‌روى خوش‌بو ، و غلامان پاكيزه مانند مرواريد ، و طبقهاى رطب ، و انواع ميوه‌ها مشاهده نمودم ، كه ديده‌ام حيران شد ، فرمود : ما هركجا هستيم اينها براى ما مهيّاست « 3 » .\r\nو به اسانيد معتبره از حضرت صادق عليه السّلام منقول است كه : تمام دنيا در دست\r\n\r\n\r\n","description":"","footnote":"\r\n( 1 ) بصائر الدرجات ص 404 - 405 ح 4 .\r\n( 2 ) بصائر الدرجات ص 405 - 406 ح 5 .\r\n( 3 ) بصائر الدرجات ص 406 ح 7 .\r\n","page_name":" 229 ","page_number":229},
  {"content":"\r\n\r\nامام از بابت پارهء گردكانى است كه هيچ‌چيز از امور دنيا بر او مخفى نيست ، و آنچه خواهد در آن مىتواند كرد « 1 » .\r\nو به چند سند معتبر از حضرت باقر عليه السّلام روايت كرده است كه : ذو القرنين را مخيّر كردند ميان سحاب ذلول و سحاب صعب ، پس سحاب ذلول و نرم را كه پست‌تر بود براى خود اختيار كرد ، و سحاب صعب را كه تندروتر و شديدتر است براى ائمّهء آل محمّد صلّى اللّه عليه و آله گذاشت ، گفتم كه : صعب كدام است ؟ فرمود : آن است كه رعد و برق و صاعقه دارد ، و حضرت صاحب الامر بر آن سوار خواهد شد ، و به آسمانهاى هفت‌گانه و زمينهاى هفت‌گانه كه پنج زمينش معمور است و دوتا خراب گردش خواهد كرد « 2 » .\r\nو در حديث ديگر از آن حضرت منقول است كه : حضرت امير المؤمنين عليه السّلام مالك شدند آنچه در زمين است ، و دو ابر را بر حضرت عرض كردند ، صعب را اختيار فرمود و بر آن سوار شد ، و بر هفت زمين گذشت ، پنج را معمور ديد و دو را خراب « 3 » .\r\nو به اسانيد صحيحه از حضرت امام جعفر صادق عليه السّلام منقول است كه : چون حق‌تعالى اراده مىفرمايد امامى را خلق كند ، قطره‌اى از آب مزن فرومىفرستد كه بر گياهى يا ميوه‌اى بنشيند ، و والد او آن را تناول مىكند ، و جماع مىكند ، پس آن نطفه در رحم قرار مىگيرد ، و خدا امام را از آن خلق مىفرمايد ، پس در شكم مادر صدا مىشنود و مىفهمد ، و چون به زمين مىآيد بر بازوى راستش مىنويسد\r\n\r\n\r\n","description":"","footnote":"\r\n( 1 ) بصائر الدرجات ص 408 ح 1 .\r\n( 2 ) بصائر الدرجات ص 409 ح 1 .\r\n( 3 ) بصائر الدرجات ص 409 ح 2 .\r\n","page_name":" 230 ","page_number":230},
  {"content":"\r\n\r\n وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ وَ هُوَ السَّمِيعُ الْعَلِيمُ  « 1 » .\r\nپس چون به سخن و رفتار آمد ، عمودى از نور براى او نصب مىكنند كه اعمال جميع خلايق را مىداند و مىبيند « 2 » .\r\nو كلينى و غيره به اسانيد معتبره روايت كرده‌اند از حضرت صادق عليه السّلام كه : چون خداوند عالميان مىخواهد امام را خلق نمايد ، ملكى را مىفرستد كه شربتى از آب تحت عرش برمىدارد و به امام مىدهد ، تناول مىفرمايد و از آن آب نطفه منعقد مىشود ، و چون به رحم منتقل شد تا چهل روز سخن نمىشنود ، و بعد از چهل روز آنچه گويند مىشنود پس چون متولّد شد خدا همان ملك را مىفرستد كه آيه را بر بازويش نقش مىنمايد ، پس چون به منصب امامت فائز گرديد از براى او منارى از نور بلند مىكنند كه به آن اعمال خلايق را مىداند « 3 » .\r\nو به سند ديگر از آن حضرت منقول است كه : چون مادران اوصياى پيغمبران به ايشان حامله مىشوند ، مادر را سستى به هم مىرسد مانند غش ، و تمام آن روز يا شب چنين مىباشد ، پس به حال خود مىآيد ، و از جانب راست خود از يك طرف خانه آوازى مىشنود كه كسى مىگويد : حامله شدى به خير و خوبى ، و عاقبت امر تو به خير خواهد بود ، بشارت باد تو را به فرزند بردبار دانا ، بعد از آن ديگر هيچ سنگينى و المى و اثر حمل در خود نمىيابد .\r\nتا چون ماه نهم مىشود آوازها از خانهء خود مىشنود ، و چون شب ولادت مىرسد نورى در آن خانه ساطع مىشود كه به غير او و پدر امام نمىبيند ، و چون متولّد مىشود چهار زانو نشسته از پا به زير مىآيد ، و چون به زمين مىرسد رو به\r\n\r\n\r\n","description":"","footnote":"\r\n( 1 ) سورهء انعام : 115 .\r\n( 2 ) بصائر الدرجات ص 431 - 434 .\r\n( 3 ) اصول كافى 1 / 387 ح 3 .\r\n","page_name":" 231 ","page_number":231},
  {"content":"\r\n\r\nقبله مىكند و سه مرتبه عطسه مىكند ، و به انگشت اشاره مىنمايد و الحمد للّه مىگويد ، و ناف بريده و ختنه كرده متولّد مىشود ، و دندانهاى پيش دهانش همه روئيده مىباشد ، و از پيش رويش نورى ساطع مىباشد مانند سبيكهء طلا ، و در تمام آن شب و روز از دستهايش نور ساطع است ، و همچنين پيغمبران نيز چنين متولّد مىشوند « 1 » .\r\nو صفّار از حضرت صادق عليه السّلام روايت كرده است كه حضرت امير المؤمنين عليه السّلام فرمود : خدا را شهرى هست در پشت مغرب كه آن را جابلقا مىگويند ، و در آن شهر هفتاد هزار امّت هستند كه هر امّتى از ايشان مثل اين امّتند ، و هرگز معصيت خدا نكرده‌اند ، و هيچ كار نمىكنند ، و هيچ‌چيز نمىگويند ، مگر لعنت بر ابو بكر و عمر ، و بىزارى از ايشان ، و اظهار ولايت اهل بيت رسول خدا صلّى اللّه عليه و آله « 2 » .\r\nو از هشام بن سالم روايت كرده است كه حضرت صادق عليه السّلام فرمود : خدا را شهرى هست در پشت دريا ، كه وسعت آن به‌قدر سير چهل روز آفتاب است ، و در آن شهر جمعى هستند كه هرگز معصيت الهى نكرده‌اند ، و شيطان را نمىشناسند ، و نمىدانند كه شيطان خلق شده است ، و در هر چند گاه ما ايشان را مىبينيم ، و آنچه احتياج دارند از ما سؤال مىنمايند ، و از ما سؤال مىكنند كيفيّت دعا را ، و ما تعليم ايشان مىكنيم ، و مىپرسند قائم آل محمّد صلّى اللّه عليه و آله كى ظهور مىكند .\r\nو در عبادت و بندگى سعى بسيار مىكنند و شهر ايشان دروازه‌هاى بسيار دارد ، از هر دروازه‌اى تا دروازه‌اى صد فرسخ مسافت است ، و ايشان را تقديس و تنزيه و\r\n\r\n\r\n","description":"","footnote":"\r\n( 1 ) اصول كافى 1 / 387 - 388 ح 5 .\r\n( 2 ) بحار الانوار 27 / 45 .\r\n","page_name":" 232 ","page_number":232},
  {"content":"\r\n\r\nعبادت بسيار هست كه اگر ايشان را ببينيد عبادت خود را سهل خواهيد شمرد ، و در ميان ايشان كسى هست كه يك ماه سر از سجود برنمىدارد ، و خوراك ايشان تسبيح الهى است ، و پوشش ايشان برگ درختان است ، و روهاى ايشان از نور روشن است ، و چون يكى از ما را مىبينند بر گرد او مىآيند ، و از خاك قدمش بر مىگيرند براى بركت .\r\nو چون وقت نماز ايشان مىشود صداهاى ايشان بلند مىشود مانند باد تند ، و در ميان ايشان جمعى هستند كه هرگز حربه از خود نينداخته‌اند براى انتظار قائم آل محمّد صلّى اللّه عليه و آله ، و از خدا مىطلبند كه به خدمت او مشرف شوند ، و عمر هريك از ايشان هزار سال است ، اگر ايشان را ببينى آثار خشوع و شكستگى و فروتنى از ايشان ظاهر است ، و پيوسته طلب مىكنند امرى را كه موجب قرب به خدا باشد ، و چون ما دير به نزد ايشان مىرويم به خدا تقرّب مىجويند كه مبادا از غضب الهى باشد ، و پيوسته منتظر آن‌وقت هستند كه وعدهء ملاقات ما و ايشان است ، و هرگز از عبادت سست نمىشوند و به تنگ نمىآيند .\r\nو به نحوى كه ما قرآن را تعليم ايشان كرده‌ايم تلاوت مىنمايند ، و در ميان آن قرآن چيزى چند هست كه اگر بر اين مردم بخوانيم كافر مىشوند ، و اگر چيزى از قرآن بر ايشان مشكل شود از ما مىپرسند ، و چون بيان مىكنيم سينه‌هاى ايشان گشاده و منوّر مىشود ، و از خدا مىطلبند كه ما را براى ايشان باقى دارد ، و مىدانند كه خدا به وجود ما بر ايشان چه نعمتها دارد ، و قدر ما را مىشناسند ، و ايشان با قائم آل محمّد صلّى اللّه عليه و آله خروج خواهند كرد ، و جنگيان ايشان بر ديگران سبقت خواهند گرفت ، و هميشه از خدا همين را مىطلبند ، و در ميان ايشان پير و جوان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nهستند ، چون جوانى پيرى را مىبيند نزد او به مثابهء بندگان مىنشيند ، و تا رخصت نفرمايد برنمىخيزد .\r\nو ايشان بهتر از جميع خلق اطاعت امام مىكنند ، و به هر امرى كه امام ايشان را به آن داشت ترك نمىكنند ، تا امر ديگر بفرمايد ، و اگر ايشان را بر خلق ما بين مشرق و مغرب بگمارند ، در يك ساعت همه را فانى مىكنند ، و حربه در ايشان كار نمىكند ، و خود شمشيرها از آهن دارند غير اين آهن كه بر كوه بزنند دونيم مىكنند ، و امام به اين لشكر با هند و روم و ترك و ديلم و بربر و هركه در ما بين جابلقا و جابلساست جنگ خواهد كرد ، و جابلقا و جابلسا دو شهر است يكى در مشرق و ديگرى در مغرب ، و بر هريك از اهل اديان كه وارد شوند اوّل ايشان را به خدا و رسول و دين اسلام بخوانند ، و هركه مسلمان نشود او را بكشند ، تا آنكه در ميان مشرق و مغرب كسى نماند كه مسلمان نباشد « 1 » .\r\nو به اسانيد معتبره از حضرت امام حسن عليه السّلام منقول است كه فرمود : خدا را شهرى هست در مشرق ، و شهرى هست در مغرب ، و بر هريك از اين دو شهر حصارى هست از آهن ، كه در هر حصارى هفتاد هزار در است ، و از هر درى هفتاد هزار طايفه داخل مىشوند ، كه هريك به لغتى سخن مىگويند كه ديگرى نمىداند ، و من جميع آن لغتها را مىدانم ، و در آن شهرها و در ما بين آن شهرها خدا را حجّتى و امامى نيست به غير از من و برادرم حسين ، و ماها حجّت خدائيم بر ايشان « 2 » .\r\n\r\n\r\n","description":"","footnote":"\r\n( 1 ) بحار الانوار 27 / 42 - 43 ح 3 .\r\n( 2 ) بحار الانوار 27 / 41 ح 2 .\r\n","page_name":" 234 ","page_number":234},
  {"content":"\r\n\r\n\r\n[ و اعلم يا أبا ذر انّ اللّه عزّ و جلّ جعل أهل بيتي في امّتي كسفينة نوح . . . . 
  ]\r\nو اعلم يا أبا ذر انّ اللّه عزّ و جلّ جعل أهل بيتي في امّتي كسفينة نوح من ركبها نجا ، و من رغب عنها غرق ، و مثل باب حطّة في بني اسرائيل ، من دخله كان آمنا .\r\n\r\n[ اهل بيت ( عليهم السلام ) كشتى نجاتند 
  ]\r\nو بدان كه اى ابو ذر كه خداوند عالميان اهل بيت مرا در ميان امّت من از باب كشتى نوح گردانيده ، كه هركه سوار آن كشى شد نجات يافت ، و هركه نخواست آن را و داخل آن كشتى نشد غرق شد ، هم‌چنين اهل بيت من هركه در كشتى ولايت و محبّت و متابعت ايشان مىنشيند ، از گرداب فتنه و كفر و ضلالت نجات مىيابد ، و هركه از جانب ايشان به سوى ديگر ميل مىكند در درياى شقاوت غرق مىشود ، و اهل بيت من در اين امّت مانند در حطّه‌اند كه در بنى اسرائيل بود ، كه خدا امر فرمود داخل آن در شوند ، و هركه داخل آن در شد از عذاب خدا در دنيا و عقبى ايمن شد ، و هم‌چنين در اين امّت هركه چنگ در دامان متابعت ايشان مىزند ، و از راه پيروى و متابعت ايشان خدا را طلب مىكند ، از جملهء ايمنان است ، و الّا طعمهء شيطان و مستحقّ عذاب و خذلان است .\r\nبدان كه خداوند عالميان امر فرمود بنى اسرائيل را كه  ادْخُلُوا الْبابَ سُجَّداً وَ قُولُوا حِطَّةٌ نَغْفِرْ لَكُمْ خَطاياكُمْ  « 1 » و جمعى از مفسرين گفته‌اند ، : مراد از در حطّه در قريهء بيت المقدّس است ، يعنى : درآئيد به يكى از درهاى قريهء بيت المقدس از روى خضوع و شكستگى ، يا چون در كوچك است خم شويد و به ركوع داخل شويد ، يا بعد از داخل شدن سجده كنيد و استغفار كنيد ، و بگوئيد خداوندا از گناهان ما بگذر تا بيامرزيم گناهان شما را .\r\n\r\n\r\n","description":"","footnote":"\r\n( 1 ) سورهء بقره : 58 .\r\n","page_name":" 235 ","page_number":235},
  {"content":"\r\n\r\nو بعضى گفته‌اند كه : در قريهء اريحا مراد است ، و جمعى از محقّقين را اعتقاد اين است كه : مراد در آن قبّه‌اى است كه در تيه براى قبلهء ايشان مقرّر كرده بودند ، و رو به آن نماز مىكردند ، پس بعضى ابا كردند ، و از درهاى ديگر داخل شدند ، يا داخل نشدند ، و بعضى كه از آن در داخل شدند آن عبارت كه استغفار ايشان بود تغيير دادند ، و به جاى حطّ حنطه گفتند و گندم طلبيدند ، پس خدا طاعونى بر ايشان گماشت كه در يك ساعت بيست و چهار هزار كس ايشان بمردند .\r\nو بدان كه مضمون اين دو تشبيه بليغ كه در اين حديث وارد شده است در احاديث سنّى و شيعه متواتر است ، و دلالت بر اين مىكند كه در هر باب تسليم و انقياد اهل بيت بايد نمود ، و پا از جادّهء متابعت ايشان به در نبايد گذاشت ، و به همين اكتفا نبايد كرد كه نام شيعه بر خود گذارند ، و در اعمال و اعتقادات از طريقهء ايشان به در روند ، بلكه ايشانند وسيلهء ميان خلق و خدا ، و هدايت از غير ايشان حاصل نمىشود .\r\nچنانچه ابن بابويه عليه الرحمه و شيخ طبرسى به سند معتبر از حضرت صادق عليه السّلام روايت كرده كه حضرت فرمود : بليهء مردم براى ما عظيم شده است ، اگر ايشان را مىخوانيم اجابت ما نمىكنند ، و اگر ايشان را وامىگذاريم به غير ما هدايت نمىيابند . « 1 »\r\nو شيخ طوسى به سند معتبر از آن حضرت روايت كرده است كه : مائيم سبب و وسيلهء ميان شما و خدا « 2 » .\r\nو شيخ طبرسى در كتاب احتجاجات روايت كرده است از عبد اللّه بن سليمان كه :\r\n\r\n\r\n","description":"","footnote":"\r\n( 1 ) بحار الانوار 23 / 99 ح 1 .\r\n( 2 ) بحار الانوار 23 / 101 ح 5 .\r\n","page_name":" 236 ","page_number":236},
  {"content":"\r\n\r\nمن در خدمت حضرت امام محمّد باقر عليه السّلام بودم ، شخصى از اهل بصره آمد و گفت : حسن بصرى مىگويد : آن جماعتى كه علم خود را كتمان مىكنند شكمهاى ايشان اهل جهنّم را متأذّى خواهد كرد ، حضرت فرمود : اگر حسن راست مىگويد پس هلاك شده است مؤمن آل فرعون ، و خدا او را به كتمان ايمان و علم مدح كرده است ، و هميشه علم مكتوم بود از آن روز كه خدا نوح را به پيغمبرى مبعوث گردانيد ، حسن بصرى اگر مىخواهد به جانب راست برود ، و اگر مىخواهد به جانب چپ برود ، كه علم يافت نمىشود مگر نزد ما « 1 » .\r\nو ابن بابويه عليه الرحمه به سند معتبر از اسحاق بن اسماعيل روايت كرده است كه : حضرت امام حسن عسكرى عليه السّلام به او نوشت : به درستى كه خداوند عالميان به رحمت و احسان خود بر شما فرايض را واجب گردانيد ، نه از براى آنكه خود محتاج بود به عبادت شما ، بلكه از براى احسان و تفضّل ، تا آنكه ممتاز گرداند بد را از نيك ، و بدكردار را از فرمان‌بردار ، و تا ظاهر گرداند آنچه در سينه‌ها مخفى است ، و دلها را پاكيزه گرداند از بديها ، و از براى آنكه سبقت جوئيد به رحمتهاى او ، و منزلتها و رتبه‌هاى شما در بهشت رفيع گردد .\r\nپس واجب كرد بر شما حج و عمره و نماز و روزه و زكات و ولايت اهل بيت رسول صلّى اللّه عليه و آله را ، و از براى شما درى مقرّر ساخت كه به آن در درهاى فرايض بر شما گشوده مىشود ، كه آن ولايت و متابعت اهل بيت است ، و از براى شما كليدى از براى گشودن درهاى قرب و راههاى معرفت قرار داده كه پيروى ايشان است ، اگر محمّد و اوصياى او صلوات اللّه عليهم نمىبودند شما حيران مىبوديد ، از باب بهايم و حيوانات كه هيچ فريضه‌اى از فرايض خدا را نمىدانستند ، و آيا داخل شهر\r\n\r\n\r\n","description":"","footnote":"\r\n( 1 ) بحار الانوار 23 / 101 ح 7 .\r\n","page_name":" 237 ","page_number":237},
  {"content":"\r\n\r\nمىتوان شد از غير راهش ، پس چون خدا بر شما منّت گذاشت به نصب امامان بعد از پيغمبر شما ، فرمود كه : امروز دين شما را كامل نمودم ، و نعمت خود را بر شما تمام كردم ، و دين اسلام را براى شما پسنديدم و برگزيدم « 1 » .\r\nو از طريق سنّى و شيعه متواتر است كه حضرت رسول صلّى اللّه عليه و آله به حضرت امير المؤمنين فرمود : من شهرستان علمم و تو در آن شهرستانى ، و داخل شهر نمىتوان شد مگر از درش « 2 » .\r\nو اخبار در اين باب زياده از حد و حصر است ، چنانچه از احاديث معتبره ظاهر مىشود نه همين سفينهء نجات اين امّتند ، بلكه جميع ملائكه و پيغمبران به بركت ولايت ايشان به سعادات فايز گرديده‌اند ، و در جميع شدايد به انوار ايشان پناه برده‌اند ، و ايشانند علّت غائى ايجاد جميع آسمانها و زمين ، و عرش و كرسى ، و ملك و جنّ و انس ، چنانچه در احاديث بسيار وارد شده است كه خداوند خطاب به محمّد و على نمود كه : لولاك لما خلقت الأفلاك ، اگر نه شما مىبوديد من افلاك را خلق نمىكردم ، و بيان سرّ اين اخبار موقوف بر تبيين رمزى است كه موجب انكشاف اين معنى مىشود .\r\nبدان كه خداوند عالميان فيّاض مطلق است ، و ذات مقدّسش مقتضى فيض وجود است ، امّا قابليّت مادّه از جانب ممكنات شرط است ، تا افاضهء آن فيض عقلا قبيح نباشد ، و كسى كه قابل آن باشد كه چنين بنائى مثل عالم امكان را براى او بنا كنند ، و چنين مهمان‌خانه‌اى براى او مرتّب سازند ، و در ميدان وسيع عرصهء ايجاد چنين سقفهاى رفيع و بناهاى منيع برپا كنند ، و چندين هزار از سرادق رفعت و\r\n\r\n\r\n","description":"","footnote":"\r\n( 1 ) بحار الانوار 23 / 99 - 100 ح 3 .\r\n( 2 ) احقاق الحق 5 / 469 - 501 .\r\n","page_name":" 238 ","page_number":238},
  {"content":"\r\n\r\nحجب جلال را به اوتاد قدرت و اطناب عزّت استوار گردانند ، و اين عرصهء ظلمانى را به چراغهاى نورانى از آفتاب و ماه و ستارگان روشن سازند ، و صفايح افلاك و لوح خاك را به انواع زينتها و الوان نقشها بيارايند ، و مائدهء احسانى كه تمام عالم را فراگرفته براى او بكشند ، و الوان نعمتها و ميوه‌ها و گلها و رياحين براى او حاضر سازند ، و نشأهء آخرت كه اين نشأ دنيا نمونهء حقيرى است از آن ، يعنى بهشت اعلا را به انواع حور و قصور بيارايند ، و غير متناهى از ملائكهء مقرّبين و جنّ و طيور و وحوش و بهايم را خادم او گردانند ، بزرگوارى مىبايد باشد كه اين كرامتها را سزاوار و لايق باشد .\r\nپس اگر ديگران به طفيل او از اين خوان بهره‌اى برند ، نزد عقلا پسنديده است ، و اگر امثال ماها لايق اين كرامتها نيستيم ، و براى ما به تنهائى اين قسم تشريفات نزد عقلا قبيح است ، چنانچه اگر بالفرض لرى يا كردى يا روستائى جاهلى نزد پادشاه عظيم الشأنى بيايد ، و پادشاه بفرمايد كه ميدان را چراغان كنند ، و انواع فرشها گسترده الوان نعمتهاى پادشاهانه براى او حاضر گردانند ، و جميع امراى خود را به خدمت او بازدارد ، جميع عقلا او را مذمّت مىكنند ، كه اين آداب پادشاهانه نبود ، و اين مرد قابل اين كرامت نبود ، نهايت اكرام اين مرد اين بود كه ده تومان زر يا كمتر به او بدهند ، و او را در مجلس حضور هم راه ندهند ، و اگر مرد كامل قابل بزرگ عظيم الشأنى بيايد ، و اين تهيّه‌ها براى او بكنند ، و به طفيل او چندين هزار كرد و روستائى سير كنند و بخورند بدنما نيست ، و جميع عقلا مدح مىكنند .\r\nو همچنين در اين مادّه چون جناب مقدّس نبوى و اهل بيت او صلوات اللّه عليهم اشرف مكنونات ، و زبدهء ممكناتند ، و نهايت آنچه رتبهء امكانى از كمالات و استعدادات گنجايش داشته باشد در ايشان مجتمع است ، ايشان مادّه قابلهء جميع فيوض و رحمتهايند ، و هر فيضى و رحمتى اوّل بر ايشان فايض مىگردد ، و به\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nطفيل ايشان به موادّ قابلهء ديگر سرايت مىكند درخور استعداد ايشان چنانچه نعمت ايجاد كه اوّل نعمتهاست اوّل بر آن حضرات فايض گرديد ، بعد از آن بر ديگران ، چنانچه فرمود : أوّل ما خلق اللّه نوري ، و همچنين معنى نبوّت اول از براى آن جناب حاصل شد ، و به بركت او به ديگران رسيد ، چنانچه فرمود :\r\nكنت نبيّا و آدم بين الماء و الطين ، من پيغمبر بودم و آدم در ميان آب و گل بود ، و فرمود : مائيم آخران سابقان كه بعد از همه ظاهر شديم ، و پيش از همه جميع كمالات را داشتيم .\r\nو اين است معنى شفاعت كبرا كه از روز اوّل تا ابد الآباد جميع خيرات و كمالات به وسيله ايشان به جميع خلق فايض گرديده و مىگردد .\r\nو اين است سرّ صلوات بر ايشان كه در جميع مطالب بايد اوّل بر ايشان صلوات فرستاد ، بعد از آن حاجت خود را طلبيد تا برآورده شود ؛ زيرا كه يك علّت ناروائى حاجت عدم قابليّت تو است ، پس چون صلوات فرستادى ، و براى آن مادّه‌هاى قابله رحمت طلبيدى ، مانعى نيست در حقّ آن حضرت و اهل بيتش البتّه مستجاب مىشود ، و همين‌كه آب به سرچشمه آمد ، هركس درخور قابليت خود از سرچشمه به او بهره‌اى مىرسد ، درخور راهى كه به آن سرچشمه دارد كسى باشد كه نهر عظيم از راه ولايت و اخلاص و توسّل از آن منبع خيرات و سعادات به سوى خود كنده باشد ، از هر رحمتى كه به آنجا مىرسد درخور نهر و گنجايش آن بهره‌اى مىبرد ، و كسى كه جوى ضعيفى داشته باشد همان قدر حصّه مىيابد .\r\nپس معلوم شد كه انتفاع انبيا و مقرّبان از انوار مقدّسهء ايشان زياده از ديگران است ، و منّت نعمت ايشان بر پيغمبران و اوصياء و دوستان خدا زياده بر عوام الناس است ، چون سخن به اينجا كشيد اين مطلب را از اين نازك‌تر بيان مىتوان كرد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبدان كه اين معلوم است كه چندان‌كه مناسبت ميان فاعل و قابل و مفيض و مستفيض بيشتر است افاضه بيشتر مىشود ، بلكه جمعى را اعتقاد اين است كه تا يك قدر مناسبتى نباشد افاضه نمىتواند شد ، پس اين ناقصان كه در نهايت مرتبهء نقصند در استفاضهء ايشان از كامل من جميع الوجوه ناچار است از واسطه‌اى كه از جهات كمال با جناب ذو الجلال يك نوع ارتباطى داشته باشد ، و از جهت امكان و عوارض آن مناسبتى با ممكنات ناقصه داشته باشد ، كه افاضه و استفاضه به اين دو جهت به عمل آيد ، چنانچه در هدايت و ايصال احكام و حقايق به خلق اين دو جهت ضرور است ، و اشارهء مجملى به اين دو معنى در ابواب نبوّت شد ، و در بيان معنى قرب نيز اشاره شد .\r\nو بدان كه چون ايشان مظهر صفات كماليّهء الهىاند ، و به نمونه‌اى از صفات جلال و جمال او متّصف گرديده‌اند ، ايشان را كلمات اللّه و اسماء اللّه مىگويند ، و احاديث « 1 » در اين باب بسيار است ، و چنانچه اسماء الهى دلالت بر كلمات او مىكند ، ايشان نيز از اين حيثيّت كه به پرتوى از صفات او متّصف گرديده‌اند دلالت بر صفات او مىكنند ، مثل اسم رحمان كه دلالت بر اتّصاف الهى به صفت رحمت مىكند ، چون رحمت و شفقت رسول خدا صلّى اللّه عليه و آله را مشاهده مىكنى تو را دلالت مىكند بر كمال خداوندى ، كه اين رحمت با اين بسيارى قطره‌اى از درياى رحمت اوست ، و هم‌چنين در جميع كمالات ، بلكه دلالت ايشان بر آن كمالات زياده از دلالت اسماء است ، و اسماء مقدّس الهى از اين جهت تأثيرات بر ايشان مترتّب است ، كه دلالت بر آن مسمّى كند ، لهذا بر ايشان نيز آثار عجيبه در عالم ظاهر مىگردد كه اسماء مقدّس الهىاند ، و مظهر قدرت و كمالات اويند .\r\n\r\n\r\n","description":"","footnote":"\r\n( 1 ) بحار الانوار 24 / 174 - 184 .\r\n","page_name":" 241 ","page_number":241},
  {"content":"\r\n\r\nو چنانچه پيش دانستى ذات و صفات را دانستن محال است ، و ليكن در آنجا وجوهات صفات و تعبيرات از آن عارفان را درجات مختلفه مىباشد ، و در هر اسمى صاحب هر معرفتى درخور معرفت خود از آن اسم بهره‌اى مىيابد ، مثلا بلاتشبيه مراتب مردم در معرفت پادشاه مختلف مىباشد ، يك مرد كردى مىباشد كه از عظمت پادشاه همين تصوّر كرده است كه ، هروقت كه خواهد اراده دوشاب كند او را ميسّر است ، و اگر خواهد هزار دينار بىزحمت به كسى مىتواند داد ، اين مرد پادشاه را به صفات استاد حلوائى و استاد بزّاز شناخته ، اگر پادشاه به او احسانى كند ، درخور شناخت او احسان خواهد كرد ، و همچنين تا به مرتبهء آن شخص كه از عظمت پادشاه آن‌قدر دانسته كه ، او قادر بر عطاى حكومتهاى عظيم هست ، و منصبى مىتواند بخشيد كه در سالى آلاف الوف تحصيل مىتواند كرد ، پادشاه به چنين شخصى درخور معرفت او مىدهد .\r\nهمچنين عارفان را در مراتب معرفت بلاتشبيه اين تفاوت هست ، يك لفظ رحمان را هر عارفى به معنيى مىفهمد ، و درخور آن معنى فايده مىبرد ، تا آن عارف كامل كه نهايت وجوه ممكنه را يافته به رحمان فيض ازل و ابد را براى ممكنات مىطلبد و مىرساند .\r\nو همچنين در مراتب معرفت رسول خدا و ائمّهء معصومين عليهم السّلام كه اسماء مقدّس الهىاند درخور شناخت و معرفت ايشان از توسّل به ايشان منتفع مىتوان شد ، يك شخص على عليه السّلام را مردى شناخته است كه هر مسأله‌اى كه مىپرسى مىداند ، او على عليه السّلام را در مرتبهء علّامه شناخته ، بلكه على عليه السّلام را وسيله نكرده علّامه را وسيله كرده ، و ديگرى على عليه السّلام را چنين شناخته كه شبى پانصد كس را مىتواند كشت ، او على عليه السّلام را نشناخته ، مالك اشتر را شناخته . و يكى على عليه السّلام را چنين شناخته كه اگر شفاعت كند خدا هزار تومان به او مىدهد ، تا به مرتبهء آن بزرگى كه على عليه السّلام را در\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمرتبهء كمال شناخته ، اگر نام على را بر آسمان بخواند از يكديگر مىپاشد ، و اگر بر زمين بخواند مىگدازد .\r\nچنانچه در احاديث « 1 » بسيار هست كه نامهاى ايشان را بر عرش نوشتند عرش قرار گرفت ، و بر كسى نوشتند برپا ايستاد ، و بر آسمانها نوشتند بلند شدند ، و بر زمين نوشتند قرار گرفت ، و بر كوهها نوشتند ثابت گرديدند .\r\nو دوستان ايشان را به تجربه معلوم است كه در وقت دعا درخور آن ربط و معرفت و توسّلى كه به ايشان حاصل مىشود همان قدر استشفاع به ايشان نفع مىكند ، و اگر اين معنى را از اين نازك‌تر ذكر كنيم ، سخن دقيق مىشود و مطلب مخفىتر مىشود .\r\nو بعضى تمثيلى ذكر كرده‌اند از براى وضوح اين معنى كه : يك فيلى را بردند به شهر كوران ، چون شنيدند كه چنين خلقت عظيمى به شهر ايشان آمده ، همگى به سير آن جمع شدند ، و دست بر آن ماليدند ، يكى از ايشان دست بر گوش او ماليد ، و يكى دست بر خرطوم او ماليد ، و يكى دندانش را لمس كرد ، و يكى بدنش را ، و يكى دمّش را ، و چون فيل را بردند اينها با يكديگر نشستند و به وصف آن شروع كردند ، و در ميان ايشان نزاع شد ، آنكه گوشش را لمس كرده بود گفت : فيل يك چيز پهنى است از باب گليم ، ديگرى كه خرطومش را يافته بود گفت : غلط كردى از بابت ناودان دراز است و ميان تهى ، و هريك به آنچه از آن يافته بودند تعبير كردند ، و نزاع ايشان به طول انجاميد ، مرد بينائى كه فيل را درست ديده بود در ميان ايشان حكم شد و گفت : هيچ‌يك آن را نشناخته‌ايد ، امّا هريك راهى به آن برده‌ايد ، بلاتشبيه كوران عالم امكان و جهالت را در معرفت واجب الوجود و دوستان او كه\r\n\r\n\r\n","description":"","footnote":"\r\n( 1 ) بحار الانوار 27 / 1 ب 10\r\n","page_name":" 243 ","page_number":243},
  {"content":"\r\n\r\nمتخلّق به اخلاق او شده‌اند چنين حالتى هست ، و در اين مقام گنجايش زياده از اين سخن نيست ، و اين مضامين از اخبار بسيار ظاهر مىشود .\r\nچنانچه ابن بابويه به سند معتبر از حضرت امام رضا عليه السّلام روايت كرده است ، از حضرت امير المؤمنين عليه السّلام كه حضرت رسول صلّى اللّه عليه و آله فرمود : خدا خلق نكرده است خلقى را كه از من بهتر و گرامىتر باشد نزد او ، گفتم : يا رسول اللّه تو افضلى يا جبرئيل ؟ فرمود : يا على خدا انبياى مرسل را افضل از ملائكهء مقرّب قرار داده ، و مرا بر جميع پيغمبران تفضيل و زيادتى داده است ، و بعد از من تو را و ائمّهء بعد از تو را بر همه تفضيل داده ، و ملائكه خدمت‌كاران ما و خدمت‌كاران دوستان مايند .\r\nيا على آنهائى كه حاملان عرشند ، و بر دور عرش مىباشند ، تسبيح و تحميد خداوند خود مىكنند ، و استغفار مىكنند براى آن جماعتى كه ايمان به ولايت ما آورده‌اند .\r\nيا على اگر ماها نبوديم ، خدا نه آدم را خلق مىكرد ، و نه حوّا را ، و نه بهشت را ، و نه دوزخ را ، و نه آسمان ، و نه زمين را ، و چگونه ما افضل از ملائكه نباشيم ؟ و حال آنكه ما پيش از آنها خدا را شناختيم ، و تسبيح و تقديس و تنزيه خدا كرديم ؛ زيرا اوّل چيزى را كه خدا خلق كرد ارواح ما بود ، پس ما را گويا گردانيد به توحيد و تحميد خود ، كه او را به يگانگى ياد كنيم ، و حمد او بكنيم ، بعد از آن ملائكه را خلق كرد ، و ارواح ما يك نور بود .\r\nچون ارواح ما را ملائكه ديدند ، بسيار عظيم نمود در نظر ايشان ، پس گفتيم :\r\nسبحان اللّه ، تا آنكه ملائكه بدانند كه ما خلق و آفريدهء خدائيم ، و خدا منزّه است از اينكه به ما شباهتى داشته باشد ، يا آنكه صفات ممكنات در او باشد ، پس ملائكه چون تسبيح ما را شنيدند خدا را تسبيح كردند ، و منزّه از صفات دانستند .\r\nپس چون ملائكه بزرگوارى شأن ما را مشاهده نمودند ، لا إله الا اللّه گفتيم ، تا\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nملائكه بدانند كه خدا شريك در بزرگوارى و عظمت ندارد ، و ما بندگان خدائيم ، و در عظمت و خداوندى او شريك نيستيم ، پس ايشان گفتند : لا إله الا اللّه .\r\nپس چون رفعت و محلّ و درجهء ما را ديدند ، ما گفتيم اللّه اكبر ، تا بدانند ملائكه كه خدا از آن عظيم‌تر است كه كسى بدون توفيق و تأييد از نزد او رتبه و منزلت تواند به هم رسانيد ، آنگاه گفتند اللّه اكبر ، پس چون قوّت و قدرت و غلبهء ما را مشاهده كردند ، گفتيم لا حول و لا قوّة الّا باللّه ، تا بدانند كه قوّت و قدرت و توانائى ما از خداوند ماست ، چون دانستند كه خدا چه نعمتها به ما كرامت فرموده ، و اطاعت ما را بر جميع خلق لازم گردانيده ، ما گفتيم ، الحمد للّه ، تا ملائكه بدانند كه خدا از جانب ما مستحقّ حمد و ثناست بر اين نعمتهاى عظيم كه به ما انعام فرموده ، پس ملائكه گفتند : الحمد للّه ، پس به بركت ما هدايت يافتند ملائكه به تسبيح و تهليل و تحميد و توحيد و تمجيد خدا .\r\nپس حق‌تعالى حضرت آدم را خلق فرمود ، و ما را در صلب او به وديعه سپرد ، و امر فرمود ملائكه را كه حضرت آدم را سجده كنند ، از براى تعظيم و تكريم ما كه در صلب آدم بوديم ، و سجود ايشان سجدهء بندگى خدا بود ، و سجده تكريم و اطاعت آدم بود ، چون ما در صلب وى بوديم ، پس چگونه ما افضل از ملائكه نباشيم ، و حال آنكه جميع ملائكه سجدهء آدم را از براى تكريم ما كردند .\r\nو چون مرا به آسمانها عروج فرمودند ، جبرئيل بعد از اذان و اقامه گفت :\r\nيا محمّد پيش بايست تا با تو نماز كنيم ، من گفتم يا جبرئيل بر تو تقدم بجويم ؟\r\nگفت : آرى ؛ زيرا كه خدا پيغمبرانش را بر جميع ملائكه تفضيل داده است ، و تو را به خصوص بر جميع خلق تفضيل داده است ، پس من مقدّم شدم و با من نماز گذاردند و فخر نمىكنم .\r\nپس چون به حجابهاى نور رسيديم ، جبرئيل گفت : برو يا محمّد كه من در اينجا\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمىمانم ، گفتم : در چنين جائى مرا تنها مىگذارى ؟ جبرئيل گفت : يا محمد اين نهايت اندازه‌اى است كه خدا براى من مقرّر ساخته است ، و اگر از اين حد درگذرم بالهاى من مىسوزد ، پس فرورفتم در درياهاى نور ، و رسيدم به آنجائى كه خدا مىخواست از اعلاى درجات ملكوت و ملك .\r\nپس ندا به من رسيد : يا محمّد ، گفتم : لبّيك يا ربّ و سعديك تباركت و تعاليت ، پس ندا رسيد : اى محمّد تو بندهء منى و من پروردگار توام ، مرا عبادت كن و بس ، و بر من توكّل كن در جميع امور ؛ زيرا كه تو نور منى در ميان بندگان من ، و فرستادهء منى به سوى خلق ، و حجّت منى بر جميع خلايق ، از براى تو و متابعان تو بهشت را خلق كرده‌ام ، و از براى اوصياى تو كرامت خود را واجب گردانيده‌ام ، و از براى شيعيان ايشان ثواب خود را لازم ساخته‌ام .\r\nگفتم : خداوندا اوصياى من كيستند ؟ ندا رسيد : اى محمّد اوصياى تو آنهايند كه بر ساق عرش من نام ايشان نوشته است ، چون نظر به ساق عرش كردم ، دوازده نور ديدم ، بر هر نورى سطرى سبز بود كه بر او نام وصيى از اوصياى من نوشته بود ، اوّل ايشان على بن ابى طالب ، و آخر ايشان مهدى امّت من .\r\nگفتم : خداوندا اينها اوصياى منند بعد از من ؟ ندا رسيد : يا محمّد اينها اوليا و دوستان و اوصيا و برگزيدگان منند ، و حجّتهاى منند بعد از تو بر جميع خلايق ، و ايشان اوصيا و خليفه‌هاى تواند ، و بهترين خلق منند بعد از تو ، به عزّت و جلال خود قسم كه به ايشان دين خود را ظاهر گردانم ، و كلمهء حق را به ايشان بلند گردانم ، و به آخرين ايشان زمين را از دشمنان خود پاك كنم ، و او را بر مشرق و مغرب زمين مسلّط گردانم ، و بادها را مسخّر او كنم ، و ابرهاى صعب را ذليل او نمايم ، و او را بر آسمانها بالا برم ، و او را به لشكرهاى خود يارى كنم ، و ملائكه را مددكار او گردانم ، تا آنكه دين حق بلند شود ، و جميع خلق به يگانگى من اقرار\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكنند ، پس ملك و پادشاهى او را دائم گردانم ، و دولت حق تا روز قيامت از دوستان من به در نرود « 1 » .\r\nو به سند معتبر از حضرت صادق عليه السّلام روايت كرده است كه : جبرئيل چون به نزد حضرت رسول صلّى اللّه عليه و آله مىآمد در خدمت آن حضرت مانند بندگان مىنشست ، و تا رخصت نمىفرمود داخل نمىشد « 2 » .\r\nو از حضرت امام حسن عسكرى عليه السّلام روايت كرده است كه : از حضرت رسالت پناه صلّى اللّه عليه و آله پرسيدند على بن ابى طالب افضل است يا ملائكه ؟ حضرت فرمود :\r\nملائكه شرف نيافتند مگر به محبّت محمّد و على ، و قبول ولايت ايشان ، و هركس از محبّان على كه دل خود را از غشّ و دغل و كينه و حسد و گناهان پاك كند افضل است از ملائكه « 3 » .\r\nو به سند معتبر از حضرت صادق عليه السّلام روايت كرده است كه : يهودى به خدمت حضرت رسول صلّى اللّه عليه و آله آمد و گفت : تو افضلى يا موسى بن عمران ؟ حضرت فرمود :\r\nخوب نيست آدمى تعريف خود كند ، و ليكن مرا ضرور است مىگويم ، چون از حضرت آدم خطيئه صادر شد ، توبه‌اش اين بود : خداوندا از تو سؤال مىكنم به حقّ محمد و آل محمّد كه بيامرزى مرا ، پس خدا توبه‌اش را قبول فرمود . و نوح چون به كشتى نشست ، و از غرق ترسيد : گفت خداوندا از تو سؤال مىكنم به حقّ محمّد و آل محمّد كه مرا از غرق نجات دهى ، پس خدا او را نجات داد ، و ابراهيم را چون به آتش افكندند گفت : خداوندا سؤال مىكنم به حقّ محمّد و آل محمّد كه مرا از آتش نجات دهى ، پس خدا آتش را بر او سرد و سلامت گردانيد .\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام 1 / 262 - 264 ح 22 ، و بحار الانوار 26 / 335 - 338 ح 1 .\r\n( 2 ) بحار الانوار 26 / 338 ح 2 .\r\n( 3 ) بحار الانوار 26 / 338 ح 4 .\r\n","page_name":" 247 ","page_number":247},
  {"content":"\r\n\r\nو موسى چون عصايش را انداخت و ترسيد گفت : خداوندا سؤال مىكنم به حقّ محمّد و آل محمّد كه مرا ايمن گردانى ، پس خدا فرمود ، مترس كه تو بر ايشان غالبى ، اى يهودى اگر موسى مرا درمىيافت ، و ايمان به پيغمبرى من نمىآورد ، ايمان او هيچ نفعى به او نمىداد ، و پيغمبرى او را فايده نمىكرد ، اى يهودى يكى از فرزندان من مهدى است كه چون بيرون آيد ، عيسى بن مريم از آسمان براى يارى او فرود آيد ، و او را مقدّم دارد ، و با او نماز گذارد « 1 » .\r\nو به سند معتبر روايت كرده است كه : رسول خدا صلّى اللّه عليه و آله به حضرت امير المؤمنين عليه السّلام گفت : يا على حق‌تعالى مرا از ميان جميع مردان عالميان برگزيد ، و بعد از من تو را از جميع مردان عالم اختيار كرد « 2 » .\r\nو در احاديث معتبره وارد شده است : روزى كه از ذريّت آدم پيمان مىگرفتند از جميع ملائكه و پيغمبران و ساير خلق به اين نحو پيمان گرفتند كه ، آيا من پروردگار شما نيستم ؟ و محمّد پيغمبر شما نيست ؟ و على امام شما نيست ؟ و امامان هاديان از فرزندان او امامان شما نيستند ؟ همه گفتند : بلى ، هركه سبقت گرفت به اين اقرار و عزم بر نگاه داشتن اين پيمان بيشتر داشت ، و از پيغمبران اولو العزم شدند ، و هر ملكى كه قبول ولايت بيشتر كرد مقرّب شد « 3 » .\r\n\r\n[ يا أبا ذر احفظ ما اوصيك به تكن سعيدا في الدنيا و الآخرة . . . . 
  ]\r\nيا أبا ذر احفظ ما اوصيك به تكن سعيدا في الدنيا و الآخرة .\r\nيا أبا ذر نعمتان مغبون فيهما كثير من الناس : الصحة ، و الفراغ .\r\nيا أبا ذر اغتنم خمسا قبل خمس : شبابك قبل هرمك ، و صحّتك قبل\r\n\r\n\r\n","description":"","footnote":"\r\n( 1 ) بحار الانوار 26 / 319 - 320 ح 1 .\r\n( 2 ) بحار الانوار 26 / 270 - 271 .\r\n( 3 ) بحار الانوار 26 / 278 ح 21 .\r\n","page_name":" 248 ","page_number":248},
  {"content":"\r\n\r\nسقمك ، و غناك قبل فقرك ، و فراغك قبل شغلك ، و حياتك قبل موتك .\r\nيا أبا ذر ايّاك و التسويف بأملك ، فانّك بيومك ، و لست بما بعده ، فإن يكن غدا لك ، فكن في الغد كما كنت في اليوم ، و إن لم يكن غدا لك ، لم تندم على ما فرّطت في اليوم .\r\nيا أبا ذر كم من مستقبل يوما لا يستكمله ، و منتظر غدا لا يبلغه .\r\nيا أبا ذر لو نظرت الى الأجل و مسيره ، لأبغضت الأمل و غروره .\r\nيا أيا ذر كن كأنّك في الدنيا غريب ، أو كعابر سبيل ، و عد نفسك من أصحاب القبور .\r\nيا أبا ذر اذا أصبحت فلا تحدّث نفسك بالمساء ، و اذا أمسيت فلا تحدّث نفسك بالصباح ، و خذ من صحّتك قبل سقمك ، و من حياتك قبل موتك ، لا تدري ما اسمك غدا .\r\nيا أبا ذر إيّاك أن تدركك الصرعة عند الغرّة ، فلا تمكّن من الرجعة ، و لا يحمدك من خلّفت بما تركت ، و لا يعذرك من تقدّم عليه بما اشتغلت به .\r\nيا أبا ذر ما رأيت كالنار نام هاربها ، و لا مثل الجنّة نام طالبها .\r\nيا أبا ذر كن على عمرك أشحّ على درهمك و دينارك .\r\nيا أبا ذر هل ينتظر أحدكم الّا غنى مطغيا ، أو فقرا منسيا ، أو مرضا مفسدا ، أو هرما مفنيا ، أو موتا مجهزا ، أو الدّجال فانّه شرّ غائب ، أو الساعة ينتظر ، و الساعة أدهى و أمّر .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاى ابو ذر حفظ كن آنچه من تو را به آن وصيّت مىكنم ، و عمل نما تا سعادتمند گردى در دنيا و آخرت .\r\nاى ابو ذر دو نعمت است ، كه غبن دارند در آن دو نعمت بسيارى از مردم : يكى صحّت بدن و اعضاء و جوارح ، و يكى فراغ و فرصت و مجال ، يعنى در اين دو نعمت فريب مىخورند ، و غنيمت نمىشمارند ، و مىگذارند كه از دستشان مىرود ، و بعد از آن حسرت مىخورند و فايده ندارد ، و در احاديث مفتوح به فا وارد شده است ، يعنى باعث فتنهء ايشان است ، و ايشان را از خدا غافل مىگرداند .\r\nاى ابو ذر غنيمت شمار و قدر بدان پنج چيز را پيش از پنج چيز : جوانى را پيش از پيرى ، كه چون پير شدى بندگى نمىتوانى كرد ، و حسرت خواهى برد ، و غنيمت دان تندرستى را پيش از بيمارى ، كه چون بيمار شوى عبادت نمىتوانى كرد ، چنانچه در صحّت مىتوانى كرد ، و قدر بدان توانگرى را پيش از آنكه فقير شوى ، و آنچه خواهى در راه خدا نتوانى داد ، و حسرت توانگرى را برى ، يا به علّت فقر از عبادت بازمانى ، و غنيمت دان فارغ بودن را پيش از آنكه مشغول شوى به كارهائى كه فرصت عبادت نداشته باشى ، و مغتنم دان زندگى را پيش از مرگ ، كه بعد از مرگ هيچ چاره نتوانى كرد .\r\nاى ابو ذر زينهار كه تأخير كارهاى خير مكن به طول و امل و آرزوها ، كه بعد از اين خواهم كرد به درستى كه اين روز كه در دست تو است همين را دارى ، و بعد از اين را نمىدانى كه خواهى داشت ، پس امروز را صرف كار خود كن ، كه اگر فردا زنده باشى در فردا همچنان باشى كه امروز بودى .\r\n همين امروز ميكن كار امروز * كه فردا از براى كار فرداست \r\nو اگر فردا از عمر تو نباشد نادم و پشيمان نباشى كه چرا امروز را ضايع كردى ، و حال آنكه آخر عمر تو بود .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاى ابو ذر چه بسيار كسى كه روزى در پيش داشته باشد ، و آن روز را تمام نكرده بميرد ، و چه بسيار كسى كه انتظار فردا برد و به او نرسد .\r\nاى ابو ذر اگر ببينى اجل خود و تندى رفتار آن را كه چه زود مىآيد ، و عمر به سرعت مىگذرد هرآينه دشمن خواهى داشت آرزوهاى دور و دراز خود را ، و فريب آن نخواهى خورد .\r\nاى ابو ذر در دنيا مانند غريبى باش كه به غربتى درآيد ، و آن را وطن خود نشمارد ، و يا مسافرى كه در منزلى فرود آيد ، و قصد اقامت ننمايد ، و خود را از اصحاب قبور بشمار ، و قبر را منزل خود دان ، و در تعمير و آبادانى آن همّت بگمار .\r\nاى ابو ذر چون صبح كنى در خاطر خود فكر شام را راه مده ، و شام را از عمر خود حساب مكن ، و چون شام كنى خيال صبح و انديشهء آن را در خاطر مگذران ، و از صحّت خود توشه بگير پيش از بيمارى ، و از زندگى بهره‌بردار پيش از مردن كه نمىدانى فردا چه نام خواهى داشت ، نام زندگان خواهى داشت يا نام مردگان ، يا آنكه در روز قيامت نمىدانى كه نام سعدا خواهى داشت يا نام اشقيا .\r\nاى ابو ذر بينديش مبادا كه از پا درآئى و بميرى در هنگام غفلت در جمع دنيا ، پس تو را رخصت برگشتن نباشد كه كار خود درست كنى ، و وارث تو تو را مدح نكند به آنچه از براى او گذاشته‌اى ، و آن خداوندى كه به نزد او رفته‌اى تو را معذور ندارد در آن چيزهائى كه مشغول آنها شده‌اى ، و بندگى او را براى آنها ترك كرده‌اى .\r\nاى ابو ذر نديدم چون آتش جهنم چيزى را كه گريزندهء از آن خواب كند و غافل باشد ، زيرا كسى كه از امر سهل خايف و گريزان است از خوف آن خواب نمىكند ، و آتش جهنّم با آن عظمت جمعى كه دعواى خوف از آن مىكنند به خواب مىروند ، بلكه هميشه در خوابند ، و نديدم مثل بهشت چيزى را كه طلب كنند ، و خواهان آن خواب كند ، زيرا كه مردم از براى لذّتها سهل دنياى فانى خواب را بر\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nخود حرام مىكنند ، و سعى در تحصيل آن مىنمايند ، و طالبان بهشت ابدى و نعيم نامتناهى پيوسته در خوابند .\r\nاى ابو ذر قدر عمر را بدان ، و بر عمر خود بخيل‌تر باش كه ضايع نشود از دينار و درهم .\r\nاى ابو ذر هريك از شما يكى از چند چيز را انتظار مىبريد و در پيش داريد ، يا توانگرى به هم رسانيد و طاغى شويد ، و به‌سبب آن از سعادت ابد محروم شويد ، يا فقر و بىچيزى كه به‌سبب آن خدا را فراموش كنيد ، يا بيمارى كه شما را فاسد گرداند و از اصلاح بازدارد ، يا پيرى كه شما را از كار بيندازد ، يا مرگى كه به سرعت در رسد و مهلت ندهد ، يا فتنهء دجّال كه شرّى است غايب و مىرسد ، يا قيامت برپا شود و قيامت از همه چيز عظيم‌تر و تلخ‌تر است .\r\nتوضيح اين كلمات طريفه و مواعظ شريفه را در ضمن سه مقصد بيان مىنمايد .\r\n\r\nمقصد اول در احتراز از طول امل است\r\nبدان كه مفاد اين نصايح شافيه ، اهتمام در عمل ، و احتراز از طول امل است ، و طول امل از امّهات صفات ذميمه است ، و مورث چهار خصلت است : اوّل كسل و ترك طاعت ، زيرا كه شيطان او را از اين راه فريب مىدهد ، كه فرصت بسيار است و عمر دراز است ، و در هنگام پيرى عبادت مىتوان كرد ، ايّام جوانى را صرف عيش و طرب مىبايد كرد .\r\nدوّم : آنكه باعث ترك توبه مىشود ، و تأخير مىكند توبه را به گمان اينكه مهلت خواهد يافت ، تا مرگ به ناگاه او را بگيرد و مهلت ندهد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nسوّم : آنكه باعث حرص بر جمع مال ، و تحصيل امور لازمهء آن مىشود ، براى آنكه چون گمان عمر بسيار به خود دارد ، به اندازهء آن تحصيل ما يحتاج خود مىكند ، چون اعتماد بر خداوند خود ندارد ، و نمىداند كه اگر خدا خواهد او را زود فقير مىكند ، و آنچه تحصيل كرده است به كار او نمىآيد ، و اگر خدا مصلحت داند اگر به كار خدا باشد خدا او را توانگر مىكند .\r\nچهارم : آنكه باعث قساوت قلب و فراموشى آخرت مىگردد ، و اين صفات ذميمه مايهء شقاوت ابدى است .\r\nچنانچه از حضرت امير المؤمنين عليه السّلام به اسانيد معتبره منقول است كه : خصلتى كه از آن بيشتر بر شما مىترسم دو خصلت است : يكى متابعت خواهشهاى نفس كردن ، و يكى طول امل ، امّا متابعت هواى نفسانى پس آدمى را از قبول حق و متابعت آن منع مىكند و باز مىدارد ، و امّا طول امل پس موجب فراموشى آخرت مىگردد « 1 » .\r\nو ايضا از آن حضرت منقول است : هركه املش دراز است عملش نيكو نيست « 2 » .\r\nو از حضرت رسول صلّى اللّه عليه و آله منقول است كه : صلاح اوّل اين امت به زهد و يقين است ، و فساد آخر ايشان به بخل و طول امل است « 3 » .\r\nو ايضا از آن حضرت منقول است كه به حضرت امير المؤمنين عليه السّلام فرمود : يا على چهار خصلت است كه از شقاوت ناشى مىشود : خشكى ديده ، و سنگينى دل ، و\r\n\r\n\r\n","description":"","footnote":"\r\n( 1 ) بحار الانوار 73 / 163 ح 16 .\r\n( 2 ) بحار الانوار 73 / 166 ح 29 .\r\n( 3 ) بحار الانوار 73 / 164 ح 20 .\r\n","page_name":" 253 ","page_number":253},
  {"content":"\r\n\r\nدرازى امل ، و محبّت بقاى بسيار در دنيا « 1 » .\r\nو در حديث ديگر فرمود كه : پير مىشود فرزند آدم ، و جوان مىشود در او دو خصلت : حرص ، و طول امل « 2 » .\r\nو بدان كه معالجهء اين مرض مزمن به بسيارى ياد مرگ ، و شدايد بعد از مرگ ، و تفكّر در عدم اعتبار عمر ، و سرعت انقضاى آن مىشود ، چه ظاهر است كه مرگ را به پير و جوان يك نسبت است ، بلكه به جوانان نزديك‌تر است ، و هر روز يك شخصى از هم‌سنّان اين كس مىميرد ، در حال او تفكّر نمايد كه ممكن بود من به جاى او مرده باشم ، و اكنون حسرتهاى عظيم داشته باشم ، و در بدن خود تفكّر نمايد كه هر ساعت در خرابى و انهدام است ، و در هر روز يك قوّتى از قوا و عضوى از اعضاى او عاطل و ضعيف مىشود ، و هر لحظه چندين پيك مرگ به او مىرسد .\r\nو مطالعه نمايد در مواعظ و نصايحى كه از رسول و ائمّه عليهم السّلام رسيده ، و به ديدهء ايمان نظر نمايد ، و به سمع يقين قبول كند ؛ زيرا كه ايشان طبيب نفوس خلايق‌اند ، و مواعظ و حكمى كه از ايشان رسيده نسخه‌هاى معالجهء دردهاى نفوس خلايق است ، و به قبرستانها برود و از احوال ايشان پند بگيرد .\r\nچنانچه منقول است از عباية بن ربعى كه : جوانى بود از انصار بسيار مىآمد به مجلس عبد اللّه بن عبّاس ، و عبد اللّه او را گرامى مىداشت ، و نزديك خود مىنشانيد ، روزى به عبد اللّه گفتند كه : تو اين جوان را اين‌قدر اكرام مىنمائى ، و اين مرد بدى است شبها مىرود و قبرها را مىشكافد ، و كفن مرده‌ها را مىدزدد ، عبد اللّه شبى براى استعلام اين حال به قبرستان رفت و پنهان شد ، ديد كه اين جوان\r\n\r\n\r\n","description":"","footnote":"\r\n( 1 ) بحار الانوار 73 / 164 ح 21 .\r\n( 2 ) بحار الانوار 73 / 161 ح 8 .\r\n","page_name":" 254 ","page_number":254},
  {"content":"\r\n\r\nآمد ، و به يك قبر كنده داخل شد ، و در لحد خوابيد ، و آواز بلند كرد كه : واى بر من در روزى كه تنها داخل لحد شوم ، و زمين از زير من گويد كه تو را وسعت مباد ، و خوش مباد منزل تو ، بر روى من راه مىرفتى من تو را دشمن مىداشتم ، پس چون تو را خواهم كه در ميان من درآمده‌اى ، واى بر من در روزى كه از قبر بيرون آيم و پيغمبران و ملائكه در صفها ايستاده باشند ، در آن روز مرا از عدالت خداوند كى نجات خواهد داد ، و از دست جماعتى كه بر ايشان ظلم كرده‌ام مرا كى رها خواهد كرد ، و از آتش جهنّم كى مرا امان خواهد بخشيد ، معصيت كرده‌ام خداوندى را كه سزاوار نبود كه او را معصيت كنم ، و مكرّر با او عهد كردم گناه نكنم و از من راستى و وفا نديد ، و امثال اين سخنان را مكرّر مىگفت و مىگريست ، چون از قبر بيرون آمد عبد اللّه او را دربر گرفت ، و دست در گردنش كرد ، و گفت كه : نيكو نباشى تو و چه خوب گناهان و خطاها را نبش مىكنى و مىشكافى ، و از هم جدا شدند « 1 » .\r\nو از حضرت امير المؤمنين عليه السّلام منقول است كه : بسيار ياد كنيد مرگ را ، و بيرون آمدن از قبرها را ، و ايستادن نزد خداوند خود را در مقام حساب ، تا مصيبتهاى دنيا بر شما آسان شود « 2 » .\r\nو فرمود : هركه فردا را از عمر خود حساب كند ، مصاحبت مرگ را نيكو نكرده است ، و او را نشناخته است « 3 » .\r\nو در وصيّتى كه در هنگام وفات فرمود گفت : اى فرزند امل و آرزوهاى خود را كوتاه كن ، و مرگ را ياد كن ، و دنيا را ترك كن ، به درستى كه تو در گرو مرگى ، و نشانهء\r\n\r\n\r\n","description":"","footnote":"\r\n( 1 ) بحار الانوار 6 / 131 ح 24 .\r\n( 2 ) بحار الانوار 6 / 132 ح 26 .\r\n( 3 ) بحار الانوار 6 / 130 ح 22 .\r\n","page_name":" 255 ","page_number":255},
  {"content":"\r\n\r\nبلاهاى دنيائى ، و مغلوب دردها و محنتهائى « 1 » .\r\nو به اهل مصر نوشتند كه : اى بندگان خدا كسى از مرگ نجات نمىيابد ، پس حذر كنيد از آن پيش از آنكه به شما رسد ، و تهيّهء آن را درست كنيد ، به درستى كه بر همه احاطه كرده است ، اگر مىايستيد شما را مىگيرد ، و اگر مىگريزيد درمىيابد ، و او از سايه به شما نزديك‌تر است ، و مرگ بر پيشانى همه بسته است ، و دنيا را از پى شما برهم مىپيچد ، و عن قريب تمام شده است ، پس هرگاه كه شهوات نفسانى با شما منازعه كند بسيار ياد كنيد مرگ را ، و مرگ از براى موعظه و پند كافى است ، و رسول خدا صلّى اللّه عليه و آله بسيار وصيّت مىفرمود اصحابش را به ياد مرگ ، و مىگفت كه :\r\nبسيار به خاطر آوريد مرگ را كه آن شكنندهء لذّات است ، و حائل است ميان شما و خواهشهاى نفسانى « 2 » .\r\nو از حضرت رسول صلّى اللّه عليه و آله منقول است كه فرمود : اگر حيوانات از مرگ آن‌قدر كه شما مىدانيد مىدانستند ، يك گوشت فربه از ايشان نمىخورديد ، و از ياد مرگ لاغر مىشدند « 3 » .\r\nو به سند معتبر از حضرت امير المؤمنين عليه السّلام منقول است كه : فرزند آدم را چون آخر روز دنيا و اوّل روز آخرت مىرسد ، مثال اهل و فرزندان و مال و عمل او را در نظر او مىآورند ، پس رو به مال مىكند و مىگويد كه : و اللّه كه من بسيار حريص بودم در جمع تو ، و بخيل بودم در صرف كردن تو ، الحال چه مدد مىكنى مرا ؟\r\nجواب مىگويد : كفن خود را از من بگير ، پس به جانب فرزندان التفات نمايد و گويد : و اللّه كه شما را بسيار دوست مىداشتم ، و حمايت شما مىكردم ، امروز براى\r\n\r\n\r\n","description":"","footnote":"\r\n( 1 ) بحار الانوار 6 / 132 ح 29 .\r\n( 2 ) بحار الانوار 6 / 132 ح 30 .\r\n( 3 ) بحار الانوار 6 / 133 ح 31 .\r\n","page_name":" 256 ","page_number":256},
  {"content":"\r\n\r\nمن چه خير داريد ؟ گويند : تو را به قبر مىرسانيم و در خاك پنهان مىكنيم ، پس رو به عمل خود كند و گويد : و اللّه كه خواهان تو نبودم ، و بر من گران و دشوار بودى ، امروز مرا چه مدد مىنمائى ؟ گويد : قرين توام در قبر تو ، و چون محشور مىشوى با توام ، تا من و تو را بر خدا عرض كنند .\r\nپس اگر دوست خدا باشد شخصى به نزد او مىآيد از همه كس خوش‌بوتر و خوش‌روتر و جامه‌هاى فاخر پوشيده و مىگويد : بشارت باد تو را به نسيم و گلهاى بهشت و نعمت ابدى خوش آمده‌اى ، مىپرسد تو كيستى ؟ مىگويد : من عمل صالح توام ، و چون از دنيا بدر مىروى جاى تو بهشت است .\r\nو چون مرد غسل‌دهنده‌اش را مىشناسد ، قسم مىدهد آنها را كه جنازه‌اش را برداشته‌اند كه مرا زود ببريد ، پس چون او را داخل قبر مىكنند دو ملك مىآيند كه موهايشان را بر زمين مىكشند و به پاى خود زمين را مىشكافند ، صداى ايشان مانند رعد بلندآواز ، و چشمهاى ايشان مثل برق بسيار روشن مىگويند : كيست خداى تو ؟ و چيست دين تو ؟ و كيست پيغمبر تو ؟ و كيست امام تو ؟ پس چون جواب گفت ، مىگويند خدا تو را ثابت بدارد در آنچه دوست مىدارى و پسنديدهء توست ، پس قبر او را فراخ مىكنند آن‌قدر كه چشم كار كند ، و درى از بهشت به قبر او مىگشايند و مىگويند كه : به خواب با فرح و شادى و راحت .\r\nو اگر دشمن خدا باشد شخصى به نزد او مىآيد در نهايت زشتى و بدبوئى ، و مىگويد : بشارت باد تو را به حميم و آتش جحيم ، و غسل‌دهندهء خود را مىشناسد ، و قسم مىدهد حاملانش را كه او را نگاه دارند و نبرند ، پس چون داخل قبر مىشود دو ملك به نزد او مىآيند ، و كفن را از او دور مىكنند ، و از خدا و پيغمبر و دين و امام او مىپرسند ، مىگويد : نمىدانم ، مىگويند : هرگز ندانى و هدايت نيابى ، پس گرزى بر او مىزنند كه هيچ جانورى نيست كه صداى آن را\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nنشنود و نترسد مگر جنّ و انس ، و درى از جهنّم به قبر او مىگشايند ، و مىگويند :\r\nبخواب به بدترين حالى ، و چنان قبر بر او تنگ مىشود ، و او را فشارى مىدهد كه مغز سرش از ناخنهاى پايش به در مىرود ، و بر او مسلّط مىگرداند حق‌تعالى مارها و عقربها و جانوران زمين را كه او را بگزند تا روزى كه مبعوث شود ، و از بس كه در شدّت است آرزو مىكند كه قيامت قائم شود « 1 » .\r\nو حضرت باقر عليه السّلام فرمود : حضرت رسول صلّى اللّه عليه و آله مىفرمود كه : من قبل از نبوّت گوسفندان مىچرانيدم ، و هيچ پيغمبرى نيست مگر اينكه گوسفند چرانيده ، پس من گاهى مىديدم كه گوسفندان بىسببى خايف مىشدند ، و از چرا مىايستادند ، چون جبرئيل نازل شد از سبب آن پرسيدم گفت : كافر را در قبر ضربتى مىزنند كه به غير جن و انس جميع مخلوقات صداى آن را مىشنوند و ترسان مىشوند « 2 » .\r\nو به سند معتبر از رسول خدا صلّى اللّه عليه و آله منقول است كه فرمود : چون دشمن خدا را به جانب قبر مىبرند ، ندا مىكند حاملان خود را كه : اى برادران نمىشنويد شكايت مىكند به شما برادر شقىّ شما ، دشمن خدا شيطان جنّ و انس مرا فريب داد و به بلا انداخت ، و الحال به فرياد من نمىرسد ، و قسم مىخورد كه خيرخواه من است و مرا فريب داد ، و شكايت مىكنم به شما دنيا را كه مرا مغرور كرد ، و چون بر او اعتماد كردم و دل بر او بستم مرا بر زمين انداخت ، و شكايت مىكنم به شما دوستانى را كه به خواهش نفس يار خود كرده بودم ، مرا امّيدها دادند امروز از من بىزار شدند و تنها گذاشتند .\r\nو شكايت مىكنم به شما فرزندان خود را كه حمايت ايشان كردم ، و ايشان را بر\r\n\r\n\r\n","description":"","footnote":"\r\n( 1 ) بحار الانوار 6 / 224 - 226 ح 26 و 27 .\r\n( 2 ) بحار الانوار 6 / 226 ح 28 .\r\n","page_name":" 258 ","page_number":258},
  {"content":"\r\n\r\nجان خود اختيار كردم ، و مالم را خوردند و مرا واگذاشتند ، و شكايت مىكنم به شما مالى را كه حقّ خدا را از آن ندادم ، و و بال و عذابش بر من است ، و نفعش را ديگران مىبرند ، و شكايت مىكنم به شما خانه‌اى كه مايهء خود را صرف تعمير آن كردم ، و ديگران در آن ساكن شدند ، و شكايت مىكنم به شما بسيار ماندن در قبرى را كه ندا مىكند : منم خانه‌اى كه بدنها در آن كرم مىشود ، منم خانهء تاريكى و وحشت و تنگى .\r\nاى برادران تا مىتوانيد مرا نگاه داريد و دير ببريد ، و شما حذر كنيد از آنچه من به آن مبتلا شده‌ام ، به درستى كه مرا بشارت داده‌اند به آتش جهنّم ، و خوارى و مذلّت ابدى ، و غضب خداوند جبّار ، وا حسرتا بر آنچه تقصير كردم در فرمان خدا و دوستان او ، پس ناله‌ها و گريه‌هاى دراز كه در پيش دارم ، نه شفاعت‌كننده‌اى دارم كه سخنش را شنوند ، و نه دوستى كه مرا رحم كند ، كاشكى مرا برمىگردانيدند تا داخل مؤمنان مىشدم « 1 » .\r\nو از حضرت صادق عليه السّلام منقول است كه : قبر هر روز مردم را ندا مىكند كه : منم خانهء غربت ، منم خانهء تنهائى و وحشت ، منم خانهء كرم و جانوران ، منم قبر كه باغىام از باغهاى بهشت ، يا گودالى از گودال‌هاى جهنّم « 2 » .\r\nو از حضرت امام محمّد باقر عليه السّلام مروى است كه رسول خدا صلّى اللّه عليه و آله فرمود : زينهار زينهار مرگ را ياد كنيد ، كه چاره‌اى از مرگ نيست ، اينك مرگ رسيد با روح و راحت و نعمت ابدى از براى آنان كه براى بهشت سعى كردند ، و با شقاوت و ندامت و عذاب ابدى براى آنان كه فريب دنيا خوردند ، و براى آن سعى كردند كسى كه\r\n\r\n\r\n","description":"","footnote":"\r\n( 1 ) بحار الانوار 6 / 258 ح 94 .\r\n( 2 ) بحار الانوار 6 / 267 ح 115 .\r\n","page_name":" 259 ","page_number":259},
  {"content":"\r\n\r\nدوستى خدا و سعادت ابد براى او لازم شده است ، اجل او در ميان دو چشم اوست ، و امل او در پس پشت او ، و كسى را كه دوستى شيطان و شقاوت ابد براى او واجب گرديده آرزوهاى او در ميان دو چشم اوست ، و اجل او در پس پشت او « 1 » .\r\nو از آن حضرت پرسيدند كه : كدام يك از مؤمنان زيرك‌ترند ؟ فرمود : آن‌كس كه ياد مرگ بيشتر كند ، و تهيّه آن را بيشتر نمايد « 2 » .\r\nو از ابى صالح منقول است كه حضرت صادق عليه السّلام فرمود : اى ابو صالح هروقت كه جنازه‌اى را بردارى چنان باش كه تو در ميان آن جنازه‌اى ، و از خدا مىطلبى كه تو را به دنيا برگرداند ، تا تدارك گذشته‌ها بكنى ، و خدا طلب تو را قبول كرد و برگردانيد ، در آن حال چه خواهى كرد ، اكنون چنين گمان كن و تدارك خود بكن ، بعد از آن فرمود : عجب دارم از جماعتى كه جمعى از ايشان را بردند و برنگردانيدند ، و بقيّه را نداى رحيل در ميان ايشان زدند كه روانه مىبايد شد ، و باز مشغول لعب و بازيند « 3 » .\r\nو منقول است از جابر جعفى كه از حضرت امام محمّد باقر عليه السّلام پرسيدم ازنظر كردن ملك موت به بنى آدم ، فرمود : نمىبينى جماعتى در مجلسى نشسته‌اند ، و همه يك‌مرتبه خاموش مىشوند ، آن وقتى است كه ملك موت به ايشان نظر مىكند « 4 » .\r\nو از حضرت صادق عليه السّلام منقول است كه حضرت عيسى بر سر قبر حضرت يحيى\r\n\r\n\r\n","description":"","footnote":"\r\n( 1 ) بحار الانوار 6 / 126 ح 4 و 5 .\r\n( 2 ) بحار الانوار 6 / 126 ح 6 .\r\n( 3 ) فروع كافى 3 / 258 - 259 ح 29 .\r\n( 4 ) بحار الانوار 6 / 143 - 144 ح 11\r\n","page_name":" 260 ","page_number":260},
  {"content":"\r\n\r\nآمد ، و دعا كرد كه خدا او را زنده كند ، چون زنده شد از قبر بيرون آمد به عيسى گفت : از من چه مىخواهى ؟ گفت : مىخواهم كه در دنيا مونس من باشى چنانچه پيشتر بودى ، گفت : يا عيسى هنوز حرارت و شدّت مرگ از من بر طرف نشده است مىخواهى مرا بار ديگر به دنيا آورى كه مرتبهء ديگر سختى جان كندن را بكشم ، پس او را گذاشت كه به قبر برگشت « 1 » .\r\nو از امام محمّد باقر عليه السّلام منقول است كه : جوانى چند از پادشاه‌زاده‌هاى بنى اسرائيل متوجّه عبادت شده بودند ، و عبادت ايشان آن بود كه در زمين سير مىكردند و عبرت مىگرفتند ، روزى بر سر راهى به قبرى رسيدند ، كه مندرس شده بود و خاك بر روى آن نشسته بود ، و به غير از علامتى از آن باقى نمانده بود ، گفتند :\r\nخوب است دعا كنيم شايد خدا اين ميّت را زنده گرداند ، و از او بپرسيم به چه نحو چشيده است مزّهء مرگ را .\r\nپس دعا كردند ، و دعاى ايشان اين بود كه : تو إله مائى اى پروردگار ما ، و ما را به جز تو خالقى و معبودى نيست ، تو پديدآورندهء چيزهائى ، و هميشه هستى ، و هرگز غافل نمىشوى ، و زنده‌اى و هرگز تو را مرگ نمىباشد ، و هر روز تو را شأنى و كارى است غريب ، و همه چيز را مىدانى و محتاج به تعليم نيستى ، زنده كن اين ميّت را به قدرت خود .\r\nپس از آن قبر ميّتى سر بيرون كرد ، موى سر و ريشش سفيد ، و خاك از سرش فرو مىريخت ترسان ، و ديده به سوى آسمان باز كرده ، به ايشان گفت : براى چه بر سر قبر من ايستاده‌ايد ؟ گفتند : دعا كرديم خدا تو را زنده كند كه از تو سؤال كنيم چگونه يافته‌اى مزّهء مرگ را ؟ به ايشان گفت : نود و نه سال است كه در اين قبر\r\n\r\n\r\n","description":"","footnote":"\r\n( 1 ) بحار الانوار 6 / 170 - 171 ح 47 .\r\n","page_name":" 261 ","page_number":261},
  {"content":"\r\n\r\nساكنم ، و هنوز الم و محنت و كرب مرگ از من بر طرف نشده است ، و هنوز تلخى جان كندن از گلوى من بيرون نرفته است ، از او پرسيدند : روزى كه مردى موهاى تو چنين سفيد بود ؟ گفت : نه ، امّا چون الحال صدا شنيدم كه بيرون بيا ، خاكها و ريزه‌هاى بدنم جمع شد ، و روح در آن داخل شد ، ترسان با اين سرعت بيرون آمدم از هول قيامت ، موى سر و ريشم سفيد شد « 1 » .\r\nو از امام جعفر صادق عليه السّلام منقول است كه : هركه كفن او در خانه‌اش مهيّا باشد او را از غافلان نمىنويسند ، و هروقت كه نظر به آن مىكند او را ثواب مىدهند « 2 » .\r\nو از محمّد باقر عليه السّلام منقول است كه : منادى هر روز فرزند آدم را ندا مىكند كه :\r\nمتولّد شو براى مردن ، و جمع كن براى فانى شدن ، و بنا كن براى خراب شدن « 3 » .\r\nو از امام جعفر صادق عليه السّلام منقول است بندهء مؤمن را وسعتى در اوامر الهى هست تا چهل سال ، و چون سنّ او به چهل رسيد حق‌تعالى وحى مىفرمايد به آن دو ملك كه بر او موكّل‌اند كه ، كه من اين بنده را از براى عبرت مدّتى عمر دادم ، اكنون كار را بر او سخت گيريد ، و نيكو اعمالش را ضبط كنيد ، و اندك و بسيار و خرد و بزرگ اعمالش را بنويسيد .\r\nو از امام محمّد باقر عليه السّلام منقول است كه : چون چهل سال بر بنده‌اى گذشت ، به او مىگويند : باخبر باش و تهيّهء خود را درست كن كه ديگر تو معذور نيستى .\r\nو از حضرت امير المؤمنين عليه السّلام منقول است هر روز كه داخل مىشود فرزند آدم را ندا مىكنند كه : اى فرزند آدم من روز تازه‌ام و بر تو هم گواهم ، پس در من خير بگو و عمل خير بكن كه براى تو گواهى دهم در روز قيامت ، و مرا بعد از اين\r\n\r\n\r\n","description":"","footnote":"\r\n( 1 ) بحار الانوار 6 / 171 ح 48 .\r\n( 2 ) فروع كافى 3 / 256 ح 23 .\r\n( 3 ) فروع كافى 3 / 255 ح 19 .\r\n","page_name":" 262 ","page_number":262},
  {"content":"\r\n\r\nنخواهى ديد « 1 » .\r\nو منقول است كه قيس بن عاصم به خدمت حضرت رسول صلّى اللّه عليه و آله آمد ، و گفت : يا رسول اللّه ما را موعظه بگو ، كه در بيابانها مىباشم و احتياج به موعظه بسيار داريم ، فرمود كه : يا قيس با هر عزتى در دنيا مذلّتى هست ، و با هر زندگانى مردنى هست ، و با دنيا آخرت هست ، و بر هر چيز حساب‌كننده‌اى و گواهى هست ، و هر حسنه‌اى را ثوابى هست ، و هر گناهى را عقابى هست ، و هر اجلى را اندازه‌اى هست .\r\nاى قيس بدان البتّه با تو قرينى نخواهد بود كه با تو مدفون شود و زنده باشد ، و تو با او مدفون شوى و مرده باشى ، و آن عمل تو است ، پس آن قرين تو اگر كريم و نيكوست تو را گرامى خواهد داشت ، و اگر لئيم و بد است تو را وا مىگذارد ، و بدان كه آن قرين با تو محشور خواهد شد ، و از تو نخواهند پرسيد مگر از آن قرين ، پس قرين خود را عمل صالح گردان تا انس به آن داشته باشى كه اگر صالح باشد از غير آن وحشت نخواهى داشت « 2 » .\r\nو حضرت صادق عليه السّلام به جابر جعفى گفت : سلام مرا به شيعيان من برسان ، و به ايشان بگو كه ميان ما و خدا خويشى نيست ، و تقرّب به خدا نمىتوان جست مگر به طاعت خدا ، اى جابر هركه اطاعت خدا كند و محبّت ما داشته باشد او شيعهء ماست ، و كسى كه معصيت خدا كند محبّت ما به او نفع نمىدهد .\r\nو حضرت امير المؤمنين عليه السّلام فرمود : هركه خواهد بدون عشيره و قوم عزيز باشد ، و بىسلطنت و حكم صاحب مهابت باشد ، و بىمال غنى و بىنياز باشد ، و\r\n\r\n\r\n","description":"","footnote":"\r\n( 1 ) بحار الانوار 77 / 379 - 380 ح 3 .\r\n( 2 ) بحار الانوار 77 / 110 - 111 ح 1 .\r\n","page_name":" 263 ","page_number":263},
  {"content":"\r\n\r\nمردم اطاعتش كنند بدون آنكه مالى به ايشان دهد ، بايد كه از ذلّت معصيت خدا بيرون آيد ، و به عزّت اطاعت و فرمان‌بردارى خدا داخل شود ، كه آنها همه براى او حاصل است .\r\nو به سندهاى معتبر از حضرت رسول صلّى اللّه عليه و آله منقول است كه : قدم‌هاى هيچ بنده‌اى در روز قيامت از جاى خود حركت نمىكند ، تا سؤال نكنند از او چهار چيز :\r\nاز عمرش كه در چه چيز فانى كرده است ، و از جوانيش كه در چه چيز كهنه كرده است ، و از مالش كه از كجا به هم رسانيده و در چه چيز صرف كرده است ، و از محبّت ما اهل بيت « 1 » .\r\nو از حضرت صادق عليه السّلام منقول است كه : در تورات نوشته است : اى فرزند آدم خود را براى عبادت من فارغ ساز ، تا دل تو را پر كنم از غنا و بىنيازى از خلق ، و تو را به سعى و طلب خودت وانگذارم ، و بر من است كه رفع احتياج تو بكنم ، و خوف خود را در دل تو جا دهم ، و اگر خود را براى عبادت من فارغ نسازى دل تو را پر كنم از شغل دنيا ، و رفع احتياج تو نكنم ، و تو را به سعى خودت بگذارم .\r\nو از حضرت على بن الحسين عليهما السّلام منقول است كه : فرمود به درستى كه دنيا پشت كرده است و مىرود ، و آخرت رو كرده است و مىآيد ، و هريك از دنيا و آخرت را فرزندان و اصحاب هست ، پس شما از فرزندان آخرت باشيد نه از فرزندان و كاركنان دنيا ، اى گروه از زاهدان در دنيا باشيد و به سوى آخرت رغبت نمائيد ، به درستى كه زاهدان در دنيا زمين را بساط خود مىدانند ، و خاك را فرش خود قرار داده‌اند ، و آب را بوى خوش خود مىدانند ، و به آن خود را مىشويند و خوش‌بو مىسازند ، و خود را جدا كرده‌اند و بريده‌اند از دنيا بريدنى ، به درستى كه\r\n\r\n\r\n","description":"","footnote":"\r\n( 1 ) خصال شيخ صدوق ص 253 ح 125 .\r\n","page_name":" 264 ","page_number":264},
  {"content":"\r\n\r\nكسى كه مشتاق بهشت است شهوتهاى دنيا را فراموش مىكند ، و كسى كه از آتش جهنّم مىترسد البتّه مرتكب محرّمات نمىشود ، و كسى كه ترك دنيا كرد مصيبتهاى دنيا بر او سهل مىشود .\r\nبه درستى كه خدا را بندگان هست كه در مرتبهء يقين چنانند كه گويا اهل بهشت را در بهشت ديده‌اند كه مخلّدند ، و گويا اهل جهنّم را در جهنّم ديده‌اند كه معذّب‌اند ، و مردم از شرّ ايشان ايمنند ، و دلهاى ايشان پيوسته از غم آخرت محزون است ، نفسهاى ايشان عفيف است از محرّمات و شبهات ، و كارهاى ايشان سبك است ، و بر خود دشوار نكرده‌اند ، چند روزى اندك صبر كردند ، پس در آخرت راحتهاى دور و دراز غير متناهى براى خود مهيّا كردند .\r\nو چون شب مىشود نزد خداوند خود برپا مىايستد ، و آب ديدهء ايشان بر رويشان جارى مىگردد ، و تضرّع و زارى و استغاثه به درگاه پروردگار خود مىكنند ، و سعى مىكنند كه بدنهاى خود را از عذاب الهى آزاد كنند ، و چون روز شد بردبارانند حكيمانند دانايانند ، و نيكوكاران و پرهيزكارانند ، از بابت تير باريك شده‌اند از خوف الهى ، و عبادت ايشان را چنين تراشيده و نحيف گردانيد ، چون اهل دنيا به ايشان نظر مىكنند گمان مىكنند كه ايشان بيمارند ، و ايشان را بيمارى بدنى نيست ، بلكه بيمار خوف و عشق و محبّتند ، و بعضى گمان مىبرند كه عقل ايشان به ديوانگى مخلوط شده ، نه چنين است بلكه بيم آتش جهنّم در دل ايشان جا كرده است « 1 » .\r\nو از حضرت امام جعفر صادق عليه السّلام منقول است كه : حضرت عيسى بر قريه‌اى گذشت كه اهلش و مرغان و حيواناتش همه مرده بودند ، فرمود : اينها نمرده‌اند مگر\r\n\r\n\r\n","description":"","footnote":"\r\n( 1 ) اصول كافى 2 / 131 - 132 ح 15 .\r\n","page_name":" 265 ","page_number":265},
  {"content":"\r\n\r\nبه عذاب الهى ، اگر متفرّق بودند يكديگر را دفن مىكردند ، حواريّان گفتند : يا روح اللّه خدا را بخوان كه اينها را زنده گرداند ، تا از اعمال خود ما را خبر دهند ، كه ما آن اعمال را ترك كنيم ، و مستحقّ عذاب الهى نشويم ، پس عيسى دعا كردند ، ندا رسيد كه ايشان را ندا كن جواب خواهند داد .\r\nچون شب شد حضرت عيسى بر بلندى ايستاد و گفت : اى اهل قريه ، يكى از ايشان جواب گفت : لبّيك يا روح اللّه حضرت فرمود : بگو چه بود اعمال شما كه چنين هلاك شديد ؟ گفت : طاغوت و باطل و گمراهان را اطاعت مىكرديم ، و دنيا را بسيار دوست مىداشتيم ، و از خدا كم مىترسيديم ، و املها و آرزوهاى دراز داشتيم ، و غافل بوديم ، و پيوسته مشغول لهو و لعب بوديم ، فرمود : چگونه بود محبّت شما دنيا را ؟ گفت : مانند محبّت طفل مادر خود را ، هرگاه كه رو به ما مىكرد خوشحال مىشديم ، و اگر پشت مىكرد مىگريستيم و محزون مىشديم ، فرمود :\r\nاطاعت طاغوت چون مىكرديد ؟ گفت : اطاعت گناه‌كاران مىكرديم .\r\nفرمود : چگونه بود عاقبت كار شما ؟ گفت : شبى در عافيت و رفاهيّت خوابيديم ، و صبح خود را در هاويه ديديم ، فرمود : هاويه چيست ؟ گفت : سجّين است ، فرمود : سجّين كدام است ؟ گفت : كوهها است از آتش كه بر ما مىافروزند تا روز قيامت ، فرمود : شما چه گفتيد و ايشان به شما چه گفتند ؟ گفت : ما گفتيم ما را برگردانيد به دنيا تا ترك دنيا بكنيم و بندگى خدا را ، به ما گفتند : دروغ مىگوئيد ، فرمود : در ميان اينها چرا همين تو با من سخن گفتى و غير تو سخن نگفت ؟ جواب داد : يا روح اللّه لجامهاى آتش در سر ايشان است ، و در دست ملائكهء غلاظ و شداد است ، و من در ميان ايشان بودم ، امّا از ايشان نبودم ، چون عذاب الهى نازل شد مرا با ايشان فراگرفت ، من به يك مو آويخته‌ام در كنار نمىدانم كه در آتش خواهم افتاد يا نجات خواهم يافت ، حضرت عيسى عليه السّلام رو به حواريّين كرد و فرمود : اى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nدوستان خدا نان خشك را با نمك درشت خوردن و بر روى مزبله‌ها خوابيدن خير بسيار دارد ، و موجب عافيت دنيا و آخرت است « 1 » .\r\nو منقول است از حضرت صادق عليه السّلام كه : چون از حضرت داود ترك اولى صادر شد ، چهل روز در سجده ماند كه در شب و روز مىگريست ، و سر از سجده بر نمىداشت مگر وقت نماز ، تا آنكه پيشانيش شكافته شد ، و خون از چشمهايش جارى گرديد ، بعد از چهل روز ندا به او رسيد كه : اى داود چه مىخواهى ؟ آيا گرسنه‌اى تو را سير گردانيم ؟ يا تشنه‌اى تو را آب دهيم ؟ يا عريانى تو را بپوشانيم ، يا ترسانى تو را ايمن گردانيم ؟ گفت : پروردگارا چگونه ترسان نباشم ، و حال آنكه مىدانم تو خداوند عادلى ، و ظلم ظالمان از تو نمىگذرد ، خدا به او وحى فرمود كه : اى داود توبه كن ، پس روزى داود بيرون رفت به جانب صحرا ، و زبور مىخواند ، و هرگاه آن حضرت زبور مىخواند ، هيچ سنگى و درختى و كوهى و مرغى و درنده‌اى نمىماند مگر آنكه با او موافقت مىكردند در فغان و گريه .\r\nتا آنكه به كوهى رسيد ، و بر آن كوه غارى بود كه در آنجا پيغمبر عابدى بود او را حزقيل مىگفتند ، چون صداى كوهها و حيوانات را شنيد ، دانست حضرت داود است ، داود گفت : اى حزقيل رخصت مىدهى كه بالا بيايم ؟ گفت : نه تو گناه‌كارى ، داود گريست ، به حزقيل وحى آمد كه سرزنش مكن داود را بر ترك اولى ، و از من عافيت را طلب كن كه هركس را من به خود واگذارم البتّه به خطائى مبتلا مىشود ، پس حزقيل دست داود را گرفت و به نزد خود برد ، داود گفت : اى حزقيل هرگز ارادهء گناهى به خاطر گذرانيده‌اى ؟ گفت : نه : گفت : هرگز عجب به هم رسانيده‌اى از اين حالى كه دارى از عبادت ؟ گفت : نه .\r\n\r\n\r\n","description":"","footnote":"\r\n( 1 ) بحار الانوار 14 / 322 - 323 ح 33 .\r\n","page_name":" 267 ","page_number":267},
  {"content":"\r\n\r\nگفت : هرگز ميل به دنيا و شهوات آن در خاطرت خطور كرده است ؟ گفت : بلى گاهى اين خيال در دل من درمىآيد ؛ پرسيد كه آن را چه علاج مىكنى ؟ گفت : به اندرون اين شكاف كوه داخل مىشوم ، و از آنچه در آنجا هست عبرت مىگيرم ، داود با او داخل شعب شدند ، ديد كه تختى از آهن گذاشته است ؛ و روى آن تخت استخوانهاى پوسيده ريخته است ، و لوحى از آهن نزد آن تخت گذاشته است ، داود لوح را خواند نوشته بود : منم ارواى بن شلم ، هزار سال پادشاهى كردم ، و هزار شهر بنا كردم ، و هزار دختر را بكارت بردم ، و آخر كار من اين شد كه خاك فرش من و سنگ بالش و تكيه‌گاه من و مار و كرم همسايگان و مصاحبان من شدند ، پس كسى كه مرا ببيند فريب دنيا نخورد « 1 » .\r\n\r\nمقصد دوم در بيان دجّال\r\nبدان كه يكى از فتنه‌هاى آخر الزمان خروج دجّال است كه قبل از ظهور حضرت صاحب الامر صلوات اللّه عليه خروج خواهد كرد .\r\nو چنانچه در احاديث عامّه وارد شده است : او در زمان حضرت رسول صلّى اللّه عليه و آله متولّد شد ، و حضرت به نزد او رفتند و با حضرت سخن گفت ، و حضرت به او تكليف اسلام كرد ، و قبول نكرد ، و گفت : تو به پيغمبرى از من سزاوارتر نيستى ، و هرزه‌ها گفت ، و دعواهاى بزرگ كرد ، حضرت به او فرمود : دور شو كه از اجل خود تجاوز نخواهى كرد ، و به آرزوى خود نخواهى رسيد ، و غير آنچه از براى تو مقدّر شده است نخواهى يافت .\r\n\r\n\r\n","description":"","footnote":"\r\n( 1 ) بحار الانوار 14 / 21 - 22 و 25 ح 3 .\r\n","page_name":" 268 ","page_number":268},
  {"content":"\r\n\r\nپس حضرت به اصحابش فرمود : هيچ پيغمبرى مبعوث نشده است مگر اينكه قوم خود را از فتنهء دجّال حذر فرموده است ، و خدا او را تأخير فرمود ، و در اين امّت ظاهرگرانيد ، پس اگر دعواى خدائى كند ، و در نظر شما امر او مشتبه شود ، يقين بدانيد كه خداوند شما اعور و يك چشم نيست ، و بيرون خواهد آمد ، بر خرى سوار خواهد شد كه ما بين دو گوش الاغ او يك ميل باشد ، يعنى ثلث فرسخ ، و با او بهشتى و دوزخى و كوهى از نان و نهرى از آب خواهد بود ، و اكثر اتباع او يهودان و زنان و باديه‌نشينان خواهند بود ، و گرد عالم خواهد گشت ، و داخل آفاق زمين خواهد شد به غير از مكّه و مدينه و دو سنگستان مدينه كه داخل آنها نمىتواند شد « 1 » .\r\nو ابن بابويه عليه الرحمه از نزال بن سبره روايت كرده است كه : روزى حضرت امير المؤمنين عليه السّلام در خطبه فرمود سه مرتبه كه : اى گروه مردم آنچه خواهيد از من بپرسيد پيش از آنكه مرا نيابيد ، پس صعصعة بن صوحان برخاست و گفت : يا امير المؤمنين چه وقت دجّال خروج مىكند .\r\nحضرت فرمود كه : خروج او را علامتى و صفتى چند هست كه از پى يكديگر ظاهر مىشود ، و علامتش آن است كه مردم نماز را ضايع كنند ، و امانتها را خيانت كنند ، و دروغ را حلال دانند ، و ربا خورند ، و رشوه گيرند ، و بناهاى عالى سازند ، و دين را به دنيا فروشند ، و كارها را به سفيهان فرمايند ، و به مشورت زنان عمل نمايند ، و قطع رحم كنند ، و از پى خواهشهاى نفس روند ، و خون مردم را سهل شمارند ، و حلم و بردبارى را از ضعف و ناتوانى دانند ، و ظلم كردن را فخر خود شمارند ، و اميران ايشان فاجر و بدكردار باشند ، و وزيران و امرا ظالم باشند .\r\n\r\n\r\n","description":"","footnote":"\r\n( 1 ) بحار الانوار 52 / 196 - 197 .\r\n","page_name":" 269 ","page_number":269},
  {"content":"\r\n\r\nو رؤساى ايشان خائن باشند ، و قاريان قرآن فاسقان باشند ، و گواهى ناحق در ميان ايشان فاش باشد ، و زنا و بهتان و گناه و طغيان را علانيه به‌جا آورند ، و مصحفها را زيور كنند ، و مسجدها را به طلا زينت دهند ، و منارهاى بلند سازند ، و بدن را گرامى دارند ، و صفهاى ايشان پر باشد امّا رأيهايشان مختلف باشد ، و پيمانها را بشكنند ، و زنان با شوهرها شريك شوند در تجارت براى حرص دنيا ، و صداى فاسقان بلند باشد ، و سخن ايشان را شنوند ، و بزرگ هر قومى پست‌ترين ايشان باشد ، و از فاجران تقيّه كنند از ترس ضرر ايشان .\r\nو دروغگو را تصديق نمايند ، و خائنان را امير گردانند ، و كنيزان خواننده و سازها براى خود نگاه دارند ، و گذشتها را لعنت كنند ، و زنان بر زين سوار شوند ، و زنان به مردان شبيه باشند ، و مردان در زىّ زنان درآيند ، و گواهان ناديده گواهى دهند ، و گواهى به قرض دهند ، و علوم غير علم دين را ياد گيرند ، و كار دنيا را بر آخرت ترجيح دهند ، و پوست ميش را بر دلهاى مانند گرگ كشند ، و دلهاى ايشان از مردار گنديده‌تر و از صبر تلخ‌تر باشد ، و در اين هنگام قيامت بسيار نزديك باشد .\r\nپس برخاست اصبغ بن نباته ، و گفت : يا امير المؤمنين دجّال كيست ؟ فرمود كه :\r\nصائد بن الصّيد است ، و شقى آن كسى است كه او را تصديق نمايد ، و سعادتمند كسى است كه تكذيب او كند ، و از شهرى خروج كند كه آن را اصبهان گويند از دهى كه مشهور به يهوديّه باشد ، چشم راستش كور ، و چشم چپش در پيشانى او باشد ، و مانند ستارهء صبح درخشد ، و ميان چشمش مانند پارهء خونى باشد ، و در ميان دو چشمش نوشته باشد كافر ، به خطّى كه همه كس تواند خواند ، بر روى درياها رود ، و در پيش رويش كوهى از دود باشد ، و در پس پشتش كوهى باشد كه مردم گمان كنند خورد نيست .\r\nو در سالى خروج كند كه قحط عظيم در ميان مردم باشد ، و بر خر سفيدى سوار\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nباشد كه هر گامش يك ميل باشد ، و زمين از زير پايش پيچيده شود ، و به هر آبى كه بگذرد آن آب فرورود ، و به آواز بلند فرياد كند كه همه بشنوند كه دوستان به نزد من آييد ، منم آن خداوندى كه شما را خلق كرده‌ام ، و اعضاء شما را درست كرده‌ام ، و تقدير امور شما كرده‌ام ، و شما را به آنها نموده‌ام ، منم پروردگار بزرگوار شما ، و دروغ مىگويد او دشمن خدا ، او يك چشم است ، و طعام مىخورد ، و جسم است ، و راه مىرود ، و خداوند شما از اين صفات منزّه است ، و اكثر متابعان او در آن زمان فرزندان زنا و صاحبان كلاههاى سبز خواهند بود ، خدا او را در شام خواهد كشت بر گردنه‌گاهى كه آن را عقبهء أفيق مىگويند ، بعد از سه ساعت از روز جمعه ، بر دست آن كسى كه عيسى در عقب او نماز خواهد كرد ، بعد از آن بليّهء عظيم خواهد بود .\r\nگفتند : چه مىشود يا امير المؤمنين ؟ فرمود : بيرون خواهد آمد دابّة الأرض از پيش كوه صفا ، و با خود خواهد داشت انگشتر سليمان و عصاى موسى را ، انگشتر را بر پيشانى مؤمن مىگذارد نقش مىگيرد هذا مؤمن حقّا ، و عصا را بر پيشانى كافر مىنهد ، نقش مىگيرد هذا كافر حقّا ، حتّى آنكه مؤمن مىگويد : واى بر تو اى كافر ، و كافر مىگويد : خوشا به حال تو اى مؤمن ، كاش من امروز مثل تو بودم ، و به سعادت عظيم فائز مىشدم .\r\nپس در آن هنگام دابّه سر خود را بلند مىكند كه همه كس او را مىبيند به امر الهى ، و اين بعد از طلوع آفتاب است از مغرب ، و در اين هنگام توبه نفع نمىدهد ، و هيچ عملى قبول نمىشود ، و كسى كه پيشتر ايمان نياورده باشد ايمان او فايده نمىكند .\r\nپس آن حضرت فرمود : از حال بعد از اين مىپرسيد كه ، حضرت پيغمبر فرموده به غير اهل بيت خود به ديگرى نگويم .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nنزال مىگويد : من از صعصعه پرسيدم آنكه عيسى در عقب او نماز خواهد كرد كيست ؟ گفت : نهم از فرزندان حضرت امام حسين عليه السّلام است ، و امام دوازدهم است ، و او آفتابى است كه از مغربش طالع مىگردد ، و از ميان ركن حجر و مقام ابراهيم ظاهر خواهد شد ، و زمين را از كافران پاك خواهد كرد ، و ترازوى عدالت را برپا خواهد كرد كه هيچ‌كس به ديگرى ظلم نكند « 1 » .\r\nو از احاديث معتبره ظاهر مىشود كه دابّة الأرض حضرت امير المؤمنين عليه السّلام است ، و بعد از انقضاى ملك حضرت صاحب الامر عليه السّلام ظاهر خواهد شد ، و متّصل به قيام قيامت خواهد بود « 2 » .\r\n\r\nمقصد سوّم در بيان مجملى از معاد و ذكر بعضى از احوال آن كه اين حديث اشاره بدان دارد\r\nبدان كه معاد عبارت است : از زنده گردانيدن حق‌تعالى خلايق را در روز قيامت براى مكافات ، و اين معاد ضرورى دين جميع پيغمبران است ، و از راه آيات صريحهء قرآنى و اخبار متكثّرهء نبوى و اجماع امّت به نحوى به ظهور رسيده كه قابل شك نيست ، و شبهه‌اى در آن راه ندارد ، و انكار كردن آن يا تأويل كردن كه روح لذّتها مىدارد امّا به اين بدن برنمىگردد موجب كفر و زندقه است .\r\nو بر هر مكلّف واجب است كه اعتقاد كند و به يقين بداند كه آخر تزلزل در بناى\r\n\r\n\r\n","description":"","footnote":"\r\n( 1 ) بحار الانوار 52 / 192 - 195 ح 26 .\r\n( 2 ) مراجعه شود به تفسير برهان 3 / 209 - 211 .\r\n","page_name":" 272 ","page_number":272},
  {"content":"\r\n\r\nآسمان و زمين راه خواهد يافت ، و آسمانها به امر الهى در نور ديده خواهد شد ، و كوهها از يكديگر خواهند پاشيد ، حق‌تعالى بدنهاى همه را از اجزاى خودشان چنانچه بود خواهد ساخت ، و اعضاى پوسيدهء از هم پاشيده را جمع خواهد كرد به قدرت كاملهء خود ، و حيات خواهد بخشيد ، و ارواح خلايق را به آن بدنها آميزش خواهد داد ؛ زيرا كه اين امور ممكن است ، و آيات متكثّره و احاديث متواتره از وقوعش خبر داده به نحوى كه اصلا قابل تأويل نيست .\r\nو ايضا بايد دانست كه خصوصيّات قيامت از صراط و ميزان و سنجيدن نامه‌هاى اعمال و امثال اينها متحقّق خواهد گشت ، و بعد از آن حق‌تعالى به مقتضاى وعده و وعيد خود بهشتى را بهشت جاودان ارزانى خواهد داشت ، با حور و قصور و بساتين و غلمان و غير اينها از آنچه آدمى به آن لذت مىبرد ، و دوزخى را به عذاب اليم دوزخ كه مشتمل است بر آتش و مار و عقرب و زقّوم و حميم و امثال اينها از موذيات و مولمات گرفتار خواهد كرد ، و جميع اينها از آيات و احاديث متحقّق و ثابت گرديده ، و قابل تأويل نيست .\r\nو ديگر بايد دانست كه به مقتضاى آيات و احاديث خصوصيّات بعد از موت ، از عذاب قبر و سؤال منكر و نكير و امثال اينها حقّ است ، و نفوس در زمان بعد از موت و پيش از ظهور روز قيامت كه آن را برزخ گويند موجودند ، و در ساعت اوّل به بدن خود تعلّق مىگيرند ، و منكر و نكير از ايشان در همين بدن سؤال مىكنند ، و ضغط و فشار قبر كه اكثر مردگان را مىباشد در همين بدن است .\r\nو بعد از آن ارواح مؤمنان در بدنهاى مثالى در ميان هوا طيران مىكنند ، و در بهشت دنيا مىباشند ، و از نعمتهاى آن متنعّم مىشوند ، و گاهى در وادى السّلام كه صحراى نجف اشرف است حاضر مىشوند ، و بر قبر خود و زيارت‌كنندگان خود اطّلاع دارند ، و روح كافران در بدنهاى مثالى معذّب مىباشند در وادى برهوت يا\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nغير آن ، ايشان را عذاب مىكنند تا هنگامى كه محشور شوند .\r\nو شبهه‌هاى ملاحده را در اين بابها گوش نبايد كرد ، بعد از آنكه مخبر صادق خبر داده ، و راه تأويل را در هر باب مىبايد بست كه به زودى اين كس را به الحاد مىرساند .\r\nچنانچه منقول است از حبّهء عرنى به سند معتبر كه : شبى در خدمت حضرت امير المؤمنين عليه السّلام به صحراى نجف كه آن را وادى السّلام مىگويند رفتم ، حضرت در آنجا ايستادند ، چنان كه گويا با اجتماعى سخن مىگويند ، من هم ايستادم آن‌قدر كه مانده شدم ، پس نشستم آن‌قدر كه دلگير شدم ، پس برخواستم و ايستادم آن‌قدر كه به تنگ شدم ، پس برخاستم و رداى خود را جمع كردم ، و گفتم : يا امير المؤمنين مىترسم كه از بسيارى ايستادن آزار بكشى اندك استراحتى بفرما ، فرمود كه : با مؤمنان صحبت مىدارم ، و به ايشان انس مىگيرم ، گفتم : يا امير المؤمنين ايشان بعد از مرگ چنين هستند كه با ايشان گفتگو توان كرد ؟ حضرت فرمود : بلى ، و اگر براى تو ظاهر شوند خواهى ديد ايشان را كه حلقه‌حلقه نشسته‌اند با يكديگر سخن مىگويند ، گفتم : بدنهاى ايشان در اينجا حاضر است يا روح ايشان ؟ فرمود كه :\r\nروحهاى ايشان ، و هيچ مؤمنى نيست كه بميرد در بقعه‌اى از بقعه‌هاى زمين مگر اينكه به روحش مىگويند : ملحق شود به وادى السّلام ، و اين بقعه‌اى است از جنّة عدن « 1 » .\r\nو منقول است كه : شخصى به خدمت حضرت صادق عليه السّلام عرض كرد : برادر من در بغداد است ، و مىترسم در آنجا بميرد ، حضرت فرمود : چه باك دارى هرجا كه خواهد بميرد ، به درستى كه هيچ مؤمنى در مشرق و مغرب زمين نمىميرد مگر\r\n\r\n\r\n","description":"","footnote":"\r\n( 1 ) فروع كافى 3 / 243 ح 1 .\r\n","page_name":" 274 ","page_number":274},
  {"content":"\r\n\r\nاينكه خدا روح او را به وادى السّلام مىرساند ، راوى گفت : وادى السّلام كجاست ؟\r\nفرمود كه : پشت كوفه ، گويا مىبينم ايشان را كه در آن صحرا حلقه‌حلقه نشسته‌اند ، و با يكديگر صحبت مىدارند « 1 » .\r\nو به سند معتبر از ابى ولّاد منقول است كه : به خدمت حضرت صادق عليه السّلام عرض كردم : چنين روايت مىكنند كه ارواح مؤمنان در حوصلهء مرغان سبز است كه در دور عرش مىباشند ؟ فرمود كه : نه مؤمن از آن عزيزتر و گرامىتر است نزد خدا كه روحش را در حوصلهء مرغ كند ، و ليكن روح ايشان در بدنى است مثل همين‌كه داشتند « 2 » .\r\nو از ابو بصير منقول است كه حضرت صادق عليه السّلام فرمود : ارواح مؤمنان به صفت بدنهاى خود در درخت بهشتند ، با يكديگر سخن مىگويند ، و آشنائى مىكنند ، پس روحى كه تازه بر ايشان وارد شد مىگويند : ساعتى او را مهلت دهيد كه از هولهاى عظيم رهانيده شده است ، پس از احوال ياران و آشنايان از او سؤال مىكنند ، هركه را مىگويد زنده گذاشتم ، امّيدوار مىشوند كه شايد چون بميرد به نزد ما آيد ، و هركه را مىگويد مرد مىدانند كه حالش بد بوده به نزد ايشان نيامده ، مىگويد : هوى هوى يعنى به زير رفت و به جهنّم و اصل شد « 3 » .\r\nو به سند معتبر از ابو بصير منقول است كه : از حضرت صادق عليه السّلام سؤال كردم از ارواح مؤمنان ، فرمود : در حجره‌هاى بهشتند ، و از طعام و شراب بهشت مىخورند ، و مىگويند : خداوندا قيامت را براى ما برپا كن ، و آنچه وعده\r\n\r\n\r\n","description":"","footnote":"\r\n( 1 ) فروع كافى 3 / 243 ح 2 .\r\n( 2 ) فروع كافى 3 / 244 ح 1 .\r\n( 3 ) فروع كافى 3 / 244 ح 3 .\r\n","page_name":" 275 ","page_number":275},
  {"content":"\r\n\r\nفرموده‌اى به ما كرامت فرما ، و مؤمنانى كه بعد از ما مانده‌اند به ما ملحق ساز « 1 » .\r\nو به سند معتبر از ضريس كناسى منقول است كه : از حضرت امام محمّد باقر عليه السّلام پرسيدم مردم مىگويند كه : فرات ما از بهشت بيرون مىآيد ، اين چگونه است ؟\r\nفرمود : خدا را بهشتى هست كه در مغرب خلق كرده است ، و آب فرات از آنجا بيرون مىآيد ، و هر شام ارواح مؤمنان از قبرهاى خود به آنجا مىروند ، و از ميوه‌هاى آن مىخورند ، و تنعّم مىكنند ، و در آنجا با يكديگر ملاقات مىكنند ، و يكديگر را مىشناسند ، و چون صبح مىشود در ميان زمين و آسمان پرواز مىكنند ، و مىآيند و مىروند ، و از قبر خود خبر مىگيرند ، و خدا را آتشى هست در مشرق كه ارواح كفّار را در آنجا معذّب مىگرداند ، و از زقّوم آن مىخورند ، و از حميم آن مىآشامند در شب ، و چون صبح شود ايشان را به وادى برهوت كه در يمن است مىبرند ، و در آنجا حرارت بيش از آن آتش به ايشان مىرسد ، و باز شب ايشان را به آتش مىبرند ، و در اين حال هستند تا روز قيامت « 2 » .\r\nو على بن ابراهيم به سند معتبر از ثوير بن ابى فاخته روايت كرده است كه : از حضرت على بن الحسين عليهما السّلام سؤال كردند از كيفيّت نفخ صور ، فرمود : امّا نفخهء اولى پس خدا امر مىفرمايد اسرافيل را كه به زمين مىآيد ، و صور را با خود دارد ، و صور او دو شعبه و دو طرف دارد ، و دورى هر طرفى از طرف ديگر مثل ما بين آسمان و زمين است ، پس چون ملائكه مىبينند كه اسرافيل به زير مىآيد با صور مىگويند كه : فرمان الهى رسيده است كه اهل آسمان و زمين همگى بميرند .\r\nپس فرود مىآيد اسرافيل در خطيرهء بيت المقدس ، و رو به كعبه مىكند ، چون\r\n\r\n\r\n","description":"","footnote":"\r\n( 1 ) فروع كافى 3 / 244 ح 4 .\r\n( 2 ) فروع كافى 3 / 246 - 247 ح 1 .\r\n","page_name":" 276 ","page_number":276},
  {"content":"\r\n\r\nاهل زمين او را مىبينند مىگويند : خدا او را رخصت فرموده است به هلاك اهل زمين ، پس يك مرتبه مىدمد صدا از طرفى كه به جانب زمين است بيرون مىآيد ، هيچ صاحب روحى در زمين نيست مگر اينكه مىميرد ، و صدا از طرفى كه به جانب آسمان است بيرون مىرود ، پس هر صاحب حياتى كه در آسمان‌هاست مىميرند ، پس خداوند عالم به اسرافيل مىفرمايد كه ، بمير ، او نيز مىميرد ، و بر اين حال مىمانند آن‌قدر كه خدا خواهد .\r\nپس امر مىفرمايد آسمانها را كه مضطرب شوند ، و از يكديگر بپاشند ، و امر مىفرمايد كوهها را كه روان شوند و ريزه‌ريزه شوند و بر هوا روند مانند غبار ، و زمين را بدل مىكنند به زمين ديگر كه بر روى آن گناه نشده باشد ، و گشاده باشد ، و كوهى و عمارتى و حايلى و گياهى بر روى آن نباشد ، چنانچه در ازل در روز اوّل پهن كرده بود ، و عرش را بر روى آب قرار مىدهد چنانچه اوّل كرده بودند ، و بىحاملى به قدرت خود آن را نگاه مىدارد .\r\nو در اين هنگام ندا مىفرمايد خداوند جبّار در اطراف آسمان و زمين كه : از كيست امروز ملك و پادشاهى ؟ پس هيچ‌كس نباشد كه جواب بگويد ، پس خود مىفرمايد : پادشاهى از خداوند يگانهء قهّار است ، منم كه همه خلايق را قهر كردم ، و به عدم بردم و مىراندم ، منم خداوندى كه به جز من خداوندى نيست ، و شريك و وزير ندارم ، به دست قدرت خود جميع خلايق را خلق كردم ، و به مشيّت و ارادهء خود همه را مىراندم ، و به قدرت خود همه را زنده مىكنم ، پس خداوند عالميان به قدرت خود چنان مىكند كه صدائى از صور بيرون مىآيد كه اهل آسمانها زنده مىشوند ، و ميكائيل مىدمد و همهء اهل زمين زنده مىشوند ، و حاملان عرش را برمىدارند ، و ملائكهء بهشت و دوزخ را حاضر مىگردانند ، و خلايق از براى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nحساب محشور مىشوند ، اين را فرمود و حضرت مشغول گريه شد « 1 » .\r\nو در حديث ديگر از رسول خدا صلّى اللّه عليه و آله منقول است كه : چون روز قيامت شود ، خداوند عالميان به ملك موت مىفرمايد : اى ملك موت به عزّت و جلال خود قسم كه مزّهء مرگ را به تو بچشانم چنانچه به همهء بندگان چشانيدى « 2 » .\r\nو از حضرت صادق عليه السّلام منقول است كه : چون خداوند عالميان خواهد كه مبعوث گرداند خلق را ، فرمايد كه آسمان چهل روز بر زمين ببارد ، پس بندها را بپيوندد ، و گوشت بروياند « 3 » .\r\nو از حضرت امام محمّد باقر عليه السّلام منقول است به سند معتبر كه فرمود : در تفسير اين آيه  هذا يَوْمُ يَنْفَعُ الصَّادِقِينَ صِدْقُهُمْ  « 4 » كه چون روز قيامت مىشود مردم را براى حساب محشور مىگردانند ، مىگذرند بر اهوال قيامت تا به عرصه حساب مىرسند ، و در اين مقام از كثرت ازدحام شدّت و مشقّت عظيم مىكشند ، پس اوّل ندا مىكنند به ندائى كه جميع خلايق بشنوند ، و مىطلبند محمّد بن عبد اللّه صلّى اللّه عليه و آله پيغمبر قرشى عربى را ، و چون مىآيد او را به جانب راست عرش مىدارند پس حضرت امير المؤمنين و ائمّهء معصومين عليهم السّلام را مىطلبند ، و در دست چپ حضرت رسول صلّى اللّه عليه و آله مىدارند .\r\nپس امّت آن حضرت را مىطلبند ، و در دست چپ ايشان مىدارند ، بعد از آن هر پيغمبرى را با امّتش مىطلبند ، و در جانب چپ عرش بازمىدارند ، پس اوّل مرتبه قلم را در صورت شخصى مىآورند در برابر عرش به مقام حساب مىدارند ،\r\n\r\n\r\n","description":"","footnote":"\r\n( 1 ) بحار الانوار 6 / 324 - 325 ح 2 .\r\n( 2 ) بحار الانوار 6 / 328 ح 7 .\r\n( 3 ) بحار الانوار 7 / 33 ح 1 .\r\n( 4 ) سورهء مائده : 119 .\r\n","page_name":" 278 ","page_number":278},
  {"content":"\r\n\r\nپس ندا مىفرمايد حق‌تعالى كه : اى قلم آنچه ما گفتيم و تو را الهام كرديم و به سوى تو وحى كرديم در لوح نوشتى ؟ قلم گويد : بلى خداوندا تو مىدانى كه آنچه فرمودى در لوح نوشتم ، پس فرمايد : كى براى تو گواهى مىدهد ؟ گويد : پروردگارا تو مىدانى و گواهى ، و بر راز مخفى جز تو ديگرى مطّلع نبود ، فرمايد كه : حجّت خود را تمام كردى .\r\nپس لوح را طلبند ، و بيايد به صورت آدميان به نزد عرش ، و از او پرسد حق‌تعالى كه آيا قلم در تو ثبت كرد آنچه ما به او الهام كرديم و وحى نموديم ؟ گويد :\r\nبلى پروردگارا ، و آنچه او در من نقش كرد من به اسرافيل رسانيدم ، پس اسرافيل آيد و به صورت آدميان با ايشان بايستد ، و خدا از او سؤال نمايد كه لوح به تو رسانيد آنچه قلم به او رسانيده بود از وحى ؟ گويد : بلى خداوندا ، و من به جبرئيل رسانيدم همه را .\r\nپس جبرئيل را طلبند و بيايد در پهلوى اسرافيل بايستد ، و خداوند عالميان از او پرسد كه اسرافيل تمام وحيهاى مرا به تو رسانيد ؟ گويد : بلى اى پروردگار من ، و آنچه به من رسيد به جميع پيغمبرانت رسانيدم ، و آنچه از فرمان تو به من رسيد به ايشان تبليغ نمودم . و اداى رسالت تو به هر پيغمبرى كردم ، و تمام كتابها و وحيها و حكمتهاى تو را به يك‌يك از ايشان خواندم ، و آخر كسى كه بر او وحى رسالت و حكمت و علم و كتاب و كلام تو را خواندم محمّد بن عبد اللّه حبيب تو بود .\r\nپس اوّل كسى كه از فرزندان آدم را به سؤال طلبند محمّد بن عبد اللّه صلّى اللّه عليه و آله باشد ، و خدا او را در آن روز در مرتبهء قرب و كرامت از همه كس بالاتر بدارد ، و از او سؤال نمايد كه : يا محمّد جبرئيل به تو رسانيد آنچه من وحى به سوى تو كرده بودم ، و بر تو فرستاده بودم از كتاب و حكمت و علم خود ؟ حضرت فرمايد : بلى خداوندا جميع را به من رسانيد ، فرمايد : همه را به امّت خود رسانيدى ؟ حضرت فرمايد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكه : همه را به ايشان رسانيدم ، و در راه دين تو جهاد كردم و زحمت كشيدم .\r\nپس خطاب رسد : كى از براى تو گواهى مىدهد ؟ حضرت عرض مىكند :\r\nپروردگارا تو گواهى كه من تبليغ رسالات تو كردم ، و ملائكهء تو گواهند ، و نيكوكاران امّتم گواهند ، و گواهى تو مرا كافى است ، پس ملائكه را طلبد و گواهى بر تبليغ رسالت آن حضرت بدهند ، پس امّت آن حضرت را طلبد و سؤال كند كه : آيا محمّد رسالتهاى مرا به شما رسانيد ، و كتاب و حكمت و علم مرا بر شما خواند ؟ همه گواهى دهند .\r\nآن‌گاه ندا به حضرت رسول رسد كه : چون از ميان ايشان رفتى خليفه‌اى در ميان ايشان گذاشتى كه حكمت و علم و كتاب مرا بر ايشان بيان كند ؟ و هرچه در آن اختلاف كنند براى ايشان ظاهر سازد ؟ و حجّت من باشد بعد از تو ؟ حضرت گويد :\r\nبلى على بن ابى طالب را در ميان ايشان گذاشتم كه ، برادر من ، و وزير من ، و وصى و بهترين امّت من بود ، و در حيات خود او را براى ايشان نصب كردم ، و مردم را به طاعت او خواندم ، و خليفه كردم او را در ميان امّت خود كه پيروى او نمايند .\r\nپس على بن ابى طالب را بطلبد ، و ندا فرمايد كه : آيا محمّد تو را وصى خود نمود ؟ و خليفهء خود كرد ؟ و در حيات خود تو را نصب كرد ؟ و تو بعد از او در ميان امّت به امر امامت قائم شدى ؟ على گويد : خداوندا محمّد مرا وصىّ و خليفهء خود گردانيد ، و در حيات خود مرا نصب كرد ، پس چون آن حضرت را به جوار رحمت خود بردى امّت او انكار امامت من كردند ، و مرا ضعيف گردانيدند ، و نزديك شد مرا بكشند ، و جمعى را كه سزاوار تقديم نبودند بر من مقدّم داشتند ، و سخن مرا نشنيدند ، و اطاعت من نكردند ، پس من شمشير كشيدم در راه تو جهاد كردم تا كشته شدم .\r\nپس ندا فرمايد كه : يا على خليفه‌اى براى خود نصب كردى در ميان امّت محمّد\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nكه بندگان مرا به دين من بخواند و به راه من هدايت نمايد ؟ گويد : بلى خداوندا ، حسن را كه فرزند من بود و فرزند دختر پيغمبرت بود نصب كردم ، و همچنين هر امامى را طلبند ، و اهل عالمش را و جميع پيغمبران را تا حجّت همه بر امّت‌شان تمام شود ، بعد از آن حق‌تعالى فرمايد كه : امروز نفع مىكند راست‌گويان را راستى ايشان « 1 » .\r\nو به سند معتبر از حضرت صادق عليه السّلام منقول است كه : چون حق سبحانه و تعالى خلايق را براى حساب جمع كند ، نوح را طلبند و پرسند كه : آيا تبليغ رسالات ما كردى ؟ گويد : بلى ، گويند : براى تو كه گواهى مىدهد ؟ گويد : محمّد بن عبد اللّه گواه من است ، پس نوح آيد به نزد حضرت رسول صلّى اللّه عليه و آله و آن حضرت بر بلندى با حضرت امير المؤمنين عليه السّلام ايستاده باشند ، و گويد كه : يا محمّد خداوند عالميان از من گواه بر تبليغ رسالت طلبيده ، حضرت فرمايد كه : اى جعفر و اى حمزه برويد و از براى نوح گواهى بدهيد كه او تبليغ رسالت كرد ، پس در آن روز جعفر و حمزه گواه پيغمبران خواهند بود .\r\nراوى عرض كرد كه : فداى تو گردم على در كجاست كه ايشان گواهى مىدهند ؟\r\nفرمود كه : رتبهء او از اين عظيم‌تر است كه تكليف اين شهادت به او بكنند « 2 » .\r\nو از حضرت امام جعفر صادق عليه السّلام منقول است كه فرمود : حساب نفس خود را بكنيد پيش از آنكه شما را حساب كنند ، به درستى كه در قيامت پنجاه موقف است ، و در هر موقفى هزار سال جمعى را مىدارند ، چنانچه حق‌تعالى مىفرمايد :\r\nدر روزى كه مقدار آن پنجاه هزار سال است « 3 » .\r\n\r\n\r\n","description":"","footnote":"\r\n( 1 ) بحار الانوار 7 / 280 - 282 ح 3 .\r\n( 2 ) بحار الانوار 7 / 282 - 283 ح 4 .\r\n( 3 ) بحار الانوار 7 / 126 ح 3 .\r\n","page_name":" 281 ","page_number":281},
  {"content":"\r\n\r\nو حضرت امام محمّد باقر عليه السّلام فرمود : چون اين آيه نازل شد كه  وَ جِيءَ يَوْمَئِذٍ بِجَهَنَّمَ  « 1 » از رسول خدا صلّى اللّه عليه و آله تفسير اين آيه را پرسيدند ، فرمود : جبرئيل مرا خبر داد كه چون خداوند عالميان خلق اوّلين و آخرين را در محشر جمع نمايد ، بفرمايد كه جهنّم را به محشر آورند ، و آن را به هزار مهار بكشند ، و هر مهارى را صد هزار ملك داشته باشد از ملائكهء غلاظ و شداد ، و جهنّم فرياد كند از خشم و بر گناهكاران حمله كند .\r\nپس چون به آن صحرا درآيد ، زفيرى كند كه اگر خدا حفظ نكند همگى از شدّت آن صدا هلاك شوند ، پس گردنى بكشد كه جميع محشر را فراگيرد ، و در آن حال هيچ بنده‌اى از بندگان خدا نه ملك مقرّب و نه پيغمبر مرسل نباشد مگر اين‌كه فرياد برآورد نفسى نفسى ، يعنى خداوندا به فرياد من برس ، و جان مرا از عذاب آزاد كن ، و تو يا محمّد فرياد برآورى كه امّتى امّتى ، يعنى امّت مرا نجات ده ، امّت مرا از عذاب آزاد كن .\r\nپس صراط را بر روى جهنّم گذارند ، از دم شمشير نازك‌تر و برنده‌تر ، و در آن سه قنطره باشد : يكى صلهء رحم و امانت ، و دوّم نماز ، و سوّم عدالت خدا در مظالم بندگان ، پس مردم را تكليف كنند كه از صراط بگذرند ، و پاره‌اى را رحم و امانت نگاه دارد ، و اگر قطع رحم كرده باشند ، يا امانتهاى الهى و پيمانهاى او را شكسته باشند ، در اينجا بمانند ، و آنچه از اينجا نجات يابند نماز ايشان را نگاه دارد ، و هر كه در نماز تقصير نكرده باشد از آنجا بگذرد ، و به مقام مظالم عباد بدارند ، چنانچه مىفرمايد  إِنَّ رَبَّكَ لَبِالْمِرْصادِ  « 2 » پروردگار تو در كمين‌گاه صراط است ، و ايشان\r\n\r\n\r\n","description":"","footnote":"\r\n( 1 ) سورهء فجر : 23 .\r\n( 2 ) سورهء فجر : 14 .\r\n","page_name":" 282 ","page_number":282},
  {"content":"\r\n\r\nرا در آنجا بازمىدارد و سؤال مىكند ، و مردمان بر صراط مىروند ، بعضى چسبيده‌اند ، و بعضى قدمهاشان مىلغزد ، و بعضى يك قدم مىلغزد ، و يكى بند مىشود ، و ملائكه اطراف ايشان فرياد مىكنند كه : اى خداوند حليم بردبار بيامرز ايشان را ، و از گناه ايشان درگذر ، و به فضل خود با ايشان معامله كن ، و ايشان را به سلامت بگذران ، و مردم افتند از صراط به جهنّم مانند پروانه ، پس كسى كه به رحمت الهى نجات يابد و بگذرد از صراط گويد : الحمد للّه كه خدا مرا نجات داد به فضل و احسان خود ، بعد از آنكه مأيوس شده بودم ، به درستى كه پروردگار ما آمرزنده و مزددهنده است « 1 » .\r\nو حضرت صادق عليه السّلام فرمود : گذشتن مردم بر صراط مختلف است ، و صراط از مو باريك‌تر ، و از شمشير تندتر است ، پس بعضى هستند كه مانند برق مىگذرند ، و بعضى مانند اسب تندرو ، و بعضى مانند پياده كه راه رود ، و بعضى به دست و پا مانند طفلى كه خود را بر زمين كشد ، و بعضى آويخته باشند كه پاره‌اى از ايشان را آتش گيرد ، و پاره‌اى را نگيرد « 2 » .\r\nو از حضرت امير المؤمنين عليه السّلام منقول است كه : چون بنده را به مقام حساب باز دارند ، خداوند عالم فرمايد : بسنجيد نعمتهاى مرا با عمل او ، پس نعمتها عمل را فراگيرد ، فرمايد كه : نعمتها را به او بخشيدم ، نيك و بدش را باهم بسنجيد ، پس اگر مساوى باشد فرمايد به بهشتش برند ، و اگر خيرش زياده باشد خدا تفضّلها و احسانها نسبت به او بفرمايد ، و اگر بديش زياده باشد ، اگر از اهل ايمان باشد و شرك نياورده باشد ، او محلّ رحمت و مغفرت الهى است ، اگر خواهد تفضّل\r\n\r\n\r\n","description":"","footnote":"\r\n( 1 ) بحار الانوار 7 / 125 - 126 ح 1 .\r\n( 2 ) بحار الانوار 8 / 64 - 65 ح 1 .\r\n","page_name":" 283 ","page_number":283},
  {"content":"\r\n\r\nمىفرمايد و مىبخشد « 1 » .\r\nو از حضرت امام محمّد باقر عليه السّلام منقول است كه : پرسيدند از تفسير اين آيه كه ترجمه‌اش اين است كه : اين گروه را خدا بدل مىكند سيّئات ايشان را به حسنات ، و خدا آمرزنده و مهربان است ، فرمود : در روز قيامت مؤمن گناه‌كار را به مقام حساب بياورند ، پس خداوند عالميان خود متكفّل حساب او شود كه ديگرى بر بديهاى او مطّلع نشود ، پس بنده به گناهان خود اقرار كند ، حق‌تعالى به كاتبان اعمالش فرمايد كه : به عوض بديهاى او نيكى بنويسيد ، و بر مردم ظاهر گردانيد ، پس چون مردم نامهء عمل او را ببينند گويند : اين بنده هيچ گناه نداشته ، پس خدا امر فرمايد او را به بهشت برند ، و همين است تأويل اين آيه ، و فرمود : اين مخصوص گناه‌كاران شيعيان ما است « 2 » .\r\nو از حضرت صادق عليه السّلام منقول است كه : چون روز قيامت شود ، دو بندهء مؤمن را به نزد حساب بدارند ، كه هر دو از اهل بهشت باشند ، يكى در دنيا فقير باشد و ديگرى توانگر ، پس فقير گويد : خداوندا مرا براى چه بازمىدارى ؟ به عزّت تو قسم مىدانى كه مرا ولايت و حكومتى نداده بودى كه عدل يا جور كرده باشم ، و مالى نداده بودى كه حقّى در آن واجب شده باشد ، و عطا يا منع كرده باشم ، و روزى مرا هميشه به‌قدر كفايت مىدادى ، حق‌تعالى فرمايد : راست مىگويد بندهء من بگذاريد به بهشت رود ، و آن توانگر را آن‌قدر نگاه مىدارند كه از او آن‌قدر عرق بريزد كه اگر چهل شتر بخورند سيراب شوند .\r\nپس او را به بهشت برند ، فقير به او گويد چرا اين‌قدر ماندى ؟ گويد : درازى\r\n\r\n\r\n","description":"","footnote":"\r\n( 1 ) بحار الانوار 7 / 262 ح 14 .\r\n( 2 ) بحار الانوار 7 / 261 - 262 ح 12 .\r\n","page_name":" 284 ","page_number":284},
  {"content":"\r\n\r\nحساب و بسيار آن مرا اين‌قدر مكث فرمود ، و در هر ساعت يك چيزى پيش مىآمد كه مستحق عذاب بودم و خدا مىبخشيد ، باز چيز ديگر مىپرسيدند ، همچنين تا خدا مرا به رحمت خود فراگرفت ، و به توبه‌كاران ملحق گردانيد و آمرزيد ، پس پرسيد كه تو كيستى ؟ گويد : منم آن فقيرى كه با تو همراه در مقام حساب ايستادم ، گويد : نعيم بهشت تو را تغيير داده است كه من تو را نشناختم « 1 » .\r\nو از حضرت صادق عليه السّلام منقول است كه : چون خداوند عالميان خلايق را جمع كند در روز قيامت ، نامهء عمل هركس را به دست او دهند ، پس جمعى از اشقيا انكار كنند كه ما اين اعمال را نكرده‌ايم ، پس ملائكه‌اى كه كاتبان عملند گواهى دهند ، ايشان گويند : خداوندا اينها ملائكهء تواند و براى تو گواهى مىدهند و قسم خورند كه ما اين كارها را نكرده‌ايم ، چنانچه خدا مىفرمايد  يَوْمَ يَبْعَثُهُمُ اللَّهُ جَمِيعاً فَيَحْلِفُونَ لَهُ كَما يَحْلِفُونَ لَكُمْ  « 2 » يعنى : روزى كه خدا همهء ايشان را مبعوث گرداند ، پس قسم خورند براى او چنانچه قسم دروغ براى شما مىخورند .\r\nو حضرت فرمود : اينها جماعتىاند كه حقّ حضرت امير المؤمنين را غصب كرده‌اند ، پس در اين هنگام خدا مهر بر زبان ايشان نهد ، و اعضا و جوارح ايشان را گويا كند ، پس گوش گواهى دهد به آنچه از چيزهاى حرام شنيده است ، و چشم گواهى دهد به آنچه از حرام ديده است ، و دستها گواهى دهند به آنچه گرفته‌اند ، و پاها گواهى دهند به آنچه به حرام سعى كرده‌اند ، و فرج گواهى دهد به آنچه به حرام مرتكب شده است ، پس خدا زبان ايشان را گويا كند به اعضاى خود گويند : چرا بر ما گواهى داديد ؟ گويند كه : گويا كرد ما را خداوندى كه همه چيزها را گويا كرده\r\n\r\n\r\n","description":"","footnote":"\r\n( 1 ) بحار الانوار 7 / 259 ح 4 .\r\n( 2 ) سورهء مجادله : 18 .\r\n","page_name":" 285 ","page_number":285},
  {"content":"\r\n\r\nاست ، و شما را اوّل مرتبه خلق كرده است ، و بازگشت همه به سوى اوست « 1 » .\r\nو از حضرت امام محمّد باقر عليه السّلام منقول است كه : چون قيامت برپا شود ، خداوند عالم جميع خلايق اوّلين و آخرين را در يك زمين جمع كند عريان و پابرهنه ، و در محشر ايشان را آن‌قدر بدارند كه عرق از ايشان ريزد ، و نفسهاى ايشان تنگ شود ، و مدّتى چنين بمانند ، پس منادى از جانب ربّ العزّه از پيش عرش ندا كند كه : كجاست پيغمبر امّي ؟ پس بار ديگر ندا كند كه : كجاست پيغمبر رحمت محمّد بن عبد اللّه ؟ آنگاه آن حضرت برخيزد و در پيش جميع مردم روان شود ، تا بيايد به حوض كوثر كه طولش از ميان ايله - موضعى است در حوالى شام - و صنعاء يمن باشد ، و بر سر آن حوض بايستد .\r\nپس حضرت امير المؤمنين عليه السّلام بيايد در پهلوى آن حضرت بايستد ، و مردم را بعضى آب دهند ، و بعضى را ملائكه برانند و دور كنند ، پس حضرت رسول صلّى اللّه عليه و آله ببيند كه جمعى از دوستان ما اهل بيت را نيز دور مىكنند به خطاهاى ايشان ، حضرت به گريه درآيد ، و گويد : خداوندا ايشان شيعيان علىاند ، پس حق‌تعالى ملكى را بفرستد ، و گويد : يا محمّد چرا گريه مىكنى ؟ فرمايد : چگونه گريه نكنم كه مىبينم جمعى از شيعيان برادرم على بن ابى طالب را از حوض كوثر منع مىكنند ، و به سوى جهنّم مىبرند .\r\nپس ندا رسد : يا محمّد من ايشان را از براى تو بخشيدم ، و از گناهان ايشان درگذشتم ، و ايشان را به تو و به آن جمعى از فرزندان تو كه ايشان ولايت آنها را داشتند ملحق ساختم ، و ايشان را در زمرهء شما داخل گردانيدم ، و رخصت حوض كوثر دادم ، و شفاعت تو را در حقّ ايشان قبول كردم ، پس حضرت امام محمّد\r\n\r\n\r\n","description":"","footnote":"\r\n( 1 ) بحار الانوار 7 / 312 - 313 ح 4 .\r\n","page_name":" 286 ","page_number":286},
  {"content":"\r\n\r\nباقر عليه السّلام فرمود : در آن‌وقت چه بسيار مرد و زنى كه گريان شوند ، پس جميع دوستان و شيعيان را به ما ببخشند « 1 » .\r\nو از ابو ايّوب انصارى منقول است كه : از حضرت رسالت پناه صلّى اللّه عليه و آله پرسيدند از حوض كوثر ، فرمود : آن حوضى است كه خدا به من اكرام فرموده ، و مرا به آن زيادتى بخشيده است بر جميع پيغمبران گذشته ، و آن حوض از ما بين ايله و صنعاست ، و در كنار آن ظرفها به عدد ستاره‌هاى آسمان مهيّاست ، و دو نهر عظيم از پاى عرش در آن مىريزد ، و آبش از شير سفيدتر ، و از عسل شيرين‌تر است ، و سنگريزه‌اش از زمرّد و ياقوت است ، و زمينش از مشك خوشبوتر است ، و گياهش زعفران است ، و خدا با من شرط كرده است كه وارد آن حوض نشوند مگر آنان كه دلهاى ايشان از شرك و نفاق پاك ، و نيّتهاى ايشان صحيح باشد ، و انقياد و متابعت وصىّ من على بن ابى طالب كرده باشند ، و دور خواهد كرد غير شيعيانش را از حوض ، همچنان چه شتر مبتلا به جرب را از ميان شتران به در مىكنند ، و هركه از آن بخورد هرگز تشنه نمىشود « 2 » .\r\nو در اخبار متواتره از رسول خدا صلّى اللّه عليه و آله منقول است كه فرمود : هركه ايمان به حوض كوثر نداشته باشد ، خدا او را به آن حوض نرساند ، و هركه ايمان به شفاعت من نداشته باشد خدا او را به شفاعت من فائز نگرداند ، و فرمود : شفاعت من براى اصحاب گناهان كبيره است از امّت من ، و امّا نيكوكاران پس بر ايشان اعتراضى نيست « 3 » .\r\nو به سند معتبر از حضرت صادق عليه السّلام منقول است كه : مردم را در شدّت قيامت\r\n\r\n\r\n","description":"","footnote":"\r\n( 1 ) بحار الانوار 8 / 17 - 18 ح 1 .\r\n( 2 ) بحار الانوار 8 / 21 - 22 ح 14 .\r\n( 3 ) بحار الانوار 8 / 34 ح 4 .\r\n","page_name":" 287 ","page_number":287},
  {"content":"\r\n\r\nچنان كار تنگ شود كه عرق به دهان ايشان برسد ، پس گويند : بيائيد به نزد حضرت آدم رويم ، شايد ما را شفاعت كند ، چون بيايند گويد : من گناه‌كارم برويد به نزد حضرت نوح ، و همچنين هر پيغمبرى كه آيند ايشان را به نزد ديگرى فرستد ، تا به نزد حضرت عيسى آيند ، گويد : نزد پيغمبر آخر الزمان رويد ، چون به خدمت آن حضرت آيند فرمايد : با من بيائيد ، و بياورد ايشان را به در بهشت ، و رو به درگاه رحمت به سجده درآيد ، پس ندا رسد : سر بردار و شفاعت كن كه شفاعت تو مقبول است ، و اين است تفسير آن آيه كه فرموده است  عَسى أَنْ يَبْعَثَكَ رَبُّكَ مَقاماً مَحْمُوداً  « 1 » .\r\nو به سند معتبر منقول است كه : شخصى به خدمت حضرت باقر عليه السّلام آمد ، و گفت : شما حرف شفاعت بسيار مىگوئيد ، و مردم را مغرور مىكنيد ، فرمود : گمان تو اين است كه شكم و فرج خود را از حرام نگاه داشته‌اى و به شفاعت محمّد احتياج ندارى ، و اللّه اگر فزعهاى روز قيامت را ببينى ، محتاج به شفاعت خواهى شد ، و شفاعت از براى جماعتى است كه مستحقّ آتش شده باشند و هيچ‌كس از اوّلين و آخرين نيست مگر اينكه به شفاعت آن حضرت محتاج است در روز قيامت .\r\nپس فرمود كه : حضرت رسول صلّى اللّه عليه و آله براى امّت خود شفاعت خواهد كرد ، و ما براى شيعيان خود شفاعت خواهيم كرد ، و شيعيان ما براى اهالى و دوستان خود شفاعت خواهند كرد ، و گاه باشد كه مؤمنى شفاعت كند مثل عدد ربيعه و مضر را كه دو قبيلهء عظيمند ، و مؤمن شفاعت مىكند حتّى از براى خدمتكارش ، مىگويد :\r\n\r\n\r\n","description":"","footnote":"\r\n( 1 ) بحار الانوار 8 / 35 - 36 ح 7 .\r\n","page_name":" 288 ","page_number":288},
  {"content":"\r\n\r\nخداوندا حقّ خدمت بر من دارد ، و مرا از سرما و گرما نگاه مىداشت « 1 » .\r\nو از حضرت رسول صلّى اللّه عليه و آله منقول است كه : سه طايفه در روز قيامت شفاعت خواهند كرد : اوّل پيغمبران ، ديگر علما ، ديگر شهيدان « 2 » .\r\nو از حضرت صادق عليه السّلام منقول است كه : حضرت امير المؤمنين عليه السّلام از حضرت رسول صلّى اللّه عليه و آله پرسيد از تفسير اين آيه  يَوْمَ نَحْشُرُ الْمُتَّقِينَ إِلَى الرَّحْمنِ وَفْداً  « 3 » كه ترجمه‌اش اين است : روزى كه محشور گردانيم پرهيزكاران را به سوى خداوند بسيار بخشندهء ايشان ، حال كونى كه واردشوندگان باشند بر خداوند خود يا سواران باشند ، حضرت فرمود : يا على اين گروه نيستند مگر سوارهء ايشان جماعتىاند كه پرهيزكارى از معاصى الهى كرده‌اند ، پس خدا ايشان را دوست داشته ، و مخصوص خود گردانيده ، و اعمال ايشان را پسنديده ، و ايشان را متّقيان نام كرده .\r\nيا على به حقّ آن خدائى كه حبّه را شكافته ، و گياه را از آن بيرون آورده ، و خلايق را خلق كرده ، كه ايشان از قبرها بيرون خواهند آمد ، و روهاى ايشان مانند برف سفيد و نورانى خواهد بود ، و جامه‌ها پوشيده باشند از شير سفيدتر ، و نعلهاى طلا در پا داشته باشند ، و بند آن نعلها از مرواريد درخشان باشد ، و ملائكه به استقبال ايشان آورند ناقه‌هاى بهشتى را كه جهاز آنها از طلا باشد ، و به مرواريد و ياقوت مرصّع كرده باشند ، و جلهاى آن شتران از استبرق و سندس بهشت باشد ، و مهارشان از زبرجد باشد ، و اين شتران ايشان را برگرفته در صحراى محشر پرواز كنند .\r\nو با هريك از ايشان هزار ملك همراه باشد ، از پيش‌رو و جانب راست و چپ ، و\r\n\r\n\r\n","description":"","footnote":"\r\n( 1 ) بحار الانوار 8 / 38 ح 16 .\r\n( 2 ) بحار الانوار 8 / 34 ح 2 .\r\n( 3 ) سورهء مريم : 85 .\r\n","page_name":" 289 ","page_number":289},
  {"content":"\r\n\r\nايشان را در نهايت حرمت و اكرام بياورند تا درگاه بزرگ بهشت ، و بر آن درگاه درختى باشد كه هر برگى از آن صد هزار كس را سايه كند ، و از جانب راست درخت چشمه‌اى باشد مطهّر و پاكيزه از آن چشمه شربتى به ايشان دهند ، كه خدا دلهاى ايشان را از حسد و كينه پاك گرداند ، و از بدنهاى ايشان موهاى ناخوش بريزد ، چنانچه خدا مىفرمايد  وَ سَقاهُمْ رَبُّهُمْ شَراباً طَهُوراً  « 1 » آن شراب پاك‌كننده را از اين چشمه مىآشامند كه ظاهر و باطن ايشان را از بديها مصفّا مىگرداند ، پس مىآيند بر سرچشمهء ديگر از دست چپ آن درخت ، و در آن چشمه غسل مىكنند ، و اين چشمهء زندگانى است ، كه چون در آن غسل كردند هرگز نمىميرند .\r\nپس ايشان را به نزديك عرش مىآورند ، و حال آنكه از جميع دردها و بلاها و گرما و سرما ايمن شده‌اند ، پس حق‌تعالى به ملائكه ندا مىفرمايد كه : دوستان مرا به بهشت بريد ، و ايشان را با ساير خلايق باز مداريد ، كه من هميشه از ايشان خوشنود بودم ، و رحمت براى ايشان لازم گرديده ، پس ايشان را ملائكه به بهشت آورند ، چون به در بهشت رسند ملائكه حلق به در زنند ، آوازى از آن بلند شود كه جميع حوريان كه خدا براى ايشان خلق كرده است بشنوند ، آنگاه حوريان شادى كنند ، و يكديگر را بشارت دهند كه دوستان خدا آمدند .\r\nپس چون در را بگشايند ، و ايشان داخل بهشت شوند ، زنان ايشان از حوريان و آدميان از قصرها مشرف شوند ، و گويند : مرحبا خوش آمده‌ايد ، و چه بسيار مشتاق شما بوده‌ايم ، پس دوستان خدا نيز به مثل اين سخن جواب گويند ، پس حضرت امير المؤمنين گفت : يا رسول اللّه ايشان چه جماعتند ؟ فرمود : شيعيان خالص\r\n\r\n\r\n","description":"","footnote":"\r\n( 1 ) سورهء انسان : 21 .\r\n","page_name":" 290 ","page_number":290},
  {"content":"\r\n\r\nتواند ، و تو امام و پيشواى ايشانى « 1 » .\r\nو از حضرت امام محمّد باقر عليه السّلام منقول است كه : حضرت رسول صلّى اللّه عليه و آله فرمود : در روز قيامت منادى از جانب ربّ العزّه ندا كند ، كه جميع اهل محشر بشنوند كه :\r\nكجايند اهل صبر ؟ گروهى از مردم برخيزند ، ملائكه استقبال ايشان كنند و گويند :\r\nچگونه بود صبر شما ؟ جواب گويند كه : نفس خود را بر مشقّت طاعت و ترك معصيت صبر فرموديم ، پس منادى ندا كند : راست مىگويند : بگذاريد بىحساب به بهشت روند .\r\nپس منادى ديگر ندا كند : كجايند اهل فضل ؟ گروهى برخيزند ، ملائكه ايشان را استقبال كنند ، و پرسند كه چه فضل است كه شما را به اين كرامت رسانيد ؟ گويند كه : بر ما سفاهت و بىخردى مىكردند و ما حلم مىكرديم ، و بدى نسبت به ما مىكردند براى خدا عفو مىكرديم ، ندا رسد : راست مىگويند ، بگذاريد بىحساب به بهشت روند .\r\nديگر منادى ندا كند : كجايند همسايگان خدا ؟ گروهى برخيزند ، و ملائكه استقبال ايشان كنند ، و گويند : چه بود عمل شما كه امروز خدا شما را به جوار خود نسبت داده ؟ گويند : ما براى خدا به برادران و مؤمنان دوستى مىكرديم ، و خالصا لوجه اللّه به ايشان عطاها مىكرديم ، و مدد و اعانت ايشان مىكرديم ، ندا رسد :\r\nراست مىگويند : بگذاريد كه به جوار رحمت و قرب من درآيند بىحساب ، پس حضرت فرمود كه : ايشان همسايگان انبيا و اوصيا و مقرّبان خدايند ، مردم مىترسند از احوال قيامت و ايشان نمىترسند ، و مردم را حساب مىكنند و ايشان\r\n\r\n\r\n","description":"","footnote":"\r\n( 1 ) بحار الانوار 7 / 172 - 173 ح 2 .\r\n","page_name":" 291 ","page_number":291},
  {"content":"\r\n\r\nرا حساب نمىكنند « 1 » .\r\nو حضرت صادق عليه السّلام فرمود : خداوند عالميان در روز قيامت چنان رحمت خود را پهن كند ، كه شيطان هم طمع كند در آن رحمت « 2 » .\r\nو به اسانيد معتبره از رسول خدا صلّى اللّه عليه و آله منقول است كه فرمود : يا على توئى اوّلين كسى كه وارد بهشت مىشود ، و در دست تو خواهد بود علم و لواء حمد ، و آن هفتاد شقّه است كه هر شقّه‌اى از آفتاب و ماه بزرگ‌تر است « 3 » .\r\nو در حديث ديگر وارد شده است كه : آن حضرت فرمود : يا على اوّل تو را مىطلبند در روز قيامت ، و به تو مىدهند علم مرا كه آن لواء حمد است ، و دو صف مىايستند اهل محشر ، و تو از ميان ايشان مىروى ، و آدم و جميع خلايق در زير علم من خواهند بود ، و طولش هزارساله راه است ، و سرش از ياقوت سرخ است ، و چوبش از نقرهء سفيد است ، و تهش از درّ سبز است ، و سه ذوابه دارد ، يكى در مشرق ، و يكى در مغرب ، و يكى در ميان دنيا ، و بر آن سه سطر نوشته است ، سطر اوّل بسم اللّه الرحمن الرحيم ، سطر دوّم الحمد للّه ربّ العالمين ، سطر سوّم لا إله الّا اللّه محمّد رسول اللّه ، و طول هر سطرى هزار سال است ، و عرضش هزار سال .\r\nپس تو يا على علم را برمىدارى و مىروى ، و حضرت امام حسن از دست راست تو ، و حضرت امام حسين از دست چپ تواند ، مىآئى نزد من و ابراهيم در سايهء عرش الهى ، پس حلّهء سبزى از حلّه‌هاى بهشت در تو مىپوشانند ، و منادى از جانب ربّ العزّه مرا ندا مىكند كه : نيكو پدرى است براى تو ابراهيم ، و نيكو\r\n\r\n\r\n","description":"","footnote":"\r\n( 1 ) بحار الانوار 7 / 171 - 172 ح 2 .\r\n( 2 ) بحار الانوار 7 / 287 ح 1 .\r\n( 3 ) بحار الانوار 8 / 4 ح 4 .\r\n","page_name":" 292 ","page_number":292},
  {"content":"\r\n\r\nبرادرى است برادر تو على بن ابى طالب « 1 » .\r\nو به سند صحيح از حضرت صادق عليه السّلام منقول است كه : حضرت رسالت پناه صلّى اللّه عليه و آله مىفرمود : هرگاه از براى من چيزى از خدا طلب نمائيد ، وسيله را براى من از خدا بطلبيد ، پس از حضرت سؤال كردند كه وسيله چه چيز است ؟\r\nفرمود : آن درجهء من است در بهشت ، و آن هزار پايه دارد ، و از هر پايه‌اى تا پايه‌اى هزار سال راه به دويدن اسب تندرو ، و پايها يكى از جواهر است ، و يكى از زبرجد ، و يكى از ياقوت و يكى از مرواريد ، و يكى از طلا ، و يكى از نقره ، پس بياورند در روز قيامت ، و با درجهء پيغمبران نصب كنند ، و آن در ميان درجهء ساير پيغمبران از بابت ماه باشد در ميان ستارگان ، پس جميع پيغمبران و شهيدان و صدّيقان گويند : خوشا حال بنده‌اى كه اين درجهء او باشد ، پس منادى از جانب ربّ العزّه ندا كند كه : اين درجهء محمّد است .\r\nپس بيايم من جامه‌اى از نور را ازار خود گردانيده ، و تاج ملك و پادشاهى و كليل كرامت و بزرگوارى بر سر داشته باشم ، و على بن ابى طالب در پيش من رود ، و علم من لواء حمد در دست او باشد ، و بر آن علم نوشته باشد : لا إله الّا اللّه ، محمّد رسول اللّه ، المفلحون هم فائزون باللّه ، پس بيائيم تا بر آن درجه بالا رويم ، و من بر پايهء بالا بايستم ، و على يك پايه بعد از من ، پس جميع پيغمبران و صدّيقان و شهيدان گويند : خوشا حال اين دو بنده چه بسيار گرامىاند نزد خدا ، پس ندا رسد كه : اينك حبيب من است محمّد ، و اين ولىّ و دوست من است على ، خوشا حال كسى كه او را دوست دارد ، و واى بر حال كسى كه دشمن او باشد ، و دروغ بر او ببندد .\r\n\r\n\r\n","description":"","footnote":"\r\n( 1 ) بحار الانوار 8 / 1 - 2 ح 1 .\r\n","page_name":" 293 ","page_number":293},
  {"content":"\r\n\r\nآنگاه حضرت رسول صلّى اللّه عليه و آله فرمود كه : هيچ مؤمنى نماند كه تو را دوست دارد مگر اين‌كه از اين ندا راحت يابد ، و روى او سفيد شود ، و دل او شاد گردد ، و نماند كسى كه دشمن تو باشد ، يا با تو حرب كرده باشد ، يا انكار حقّ تو كرده باشد ، مگر اين‌كه روى او سياه شود ، و پاهاى او به لرزه درآيد ، پس در اين حال دو ملك بيايند : يكى رضوان خازن بهشت ، و ديگرى مالك خازن جهنّم .\r\nپس رضوان بيايد و بگويد : السّلام عليك يا أحمد ، من گويم : السّلام عليك اى ملك ، تو كيستى ؟ چه بسيار خوش‌بوئى ؟ گويد منم رضوان خازن بهشت ، اين است كليدهاى بهشت جناب ربّ العزّه براى تو فرستاده بگير اى احمد ، من گويم :\r\nقبول كردم از پروردگار خود ، او را است حمد بر اين‌كه مرا بر همهء خلق زيادتى و فضيلت داد به اين كرامت ، كليدها را بده به برادرم على بن ابى طالب ، پس رضوان برگردد .\r\nو مالك بيايد و بگويد : السّلام عليك اى احمد ، من گويم : السّلام عليك اى ملك ، تو كيستى ؟ چه بسيار مهيب و عجيبى ؟ گويد : منم مالك خازن جهنّم ، و اين است كليدهاى جهنّم ، ربّ العزّه براى تو فرستاده بگير ، گويم قبول كردم : و او را حمد مىكنم بر اين كرامت ، بده به برادرم على بن ابى طالب .\r\nپس مالك برمىگردد ، و على متوجّه مىشود با كليدهاى بهشت و كليدهاى جهنّم ، و مىآيد بر كنار جهنّم مىايستد ، در حالتى كه شررهاى آن در پرواز است ، و فرياد مىكند و مىخروشد ، و زبانه‌اش بلند مىگردد ، على مهارش را به دست گيرد ، جهنّم مىگويد : بگذر يا على كه نور تو آتش مرا خاموش كرد ، على مىگويد :\r\nقرار بگير اى جهنّم ، و آنچه مىگويم بشنو ، اين را بگير كه دشمن من است ، و اين را بگذار كه دوست من است .\r\nپس حضرت رسول صلّى اللّه عليه و آله فرمود : و اللّه كه جهنّم در آن روز اطاعت على زياده\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمىكند از غلامان شما نسبت به شما ، اگر خواهد جهنّم را به جانب راست مىفرستد ، و اگر خواهد به جانب چپ مىفرستد ، و جهنّم اطاعت و فرمان‌بردارى او زياده از جميع خلق خواهد كرد در آنچه او فرمايد « 1 » .\r\n\r\n[ يا أبا ذر انّ شرّ الناس منزلة عند اللّه يوم القيامة عالم لا ينتفع بعلمه ، . . . . 
  ]\r\nيا أبا ذر انّ شرّ الناس منزلة عند اللّه يوم القيامة عالم لا ينتفع بعلمه ، و من طلب علما ليصرف به وجوه الناس اليه لم يجد ريح الجنّة .\r\nيا أبا ذر من ابتغى العلم ليخدع به الناس ، لم يجد ريح الجنّة .\r\nيا أبا ذر اذا سئلت عن علم لا تعلمه ، فقل لا أعلمه ، تنج من تبعته ، و لا تفت الناس بما لا علم لك به تنج من عذاب اللّه يوم القيامة .\r\nيا أبا ذر يطلع قوم من أهل الجنّة الى قوم من أهل النار ، فيقولون :\r\nما أدخلكم النار و قد دخلنا الجنّة بفضل تأديبكم و تعليمكم ؟\r\nفيقولون : انّا كنّا نأمر بالخير و لا نفعله .\r\nاى ابو ذر بدترين مردم و پست‌ترين مردم نزد خداوند عالميان در قيامت عالمى است كه مردم از علم او منتفع نشوند ، يا خود از علم خود منتفع نشود ، و كسى كه طلب علم كند براى اينكه روى مردم را به سوى خود بگرداند ، و مرجع ايشان باشد ، بوى بهشت را نشنود .\r\nاى ابو ذر كسى كه طلب علم كند براى اينكه مردم را فريب دهد ، نيابد بوى بهشت را .\r\n\r\n\r\n","description":"","footnote":"\r\n( 1 ) بحار الانوار 7 / 326 - 327 ح 2 .\r\n","page_name":" 295 ","page_number":295},
  {"content":"\r\n\r\nاى ابو ذر اگر از تو پرسند از علمى كه ندانى بگو نمىدانم ، تا نجات يا بى از گناه آنكه بر خلاف واقع چيزى را بيان كند ، و فتوا مده مردم را به چيزى تا نجات يا بى از عذاب الهى در روز قيامت .\r\nاى ابو ذر مشرف مىشوند و نظر مىكنند جماعتى از اهل بهشت به سوى گروهى از اهل جهنّم ، پس از ايشان مىپرسند كه : چه چيز باعث شد كه شما را به جهنّم آوردند ؟ و حال آنكه ما به بركت تعليم و تأديب شما داخل بهشت شده‌ايم ؟\r\nگويند : ما مردم را به خوبىها امر مىكرديم و خود به جا نمىآورديم .\r\nتوضيح اين فصل مبتنى بر چند قاعده است :\r\n\r\nقاعدهء اوّل در بيان فضيلت علم و ياد گرفتن و ياد دادن آن و فضل علماست\r\nبدان كه علم از اشراف سعادات ، و افضل كمالات است ، و آيات و اخبار در فضيلت آن بسيار است ، و قدرى از آن در اصول و فروع دين واجب عينى است ، و فضيلت انسان بر جميع مخلوقات به علم است ، و سرمايهء جميع كمالات ديگر است .\r\nچنانچه به اسانيد معتبره از رسول خدا صلّى اللّه عليه و آله منقول است كه : طلب علم واجب است بر هر مسلمانى ، به درستى كه خداوند عالميان دوست مىدارد طالبان علم را « 1 » .\r\nو از حضرت امام موسى كاظم عليه السّلام پرسيدند كه : آيا جايز است مردم را كه سؤال\r\n\r\n\r\n","description":"","footnote":"\r\n( 1 ) بحار الانوار 1 / 172 ح 26 .\r\n","page_name":" 296 ","page_number":296},
  {"content":"\r\n\r\nنكنند از چيزهائى كه به آنها محتاجند ؟ فرمود : نه « 1 » .\r\nو حضرت امير المؤمنين عليه السّلام فرمود : ايّها الناس بدانيد كه كمال دين در طلب علم است ، و عمل كردن به آن ، به درستى كه طلب علم بر شما لازم‌تر است از طلب مال ؛ زيرا كه روزى در ميان شما قسمت شده است ، و ضامن شده‌اند آن را از براى شما ، و خداوند عادلى قسمت كرده و ضامن شده است ، و البته وفا مىكند به ضمان خود ، و علم را نزد اهلش سپرده‌اند و شما را امر كرده‌اند كه از ايشان طلب كنيد ، پس طلب نمائيد تا بيابيد « 2 » .\r\nو حضرت صادق عليه السّلام فرمود : كسى كه علوم دين را ياد نگيريد ، خدا در روز قيامت نظر رحمت به سوى او نفرمايد ، و اعمال او را قبول نكند « 3 » .\r\nو فرمود كه : چون خدا خير بنده‌اى را خواهد او را دانا مىگرداند در دين خود « 4 » .\r\nو فرمود كه حضرت رسول صلّى اللّه عليه و آله فرمود : خيرى نيست در زندگانى مگر دو كس را :\r\nعالمى را كه اطاعت او كنند ، يا شنونده‌اى كه حفظ كند و عمل نمايد « 5 » .\r\nو حضرت امام محمّد باقر عليه السّلام فرمود : عالمى كه مردم به علم او منتفع شوند بهتر است از هفتاد هزار عابد « 6 » .\r\nو از معاوية بن عمار منقول است كه به حضرت صادق عليه السّلام عرض كردم :\r\nشخصى هست كه روايت‌كنندهء حديث شماست ، كه ميان مردم احاديث شما را\r\n\r\n\r\n","description":"","footnote":"\r\n( 1 ) بحار الانوار 1 / 176 ح 43 .\r\n( 2 ) بحار الانوار 1 / 175 ح 41 .\r\n( 3 ) اصول كافى 1 / 31 ح 7 .\r\n( 4 ) اصول كافى 1 / 32 ح 3 .\r\n( 5 ) اصول كافى 1 / 33 ح 7 .\r\n( 6 ) اصول كافى 1 / 33 ح 8 .\r\n","page_name":" 297 ","page_number":297},
  {"content":"\r\n\r\nپهن مىكند ، و دلهاى شيعيان را به آن محكم مىسازد ، و عابدى هست كه اين روايت و علم را ندارد ، كدام بهترند ؟ فرمود كه : روايت‌كنندهء حديث ما كه دلهاى شيعيان را به آن محكم و ثابت سازد بهتر است از هزار عابد « 1 » .\r\nو فرمود : يا عالم باش ، يا طلب‌كنندهء علم باش ، يا دوست اهل علم باش ، و قسم ديگر مباش كه به دشمنى ايشان هلاك مىشوى « 2 » .\r\nو از حضرت صادق عليه السّلام منقول است كه : حضرت رسول صلّى اللّه عليه و آله فرمود : هركه در راهى رود به طلب علم ، خدا راهى براى او به سوى بهشت بگشايد ، و به درستى كه ملائكه بالهاى خود را بر زمين مىگذارند براى طالب علم از روى رضا و خشنودى ، و استغفار مىكند براى طلب‌كنندهء علم هركه در آسمانهاست و هركه در زمين است ، حتّى ماهيان دريا ، و فضل عالم بر عابد مانند زيادتى ماه شب چهارده است بر ستارگان ، و علماء وارثان پيغمبرانند ، و پيغمبران ميراث طلا و نقره نگذاشتند ، بلكه علم ميراث ايشان است ، پس هركه بهره‌اى از آن گيرد بهره‌اى تمام گيرد « 3 » .\r\nو از حضرت امام حسن عسكرى عليه السّلام منقول است كه : بدحال‌ترين يتيمان ، شيعه‌اى است كه از امام خود دور مانده باشد ، و دستش به او نرسد ، و در شرايع دين حيران باشد ، پس كسى كه از شيعيان ما عالم به علوم ما باشد ، آن جاهل به شريعت ما كه از ما دور مانده است مانند يتيمى است در دامن او ، اگر او را هدايت و ارشاد كند و شريعت ما را تعليم او نمايد با ما خواهد بود در رفيق اعلا ، چنين خبر\r\n\r\n\r\n","description":"","footnote":"\r\n( 1 ) اصول كافى 1 / 33 ح 9 .\r\n( 2 ) اصول كافى 1 / 34 ح 3 .\r\n( 3 ) اصول كافى 1 / 34 ح 1 .\r\n","page_name":" 298 ","page_number":298},
  {"content":"\r\n\r\nداد مرا پدرم از پدرانش از رسول خدا صلّى اللّه عليه و آله « 1 » .\r\nو حضرت امير المؤمنين عليه السّلام فرمود : هركس از شيعيان ما كه عالم به شريعت ما باشد ، و ضعيفان شيعيان ما را از ظلمت جهل به نور علمى كه از ما به او رسيده است برساند ، بيايد در روز قيامت و تاجى بر سر او باشد ، كه روشنى دهد جميع اهل عرصات را ، و حلّه‌اى پوشيده باشد كه برابرى نكند با يك تار آن تمام دنيا ، پس منادى از جانب حق‌تعالى ندا كند : اى بندگان خدا اين عالمى است از شاگردان آل محمّد ، پس هركس كه اين عالم در دنيا او را از حيرت جهل بيرون آورده باشد در اين روز به نور او چنگ زند ، تا او را از ظلمت و حيرت عرصات به نزهت‌گاه جنّات رساند ، پس هركه از او هدايتى يافته باشد همراه او به بهشت درآيد « 2 » .\r\nو حضرت فاطمه عليها السّلام فرمود : از پدرم شنيدم فرمود : علماى شيعيان ما چون محشور شوند به‌قدر بسيارى علوم و ارشادشان خلايق را حلّه‌هاى كرامت بر ايشان مىپوشانند ، حتّى اينكه گاه باشد بر يكى از ايشان هزارهزار حلّه از نور بپوشانند ، و منادى از جانب خداوند عالم ندا كند : اى جماعتى كه تكفّل كرديد يتيمان آل محمّد صلّى اللّه عليه و آله را ، و ايشان را رعايت و هدايت كرديد در وقتى كه از پدران حقيقى كه امامان ايشانند جدا مانده بودند ، آن يتيمان را كه شاگردان شما بودند به‌قدر آنچه علم از شما فراگرفته‌اند بر ايشان خلعت بپوشانيد ، پس به‌قدر تعليم ايشان بر ايشان خلعت پوشانند ، تا آنكه يكى را صد هزار خلعت دهند ، و همچنين ايشان خلعت پوشانند جمعى ديگر را كه از ايشان ياد گرفته‌اند ، پس ندا رسد : خلعتها كه بخشيده‌اند به ايشان عوض بدهيد و مضاعف كنيد ، حضرت فاطمه عليها السّلام فرمود : هر\r\n\r\n\r\n","description":"","footnote":"\r\n( 1 ) بحار الانوار 2 / 2 ح 1 .\r\n( 2 ) بحار الانوار 2 / 2 ح 2 .\r\n","page_name":" 299 ","page_number":299},
  {"content":"\r\n\r\nتارى از آن خلعتها بهتر است از آنچه آفتاب بر آن مىتابد هزار هزار مرتبه « 1 » .\r\nو حضرت امام حسن عليه السّلام فرمود : فضيلت كسى كه تكفّل جاهلان شيعيان كند ، و امور مشتبه را بر ايشان واضح گرداند ، بر كسى كه يتيمان ديگر را آب و طعام دهد ، مثل فضيلت ماه است بر ستارهء سها كه مخفىترين ستاره‌هاست « 2 » .\r\nو فرمود : هركه متكفّل يكى از شيعيان ما شود در غيبت امام ، و از علومى كه به او رسيده است او را هدايت كند ، و در علوم ما با او مواسات كند ، خداوند عالميان او را ندا كند : اى بندهء كريم كه مواسات كردى ، من اولايم به كرم از تو ، اى ملائكه در بهشت به عدد هر حرفى كه تعليم كرده است هزارهزار قصر به او بدهيد ، و در آن قصرها آنچه مناسب آنهاست از نعمتها براى او مقرّر سازيد « 3 » .\r\nو حضرت على بن الحسين عليهما السّلام فرمود : حق‌تعالى وحى نمود به حضرت موسى عليه السّلام كه : اى موسى مردمان را دوست من و مرا دوست ايشان كن ، گفت :\r\nخداوندا چه كنم كه ايشان چنين شوند ؟ فرمود : به ياد ايشان آور نعمتهاى مرا تا مرا دوست دارند ، و اگر يك كس را كه از درگاه من گريخته باشد ، و از ساحت عزّت من گمشده باشد ، به سوى من برگردانى ، بهتر است از براى تو از صد سال عبادت كه روزها روزه باشى و شبها برپا ايستاده باشى ، موسى گفت : آن بندهء گريخته كدام است ؟ فرمود : گناه‌كاران و آنها كه فرمان من نمىبرند ، پرسيد گمشده كيست ؟\r\nفرمود : آن جاهلى كه شريعت را نمىداند ، و طريق عبادت و بندگى و راه خوشنودى مرا نداند حضرت فرمود : بشارت دهيد علماى شيعيان ما را به ثواب\r\n\r\n\r\n","description":"","footnote":"\r\n( 1 ) بحار الانوار 2 / 3 ح 3 .\r\n( 2 ) بحار الانوار 2 / 3 ح 4 .\r\n( 3 ) بحار الانوار 2 / 4 ح 5 .\r\n","page_name":" 300 ","page_number":300},
  {"content":"\r\n\r\nعظيم و جزاى كامل « 1 » .\r\nو حضرت امام محمّد باقر عليه السّلام فرمود : عالم از باب كسى است كه شمعى در تاريكى داشته باشد ، و مردم از آن روشنى يابند ، و هركه به روشنى شمع او بينا مىشود براى او دعاى خير مىكند ، همچنين عالم با او شمعى هست كه تاريكى و ظلمت حيرت را بر طرف مىكند ، پس هركه از او نور مىيابد از آزادكرده‌هاى اوست از آتش جهنّم ، و خدا مىدهد به او ثواب صد هزار ركعت نماز كه در پيش كعبه كرده باشد « 2 » .\r\nو حضرت جعفر بن محمّد عليهما السّلام فرمود : علماى شيعيان ما مرابطان و نگهبانانند در سر حدّى كه جانب شيطان و اتباع و لشكر اوست ، كه منع مىكنند از اينكه شيطان و اتباع او از جنّ و انس بر شيعيان ما مسلّط شوند ، و ايشان را گمراه كنند ، به درستى كه هركه از شيعيان ما خود را براى اين كار نصب كند ، و متوجّه اين امر شود ، او بهتر است از كسى كه جهاد كند با ترك و روم و خزر هزار مرتبه ؛ زيرا كه آن عالم دفع ضرر از دين محبّان و شيعيان ما مىكند ، و اين جهادكننده دفع ضرر از بدنهاى ايشان مىكند « 3 » .\r\nو حضرت موسى بن جعفر عليهما السّلام فرمود كه : يك فقيه و عالم كه جهّال شيعيان ما را از حيرت نجات بخشد ، بر شيطان گران‌تر است از هزار عابد ؛ زيرا كه عابد همّتش آن است كه خود را خلاص كند ، و عالم همّتش مصروف است بر خلاصى خود و بندگان خدا از دست شيطان و گمراه‌كنندگان اتباع او ، و در قيامت آن فقيه را ندا كنند ، اى كسى كه كفالت يتيمان آل محمّد مىكردى و ضعيفان شيعيان را هدايت\r\n\r\n\r\n","description":"","footnote":"\r\n( 1 ) بحار الانوار 2 / 4 ح 6 .\r\n( 2 ) بحار الانوار 2 / 4 ح 7 .\r\n( 3 ) بحار الانوار 2 / 5 ح 8 .\r\n","page_name":" 301 ","page_number":301},
  {"content":"\r\n\r\nمىنمودى ، باش تا شفاعت كنى آنهائى را كه از تو علم آموخته‌اند ، پس بايستد و به شفاعت او داخل بهشت شوند فئامى و فئامى تا ده فئام ، كه هر فئامى صد هزار كس باشد ، كه بعضى از خودش كسب علم كرده باشند ، و بعضى از شاگردان او ، و بعضى از شاگردان شاگردان او ، و همچنين تا روز قيامت « 1 » .\r\nو امام هادى عليه السّلام فرمود : اگر بعد از غيبت قائم ما علما نمىبودند كه مردم را بر امام دلالت كنند ، و به سوى او خوانند ، و نجات دهند ضعفاى شيعه را از دامهاى مكر شيطان و نواصب هرآينه كسى از شيعيان نمىماند مگر اينكه مرتد مىشدند ، و ليكن ايشان مهار دلهاى ضعيفان شيعه را دارند ، چنانچه كشتىبان لنگر كشتى را نگاه مىدارد ايشان بهترين مرد مانند نزد خدا « 2 » .\r\nو از حضرت رسول صلّى اللّه عليه و آله منقول است كه : كسى كه از خانهء خود به طلب علم بيرون آيد هفتاد هزار ملك او را مشايعت نمايند ، و از براى او استغفار كنند « 3 » .\r\nو حضرت امام رضا عليه السّلام از آباء گرامش روايت نموده كه : رسول خدا صلّى اللّه عليه و آله فرمود :\r\nطلب علم واجب است بر هر مسلمانى ، پس طلب نمائيد علم را از محلّش ، و اقتباس نمائيد آن را از اهلش ، به درستى كه از براى خدا ياد دادن علم حسنه است ، و طلب نمودنش عبادت است ، و مذاكره نمودن آن ثواب تسبيح دارد ، و تعليم نمودنش به نادان صدقه است ، و به اهلش عطا نمودن موجب قرب به خداست ؛ زيرا كه به علم دانسته مىشود حلال و حرام الهى ، و موجب وضوح و روشنى راه بهشت است ، و مونس است در وحشت ، و مصاحب است در غربت ، و وحدت و هم‌زبان است در تنهائى و خلوت ، و راهنما است در شادى و غم ، و حربه است\r\n\r\n\r\n","description":"","footnote":"\r\n( 1 ) بحار الانوار 2 / 5 ح 9 و 10 .\r\n( 2 ) بحار الانوار 2 / 6 ح 12 .\r\n( 3 ) بحار الانوار 1 / 170 ح 21 .\r\n","page_name":" 302 ","page_number":302},
  {"content":"\r\n\r\nبراى دفع دشمنان ، و زينت است نزد دوستان خدا .\r\nو به علم جماعتى را بلند خواهد كرد كه پيشوايان بوده باشند در خير ، و مردم پيروى ايشان نمايند ، و به افعال ايشان هدايت يابند ، و به قول ايشان عمل كنند ، و ملائكه رغبت نمايند در دوستى ايشان ، و بال خود را بر ايشان مالند ، و در هنگام نماز بر ايشان بركت فرستند ، و براى ايشان استغفار نمايند هر تر و خشكى حتّى ماهيان و حيوانات دريا و درندگان ، و علم باعث زندگانى دلها است از جهالت ، و نور چشم‌ها است از ظلمت ، و قوّت بدن‌هاست از ضعف ، بنده را مىرساند به منازل برگزيدگان ، و داخل مىكند در مجلس نيكوكاران و درجات عاليه در دنيا و آخرت ، و تذكّر و تفكّر در آن برابر است با روزه داشتن ، و مباحثه‌اش ثواب نماز گذاردن دارد ، به علم اطاعت و بندگى خدا مىتوان كرد ، و به آن صلهء رحم كرده مىشود ، و حلال و حرام دانسته مىشود ، و علم پيشواى عمل است ، و عمل تابع اوست ، علم را الهام مىنمايند به سعادت‌مندان ، و محروم مىگردانند از اشقيا ، خوشا حال كسى كه از آن بهرهء خود را گرفته باشد و محروم نشده باشد « 1 » .\r\nو فرمود : عالم در ميان جهّال مانند زنده است در ميان مردگان « 2 » .\r\nو از حضرت امام جعفر صادق عليه السّلام منقول است كه : چون روز قيامت مىشود ، خداوند عالميان جميع خلق را در يك صحرا جمع مىنمايد ، و ترازوى اعمال را برپا مىكنند و مىسنجند مدّ قلم‌هاى علما را با خونهاى شهيدان ، پس مدّ قلمهاى علما بر خون شهيدان زيادتى مىكند « 3 » .\r\n\r\n\r\n","description":"","footnote":"\r\n( 1 ) بحار الانوار 1 / 171 ح 24 .\r\n( 2 ) بحار الانوار 1 / 172 ح 25 .\r\n( 3 ) بحار الانوار 2 / 14 ح 26 .\r\n","page_name":" 303 ","page_number":303},
  {"content":"\r\n\r\n\r\nقاعدهء دوّم در بيان اصناف علم و آنچه از آن نافع است\r\nبدان كه طالب علم را بعد از اخلاص در نيّت كه بعد از اين مذكور خواهد شد ، ضرور است كه علمى را براى تحصيل اختيار نمايد كه دارند رضاى الهى در تحصيل آن باشد ، و موجب سعادت ابدى گردد ، چه ظاهر است كه هر علمى موجب نجات نيست ، چنان كه اگر كسى علم سحر يا كهانت را براى عمل ياد گيرد ، موجب ضلالت او است ، و اصل ياد گرفتنشان حرام است .\r\nو از مقدّمات سابقه كه در مباحث توحيد و امامت بيان كرديم ظاهر شد ، علم نافعى كه موجب نجات است علومى است كه از اهل بيت رسالت به ما رسيده ؛ زيرا محكمات قرآنى همه در احاديث تفسير شده است ، و اكثر متشابهات نيز تفسيرش به ما رسيده ، و بعضى كه نرسيده تفكّر در آنها خوب نيست ، و از ساير علوم آنچه فهم كلام ايشان بر آنها موقوف است لازم است ، و غير آنها يا لغو و بىفايده است ، و موجب تضييع عمر است ، يا باعث احداث شبهات است در نفس ، كه غالب اوقات موجب كفر و ضلالت است ، و احتمال نجات بسيار نادر است ، و هيچ عاقلى خود را در چنين مهلكه‌اى نمىاندازد ، كه نداند نجات خواهد يافت يا نه ، قطع نظر از آنكه عمر را ضايع مىكند ، و در هر لحظه سعادتهاى ابدى مىتوان تحصيل نمود .\r\nچنانچه از حضرت امام موسى كاظم عليه السّلام منقول است كه : رسول خدا صلّى اللّه عليه و آله روزى داخل مسجد شد جماعتى را ديد بر گرد شخصى برآمده‌اند ، فرمود : اين شخص كيست ؟ گفتند : علّامه است يعنى بسيار دانا است ، فرمود : چه علم را مىداند ؟\r\nگفتند : داناترين مردم است به نسبهاى عرب و وقايعى كه در ميان عرب واقع شده\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاست ، و روزهائى كه در جاهليّت مشهور بوده است ، و اشعار و عربيّت را خوب مىداند ، حضرت فرمود : اين علمى است كه ضرر نمىرساند كسى را كه نداند ، و نفع نمىبخشد كسى را كه داند ، بعد از آن فرمود كه : علم همين سه علم است ، يا آيهء واضحة الدلالهء محكمه را بدانند ، يا فريضه و واجبى را كه خدا به علّت مقرّر فرموده ، يا سنّتى را كه باقى است تا روز قيامت ، و آنچه غير اينهاست زيادتى است و به كار نمىآيد « 1 » .\r\nو از حضرت صادق عليه السّلام منقول است كه : لقمان به پسرش گفت : عالم را سه علامت است : ( اول ) اين‌كه خداى خود را شناسد ، ( دوّم ) بداند خدا چه چيز را مىخواهد و دوست مىدارد كه به عمل آورد ، ( سوّم ) بداند كه خدا چه چيز را كراهت دارد و نمىخواهد تا ترك نمايد « 2 » .\r\nو به سند معتبر از حضرت صادق عليه السّلام منقول است فرمود : علومى كه به كار مردم مىآيد منحصر در چهار چيز يافتم : ( اول ) اين‌كه خداوند خود را بشناسى ، ( دوّم ) بدانى كه چه نعمتها به تو كرامت فرموده ، ( سوّم ) بدانى كه خدا از تو چه چيز خواسته و طلبيده ، ( چهارم ) بدانى كه چه چيز تو را از دين بيرون مىبرد « 3 » .\r\nو به سند صحيح از زراره و محمّد بن مسلم و بريد منقول است كه : شخصى به حضرت صادق عليه السّلام گفت : پسر من مىخواهد سؤال كند از شما از حلال و حرام ، و از چيزهائى كه فايده براى او ندارد سؤال نكند ، فرمود كه : آيا مردم از چيزى سؤال مىكنند كه از حلال و حرام بهتر باشد « 4 » .\r\n\r\n\r\n","description":"","footnote":"\r\n( 1 ) بحار الانوار 1 / 211 ح 5 .\r\n( 2 ) بحار الانوار 1 / 210 ح 2 .\r\n( 3 ) بحار الانوار 1 / 212 ح 6 .\r\n( 4 ) بحار الانوار 1 / 213 ح 9 .\r\n","page_name":" 305 ","page_number":305},
  {"content":"\r\n\r\n\r\nقاعدهء سوّم در شرايط و آداب علم و عمل نمودن به آن و بيان اصناف علما\r\nبدان كه چون علم اشرف عبادات است ، بايد كه شرايط عبادت را در آن بر وجه اكمل رعايت نمايند تا مثمر سعادات و كمالات گردد ، و سابقا مذكور شد كه عمدهء شرايط قبول عمل اخلاص نيّت است ، پس بايد سعى كند كه غرض او از تحصيل علم تحصيل رضاى حق‌تعالى باشد ، و نفس را از اغراض فاسده و نيّات دنيّه خالى گرداند ، و پيوسته به جناب اقدس الهى متوسّل باشد ، و از او طلب توفيق نمايد ، تا علوم حقّه از جانب فيّاض مطلق بر او فائض گردد ، و خيالات شيطانى با آن ممزوج نباشد .\r\nو چون هرچند عمل نفيس‌تر است شيطان را در تضييع آن سعى بيشتر است ، لهذا اخلاص در طلب علم دشوارتر است از اخلاص در ساير اعمال ، و در اكثر اوقات مشوب به اغراض باطله مىشود ؛ زيرا كه در ساير عبادات چندان اثرى در اين كس نمىماند كه به‌حسب دنيا موجب فخر باشد ، و علم به حسب دنيا نيز كمالى است ، و در بعضى امور موجب ترجيح مىگردد ، و ثمرهء آن ظاهر مىباشد ، و از اين جهت شيطان را وساوس بسيار در اين باب مىباشد .\r\nچنانچه به اسانيد معتبره از حضرت صادق عليه السّلام منقول است كه : هركه طلب حديث از براى منفعت دنيا بكند او را در آخرت بهره‌اى و نصيبى نباشد ، و كسى كه غرضش خير آخرت باشد خدا او را خير دنيا و آخرت كرامت فرمايد « 1 » .\r\nو از حضرت امام محمّد باقر عليه السّلام منقول است : هركه طلب علم كند براى اينكه با\r\n\r\n\r\n","description":"","footnote":"\r\n( 1 ) اصول كافى 1 / 46 ح 2 .\r\n","page_name":" 306 ","page_number":306},
  {"content":"\r\n\r\nعلما مباهات و مفاخرت نمايد ، يا براى اين‌كه با سفيهان و بىخردان مباحثه و مجادله كند ، يا براى اينكه روى مردم را به جانب خود بگرداند ، جاى خود را در جهنّم مهيا بداند « 1 » .\r\nديگر از شرايط علم آن است كه : نفس خود را از صفات ذميمه و اخلاق دنيه پاك گرداند ، و ريشهء حسد و كبر و ريا و بغض و محبّت دنيا و امثال اينها را از دل بر كند ، تا نفس او قابل فيضان حقايق شود .\r\nچنانچه علم و حكمت را تشبيه كرده‌اند به دانه‌اى كه بر زمين پاشند ، بعضى از آن بر روى سنگ مىافتد و از آن هيچ حاصل برنمىآيد ، و بعضى از آن بر خاك مىافتد امّا در زيرش سنگ هست زود ريشه‌اش به سنگ مىرسد و خشك مىشود ، و بعضى در زمين شوره مىافتد و زمين ناقابل است حاصل نمىدهد ، و بعضى در زمينى مىافتد كه خارها و گياه‌هاى بىنفع در آن ريشه كرده ، ريشهء اين دانه با ريشهء آنها ضم مىشود ، و چنانچه بايد حاصل نمىدهد .\r\nو اين است سبب كه در مجلسى كه هزار كس نشسته‌اند حرف حكمتى كه مذكور مىشود ، در بعضى كه دل ايشان از سنگ سخت‌تر است هيچ تأثير نمىكند ، و در بعضى كه اندكى دل ايشان به مواعظ و نصايح و عبادات نرم شده است اندك تأثيرى مىكند ، و چون ريشه‌اش به سنگ رسيد خشك مىشود و بر طرف مىشود ، و اثرى از آنچه شنيدند در نفس ايشان نمىماند ، و در بعضى ثمره‌اش بيشتر مىماند ، امّا چون حقد و حسد و محبّت دنيا در نفس ايشان ريشه دارد ، مانع مىشود از اين‌كه آن محكم شود ، و آثار خوب از آن به ظهور آيد ، و جمعى كه دل خود را از آن مواضع پاك و مصفّا كرده‌اند ، همين‌كه كلمهء حكمت و موعظه را شنيدند در دل\r\n\r\n\r\n","description":"","footnote":"\r\n( 1 ) اصول كافى 1 / 47 ح 6 .\r\n","page_name":" 307 ","page_number":307},
  {"content":"\r\n\r\nايشان ريشه مىكند ، و آثارش بر اعضا و جوارح ايشان ظاهر مىشود .\r\nچنانچه از حضرت امير المؤمنين عليه السّلام منقول است كه : به درستى كه دلهاى مؤمنان پيچيده شده است به ايمان پيچيدنى ، پس چون خداوند عالميان خواهد كه آن دل را روشن گرداند ، مىگشايد آن را به وحيهاى خود ، پس مىكارد در آن دل حكمت را و خود درو مىكند .\r\nو تشبيه ديگر كرده‌اند علم و حكمت را به غذاهاى مقوّى بدن ، زيرا چنانچه بدن به غذاهاى موافق قوّت مىيابد و حياتش به اين غذاهاست ، همچنين روح به حكم و معارف قوّت مىيابد ، و حيات روح به آنهاست ، چنانچه حق‌تعالى در بسيار جائى از قرآن كافران و نادانان را به مرده وصف كرده ، و چنانچه فرمايد  أَمْواتٌ غَيْرُ أَحْياءٍ وَ ما يَشْعُرُونَ  « 1 » ترجمه‌اش اين است كه : كافران مردگانند نه زندگان و ليكن نمىدانند .\r\nو از حضرت امير المؤمنين عليه السّلام منقول است كه : راحت دهيد نفسهاى خود را به حكمتهاى تازه ، به درستى كه آنها را كلال و واماندگى حاصل مىشود چنانچه بدنها را سستى و كلال به هم مىرسد « 2 » .\r\nو در اخبار بسيار وارد شده است كه علم حيات و زندگانى دلهاست ، و در بدن وقتى كه مادّهء فاسدى هست غذاهاى صالح مقوّى باعث طغيان مرض و قوّت آن مادّهء فاسد مىشود ، چنانچه بيمار را تا مادّهء مرض باقى است از گوشت و چربيها و شيرينيها كه باعث قوّت صحيح است منع مىكنند ، و اوّل علاج آن مادّهء فاسد مىكنند بعد از آن غذاهاى مقوّى مىدهند .\r\n\r\n\r\n","description":"","footnote":"\r\n( 1 ) سورهء نحل : 21 .\r\n( 2 ) نهج البلاغة ص 483 ح 91 .\r\n","page_name":" 308 ","page_number":308},
  {"content":"\r\n\r\nهمچنين طبيبان نفوس و ارواح اوّل امراض نفسانيّه را از نفس زايل مىكنند ، بعد آن را تقويت به علم و حكمت مىكنند ، چنانچه مىبينى جمعى كه به اين امراض مبتلايند ، علم باعث زيادتى فساد ايشان مىشود ، و شيطان با آن علم مرتبهء شقاوت را به كمال رسانيده .\r\nو تشبيه ديگر كرده‌اند علم را به نور چراغ و آفتاب ، كه در ديدهء اعمى هيچ اثر از آن ظاهر نمىشود ، و ديده‌هاى ديگر درخور نور ديده از آن منتفع مىشوند ، پس اوّل علاج چشم دل مىبايد كرد تا علم نفع دهد ، چنانچه حق‌تعالى وصف حال جماعتى از اشقيا فرموده ، كه ديده‌هاى سر ايشان كور نيست و ليكن ديده‌هاى دلهائى كه در سينه‌هاى ايشان است كور است .\r\nچون سخن به اينجا كشيد ، اگر مجملى از احوال قلب و صلاح و فساد آن و معنى نور و ظلمت آن و زيادتى و نقصان ايمان مذكور شود مناسب است .\r\nبدان كه قلب را بر دو معنى اطلاق مىكنند : يكى بر اين شكل صنوبرى كه در پهلوى چپ است ، و ديگرى بر نفس ناطقهء انسانى ، و بدان كه حيات بدن آدمى به روح حيوانى است ، و روح حيوانى بخار لطيفى است كه حاملش خون است ، و منبعش قلب است ، و از قلب به دماغ متصاعد مىشود ، و از آنجا به واسطهء عروق به جميع اعضا و جوارح سرايت مىكند ، و نفس ناطقه چون كمالات و استعدادات و ترقيّات آن موقوف به بدن است ، و اين بدن آلت آن است به اين بدن تعلّق دارد ، و چون حيات بدن به كار او مىآيد ، پس به روح حيوانى اوّل تعلّق مىگيرد ، و چون منبع آن قلب است به قلب زياده از جوارح ديگر تعلّق دارد ، لهذا تعبير از نفس در اكثر آيات و اخبار به قلب شده است ، و مدار صلاح و فساد بدن بر قلب به اين معنى است .\r\nو هر صفتى كه در نفس حاصل مىشود از علوم و ساير كمالات به اين بدن و\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nجميع اعضاء و جوارحش سرايت مىكند ، و هرچند آن صفت در نفس كامل‌تر مىشود اثرش در بدن بيشتر ظاهر مىشود ، چنانچه روح ظاهرى و روح بدنى هرچند مادّه‌اش در قلب صنوبرى بيشتر به هم مىرسد ، قوّت آن در اعضاء و جوارح بيشتر ظاهر مىشود ، مانند سرچشمه‌اى كه نهرها از آن جدا شود ، هرچند آب در سرچشمه بيشتر به هم مىرسد نهرها معمورتر مىباشد ، چندين نهر از دل صنوبرى مىآيد به جميع بدن ، و چندين نهر از دل روحانى مىرسد كه از آن نهرها حياتهاى معنوى از ايمان و يقين و معارف بر اعضا به يك نسبت قسمت مىشود ، و اين هر دو سرچشمه از درياهاى فيض نامتناهى حق‌تعالى جارى مىگردد ، امّا توفيق الهى بنده را در كار است كه حفر اين نهرها بكند و رفع خسّ و خاشاك و شبهه‌ها و گناهان و مواد فاسدهء بدنى بكند ، تا پاك و صاف و بىكدورت جارى گردد .\r\nچنانچه از رسول خدا صلّى اللّه عليه و آله منقول است كه : در آدمى پارهء گوشتى هست كه هرگاه آن سالم و صحيح باشد ، ساير بدن صحيح است ، و هرگاه آن بيمار و فاسد باشد ساير بدن بيمار و فاسد است ، و آن دل آدمى است « 1 » .\r\nو به سند معتبر منقول است كه فرمود : هرگاه دل پاكيزه است تمام بدن پاكيزه است ، و هرگاه دل خبيث است تمام بدن خبيث است « 2 » .\r\nو حضرت امير المؤمنين عليه السّلام به حضرت امام حسن عليه السّلام وصيت فرمود كه : از جملهء بلاها فاقه و فقر است ، و از آن بدتر بيمارى بدن است ، و از آن بدتر بيمارى دل است ، و از جملهء نعمتها وسعت در مال است ، و از آن بهتر صحّت بدن است ، و از آن بهتر پرهيزكارى دل است « 3 » .\r\n\r\n\r\n","description":"","footnote":"\r\n( 1 ) بحار الانوار 70 / 50 ح 4 .\r\n( 2 ) بحار الانوار 70 / 50 - 51 ح 6 .\r\n( 3 ) بحار الانوار 70 / 51 ح 8 .\r\n","page_name":" 310 ","page_number":310},
  {"content":"\r\n\r\nو از امام محمّد باقر عليه السّلام منقول است كه : دلها بر سه قسمند : يك دل سرنگون است كه هيچ خيرى در آنجا نمىگيرد ، و آن دل كافر است ، يك دل آن است كه خير و شر هر دو در آن هست ، و هريك كه قوىتر است بر ديگرى غالب مىشود ، و يك دل هست كه گشاده است ، و در آن چراغى از انوار الهى است كه پيوسته نور مىدهد و تا قيامت نورش بر طرف نمىشود ، و آن دل مؤمن است « 1 » .\r\nو از حضرت امام جعفر صادق عليه السّلام منقول است كه : منزلهء قلب از بدن آدمى به منزلهء امام است نسبت به ساير خلق ، نمىبينى كه جميع جوارح بدن لشكرهاى قلبند ، و همه از جانب او متحرّكند ، و مردم را خبر مىدهند از احوال آن ، و هرچه دل اراده مىكند فرمان آن را قبول مىكنند ، و همچنين امام را در عالم چنين مىبايد اطاعت كنند و تابع او باشند « 2 » .\r\nو حضرت امام محمّد باقر عليه السّلام فرمود كه : دل مؤمن در ميان دو انگشت قدرت خداست ، به هر طرف كه مىخواهد مىگرداند « 3 » .\r\nو حضرت على بن الحسين عليهما السّلام فرمود كه : بنده را چهار چشم مىباشد ، دو چشم در سر اوست كه امور دنياى خود را به آنها مىبيند ، و دو چشم در دل اوست كه امور آخرت را به آنها مىبيند ، پس بنده‌اى را كه خدا خير او را خواهد دو چشم دل او را بينا مىگرداند ، پس امور غيب را به آنها مىبيند ، و عيبهاى خود را به آنها مىداند ، و اگر كسى شقى باشد آن دو چشم دلش كور مىماند « 4 » .\r\nو حضرت صادق عليه السّلام فرمود : دل را دو گوش است ، روح ايمان در يك گوشش\r\n\r\n\r\n","description":"","footnote":"\r\n( 1 ) بحار الانوار 70 / 51 ح 9 .\r\n( 2 ) بحار الانوار 70 / 53 ح 14 .\r\n( 3 ) بحار الانوار 75 / 48 ح 9 .\r\n( 4 ) بحار الانوار 70 / 53 ح 16 .\r\n","page_name":" 311 ","page_number":311},
  {"content":"\r\n\r\nخيرات و طاعات را مىگويد ، و شيطان در گوش ديگرش بديها و شرور را تلقين مىنمايد ، پس هريك بر ديگرى غالب شد ميل به آن مىكند « 1 » .\r\nو حضرت صادق عليه السّلام فرمود : پدرم مىفرمود كه : هيچ‌چيز دل را فاسد نمىگرداند مانند گناه ، به درستى كه دل مرتكب گناه مىشود تا وقتى كه گناه بر او غالب مىشود ، و آن را سرنگون مىكند كه خيرى در آنجا نكند « 2 » .\r\nو از حضرت صادق عليه السّلام منقول است كه : حق‌تعالى به حضرت موسى عليه السّلام وحى فرمود كه : ذكر مرا در هيچ حالى فراموش مكن ، كه ترك ياد من موجب قساوت و سنگينى دل است « 3 » .\r\nو حضرت امير المؤمنين عليه السّلام فرمود كه : آب ديده خشك نمىشود مگر به‌سبب سنگينى و قساوت قلب ، و قساوت قلب نمىباشد مگر به بسيارى گناهان « 4 » .\r\nاى عزيز چون فى الجمله اطّلاعى بر معنى قلب و بعضى از احوال آن به هم رسانيدى ، بدان كه از آيات و احاديث بسيار ظاهر مىشود كه ايمان قابل زيادتى و نقصان مىباشد ، و از بسيارى از احاديث ظاهر مىشود كه اعمال جزء ايمان است ، و هر عضوى از اعضا را حصّه‌اى و بهره‌اى از ايمان هست ، و اعتقادات ايمان دل است ، و هر عضوى از اعضاء ايمانش آن است كه فرمان‌بردارى الهى بكند در آنچه متعلّق به آن است از تكاليف الهى ، و احاديث بسيار هست كه مؤمنى كه مرتكب كبيره‌اى مىشود روح ايمان از او مفارقت مىنمايد .\r\nو تصحيح اين آيات و اخبار به يكى از دو وجه مىتوان نمود :\r\n\r\n\r\n","description":"","footnote":"\r\n( 1 ) بحار الانوار 70 / 53 ح 17 .\r\n( 2 ) بحار الانوار 70 / 54 ح 22 .\r\n( 3 ) بحار الانوار 70 / 55 ح 23 .\r\n( 4 ) بحار الانوار 70 / 55 ح 24 .\r\n","page_name":" 312 ","page_number":312},
  {"content":"\r\n\r\nاوّل : آنكه قائل شويم به اين‌كه ايمان در اصطلاح شرع معانى مختلفه دارد ، و آنچه از اكثر اخبار ظاهر مىشود آن است كه ايمان را اطلاق مىكنند بر اعتقادات حق با ترك كباير و فعل فرايضى كه ترك آنها كبيره است ، مثل نماز و زكات و روزه و حج و جهاد و امثال اينها ، و يك معنى ديگر از ايمان اعتقادات است با فعل جميع واجبات و ترك جميع محرّمات ، چنانچه از بعضى اخبار ظاهر مىشود ، و يك معنى ديگر از ايمان اعتقادات كاملهء باقيه است با فعل واجبات و سنّتيها و ترك محرّمات و مكروهات .\r\nو يك معنى ايمان مرادف اسلام است ، كه همين محض عقايد ضروريه باشد با عدم انكار آنها ، يا اقرار به آنها ظاهرا ، و اسلام را بر اعمّ از اين هم اطلاق مىكنند ، كه همين تكلّم به شهادتين نمايد و لو منافق باشد ، و بدل اعتقاد نداشته باشد ، و از اكثر احاديث همان معنى اوّل ظاهر مىشود .\r\nچنانچه از حضرت امام رضا عليه السّلام منقول است كه فرمود : اصحاب كباير نه مؤمنند و نه كافر ، بلكه محلّ شفاعتند و مسلمانانند .\r\nو به اسانيد مستفيضه از حضرت امام رضا عليه السّلام و ائمهء ديگر عليهم السّلام منقول است كه ايمان اقرار به زبان است و معرفت به دل است و عمل كردن به اعضاء و جوارح « 1 » .\r\nو بر هريك از معانى اسلام و ايمان ثمره‌اى مترتّب مىشود ، اسلام به معنى گفتن شهادتين كه اعتقاد نداشته باشد ، در آخرت فايده نمىدهد ، و در دنيا فايده مىدهد كه خون ايشان محفوظ مىباشد ، و نكاح ايشان جايز است ، و ميراث از مسلمانان مىبرند و پاكند ، امّا عذاب ايشان در آخرت ابدى است ، مثل كفّار و سنّيان و ساير فرقه‌هاى اسلام داخل اين فرقه‌اند جز شيعهء دوازده امامى ، و ايمان به معنى مجموع\r\n\r\n\r\n","description":"","footnote":"\r\n( 1 ) بحار الانوار 69 / 64 - 68 .\r\n","page_name":" 313 ","page_number":313},
  {"content":"\r\n\r\nاعتقادات حق داشتن و اظهار آنها كردن ، در آخرت اين فايده مىكند كه هميشه در جهنّم نباشد ، و مستحقّ مغفرت الهى و شفاعت باشد ، و اعمالش صحيح باشد ، و عباداتش باطل نباشد .\r\nو آنچه در اخبار و آيات دلالت بر اين مىكند كه مؤمن مرتكب گناهان كبيره مىشود ، و مؤمن در جهنّم معذّب مىباشد به اين معنى است ، و بعضى احاديث واقع شده است كه به ارتكاب كبيره از ايمان به در مىرود محمول بر معنى اوّل است ، و بعضى كه دلالت بر اين مىكند كه به ارتكاب جميع گناهان از ايمان بدر مىرود محمول بر معنى دوّم است ، و آنچه واقع شده است در احاديث از صفات مؤمن كه در غير انبياء و اوصياء جمع نمىشود آنها محمول بر معنى سوّم است .\r\nو تحقيقش آن است كه : فعل جميع عبادات ، و تحصيل جميع كمالات ، و ترك جميع منهيّات ، و ازالهء جميع صفات ذميمه و نقايص اجزاء ايمانند ، امّا اجزاى شيئى مختلف مىباشند ، بعضى اجزاء به انتقاى آنها كل منتفى مىشود ، و بعضى نه چنين است ، مثل اعضاى آدمى كه سر از جملهء اعضائى است كه به زوال آن شخص زايل مىشود .\r\nو همچنين قلب و بعضى از اعضاى رئيسه .\r\nو بعضى چنين است كه به زوال آن عمدهء انتفاعات آن بر طرف مىشود ، و بعضى هست كه موجب حسن و كمال شخص است ، و از فوت آن انتفاع بسيارى فوت نمىشود ، و همچنين اجزاى ايمان مثلا اعتقادات حق نسبت به ايمان از بابت آن اعضائى است كه به زوال آنها شخص فانى مىشود ، همچنين ايمان به زوال اعتقادات مطلقا بر طرف مىشود .\r\nو ترك فرائض و به جا آوردن معاصى كبيره مثل آن است كه شخص دستش را ببرند باز زنده است و انسان است ، امّا انسان ناقصى است ، و حياتش به‌سبب اين\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدر معرض زوال است ، امّا به محض اين زايل نمىشود ، و همچنين اگر چشمش را بكنند يا زبانش را ببرند ، پس كسى كه جميع فرايض را ترك كند ، و جميع كباير و مناهى را به جا آورد از بابت شخصى است كه دست و زبان و گوش و چشم و پايش را بريده باشند و زنده باشد ، چنين زنده‌اى در حكم مرده است ، و ايمان او از بابت حيات آن شخص است ، همچنان كه حيات او چندان به كارش نمىآيد ، اين ايمان هم چندان ثمره‌اى ندارد ، و چنانچه حيات چنين كسى زود بر طرف مىشود ، اصل اين شخص هم به اندك چيزى زايل مىگردد ؛ زيرا هريك از اين اعمال حصارىاند براى دفع شياطين و بلاهائى كه مورث زوال ايمان است .\r\nچنانچه در حديث وارد است كه : شيطان از آدمى خايف و ترسان است مادام كه مواظبت بر نمازهاى پنج‌گانه مىنمايد ، پس هرگاه كه ترك آنها كرد ، يا سبك شمرد ، شيطان بر او مسلّط مىشود ، و او را در بلاها و گناهان ديگر مىاندازد « 1 » . زيرا كسى كه اين لشكرها و اعوان را از عبادات و توفيقات الهى كه لازم عبادات است از خود دور كرد ، شيطان زود او را به مهالك مىاندازد .\r\nو اين به عينه از بابت آن است كه كسى در بر روى دزدى بگشايد و به خانه آورد ، و بگويد چيزهاى سهل را ببر ، و چيزهاى نفيس از براى ما بگذار ، و خود غافل بخوابد ، دزد اوّل آنچه نفيس‌تر است مىبرد ، اين است كه ارباب معاصى زود فريب گمراه‌كنندگان را مىخورند ، و به نادانى كافر مىشوند و به جهنّم مىروند ، و مستحبات و صفات حسنه از بابت زينتهاى صورت آدمى ، و غذاهاى مقوّى است كه باعث قوّت روح ايمان مىشود ، و چنانچه روح بدنى از گوشت قوّت مىيابد روح ايمانى از نماز شب مثلا قوّت مىيابد ، و حفظ ايمان بيشتر مىتواند كرد .\r\n\r\n\r\n","description":"","footnote":"\r\n( 1 ) تهذيب شيخ طوسى 2 / 239 .\r\n","page_name":" 315 ","page_number":315},
  {"content":"\r\n\r\nوجه دوّم : آنكه گوئيم : ايمان همان اصل اعتقاد است ، و اعتقاد و ايمان در تزايد مىباشد ، و به اعمال و طاعات كامل مىشود تا به مرتبهء يقين مىرسد ، و يقين را نيز مراتب بسيار است ، و هر مرتبه‌اى از مراتب ايمان و يقين لازمى چند و گواهى چند از اعمال و عبادات دارد .\r\nمثل آنكه شخصى در خانه‌اى نشسته باشد طفلى بيايد و بگويد : مارى متوجّه است و به اين خانه مىآيد ، يك خوفى در نفس او حاصل مىشود ، امّا چندان اعتناء نمىكند ، پس اگر بعد از او ديگرى بيايد ، و همين حرف را بگويد ، اعتقادش بيشتر مىشود ، و حذر بيشتر مىكند ، تا به حدّى كه مىگريزد از ترس مار ، و همچنين در مراتب ايمان به ثواب و عقاب هرچند ايمانش كامل‌تر مىشود شوقش به امورى كه موجب ثواب است ، و حذرش از امورى كه موجب عقاب است زياده مىگردد ، پس اعمال آثار و شواهد ايمانند .\r\nچنانچه از حضرت صادق عليه السّلام منقول است كه حضرت رسول صلّى اللّه عليه و آله فرمود : ايمان به آراستن خود به آرزوها درست نمىشود ، و ايمان آن است كه خالص و صاف شود در دل ، و اعمال تصديق آن كنند ، و گواهى بر حصول آن در دل بدهند « 1 » .\r\nپس به همان تحقيق كه در باب قلب مذكور شد ، هر صفتى و كمالى از علم و ايمان و ساير كمالات كه در نفس حاصل مىشود ، منبعش در قلب است ، و به اعضاء و جوارح جارى مىشود ، و آثارش از آنها ظاهر مىگردد ، پس چندان‌كه علم و ايمان او به خدا ، و عظمت و جلال او ، و بهشت و دوزخ ، و نماز و روزه و عبادات و حسن آنها ، و بدى گناهان و قبح آنها ، و خوبى صفات حسنه و بدى صفات ذميمه ، بيشتر مىشود يقينش كامل‌تر مىشود ، و شعبه‌هائى كه از آن چشمه به\r\n\r\n\r\n","description":"","footnote":"\r\n( 1 ) بحار الانوار 69 / 72 ح 26 .\r\n","page_name":" 316 ","page_number":316},
  {"content":"\r\n\r\nاعضاء و جوارح مىرسد بيشتر مىشود ، و چندان‌كه در اعضاء و جوارح آنها بيشتر صرف مىشود ، چشمه زاينده‌تر مىشود ، و آبش صاف‌تر و گواراتر مىشود ، پس عمل باعث كمال علم ، و ايمان نيز موجب كمال و زيادتى اعمال مىشود .\r\nچنانچه از حضرت صادق عليه السّلام منقول است كه : روزى رسول خدا صلّى اللّه عليه و آله در مسجد نماز صبح گذاردند ، پس نظر كردند به سوى جوانى كه او را حارثة بن مالك مىگفتند ، ديدند كه سرش از بسيارى بىخوابى به زير مىآيد ، و رنگ رويش زرد ، و بدنش نحيف گشته ، و چشمهايش در سرش فرورفته ، حضرت از او پرسيدند : بر چه حال صبح كرده‌اى ؟ و چه حال دارى ؟\r\nحارثة گفت : صبح كرده‌ام يا رسول اللّه با يقين ، حضرت فرمود : بر هر چيزى كه دعوى كنند حقيقتى و گواهى هست ، حقيقت يقين تو چيست ؟ گفت : حقيقت يقين من يا رسول اللّه اين است كه پيوسته مرا محزون و غمگين دارد ، و شبها مرا بيدار و روزهاى گرم مرا به روزه مىدارد ، و دل من از دنيا روگردانيده ، و آنچه در دنياست مكروه دل من شده ، و يقين به مرتبه‌اى رسيده كه گويا مىبينم عرش خداوندم را كه براى حساب در محشر نصب كرده‌اند ، و خلايق همه محشور شده‌اند ، و گويا من در ميان ايشانم ، و مىبينم اهل بهشت را كه تنعّم مىنمايند در بهشت ، و در كرسيها نشسته با يكديگر آشنائى مىكنند ، و صحبت مىدارند ، و تكيه كرده‌اند ، و گويا مىبينم اهل جهنّم را كه در جهنّم معذّبند ، و استغاثه و فرياد مىكنند ، و گويا زفير و آواز جهنّم در گوش من است .\r\nپس حضرت به اصحاب فرمود : اين بنده‌اى است كه خدا دل او را به نور ايمان منوّر نموده است ، پس فرمود : بر اين حال كه دارى ثابت باش ، آن جوان گفت : يا رسول اللّه دعا كن خدا شهادت را روزى من گرداند ، حضرت دعا فرمود ، پس چند روزى كه گذشت حضرت او را با جعفر به جهاد فرستاد ، و بعد از نه نفر او شهيد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشد « 1 » .\r\nو از حضرت صادق عليه السّلام منقول است كه : علم مقرون است به عمل ، پس هركه دانست عمل مىكند ، و هركه عمل مىكند عالم است ، و علم آواز مىكند عمل را اگر اجابت او كرد و به جانب آن آمد علم مىماند ، و اگر عمل نيامد علم مىرود « 2 » .\r\nو از حضرت امير المؤمنين عليه السّلام منقول است فرمود كه : اى طلب‌كنندهء علم به درستى كه علم را فضايل بسيار هست ، پس سر علم تواضع و فروتنى است ، و چشم او بىزارى از حسد است ، و گوش آن فهميدن است ، و زبانش راستگوئى است ، و حافظه‌اش تفحّص كردن است ، و دلش نيكى نيت است ، و عقلش دانستن اشياست ، و دستش رحمت بر خلايق ، و پايش زيارت كردن علماست ، و همّتش سلامتى مردم است از ضرر او ، و حكمتش ورع و پرهيزكارى است ، و قرارگاهش نجات است ، و قائد و كشاننده‌اش عافيت از بدىهاست ، و مركبش وفاى به عهود خدا و خلق است ، و حربه‌اش نرمى سخن است ، و شمشيرش راضى بودن از خلق است ، و كمانش مدارا كردن با دشمنان است ، و لشكرش صحبت داشتن با علما ، و مالش ادب است ، و ذخيره‌اش اجتناب از گناهان ، و توشه‌اش نيكى است و مأوى و محلّ آرامش او مصالحهء با خلق است ، و راهنمايش هدايت است ، و رفيقش دوستى نيكان است « 3 » .\r\n\r\n\r\n","description":"","footnote":"\r\n( 1 ) بحار الانوار 70 / 174 - 175 .\r\n( 2 ) اصول كافى 1 / 44 ح 2 .\r\n( 3 ) اصول كافى 1 / 48 ح 2 .\r\n","page_name":" 318 ","page_number":318},
  {"content":"\r\n\r\n\r\nقاعدهء چهارم در بيان اصناف علماست و صفات عالمى كه متابعت او مىتوان نمود\r\nاز حضرت صادق عليه السّلام منقول است كه : هرگاه ديديد عالمى را كه دنيا را دوست مىدارد ، او را متّهم دانيد بر دين خود ، و دين خود را به او وامگذاريد ، به درستى كه هركه چيزى را دوست مىدارد آن چيز را جمع مىكند و طلب مىنمايد كه محبوب اوست ، گاه باشد كه دين شما را به دنياى خود ضايع كند ، به درستى كه خداوند عالميان وحى فرمود به حضرت داود كه : ميان من و خود واسطه مكن عالمى را كه فريب دنيا خورده باشد ، كه تو را از راه محبّت من برمىگرداند ، به درستى كه ايشان راه‌زنان بندگان منند كه رو به من دارند ، كمتر چيزى كه نسبت به ايشان مىكنم آن است كه شيرينى و لذّت مناجات خود را از دل ايشان برمىدارم « 1 » .\r\nو حضرت صادق عليه السّلام از رسول خدا صلّى اللّه عليه و آله روايت نموده كه : دو صنفند از امّت من كه اگر ايشان صالحند جميع امّت صالحند ، و اگر ايشان فاسدند جميع امّت فاسدند ، پرسيدند يا رسول اللّه كيستند ؟ فرمود : فقيهان و پادشاهان « 2 » .\r\nو حضرت امير المؤمنين عليه السّلام فرمود : مىخواهم خبر دهم شما را به كسى كه سزاوار فقيه بودن است ، گفتند : بلى يا امير المؤمنين فرمود : آن كسى است كه مردم را از رحمت الهى نااميد نكند ، و از عذاب الهى ايمن نگرداند ، و به معصيت خدا رخصت ندهد ، و قرآن را ترك نكند براى رغبت به چيزهاى ديگر « 3 » .\r\n\r\n\r\n","description":"","footnote":"\r\n( 1 ) اصول كافى 1 / 46 ح 4 .\r\n( 2 ) خصال شيخ صدوق ص 37 ح 12 .\r\n( 3 ) اصول كافى 1 / 36 ح 3 .\r\n","page_name":" 319 ","page_number":319},
  {"content":"\r\n\r\nو از حضرت صادق عليه السّلام منقول است كه : طالبان علم بر سه قسمند ، پس بشناس ايشان را به صفات و علامات ايشان : يك صنف آن است كه علم را طلب مىكند از براى بىخردى و جدل كردن ، و يك صنف طلب علم مىنمايند براى زيادتى و تكبّر و فريب دادن مردم ، و يك صنف طلب علم مىكند براى دانستن و عمل كردن ، پس صنف اوّل موذى مردم است ، و مجادله مىكند ، و متعرّض گفتگو مىشود در مجالس ، و دانش و حلم خود را بسيار ياد مىكند ، و خشوع را بر خود مىبندد ، و خالى است از ورع و پرهيزكارى ، پس خدا براى اين عمل بينى او را بكوبد ، و پشتش بشكند .\r\nو آنكه براى تكبّر و مكر طلب علم مىكند ، صاحب مكر و فريب و حيله است ، و چون به امثال خود از علما مىرسد گردن‌كشى و زيادتى مىكند ، و چون به اغنيا مىرسد شكستگى و فروتنى مىكند ، و چرب و شيرين ايشان را مىخورد ، و دين خود را براى ايشان ضايع مىكند ، پس خدا بينائى او را كور گرداند ، و اثر او را از ميان علما بر طرف كند .\r\nو صنف ديگر پيوسته با اندوه و حزن است ، و شبها به عبادت بيدار است ، و تحت الحنك مىبندد بر كلاهى كه بر سر دارد ، و در تاريكى شب به عبادت مىايستد ، و عبادت بسيار مىكند ، و پيوسته ترسان است كه مبادا عبادتش مقبول نباشد ، و از عقوبت الهى خايف است ، و پيوسته مشغول دعا و تضرّع است ، و متوجّه اصلاح اعمال خود است ، و اهل زمانهء خود را مىشناسد ، و از معتمدترين برادران و دوستانش در حذر است كه مبادا دينش را ضايع كنند ، پس خدا اركان او را محكم كند ، و از خوفهاى قيامت او را امان دهد « 1 » .\r\n\r\n\r\n","description":"","footnote":"\r\n( 1 ) اصول كافى 1 / 49 ح 5 .\r\n","page_name":" 320 ","page_number":320},
  {"content":"\r\n\r\n\r\nقاعدهء پنجم در مذمّت علم بىعمل است\r\nاز حضرت صادق عليه السّلام منقول است : كسى كه بىبصيرت و علم عمل مىكند مانند كسى است كه بىراهه مىرود ، هرچند بيشتر مىرود از راه دور تر مىشود « 1 » .\r\nو ايضا از آن حضرت منقول است كه : حق‌تعالى قبول نمىفرمايد عملى را مگر با معرفت ، و قبول نمىفرمايد معرفتى را مگر با عمل ، پس كسى كه عارف شد ، معرفت او را راهنمائى مىكند به عمل ، و كسى كه عمل نكند ، او را معرفت نخواهد بود ، يا علم از او مسلوب مىشود ، به درستى كه اجزاء ايمان بعضى از بعضى حاصل مىشود و به يكديگر مربوطند « 2 » .\r\nو ايضا از آن حضرت منقول است كه حضرت رسول صلّى اللّه عليه و آله فرمود : هركه عمل نمايد به غير علم ، افساد او پيش از اصلاح او خواهد بود « 3 » .\r\nو اين معنى ظاهر است كه عقل آدمى مستقل نيست در ادراك خصوصيّات عباداتى كه موجب نجات است ، و اگر نه ارسال پيغمبران بىفايده خواهد بود ، و هر عبادتى را شرايط بسيار هست كه به فوت هريك از آنها آن عبادت باطل مىشود ، پس بدون علم خدا را به نحوى كه فرموده است عبادت نمىتوان نمود ، و هرگاه راههاى دنيا را بدون قائدى و راهنمائى نتوان طى كرد ، راه بندگى خدا را كه خطيرترين راههاست ، و در هر گامى چندين چاه و چندين كمين‌گاه است ، و در هر كمين‌گاهى چندين هزار از شياطين جن و انس در كمينند ، بدون دليلى و راهنمائى\r\n\r\n\r\n","description":"","footnote":"\r\n( 1 ) اصول كافى 1 / 43 ح 1 .\r\n( 2 ) اصول كافى 1 / 44 ح 2 .\r\n( 3 ) اصول كافى 1 / 44 ح 3 .\r\n","page_name":" 321 ","page_number":321},
  {"content":"\r\n\r\nنتوان رفت ، و دليل و راهنماى اين راه شرع و اهالى آن است از انبيا و ائمّه عليهم السّلام و علمائى كه از علوم ايشان به خير و شر بينا شده باشند ، و طرق نجات و هلاك را دانند .\r\n\r\nقاعدهء ششم در مذّمت فتوا دادن كسى كه اهليّت آن نداشته باشد\r\nبدان كه چنانچه از آيات و اخبار ظاهر مىشود بدترين گناهان كبيره افترا بر خدا و رسول بستن است ، به آنكه حكمى از احكام الهى را كسى كه اهليّت فهم آن حكم از آيات و اخبار نداشته باشد بيان كند ، بدون آنكه نسبت دهد به كسى كه او اهليّت اين امر داشته باشد .\r\nپس اگر كسى خود اهليت اين فهم نداشته باشد امّا از عالمى كه او را در اين مرتبه باشد و روايت كند كه از او چنين شنيده‌ام جايز است ، و به غير اين دو صورت هرچند موافق واقع گفته باشد خطا گفته است و گناه‌كار است ، و حق سبحانه و تعالى فرمايد : كيست ظالم‌تر از كسى كه افترا بر خدا بندد به دروغ ، و مىفرمايد : آن جماعتى كه افترا بر خدا مىبندند روهاى ايشان سياه خواهد بود در روز قيامت ، و آن جماعتى را كه حكم به غير ما انزل اللّه مىكنند در يك آيه كافر فرموده ، و در يك آيه ظالم فرموده ، و در يك آيه فاسق فرموده .\r\nو به سند صحيح از عبد الرحمن بن حجّاج منقول است كه حضرت صادق عليه السّلام فرمود : تو را حذر مىنمايم از دو خصلت كه در اين دو خصلت هلاك شده است هركه هلاك شده است ، زينهار كه فتوا ندهى مردم را به رأى خود ، و زينهار كه عبادت نكنى خدا را به چيزى كه ندانى رضاى خدا در آن ، يا به دينى كه حقيقت آن\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nرا ندانى « 1 » .\r\nو به سند صحيح از حضرت امام محمّد باقر عليه السّلام منقول است : هركه فتوا دهد مردم را به غير علم و هدايتى كه خدا او را كرده باشد ، لعنت كنند او را ملائكهء رحمت و ملائكهء عذاب ، و به او ملحق شود گناه آن كسى كه به فتواى او عمل نمايد « 2 » .\r\nو فرمود : حقّ الهى بر مردم آن است كه آنچه را دانند بگويند ، و آنچه را ندانند توقّف نمايند و ساكت شوند « 3 » .\r\nو حضرت رسول صلّى اللّه عليه و آله فرمود : هركه عمل به قياس نمايد خود را و ديگران را هلاك مىكند ، و هركه فتوا دهد و ناسخ و منسوخ و محكم و متشابه قرآن را نداند خود هلاك شده است ، و ديگران را هلاك كرده است « 4 » .\r\n\r\n[ يا أبا ذر انّ حقوق اللّه جلّ ثناؤه أعظم من أن يقوم بها العباد ، . . . 
  ]\r\nيا أبا ذر انّ حقوق اللّه جلّ ثناؤه أعظم من أن يقوم بها العباد ، و انّ نعمه أكثر من أن تحصيها العباد ، و لكن أمسوا تائبين ، و أصبحوا تائبين .\r\nاى ابو ذر حقوق الهى بر بندگان و آنچه از بندگى او بر ايشان لازم است از آن عظيم‌تر است كه بندگان قيام به آن توانند نمود ، و بندگى او را چنانچه سزاوار آن است به‌جا توانند آورد ، به درستى كه نعمت‌هاى خدا از آن بيشتر است كه بندگان احصاى آنها توانند نمود ، پس چون در بندگى و احصاى نعمت و شكر آن آدمى\r\n\r\n\r\n","description":"","footnote":"\r\n( 1 ) اصول كافى 1 / 42 ح 2 .\r\n( 2 ) اصول كافى 1 / 42 ح 3 .\r\n( 3 ) اصول كافى 1 / 43 ح 7 .\r\n( 4 ) اصول كافى 1 / 43 ح 9 .\r\n","page_name":" 323 ","page_number":323},
  {"content":"\r\n\r\nعاجز است ، پس هر صبح و شام توبه كنيد ، تا خداوند عالميان از تقصيرات شما بگذرد ، و اين فقرات شريفه مشتمل است بر چند خصلت از مكارم خصال .\r\n\r\nخصلت اوّل در عدم اغترار به عبادت و اعتراف به عجز است\r\nبدان كه بدترين صفات ذميه عجب است ، و عمل خود را خوب دانستن ، و خود را مقصّر ندانستن ، و اين از جهل ناشى مىشود ؛ زيرا كه اگر كسى در شرايط قبول و كمال عبادت ، چنانچه اشارهء مجملى در اوّل كتاب به بعضى از آنها شد ، تفكّر بكند ، و در عيوب خود و پستيها و عجز و نقص خود به ديدهء بصيرت نظر نمايد ، و عظمت معبود خود را شناخته باشد ، مىداند كه هيچ عبادت نكرده ، و اعتماد بر غير لطف معبود خود كه اكرم الاكرمين است نمىتوان كرد .\r\nچنانچه منقول است كه حضرت امام موسى عليه السّلام به يكى از فرزندان خود فرمود :\r\nاى فرزند بر تو باد به جدّ و اهتمام در عبادت ، و بيرون مبر هرگز نفس خود را از حدّ تقصير در عبادت و طاعت الهى ، و هميشه خود را در آن درگاه صاحب تقصير بدان ، به درستى كه خدا را عبادت نمىتوان كرد به نحوى كه او سزاوار عبادت است « 1 » .\r\nو حضرت امام محمّد باقر عليه السّلام به جابر فرمود : اى جابر خدا هرگز تو را از نقص و تقصير بيرون نبرد ، يعنى چنين كند كه هميشه دانى كه مقصّر و ناقصى « 2 » .\r\n\r\n\r\n","description":"","footnote":"\r\n( 1 ) بحار الانوار 71 / 228 - 229 ح 3 و اصول كافى 2 / 72 ح 1 .\r\n( 2 ) اصول كافى 2 / 73 ح 2 .\r\n","page_name":" 324 ","page_number":324},
  {"content":"\r\n\r\nو از حضرت امام رضا عليه السّلام منقول است كه : عابدى در بنى اسرائيل چهل سال خدا را عبادت كرد ، و بعد از آن قربانى كرد و قربانى او مقبول نشد ، و علامت قربانى ايشان آن بود كه آتشى مىآمد و آن را مىسوخت ، چون ديد كه قربانيش مقبول نشد ، به نفس خود خطاب كرد كه تقصير همه از توست ، و ناقص بودن عمل از تقصير و گناه تو است ، پس خدا وحى به سوى او فرستاد كه مذمّتى كه نفس خود را كردى در درگاه ما بهتر بود از عبادت چهل سالهء تو « 1 » .\r\nو حضرت امام موسى عليه السّلام فرمود : هر عبادتى كه از براى خدا كنى در آن عبادت پيش نفس خود صاحب تقصير باش ، به درستى كه بندگان همه در عملهائى كه مىكنند ميان خود و خدا مقصّرند ، مگر كسى كه خدا او را معصوم گردانيده باشد « 2 » .\r\nو از حضرت صادق عليه السّلام منقول است كه : خدا مىدانست گناه از براى مؤمن از عجب بهتر است ، و اگر نه اين بود نمىگذاشت كه هيچ مؤمنى به گناه مبتلا شود « 3 » .\r\nو از آن حضرت منقول است كه : گاه هست آدمى گناهى مىكند ، و از آن نادم و پشيمان مىشود ، و بعد از آن عمل خيرى مىكند مسرور و خوشحال مىشود ، و از آن ندامت و پشيمانى بازمىماند ، پس اگر بر حال اوّل مىماند براى او بهتر بود از حالى كه آخر به هم رسانيد « 4 » .\r\nو حضرت صادق عليه السّلام فرمود : عالمى به نزد عابدى آمد ، و پرسيد كه نماز تو چون است ؟ گفت : كى از نماز من پرسيده است و حال آنكه من سالهاست عبادت\r\n\r\n\r\n","description":"","footnote":"\r\n( 1 ) اصول كافى 2 / 73 ح 3 .\r\n( 2 ) اصول كافى 1 / 73 ح 4 .\r\n( 3 ) اصول كافى 2 / 313 ح 1 .\r\n( 4 ) اصول كافى 2 / 313 ح 4 .\r\n","page_name":" 325 ","page_number":325},
  {"content":"\r\n\r\nمىكنم ، پرسيد گريهء تو چون است ؟ گفت : آن‌قدر مىگريم كه از روى من جارى مىشود ، آن عالم به عابد گفت : اگر خنده كرده بودى و الحال ترسان بودى بهتر بود از گريه‌اى كه باعث اعتماد و اعتقاد تو به عبادت شده است ؛ زيرا عبادت كسى كه بر عبادت خود اعتماد داشته باشد بالا نمىرود « 1 » .\r\nو از امام محمّد باقر عليه السّلام منقول است كه : دو كس داخل مسجد شدند ، يكى عابد و ديگرى فاسق ، چون بيرون آمدند عابد فاسق و فاسق نيكوكار شده بود ؛ زيرا عابد بر عبادت خود اعتماد كرده بود ، و خود را از نيكان مىدانست ، و اين عجب در خاطر او بود ، و فاسق در فكر گناه خود بود ، و نادم و پشيمان بود ، و استغفار مىكرد از گناهان خود « 2 » .\r\nو از حضرت صادق عليه السّلام منقول است كه حضرت رسول صلّى اللّه عليه و آله فرمود : شيطان روزى به نزد حضرت موسى آمد ، و كلاهى به رنگهاى مختلف در سر داشت ، چون نزديك رسيد كلاه را از سر برداشت و در برابر ايستاد و سلام كرد ، موسى گفت :\r\nكيستى ؟ گفت : منم ابليس ، فرمود : خدا خانهء تو را از همه كس دور گرداند ، گفت :\r\nآمده‌ام تو را سلام كنم براى قرب و منزلتى كه دارى ، موسى پرسيد : اين كلاه چيست كه بر سر دارى ؟ گفت : به اين مىربايم دلهاى بنى آدم را ، فرمود : بگو كدام گناه است كه چون فرزند آدم مرتكب آن مىشود تو بر او مسلّط مىشوى ؟ گفت :\r\nوقتى كه از خود راضى باشد ، و عمل‌هاى خير خود را بسيار دارند ، و گناهانش در چشم او اندك نمايد .\r\nپس حضرت صادق عليه السّلام فرمود كه : خداوند عالميان به داود خطاب نمود اى\r\n\r\n\r\n","description":"","footnote":"\r\n( 1 ) اصول كافى 2 / 313 ح 5 .\r\n( 2 ) اصول كافى 2 / 314 ح 6 .\r\n","page_name":" 326 ","page_number":326},
  {"content":"\r\n\r\nداود بشارت ده گناه‌كاران را كه توبهء ايشان را قبول مىكنم ، و گناه ايشان را عفو مىفرمايم ، و بترسان صدّيقان را كه عجب نورزند به عملهاى خود ، كه هر بنده‌اى را كه من او را به مقام حساب درآورم و به عدالت حساب او كنم هلاك مىشود « 1 » .\r\n\r\nخصلت دوم در بيان شكر نعمت است\r\nو شكر از امّهات صفات حميده است ، و ضدش كفران از اصول صفات ذميمه است ، و شكر هر نعمتى موجب مزيد آن نعمت است ، و كفرانش مورث حرمان است ، چنانچه حق‌تعالى مىفرمايد : اگر شكر نعمت كنيد نعمت را زياد مىكنم ، و اگر كفران نمائيد عذاب من شديد و عظيم است « 2 » .\r\nو حضرت صادق عليه السّلام فرمود : هركه را چهار چيز دادند از چهار چيز محروم نكردند : كسى را كه راه دعا را دادند از اجابت محروم نكردند ، و كسى را كه راه استغفار دادند توبهء او را قبول كردند ، و كسى را كه شكر دادند از زيادتى نعمت محروم ننمودند ، و كسى را كه صبر كرامت كردند از اجر و ثواب محروم نمىنمايند « 3 » .\r\nو در حديث ديگر فرمود : سه چيز است كه به آنها هيچ ضرر نمىرساند :\r\nدعا كردن در هنگام سختيها ، و استغفار نزد گناه ، و شكر در وقت نعمت « 4 » .\r\n\r\n\r\n","description":"","footnote":"\r\n( 1 ) اصول كافى 2 / 314 ح 8 .\r\n( 2 ) سورهء ابراهيم : 7 .\r\n( 3 ) خصال شيخ صدوق ص 202 ح 16 .\r\n( 4 ) اصول كافى 2 / 95 ح 7 .\r\n","page_name":" 327 ","page_number":327},
  {"content":"\r\n\r\nو حضرت رسول صلّى اللّه عليه و آله فرمود : طعام‌خورندهء شكركننده ، ثوابش مثل ثواب روزه‌دارى است كه از براى خدا روزه داشته باشد و صاحب عافيتى كه بر عافيت شكر كند ، ثوابش مثل كسى است كه به بلا مبتلا باشد و صبر كند ، و مال‌دارى كه شكر كند در ثواب محرومى است كه قانع باشد « 1 » .\r\nو بدان كه شكر هر نعمتى مشتمل بر چند چيز است :\r\n( اوّل ) : آنكه منعم خود را بشناسد ، و چيزى كه لايق او نباشد در ذات و صفات نسبت به او ندهد ، و انكار وجود او ننمايد ، و هرچه مقابل اين معنى است كفران است ، چنانچه حق‌تعالى در بسيارى از آيات كافران را به كفران نعمت مذمّت فرموده است ، كه انكار وجود منعم خود كرده‌اند ، و شريك از براى او قرار داده‌اند .\r\n( دوّم ) : آنكه بداند اين نعمت از جانب كيست ، و نعمتهاى خدا را از جانب ديگران نداند ، چنانچه از حضرت صادق عليه السّلام منقول است : هركه خدا نعمتى به او كرامت فرمايد ، و آن نعمت را به دل خود بشناسد ، و بداند از خدا به دو رسيده ، پس شكر آن نعمت را ادا كرده است « 2 » .\r\n( سوّم ) : آنكه اظهار آن نعمت بكند ، و ثناى منعم به زبان بجا آورد ، چنانچه به اسانيد معتبره منقول است از حضرت صادق عليه السّلام : هر نعمتى كه خدا انعام فرمايد خواه كوچك باشد و خواه بزرگ ، و بنده بگويد الحمد للّه ، شكر آن نعمت را ادا كرده است « 3 » .\r\n( چهارم ) آنكه نعمت را در چيزى صرف كند كه رضاى منعم در آن است ، و حقّى كه خدا در آن نعمت بر او واجب نموده ادا كند ، مثل آنكه نعمت زبان شكرش\r\n\r\n\r\n","description":"","footnote":"\r\n( 1 ) اصول كافى 2 / 94 ح 1 .\r\n( 2 ) اصول كافى 2 / 96 ح 15 .\r\n( 3 ) اصول كافى 2 / 95 - 97 .\r\n","page_name":" 328 ","page_number":328},
  {"content":"\r\n\r\nآن است كه چيزهائى را كه خدا گفتن آن را واجب يا مستحب گردانيده بگويد ، و آن را از چيزهائى كه خدا نهى فرموده يا مكروه ساخته بازدارد ، و همچنين است شكر چشم و گوش و دست و پا و ساير اعضاء و جوارح و قوا ، و شكر مال آن است كه آن را در مصرفى صرف كند كه منعم به آن راضى باشد ، و حقوقى كه خدا در مال واجب گردانيده ادا كند ، و شكر علم آن است كه بذل كند به طالبانش ، و عمل به آن بكند ، و وسيلهء باطل نكند ، و در هريك از اينها هرچند كه صرف مىكند حق‌تعالى بر وفق وعدهء خود عوض كرامت مىفرمايد .\r\nو بدان كه در هر معصيتى كفران نعمتهاى نامتناهى از نعمتهاى الهى به عمل مىآيد ، خواه در اصول دين و خواه در فروع دين ، مثلا وجود پيغمبر آخر الزمان صلّى اللّه عليه و آله و بعثت آن حضرت اعظم نعمتهاى الهى است بر بندگان ، كه آن حضرت را وسيلهء سعادات ابدى ، و واسطهء نعمتهاى دنيوى و اخروى گردانيده ، و همچنين اوصياى آن حضرت ، و شكر اين نعمت آن است كه اقرار به بزرگوارى ايشان بكنند ، و اطاعت ايشان در اوامر و نواهى بكنند ، پس انكار ايشان بدترين افراد كفران نعمت ايشان است .\r\nو بعد از اقرار در هر گناهى كفران اين نعمت عظيم كرده است ، و آن گناه البتّه به عضوى از اعضا مىشود ، پس كفران نعمت آن عضو كرده است ، و عقل و نفس و مشاعر و قوا و عضلات و رباطات و ساير ادواتى كه در تحريك آن عضو دخل دارند ، هريك نعمتى از نعمتهاى الهىاند كه در غير مصرف ايشان را صرف كرده ، و كفران هريك از اين نعمتها كرده ، و آن غذائى كه خورده كه باعث اين قوّت شده كه به‌سبب آن فعل بد از او صادر شده ، با آن امور غير متناهى از عرش و كرسى و سماوات و ارض و ملائكه ، و چندين هزار بنى آدم كه مدخليّت در تحصيل آن غذا داشته‌اند همه نعمتهاى الهى است ، و كفران همه كرده است ، و آن علمى كه خدا به\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاو كرامت فرموده به قبح اين عمل ، آن را نيز كفران كرده است ، پس در هر معصيتى اگر تفكّر نمائى كفران نعمتهاى غير متناهى به عمل آيد .\r\nچنانچه حضرت صادق عليه السّلام فرمود : شكر نعمت اجتناب از محارم و ترك گناهان است ، و تمام شكر آن است كه گويد الحمد للّه رب العالمين « 1 » .\r\nبدان كه از جملهء شكر منعم تفكّر در نعمتهاى منعم است ، و اقرار به اينكه احصاى آنها نمىتوان نمود ، و اگر كسى تفكّر نمايد در خوردن يك لقمهء نان كه خدا را چه نعمتها بر او هست ، از امورى كه سبب ساخته از براى حصول اين لقمه تا به اين حد رسيده است كه مىتوان خورد ، و بعد از خوردن چه نعمتها دارد بر او از اسبابى كه در بدن برانگيخته تا جزو بدن بشود ، از دست و دهان و دندانها و زبان و معده و قوّت هاضمه و ماسكه و دافعه و جاذبه ، و تدبيراتى كه در هر حالتى از حالات غذا مىفرمايد ، و قسمتهائى كه به اخلاط اربعه منقسم مىگرداند ، و هريك از راه عروق و شرائين به محلّ خود مىفرستد ، و جزو آن عضو مىگرداند ، اعتراف مىكند كه شمردن نعمتهاى الهى محال است ، بلكه اگر نيكو تفكّر نمائى مىدانى كه هر نعمتى كه خدا بر هر فردى از افراد خلق دارد بر تو نيز اينها نعمت است ؛ زيرا كه آدمى مدنى بالطبع است ، و همه را به يكديگر احتياج است .\r\nپس هر نعمتى كه خدا بر آن جولاى هندى دارد از اعضا و جوارح و تغذيه و تنميه و ساير نعم همه بر تو نعمت است ؛ زيرا كه اگر اين نعمتها نسبت به او نمىشد و آن پارجه را نمىبافت ، كه تو با جماعتى كه تو به ايشان محتاجى منتفع شويد ، و هر نعمتى كه بر پدر آن جولاه كرده‌اند ، همه در وجود آن جولاه دخيل است ، پس آنها نيز بر تو نعمت است ، پس ملاحظهء هر نعمتى كه بر احدى از خلق از زمان آدم تا\r\n\r\n\r\n","description":"","footnote":"\r\n( 1 ) اصول كافى 2 / 95 ح 10 .\r\n","page_name":" 330 ","page_number":330},
  {"content":"\r\n\r\nزمان تو بوده‌اند ، همه در وجود و بقا و كمالات تو مدخليّت دارند .\r\nو كسى كه در گلستان منعميّت و رحمانيّت الهى تفكّر نمايد ، الوان گلهاى حقايق به فضل الهى بر روى عقل او شكفته مىشود ، و از اين درياى بىپايان بهر مىبرد ، و اين تفكّر است كه ممدوح است ، و امر كرده‌اند ائمّه كه تفكّر در نعمتهاى الهى بكنيد ، و اين تفكّر فوائد بىنهايت دارد ؛ زيرا كه موجب مزيد معرفت به منعم و معرفت عجز و ناتوانى و احتياج خود مىگردد ، و محرّك بر عبادات و مانع از محرّمات مىشود ، و موجب رضا به قضاى الهى و عدم كفران نعمتهاى او مىشود .\r\nچنانچه از حضرت امام محمّد تقى عليه السّلام منقول است كه : سلمان روزى ابو ذر را به خانهء خود طلبيد ، و دو گردهء نان نزد او حاضر نمود ، ابو ذر نانها را به دست گرفت و مىگردانيد و نظر مىكرد ، سلمان گفت : اى ابو ذر براى چه ملاحظهء آن نانها مىكنى ؟ گفت : مىخواستم ملاحظه كنم كه خوب پخته است يا نه ، سلمان بسيار در غضب شد و گفت : بسيار جرأت مىنمائى كه نعمت الهى را سبك مىشمارى ، و اللّه كه در اين نان عمل كرده است آبى كه در زير عرش است ، ملائكه عمل كرده‌اند تا آن آب را به باد داده‌اند ، و باد آن را در ابر ريخته ، و ابر در آن كار كرده تا آن را بر زمين باريده ، و رعد و ملائكه در آن عمل كرده‌اند تا به جاهاى خود قطره‌هاى باران را گذاشته‌اند ، و در اين نان زمين و چوب و آهن و حيوانات و آتش و هيزم و نمك به كار رفته و در آن عمل كرده ، و آنچه در آن دخل دارد احصاء نمىتوان نمود ، پس چگونه تو اين شكر را مىتوانى كرد ؟\r\nابو ذر گفت : از سخن خود توبه كردم ، و استغفار مىنمايم ، و عذر تو را نيز مىخواهم ، و فرمود كه : مرتبهء ديگر سلمان ابو ذر را به ضيافت طلبيد ، و پارهء نان خشكى چند از انبان خود به درآورد ، و در آب فروبرد و نزد ابو ذر گذاشت ، ابو ذر گفت : چه نيكو نانى است كاشكى نمكى هم مىبود ، سلمان رفت و كاسهء خود را\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nگرو كرد و نمكى گرفت و حاضر ساخت ، ابو ذر نمك بر آن نان مىپاشيد و مىخورد ، و مىگفت : حمد و سپاس خداوندى را كه ما را اين قناعت روزى كرده است ، سلمان گفت : اگر قناعت مىداشتى كاسهء من به گرو نمىرفت « 1 » .\r\nو بدان كه چون كمال هر صفت كمالى در ممكن به آن مىشود كه اقرار به عجز از ادراك آن كمال بكند ، همچنين در مراتب شكر هرچند آدمى بيشتر شكر مىكند ، چون تفكّر مىنمايد در نعمتهائى كه خدا در وقت شكر بر او دارد ، و در اينكه ادوات و آنچه موقوف عليه اين شكر است همه از خداست ، و توفيق شكر هم از اوست ، مىداند كه در هر شكرى چندين هزار شكر ديگر بر او لازم مىشود ، و اقرار مىكند كه از عهدهء شكر او بيرون نمىتوان آمد .\r\nچنانچه منقول است كه حضرت صادق عليه السّلام فرمود : حق‌تعالى وحى نمود به حضرت موسى كه : اى موسى مرا شكر كن چنانچه حقّ شكر من است ، موسى گفت : خداوندا چگونه تو را شكر كنم چنانچه حقّ شكر توست ، و حال‌آنكه هر شكرى كه تو را كنم آن شكر هم نعمتى است از نعمتهاى تو ، خطاب رسيد : اى موسى الحال شكر مرا كردى ، كه دانستى شكر هم از من است ، و از شكر عاجزى « 2 » .\r\n\r\n\r\n","description":"","footnote":"\r\n( 1 ) بحار الانوار 71 / 45 - 46 ح 51 .\r\n( 2 ) اصول كافى 2 / 98 ح 27 .\r\n","page_name":" 332 ","page_number":332},
  {"content":"\r\n\r\n\r\nخصلت سوّم در توبه است\r\nبدان كه توبه از جملهء نعمتهاى عظمى است كه حق‌تعالى به اين امّت كرامت فرموده است ، به بركت پيغمبر آخر الزمان و اهل بيت او صلوات اللّه عليهم بر اين امّت آسان كرده است ؛ زيرا توبه‌هاى امم سابقه دشوار بود ، چنانچه در توبه گوساله‌پرستى امر شد شمشير بكشند و يكديگر را بكشند تا توبه ايشان مقبول شود ، و بر اين امّت بر پوشانيدن گناهان و توسعه در توبهء ايشان نعمتهاى عظيم فرموده است .\r\nچنانچه از حضرت صادق عليه السّلام منقول است كه حضرت رسول صلّى اللّه عليه و آله فرمود : چون بنده ارادهء حسنه مىكند ، اگر آن حسنه را نكرد به محض آن نيّت خير خدا يك حسنه در نامهء عمل او مىنويسد ، و اگر به جا آورد ده حسنه در نامهء عملش مىنويسد ، و چون ارادهء گناهى مىكند اگر بجا نياورد بر او چيزى نمىنويسند ، و اگر بجا آورد تا هفت ساعت او را مهلت مىدهند ، و ملك دست راست كه كاتب حسنات است به ملك دست چپ كه كاتب سيّئات است مىگويد : تعجيل مكن و زود منويس ، شايد حسنه‌اى بكند كه اين گناه را محو كند ؛ زيرا خدا مىفرمايد : به درستى كه حسنات سيّئات را بر طرف مىكند ، يا شايد استغفارى بكند كه گناهش آمرزيده شود ، پس اگر گفت : أستغفر اللّه الذي لا إله الّا هو عالم الغيب و الشهادة العزيز الحكيم الغفور الرحيم ذو الجلال و الاكرام و أتوب اليه ، بر او چيزى نمىنويسد ، و اگر هفت ساعت گذشت و حسنه و استغفار هيچ‌يك نكرد ، ملك\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدست راست به ديگرى مىگويد : بنويس بر اين شقىّ محروم « 1 » .\r\nو از حضرت صادق عليه السّلام مروى است كه : چون بنده‌اى توبهء نصوح مىكند كه عزم داشته باشد كه ديگر آن گناه را نكند ، و تدارك ما فات بكند ، خدا او را دوست مىدارد ، و در دنيا و آخرت بر او ستر مىنمايد ، راوى گفت : چگونه بر او ستر مىنمايد ؟ فرمود : از خاطر ملكين مىبرد آنچه را بر او نوشته‌اند از گناه ، و وحى مىفرمايد به اعضا و جوارح كه گناهان او را كتمان نمايند ، و وحى مىفرمايد به بقعه‌هاى زمين كه گناهانى كه بر روى شماها كرده است كتمان نمائيد ، پس چون به مقام حساب مىآيد هيچ‌چيز بر او به گناه گواهى نمىدهند « 2 » .\r\nو حضرت امام محمّد باقر عليه السّلام فرمود كه : شادى و فرح و خوشنودى خدا از توبه بنده‌اش زياده است از فرح شخصى كه در شب تارى راحله و توشهء گمشده خود را بيابد « 3 » .\r\nو حضرت صادق عليه السّلام فرمود : خدا دوست مىدارد بنده‌اى را كه فريب خورد و گناه كرد ، و هرچند كه گناه كند توبه كند ، و كسى كه در اصل گناه نكند بهتر است ، و ليكن خدا آن گناه‌كنندهء توبه‌كننده را نيز دوست مىدارد « 4 » .\r\nو حضرت امام محمّد باقر عليه السّلام فرمود كه : خدا وحى نمود به حضرت داود كه :\r\nبرو به نزد بنده‌ام دانيال ، و بگو به او مرا معصيت كردى تو را آمرزيدم ، باز معصيت كردى تو را آمرزيدم ، و ديگر معصيت كردى تو را آمرزيدم ، اگر مرتبهء چهارم معصيت كنى تو را نمىآمرزم ، چون داود آمد و تبليغ رسالت نمود ، گفت : اى\r\n\r\n\r\n","description":"","footnote":"\r\n( 1 ) اصول كافى 2 / 429 - 430 ح 4 .\r\n( 2 ) اصول كافى 2 / 430 - 431 ح 1 .\r\n( 3 ) اصول كافى 2 / 435 ح 8 .\r\n( 4 ) اصول كافى 2 / 435 ح 9 .\r\n","page_name":" 334 ","page_number":334},
  {"content":"\r\n\r\nپيغمبر خدا پيغام خدا را رسانيدى ، پس چون سحر شد دانيال با خداوند خود مناجات كرد كه : اى پروردگار من داود پيغمبر تو رسالتى به سوى من آورد ، به عزّت و جلالت قسم كه اگر تو مرا نگاه ندارى و حفظ نكنى معصيت خواهم كرد ، و ديگر معصيت خواهم كرد « 1 » .\r\nو از حضرت رسول صلّى اللّه عليه و آله به اسانيد معتبره منقول است كه فرمود : هركه توبه كند پيش از مرگش به يك سال توبهء او مقبول است ، پس فرمود : يك سال بسيار است ، هركه توبه كند قبل از مردنش به يك ماه توبهء او مقبول است ، پس فرمود : يك ماه بسيار است ، هركه توبه كند پيش از مردنش به يك هفته خدا توبه‌اش را قبول مىفرمايد ، پس فرمود : يك هفته بسيار است ، هركه توبه كند پيش از مردنش به يك روز توبه‌اش را قبول مىفرمايد ، پس فرمود : يك روز بسيار است ، هركه توبه كند پيش از آنكه معاينهء امور آخرت بكند ، توبه‌اش مقبول است « 2 » .\r\nو منقول است كه : هر دردى را دوائى است ، و دواى درد گناهان استغفار و توبه است « 3 » .\r\nو حضرت صادق عليه السّلام فرمود : بسا هست كه مؤمنى گناهى مىكند ، و بعد از بيست سال به خاطر مىآورد ، و توبه مىكند ، و آمرزيده مىشود ، و كافر گناهى مىكند كه همان ساعت فراموش مىكند « 4 » .\r\nو فرمود : هركه در هر روز صد مرتبه استغفر اللّه بگويد ، خدا هفتصد گناه او را\r\n\r\n\r\n","description":"","footnote":"\r\n( 1 ) اصول كافى 2 / 435 - 436 ح 11 .\r\n( 2 ) اصول كافى 2 / 440 ح 2 .\r\n( 3 ) اصول كافى 2 / 439 ح 8 .\r\n( 4 ) اصول كافى 2 / 438 ح 6 .\r\n","page_name":" 335 ","page_number":335},
  {"content":"\r\n\r\nمىآمرزد ، و خيرى نيست در بنده‌اى كه هر روز هفتصد گناه كند « 1 » .\r\nو فرمود حضرت عيسى بر جماعتى گذشت كه مىگريستند ، پرسيد اين جماعت بر چه مىگريند ؟ گفتند بر گناهان خود ، فرمود كه : ترك نكنند تا خدا ايشان را بيامرزد « 2 » .\r\nو حضرت رسول صلّى اللّه عليه و آله فرمود : هيچ‌كس نزد خدا محبوب‌تر نيست از مرد و زنى كه توبه كرده باشند « 3 » .\r\nو حضرت امير المؤمنين فرمود : عجب دارم از كسى كه نااميد مىشود از رحمت خدا ، و محوكننده گناهان با اوست ، پرسيدند كدام است محوكننده گناهان ؟\r\nفرمود : استغفار ، و فرمود : خود را معطّر و خوش‌بو كنيد به استغفار تا بوهاى بد گناهان شما را رسوا نكند « 4 » .\r\nو منقول است كه : روزى معاذ بن جبل گريان به خدمت حضرت رسول صلّى اللّه عليه و آله آمد و سلام كرد ، حضرت جواب فرمود ، و گفت : يا معاذ سبب گريهء تو چيست ؟ گفت :\r\nيا رسول اللّه در اين در جوانى پاكيزهء خوش صورتى ايستاده ، و گريه مىكند مانند زنى كه فرزندش مرده باشد ، و مىخواهد به خدمت تو بيايد ، حضرت فرمود : بياورش .\r\nچون بيامد سلام كرد ، حضرت جواب فرمود ، و پرسيد اى جوان چرا گريه مىكنى ؟ گفت : چگونه نگريم گناهانى كرده‌ام كه اگر خدا به بعضى از آنها مرا مؤاخذه نمايد به جهنّم خواهد برد ، و گمان من اين است كه مرا مؤاخذه خواهد كرد ، و نخواهد آمرزيد ، حضرت فرمود : به خدا شرك آورده‌اى ، گفت : پناه مىبرم\r\n\r\n\r\n","description":"","footnote":"\r\n( 1 ) اصول كافى 2 / 439 ح 10 .\r\n( 2 ) بحار الانوار 6 / 20 ح 7 .\r\n( 3 ) بحار الانوار 6 / 21 ح 15 .\r\n( 4 ) بحار الانوار 6 / 22 ح 18 .\r\n","page_name":" 336 ","page_number":336},
  {"content":"\r\n\r\nبه خدا از اينكه به او مشرك شده باشم ، فرمود : كسى را به ناحق كشته‌اى ، گفت : نه حضرت فرمود : خدا گناهانت را مىبخشد اگر چه مانند كوهها باشد در عظمت .\r\nگفت : گناهان من از كوهها عظيم‌تر است ، فرمود : خدا گناهانت را مىآمرزد اگر چه مثل زمين‌هاى هفت‌گانه و درياها و درختان و آنچه در زمين است از مخلوقات خدا بوده باشد ، گفت : از آنها نيز بزرگتر است ، فرمود : خدا گناهانت را مىآمرزد اگر چه مثل آسمانها و ستارگان و عرش و كرسى باشد ، گفت : از اينها نيز بزرگتر است ، حضرت غضبناك به سوى او نظر فرمود و گفت : اى جوان گناهان تو عظيم‌تر است يا پروردگار تو ، آن جوان بر رو درافتاد ، و گفت : منزّه است پروردگار من ، و هيچ‌چيز از پروردگار من اعظم نيست ، و او از همه چيز بزرگوارتر است ، حضرت فرمود : مگر مىآمرزد گناهان عظيم را به غير از پروردگار عظيم ، جوان گفت : نه و اللّه يا رسول اللّه ، و ساكت شد .\r\nحضرت فرمود : اى جوان يكى از گناهان خود را نمىگوئى ؟ گفت : هفت سال بود قبرها را مىشكافتم ، و كفن مرده‌ها را مىدزديدم ، پس دخترى از انصار مرد او را دفن كردند ، چون شب درآمد رفتم و قبر او را شكافتم ، و او را بيرون آوردم ، و كفنش را برداشتم ، و او را عريان در كنار قبر گذاشتم و برگشتم ، در اين حال شيطان مرا وسوسه كرد ، و او را در نظر من زينت مىداد و مىگفت : آيا سفيدى بدنش را نديدى ، و فربهى رانش را نديدى ، و مرا چنين وسوسه مىكرد ، تا برگشتم و با او وطى كردم ، و او را با حال جنابت گذاشتم ، و برگشتم ، ناگاه صدائى از پى سر خود شنيدم كه مىگفت : اى جوان واى بر تو از حاكم روز قيامت نترسيدى روزى كه من و تو به مخاصمه نزد او بايستيم ، مرا چنين عريان در ميان مردگان گذاشتى ، و از قبرم بدر آوردى ، و كفنم را دزديدى ، و مرا گذاشتى كه با جنابت محشور شوم ، پس واى بر تو از آتش جهنم ، پس جوان گفت : من با اين اعمال گمان ندارم بوى بهشت را بشنوم هرگز .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nحضرت فرمود : دور شو اى فاسق ، كه مىترسم به آتش تو بسوزم ، چه بسيار نزديكى تو به جهنّم ، حضرت مكرّر اين را مىفرمودند ، تا آن جوان بيرون رفت ، پس به بازار مدينه آمد ، و توشه گرفت و به يكى از كوههاى مدينه رفت ، و پلاسى پوشيد ، و مشغول عبادت شد ، و دستهايش را در گردن غل كرد ، و فرياد مىكرد :\r\nپروردگارا اينك بندهء تو است بهلول در خدمت تو ايستاده دستش را در گردن خود غل كرده ، پروردگارا تو مرا مىشناسى ، و گناه مرا مىدانى ، خداوندا پشيمان شده‌ام به نزد پيغمبرت رفتم ، و اظهار توبه كردم مرا دور كرد ، و خوف مرا زياده كرد ، پس سؤال مىكنم از تو به حقّ نامهاى بزرگوارت ، و به جلال و عظمت پادشاهيت كه مرا نااميد نگردانى اى خداوند من ، و دعاى مرا رد نفرمائى ، و مرا از رحمت خود مأيوس نكنى ، تا چهل شبانه‌روز مىگفت و مىگريست و درندگان و حيوانات بر او مىگريستند .\r\nچون چهل روز تمام شد ، دست به آسمان بلند كرد ، و گفت : خداوندا حاجت مرا چه كردى ؟ اگر دعاى مرا مستجاب و گناه مرا آمرزيده‌اى به پيغمبرت وحى فرما كه من بدانم ، و اگر دعاى من مستجاب نشده و آمرزيده نشده‌ام و مىخواهى مرا عقاب كنى ، پس آتشى بفرست مرا بسوزد ، يا به عقوبتى مرا در دنيا مبتلا كن ، و از فضيحت روز قيامت خلاصم كن ، پس خداوند عالميان اين آيه را فرستاد : آن جماعتى كه فاحشه مىكنند ، يعنى زنا و ظلم بر خود مىكنند به مرتكب شدن گناهان بزرگتر از زنا از شكافتن قبر و كفن دزديدن ، و خدا را به ياد مىآورند پس استغفار مىكنند از گناهان خود ، يعنى از خدا مىترسند ، و به زودى توبه مىكنند ، و كى مىآمرزد گناهان را به غير از خداوند عالميان .\r\nمىفرمايد كه : يا محمّد بندهء من نزد تو آمد تائب و پشيمان او را راندى و دور كردى ، پس به كجا رود ، و رو به كه آورد ، و از كه سؤال كند ، غير از من كه گناهش را\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبيامرزد ، و بعد از آن در آيه فرمود كه : بعد از گناهان مصر نيستند بر كرده‌هاى خود ، و مىدانند بدى اعمال خود را ، جزاى ايشان آمرزش پروردگار ايشان است ، و بهشت‌ها كه جارى مىشود از زير آنها نهرها ، و هميشه در آن بهشت‌ها هستند ، و بسيار نيكوست مزد عمل‌كنندگان از براى خدا .\r\nچون اين آيه نازل شد ، حضرت بيرون آمدند ، و مىخواندند و تبسّم مىفرمودند ، و احوال بهلول را مىپرسيدند ، معاذ گفت : يا رسول اللّه شنيدم كه در فلان موضع است ، حضرت با صحابه متوجّه آن كوه شدند ، و بر آن كوه بالا رفتند ، ديدند آن جوان در ميان دو سنگ ايستاده ، و دستها را در گردن بسته ، و رويش از حرارت آفتاب سياه شده ، و مژه‌هاى چشمش از بسيارى گريه ريخته ، و مىگويد :\r\nاى خداوند من مرا به صورت نيكو خلق كردى ، كاش مىدانستم كه نسبت به من چه اراده دارى ؟ آيا مرا در آتش خواهى سوخت ؟ يا در جوار خود در بهشت ساكن خواهى كرد ؟ الهى احسان نسبت به من بسياره كرده‌اى ، و نعمت بسيار بر من دارى ، كاش مىدانستم كه آخر امر من چه خواهد بود ؟ آيا مرا به عزّت به بهشت مىبرى ، يا به مذلّت به جهنّم مىفرستى ، الهى گناه من از آسمانها و زمين و كرسى واسع و عرش عظيم بزرگتر است ، چه بودى اگر مىدانستم كه گناه مرا خواهى آمرزيد ، يا در قيامت مرا رسوا خواهى كرد ، از اين باب سخنان مىگفت و مىگريست ، و خاك بر سر مىريخت .\r\nپس حضرت به نزديك او رفتند ، و دستش را از گردنش گشودند ، و به دست مبارك خاك از سرش پاك كردند ، و فرمودند : اى بهلول بشارت باد كه تو آزادكردهء خدائى از آتش جهنّم ، پس به صحابه فرمود : تدارك گناهان خود بكنيد چنانچه\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nبهلول كرد ، و آيه را بر او خواندند ، و او را به بهشت بشارت دادند « 1 » .\r\nو بايد دانست كه توبه را شرايط و بواعث هست .\r\nاوّل : باعث توبه كه آدمى را بر توبه مىدارد آن است كه تفكّر كند در عظمت خداوند كه معصيت او كرده است ، و در عظمت گناهانى كه مرتكب شده است ، و در عقوبات گناهان ، و نتيجه‌هاى دنيا و آخرت ، و آنها كه در آيات و اخبار وارد شده است ، و شمّه‌اى از آنها بعد از اين بيان خواهد شد ، و تفكّر نمايد كه چه منفتها و فوائد عظيمه به‌سبب گناهان از او فوت شده است ، تا اين تفكّرات باعث اين شود كه او را تألّم و تأسّف حاصل شود از فوت آن محبوبات و تحصيل آن عقوبات ، و اين ندامت او را باعث مىشود بر سه چيز كه توبه مركّب از اينهاست .\r\n( اوّل ) : از آنها تعلّق به حال دارد ، كه الحال ترك آن گناهان كه مرتكب آنها بوده است بكند .\r\n( دوّم ) : متعلّق است به آينده ، كه عزم جزم بكند بعد از اين عود به اين گناهان نكند تا آخر عمر .\r\n( سوّم ) : متعلّق است به گذشته ، كه پشيمان باشد از گذشته‌ها ، و تدارك گذشته‌ها بكند اگر تدارك داشته باشد .\r\nو بدان كه گناهانى كه از آن توبه واقع مىشود بر چند قسم است .\r\n( اوّل ) آن گناه مستلزم حكمى ديگر به غير از عقوبت آخرت نباشد ، مانند پوشيدن حرير براى مردان ، و در توبهء اين گناه همين ندامت و عزم بر نكردن كافى است براى بر طرف شدن عقاب اخروى .\r\n\r\n\r\n","description":"","footnote":"\r\n( 1 ) بحار الانوار 6 / 23 - 26 ح 26 .\r\n","page_name":" 340 ","page_number":340},
  {"content":"\r\n\r\n( دوّم ) آن است كه مستلزم حكم ديگر هست ، و آن بر چند قسم است : يا حقّ خداست ، يا حقّ خلق ، اگر حقّ خداست يا حقّ مالى است ، مثل آنكه گناهى كرده است مىبايد بنده‌اى آزاد كند ، پس اگر قادر بر آن باشد ، تا به عمل نياورد به محض ندامت رفع عقاب از او نمىشود ، و واجب است كه آن كفّاره را ادا كند ، يا حق غير مالى است ، مثل آنكه نماز يا روزه از او فوت شده است ، بايد قضاى آنها را به جا آورد .\r\nو اگر كارى كرده است كه حدّى خدا بر آن مقرّر ساخته است ، مثل آنكه شراب خورده است ، پس اگر پيش حاكم شرع ثابت نشده است اختيار دارد مىخواهد توبه مىكند ميان خود و خدا ، و اظهار آن نمىكند ، و مىخواهد نزد حاكم اقرار كند كه او را حد بزند ، و اظهار نكردن بهتر است .\r\nو اگر حقّ الناس باشد ، اگر حقّ مالى است واجب است كه به صاحب مال يا وارث او برساند ، و اگر حقّ غير مالى باشد ، اگر كسى را گمراه كرده است ، مىبايد او را ارشاد نمايد ، و اگر قصاص باشد مشهور ميان علما آن است كه بايد به مستحقّ قصاص اعلام كند من چنين كارى كرده‌ام كه از تو مستحقّ كشتن يا قصاص شده‌ام ، و تمكين خود بكند كه اگر صاحب حق خواهد او را قصاص كند ، و اگر حدّى باشد مثل اينكه فحش گفته است ، پس اگر طرف بداند اين اهانت نسبت به او واقع شده است ، مىبايد تمكين خود بكند از براى حد ، و اگر نداند خلاف است ميان علما ، و اكثر را اعتقاد اين است كه گفتن به طرف باعث آزار و اهانت اوست لازم نيست ، و همچنين اگر غيبت كسى كرده باشد ، و در باب غيبت مذكور خواهد شد .\r\nو اكثر علما را اعتقاد اين است كه اينها واجبى چندند بر سر خود ، و شرط توبه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nنيستند ، و اصل توبه بدون اينها متحقّق مىشود ، و به ترك اينها عقاب خواهد داشت ، و ظاهر بعضى احاديث اين است كه اينها شرط قبول توبه‌اند .\r\nو توبهء كامل آن است كه تدارك ما فات به قدر امكان بكند ، و آنچه از ثمرات گناهان در نفس او حاصل شده آنها را ازاله نمايد ، چنانچه حضرت در حديث گذشته اشاره به آن فرمود ، كه اول به يك سال تحديد فرمود ، كه در توبهء كامل شرط است يك سال بعد از آن به رياضات و مجاهدات تدارك ما فات بكند ، و بعد از آن توبه ناقص‌تر يك ماه است ، و همچنين تا يك روز ، و اقلّ مرتبهء اجزاء توبه آن است كه معاينه امور آخرت نشده باشد ، كه بعد از آنكه معاينهء امور آخرت شد ديگر توبه مقبول نيست .\r\nو از حضرت امير المؤمنين عليه السّلام منقول است كه : شخصى در حضور آن حضرت گفت : استغفر اللّه ، حضرت فرمود : مىدانى استغفار چيست ؟ استغفار درجهء علّيين است ، و آن اسمى است كه بر شش چيز اطلاق مىكنند ، و شش جزو دارد :\r\n( اوّل ) : پشيمانى بر گذشته . ( دوّم ) : عزم بر اينكه ديگر عود نكنى هرگز ( سوّم ) :\r\nآنكه حقّ مخلوقين را به ايشان برسانى ، كه چون خدا را ملاقات نمائى پاك باشى ، و هيچ حقّى از مردم در ذمّهء تو نباشد ، ( چهارم ) : آنكه هر واجب كه از تو فوت شده باشد بجا آورى ، ( پنجم ) : آن گوشتى كه به حرام در بدن تو روئيده آن را به اندوه و حزن و مشقّت بگدازى تا پوست به استخوان بچسبد ، و گوشت تازه‌اى در ميان پوست و استخوان برويد .\r\n( ششم ) : آنكه به بدن خود الم طاعت بچشانى آن‌قدر كه لذّت معصيت را به آن چشانيده‌اى « 1 » .\r\n\r\n\r\n","description":"","footnote":"\r\n( 1 ) بحار الانوار 6 / 36 - 37 ح 59 .\r\n","page_name":" 342 ","page_number":342},
  {"content":"\r\n\r\n\r\n[ يا أبا ذر انّك في ممرّ الليل و النهار في آجال منقوصة ، و أعمال . . . . 
  ]\r\nيا أبا ذر انّك في ممرّ الليل و النهار في آجال منقوصة ، و أعمال محفوظة ، و الموت يأتي بغتة ، و من يزرع خيرا يوشك أن يحصد خيرا ، و من يزرع شرّا يوشك أن يحصد ندامة ، و لكلّ زارع ما زرع .\r\nاى ابو ذر تو در گذرگاه شب و روزى كه بر تو مىگذرند ، و از جل و عمر تو كم مىكنند ، و خدا و ملائكه عملهاى تو را حفظ و ثبت مىكنند ، و مرگ ناگاه و بىخبر مىرسد ، و هركه تخم خير و نيكى در دنيا مىكارد به زودى در آخرت حاصل نيكى و سعادت درو مىكند ، و هركه تخم بدى در اين دنيا مىپاشد عن‌قريب حاصل ندامت و پشيمانى درو مىكند ، و هر زراعت‌كننده‌اى مثل آنچه زراعت مىكند مىيابد .\r\n\r\n[ طلب روزى حلال 
  ]\r\nيا أبا ذر لا يسبق بطيء بحظّه ، و لا يدرك حريص ما لم يقدّر له ، رمن اعطي خيرا فاللّه أعطاه ، و من وقي شرّا فاللّه وقاه .\r\nاى ابو ذر كسى كه سستى كند در طلب روزى ، ديگرى بهرهء او را نمىبرد ، و كسى كه حريص باشد و بسيار سعى كند در طلب رزق ، و زياده از آنچه خدا مقرّر كرده است به او نمىرسد ، و هركه خيرى به او مىرسد خدا به او عطا فرموده است و بايد از جانب خدا داند ، و كسى كه شرّى و بدى از او دور مىشود خدا از او دور گردانيده ، و او را حفظ كرده و بايد كه خدا را شكر كند .\r\nبدان كه به مقتضاى آيات و احاديث بسيار روزى عبارت از چيزى چند است كه صاحب حيات به آن منتفع شود ، خواه خوردنى باشد ، و خواه پوشيدنى ، و خواه\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nغير آنها ، مقدّر است از جانب حق سبحانه و تعالى از براى هركس يك قدرى بر وفق حكمت و مصلحت ، و خلاف است كه آيا حرام روزى مقدّر است يا نه ، و حق اين است كه خدا از براى هركس از مصارف حلال روزى مقدّر ساخته كه اگر متوجّه حرام نشوند به ايشان برسد ، و به‌قدر آنچه از حرام متصرّف مىشوند از روزى حلال ايشان بازمىگيرد .\r\nچنانچه به سند صحيح از حضرت امام محمّد باقر عليه السّلام منقول است كه : حضرت رسول صلّى اللّه عليه و آله در حجّة الوداع فرمود : به درستى كه روح الامين در دل من دميد كه هيچ نفسى نمىميرد تا روزى مقدّر خود را تمام صرف نكند ، پس از خدا بترسيد و تقوا و پرهيزكارى را پيشهء خود كنيد ، و اجمال كنيد در طلب روزى ، و بسيار سعى مكنيد ، و اگر چيزى از روزى دير به شما برسد شما را باعث نشود كه از راه حرام طلب كنيد ، و معصيت خدا را وسيلهء تحصيل روزى ننمائيد به درستى كه خدا روزى را حلال قسمت كرده است ، و حرام قسمت نكرده است ، پس كسى كه تقوا ورزد و گناهان را ترك نمايد ، و بر تنگى روزى صبر كند ، روزى او از حلال به او مىرسد ، و كسى كه پردهء ستر الهى را به درد ، و از غير حلال معاش خود را اخذ كند ، كسر مىكند خدا از روزى حلال او ، و در قيامت حساب از او مىطلبد « 1 » .\r\nو بدان كه احاديث در طلب رزق بسيار است ، و احاديث در دعا كردن براى روزى بسيار است ، و كسى گمان نكند كه چون روزى مقدّر است سعى و دعا بىفايده است ؛ زيرا كه بعضى از روزى چنان مقدّر شده است كه بىسعى حاصل شود ، و بعضى مقدّر شده است كه با سعى حاصل شود ، و بعضى مقدّر شده است كه با دعا به دست آيد ، پس آدمى مىبايد موافق فرمودهء خدا سعى بكند ، و مبالغهء\r\n\r\n\r\n","description":"","footnote":"\r\n( 1 ) بحار الانوار 103 / 35 ح 68 .\r\n","page_name":" 344 ","page_number":344},
  {"content":"\r\n\r\nبسيار در سعى نكند ، و سعى را مانع عبادت و بندگى خدا نكند ، و با وجود سعى توكّل بر خدا داشته باشد .\r\nو بداند از سعى بدون مشيّت الهى چيزى حاصل نمىشود ، و به زيادتى حرص و سعى كردن و ترك عبادت الهى نمودن چيزى بر مقدّر نمىافزايد ، و دعا نيز بكند و بداند كه دعا دخيل است ، و از جملهء اسباب تقدير روزى است ، و اگر نه ترك كردن تجارت و سعى مذموم است ، و احاديث متواتره بر اين مضمون وارد است .\r\nو ايضا بايد كه روزى را از جانب خدا داند ، و جميع خيرات و دفع جميع شرور را از او داند ، و اگر خدا كسى را واسطه كند و احسانى به او بكند شكر احسان او بكند ، بلكه مىبايد هركه از خلق به او نيكى و احسان كند ، حقّ نعمت او را بشناسد ، و شكر او را بكند ، امّا اعتماد بر او نكند ، و او را رازق خود نداند ، و براى خوشنودى او مخالفت پروردگار خود نكند ، و بداند كه خدا او را واسطه كرده است كه اين روزى به او رسيده است ، و اگر خدا نمىخواست او قادر بر ايصال اين نعمت نبود .\r\nچنانچه از حضرت على بن الحسين عليهما السّلام منقول است كه : حق‌تعالى روز قيامت به بنده‌اى از بندگانش فرمايد : آيا شكر كردى فلان شخص را ؟ گويد : نه بلكه تو را شكر كردم ، فرمايد : چون او را شكر نكردى مرا نيز شكر نكردى ، پس حضرت فرمود : شكركننده‌ترين شما كسى است كه شكر مردم را بيشتر كند « 1 » .\r\nو از حضرت صادق عليه السّلام منقول است كه : از درستى يقين مرد مسلمان آن است كه راضى نگرداند مردم را به غضب الهى ، و ملامت نكند مردم را بر چيزى كه خدا به او نداده ؛ زيرا روزى را حرص حريص نمىكشاند ، و نخواستن و كراهيّت كسى\r\n\r\n\r\n","description":"","footnote":"\r\n( 1 ) بحار الانوار 71 / 38 ح 25 .\r\n","page_name":" 345 ","page_number":345},
  {"content":"\r\n\r\nدور نمىكند ، و اگر كسى از روزى خود بگريزد چنانچه از مرگ مىگريزد البتّه روزى او را دريابد ، چنانچه مرگ او را درمىيابد « 1 » .\r\nو به سند معتبر از حسين بن علوان منقول است كه گفت : در مجلسى بوديم كه طالبان علم در آنجا حاضر بودند در بعضى از سفرها ، و نفقه‌ام منتهى شده بود ، بعضى از اصحاب به من گفت : از براى رفع اين پريشانى كى را گمان دارى ؟ و امّيد به كى دارى ؟ گفتم : به فلان شخص ، گفت : و اللّه حاجتت برآورده نمىشود ، و به اميد خود نمىرسى ، گفتم : چه مىدانى كه چنين خواهد بود ؟\r\nگفت : حضرت امام جعفر صادق عليه السّلام فرمود : در بعضى از كتب سماوى خواندم كه خداوند عالميان مىفرمايد : به عزّت و جلال و مجد و بزرگوارى و رفعت خودم قسم مىخورم ، كه قطع مىكنم امّيد هركس را كه از غير من امّيدى داشته باشد به يأس و نااميدى ، و بر او مىپوشانم جامهء مذلّت و خوارى را به نزد مردم ، و از ساحت قرب خود او را دور مىكنم ، و از فضل خود او را محروم مىنمايم ، آيا در سختيها و شدّتها امّيد از غير من مىدارد ، و حال آنكه شدايد و بلاها به دست من است ، و به فكر خود در ديگران را مىكوبد ، و حال آنكه كليد همهء درها به دست من است ، و درها همه بسته است ، و درگاه من براى دعاكنندگان باز است ، كى امّيد به من آورد در بلاها و رو به من نمود كه او را محروم كردم ، و كى از براى مطلب عظيمى به درگاه من آمد كه امّيد او را قطع كردم و آرزوها و مطلبهاى بندگان خود را نزد خود حفظ كرده‌ام ، كه در روز احتياج به ايشان برسانم ، به حفظ من راضى نيستند .\r\nو پر كرده‌ام آسمانها را از جماعتى كه هرگز از تسبيح من ملال و سستى به هم\r\n\r\n\r\n","description":"","footnote":"\r\n( 1 ) بحار الانوار 103 / 35 ح 67 .\r\n","page_name":" 346 ","page_number":346},
  {"content":"\r\n\r\nنمىرسانند ، و امر كرده‌ام ايشان را كه درهاى فيض و رحمت را ميان من و بندگان من نبندند ، پس اعتماد به قول من نمىكنند ، آيا نمىداند كسى كه بلائى از بلاها بر او نازل شود كه كسى غير از من رفع آن نمىتواند كرد مگر به اذن من ، چرا اين بنده از من چنين غافل است ؟ به او عطا كردم از جود و رحمت خود چيزى چند را كه از من نطلبيده بود ، چون از او بازگرفتم از من نمىطلبد كه به او رد كنم ، و از ديگران سؤال مىكند .\r\nآيا گمانش اين است كه من نطلبيده مىدهم ، بعد از طلبيدن و سؤال كردن نخواهم داد ؟ آيا من بخيلم كه بنده مرا بخيل مىداند ؟ آيا جود و كرم از من نيست ؟\r\nآيا عفو و رحمت به دست من نيست ؟ مگر من نيستم محلّ آرزوهاى خلايق و اميد بندگان ، پس كى امّيد ايشان را از من رد مىتواند كرد ؟ آيا از من نمىترسند آنهائى كه از غير من امّيد دارند و طلب مىنمايند ؟ اگر اهل آسمانها و زمين همه از من آرزو بخواهند و حاجت بطلبند ، و به هريك از ايشان آنچه همه طلبيده‌اند بدهم ، از ملك و پادشاهى من مثل يك عضو مورچه كم نمىشود ، و چگونه كم شود ملكى كه من پادشاه آن ملك باشم ، پس بدا حال كسى كه از رحمت من نااميد شود ، و بدا حال كسى كه معصيت چون من خداوندى كند و از من نترسد « 1 » .\r\n\r\n[ يا أبا ذر المتّقون سادة ، و الفقهاء قادة ، و مجالستهم زيادة ، . . . . 
  ]\r\nيا أبا ذر المتّقون سادة ، و الفقهاء قادة ، و مجالستهم زيادة ، انّ المؤمن ليرى ذنبه كأنّه تحت صخرة يخاف أن تقع عليه ، و انّ الكافر ليرى ذنبه كأنّه ذباب مرّ على أنفه .\r\nيا أبا ذر انّ اللّه تبارك و تعالى اذا أراد بعبد خيرا جعل الذنوب بين\r\n\r\n\r\n","description":"","footnote":"\r\n( 1 ) بحار الانوار 71 / 130 - 131 ح 7 .\r\n","page_name":" 347 ","page_number":347},
  {"content":"\r\n\r\nعينيه ممثّلة ، و الاثم عليه ثقيلا وبيلا ، و اذا أراد بعبد شرّا أنساه ذنوبه .\r\nيا أبا ذر لا تنظر الى صغر الخطيئة ، و لكن انظر الى من عصيت .\r\nيا أبا ذر انّ نفس المؤمن أشدّ ارتكاضا من الخطيئة من العصفور حين يقذف به في شركه .\r\nيا أبا ذر من وافق قوله فعله ، فذلك الذي أصاب حظّه ، و من خالف قوله فعله فانّما يوبّخ نفسه .\r\nيا أبا ذر الرجل ليحرم رزقه بالذنب يصيبه .\r\nاى ابو ذر متقيان و پرهيزكاران بزرگوارانند ، و فقها و علما قائد و رهنماى مردمانند ، و هم‌نشينى علما كردن موجب زيادتى علم و كمالات است ، و مؤمن گناه خود را چنان عظيم مىبيند و از آن در حذر است كه گويا در زير سنگى است مىترسد بر سرش فرود آيد ، و كافر گناه خود را سهل مىداند كه گويا مگسى بر بينى او نشست و گذشت .\r\nاى ابو ذر هرگاه حق‌تعالى خير و سعادت بنده‌اى را خواهد ، گناهان او را پيوسته در ميان دو چشم او ممثّل مىكند كه منظور نظر او باشد ، و گناهان را بر او گران و دشوار مىنمايد ، و اگر سعادت بنده‌اى را نخواهد و او شقى باشد گناه را از خاطر او فراموش مىسازد .\r\nاى ابو ذر نظر مكن به كوچكى گناه ، و ليكن نظر كن به بزرگوارى و عظمت خداوندى كه معصيت او كرده‌اى .\r\nاى ابو ذر نفس مؤمن اضطرابش از گناهان بيشتر است از اضطراب گنجشكى كه در دام افتاده باشد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nاى ابو ذر هركه گفتارش با كردارش موافق باشد ، پس او بهرهء خود را از سعادت يافته است ، و اگر قولش نيكو و كردارش بد باشد ، در قيامت خود را سرزنش و ملامت خواهد كرد .\r\nاى ابو ذر بسيار كس از روزى خود محروم مىگردد به‌سبب گناهى كه از او صادر مىشود .\r\n\r\n[ صحبت با علما 
  ]\r\nبدان كه تقوا درجهء رفيعى است از درجات مقرّبان ، و بعد از اين مجملى از احوال متّقيان انشاء اللّه مذكور خواهد شد ، و مجالست و هم‌نشينى علماى ربّانى كه به شرايط علم عمل كرده باشند ، و به آثار آنچه دانسته‌اند متّصف شده باشند ، موجب سعادت دنيا و آخرت است .\r\nچنانچه از حضرت امام موسى عليه السّلام منقول است كه با عالم صحبت داشتن بر روى مزبله‌ها بهتر است از سخن گفتن و مصاحبت كردن با جاهل بر روى فرشها و تكيه‌گاههاى زيبا « 1 » .\r\nو به سند معتبر منقول است از حضرت رسول صلّى اللّه عليه و آله كه : حواريّان به حضرت عيسى گفتند : با چه جماعت هم‌نشينى كنيم ؟ فرمود : با كسى بنشينيد كه خدا را به ياد شما آورد ديدن او ، و علم شما را بيفزايد ، و سخن گفتن او و ديدن عمل او شما را به آخرت راغب گرداند « 2 » .\r\nو منقول است كه : لقمان به فرزند خود گفت : به ديدهء بصيرت نظر كن ، و از روى بينائى مجالس را براى خود اختيار كن ، پس اگر بينى جماعتى را كه خدا را ياد مىكنند با ايشان بنشين ، اگر تو عالم باشى علم تو براى تو نفع خواهد كرد در اين\r\n\r\n\r\n","description":"","footnote":"\r\n( 1 ) اصول كافى 1 / 39 ح 2 .\r\n( 2 ) اصول كافى 1 / 39 ح 3 .\r\n","page_name":" 349 ","page_number":349},
  {"content":"\r\n\r\nمجلس ، و اگر جاهل باشى آن جماعت تو را تعليم خواهند كرد ، و گاه باشد رحمتى كه از خدا نازل گردد بر ايشان تو را با ايشان فراگيرد ، و اگر جماعتى را بينى كه در ياد خدا نيستند با ايشان منشين ، كه اگر عالم باشى چون با ايشان نشينى علم تو به تو نفع نمىدهند ، و اگر جاهل باشى جهل تو را زياده مىكنند ، و شايد كه عقوبتى بر ايشان نازل شود و تو را فراگيرد « 1 » .\r\nو بدان كه مفاسد گناهان هرچند صغيره باشند عظيم است ، و موجب جرأت شيطان و سلب توفيق خداوند عالميان مىشود ، و باعث قساوت قلب و سياهى دل و دورى از رحمت الهى است ، بلكه مكروهات را سهل نمىبايد شمرد ، كه ارتكاب مكروهات موجب دخول در محرّمات و گناهان صغيره مىشود ، و بر گناهان صغيره كه مصر شدند و توبه نكردند خود كبيره مىشوند ؛ زيرا كه اصرار بر صغيره كبيره است ، و باعث جرأت بر گناهان كبيره نيز مىشود ، و ارتكاب كباير آدمى را به كفر و شرك مىرساند نعوذ باللّه منه ، پس بايد گناهان را خرد نشمارند ، و نظر به عظمت پروردگار كنند كه معصيت او سهل نمىباشد .\r\nچنانچه حضرت امير المؤمنين عليه السّلام فرمود كه صغيره نمىباشد عمل خيرى كه در روز قيامت نفع دهد ، و صغيره نمىباشد چيزى كه در روز قيامت ضرر برساند .\r\nاز حضرت امام رضا عليه السّلام منقول است كه : گناهان صغيره راههايند به گناهان كبيره ، و كسى كه در اندك از خدا نترسد در بسيار هم نمىترسد ، و اگر خدا مردم را به بهشت و دوزخ نمىترسانيد ، واجب بود بر مردم كه او را اطاعت كنند و معصيت او نكنند ، براى تفضّلهائى كه به ايشان فرموده ، و احسانها كه نسبت به ايشان كرده ،\r\n\r\n\r\n","description":"","footnote":"\r\n( 1 ) اصول كافى 1 / 39 ح 1 .\r\n","page_name":" 350 ","page_number":350},
  {"content":"\r\n\r\nو نعمتهائى كه بدون استحقاق بر ايشان فرستاده « 1 » .\r\nو حضرت رسول صلّى اللّه عليه و آله فرمود : حقير مشماريد چيزى از بدى را هرچند خرد نمايد در نظر شما ، و اعمال خير خود را بسيار مدانيد هرچند بسيار باشد در نظر شما ، كه كبيره باقى نماند با استغفار ، و صغيره صغير نيست با اصرار « 2 » .\r\nو امام محمّد باقر عليه السّلام فرمود : از جملهء گناهانى كه آمرزيده نمىشود ، آن است كه كسى بگويد كاشكى مرا مؤاخذه نمىكردند مگر به همين گناه « 3 » .\r\nو حضرت امير المؤمنين فرمود : هيچ بنده‌اى نيست مگر اينكه بر او چهل پرده پوشيده است ، تا هنگامى كه چهل گناه كبيره بكند ، پس تمام آن پرده‌ها از او دريده مىشود ، پس ملائكهء حافظان اعمال مىگويند : خداوندا اين بندهء تو پرده‌هاى ستر تو همه از او گشوده شد ، خدا به ايشان وحى مىفرمايد : او را به بالهاى خود بپوشانيد ، پس هيچ قبيحى را نمىگذارد مگر اينكه مرتكب مىشود ، و خود را به افعال قبيحهء خود در ميان مردم مىستايد ، پس ملائكه مىگويند : خداوندا اين بنده هيچ گناهى را ترك نمىكند ، و ما را شرم مىآيد از كارهاى او ، پس خدا وحى مىفرمايد كه : بالهاى خود را از او برداريد ، بعد از آن اظهار عداوت ما اهل بيت مىنمايد ، و در اين هنگام خدا را در آسمان و زمين رسوا مىكند ، پس ملائكه مىگويند : خداوندا اين بندهء تو چنين پرده دريده و رسوا ماند ، مىفرمايد : اگر من خيرى در او مىدانستم نمىگفتم شما بال خود را از او برداريد « 4 » .\r\nو ايضا منقول است كه آن حضرت فرمود : ترك گناه كردن آسان‌تر است از طلب\r\n\r\n\r\n","description":"","footnote":"\r\n( 1 ) بحار الانوار 73 / 353 ح 55 .\r\n( 2 ) بحار الانوار 73 / 355 ح 62 .\r\n( 3 ) بحار الانوار 73 / 355 ح 63 .\r\n( 4 ) بحار الانوار 73 / 355 ح 61 .\r\n","page_name":" 351 ","page_number":351},
  {"content":"\r\n\r\nتوبه كردن ، و چه بسيار شهوت يك ساعت كه باعث اندوه دور و دراز مىشود ، و مرگ دنيا را رسوا كرده است ، و از براى عاقل در دنيا جاى فرح و شادى نگذاشته است « 1 » .\r\nو حضرت صادق عليه السّلام فرمود : اگر خدا خير بنده‌اى را مىخواهد و او گناهى مىكند ، او را به بلائى مبتلا مىكند كه استغفار را ياد آورد و توبه كند ، و كسى را كه خير در او نمىبيند ، چون گناهى كرد استغفار را از خاطر او محو مىنمايد ، و او را در نعمت مىدارد ، چنانچه مىفرمايد : ما استدراج و آزمايش مىكنيم ايشان را از جهتى كه نمىدانند ، يعنى در هنگام معاصى به ايشان نعمت مىدهيم « 2 » .\r\nو حضرت صادق عليه السّلام فرمود : خدا دوست مىدارد بنده‌اى را كه در گناهان عظيم رو به درگاه او آورد ، و از او طلب آمرزش نمايد ، و دشمن مىدارد بنده‌اى را كه اندك گناهى كرده باشد ، و آن را حقير و خفيف شمارد « 3 » .\r\nو ايضا فرمود : بپرهيزيد از گناهان حقير شمرده شده كه آنها آمرزيده نمىشود ، پرسيدند كدام گناهان است ؟ فرمود : كسى گناهى كند و گويد : خوشا حال من اگر غير اين گناه نداشته باشم .\r\nو فرمود كه حضرت رسول صلّى اللّه عليه و آله به صحراى خشك ساده‌اى رسيدند به صحابه فرمودند : هيزم جمع كنيد ، صحابه گفتند : يا رسول اللّه در اين زمين هيزم نيست ، فرمود : هرچه به دست آيد بياوريد ، پس آوردند تا بسيار جمع شد ، حضرت رسول صلّى اللّه عليه و آله فرمود : گناهان به اين نحو جمع مىشود ، پس فرمود : زينهار سهل مشماريد گناهان را كه هر گناهى را طلب‌كننده‌اى هست ، و جميع گناهان را نوشته\r\n\r\n\r\n","description":"","footnote":"\r\n( 1 ) اصول كافى 2 / 451 ح 1 .\r\n( 2 ) اصول كافى 2 / 452 ح 1 .\r\n( 3 ) اصول كافى 2 / 287 ح 1 .\r\n","page_name":" 352 ","page_number":352},
  {"content":"\r\n\r\nاست و در نامهء عمل ثبت كرده است « 1 » .\r\nو حضرت صادق عليه السّلام فرمود : آدمى كه گناهى مىكند ، در دل او نشان سياهى پيدا مىشود ، اگر توبه كرد بر طرف مىشود ، و اگر ديگر گناه كرد زياده مىشود تا دلش را تمام فرامىگيرد ، بعد از آن هرگز رستگار نمىشود « 2 » .\r\nو حضرت باقر عليه السّلام فرمود كه : گاه هست كه بنده‌اى از خدا سؤالى مىنمايد ، و نزديك مىشود حاجتش برآورده شود ، پس گناهى مىكند خدا وحى مىفرمايد به ملك كه : حاجت او را برنياوريد كه او متعرّض غضب من شد ، و مستوجب حرمان گرديد « 3 » .\r\nو در حديث ديگر فرمود : هيچ سالى باران از سال ديگر كمتر نمىآيد ، و ليكن خدا هرجا كه خواهد مىفرستد ، به درستى كه هرگاه جماعتى معصيتها كردند ، آن‌قدرى از باران كه بر ايشان مقدّر شده است حق‌تعالى از ايشان بازمىگيرد ، و در بيابانها و درياها و كوهها مىبارد ، و گاه هست كه جعل را خدا عذاب مىفرمايد در سوراخش به‌سبب نيامدن باران ، براى گناهان آن جماعتى كه در حوالى ايشان جا كرده است ، و خدا آن را راه داده است كه به محل ديگر جا بگيرد ، بعد از آن حضرت فرمود : عبرت بگيريد اى صاحبان بصيرتها « 4 » .\r\nو حضرت صادق عليه السّلام فرمود : بسا مىشود شخصى گناهى مىكند ، و به‌سبب آن از نماز شب محروم مىگردد ، و عمل بد تأثيرش در صاحبش تندتر است از فرورفتن\r\n\r\n\r\n","description":"","footnote":"\r\n( 1 ) اصول كافى 2 / 288 ح 3 .\r\n( 2 ) اصول كافى 2 / 271 ح 13 .\r\n( 3 ) اصول كافى 2 / 271 ح 14 .\r\n( 4 ) اصول كافى 2 / 272 ح 15 .\r\n","page_name":" 353 ","page_number":353},
  {"content":"\r\n\r\nكارد در گوشت « 1 » .\r\nو فرمود : كسى كه گناهى را اراده كند به عمل نياورد ، و بسيار هست كسى كه گناهى مىكند خدا مىفرمايد : به عزّت و جلال خود قسم كه تو را نيامرزم هرگز « 2 » .\r\nحضرت رسول صلّى اللّه عليه و آله فرمود : گاه باشد كه بنده‌اى را بر يكى از گناهانش صد سال در محشر محبوس بدارند ، و او نظر كند به زنانش كه در بهشت متنعمند « 3 » .\r\nو حضرت امام محمّد باقر عليه السّلام فرمود : حق‌تعالى حتم فرمود كه نعمتى كه بنده‌اى را كرامت فرمايد از او سلب ننمايد ، تا گناهى از او صادر نشود كه مستحقّ غضب الهى و زوال نعمت گردد « 4 » .\r\nو حضرت امير المؤمنين عليه السّلام فرمود : هيچ دردى براى دلها خطرناك‌تر از گناهان نيست ، و هيچ خوفى بدتر از مرگ نيست ، و از براى تفكّر احوال گذشتگان كافى است ، و مرگ از براى موعظه بس است « 5 » .\r\nو حضرت امام جعفر صادق عليه السّلام فرمود : گناهى كه تغيير نعمت مىدهد بغى و تكبّر و فساد است ، و گناهى كه مورث ندامت مىشود قتل نفس است ، و گناهى كه موجب نزول غضب الهى است ظلم است ، و گناهى كه موجب رسوائى و دريدن پرده‌ها است شراب خوردن است ، و گناهى كه باعث منع روزى است زناست ، و گناهى كه باعث زود فنا شدن است قطع رحم است ، و گناهى كه دعا را مردود مىگرداند و هوا را تاريك مىكند عقوق پدر و مادر است « 6 » .\r\n\r\n\r\n","description":"","footnote":"\r\n( 1 ) اصول كافى 2 / 272 ح 16 .\r\n( 2 ) اصول كافى 2 / 272 ح 17 .\r\n( 3 ) اصول كافى 2 / 272 ح 19 .\r\n( 4 ) اصول كافى 2 / 273 ح 22 .\r\n( 5 ) اصول كافى 2 / 275 ح 28 .\r\n( 6 ) اصول كافى 2 / 447 - 448 ح 1 .\r\n","page_name":" 354 ","page_number":354},
  {"content":"\r\n\r\n\r\n[ يا أبا ذر دع ما لست منه في شيء ، و لا تنطق فيما لا يعنيك ، و . . . . 
  ]\r\nيا أبا ذر دع ما لست منه في شيء ، و لا تنطق فيما لا يعنيك ، و اخزن لسانك كما تخزن ورقك .\r\nيا أبا ذر انّ اللّه جلّ ثناؤه ليدخل قوما الجنّة ، فيعطيهم حتّى يملّوا ، و فوقهم قوم في الدرجات العلى ، فاذا نظروا اليهم عرفوهم ، فيقولون : ربّنا اخواننا كنّا معهم في الدنيا ، فلم فضّلتهم علينا ؟\r\nفيقال : هيهات هيهات انّهم كانوا يجوعون حين تشبعون ، و يظمؤون حين تروون ، و يقومون حين تنامون ، و يشخصون حين تحفظون .\r\nاى ابو ذر ترك كن كارى را كه از آن فايده به تو نمىرسد ، و سخن مگو در امرى كه از آن منتفع نمىشوى ، و زبان خود را حفظ كن ، چنانچه زر خود را ضبط مىنمائى .\r\nاى ابو ذر حق سبحانه و تعالى جمعى را داخل بهشت خواهد كرد ، و آن‌قدر نعمت به ايشان كرامت مىكند كه نزديك شود ايشان را از بسيار نعمت ملال حاصل شود ، و بالاتر از ايشان جماعتى باشند در درجات عاليهء بهشت ، پس چون ايشان نظر به آن جماعت كنند بشناسند ايشان را ، و چون حال ايشان را در حال خود بهتر يابند گويند : پروردگارا ايشان برادران ما بودند ، و ما در دنيا با ايشان بوديم به چه سبب ايشان را بر ما زيادتى داده‌اى ؟ جواب رسد : هيهات هيهات مرتبهء شما كجا و مرتبهء ايشان كجا ، ايشان گرسنه مىبودند در هنگامى كه شما سير بوديد ، و تشنه مىبودند وقتى كه شما سيراب بوديد ، و به عبادت ايستاده بودند در اوقاتى كه شما در خواب بوديد ، و از خانه‌ها بيرون مىرفتند از براى خدا در راه‌هاى خير در هنگامى كه شما در رفاهيّت و عيش ساكن بوديد .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n\r\n[ فضيلت سكوت 
  ]\r\nبدان كه از زبان به سخن گفتن سعادتها مىتوان تحصيل نمود ، و ممكن است به يك كلمه شقاوت ابدى براى گوينده حاصل شود ، يا به‌حسب دنيا مفاسد مترتّب شود كه اصلاح‌پذير نباشد ، چنانچه اگر ردّه‌اى بگويد كافر مىشود ، و بر او خلود در جهنّم واجب مىشود ، و ممكن است كلمهء شرّى بگويد كه باعث قتل چندين هزار نفس بشود ، و ممكن است كلمهء خيرى بگويد كه باعث خلاصى چندين هزار كس از كشتن بشود .\r\nپس چون مفاسد سخن گفتن بسيار است ، و غالب اوقات آدمى بىتفكّر سخن مىگويد ، و مفاسد دنيا و آخرت بسيار بر سخن گفتن مترتّب مىشود ، لهذا فضيلت خاموشى بسيار وارد شده است ، امّا مراد خاموشى از سخنى است كه خيريّت آن را نداند ، پس اگر زبانش به اذكار و ادعيه و تلاوت قرآن جارى باشد يقين بهتر از خاموشى است ، و مورث سعادت ابدى است ، و اگر سخنان ديگر گويد ، بايد اوّل تفكّر نمايد ، و رعايت مفاسد آن بكند ، و بعد از آنكه بداند كه فايدهء اخروى يا صلاح دنيوى در آن هست بگويد ، و الّا ساكت باشد كه سلامتى و نجات در اين است .\r\nچنانچه از حضرت صادق عليه السّلام منقول است كه : حضرت لقمان به فرزند خود وصيّت فرمود : اى فرزند اگر گمان كنى كه سخن از نقره است ، پس بدان ساكت بودن از طلاست « 1 » .\r\nو حضرت رسول صلّى اللّه عليه و آله فرمود : نجات مرد مسلمان در نگاه داشتن زبان خود است « 2 » .\r\n\r\n\r\n","description":"","footnote":"\r\n( 1 ) اصول كافى 2 / 114 ح 6 .\r\n( 2 ) اصول كافى 2 / 114 ح 9 .\r\n","page_name":" 356 ","page_number":356},
  {"content":"\r\n\r\nو حضرت امام محمّد باقر عليه السّلام فرمود كه : ابو ذر مىگفت : اى طلب‌كنندهء علم ، اين زبان هم كليد خير است و هم كليد شر ، پس بر زبان خود مهر بزن ، چنانچه بر طلا و نقره مهر مىزنى « 1 » .\r\nو حضرت صادق عليه السّلام فرمود : حضرت عيسى مىفرمود : بسيار سخن مگوئيد در غير ياد خدا ، به درستى كه آن جماعتى كه بسيار سخن مىگويند ، دلهاى ايشان قساوت دارد و نمىدانند « 2 » .\r\nو حضرت على بن الحسين عليه السّلام فرمود : زبان فرزند آدم هر صبح مشرف مىشود بر ساير اعضا و جوارح او ، و مىپرسد بر چه حال صبح كرده‌ايد ؟ مىگويند : حال ما خير است اگر تو ما را به حال خود بگذارى و به بلائى مبتلا نگردانى ، و او را قسم به خدا مىدهند و مبالغه مىكنند كه ما را به بلائى مبتلا مكن ، و مىگويند : ما به سبب تو ثواب مىبريم ، و به سبب تو معاقب مىشويم « 3 » .\r\nو روايت كرده‌اند كه : شخصى به خدمت حضرت رسول صلّى اللّه عليه و آله آمد و گفت : يا رسول اللّه مرا وصيّتى بفرما ، فرمود : زبان خود را حفظ كن ، باز گفت : مرا وصيّتى بفرما ، فرمود : زبان خو را نگاه دار ، باز گفت : مرا وصيّتى بفرما ، حضرت فرمود :\r\nزبان خود را حفظ كن ، و فرمود : مگر مردمان را بر رو در آتش مىافكند به غير از دروكرده‌هاى زبان ايشان « 4 » .\r\nو در حديث ديگر فرمود : كسى كه كلام خود را از عملش حساب نكند ، گناهان\r\n\r\n\r\n","description":"","footnote":"\r\n( 1 ) اصول كافى 2 / 114 ح 10 .\r\n( 2 ) اصول كافى 2 / 114 ح 11 .\r\n( 3 ) اصول كافى 2 / 115 ح 13 .\r\n( 4 ) اصول كافى 2 / 115 ح 14 .\r\n","page_name":" 357 ","page_number":357},
  {"content":"\r\n\r\nاو بسيار و عذابش مهيّاست « 1 » .\r\nو حضرت جعفر بن محمّد عليهما السّلام از حضرت رسول صلّى اللّه عليه و آله روايت فرمود كه : خدا زبان را در جهنّم عذابى خواهد فرمود كه هيچ عضوى را آن‌چنان عذاب نكند ، پس زبان خواهد گفت : خداوندا چرا مرا زياده از ساير اعضا عذاب كردى ؟ خطاب مىرسد : كلمه‌اى از تو صادر شد به مشرق و مغرب عالم رسيد ، و خونهاى حرام به سبب آن ريخته شد ، و مالها به‌سبب آن به حرام غارت شد ، به عزّت و جلال خودم قسم تو را عذابى بكنم كه هيچ‌يك از جوارح را آن عذاب نكنم « 2 » .\r\nو حضرت امير المؤمنين فرمود : هيچ‌چيز سزاوارتر نيست به بسيار حبس كردن از زبان « 3 » .\r\nو فرمود : خوشا حال كسى كه زيادتيهاى مال خود را در راه خدا انفاق نمايد ، و زيادتى سخن را امساك كند و نگاه دارد « 4 » .\r\nو از حضرت امام زين العابدين عليه السّلام پرسيدند از سخن گفتن و خاموشى كه كدام يك بهترند ؟ حضرت فرمودند : هريك را آفتها هست ، پس اگر هر دو از آفت سالم باشند سخن گفتن بهتر از خاموشى است ؛ زيرا خداوند عالميان پيغمبران و اوصياى ايشان را به خاموشى نفرستاد ، بلكه به سخن امر فرمود ، و مستحقّ بهشت نمىتوان شد به خاموشى ، و مستوجب محبّت الهى نمىتوان شد به سكوت ، و از آتش جهنّم خلاصى نمىتوان يافت به سكوت ، جميع اينها به سخن گفتن مىشود ، هرگز من ماه را با آفتاب برابر نمىكنم ، تو فضل خاموشى را به سخن بيان مىكنى ، و\r\n\r\n\r\n","description":"","footnote":"\r\n( 1 ) اصول كافى 2 / 115 ح 15 .\r\n( 2 ) اصول كافى 2 / 115 ح 16 .\r\n( 3 ) بحار الانوار 71 / 275 ح 3 و ح 11 .\r\n( 4 ) بحار الانوار 71 / 283 ح 34 .\r\n","page_name":" 358 ","page_number":358},
  {"content":"\r\n\r\nفضل سخن را به خاموشى بيان نمىتوانى كرد « 1 » .\r\nو حضرت امير المؤمنين عليه السّلام فرمود : جميع خوبىها در سه چيز جمع شده‌اند :\r\nدر نظر كردن ، و ساكت بودن ، و سخن گفتن ، پس هر نظرى كه در آن عبرت گرفتن نباشد به كار نمىآيد ، و هر خاموشى كه در آن تفكّرى نباشد آن غفلت است ، و هر سخنى كه در آن ياد خدا نباشد لغو است ، پس خوشا حال كسى كه نظرهاى او عبرت باشد ، و خاموشى او همه تفكّر در امرى باشد كه به كار او آيد ، و سخن او همه ياد خدا باشد ، و بر گناهان خود بگريد ، و مردم از شرّ او ايمن باشند « 2 » .\r\nو حضرت صادق عليه السّلام فرمود : خواب راحت بدن است ، و سخن گفتن راحت روح است ، و خاموشى راحت عقل است « 3 » .\r\n\r\n[ يا أبا ذر جعل اللّه جلّ ثناؤه قرّة عيني في الصلاة ، . . . . 
  ]\r\nيا أبا ذر جعل اللّه جلّ ثناؤه قرّة عيني في الصلاة ، و حبّب اليّ الصلاة كما حبّب الى الجائع الطعام ، و الى الظمآن الماء ، و انّ الجائع اذا أكل شبع ، و انّ الظمآن اذا شرب روّي ، و أنا لا أشبع من الصلاة .\r\nيا أبا ذر انّ اللّه عزّ و جلّ بعث عيسى بن مريم بالرهبانيّة ، و بعث بالحنيفيّة السمحة ، و حبب اليّ النساء و الطيب ، و جعل في الصلاة قرة عيني .\r\nيا أبا ذر أيّما رجل تطوّع في كلّ يوم و ليلة اثنتي عشرة ركعة سوى المكتوبة ، كان له حقّا واجبا بيت في الجنّة .\r\n\r\n\r\n","description":"","footnote":"\r\n( 1 ) بحار الانوار 71 / 274 ح 1 .\r\n( 2 ) بحار الانوار 71 / 275 ح 2 .\r\n( 3 ) بحار الانوار 71 / 276 ح 6 .\r\n","page_name":" 359 ","page_number":359},
  {"content":"\r\n\r\nيا أبا ذر انّك ما دمت في الصلاة فإنّك تقرع باب الملك الجبّار ، و من يكثر قرع باب الملك يفتح له .\r\nيا أبا ذر ما من مؤمن يقوم مصلّيا الّا تناثر عليه البرّ ما بينه و بين العرش ، و وكّل به ملك ينادي يا ابن آدم لو تعلم مالك في الصلاة و من تناجى ما انفتلت .\r\nاى ابو ذر حق‌تعالى روشنى چشم مرا در نماز مقرّر فرموده ، و نماز را محبوب من قرار داده ، چنانچه گرسنه را دوست‌دار طعام ، و تشنه را خواهان آب گردانيده است ، و به درستى كه گرسنه چون طعام مىخورد سير مىشود ، و تشنه چون آب مىخورد سيراب مىشود ، و من هرگز از نماز سير نمىشوم ، و هميشه خواهان آنم .\r\nاى ابو ذر خدا عيسى بن مريم را به رهبانيّت مبعوث گردانيده بود ، و در شريعت او بود ترك معاشرت خلق ، و دورى از زنان ، و ترك لذّتها ، و مرا مبعوث فرموده با دينى پاكيزه ، و مائل از اعوجاج و انحراف به جانب استقامت ، و در نهايت آسانى كه تكليف‌هاى شاق در آن نيست ، و مرا محبّت زنان و بوى خوش داده‌اند ، و ليكن فرح و شادى و روشنى ديدهء من در نماز است .\r\nاى ابو ذر هركه در شبانه‌روزى دوازده ركعت نماز به غير از نمازهاى واجب بگذارد ، بر خدا لازم است كه خانه‌اى در بهشت او را كرامت فرمايد .\r\nاى ابو ذر مادام كه در نمازى ، درگاه فيض و فضل و رحمت خداوند جبّار را مىكوبى ، و هركه بسيار درگاه پادشاه را مىكوبد البتّه براى او مىگشايند .\r\nاى ابو ذر هيچ مؤمنى به نماز نمىايستد مگر آنكه بر او فرومىريزد رحمت از ميانهء او تا عرش ، و ملكى را بر او موكّل مىگردانند كه او را ندا مىكند : اى فرزند آدم اگر بدانى تو را در نماز چه ثوابها و رحمتها هست ، و با چه خداوندى مناجات\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمىكنى ، هرگز از نماز فارغ نشوى ، و ترك نماز ننمائى .\r\nو توضيح اين مضامين قدسيّه در ضمن چند لمعه به ظهور مىآيد :\r\n\r\nلمعهء اوّل در بيان فضيلت صلات است\r\nبدان كه چنانچه از احاديث معتبره ظاهر مىشود بعد از عقايد ايمانى از افعال بدنى ، هيچ فعلى به فضيلت نماز نيست ، و نماز از جميع افعال افضل است ، چنانچه حيّ على خير العمل كه در اذان متواتر است بر اين معنى دلالت دارد ، و كسى استبعاد نكند كه نماز از عملهاى بسيار دشوار افضل باشد ، چنانچه عمر عليه ما عليه به عقل شوم خود انكار اين معنى كرد ، و نهى كرد مردم را از گفتن حىّ على خير العمل در اذان ؛ زيرا كه كمال و نقص عبادات را ما به عقول ناقصهء خود نمىتوانيم دانست ، و حكيم على الاطلاق مىداند كه كدام عمل براى صلاح حال ما و قرب ما به جانب اقدس او بيشتر دخيل است ، و بسيارى و كمى مشقّت را چندان دخلى در فاضل و مفضول بودن عمل نيست .\r\nچه ظاهر است كه اگر كسى به كوه بسيار صعبى بالا رود ، يا پاهاى خود را ببندد و خود را يك روز بياويزد ، از نماز دشوارتر است ، ولى هيچ فضيلت ندارد ، و اگر به قصد ثواب كند معاقب خواهد بود ، مثل آنكه طبيبى به دوائى كه به فلسى تحصيل توان نمود ، بيمارى را معالجه نمايد كه به دوائى كه به صد تومان در مدّت ده سال به عمل آورده باشند معالجه نتوان نمود ، و تغذيه و تقويتى كه از چند لقمهء گوشت و برنج حاصل مىشود ، از هيچ معجونى حاصل نمىشود هرچند مبلغها جواهر در آن به‌كاررفته باشد .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nهمچنين حكيم على الاطلاق ، و طبيب نفوس و ارواح و عقول خلايق ، هر عملى را در تكميل عقول و نفوس و تقويت ايمان و يقين تأثيرى داده ، و از براى هريك مرتبه‌اى از فضل بيان فرموده ، كه هيچ‌يك از ديگرى مغنى نيستند ، و هريك را تأثيرى خاص هست كه از ديگرى متصوّر نيست ، پس كسى گمان نكند چون نماز بهترين اعمال است ، پس كار ديگر نبايد كرد ، از بابت اين است كه كسى گويد :\r\nچون گوشت تقويتش بيشتر است ، پس آب نبايد خورد ، بلكه هريك مدخليّتى در كمال ايمان هست كه ديگرى را نيست ، و همه در كارند ، امّا نماز فايده‌اش زياده از ساير اعمال است ، و بيشتر موجب قرب است ، و معراج مؤمن است .\r\nو آن حديث مشهور كه بهترين اعمال آن است كه دشوارتر باشد ، ممكن است مراد اين باشد كه در هر نوعى از عمل دشوارترين بهتر است ، مثلا نمازى كه در فعل آن مشقّت بيشتر است بهتر باشد از نمازى كه آسان‌تر ميسّر شود ، و روزه در تابستان گرم چون دشوارتر است افضل باشد از روزهء زمستان كه آسان‌تر است ، نه از اعمال ديگر .\r\nو به سند صحيح از معاوية بن وهب منقول است كه از حضرت صادق عليه السّلام سؤال كردم : كدام عمل است كه بيشتر باعث قرب بنده به خدا مىشود ؛ و نزد خدا محبوب‌تر است ؟ فرمود : عملى را بعد معرفت اصول دين بهتر از نماز نمىدانم ، نمىبينى كه بندهء صالح عيسى بن مريم گفت : خدا مرا وصيّت كرده است به نماز و زكات مادام كه زنده باشم « 1 » .\r\nو در حديث ديگر فرمود : محبوب‌ترين عملها نزد حق‌تعالى نماز است ، و نماز آخر وصيّتهاى پيغمبران است ، پس چه بسيار نيكوست كه كسى غسل كند يا وضو\r\n\r\n\r\n","description":"","footnote":"\r\n( 1 ) فروع كافى 3 / 264 ح 1 .\r\n","page_name":" 362 ","page_number":362},
  {"content":"\r\n\r\nرا كامل به‌جا آورد ، و به كنارى رود كه كسى او را نبيند ، پس خدا او را ببيند كه گاه در ركوع است ، و گاه در سجود است به درستى كه بنده هرگاه كه سجده را طول مىدهد شيطان فرياد مىكند كه واويلاه فرزندان آدم اطاعت خدا كردند و من معصيت كردم ، ايشان سجده كردند و من ابا كردم « 1 » .\r\nو حضرت امام رضا عليه السّلام فرمود : نماز باعث قرب هر پرهيزكار است « 2 » .\r\nو حضرت صادق عليه السّلام از حضرت رسول صلّى اللّه عليه و آله روايت فرموده كه : مثل نماز نسبت به ايمان از بابت عمود خيمه است ، اگر عمود برپاست نفع مىكند طنابها و ميخها و پردهء خيمه ، و چون عمود شكست آنها هيچ نفع نمىدهد ، و اگر نماز نيست عملهاى ديگر چندان فايده نمىبخشد « 3 » .\r\nو حضرت امام موسى كاظم عليه السّلام فرمود : مرد پيرى را روز قيامت بياورند ، و نامهء اعمالش را به دست او دهند ، چون نظر كند به غير از بدى چيزى ديگر در آن نامه نبيند ، بر او بسيار دشوار آيد ، گويد : خداوندا مرا امر خواهى كرد به جهنّم برند ، خطاب رسد : اى شيخ من شرم مىكنم تو را عذاب كنم و حال آنكه تو در دار دنيا نماز مىكردى ، ببريد بندهء مرا به بهشت « 4 » .\r\nو امام محمّد باقر عليه السّلام فرمود كه : هركه از شيعيان ما به نماز مىايستد احاطه مىكنند او را از ملائكه به عدد آن جماعتى كه در مذهب مخالف اويند ، و در عقب او نماز مىگذارند ، و براى او دعا مىكنند تا از نماز فارغ شود « 5 » .\r\n\r\n\r\n","description":"","footnote":"\r\n( 1 ) فروع كافى 3 / 264 ح 2 .\r\n( 2 ) فروع كافى 3 / 265 ح 6 .\r\n( 3 ) فروع كافى 3 / 266 ح 9 .\r\n( 4 ) بحار الانوار 82 / 204 ح 4 .\r\n( 5 ) بحار الانوار 82 / 205 ح 7 .\r\n","page_name":" 363 ","page_number":363},
  {"content":"\r\n\r\nو حضرت رسول صلّى اللّه عليه و آله فرمود : روز قيامت كه بنده را به مقام حساب مىدارند ، اول چيزى كه از او سؤال مىنمايند نماز است ، پس اگر تمام بجا آورده است نجات مىيابد ، و الا او را در آتش فرومىبرند « 1 » .\r\nو حضرت امير المؤمنين عليه السّلام فرمود : اگر نمازگذار بداند كه از جلال و عظمت الهى چه مقدار به او احاطه نموده ، نخواهد كه هرگز سر از سجود بردارد « 2 » .\r\n\r\nلمعهء دوّم در بيان اختلاف شرايع و مذمّت بدعت در دين است\r\nبدان كه حق سبحانه و تعالى هر پيغمبرى از پيغمبران اولو العزم را كه مبعوث فرمود شريعتى براى او مقرّر فرمود موافق مصلحت آن زمان ، و چون پيغمبر ديگر از پيغمبران اولو العزم بعد از او مبعوث مىشد ، و مناسب حكمت و مصلحت اهل آن زمان حكمى چند بود مخالف حكم امّت پيغمبر سابق ، اين پيغمبر آن احكام را مبدّل مىساخت ، و حكمى چند مخالف آنها براى ايشان مقرّر مىشد .\r\nو اين العياذ باللّه نه از باب جهل و نادانى است ، كه يك چيزى را به نوعى داند و بعد از آن رأيش متغيّر شود و بر خلاف آن علم به هم رساند ، چنانچه ملاعين يهود به اين سبب منكر نسخ شده‌اند ، بلكه به اعتبار اختلاف احوال امّت و تبدّل حكمت ايشان است ، چنانچه طبيب در اوّل بيمارى مصلحت بيمار را در دوائى و غذائى مىداند ، و در وسط بيمارى غذاى ديگر و دواى ديگر صلاح مىداند ، و در آخر\r\n\r\n\r\n","description":"","footnote":"\r\n( 1 ) بحار الانوار 82 / 207 - 208 ح 15 .\r\n( 2 ) بحار الانوار 82 / 207 ح 12 .\r\n","page_name":" 364 ","page_number":364},
  {"content":"\r\n\r\nبيمارى غذا و دواى ديگر ، و گاه باشد كه در اوّل بيمارى تبريد كند ، و در آخر تسخين كند .\r\nمثلا قوم حضرت موسى چون بسيار لجوج و عنود و سركش و شرير بودند ، براى اصلاح ايشان تكاليف شاقّه مقرّر فرمود ، مثل آنكه اگر بول به جائى از بدن ايشان مىريخت مىبايست آن موضع را مقراض كنند تا پاك شود ، و در قصاص بر ايشان مقرّر فرموده بود كه اگر كسى ديگرى را بكشد البتّه قصاص كند و عفو جايز نبود ، و امّت عيسى چون مردم بسيار ملايم و هموار بودند ، جهاد را از ايشان ساقط فرمود ، و فرموده كه ايشان را به موعظه و نصيحت به راه حق هدايت كنند ، و ايشان را امر به رهبانيّت و گوشه‌گيرى و سياحت در زمين فرمود ، و در كشتن نفس ديه و عفو براى ايشان مقرّر فرمود ، و امّت پيغمبر آخر الزمان چون وسط بودند ، احكام ايشان را وسط مقرّر فرمود ، چنانچه در قتل نفس ايشان را مخيّر فرمود در ميان قصاص كردن و ديه گرفتن و عفو كردن ، و همچنين در ساير احكام .\r\nو سابقا در ابواب نبوّت بيان كرديم ، كه عقول خلايق عاجز است از احاطه كردن به حسن و قبح خصوصيّات شريعت ، پس در هر شرعى آنچه صاحب آن شرع خبر داده بجا مىبايد آورد ، و به عقل ناقص خود اختراع عبادتها و بدعتها نمىبايد كرد ، كه موجب ضلالت و گمراهى است ، و گول شيطان را نمىبايد خورد ، كه اين عبادت مرا خوش‌تر مىآيد ، و اين روش عمل كردن مرا بيشتر به خدا نزديك مىكند ؛ زيرا كه معنى قرب و بعد به خدا را امثال ما مردم كه عقلهاى معيوب به هزار نقص و مخلوط با صد هزار شهوت داريم نتوانيم فهميد ، بلكه عقول انبيا و اوصيا به اينها مىتواند رسيد ، چنانچه كشيش نصرانى را گمان اين است كه به آن عبادت و رياضتى كه مىكشد او را قرب حاصل مىشود ، و حال آنكه هرچند عبادت به آن طريقه مىكند كفر و عنادش بيشتر مىشود ، و از خدا دور تر مىگردد .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nو بدان كه بدعت عبارت از آن است كه يك امرى كه خدا حرام كرده باشد حلال كنند ، يا امرى را مكروه كنند كه خدا مكروه نكرده باشد ، يا امرى را واجب گردانند كه خدا واجب نكرده ، يا امرى را مستحب قرار دهند كه خدا مستحب قرار نداده باشد ، اگر چه به اعتبار يك خصوصيّتى باشد .\r\nمثل آنكه خدا فرموده است نماز در همه وقت مستحب است ، اگر كسى به اين عنوان نماز كند كه چون همه وقت سنّت است و اين يك وقتى است از آن وقتها ، پس من در اين وقت نماز مىكنم ثواب دارد ، و اگر دو ركعت نماز در وقت غروب آفتاب بجا آورد به‌عنوان اينكه در خصوص اين وقت خدا اين نماز را از من طلبيده است ، بدعت مىشود و حرام است ، چنانچه عمر عليه ما عليه در خصوص چاشت شش ركعت مقرّر ساخت ، كه در اين وقت مىبايد كرد به‌عنوان سنّت ، و به اين جهت بدعت و حرام شد ، و ائمّهء ما عليهم السّلام از آن نهى فرمودند ، و همچنين اگر كسى نماز سنّتى را سه ركعت به يك سلام بكند ، چون اين هيئت در نماز سنّت از پيغمبر به ما نرسيده بدعت و حرام است ، يا اگر كسى در هر ركعتى دو ركوع بجا آورد حرام است .\r\nهمچنين كلمه طيّبهء لا إله الّا اللّه را همه وقت گفتن سنّت است ، و بهترين اذكار است ، اگر كسى چنين قرار دهد كه بعد از نماز صبح هزار و پانصد مرتبه سنّت است ، و خصوص اين عدد را در خصوص اين وقت از جانب شارع مقرّر داند ، يا خود قرار دهد ، و اين خصوصيّت را عبادت داند بدعت است .\r\nو بدعت در دين بدترين معاصى است ، و امتياز شيعه از سنّى هميشه به اين بوده است كه شيعه به فرمودهء ائمّهء خود عمل مىنموده‌اند ، و سنّيان چون دست از متابعت ايشان برداشته بودند به عقلهاى سخيف خود بدعتها در دين مىكردند ، و به آن عمل مىنمودند ، و ائمّهء ما ايشان را به اين مذمّت مىفرمودند .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nچنانچه كلينى و غير او به سندهاى متواتر از حضرت رسول صلّى اللّه عليه و آله و ائمّهء هدى عليهم السّلام روايت كرده‌اند كه : هر بدعتى ضلالت و گمراهى است ، و هر ضلالتى راهش به سوى آتش است « 1 » .\r\nو كلينى به سند معتبر از يونس روايت كرده است كه : از حضرت امام موسى عليه السّلام پرسيد به چه چيز خدا را به يگانگى بپرستم ؟ فرمود : اى يونس بدعت در دين مكن ، و صاحب بدعت مباش ، هركه به رأى خود در دين نظر كند هلاك مىشود ، و هركه اهل بيت پيغمبر را و فرمودهء ايشان را ترك كند گمراه مىشود ، و هركه كتاب خدا و گفتهء پيغمبر را ترك كند كافر است « 2 » .\r\nو از حضرت امام محمّد باقر عليه السّلام روايت كرده است كه : هركه فتوا دهد مردم را به رأى خود ، پس خدا را عبادت كرده است به چيزى كه نمىداند ، و دين خدا را مقرّر ساخته است به رأى خود و به نادانى ، و هركه چنين كند با خداى خود مضادّه كرده است ، و ضدّ و معارض خدا شده است كه حلال و حرام را از پيش خود قرار داده است « 3 » .\r\nو از حضرت امير المؤمنين عليه السّلام روايت كرده است كه : هركس بدعتى مىكند البتّه سنّتى از سنّتهاى پيغمبر را ترك كرده است « 4 » .\r\nو به سند معتبر از حضرت رسول صلّى اللّه عليه و آله روايت كرده است كه فرمود : هرگاه بدعتها در امّت من ظاهر شود ، بايد عالم علم خود را ظاهر كند ، و بيان كند كه آن بدعت\r\n\r\n\r\n","description":"","footnote":"\r\n( 1 ) اصول كافى 1 / 56 ح 8 .\r\n( 2 ) اصول كافى 1 / 56 ح 10 .\r\n( 3 ) اصول كافى 1 / 58 ح 17 .\r\n( 4 ) اصول كافى 1 / 58 ح 19 .\r\n","page_name":" 367 ","page_number":367},
  {"content":"\r\n\r\nاست ، و اگر نه ملعون است به لعنت الهى « 1 » .\r\nو فرمود : هركه برود به نزد صاحب بدعتى و او را تعظيم نمايد ، سعى كرده است در خرابى اسلام « 2 » .\r\nو فرمود : خدا توبهء صاحب بدعت را قبول نمىكند ، گفتند : يا رسول اللّه چرا توبهء او مقبول نيست ؟ فرمود : زيرا كه در دل او محبّت آن بدعت جا كرده است ، و از دلش بدر نمىرود « 3 » .\r\nو ابن بابويه عليه الرحمه به سند صحيح از حضرت امام جعفر صادق عليه السّلام روايت كرده است كه : شخصى بود در زمان سابق طلب دنيا از حلال كرد به دستش نيامد ، و از حرام نيز طلب كرد او را ميسّر نشد ، پس شيطان به نزد او آمد ، و او را وسوسه كرد كه مىخواهى تو را به چيزى دلالت كنم كه اگر آن را بكنى دنياى تو بسيار شود ، و جمعى كثير تابع تو شوند ، گفت : آرى ، شيطان گفت : دينى اختراع كن ، و مردم را به سوى آن دين بخوان .\r\nپس او چنين كرد ، خلق بسيار او را متابعت كردند ، و مال بسيار بهم رسانيد ، بعد از مدّتى به فكر خود افتاد كه چه خطائى كردم دينى اختراع كردم و مردم را گمراه كردم ، و توبهء من مقبول نخواهد شد تا آنها را كه گمراه كرده‌ام برنگردانم ، به نزد هريك مىآمد و مىگفت : دين من بدعت بوده و باطل بود برگرديد ، در جواب مىگفتند : دروغ مىگوئى دين تو حق بود و الحال شك به هم رسانيده‌اى در دين ، و هيچ‌يك برنگشتند .\r\nچون ديد كه ايشان برنمىگردند ، رفت و زنجيرى در گردن خود بست ، و سرش\r\n\r\n\r\n","description":"","footnote":"\r\n( 1 ) اصول كافى 1 / 54 ح 2 .\r\n( 2 ) اصول كافى 1 / 54 ح 3 .\r\n( 3 ) اصول كافى 1 / 54 ح 4 .\r\n","page_name":" 368 ","page_number":368},
  {"content":"\r\n\r\nرا بر ميخى بست ، و با خود قرار داد كه اين را نگشايد تا خدا توبه‌اش را قبول كند ، پس وحى فرمود به پيغمبرى كه در آن زمان بود : بگو به آن صاحب بدعت به عزّت و جلال خودم قسم اگر آن‌قدر مرا بخوانى كه بندهايت از هم بپاشد دعاى تو را مستجاب نكنم ، و توبهء تو را قبول نكنم ، تا زنده كنى آنهائى را كه بر دين تو مرده‌اند ، و از آن دين برگردانى « 1 » .\r\nو به سند صحيح از حلبى روايت كرده است كه از حضرت صادق عليه السّلام پرسيدم :\r\nچه چيز است كمتر چيزى كه آدمى به آن كافر مىشود ؟ فرمود : اين‌كه بدعتى در دين پيدا كند ، و هركه با او در آن همراهى كند دوست دارد ، و هركه مخالفت او كند از او بيزارى جويد « 2 » .\r\nو به سند معتبر ديگر از ابو الربيع شامى روايت كرده است كه از حضرت صادق عليه السّلام پرسيدم : كمتر چيزى كه بنده را از ايمان به در مىبرد كدام است ؟\r\nفرمود : آنكه به عقيده‌اى بر خلاف حق قايل شود ، و بر آن بماند « 3 » .\r\nو به سند صحيح ديگر از بريد عجلى روايت كرده است كه : از آن حضرت پرسيدم چه چيز است كمتر چيزى كه آدمى به آن كافر مىشود ؟ حضرت سنگ‌ريزه‌اى از زمين برداشتند ، و فرمودند : آن است كه سنگ‌ريزه را بگويد هستهء خرماست ، يعنى هر امر خلاف حقّى را كه اقرار كند حتّى امر سهل ، و بىزارى جويد از كسى كه مخالفت او نمايد در اين امر ، و دشمنى با مخالفان خود در اين امر باطل كند ، پس او ناصبى است ، و با ما دشمنى كرده ، و به خدا مشرك و كافر شده\r\n\r\n\r\n","description":"","footnote":"\r\n( 1 ) بحار الانوار 2 / 297 ح 16 .\r\n( 2 ) بحار الانوار 2 / 301 ح 33 .\r\n( 3 ) بحار الانوار 2 / 301 ح 32 .\r\n","page_name":" 369 ","page_number":369},
  {"content":"\r\n\r\nاست به نادانى « 1 » .\r\nو به سند ديگر روايت كرده است كه : از حضرت امير المؤمنين عليه السّلام پرسيدند از معنى سنّت و بدعت و جماعت و فرقت ، فرمود : سنّت آن چيزى است كه رسول خدا صلّى اللّه عليه و آله جارى فرموده و بيان كرده است ، و بدعت آن چيزى است كه بعد از آن حضرت پيدا كرده‌اند ، و جماعت كه پيغمبر فرموده است با ايشان مىبايد بود اهل حقّند اگر چه اندكى باشند ، و فرقت كه پيغمبر نهى از متابعت آن فرموده اهل باطلند اگر چه بسيار باشد « 2 » .\r\nو كلينى عليه الرحمه از حضرت امام محمّد باقر عليه السّلام روايت كرده است كه : خدا هيچ امرى را كه امّت به آن محتاج باشند نگذاشته است مگر اينكه در قرآن فرستاده ، و از براى پيغمبرش بيان فرموده ، و از براى هر چيز اندازه و دليلى مقرّر فرموده ، و از براى هركسى كه از آن اندازه به دررود حدّى مقرّر ساخته است « 3 » .\r\nو به سند صحيح از حضرت على بن الحسين عليهما السّلام روايت كرده است كه : بهترين اعمال نزد حق‌تعالى آن است كه در آن عمل به سنّت پيغمبر عمل كنند اگر چه اندكى باشد « 4 » .\r\nو به سند معتبر از حضرت امير المؤمنين عليه السّلام روايت كرده است كه : حضرت رسول صلّى اللّه عليه و آله فرمود : گفتار به كار نمىآيد مگر اينكه با كردار نيك باشد ، و گفتن و كردن هر دو بىفايده است اگر موافق سنّت و طريقهء پيغمبر نباشد « 5 » .\r\n\r\n\r\n","description":"","footnote":"\r\n( 1 ) بحار الانوار 2 / 301 - 302 ح 34 .\r\n( 2 ) بحار الانوار 2 / 266 ح 23 .\r\n( 3 ) اصول كافى 1 / 59 ح 2 .\r\n( 4 ) اصول كافى 1 / 70 ح 7 .\r\n( 5 ) اصول كافى 1 / 70 ح 9 .\r\n","page_name":" 370 ","page_number":370},
  {"content":"\r\n\r\nو منقول است كه چون شيطان از سجدهء آدم ابا نمود ، و مستحقّ عذاب شد ، گفت : خداوندا مرا از سجدهء آدم معاف دار من تو را عبادتى بكنم كه هيچ ملك مقرّبى و پيغمبر مرسلى نكرده باشد ، حق‌تعالى فرمود : مرا احتياج به عبادت تو نيست ، از آن راهى كه من مىخواهم و مىفرمايم مرا عبادت مىبايد كرد .\r\nو شيخ طوسى به سند معتبر از حضرت صادق عليه السّلام روايت كرده است كه ، حضرت رسول صلّى اللّه عليه و آله فرمود : بر شما باد به متابعت سنّت من ، كه عمل قليل موافق سنّت من بهتر است از عمل بسيارى كه در بدعت كنند « 1 » .\r\nو به سند معتبر از حضرت امام محمد باقر عليه السّلام روايت كرده است كه : اگر بر شما چيزى از امور دين مشتبه شود توقف كنيد و بر ما عرض نمائيد تا براى شما شرح و بيان كنيم « 2 » .\r\nو در اين باب احاديث بسيار است ، و در اين كتاب همه را احصا نمىتوان نمود ، و بعضى احاديث كه در اين مطلب دخيل است در باب عمل بىعلم ذكر كرديم ، و بر اصحاب بصيرت بعد از ملاحظهء آنها پوشيده نمىماند كه هر عملى هرچند دشوار و مشكل باشد ، چنين نيست كه باعث نجات باشد تا موافق سنّت نباشد ، و عمل بدعت موجب ضلالت است ، و كسى كه رجوع به اخبار اهل بيت عليهم السّلام تواند نمود ، و معانى كلام ايشان را تواند فهميد بايد نيّت خود را خالص گرداند ، و رجوع به كلام ايشان كند ، البتّه به مقتضاى آيه كريمهء  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  خدا او را به راه حق هدايت مىفرمايد ، و جمعى كه اين رتبه را ندارند ، خدا براى ايشان راهى مقرّر فرموده كه رجوع كنند به راويان اخبار ائمّهء معصومين عليهم السّلام كه علوم ايشان\r\n\r\n\r\n","description":"","footnote":"\r\n( 1 ) امالى شيخ طوسى 2 / 135 .\r\n( 2 ) بحار الانوار 2 / 258 ح 5 .\r\n","page_name":" 371 ","page_number":371},
  {"content":"\r\n\r\nرا مىدانند ، و تابع دنيا و باطل نيستند .\r\nچنانچه كلينى عليه الرحمه روايت كرده است كه اسحاق بن يعقوب عريضه‌اى به خدمت حضرت صاحب الامر عليه السّلام نوشت كه : امورى كه بر ما مشتبه شود چه كنيم ؟ حضرت فرمان همايون نوشتند : در حادثه‌هائى كه بر شما وارد شود ، و چيزهائى كه بر ما مشتبه شود ، رجوع كنيد به روايت‌كنندگان حديث ما ، كه ايشان حجّت منند بر شما ، و من حجّت خدايم بر همه « 1 » .\r\nو در احاديث معتبره وارد شده است كه : در امرى كه در ميان شما منازعه بشود ، نظر كنيد به سوى كسى كه حديث ما را روايت كرده باشد ، و در حلال و حرام ما نظر كرده باشد ، و احكام ما را دانسته باشد ، راضى شويد و او را حكم سازيد در ميان خود كه ما او را بر شما حكم كرده‌ايم ، پس اگر او حكمى بكند ، و شما قبول نكنيد حكم خدا را خفيف كرده‌ايد و سبك شمرده‌ايد ، و حكم ما را بر ما رد كرده‌ايد ، و هركه بر ما رد كند بر خدا رد كرده است ، و رد حكم خدا كردن در مرتبهء شرك به خداست « 2 » .\r\nو بايد دانست كه خدا در روز قيامت تو را در متابعت همه كس معذور نمىدارد تا بدانى كه او عالم است به علوم اهل بيت ، و از گفتهء ايشان خبر مىدهد ، و بدانى كه درد دينى دارد و كلام ايشان را براى دنيا تأويل نمىكند .\r\nچنانچه از حضرت امام حسن عسكرى عليه السّلام منقول است كه ، حضرت على بن الحسين عليهما السّلام فرمود : هرگاه مردى را ببينيد كه نيكو مىنمايد علامات و طريقهء او ، و هيئات او به هيئات اهل خير مىنمايد ، و در سخن گفتن ملاحظهء بسيار مىكند ، و با\r\n\r\n\r\n","description":"","footnote":"\r\n( 1 ) اكمال الدين شيخ صدوق ص 484 ح 4 .\r\n( 2 ) اصول كافى 1 / 67 ح 10 .\r\n","page_name":" 372 ","page_number":372},
  {"content":"\r\n\r\nاحتياط سخن مىگويد ، و خضوع و شكستگى در حركات خود اظهار مىنمايد ، پس زود فريب او را مخوريد ، كه بسيار است كه كسى عاجز مىشود از طلب دنيا و مرتكب شدن محرمات ، براى سستى و پستى نفس و ترسى كه در دل او هست ، پس دين را دام و تلّهء تحصيل دنيا و حرام مىگرداند ، و مردم را پيوسته به ظاهر نيك خود مىفريبد ، پس چون مال حرامى او را ميسّر شد ، خود را در آن مىافكند .\r\nو اگر ببينيد كه به مال حرام هم كه مىرسد عفّت مىورزد و ضبط خود مىكند ، باز فريب او را مخوريد ؛ زيرا كه شهوات و خواهشهاى خلق مختلف است ، و چه بسيار است كسى كه از مال حرام هرچند بسيار باشد مىگذرد ، و امّا اگر به حرام ديگر از مشتهيات نفس مىرسد مرتكب مىشود ، و اگر ببيند كه از آنها عفّت مىورزد باز فريب او را مخوريد ، تا ملاحظهء عقل و عملش را بكنيد ؛ زيرا بسيار است كه ترك اينها همه مىكند امّا عقل متينى ندارد ، و آنچه را به نادانى فاسد مىكند زياده از آن چيزهائى است كه به عقل خود اصلاح مىنمايد .\r\nو اگر عقلش را هم متين يابيد ، باز زود فريبش را مخوريد ، تا ملاحظه كنيد در هنگامى كه هواهاى نفس بر او غالب مىشود تابع آنها مىباشد يا تابع عقل ، و ببينيد كه چگونه است محبّت و خواهش او از براى رياستهاى باطل ، و مطاع مردم بودن ، و زهد او در ترك رياستهاى باطل در چه مرتبه است ؛ زيرا در ميان مردم جمعى هستند كه زيان‌كار دنيا و آخرتند ، و دنيا را از براى دنيا ترك مىكنند ، و لذّت رياست و معتبر بودن نزد او بيشتر است از لذّت اموال و نعمتهاى حلال ، پس جميع لذّتهاى حلال را ترك مىكند براى رياست و بزرگى و اعتبار ، بعد از آن حضرت آيه خواندند كه مضمونش اين است : چون به او مىگويند كه بترس از خدا ، بگيرد او را غيرت و حميّت جاهليّت به اين‌كه مرتكب شود گناهى را كه او را از آن ترسانيده‌اند ، و به جهت لجاج و عناد بيشتر به آن مشغول شود ، پس بس است او را\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nجهنّم براى مكافات او و بد فراشى است آتش جهنّم براى او .\r\nپس او از روى جهل و فساد و تعصّب و عناد خبطها مىكند ، و خطاها از او صادر مىگردد ، مانند خبط شتر كورى كه به راهى رود ، و اوّل باطلى كه مرتكب مىشود او را به نهايت زيان‌كارى و خسارت مىرساند ، پس پروردگار او به‌سبب بدى كردار او منع لطف خود از او مىنمايد ، و او را در طغيان او مىگذارد ، پس او حلال مىكند چيزى چند را كه خدا حرام كرده است ، و حرام مىنمايد چيزهائى را كه خدا حلال گردانيده است ، و پروا نمىكند هرچه‌قدر از دين او كه فوت شود هرگاه سالم باشد براى او رياست دنيائى كه تقوا و ترس الهى را براى تحصيل آن به مردم ظاهر مىكرد ، پس اين گروهند كه خدا بر ايشان غضب كرده ، و ايشان را لعنت كرده است ، و براى ايشان عذاب خواركننده‌اى مهيّا نموده ، و ليكن مرد و تمام مرد و بهترين مردان كسى است كه هوا و خواهشهاى خود را تابع فرمودهء خدا گرداند ، و قواى خود را در رضاى الهى صرف نمايد .\r\nو بدان كه با حق و راستى اگر خوار و خفيف باشد باعث عزّت ابدى آخرت است ، و عزّتى كه به‌سبب باطل به هم مىرسد زود منقضى مىشود ، و بداند اندك مشقّتى كه در دنيا به او مىرسد براى تابع حق بودن او را به نعيم ابدى عقبا مىرساند در بهشتى كه هرگز كهنه‌گى و زوال ندارد ، و بداند خوشحالى و سرور بسيارى كه براى متابعت هواها و خواهشهاى نفس به او مىرسد زود او را مىكشاند به عذابى كه انقطاع و انتها ندارد ، و اين‌چنين كسى مرد است و تمام مرد ، پس به او متمسّك شويد و پيروى طريقهء او بكنيد ، به بركت او به خدا توسّل جوئيد كه دعاى او از درگاه خدا رد نمىشود ، و حاجات او برآورده است « 1 » .\r\n\r\n\r\n","description":"","footnote":"\r\n( 1 ) احتجاج شيخ طبرسى 2 / 53 .\r\n","page_name":" 374 ","page_number":374},
  {"content":"\r\n\r\nو به سند معتبر منقول است كه ، حضرت امير المؤمنين عليه السّلام فرمود : دو كس در دنيا پشت مرا شكستند : مرد داناى زبان‌آور فاسق ، و مرد نادان كوردلى كه عبادت بسيار مىكند ؛ آن اوّلى به زبانى كه دارد مردم را به‌سبب فسق و فجور از راه حق برمىگرداند ، و دوّمى به‌سبب جهل از راه عباداتى كه مىكند مردم را از حق باز مىدارد ، پس بپرهيزيد از علماى فاسق ، و از جاهلان متعبّد كه ايشان موجب فتنه و ضلالت هر گمراهىاند ، به درستى كه من از حضرت رسول صلّى اللّه عليه و آله شنيدم فرمود :\r\nهلاك امّت من بر دست هر منافق زبان‌دانىست « 1 » .\r\nو به سند معتبر از حضرت صادق عليه السّلام منقول است به ابو حمزهء ثمالى فرمود :\r\nزنهار بپرهيز از رياست و متبوع بودن ، و سركرده بودن ، و زينهار كه از پى مردم مرو ، گفت : فداى تو گردم رياست را مىدانم امّا دو ثلث آنچه مىدانم آن است كه از پى مردم رفته‌ام ، و احاديث شما را از ايشان اخذ كرده‌ام ، فرمود : آن مراد نيست كه تو فهميدى ، بلكه پيروى مردم آن است كه شخصى غير امام را از پيش خود نصب كنى ، و هرچه گويد تصديقش كنى « 2 » .\r\nپس چون دانستى كه به متابعت گفتهء هركس نجات حاصل نمىشود ، و به هر عملى آدمى مستحقّ ثواب نمىگردد ، و به هر مشقّتى قرب خدا به دست نمىآيد ، و نيك و بد اشيا را به گفتهء خدا و رسول و ائمّهء معصومين صلوات اللّه عليهم مىتوان دانست ، و پيروى طريقهء ايشان باعث نجات است ، و در چند لمعهء بعد از اين بعضى از بدعتها كه مخالف شرع است ، و بعضى از سنن و طريقهء اهل بيت عليهم السّلام را بيان مىكنم ، و از احاديث ايشان براى تو واضح مىسازم و حجّت خدا را بر تو تمام\r\n\r\n\r\n","description":"","footnote":"\r\n( 1 ) بحار الانوار 2 / 106 ح 3 .\r\n( 2 ) اصول كافى 2 / 298 ح 5 .\r\n","page_name":" 375 ","page_number":375},
  {"content":"\r\n\r\nمىكنم ، و خود را از لعنت الهى خلاص مىكنم .\r\nاگر عمل كنى شايد خدا به فضل خود مرا نيز ثوابى كرامت فرمايد كه باعث اين خير شده‌ام ، و اگر عمل نكنى گناه تو را بر من نخواهند نوشت ، چنانچه حق‌تعالى مىفرمايد :  قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ ما أَنَا عَلَيْكُمْ بِوَكِيلٍ  « 1 » بگو اى محمّد اى گروه مردم به درستى كه حق از جانب خدا به سوى شما آمد ، و بر شما ظاهر شد ، پس هركه هدايت يابد و راه حق را بشناسد و متابعت آن نمايد ، پس مسلما هدايت براى خود يافته است ، و نفعش به او عايد مىگردد ، و هركه گمراه شود و متابعت حق نكند گمراه شده است بر نفس خود ، و ضرر آن به خودش مىرسد ، و من وكيل شما نيستم كه اعمال شما را از من سؤال نمايند ، يا شما را به جبر به راه حق بدارم .\r\n\r\nلمعهء سوّم در بيان آنكه رهبانيّت در اين امّت نمىباشد و رهبانيّت بدعت است\r\nبدان كه رهبانيّت امرى است مركّب از ترك زنان ، و عزلت اختيار نمودن از مردمان ، و ترك مطعومات و مشروبات لذيذه و ملبوسات فاخره ، و در امّت حضرت عيسى اكثر اينها ممدوح بوده است ، و خود را خصى مىكرده‌اند ، و در غارها و كوهها جا مىگرفته‌اند ، و لباسهاى خشن و كنده مىپوشيدند ، و سنّت پيغمبر ما بر خلاف اينها جارى گرديده ، و رهبانيّت مذموم است ، و نكاح كردن و زنان داشتن سنّت مؤكّد است .\r\n\r\n\r\n","description":"","footnote":"\r\n( 1 ) سورهء نمل : 92 .\r\n","page_name":" 376 ","page_number":376},
  {"content":"\r\n\r\nچنانچه ابن بابويه در كتاب خصال به سند معتبر از حضرت رسول صلّى اللّه عليه و آله روايت كرده است كه در امت من رهبانيت و خاموشى نيست « 1 » .\r\nو در حديث ديگر فرمود : رهبانيّت امّت من جهاد در راه خداست ، و خصى كردن امّت من روزه داشتن است .\r\nو كلينى به سند معتبر از حضرت امام جعفر صادق عليه السّلام روايت كرده است : كه زن عثمان بن مظعون به خدمت رسول خدا صلّى اللّه عليه و آله آمد ، و گفت : يا رسول اللّه عثمان شوهرم روزها روزه مىدارد ، و شبها همهء شب عبادت مىكند ، حضرت نعلين خود را برداشتند ، و غضبناك به خانهء عثمان بن مظعون آمدند ، ديدند او نماز مىكند ، چون فارغ شد حضرت فرمود : اى عثمان خدا مرا به رهبانيّت نفرستاده است ، و به دين مستقيم آسان فرستاده است ، من روزه مىدارم ، و نماز مىكنم ، و با زنان نزديكى مىكنم ، پس هركه خواهد بر فطرت اسلام باشد بايد به سنّت من عمل نمايد ، و از سنّتهاى من نكاح زنان است « 2 » .\r\nو به سند معتبر ديگر از حضرت صادق عليه السّلام روايت كرده است كه : روزى حضرت رسول صلّى اللّه عليه و آله به خانهء امّ سلمه در آمدند ، بوى خوشى شنيدند ، فرمودند : مگر زن احول آمده است ؟ امّ سلمه گفت : بلى شكايت از شوهر خود دارد ، پس آن زن بيرون آمد و گفت : پدر و مادرم فداى تو باد شوهرم از من دورى مىكند ، حضرت فرمود : بوى خوش و زينت كردن را زياده كن ، شايد به تو رغبت كند ، گفت : به هر بوى خوشى خود را خوشبو كردم فايده نكرد ، حضرت فرمود : اگر مىدانست كه به نزديكى تو چقدر ثواب دارد هرگز از تو دورى نمىكرد ، پرسيد چه ثواب در آن\r\n\r\n\r\n","description":"","footnote":"\r\n( 1 ) بحار الانوار 70 / 115 ح 2 .\r\n( 2 ) فروع كافى 5 / 494 ح 1 .\r\n","page_name":" 377 ","page_number":377},
  {"content":"\r\n\r\nهست ؟ فرمود : چون رو به تو مىكند دو ملك او را فرامىگيرند ، و به منزلهء كسى است كه شمشير كشيده باشد و در راه خدا جهاد كند ، و چون مشغول جماع مىشود گناهان از او مىريزد ، چنانچه برگ از درختان مىريزد ، و چون غسل مىكند از جميع گناهان بيرون مىآيد « 1 » .\r\nو به سند معتبر ديگر از جعفر بن محمّد الصادق عليه السّلام روايت كرده است كه : سه زن به خدمت حضرت رسول صلّى اللّه عليه و آله آمدند ، يكى از ايشان گفت : شوهر من گوشت نمىخورد ، و ديگرى گفت : شوهر من بوى خوش نمىكند ، و ديگرى گفت :\r\nشوهرم با زنان نزديكى نمىكند ، پس رسول خدا صلّى اللّه عليه و آله از خانه بيرون آمد ، و رداى مبارك را از غضب بر زمين مىكشيد ، تا آنكه بر منبر رفتند ، و بعد از حمد و ثناى الهى فرمودند : چه چيز باعث شده است كه جمعى از اصحاب من گوشت نمىخورند ، و بوى خوش نمىبويند ، و به نزد زنان خود نمىروند ، من گوشت مىخورم و بوى خوش مىبويم ، و به نزد زنان مىروم ، پس هركه سنّت مرا نخواهد و ترك كند از من نيست « 2 » .\r\nو حضرت صادق عليه السّلام فرمود : از اخلاق پيغمبران است محبّت زنان « 3 » .\r\nو فرمود : گمان ندارم كسى را كه در ايمان خير او زياده گردد ، مگر آنكه محبّت او به زنان بيشتر مىشود « 4 » .\r\nو به سند صحيح از ابراهيم بن عبد الحميد منقول است كه : سكين بن اسحاق نخعى متوجّه رياضت شد ، و ترك زنان و بوى خوش و طعامهاى لذيذ كرد ، و در\r\n\r\n\r\n","description":"","footnote":"\r\n( 1 ) فروع كافى 5 / 496 ح 4 .\r\n( 2 ) فروع كافى 5 / 496 ح 5 .\r\n( 3 ) فروع كافى 5 / 320 ح 1 .\r\n( 4 ) فروع كافى 5 / 320 ح 2 .\r\n","page_name":" 378 ","page_number":378},
  {"content":"\r\n\r\nاين باب عريضه‌اى به خدمت حضرت صادق عليه السّلام نوشت ، تا معلوم كند كه اين كار او خوب است يا نه ؟ حضرت در جواب نوشتند : امّا ترك زنان پس مىدانى حضرت رسول صلّى اللّه عليه و آله چه عدد از زنان داشت ، و با ايشان معاشرت مىفرمود ، و امّا ترك طعام لذيذ پس حضرت رسول صلّى اللّه عليه و آله گوشت و عسل تناول مىفرمود « 1 » .\r\nو حضرت امام رضا عليه السّلام فرمود : سه چيز از سنّت پيغمبران است : خود را خوش‌بو كردن ، و موهاى زياد را از بدن ازاله كردن ، و بسيار جماع كردن « 2 » .\r\nو به اسانيد معتبره از حضرت صادق عليه السّلام منقول است : دو ركعت نماز كه كدخدا بكند ، برابر است با هفتاد ركعت نماز كه عزب بكند « 3 » .\r\nو فرمود : هركه زن مىگيرد نصف دين خود را حفظ مىكند « 4 » .\r\nو از حضرت رسول صلّى اللّه عليه و آله روايت است كه فرمود : بدترين مردهاى شما عزبانند « 5 » .\r\nو حضرت صادق عليه السّلام فرمود : شخصى به نزد پدرم آمد پدرم از او پرسيد آيا زن دارى ؟ گفت : نه ، پدرم فرمود : دوست نمىدارم كه دنيا و ما فيها از من باشد و من يك شب بىزن بخوابم ، پس فرمود : دو ركعت نماز كه كدخدا مىكند بهتر است از عبادت عزبى كه شبها به عبادت ايستد و روزها روزه دارد ، پس هفت درهم به او دادند و فرمودند : به اين زر زنى بخواه ، و فرمود : رسول خدا صلّى اللّه عليه و آله فرمودند : زن بگيريد كه باعث زيادتى روزى شماست « 6 » .\r\n\r\n\r\n","description":"","footnote":"\r\n( 1 ) فروع كافى 5 / 320 ح 4 .\r\n( 2 ) فروع كافى 5 / 320 ح 3 .\r\n( 3 ) فروع كافى 5 / 328 ح 1 .\r\n( 4 ) فروع كافى 5 / 329 ح 2 .\r\n( 5 ) فروع كافى 5 / 329 ح 3 .\r\n( 6 ) فروع كافى 5 / 329 ح 6 .\r\n","page_name":" 379 ","page_number":379},
  {"content":"\r\n\r\nو على بن ابراهيم به سند صحيح روايت كرده است در تفسير اين آيه  يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ  « 1 » اى گروه مؤمنان حرام مكنيد بر خود چيزهاى پاكيزه را كه خدا بر شما حلال كرده است ، و اين آيه در باب حضرت امير المؤمنين عليه السّلام و بلال و عثمان بن مظعون نازل شد ، حضرت امير المؤمنين عليه السّلام قسم خورده بودند كه شبها هرگز خواب نكنند ، و بلال قسم خورده بود كه هميشه روزها روزه باشد ، و عثمان قسم خورده بود كه هرگز وطى نكند .\r\nپس زن عثمان به نزد عايشه آمد ، و در نهايت جمال و حسن بود ، عايشه به او گفت : چرا زينت نكرده‌اى ؟ گفت : از براى كه زينت كنم ؟ مدّتهاست شوهرم نزديك من نيامده است ، و رهبانيّت اختيار كرده ، و پلاس پوشيده ، و ترك دنيا كرده است ، پس چون حضرت رسول صلّى اللّه عليه و آله داخل خانه شدند عايشه حال عثمان را عرض كرد ، حضرت چون اين را شنيدند به مسجد آمدند ، و فرمودند : مردم را ندا كنند كه جمع شوند ، و بر منبر رفتند ، و بعد از حمد و ثناى الهى فرمودند : چرا جمعى از امّت من چيزهاى پاكيزه و حلال را بر خود حرام كرده‌اند ، به درستى كه من در شب خواب مىكنم ، و جماع مىكنم ، و در روز افطار مىكنم ، و همه روز روزه نمىباشم ، پس هركه بعد از اين ترك سنّت من كند ، و از طريقهء من كراهت داشته باشد از من نيست .\r\nآن جماعت برخاستند ، و گفتند : يا رسول اللّه ما قسم خود را چه كنيم ؟ حضرت فرمود : مرا خدا وحى فرستاد كه شما را مؤاخذه نمىكند در قسم‌هاى لغو كه بىاختيار از شما صادر شود ، و در آن كفّاره نيست ، و ليكن مؤاخذه مىكند به آنچه به عمد و قصد قسم خوريد كه در آن كفاره‌اى هست ، و بعد از آن كفّارهء قسم را بيان فرمود « 2 » .\r\n\r\n\r\n","description":"","footnote":"\r\n( 1 ) سورهء مائده : 87 .\r\n( 2 ) بحار الانوار 70 / 116 ح 4 .\r\n","page_name":" 380 ","page_number":380},
  {"content":"\r\n\r\nو ابن بابويه روايت كرده است كه : پسرى از عثمان بن مظعون فوت شد ، و بسيار محزون و غمگين شد ، حتّى آنكه در خانه مسجدى براى خود قرار داد تا در آنجا عبادت كند ، چون اين خبر به حضرت رسول صلّى اللّه عليه و آله رسيد ، او را طلبيد و فرمود : اى عثمان خدا بر ما رهبانيّت ننوشته است ، و رهبانيّت اين امّت جهاد در راه خداست « 1 » .\r\n\r\nلمعهء چهارم در بيان اعتزال از خلق است\r\nبدان كه چنانچه از احاديث متواتره ظاهر مىشود اعتزال از عامّهء خلق در اين امّت ممدوح نيست ، و احاديث بسيار در فضيلت ديدن برادران مؤمن ، و ملاقات ايشان ، و عيادت بيماران ايشان ، و اعانت محتاجان ايشان ، و حاضر شدن به جنازهء مرده‌هاى ايشان ، و قضاى حوائج ايشان وارد شده است ، و هيچ‌يك از اينها با عزلت جمع نمىشود .\r\nو ايضا به اجماع و احاديث متواتره جاهل را تحصيل مسائل ضروريّة واجب است ، و بر عالم هدايت خلق و امر به معروف و نهى از منكر واجب است ، و هيچ‌يك از اينها با عزلت جمع نمىشود .\r\nچنانچه كلينى به سند معتبر روايت كرده كه : شخصى به خدمت حضرت صادق عليه السّلام عرض كرد : شخصى هست كه مذهب تشيّع را دانسته ، و اعتقاد خود را درست كرده ، و در خانهء خود نشسته است و بيرون نمىآيد ، و با برادران خود\r\n\r\n\r\n","description":"","footnote":"\r\n( 1 ) بحار الانوار 70 / 114 - 115 ح 1 .\r\n","page_name":" 381 ","page_number":381},
  {"content":"\r\n\r\nآشنائى نمىكند ، حضرت فرمود : اين مرد چگونه مسائل دين خود را ياد مىگيرد « 1 » .\r\nو به سند معتبر از آن حضرت روايت كرده است كه : بر شما باد به نماز در مساجد ، و با مردم نيكو مجاورت كردن ، و گواهى براى ايشان دادن ، و به جنازهء ايشان حاضر شدن ، به درستى كه ناچار است شما را از معاشرت مردم ، و تا آدمى زنده است از مردم مستغنى نيست ، و مردم همگى به يكديگر محتاجند « 2 » .\r\nو حضرت رسول صلّى اللّه عليه و آله فرمود : كسى كه صبح كند ، و اهتمام به امور مسلمانان نداشته باشد ، او مسلمان نيست ، و كسى كه بشنود كسى استغاثه مىكند ، و از مسلمانان اعانت مىطلبد ، و اجابت او نكند ، او مسلمان نيست « 3 » .\r\nو از آن حضرت پرسيدند كه محبوب‌ترين مردم نزد خدا كيست ؟ فرمود : كسى كه نفعش به مسلمانان بيشتر رسد « 4 » .\r\nو به سند معتبر از حضرت صادق عليه السّلام منقول است كه : مسلمان را بر مسلمان هفت حق واجب هست ، كه هريك از آنها را كه ترك كند از دوستى خدا و طاعت او بدر مىرود ، و خدا را در او نصيبى و بهره‌اى نيست ، بعد از آن فرمود : كمتر حقّى كه او را بر تو هست آن است كه از براى برادر مؤمن بخواهى آنچه از براى خود مىخواهى ، و از براى او نخواهى آنچه از براى خود نمىخواهى ( و حقّ دوّم ) : آن است كه از آزردگى و خشم او احتراز نمائى ، و پيروى خوشنودى او و اطاعت امر او بكنى ، ( حق سوّم ) : آن است كه او را اعانت كنى به نفس و مال و زبان و دست و\r\n\r\n\r\n","description":"","footnote":"\r\n( 1 ) اصول كافى 1 / 31 ح 9 .\r\n( 2 ) اصول كافى 2 / 635 ح 1 .\r\n( 3 ) اصول كافى 2 / 164 ح 5 .\r\n( 4 ) اصول كافى 2 / 164 ح 7 .\r\n","page_name":" 382 ","page_number":382},
  {"content":"\r\n\r\nپاى خود ، ( حقّ چهارم ) : آن است كه چشم او و راهنماى او و آينهء او باشى .\r\n( حقّ پنجم ) : آن است كه تو سير نباشى و او گرسنه باشد ، و تو سيراب نباشى و او تشنه باشد ، و تو پوشيده نباشى و او عريان باشد ، ( حقّ ششم ) آنكه اگر تو خادمى داشته باشى و او خادم نداشته باشد ، خادم خود را بفرستى جامهء او را بشويد ، و طعام او را مهيّا كند ، و رختخواب از براى او بگستراند ، ( حقّ هفتم ) : آن است كه قسمش را قبول كنى ، و دعوتش را اجابت كنى ، و بيمارش را عيادت كنى ، و به جنازه‌اش حاضر شوى ، و اگر بدانى كه حاجتى دارد پيش از آنكه از تو سؤال كند حاجتش را برآورى ، پس اگر اينها همه را بكنى ولايت و دوستى ايمانى در ميان تو و او استوار خواهد بود « 1 » .\r\nو در حديث ديگر فرمود : هركه زيارت برادر مؤمن خود از براى خدا بكند ، خداوند عالميان هفتاد هزار ملك را موكّل گرداند كه او را ندا كنند : خوشا حال تو ، و گوارا باد بهشت براى تو « 2 » .\r\nو به سند معتبر از خيثمه روايت كرده است ، كه به خدمت حضرت امام محمّد باقر عليه السّلام رفتم كه آن حضرت را وداع كنم ، فرمود : اى خيثمه هركس از شيعيان و دوستان ما را كه ببينى سلام من به ايشان برسان ، و ايشان را از جانب من وصيّت كن به پرهيزكارى خداوند عظيم ، و اين‌كه نفع رسانند اغنياء شيعيان به فقراء ايشان ، و اعانت نمايند اقوياء ايشان ضعفا را ، و حاضر شوند زندگان ايشان به جنازهء مردگان ، و در خانه‌ها يكديگر را ملاقات كنند ، به درستى كه ملاقات ايشان و صحبت داشتن ايشان باعث احياء امر تشيّع مىشود ، خدا رحم كند بنده‌اى را كه مذهب ما را زنده دارد « 3 » .\r\n\r\n\r\n","description":"","footnote":"\r\n( 1 ) اصول كافى 2 / 169 ح 2 .\r\n( 2 ) اصول كافى 2 / 175 ح 1 .\r\n( 3 ) اصول كافى 2 / 175 - 176 ح 2 .\r\n","page_name":" 383 ","page_number":383},
  {"content":"\r\n\r\nو حضرت صادق عليه السّلام فرمود به اصحاب خود كه : با يكديگر برادر باشيد ، و از براى خدا دوستى و مهربانى كنيد ، و بر يكديگر رحم كنيد ، و يكديگر را ملاقات نمائيد ، و در امر دين مذاكره كنيد ، و احياء مذهب حق بكنيد « 1 » .\r\nو در حديث ديگر فرمود : سعى كردن در حاجت برادر مؤمن نزد من بهتر است از اينكه هزار بنده آزاد كنم ، و هزار كس را بر اسبان زين و لجام كرده سوار كنم ، و به جهاد فى سبيل اللّه فرستم « 2 » .\r\nو بدان كه در هريك از اين امور احاديث متواتره وارد شده است ، انشاء اللّه بعضى از آنها در اين رساله در موضعشان مذكور مىشود ، و ظاهر است كه عزلت موجب محرومى از اين فضايل است ، و بعضى از اخبار كه در باب عزلت وارد شده است مراد از آنها عزلت از بدان خلق است كه معاشرت ايشان موجب هدايت نشود ، و ضرر دينى به اين كس رسانند ، و اگر نه معاشرت با نيكان و هدايت گمراهان شيوه پيغمبران است ، و از افضل عبادات است ، بلكه آن عزلتى كه ممدوح است در ميان مردم نيز ميسّر است ، و آن معاشرتى كه مذموم است در خلوت نيز مىباشد ، زيرا كه مفسدهء معاشرت خلق ميل به دنيا و تخلّق به اخلاق ايشان ، و تضييع عمر به معاشرت اهل باطل و مصاحبت ايشان است .\r\nو بسيار است كسى كه معتزل از خلق است ، و شيطان در آن عزلت جميع حواسّ او را متوجّه تحصيل جاه و اعتبار دنيا كرده است ، و هرچند از ايشان دور است امّا به حسب قلب با ايشان معاشرت دارد ، و اخلاق ايشان را در نفس خود تقويت مىكند ، و چه بسيار كسى كه در ميان مجالس اهل دنيا باشد ، و از اطوار ايشان مكدر\r\n\r\n\r\n","description":"","footnote":"\r\n( 1 ) اصول كافى 2 / 175 ح 1 .\r\n( 2 ) اصول كافى 2 / 193 ح 3 .\r\n","page_name":" 384 ","page_number":384},
  {"content":"\r\n\r\nباشد ، و آن معاشرت باعث زيادى آگاهى و تنبّه او و نفرت او از دنيا شود ، و در ضمن آن معاشرت چون غرض او خداست از هدايت ايشان يا غير آن از اغراض صحيحه ، ثوابهاى عظيم حاصل كند .\r\nچنانچه به سند صحيح از حضرت صادق عليه السّلام منقول است كه : خوشا حال بندهء خاموش گمنامى كه مردم زمانهء خود را شناسد ، و با ايشان به بدن مصاحبت كند و با ايشان در اعمال ايشان به دل مصاحبت ننمايد ، پس او را به ظاهر شناسند ، و او ايشان را در باطن شناسد « 1 » .\r\nپس آنچه مطلوب است از عزلت آن است كه دل معتزل باشد از اطوار ناشايستهء خلق ، و بر ايشان در امور اعتماد نداشته باشد ، و پيوسته توكّل به خداوند خود داشته باشد ، و از فوايد ايشان منتفع گردد ، و از مفاسد ايشان در حذر باشد ، و اگر نه پنهانى از خلق چارهء كار آدمى نمىكند ، بلكه اكثر صفات ذميمه را قوىتر مىكند مانند عجب ، زيرا كه آن گوشه‌گير چون به ميان مردم نمىآيد گمان او اين است كه اكثر صفات ذميمه را از خود بر طرف كرده است ، امّا اگر به ميان مردم بيايد ، و در مجلسى اندكى او را حرمت ندارند ، همان ساعت اهل آن مجلس را به باطن مىزند ، و تهديد قتل مىكند ايشان را ، و تا قيامت راضى نمىشود ، و شيطان اين را براى مردم توجيه مىكند كه اين عالم جلال درويشان است ، و باعث نقص ايشان نيست ، و آن بيچاره كه در ميان مردم است چون بسيار به اين قسم مهالك افتاده است نفس خود را شناخته است ، و آن عجب را ندارد ، و از تكرار اين خفّت كه به او رسيده نفسش ملايم شده ، و تكبّرش كمتر است ، و از اين قسم اهانت آن‌قدر از جا بدر نمىآيد .\r\n\r\n\r\n","description":"","footnote":"\r\n( 1 ) اصول كافى 2 / 225 ح 12 .\r\n","page_name":" 385 ","page_number":385},
  {"content":"\r\n\r\nو همچنين ريا در نفس آن گوشه‌گير مخفى است ، و چون كسى را نمىبيند كه عبادت خود را به او بفروشد ، گمانش اين است كه عبادتش خالص شده است ، و از خيالهاى مخفى نفس خود خبر ندارد ، و از آن رمزها غافل است ، كه شيطان بر گوش دلش مىخواند در شبهاى تار كه مردم مىدانند تو به اين گوشه آمده‌اى و ترك خلق كرده‌اى ، البتّه عبادت مىكنى ، و خوش شهرتى در آفاق كردى ، و تو را در همه عالم به نيكى ياد مىكنند ، و عن قريب خاك پايت را به تبرّك برمىدارند ، و آن بيچاره كه در ميان معركه است ، چون بسيار از نفس خود اينها را ديده است پاره‌اى نفس خود را شناخته است ، و چون در ميان مردم مىباشد بسيار هم عمل او را مدح نمىكنند ، بلكه مذمّتش مىكنند ، و رياكار و سالوسش مىگويند ، و از اين جهت از ريا فارغ‌تر است .\r\nو همچنين در باب توكّل و عدم توكّل ، معاشرت مردم اين فايده دارد كه به معاشرت مردم و تفكّر در احوال ايشان بىچارگى مردم بر او بيشتر ظاهر مىگردد ، و يأس از ايشان بيشتر حاصل مىشود .\r\nو همچنين در جميع صفات اگر كسى تأمّل كند ، و به چشم بصيرت نظر كند ، مىداند كسى كه در مقام اصلاح نفس باشد و به خدا توسّل نمايد به فضل الهى ، در ضمن معاشرت خلق نفس او به كمالات بيشتر متّصف مىشود ، مگر نمىدانى معاشرت نيكان و ديدن اطوار ايشان ، و شنيدن پندهاى پسنديدهء ايشان ، چه دوائى است براى دردهاى نفس ، قطع‌نظر از آنكه بنده را با اينها كار نيست ، و مطيع خداوند خود مىبايد باشد ، و آنچه فرموده‌اند بايد عمل كند ، و به تصرّف خود كار نداشته باشد ، و بعضى از تحقيق اين مقام انشاء اللّه در باب تحقيق معنى دنيا بيان خواهد شد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nلمعهء پنجم در بيان طلب مال از حلال نمودن و قدر انفاق كردن است\r\nبدان كه چنانچه از احاديث معتبره ظاهر مىشود طلب مال از راه حلال كردن خوب است ، بلكه واجب و لازم است ، امّا آن طلب را مانع عمل به سنّتهاى پيغمبر كردن ، يا اعتماد بر طلب خود كردن خوب نيست ، بلكه بايد عمل به فرايض و سنن الهى بكند ، و چنانچه فرموده‌اند قدرى از سعى بكند ، و بداند كه با وجود سعى معطى خداست ، و از او طلب نمايد ، و به‌سبب اين سعى از ياد او غافل نشود ، چنانچه حق‌تعالى مدح كرده است ايشان را : مردانى كه غافل نمىكند ايشان را تجارت و بيع از ياد خدا و از اقامهء صلاة و دادن زكات .\r\nو بعد از تحصيل به آنچه به هم رسد بايد قناعت كرد ، و اگر از حلال كم به هم رسد بر خود مشقّت مىبايد گذاشت ، و در اين صورت ترك لذّتها كردن و جامه‌هاى درشت و كهنه پوشيدن خوب است ، كه متوجّه حرام نشود ، و اگر خدا وسعت و فراخى در رزق دهد ، بعد از اداى حقوق واجبهء الهى توسعه بر خود و عيال و مؤمنان و اعانت فقرا و مساكين بايد كرد .\r\nو در همه باب حدّ وسط را رعايت مىبايد كرد ، آن‌قدر به فقرا ندهد كه خود محتاج شود ، و زياده از قدر ضرورت و احتياج خود هم نگاه ندارد ، و آنچه را نگاه دارد هم تعلّق به آن نداشته باشد ، و روزى خود را منحصر در آن نداند ، و آنچه از براى خود صرف كند بر عيال تنگ نگيرد ، و طعامهاى لذيذ بخورد و بخوراند به مؤمنان ، و جامه‌هاى نفيس بپوشد و بپوشاند امّا به قدرى كه به حد اسراف نرسد ، امّا اگر قدرى از مال داشته باشد كه به آن طعام لذيذ تواند خريد ، و فقيرى را محتاج داند و خود به قليلى قناعت كند ، و زيادتى را به او دهد ايثار كرده است ، و ايثار درجهء مقرّبان است .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nو حاصل آن است كه اصل ترك لذّتها را فى نفسه كمال دانست خوب نيست ، كه در مجلسى وارد شوند ، و به طعام لذيذى ايشان را دعوت نمايند نخورند ، كه ما رياضت مىكشيم ، و اينها را نمىخوريم ، اين مذموم است ، امّا اگر براى فقر و بىچيزى يا اعانت مؤمنى بر خود تنگ گيرد خوب است ، و همچنين در مركب و خانه و غير اينها از ما يحتاج خود .\r\nچنانچه كلينى به سند معتبر روايت كرده است كه : سفيان ثورى به خدمت حضرت امام جعفر صادق عليه السّلام آمد ، ديد كه آن حضرت جامه‌اى در نهايت سفيدى و نزاكت پوشيده‌اند ، مانند پرده‌اى كه در زير پوست تخم‌مرغ مىباشد ، سفيان گفت : اين جامه جامهء تو نيست كه پوشيده‌اى ، و جامه‌اى به اين نفاست نبايد بپوشى .\r\nحضرت فرمودند : بشنو از من ، و آنچه مىگويم حفظ كن ، كه در دنيا و آخرت براى تو خوب است ، اگر بر سنّت پيغمبر بميرى و ترك بدعتها بكنى ، بدان كه حضرت رسول صلّى اللّه عليه و آله در زمان خشكى بودند كه در ميان مسلمانان تنگى بسيار بود ، به آن نحو كه شنيده‌اى سلوك مىكردند ، امّا وقتى كه دينار و گندم و فراخى در روزى به هم رسد سزاوارترين مردم به صرف كردن نعمتها ابرار و نيكوكارانند نه فجّار و بدان ، و مؤمنانند نه منافقان ، و مسلمانند نه كافران ، پس چرا جامهء مرا انكار و مذمّت كردى اى ثورى ، و اللّه با اين لباس و اين حال كه از من مىبينى از روزى كه خود را شناخته‌ام هيچ صبح و شامى بر من نگذشته است كه خدا را در مال من حقّى مانده باشد و نداده باشم ، يا به مصرفش صرف نكرده باشم .\r\nچون سفيان رفت ، جمعى ديگر از صوفيهء آن زمان كه اظهار زهد مىكردند ، و مردم را به ترك دنيا و درشت‌پوشى مىخواندند ، چون شنيدند كه سفيان از جواب آن حضرت عاجز شده است به خدمت حضرت آمدند ، و گفتند : سفيان جواب تو\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nرا در خاطر نداشت تا بگويد و عاجز شد ، حضرت فرمود : شما حجّتهاى خود را بيان كنيد ، ايشان گفتند : حجّت ما از كتاب خداست ، حضرت فرمود : بگوئيد كتاب خدا سزاوارتر است به عمل كردن .\r\nگفتند : خدا جماعتى از اصحاب پيغمبر را مدح فرموده است كه :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ  « 1 » ترجمه‌اش اين است كه : اختيار مىكنند و ترجيح مىدهند ديگران را بر نفس خود ، و از خود بازمىگيرند و به ايشان مىدهند هرچند ايشان را نهايت احتياج هست به آن چيزى كه ايثار مىكنند ، و هركه نگاه داشته شود از بخل نفس خود و خود را منع نمايد ، پس ايشان رستگارانند پس خدا مدح كرده است فعل ايشان را .\r\nو در جاى ديگر مىفرمايد  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  « 2 » ترجمه‌اش اين است كه : مىخورانند طعام را به دوستى خدا يا با دوستى طعام و احتياج به آن به مسكين بىچيز و يتيم و بىپدر ، و كسى كه در جنگ اسير كرده‌اند ، و گفتند كه : ما در حجّت بر تو به همين اكتفا مىكنيم .\r\nحضرت فرمود : اى گروه آيا شما علم داريد به ناسخ و منسوخ و محكم و متشابه قرآن ؛ كه هركه گمراه و هلاك شده است از اين امّت به‌سبب جهالت شده است ، گفتند : بعضى را مىدانيم امّا همه را نمىدانيم ، حضرت فرمود : به اين سبب گمراه شده‌ايد ، و همچنين است احاديث حضرت رسول صلّى اللّه عليه و آله ناسخ و منسوخ و محكم و متشابه دارد شما نمىدانيد پس آنچه گفتيد كه خدا جمعى را به ايثار مدح كرده است ، اوّل جايز و حلال بود ، و هنوز ايشان را نهى نكرده بودند ، و به كردهء خود\r\n\r\n\r\n","description":"","footnote":"\r\n( 1 ) سورهء حشر : 9 .\r\n( 2 ) سورهء انسان : 8 .\r\n","page_name":" 389 ","page_number":389},
  {"content":"\r\n\r\nمثاب شدند ، و در آخر خدا ايشان را نهى از آن فرمود ، براى ترحّم بر ايشان ، و رعايت مصلحت ايشان ، تا ضرر به خود و عيال خود نرسانند ، و در ميان عيال بچه‌ها و مردان پير و زنان پير هستند كه بر گرسنگى صبر نتوانند كرد ، پس اگر من يك گردهء نان خود را ايثار كنم ، و ديگر چيزى نداشته باشم ايشان تلف خواهند شد ، و از گرسنگى خواهند مرد .\r\nلهذا حضرت رسول صلّى اللّه عليه و آله فرمود كه : پنج خرما ، يا پنج قرص نان ، يا پنج درهم يا دينار ، كه آدمى داشته باشد بهترين آنها آن است كه صرف پدر و مادر مىشود ، دوّم را صرف خود و عيال مىبايد بكند ، و سوّم را صرف خويشان فقير خود بكند ، و چهارم را صرف همسايگان فقير خود كند ، پنجم را در راه خدا صرف كند ، و اين پنجم ثوابش از آنها كمتر است ، و يكى از انصار فوت شد ، و در وقت مردنش پنج يا شش غلام كه داشته آزاد كرده بود ، و به غير ايشان چيزى را مالك نبود ، حضرت رسول صلّى اللّه عليه و آله فرمود : اگر مرا خبر مىكرديد نمىگذاشتم او را در ميان مسلمانان دفن كنيد ، كه اطفال صغير خود را محتاج به گدائى كرده است .\r\nو پدرم فرمود كه حضرت رسول مىفرمود كه : در نفقه ابتدا به عيال خود كن ، بعد از آن هركه نزديك‌تر باشد ، و آنچه خدا در قرآن بر خلاف آن آيات فرموده است و نسخ آنها كرده آن است كه  وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً  « 1 » ترجمه‌اش اين است : آن جماعتى كه چون نفقه مىدهند ، و مال را صرف مىكنند اسراف نمىكنند كه در زيادتى از حدّ اعتدال خارج شوند ، و تنگ نمىگيرند و در ميان اين دو حالت وسط و اعتدال را مرعى مىدارند ، نمىبينند خدا در اين آيه به خلاف آنچه شما مردم را امر مىكنيد مدح فرموده است ، و آنچه شما\r\n\r\n\r\n","description":"","footnote":"\r\n( 1 ) سورهء فرقان : 67 .\r\n","page_name":" 390 ","page_number":390},
  {"content":"\r\n\r\nمىگوئيد اسراف شمرده است ، و در بسيار جائى از قرآن فرموده است ، خدا اسراف‌كنندگان را دوست نمىدارد ، پس خدا مردم را از اسراف و تقتير هر دو نهى فرموده است و به ميانه‌روى امر كرده است .\r\nپس نبايد جميع آنچه دارد بدهد و بعد دعا كند كه خدا او را روزى دهد ، خدا دعايش را مستجاب نكند ، موافق حديثى كه از پيغمبر رسيده است : چند صنف از امّت من دعاى ايشان مستجاب نمىشود ، كسى كه بر پدر و مادر خود نفرين كند ، و كسى كه به قرض بدهد ، و بر او گواهى نگيرد ، چون مقروض انكار كند بر او نفرين كند ، و كسى كه بر زن خود نفرين كند ، و خدا طلاق را به دست او گذاشته ، و كسى كه در خانهء خود بنشيند و دعا كند خداوندا مرا روزى بده و به طلب روزى بيرون نرود ، خداوند عالميان مىفرمايد : اى بندهء من تو را راه داده‌ام به طلب روزى ، و حركت كردن در زمين ، و اعضا و جوارح صحيح به تو داده‌ام ، بايست كه براى متابعت فرمودهء من طلب مىكردى ، اگر مصلحت مىدانستم در روزى تو وسعت مىدادم ، و اگر صلاح مىدانستم روزى بر تو تنگ مىكردم ، و تو نزد من معذور بودى .\r\nو كسى كه خدا او را مال بسيارى روزى كند ، و او همه را صرف نمايد ، و دعا كند كه پروردگارا مرا روزى بده ، حق‌تعالى در جواب او مىفرمايد : من روزى فراخ به تو دادم ، چرا ميانه‌روى نكردى و اسراف نمودى ؟ و حال آنكه تو را از اسراف نهى كرده بودم ، و كسى كه نفرين بر خويشان كند .\r\nپس خدا پيغمبر خود را تعليم فرمود كه چگونه انفاق نمايد ، به اين سبب كه روزى نزد آن حضرت يك اوقيهء طلا كه چهل مثقال باشد به هم رسيد ، و پيش از شب همه را تصدّق فرمودند ، و چون صبح شد هيچ‌چيز نزد آن حضرت حاضر نبود ، سائلى آمد و سؤال كرد ، چون حضرت چيزى نداشتند كه به او بدهند ،\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nملامت كرد حضرت را ، و حضرت از اين حال آزرده و مغموم شدند كه چيزى به آن سائل نتوانستند داد ، چون بسيار رحيم و مهربان بودند ، پس حق‌تعالى آن حضرت را تعليم و تأديب فرمود كه  وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً  « 1 » ترجمه ظاهرش اين است كه : دست خود را در گردن خود مبند كه هيچ صرف ننمائى ، و مگشاى دست خود را تمام گشودن كه اسراف كنى و همه را صرف نمائى ، پس بنشينى ملامت كرده شده درمانده و محتاج ، يعنى مردمان از تو سؤال مىنمايند و تو را معذور نمىدارند پس اگر تمام مال خود را دادى ديگر انفاق نمىتوانى كرد .\r\nپس آن احاديث حضرت پيغمبر را كه شنيدى قرآن تصديق آنها مىكند و اهل قرآن كه عالم به علوم قرآنند تصديق قرآن مىنمايند ، و ابو بكر كه شما به او اعتقاد داريد در وقت مردن گفت كه : به خمس مال وصيّت مىكنم ، و خمس هم بسيار است ، و سلمان فارسى و ابو ذر كه فضل و زهد ايشان را مىدانيد .\r\nامّا سلمان ، پس چون وظيفهء مقرّر به او مىرسيد قوت سال خود را برمىداشت ، و زيادتى را در راه خدا مىداد ، به او مىگفتند : تو با اين زهد چنين مىكنى ؟ گاه باشد كه امروز يا فردا بميرى ، جواب مىگفت : چنانچه احتمال مردن هست احتمال زيستن هم هست ، اى جاهلان نمىدانيد كه آدمى اگر قوت خود را نداشته باشد نفس با او معارضه مىكند و اضطراب مىكند ، و چون قوت را ضبط كرد اطمينان به هم مىرساند .\r\nو امّا ابو ذر ، پس چون او شتران و گوسفندان داشت ، و شير ايشان را مىدوشيد و معاش مىكرد ، و در هنگامى كه مردمش گوشت مىخواستند ، يا ميهمانى بر او\r\n\r\n\r\n","description":"","footnote":"\r\n( 1 ) سورهء اسراء : 29 .\r\n","page_name":" 392 ","page_number":392},
  {"content":"\r\n\r\nوارد مىشد ، يكى از آنها را مىكشت ، و اگر مىديد كه جماعتى كه با او بر سر يك آب مىبودند فقيرند ، از شتران و گوسفندان آن‌قدر مىكشت كه آن جماعت را كافى باشد ، و از براى خود مثل حصّهء يكى از ايشان برمىداشت ، و از اين دو بزرگ كى زاهدتر است ، و حال آنكه حضرت رسول صلّى اللّه عليه و آله در شأن ايشان فرمود آنچه فرمود ، و با آن زهد چنين نكردند كه همه چيز را بدهند و فقير بمانند .\r\nو بدانيد اى گروه كه من از پدرم شنيدم از پدران خود روايت مىكرد كه ، حضرت رسول صلّى اللّه عليه و آله در روزى فرمود : از هيچ‌چيز آن‌قدر تعجّب نمىكنم كه از حال مؤمن تعجّب دارم ، اگر در دنيا بدنش را به مقراضها ببرند از براى او خير است ، و اگر پادشاه مشرق و مغرب عالم شود براى او خير است ، و هرچه خدا نسبت به او مىكند از براى او خير است .\r\nپس حضرت صادق عليه السّلام بعد از چند حجّت ديگر فرمودند : بدانيد كه بدمذهبى اختيار كرده‌ايد ، و مردم را به آن مىخوانيد ، به‌سبب جهل به كتاب خدا و سنّت پيغمبر و احاديث آن حضرت كه قرآن تصديق آنها مىكند ، و آن احاديث را رد مىكند به جهالت ، و نظر در غرايب قرآن نمىتوانيد كرد ، و ناسخ و منسوخ و محكم و متشابه و امر و نهى قرآن را نمىدانيد .\r\nاى گروه چرا در حال حضرت سليمان نظر نمىكنيد ، كه پادشاهى طلبيد از خدا كه از براى كسى بعد از او سزاوار نباشد ، و خدا به او كرامت فرمود ، و حق مىگفت و عمل به حق مىكرد ، و خدا و هيچ‌يك از مؤمنان او را عيب بر اين امر نكردند ، و پيش از او داود پيغمبر آن پادشاهى و سلطنت داشت ، و يوسف پادشاهى مصر را تا يمن داشت ، و عمل به حق مىكرد ، و هيچ‌كس او را مذمّت نكرد ، و ذو القرنين بنده‌اى بود كه خدا را دوست مىداشت ، و خدا او را دوست مىداشت ، و اسباب را براى او ميسّر گردانيد ، و پادشاهى مشرق و مغرب را به او داد ، و حق مىگفت و\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبه حق عمل مىكرد ، و هيچ‌كس او را بر اين پادشاهى عيب نكرد .\r\nپس اى گروه عمل نمائيد به آداب الهى كه براى مؤمنان مقرّر فرموده است ، و اكتفا به امر و نهى خدا بكنيد ، و آنچه بر شما مشتبه است كه علم به آن نداريد بگذاريد ، و علم را به اهلش رد كنيد ، و به نادانى اعتراف نمائيد ، تا آنكه مأجور گرديد ، و نزد خدا معذور باشيد ، و طلب كنيد علم ناسخ و منسوخ و محكم و متشابه قرآن را ، و حلال و حرام الهى را ياد گيريد ، كه شما را اين علم به خدا نزديك‌تر مىكند ، و از جهل دور مىنمايد ، و جهالت را به اهلش واگذاريد ، كه اهلش بسيارند و اهل علم كمند ، و خدا فرموده است : بالاتر از هر صاحب علمى دانائى هست « 1 » .\r\nو در حديث ديگر از حضرت رسول صلّى اللّه عليه و آله روايت كرده است كه : چه نيكو ياورى است بر پرهيزكارى خدا توانگرى و غنا « 2 » .\r\nو حضرت صادق عليه السّلام فرمود : خيرى نيست در كسى كه نخواهد مال از حلال جمع نمايد ، كه روزى خود را از مذلّت سؤال نگاه دارد ، و قرض خود را ادا نمايد ، و رحم و خويشان را اعانت كند « 3 » .\r\nو فرمود : چه نيكو ياورى است دنيا بر تحصيل آخرت « 4 » .\r\nو از حضرت صادق عليه السّلام منقول است كه : محمّد بن المنكدر روزى به پدرم برخورد در بعضى از اطراف مدينه در ساعت بسيار گرمى ، و آن حضرت مرطوب و سنگين بودند ، و تكيه بر دو غلام سياه كرده بودند ، و در خاطر گذرانيد كه\r\n\r\n\r\n","description":"","footnote":"\r\n( 1 ) فروع كافى 5 / 65 - 70 ح 1 .\r\n( 2 ) فروع كافى 5 / 71 ح 1 .\r\n( 3 ) فروع كافى 5 / 72 ح 5 .\r\n( 4 ) فروع كافى 5 / 72 ح 9 .\r\n","page_name":" 394 ","page_number":394},
  {"content":"\r\n\r\nسبحان اللّه مرد پيرى از پيران قريش در اين ساعت طلب دنيا مىكند ، مىروم او را موعظه كنم ، پس نزديك آمد و سلام كرد ، جواب فرمود و عرق از آن حضرت مىريخت ، گفت : تو پيرى از پيران قريشى ، و در چنين وقتى با چنين حالى به طلب دنيا بيرون آمده‌اى ، اگر اجل تو در اين حال برسد چه خواهى كرد ، حضرت فرمود :\r\nاگر اجل در اين حال برسد ، در حالى رسيده كه به طاعتى از طاعتهاى الهى مشغولم ، و كارى مىكنم كه خود و عيال خود را از تو و از ديگران مستغنى مىكنم ، من وقتى بايد از مرگ بترسم كه در معصيت الهى باشم ، گفت : راست مىفرمائى ، خواستم تو را موعظه كنم تو مرا موعظه كردى « 1 » .\r\nو در حديث ديگر حضرت صادق عليه السّلام فرمود كه : حضرت امير المؤمنين عليه السّلام با بيل كار مىكرد ، و زمينها را آبادان مىكرد ، و رسول خدا صلّى اللّه عليه و آله هستهء خرما را به دهان مىبرد و تر مىكرد ، و در زمين مىكشت همان ساعت سبز مىشد ، و امير المؤمنين عليه السّلام هزار بنده از كدّ يد خود آزاد فرمود « 2 » .\r\nو به سند معتبر از اسباط بن سالم منقول است كه به خدمت حضرت صادق عليه السّلام رفتم ، از احوال عمر بن مسلم سؤال فرمود ، گفتم : صالح است و خوب است امّا ترك تجارت كرده است ، حضرت سه مرتبه فرمودند كه : كار شيطان است مگر نمىدانيد حضرت رسول صلّى اللّه عليه و آله تجارت فرمود ، قافله‌اى از شام آمده بود متاع ايشان را خريد ، و آن‌قدر نفع به هم رسيد كه قرض خود را ادا فرمود ، و بر خويشان قسمت نمود ، و خدا مىفرمايد : مردانى را كه غافل نمىكند ايشان را تجارت و بيع از ياد خدا و اقامهء صلاة و دادن زكات ، علماى اهل سنّت كه قصه‌خوانانند مىگويند :\r\n\r\n\r\n","description":"","footnote":"\r\n( 1 ) فروع كافى 5 / 73 - 74 ح 1 .\r\n( 2 ) فروع كافى 5 / 74 ح 2 .\r\n","page_name":" 395 ","page_number":395},
  {"content":"\r\n\r\nاصحاب پيغمبر تجارت نمىكردند ، و دروغ مىگويند تجارت مىكردند ، امّا نماز را ترك نمىكردند در وقت فضيلت ، و چنين كسى افضل است از كسى كه به نماز حاضر شود و تجارت نكند « 1 » .\r\nو به سند معتبر منقول است كه عمر بن يزيد به خدمت حضرت صادق عليه السّلام عرض كرد : شخصى هست مىگويد در خانهء خود مىنشينم و نماز مىكنم ، و روزى به من مىرسد ، حضرت فرمود : اين يكى از آن سه نفرى است كه دعاى ايشان مستجاب نيست « 2 » .\r\nو به سند معتبر از معلّى بن خنيس مروى است كه حضرت صادق عليه السّلام از احوال شخصى سؤال فرمود ، گفتند : پريشان است ، فرمود : به چه كار مشغول است ؟\r\nگفتند : در خانه مشغول عبادت است ، فرمود : قوتش از كجاست ؟ گفتند : برادران مؤمنش به او مىرسانند ، فرمود : آنهائى كه او را قوت مىدهند عبادتشان بيشتر و بهتر از او است كه در خانه عبادت مىكند « 3 » .\r\nو حضرت امام محمّد باقر عليه السّلام فرمود : هركه طلب دنيا مىكند براى اين‌كه محتاج به سؤال نباشد ، و بر اهل خود توسعه دهد ، و مهربانى همسايگان بكند ، در قيامت كه مبعوث شود روى او مانند شب چهارده باشد « 4 » .\r\nو حضرت رسول صلّى اللّه عليه و آله فرمود : رزق هفتاد جزو است ، و بهترين جزوهايش طلب حلال است « 5 » .\r\n\r\n\r\n","description":"","footnote":"\r\n( 1 ) فروع كافى 5 / 75 ح 8 .\r\n( 2 ) فروع كافى 5 / 77 ح 1 .\r\n( 3 ) فروع كافى 5 / 78 ح 4 .\r\n( 4 ) فروع كافى 5 / 78 ح 5 .\r\n( 5 ) فروع كافى 5 / 78 ح 6 .\r\n","page_name":" 396 ","page_number":396},
  {"content":"\r\n\r\nو منقول است كه سدير صرّاف از حضرت صادق عليه السّلام پرسيد بر آدمى در طلب روزى چه چيز لازم است ؟ فرمود : چون در دكان را گشودى و متاع خود را پهن كردى ، آنچه بر تو لازم است به‌جا آورده‌اى « 1 » .\r\n\r\nلمعهء ششم در بيان تجمّل و زينت و ملبوسات فاخره و اسبان و خانه‌هاى نفيس و امثال اينهاست\r\nكلينى به سند معتبر از حضرت امير المؤمنين عليه السّلام روايت كرده است كه : خداوند عالميان جميل و نيكوست و جمال و زينت را دوست مىدارد ، و دوست مىدارد كه اثر نعمت او بر بنده‌اش ظاهر باشد « 2 » .\r\nو از حضرت صادق عليه السّلام منقول است كه : هرگاه خدا نعمتى كرامت فرمايد به بنده‌اى ، پس آن نعمت را ظاهر نمايد ، و خود را به آن بيارايد ، ملائكه مىگويند :\r\nدوست خداست ، و بيان نعمت خدا كرده است ، و اگر بر خود ظاهر نكند مىگويند دشمن خداست ، تكذيب نعمت خدا كرده است « 3 » .\r\nو حضرت امام رضا عليه السّلام فرمود : حضرت على بن الحسين عليه السّلام دو جامه مىپوشيدند در تابستان كه پانصد درهم قيمت آنها بود « 4 » .\r\nو به سند معتبر از يوسف بن ابراهيم روايت كرده است كه : به خدمت حضرت\r\n\r\n\r\n","description":"","footnote":"\r\n( 1 ) فروع كافى 5 / 79 ح 1 .\r\n( 2 ) فروع كافى 6 / 438 ح 1 .\r\n( 3 ) فروع كافى 6 / 438 ح 2 .\r\n( 4 ) فروع كافى 6 / 441 ح 5 .\r\n","page_name":" 397 ","page_number":397},
  {"content":"\r\n\r\nصادق عليه السّلام رفتم ، و جبّهء خزّى پوشيده بودم ، و كلاه خزّى بر سر داشتم ، گفتم :\r\nفداى تو گردم جبّه و كلاه من خزّ است چه مىفرمائيد ؟ فرمود : قصور ندارد ، گفتم :\r\nاگر تارش ابريشم باشد چون است ؟ فرمود : قصور ندارد ، و فرمود : چون حضرت امام حسين عليه السّلام شهيد شد جبّهء خزّى پوشيده بودند .\r\nآنگاه فرمود : چون حضرت امير المؤمنين عليه السّلام عبد اللّه بن عباس را به نزد خوارج فرستادند كه بر ايشان حجّت تمام كند ، عبد اللّه بهترين جامه‌هاى خود را پوشيد ، و به بهترين بوهاى خوش خود را خوشبو كرد ، و بر بهترين اسبان سوار شد ، و رفت در برابر ايشان ايستاد ، خارجيان گفتند : يا ابن عبّاس تو بهترين ماها بودى ، حالا رخت جبّاران را پوشيده‌اى ، و بر اسب ايشان سوار شده‌اى ، عبد اللّه بر ايشان اين آيه را خواند  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  « 1 » بگو اى محمّد كى حرام كرده است زينت خدا را كه براى بندگان بيرون آورده و خلق فرموده است ، و چيزهاى پاكيزه و حلال از روزى را ، پس حضرت فرمود : بپوش و زينت كن كه خدا جميل و نيكو است ، و جمال و زينت را دوست مىدارد ، امّا بايد از حلال باشد « 2 » .\r\nو به سند معتبر روايت كرده است كه : سفيان ثورى در مسجد الحرام مىگذشت ، حضرت امام جعفر صادق عليه السّلام را ديد جامه‌هاى نفيس با قيمت پوشيده‌اند ، گفت :\r\nمىروم و او را بر پوشيدن اين جامه‌ها سرزنش مىكنم ، پس به نزديك حضرت آمد ، و گفت : و اللّه يا ابن رسول اللّه پيغمبر مثل اين جامه‌ها نپوشيد ، و على بن ابى طالب عليه السّلام و هيچ‌يك از پدرانت چنين لباس نپوشيدند .\r\n\r\n\r\n","description":"","footnote":"\r\n( 1 ) سورهء اعراف : 32 .\r\n( 2 ) فروع كافى 6 / 442 ح 7 .\r\n","page_name":" 398 ","page_number":398},
  {"content":"\r\n\r\nحضرت فرمود : حضرت رسول در زمانى بودند كه در ميان مسلمانان تنگى بود ، لهذا بر خود تنگ مىگرفتند ، و بعد از آن وسعت به هم رسيد ، پس سزاوارترين اهل دنيا به صرف كردن نعمتهاى خدا نيكوكارانند ، و اين آيه را خواندند  قُلْ مَنْ حَرَّمَ زِينَةَ اللَّهِ  پس ما سزاوارتريم از ديگران به اينها .\r\nبعد از آن فرمود : اى ثورى اين جامه‌ها كه مىبينى از براى لذّت نفس نپوشيده‌ام از براى مردم پوشيده‌ام ، و دست سفيان را گرفتند به نزد خود كشيدند ، و جامه‌اى كه بر بالا پوشيده بودند دور كردند و به او نمودند جامه‌اى را كه ملاصق بدن ايشان بود ، جامهء بسيار كنده بود ، فرمود : اين جامهء كنده را از براى خود پوشيده‌ام ، و آن جامهء نفيس را براى زينت نزد مردم ، پس دست انداخت و جامهء كنده‌اى كه سفيان بر بالاى جامه‌ها پوشيده بود دور كردند ، جامهء ملاصق بدنش بسيار نرم بود ، فرمود : اين جامهء بالا را تو براى رياى مردم پوشيده‌اى ، و جامهء نفيس را براى لذّت نفس در زير پوشيده‌اى « 1 » .\r\nو به سند معتبر منقول است كه حضرت صادق عليه السّلام فرمودند : روزى من در طواف بودم ، ناگاه ديدم كسى جامهء مرا مىكشد ، چون نظر كردم عبّاد بن كثير بصرى بود ، گفت : اى جعفر تو مثل اين جامه‌ها را مىپوشى در چنين مكانى با آن نسبتى كه به على بن ابى طالب دارى ؟ گفتم : اين جامهء قرقبى است ، يعنى جامهء كتّانى كه از مصر مىآورده‌اند به يك دينار خريده‌ام ، و حضرت امير المؤمنين عليه السّلام در زمانى بودند غير اين زمان ، اگر در اين زمان من مثل آن جامه‌ها بپوشم مىگويند رياكار است مثل عبّاد « 2 » .\r\n\r\n\r\n","description":"","footnote":"\r\n( 1 ) فروع كافى 6 / 442 - 443 ح 8 .\r\n( 2 ) فروع كافى 6 / 443 ح 9 .\r\n","page_name":" 399 ","page_number":399},
  {"content":"\r\n\r\nو منقول است از عبد اللّه بن القداح كه : حضرت صادق عليه السّلام تكيه بر من يا بر پدرم فرموده بودند ، در آن حال عبّاد بن كثير رسيد ، حضرت دو جامهء نيكو از جامه‌هاى مرو پوشيده بودند ، عبّاد گفت : تو از اهل بيت نبوّتى ، و پدران تو سلوكى داشتند ، اين جامه‌هاى بازينت چيست كه پوشيده‌اى ، اگر از اين پست‌تر جامه‌ها بپوشى بهتر است ، حضرت فرمود : واى بر تو اى عبّاد كى حرام كرده است زينتهائى را كه خدا براى بندگانش خلق فرموده است ، و روزيهاى نيكو و پاكيزه را خدا چون نعمتى به بنده كرامت مىفرمايد ، دوست مىدارد كه آن نعمت را بر آن شخص ببيند ، و هيچ قصورى ندارد اين زينت ، واى بر تو اى عباد من پارهء تن پيغمبرم ، مرا آزار و ايذا چرا مىكنى ، و عبّاد دو عباى كنده پوشيده بود « 1 » .\r\nو منقول است از حمّاد بن عثمان كه نزد حضرت صادق عليه السّلام بودم ، شخصى به آن حضرت گفت كه : شما فرموديد على بن ابى طالب جامه‌هاى درشت مىپوشيد ، و پيراهنى به چهار درهم مىخريدند ، و مىبينم شما جامه‌هاى نيكو مىپوشيد ، حضرت فرمود : على بن ابى طالب در زمانى بودند كه آن جامه بد نمىنمود ، اگر در چنين زمانى مىپوشيدند به آن جامه مشهور مىشد ، پس بهترين لباس هر زمانى لباس اهل آن زمان است ، امّا چون حضرت صاحب الامر عجّل اللّه تعالى فرجه ظهور نمايد جامه را به روش حضرت امير المؤمنين عليه السّلام خواهد پوشيد ، و به سيرت آن حضرت عمل خواهد كرد « 2 » .\r\nو حميرى در كتاب قرب الاسناد به سند صحيح روايت كرده است كه حضرت امام رضا عليه السّلام از من پرسيدند چه مىگوئى در پوشيدن رختهاى خشن و درشت ؟\r\n\r\n\r\n","description":"","footnote":"\r\n( 1 ) فروع كافى 6 / 443 ح 13 .\r\n( 2 ) فروع كافى 6 / 444 ح 15 .\r\n","page_name":" 400 ","page_number":400},
  {"content":"\r\n\r\nگفتم : چنين شنيده‌ام كه بيشتر مىپوشيده‌اند ، و شنيده‌ام كه حضرت امام جعفر صادق عليه السّلام جامهء نو را در آب فرو مىبرده‌اند و مىپوشيده‌اند ، فرمود : بپوش و زينت كن ، حضرت على بن الحسين عليه السّلام جبّهء خزّى به پانصد درهم مىخريدند و مىپوشيدند ، و رداى خز به پنجاه دينار مىخريدند و زمستان را در اينها مىگذرانيدند ، و چون زمستان مىگذشت مىفروختند ، و قيمتش را تصدّق مىكردند ، بعد از آن اين آيه را خواندند  قُلْ مَنْ حَرَّمَ زِينَةَ اللَّهِ  تا آخر آيه « 1 » .\r\nو ابن بابويه به سند معتبر از حضرت صادق عليه السّلام روايت كرده است كه : سه چيز است خدا مؤمن را بر آنها حساب نمىكند ، طعامى كه مىخورد ، و جامه‌اى كه مىپوشد ، و زن صالحه‌اى كه او اعانت مىنمايد ، و فرج او را از حرام نگاه مىدارد « 2 » .\r\nو در حديث ديگر فرمود : خدا زينت و اظهار زينت را دوست مىدارد و از بدحالى و اظهار فقر كراهت دارد ، و دوست مىدارد كه اثر نعمت خود را بر بنده‌اش ببيند ، كسى پرسيد ، چگونه نعمت را ظاهر گرداند ؟ فرمود : جامهء خود را پاكيزه دارد ، و بوى خوش بر خود بريزد ، و خانه خود را نيكو كند ، و ساحت خانه را جاروب كند ، حتّى آنكه چراغ را پيش از غروب آفتاب افروختن فقر را بر طرف مىكند ، و روزى را زياد مىكند « 3 » .\r\nو كلينى و غير او به سندهاى مختلف روايت كرده‌اند : در بصره ربيع بن زياد شكايت نمود به حضرت امير المؤمنين عليه السّلام حال برادرش عاصم بن زياد را ، كه عبا پوشيده ، و جامه‌هاى نرم و ملايم را ترك كرده ، و ترك دنيا نموده ، و اهل و\r\n\r\n\r\n","description":"","footnote":"\r\n( 1 ) بحار الانوار 79 / 298 ح 2 از قرب الاسناد ص 357 .\r\n( 2 ) بحار الانوار 79 / 299 ح 5 .\r\n( 3 ) بحار الانوار 79 / 300 ح 8 .\r\n","page_name":" 401 ","page_number":401},
  {"content":"\r\n\r\nفرزندانش به‌سبب اين بسيار مغموم و محزونند ، حضرت او را طلبيدند .\r\nچون بيامد رو ترش كردند ، و فرمودند : اى دشمن نفس خود شيطان خبيث تو را حيران كرده است ، آيا حيا از اهل خود نكردى ؟ آيا رحم بر فرزندان خود نكردى ؟\r\nتو چنين گمان مىكنى كه خدا چيزهاى طيّب را بر تو حرام كرده است ، و كراهت دارد تو از آنها منتفع شوى ، تو نزد خدا از آن پست‌ترى كه چنين تكليفى نسبت به تو بكند ، مگر خدا نفرموده است   وَ الْأَرْضَ وَضَعَها لِلْأَنامِ * فِيها فاكِهَةٌ وَ النَّخْلُ ذاتُ الْأَكْمامِ   ترجمه‌اش اين است كه : زمين را خلق فرموده و مقرّر گردانيد از براى انتفاع مردمان ، و در زمين انواع ميوه‌هاست ، و خرماها كه شكوفهء آنها در ميان غلافها حاصل مىشود ، آيا نفرموده است   مَرَجَ الْبَحْرَيْنِ يَلْتَقِيانِ بَيْنَهُما بَرْزَخٌ لا يَبْغِيانِ   و فرموده است كه  يَخْرُجُ مِنْهُمَا اللُّؤْلُؤُ وَ الْمَرْجانُ  پس در اوّل به ميوه‌ها و خلق آنها بر خلايق منّت نهاده ، و در ثانى به دريا و مرواريد و جواهر كه از دريا بيرون مىآيد منّت نهاده .\r\nپس حضرت فرمود : به خدا قسم نعمت خدا را به فعل اظهار كردن و صرف نمودن نزد خدا محبوب‌تر است از بيان كردن به قول ، و حال آنكه امر فرموده است  وَ أَمَّا بِنِعْمَةِ رَبِّكَ فَحَدِّثْ  حديث كن به نعمتهاى پروردگارت ، و بيان كن آنها را ، پس عاصم گفت : يا امير المؤمنين تو چرا در خورشها اكتفا كرده‌اى بر طعامهاى ناگوار و در پوشش در جامه‌هاى كنده ؟ حضرت فرمودند : مثل تو نيستم ، خدا واجب گردانيده است بر امامان حق كه خود را بر ضعيفان و فقيران مردم بسنجند ، و به روش ايشان سلوك نمايند ، تا بر فقيران فقر زور نياورد ، و چون امام خود را به مثل حال خود ببينند به حال خود راضى شوند ، عاصم عبا را انداخت و جامه‌هاى نرم پوشيد « 1 » .\r\n\r\n\r\n","description":"","footnote":"\r\n( 1 ) اصول كافى 1 / 410 - 411 ح 3 .\r\n","page_name":" 402 ","page_number":402},
  {"content":"\r\n\r\nو كلينى به سند معتبر روايت كرده است كه معلّى بن خنيس به حضرت صادق عليه السّلام گفت : اگر خلافت با شما باشد به رفاهيّت تعيّش خواهيم كرد ، حضرت فرمود : هيهات هيهات اى معلّى ، اگر با ما باشد مدار بر سياست و تدبير در شب يا عبادت در شب و سياحت و حركت در روز به جهاد خواهد بود ، و پوشش ما جامه‌هاى درشت ، و خورش ما طعامهاى غير لذيذ خواهد بود ، پس خلافت ظاهرى را از ما غصب كردند ، و گمانشان اين است كه بر ما ستم كرده‌اند ، و ليكن ما را به رفاهيّت انداخته‌اند « 1 » .\r\nاى عزيز بدان كه احاديث در اين ابواب بسيار است ، و احاديث بسيار نيز در فضل سوارى اسبان نفيس ، و نگاه داشتن غلامان ، و زينت ايشان واقع شده است ، و احاديث نيز در مدح فقر و فقرا ، و جامه‌هاى كهنه پوشيدن ، و بر روى فرشها سهل نشستن وارد شده ، و حضرت رسول صلّى اللّه عليه و آله بر الاغ سوار مىشدند ، و جامه‌هاى زبون مىپوشيدند .\r\nو اگر بصيرتى دارى از اخبارى كه نقل شد ، و از معارضات و گفتگوها كه در ميان ائمّهء عليهم السّلام و صوفيّهء آن زمانها شده است ، حق را مىيابى ، و مىدانى كه اصل اينها را كمال دانستن و مقيّد به اينها بودن خوب نيست ، و همچنين مقيّد به زينتها بودن خوب نيست ، بلكه اگر خدا توسعه دهد توسعه بر خود و مؤمنان خوب است ، و اگر فقير باشد بايد به فقر بسازد و زياده نخواهد و از كهنه‌پوشى پروا نداشته باشد ، و هر لباسى كه ميسّر شود بپوشد ، و آنچه حاضر باشد بخورد ، و همه را از جانب خداوند خود داند .\r\nو اگر خواهد تكبّر را علاج كند ، و گاهى براى آن رخت‌هاى زبون بپوشد خوب\r\n\r\n\r\n","description":"","footnote":"\r\n( 1 ) اصول كافى 1 / 410 ح 2 .\r\n","page_name":" 403 ","page_number":403},
  {"content":"\r\n\r\nاست ، امّا در صورتى كه آن رخت زبون باعث زيادتى تكبّر او نشود مثلا در زمانى كه اعتبار در شال‌پوشى باشد ، علاج تكبّر به ترك شال‌پوشى است ، و در صدر اسلام كه نخوت و عصبيّت باب بود ، و اين چيزها را اعتبار نمىكردند ، تواضع و فروتنى در شال و كهنه‌پوشى بود ، چنانچه حضرت رسول در آخرين وصيّت به اين معنى اشاره فرموده است كه : اى ابو ذر در آخر الزمان جماعتى خواهند آمد كه در زمستان و تابستان پشم پوشند ، و به اين سبب خود را افضل از ديگران دانند ، و ايشان را لعنت مىكنند ملائكهء آسمانها و ملائكهء زمين ، و عقل نيز حكم مىكند كه بنده مىبايد فرمان‌بردار باشد ، اگر مولا خزّ و پرنيان برايش بفرستد بپوشد ، و اگر شال فرستد بپوشد ، در هر دو حال از مولا راضى باشد ، و بيان خوبى و بدى پشم پوشيدن در ضمن آن فقرهء شريفه‌اى كه در آخر حديث مىآيد خواهد شد انشاء اللّه تعالى .\r\n\r\nلمعهء هفتم در بيان فضيلت پاكيزه بودن و بوى خوش كردن است\r\nبه سند معتبر از حضرت امير المؤمنين عليه السّلام منقول است كه : شستن سر دفع كثافت و چرك مىكند ، و درد چشم را دور مىگرداند ، و شستن جامه غم و حزن را بر طرف مىكند ، و پاكيزه‌گى است براى نماز .\r\nو فرمود : خود را به آب پاكيزه كنيد از بوهاى بدى كه مردم به آنها متأذّى مىشوند ، و در مقام اصلاح و پاكيزه كردن بدن خود باشيد ، و به احوال خود بپردازيد ، به درستى كه خدا دشمن مىدارد از بندگانش آن قاذورهء كثيف بدبوئى\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nرا كه در پهلوى هركس بنشيند از او متأذّى شود « 1 » .\r\nو حضرت امام رضا عليه السّلام فرمود : سزاوار اين است كه آدمى هر روز بوى خوش بكند ، و اگر قادر نباشد يك روز بكند و يك روز ترك كند ، و اگر قادر نباشد هر جمعه يك‌بار بكند ، و البتّه ترك نكند « 2 » .\r\nو حضرت صادق عليه السّلام فرمود : خدا را حقّ لازمى هست بر هر بالغى كه در هر جمعه شارب بگيرد ، و به قدرى از بوى خوش خود را خوشبو كند « 3 » .\r\nو حضرت امام رضا عليه السّلام فرمود : بوى خوش از اخلاق پيغمبران است « 4 » .\r\nو حضرت صادق عليه السّلام فرمود : بوى خوش باعث قوّت دل است « 5 » .\r\nو فرمود : يك نماز با بوى خوش بهتر است از هفتاد نماز بىبوى خوش « 6 » .\r\nو فرمود هر چيز كه در بوى خوش صرف مىنمائى اسراف نيست « 7 » .\r\nو فرمود : حضرت رسول صلّى اللّه عليه و آله در بوى خوش زياده از طعام مال صرف مىكردند « 8 » .\r\nو احاديث در فضيلت طيب و انواع آن و فضل روغن‌هاى خوشبو بر خود ماليدن بسيار است ، و در اين رساله به همين اكتفا مىنمائيم .\r\n\r\n\r\n","description":"","footnote":"\r\n( 1 ) بحار الانوار 76 / 84 ح 5 .\r\n( 2 ) فروع كافى 6 / 510 ح 4 .\r\n( 3 ) فروع كافى 6 / 511 ح 10 .\r\n( 4 ) فروع كافى 6 / 510 ح 1 .\r\n( 5 ) فروع كافى 6 / 510 ح 6 .\r\n( 6 ) فروع كافى 6 / 511 ح 7 .\r\n( 7 ) فروع كافى 6 / 512 ح 16 .\r\n( 8 ) فروع كافى 6 / 512 ح 18 .\r\n","page_name":" 405 ","page_number":405},
  {"content":"\r\n\r\n\r\nلمعهء هشتم در مدح مطعومات لذيذه و مذمّت ترك گوشت و حيوانى نمودن است\r\nبعضى از احاديث در اين باب سبق ذكر يافت . و كلينى و غير او به سندهاى معتبر از حضرت رسول صلّى اللّه عليه و آله و ائمه عليهم السّلام روايت كرده‌اند كه : سيّد و بهتر طعام‌هاى دنيا و آخرت گوشت است « 1 » .\r\nو به سند معتبر از عبد الاعلى منقول است كه به حضرت صادق عليه السّلام گفت :\r\nروايت به ما رسيده است از حضرت رسول صلّى اللّه عليه و آله كه دشمن مىدارد خانهء پرگوشت را ، حضرت فرمود : دروغ مىگويد : حضرت مذمّت گوشت نفرمود ، مذمّت خانه‌اى كرد كه در آن خانه گوشت مردم را به غيبت خورند ، و پدرم گوشت را دوست مىداشت ، و بسيار تناول مىفرمود ، و روزى كه فوت شد در آستين امّ ولدش سى درهم بود كه براى گوشت خريدن به او داده بود « 2 » .\r\nو به سند صحيح از حضرت صادق عليه السّلام منقول است كه : گوشت خوردن در بدن گوشت مىروياند ، و كسى كه چهل روز گوشت را ترك كند كج‌خلق مىشود ، و هركه كج‌خلق شود اذان در گوشش بگوئيد « 3 » .\r\nو در حديث ديگر فرمود : اذان در گوش راستش بگوئيد « 4 » .\r\nو در حديث ديگر فرمود : حضرت رسول صلّى اللّه عليه و آله فرمود : ما گروه انبيا گوشت را\r\n\r\n\r\n","description":"","footnote":"\r\n( 1 ) فروع كافى 6 / 308 ح 2 .\r\n( 2 ) فروع كافى 6 / 308 ح 5 .\r\n( 3 ) فروع كافى 6 / 309 ح 1 .\r\n( 4 ) بحار الانوار 66 / 67 ح 44 .\r\n","page_name":" 406 ","page_number":406},
  {"content":"\r\n\r\nدوست مىداريم ، و بسيار مىخوريم « 1 » .\r\nو به سند معتبر از حضرت صادق عليه السّلام منقول است ، كه حضرت رسول صلّى اللّه عليه و آله فرمود : هركه چهل روز نتواند گوشت بخرد ، قرض كند و بخورد كه خدا قرضش را ادا مىنمايد « 2 » .\r\nو منقول است كه : پيغمبرى از پيغمبران به خدا از ضعف شكايت كرد ، وحى آمد : گوشت با شير بخور يا با ماست « 3 » .\r\nو حضرت امير المؤمنين عليه السّلام در نامه‌اى كه به اهل مصر نوشتند ، در هنگامى كه محمّد بن ابى بكر را به سوى ايشان مىفرستادند ، بعد از ذكر فضايل بسيار براى متّقيان و پرهيزكاران ، و استدلال به آيات بسيار بر اينكه خدا به‌سبب تقوا در دنيا به ايشان نعمتها كرامت مىفرمايد ، و در آخرت ايشان را حساب نمىكند بر آنها .\r\nفرمودند : اى بندگان خدا بدانيد كه متّقيان جمع كرده‌اند خير دنيا و آخرت را ، شريكند با اهل دنيا در دنياشان ، و اهل دنيا با ايشان در آخرت شريك نيستند ، خدا براى متّقيان حلال كرده است آنچه ايشان را كافى باشد ، و غنى گرداند ايشان را از ديگران چنانچه فرموده است : بگو اى محمّد كيست كه حرام گردانيده است زينت و آرايشى را كه خدا بيرون آورده است براى بندگان خود ، و كيست كه حرام كرده است روزيهاى پاكيزه را ، بگو اى محمّد زينت و روزيهاى طيّب براى آن جماعتى است كه ايمان آورده‌اند در زندگانى دنيا ، و كفّار و فجّار به تبعيّت شريك ايشانند ، و جميع آنها براى مؤمنان است در روز قيامت ، و مخصوص ايشان است ، و در آن نشأه غير ايشان با ايشان شريك نيستند ، چنين تفصيل مىكنيم و بيان مىنمائيم\r\n\r\n\r\n","description":"","footnote":"\r\n( 1 ) بحار الانوار 66 / 73 .\r\n( 2 ) فروع كافى 6 / 309 ح 3 .\r\n( 3 ) بحار الانوار 66 / 68 ح 48 .\r\n","page_name":" 407 ","page_number":407},
  {"content":"\r\n\r\nآيات خود را براى كسانى كه عالمند و مىفهمند .\r\nبعد از ذكر اين آيه حضرت فرمود : متّقيان ساكن شدند در دنيا به بهترين سكنا ، و خوردند بهترين خوردنيها را ، و شريك شدند با اهل دنيا در دنياى ايشان پس خوردند با ايشان نعمتهاى پاكيزه را كه ايشان مىخوردند ، و آشاميدند شربتهاى پاكيزه را كه ايشان مىآشاميدند ، و پوشيدند بهترين جامه‌ها را كه ايشان مىپوشيدند ، و ساكن شدند در بهترين مسكنها كه ايشان ساكن مىشدند ، و تزويج كردند بهترين زنان را ، و سوار شدند بهترين مركوبات و اسبان را ، و تمام لذّتهاى دنيا را با اهل دنيا بردند ، و در قيامت ايشان همسايگان رحمت الهى خواهند بود ، و آنچه از خدا طلبند به ايشان كرامت خواهد فرمود ، و هيچ مطلب ايشان را رد نخواهد نمود ، و هيچ لذّت ايشان را در آنجا كم نخواهد كرد ، پس اى بندگان خدا به سوى چنين امرى مشتاق باشيد ، و آن را طلب نمائيد كه آن تقوا و پرهيزكارى از منهيات خداست ، و موجب اين سعادتها است « 1 » .\r\nو بدان كه در مدح شيرينيها و انواع ميوه‌ها و اصناف گوشت‌ها و ساير مأكولات و مشروبات و نعمتها احاديث بسيار وارد شده است ، امّا كم خوردن بسيار ممدوح است ، و اخبار بسيار در مذمّت بسيار خوردن كه آدمى سنگين شود و از عبادت بازماند ، و آنكه با سيرى طعام خورد وارد شده است ، و حريص در اينها بودن ، و پيوسته طالب اينها بودن ، و عمر شريف خود را همه صرف تحصيل اينها نمودن بد است ، امّا مقيّد به ترك اينها بودن هم خوب نيست ، و ترك طعامهاى مقوّى كردن كه بدن و عقل و قوا ضعيف شود خوب نيست ؛ زيرا بدن آلت و مركب نفس است در جميع احوال ، و در تحصيل هر كمال ، و بدن كه ضعيف شد نفس معطّل مىشود .\r\n\r\n\r\n","description":"","footnote":"\r\n( 1 ) بحار الانوار 77 / 387 .\r\n","page_name":" 408 ","page_number":408},
  {"content":"\r\n\r\nبلكه در عبادات هم بر بدن بسيار زور نمىبايد آورد ، كه بسيار ضعيف شود ، مثل آنكه شخصى در سفرى اسبى داشته باشد ، اگر روزى پنج فرسخ او را به راه برد ، و در بعضى منازل هم توقّفى براى قوّت آن بكند چيزهاى مقوّى به آن بخوراند او را به منزل مىرساند ، و اگر در يك روز آن را سى فرسخ يا چهل فرسخ براند ، در همان روز از كار مىماند و به منزل نمىرسد .\r\nچنانچه به سند معتبر از حضرت باقر عليه السّلام منقول است كه ، حضرت رسول صلّى اللّه عليه و آله فرمود : اين دين متين و محكم است ، پس سير كنيد و قطع مسافت آن نمائيد به رفق و مدارا و هموارى ، و بسيار بار عبادت را بر مردم سنگين مكنيد ، كه مكروه طبع بندگان خدا شود ، پس از بابت كسى باشيد كه مركوب خود را آن‌قدر مىراند كه بازماند ، و نه سفر را قطع كرده باشد ، و نه مركوب را باقى گذاشته باشد « 1 » .\r\nو حضرت صادق عليه السّلام فرمود : عبادت خدا را مكروه نفس خود مكنيد « 2 » .\r\nو در حديث ديگر فرمود : پدرم روزى بر من گذشت در اوايل سن ، و من در طواف بودم ، و بسيار جهد و مشقّت در عبادت مىكشيدم ، و عرق از من مىريخت ، فرمود : اى فرزند خدا بنده‌اى را كه دوست مىدارد او را داخل بهشت مىكند ، و به اندك عملى از او راضى مىشود « 3 » .\r\nو در اين باب احاديث بسيار است . و ايضا بايد دانست كه عقل را سخيف و ضعيف نكنند به ترك حيوانى و مثل آنها ؛ زيرا مدار تميز امور بر عقل است ، و عقل كه ضعيف شد زود فريب اهل باطل را مىخورد ، چنانچه در احاديث ترك گوشت اشعار به اين بود ، و ظاهرا شيطان اين عبادت ترك گوشت و حيوانى را كه مخالف\r\n\r\n\r\n","description":"","footnote":"\r\n( 1 ) اصول كافى 2 / 86 ح 1 .\r\n( 2 ) اصول كافى 2 / 86 ح 2 .\r\n( 3 ) اصول كافى 2 / 86 ح 4 .\r\n","page_name":" 409 ","page_number":409},
  {"content":"\r\n\r\nطريقهء شرع است از براى بعضى از مبتدعين صوفيّه مقرّر ساخته است ، كه چون چهل روز در سوراخى نشستند ، و قوا را ضعيف كردند ، اوهام و خيالات بر عقل ايشان مستولى مىشود ، و از راه وهم چيزها در خيال ايشان به هم مىرسد ، از بابت كسى كه به مرض سرسام « 1 » مبتلا باشد ، و به اعتبار ضعف عقل گمان مىكند كمالى است ، و آنچه پير به ايشان گفته است چون پيوسته در آن سوراخ تاريك همين معنى را در نظر دارند به تدريج به ازدياد قوّت وهمى و ضعف عقل حالى ايشان مىشود ، و بيرون كه آمدند اگر پير مىگويد ديشب پنج مرتبه به عرش رفتم تصديقش مىكنند بدون بيّنه و برهان ، و اينها همه از ضعف عقل است .\r\nو حديثى از حضرت رسول صلّى اللّه عليه و آله منقول است كه : هركه در چهل صباح عمل خود را از براى خدا خالص گرداند ، خدا چشمه‌هاى حكمت را از دلش بر زبانش جارى كند « 2 » .\r\nو در حديث ديگر از حضرت امام محمّد باقر عليه السّلام منقول است : هركه ايمان را از براى خدا چهل روز خالص نمايد ، يا چنين فرمود : هركه نيكو خدا را ياد كند در چهل روز ، خدا او را زاهد گرداند در دنيا ، و او را به درد و دواى دنيا بينا فرمايد ، و حكمت را در دل او جا دهد ، و زبان او را به حكمت گويا گرداند ، بعد از آن حضرت آيه‌اى خواندند كه ترجمه‌اش اين است : آنان كه گوساله را خداى خود گرفتند عن‌قريب به ايشان خواهد رسيد غضبى از جانب پروردگار ايشان و خوارى در زندگانى دنيا ، و چنين جزا مىدهيم جماعتى را كه افترا بر خدا مىبندند ، پس فرمود : هر صاحب بدعتى را كه بينى البتّه ذليل و خوار است ، و هركس افترا بر خدا\r\n\r\n\r\n","description":"","footnote":"\r\n( 1 ) سرسام : حالت آشفتگى و بىخودى شبيه به ديوانگى .\r\n( 2 ) بحار الانوار 70 / 249 ح 25 .\r\n","page_name":" 410 ","page_number":410},
  {"content":"\r\n\r\nو رسول و اهل بيت مىبندد ، البتّه ذليل و بىمقدار است « 1 » .\r\nو صاحبان بدعت از روى جهالت اين دو حديث را حجّت خود كرده‌اند در برابر اهل حق ، و نمىدانند كه اين هيچ دخلى به مطلب ايشان ندارد ؛ زيرا چنانچه در اوّل كتاب دانستى اخلاص عمل آن است كه از شوايب ريا عمل را پاك گرداند ، و سعى كند آنچه از او صادر شود از اعمال و افعال و اقوال همه موافق رضاى الهى باشد ، و نيّت او در اين عملها مشوب به غرضهاى فاسد نباشد ، بلكه عمل‌هاى مباحش را همه به نيّت عبادت كند .\r\nمثل آنكه اگر به بيت الخلا رود ، با خود نيّت را خالص كند ، و براى اين برود كه در وقت عبادت پاكيزه باشد ، و عبادت را با حضور قلب كند ، و به اين نيّت آن عمل عبادت مىشود اگر در نيّت صادق باشد ، و اگر به بازار رود براى اين رود كه خدا فرموده است به بازار روم ، و طلب روزى بكنم براى فرمودهء خدا مىروم ، و همچنين در جميع كارها ، و اخلاص از براى خدا وقتى مىشود كه كار براى خدا و موافق رضاى او بكند ، و اگر كسى بدعتى را از براى خدا بكند ، خدا از او و از كارش بىزار است .\r\nپس اوّل بايد دانست كدام كار را خدا مىخواهد ، همان كار را از براى خدا كند ، و در فصلهاى پيش اين معنى را واضح ساختيم ، پس لفظ چهل روز به چه كار آن صاحب بدعت مىآيد ، چه ظاهر است كه اگر كسى چهل روز ورزش كشتى بكند داخل اين حديث نخواهد بود ، و حضرت در آخر حديث دوّم كه مذمّت بدعت كرده‌اند اشعار به اين معنى نموده‌اند .\r\nو بعد از آن معنى كه از اخلاص براى تو بيان كرديم مىدانى چهل روز با آن حال\r\n\r\n\r\n","description":"","footnote":"\r\n( 1 ) اصول كافى 2 / 16 ح 6 .\r\n","page_name":" 411 ","page_number":411},
  {"content":"\r\n\r\nبودن چه بسيار دشوار است ، و ظاهر است كه كسى به آن سعادت فايض مىشود كه از روى علم و دانائى عملش را براى خدا خالص گرداند ، و بدعت در اعمالش نباشد ، آنگاه چشمه‌هاى حكمت بر زبانش جارى مىشود ، و اگر بر وفق بدعت عمل كند چشمه‌هاى ضلالت بر زبانش جارى مىشود از جانب شيطان كه عالم را گمراه كند .\r\nو اگر نه در ميان اهل حق هميشه عبّاد و زهّاد بوده‌اند ، و ايشان را داخل صوفيّه نمىشمرده‌اند ، چون بر طريقهء حقّ مستقيم بوده‌اند ، و راه قرب و عبادت و مناجات و بندگى خدا را دانسته‌اند ، مانند سلطان العلماء و المحققين و برهان الاصفياء و الكاملين شيخ صفى الدين ، و سيّد الافاضل ابن طاووس ، و زبدة المتعبّدين ابن فهد حلّى ، و شهيد سعادتمند شيخ زين الدين رضوان اللّه عليهم اجمعين ، و غير ايشان از زهّاد كه طريقهء رياضت و عبادت و بندگى به قانون شريعت مقدّس نبوى داشته‌اند ، و بعد از كمال در علوم دين متوجّه عبادت و رياضت و هدايت خلق بوده‌اند ، و علوم حق را درس مىگفته‌اند ، و بدعتى از ايشان نقل نكرده‌اند .\r\nلهذا ملّا جامى در نفحات هيچ‌يك از ايشان را ذكر نكرده است ، و داخل صوفيه ندانسته‌اند ، با اينكه از آفتاب مشهورتر بوده‌اند ، و از آثار اولاد امجاد و تصانيف ايشان عالم منوّر گرديده ، و تا قيام قيامت از بركات ايشان عالم ظاهر و باطن معمور است ، و در ترويج دين ائمّهء اثنا عشر صلوات اللّه عليهم سعيها كردند ، و جان خود را در راه دين بذل كردند ، و آن جماعت ديگر از صوفيّه باطل بر خلاف ايشان در خرابى دين سعيها كردند ، و شنيدى كه سفيان ثورى و عبّاد بصرى و غير ايشان از صوفيّه با ائمّه چه معارضات كردند ، و بعد از عصر ائمّه پيوسته با علماى مذهب اثنا عشر معارضه‌ها و مجادلات مىكرده‌اند ، و اكنون هم مىكنند ، خدا جميع طالبان حق را به راه حق هدايت نمايد به محمّد و آله الطاهرين .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nلعمهء نهم در بيان حرمت غناست\r\nبدان كه در حرمت غنا ميان علماى شيعه خلافى نيست ، و شيخ طوسى و علّامه و ابن ادريس رحمه اللّه همه نقل اجماع كرده‌اند بر حرمتش ، و هميشه از مذهب شيعه معلوم بوده است حرمت غنا ، و در ميان سنّيان خلاف است ، بعضى از ايشان بلكه اكثر ايشان هم حرام مىدانند ، و بعضى از صوفيّهء ايشان و بعضى از علماى ايشان حلال دانسته‌اند ، و احاديث در باب حرمت آن بسيار است ، و ظاهر بعضى احاديث آن است كه از گناهان كبيره است .\r\nچنانچه كلينى به سند صحيح و سند حسن از حضرت صادق عليه السّلام روايت كرده است ، در تفسير اين آيه كه حق‌تعالى مدح مىفرمايد : جمعى را كه حاضر نمىشوند نزد قول زور يعنى گفتار باطل ، فرمود : مراد غناست « 1 » .\r\nو به سند حسن از امام محمّد باقر عليه السّلام منقول است كه : غنا از جملهء گناهانى است كه خدا بر آنها وعيد آتش فرموده است ، و بعد از آن اين آيه را خواندند  وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ  « 2 » ترجمه‌اش اين است : از مردمان كسى هست كه مىخرد سخن لهو و باطل و غافل‌كنندهء از خدا را تا گمراه سازد مردم را از راه خدا به نادانى ، و استهزا مىكند به راه خدا و دين حق ، براى آن گروه مهيّا شده است عذابى خواركننده « 3 » .\r\n\r\n\r\n","description":"","footnote":"\r\n( 1 ) فروع كافى 6 / 431 ح 6 و 433 ح 13 .\r\n( 2 ) سورهء لقمان : 6 .\r\n( 3 ) فروع كافى 6 / 431 ح 4 .\r\n","page_name":" 413 ","page_number":413},
  {"content":"\r\n\r\nو در احاديث ديگر وارد شده است : گناه كبيره آن است كه خدا وعيد آتش بر آن كرده باشد « 1 » .\r\nپس معلوم مىشود غنا از گناهان كبيره است .\r\nو به سند معتبر از حضرت صادق عليه السّلام منقول است كه حضرت فرمود : غنا داخل است در آنچه خدا فرموده است  وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ  « 2 » .\r\nو به سند صحيح از حضرت صادق عليه السّلام منقول است كه : خانه‌اى كه در آن غنا مىكنند ايمن نيست از نزول بلاهاى دردناك ، و دعا در آنجا مستجاب نمىشود ، و ملك داخل آن خانه نمىگردد « 3 » .\r\nو به سند صحيح مروى است كه ريّان بن الصلت به حضرت امام رضا عليه السّلام گفت :\r\nهشام بن ابراهيم از شما نقل مىكند كه شما رخصت فرموده‌ايد در شنيدن غنا ، حضرت فرمود : دروغ مىگويد آن زنديق ، او از من پرسيد ، من به او گفتم كه :\r\nشخصى از حضرت امام محمّد باقر عليه السّلام سؤال نمود از غنا ، حضرت فرمود : اگر حق و باطل متميّز شود غنا در كدام طرف خواهد بود ؟ آن شخص گفت : در طرف باطل ، فرمود : درست حكم كردى « 4 » .\r\nو به سند معتبر از امام جعفر صادق عليه السّلام منقول است كه فرمود : مجلس غنا مجلسى است كه خدا نظر رحمت به سوى اهل آن مجلس نمىكند ، و غنا داخل\r\n\r\n\r\n","description":"","footnote":"\r\n( 1 ) اصول كافى 2 / 276 ح 1 .\r\n( 2 ) فروع كافى 6 / 431 ح 5 .\r\n( 3 ) فروع كافى 6 / 433 ح 15 .\r\n( 4 ) فروع كافى 6 / 435 ح 25 .\r\n","page_name":" 414 ","page_number":414},
  {"content":"\r\n\r\nاست در آيهء  وَ مِنَ النَّاسِ مَنْ يَشْتَرِي لَهْوَ الْحَدِيثِ  « 1 » .\r\nو به سند صحيح از مسعدة بن زياد منقول است كه : در خدمت حضرت صادق عليه السّلام بودم ، شخصى عرض نمود : پدر و مادرم فداى تو باد من داخل بيت الخلا مىشوم ، و همسايگان دارم ايشان كنيزان دارند كه غنا مىكنند ، و عود مىنوازند ، و بسيار من طول مىدهم نشستن را از براى استماع آواز ايشان ، حضرت فرمود : چنين مكن ، آن شخص گفت : من به پاى خود براى اين نمىروم ، همين شنيدنى است كه به گوش خود مىشنوم ، حضرت فرمود : توبه كن مگر نشنيده‌اى كه خدا مىفرمايد : گوش و چشم و دل از همهء ايشان سؤال خواهند كرد ، گفت : و اللّه گويا هرگز اين آيه را نه از عربى شنيده بودم و نه از عجمى ، و بعد از اين ديگر به آن عمل عود نخواهم كرد ، و الحال استغفار و توبه مىكنم .\r\nحضرت فرمود : برخيز و غسل بكن و نمازى بكن كه بر كار عظيمى مقيم بودى ، چه بسيار بد بود حال تو اگر بر آن حال مىمردى ، و شكر كن و از خدا به طلب توبه‌ات را قبول كند ، و توبه كن از جميع بديها ، و از هرچه خدا آنها را نمىخواهد ، كه خدا هيچ قبيحى را نمىخواهد ، و نهى فرموده است ، و قبيح را به اهلش بگذار كه هر فعلى را اهلى است كه آن فعل مناسب ايشان است « 2 » .\r\nو از حضرت صادق عليه السّلام منقول است در تفسير اين آيه  فَاجْتَنِبُوا الرِّجْسَ مِنَ الْأَوْثانِ وَ اجْتَنِبُوا قَوْلَ الزُّورِ  « 3 » اجتناب نمائيد از رجس و پليدى كه آن بتان است ، و اجتناب كنيد از قول زور و گفتهء باطل ، فرمود : مراد از قول زور غناست « 4 » .\r\n\r\n\r\n","description":"","footnote":"\r\n( 1 ) فروع كافى 6 / 433 ح 16 .\r\n( 2 ) فروع كافى 6 / 432 ح 10 .\r\n( 3 ) سورهء حج : 30 .\r\n( 4 ) فروع كافى 6 / 431 ح 1 .\r\n","page_name":" 415 ","page_number":415},
  {"content":"\r\n\r\nو در حديث ديگر فرمود : غنا آشيانهء نفاق است « 1 » .\r\nو در حديث ديگر وارد است كه : از آن حضرت پرسيدند از غنا ، حضرت فرمود : داخل خانه‌هائى مشويد كه خدا از اهل آنها اعراض فرموده ، و روى رحمت از ايشان گردانيده است « 2 » .\r\nو در حديث ديگر فرمود : شنيدن لهو و غنا در دل مىروياند نفاق را ، چنانچه آب گياه را مىروياند « 3 » .\r\nو در حديث ديگر فرمود : حضرت رسول صلّى اللّه عليه و آله فرمود : بخوانيد قرآن را به لحن عرب و صوت ايشان ، و احتراز نمائيد از لحنهاى اهل فسق و فجور و صاحبان گناهان كبيره ، زيرا بعد از من جماعتى خواهند آمد كه ترجيع كنند آواز خود را به قرآن ، مانند ترجيع نوحه و غنا و رهبانيّت ، قرآن ايشان از گردن ايشان بالاتر نخواهد رفت ، و دلهاى ايشان برگشته و سرنگون است ، و دلهاى جماعتى كه از كار ايشان خوششان مىآيد نيز سرنگون است « 4 » .\r\nو على بن ابراهيم در حديث طولانى روايت كرده است كه : حضرت رسول صلّى اللّه عليه و آله براى سلمان بيان فرمود چيزهاى بدى را كه در آخر الزمان بهم خواهد رسيد ، و از علامات قيامت است ، از آن جمله فرمود : تغنّى به قرآن خواهند كرد ، و به‌عنوان غنا خواهند خواند « 5 » .\r\nو از حضرت صادق عليه السّلام پرسيدند از خريدن كنيزان غناكننده ، فرمود : خريدن و\r\n\r\n\r\n","description":"","footnote":"\r\n( 1 ) فروع كافى 6 / 431 ح 2 .\r\n( 2 ) فروع كافى 6 / 434 ح 18 .\r\n( 3 ) فروع كافى 6 / 434 ح 23 .\r\n( 4 ) اصول كافى 2 / 614 ح 3 .\r\n( 5 ) تفسير قمّى 2 / 306 .\r\n","page_name":" 416 ","page_number":416},
  {"content":"\r\n\r\nفروختن ايشان حرام است ، و تعليم كردن ايشان كفر است ، و گوش كردن خوانندگى ايشان نفاق است « 1 » .\r\nو در حديث ديگر فرمود : زن غناكننده ملعون است ، و هركه كسبش را مىخورد ملعون است « 2 » .\r\nو در كتاب عيون اخبار الرضا روايت كرده است كه : از حضرت امام رضا عليه السّلام پرسيدند از شنيدن غنا ، حضرت فرمود : اهل حجاز جايز مىدانند ، و آن باطل است و لهو است ، نشنيده‌اى كه خدا مىفرمايد در مدح جماعتى كه : چون به لغو مىگذرند كريمانه و بزرگانه و گوش نمىدهند « 3 » .\r\nو از حضرت امام رضا عليه السّلام به سند معتبر منقول است كه : هركه نفس خود را منزّه گرداند از غنا و نشوند آن را ، پس به درستى كه در بهشت درختى هست كه خدا بادها را امر مىفرمايد آن درخت را حركت دهند ، پس از آن صداى خوشى خواهند شنيد كه هرگز نشنيده باشند ، و كسى كه غنا شنيده باشد آن را نخواهد شنيد .\r\nو على بن ابراهيم به سند صحيح از عاصم بن حميد روايت كرده است كه به حضرت صادق عليه السّلام گفتم : مىخواهم سؤالى بكنم حيا مانع مىشود ، آيا در بهشت غنا خواهد بود ؟ فرمود : در بهشت درختى هست كه خدا بادهاى بهشت را امر مىفرمايد مىوزد ، و آن درخت را به نغمه‌اى چند مترنّم مىسازد ، كه خلايق به خوبى آن نغمه‌ها هرگز صدائى نشنيده باشند ، بعد از آن فرمود : آن عوض ثواب كسى است كه ترك شنيدن غنا در دنيا از ترس خدا كرده باشد « 4 » .\r\n\r\n\r\n","description":"","footnote":"\r\n( 1 ) فروع كافى 5 / 120 ح 5 .\r\n( 2 ) فروع كافى 5 / 120 ح 6 .\r\n( 3 ) بحار الانوار 79 / 244 ح 16 .\r\n( 4 ) بحار الانوار 79 / 241 ح 6 .\r\n","page_name":" 417 ","page_number":417},
  {"content":"\r\n\r\nو ابن بابويه به سند معتبر از حضرت صادق عليه السّلام روايت كرده است كه : غنا مورث نفاق است ، و باعث فقر مىشود « 1 » .\r\nو به سند ديگر از حضرت امير المؤمنين عليه السّلام منقول است كه : بسيار گوش دادن به غنا باعث فقر و پريشانى است « 2 » .\r\nو به سند معتبر روايت كرده است كه : از حضرت صادق عليه السّلام سؤال كردند از معنى قول زور كه خدا از آن نهى فرموده است ، فرمود : از جملهء قول زور است آنكه شخصى به غناكننده گويد احسنت خوب خواندى « 3 » .\r\nو احاديث ديگر در حرمت غنا وارد است ، و از براى ارباب انصاف و بصيرت كمتر از آنچه مذكور شد هم كافى است .\r\nو بدان كه اكثر علما و لغويين غنا را تفسير كرده‌اند به ترجيع آوازى كه شنونده را به طرب آورد ، و ترجيع را تفسير كرده‌اند به تكرير و حركت دادن آواز در گلو ، و طرب را گفته‌اند : حالتى است كه آدمى را از خوشحالى و از اندوه حاصل مىشود ، و بعضى از لغويين و علما محض ترجيع اكتفا كرده‌اند ، و به طرب آوردن را در آن اخذ نكرده‌اند ، و غنا و جميع خوانندگيها را در فارسى سرود مىگويند ، و در ميان عرب الحال هم مىشنويم كسى را كه مىخواهند بگويند خوانندگى كن مىگويند تغنّ يعنى غنا بكن .\r\nپس ظاهر شد از آنچه گذشت كه هر خوانندگى كه در آن تحرير آواز باشد ، و شخص را به حزن يا فرح آورد حرام است ، مگر آنچه استثنا خواهد شد ، و اگر به طرب هم نياورد به مذهب جمع كثيرى حرام است ، و چنين فردى ظاهرا\r\n\r\n\r\n","description":"","footnote":"\r\n( 1 ) بحار الانوار 79 / 241 ح 7 .\r\n( 2 ) بحار الانوار 79 / 243 ح 12 .\r\n( 3 ) بحار الانوار 79 / 245 ح 21 .\r\n","page_name":" 418 ","page_number":418},
  {"content":"\r\n\r\nنمىباشد ؛ زيرا مطربى كه گفته‌اند آوازى است كه به طرب آورد ، و بسا كسى كه از هيچ آوازى به طرب نيايد ، چنانچه اگر عسل را تعريف كنند كه چيز شيرينى است ، و آدمى از آن محظوظ و ملتذ مىشود ، اگر به‌ندرت كسى را عسل بد آيد ، خلل در آن تعريف ندارد .\r\nبلى يك قسم از آواز هست كه اصل جوهر آواز خوشى دارد ، پس اگر قرآن را راسته بخوانند ، و تحزينى در صوت بكنند كه در صدا حزنى به هم رسد ، امّا تكرير آواز و تحرير در آن نباشد ، ظاهرا غنا نيست ، و اينكه در بعضى احاديث وارد شده است كه قرآن را به حزن بخوانيد ، بر اين معنى محمول است ، و همچنين احاديثى كه دلالت دارد بر اينكه ائمّه عليهم السّلام به حزن تلاوت مىفرموده‌اند ، و در بعضى احاديث وارد شده است كه ترجيع آواز بكن به قرآن ، با آن احاديث معارض ، و مقاومت نمىتواند كرد ، و محمول بر تقيّه است ، و كسى از علماى ما نديده‌ايم كه قرآن را در باب غنا استثنا كرده باشد .\r\nو بدان كه اكثر علما حدى خواندن را براى راندن شتر استثنا كرده‌اند ، و چون در مستندش ضعفى هست بعضى از علماى ما آن را نيز حرام مىدانند ، و همچنين خلاف است در صداى زنى كه غنا كند در عروسيها فقط براى زنان ، و جمعى از علما اين را حلال دانسته ، و ابن ادريس و علّامه در تذكره اين را نيز حرام دانسته‌اند ، و ليكن حليّتش حديث معتبر دارد ، و همچنين نوحه‌زنان در ماتمها اگر دروغ نگويند تجويز كرده‌اند اكثر علما و احاديث دارد ، و شيخ على عليه الرحمه ذكر كرده است كه بعضى از علما مرثيهء حضرت امام حسين عليه السّلام را جايز دانسته به تحرير خواندن ، و احتياط در دين آن است كه از همهء اينها اجتناب نمايد به مقتضاى عموم احاديث بسيارى كه گذشت .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nلمعهء دهم در بيان ذكر است\r\nبدان كه در لغت ياد كردن است ، و ياد كردن خدا انواع دارد :\r\nاوّل : ياد خداست در هنگام معصيتى كه خواهد مرتكب آن شود خدا را به ياد آورد ، و براى خدا ترك آن نمايد .\r\nدوّم : ياد خداست در وقت طاعت كه خدا را به ياد آورد ، و به‌سبب آن مشقّت طاعت بر او آسان شود و بجا آورد .\r\nسوّم : ياد خداست در هنگام رفاهيّت و نعمت ، كه وفور نعمت او را از ياد خدا غافل نكند ، و شكر آن بجا آورد .\r\nچهارم : ياد خداست در هنگام بلا و محنت ، كه در آن حالت به خدا تضرّع نمايد ، و بر آن بلا صبر كند .\r\nپنجم : ذكر الهى است بدل كه تفكّر در صفات كماليّهء الهى و در آلاء و نعماى او بكند ، و تفكّر در دين حق و معانى قرآن و احاديث رسول و اهل بيت عليهم السّلام ، و تفكّر در امور آخرت و مكارم اخلاق و عيوب نفس ، و ساير امورى كه خدا فرموده است ، اينها همه ذكر الهى است .\r\nششم : ذكر به زبان است ، و آن انواع دارد ، مثل مذاكرهء علوم حق و آيات و اخبار و درس گفتن ، و ذكر آنچه سابقا مذكور شد ، و فضايل اهل بيت را بيان كردن ، و قرآن خواندن ، و دعا خواندن ، و اسمهاى الهى كه از شارع متلقّى شده است مداومت نمودن ، امّا بايد با آدابى باشد كه پسنديدهء شارع است ، و به‌عنوان بدعت نباشد ، و دل آگاه باشد از آنچه بر زبان جارى مىگردد ، و بر اين مضامين احاديث متواتره وارد شده است .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nچنانچه به سند معتبر از حضرت رسول صلّى اللّه عليه و آله منقول است : هركه اطاعت خدا مىكند ياد خدا بسيار كرده است ، هرچند نماز و روزه و تلاوتش كم باشد ، و هركه اطاعت خدا مىكند ياد خدا بسيار كرده است ، هرچند نماز و روزه و تلاوتش كم باشد ، و هركه معصيت خدا مىكند خدا را فراموش كرده است ، هرچند نماز و روزه و تلاوتش بسيار باشد « 1 » .\r\nو به سندهاى معتبر از حضرت صادق عليه السّلام منقول است كه فرمود : دشوارترين اعمال سه چيز است : انصاف دادن براى مردم از نفس خود ، كه از براى مردم از نفس خود نپسندى مگر چيزى را كه براى خود از مردم مىپسندى ، و با برادران مؤمن مواسات نمودن در مال ، و برادرانه در ميان خود و ايشان قسمت نمودن ، و ذكر خدا بر همه حال نمودن ، نه سبحان اللّه و الحمد للّه و لا إله الا اللّه و اللّه اكبر گفتن و بس ، بلكه وقتى چيزى بر تو وارد شود كه خدا فرموده باشد بجا آورى ، و اگر چيزى بر تو وارد شود كه خدا نهى فرموده باشد ترك نمائى « 2 » .\r\nو در حديث ديگر فرمود : در تورات نوشته است : اى فرزند آدم مرا در موقع غضب خود ياد كن تا تو را ياد كنم در هنگام غضب خود « 3 » .\r\nو حضرت امام موسى عليه السّلام فرمود : هيچ‌چيز شيطان و لشكر او را مجروح و خسته نمىكند مثل زيارت برادران مؤمن از براى خدا ، و به درستى كه دو مؤمن كه با يكديگر ملاقات مىكنند ، و خدا را ياد مىنمايند ، و بعد از آن فضايل ما اهل بيت را ياد مىكنند ، گوشتهاى روى شيطان تمام مىريزد ، و از بسيارى غمى كه به او مىرسد به فرياد مىآيد ، كه ملائكهء آسمانها و خازنان بهشت حال او را مىيابند ، و\r\n\r\n\r\n","description":"","footnote":"\r\n( 1 ) بحار الانوار 93 / 156 ح 22 .\r\n( 2 ) بحار الانوار 93 / 151 ح 4 و 5 .\r\n( 3 ) بحار الانوار 93 / 152 ح 8 .\r\n","page_name":" 421 ","page_number":421},
  {"content":"\r\n\r\nبر او لعنت مىكنند ، و هيچ ملك مقرّبى نمىماند مگر آنكه او را لعنت مىكند ، پس بر زمين مىافتد وامانده و رانده شده « 1 » .\r\nو به سند معتبر از حضرت امير المؤمنين عليه السّلام منقول است كه : صبر دو صبر است يكى صبر در هنگام مصيبت ، و آن نيكو و جميل است ، و بهتر از آن صبر بر ترك چيزهائى است كه خدا حرام كرده است ، و ذكر خدا دو ذكر است ، يكى ذكر در هنگام مصيبت ، و بهتر از آن ياد خداست در وقتى كه حرامى رو دهد كه مانع از ياد خدا شود « 2 » .\r\nو حضرت صادق عليه السّلام فرمود : هر قومى كه در مجلسى مجتمع شوند ، و خدا را ياد نكنند ، و ما را ياد نكنند ، آن مجلس در قيامت باعث حسرت ايشان خواهد بود ، پس فرمود : ياد ما از جملهء ذكر خداست ، و ياد دشمنان ما از جملهء ذكر شيطان است « 3 » .\r\nو در حديث ديگر فرمود : صاعقه نمىرسد به كسى كه ذكر خدا كند ، پرسيدند ذاكر كيست ؟ فرمود : كسى كه صد آيه از قرآن بخواند « 4 » .\r\nپس چون حقيقت ذكر معلوم شد ، بدان كه دو نوع ذكر در ميان صوفيّه شايع شده ، كه هر دو بدعت است ، و بهترين عبادات مىدانند ، و خلاصهء اوقات عمر خود را در آنها ضايع مىكنند ، و مردم را گمراه مىكنند .\r\nاوّل : ذكر جلى ، و آن مشتمل بر چند چيز است :\r\nاوّل آنكه اين نحو عبادت از شارع نرسيده ، و در آيات و اخبار كيفيّت ذكر جلى بر\r\n\r\n\r\n","description":"","footnote":"\r\n( 1 ) اصول كافى 2 / 188 ح 7 .\r\n( 2 ) اصول كافى 2 / 90 ح 11 .\r\n( 3 ) اصول كافى 2 / 186 ح 1 .\r\n( 4 ) اصول كافى 2 / 500 ح 2 .\r\n","page_name":" 422 ","page_number":422},
  {"content":"\r\n\r\nخلاف اين وارد شده است ؛ زيرا حق سبحانه و تعالى فرموده است  ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ  « 1 » يعنى : بخوانيد پروردگار خود را از روى زارى و پنهانى ، به درستى كه حق‌تعالى دوست نمىدارد آنان را كه از حدّ اعتدال بيرون مىروند و جاى ديگر مىفرمايد  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ وَ لا تَكُنْ مِنَ الْغافِلِينَ  « 2 » ترجمه‌اش اين است :\r\nياد كن پروردگار خود را در خاطر خود از روى زارى و ترس و پست‌تر از بلند گفتن در اول روز و آخر روز ، و مباش از جملهء غافلان .\r\nو نقل كرده‌اند حضرت پيغمبر صلّى اللّه عليه و آله شنيد كه جمعى فرياد برآورده‌اند به تكبير و تهليل ، ايشان را منع بليغ نمود ، و فرمود : ندا نمىكنيد كسى را كه نشنود يا دور باشد .\r\nو به اسانيد صحيح منقول است از حضرت صادق عليه السّلام كه : حضرت موسى از خداوند خود سؤال نمود : اى پروردگار من تو نزديكى به من كه به روش نزديكان با تو راز گويم ، يا دورى كه چون تو را خوانم بلند بخوانم ، خطاب رسيد : من همنشين آن كسىام كه مرا ياد مىكند ، يعنى فرياد در كار نيست « 3 » .\r\nو به سند معتبر منقول است كه حضرت صادق عليه السّلام فرمود : شيعهء ما جماعتىاند كه در خلوت و پنهانى خدا را بسيار ياد مىكنند « 4 » .\r\nو به سند معتبر ديگر از آن حضرت منقول است كه : حق سبحانه و تعالى\r\n\r\n\r\n","description":"","footnote":"\r\n( 1 ) سورهء اعراف : 55 .\r\n( 2 ) سورهء اعراف : 205 .\r\n( 3 ) اصول كافى 2 / 496 ح 4 .\r\n( 4 ) اصول كافى 2 / 499 ح 2 .\r\n","page_name":" 423 ","page_number":423},
  {"content":"\r\n\r\nمىفرمايد : هركه مرا آهسته و پنهان ياد نمايد من او را علانيه ياد مىكنم « 1 » .\r\nو به سند معتبر از حضرت امير المؤمنين عليه السّلام منقول است : هركه خدا را در پنهانى ياد كند ، پس خدا را بسيار ياد كرده است ، به درستى كه منافقان خدا را آشكارا ذكر مىكردند ، و در پنهان ذكر نمىكردند ، خدا در وصف ايشان فرمود : به رياى مردم كار مىكنند ، و ياد خدا نمىكنند مگر اندكى « 2 » .\r\nو حضرت امام محمّد باقر عليه السّلام فرمود : ذكرى كه آدمى در خاطر خود بكند ، ثواب آن را به غير از خدا كسى نمىداند از بزرگوارى آن ذكر « 3 » .\r\nپس از اين آيات و احاديث معلوم شد به اين نحو فرياد كردن و خدا را ذكر كردن ، در شرع پسنديده نيست ، و در تعريف بدعت دانستنى اين قسم امور كه از شارع وارد نشده است خوب دانستن و به‌عنوان عبادت كردن بدعت است .\r\nدوّم : آنكه تحريرها و غنا مىكنند ، و ذكر را به تصنيفها برمىگردانند ، و در ميان آن اشعار عاشقانه و ملحدانه به نغمه و ترانه مىخوانند ، و اين به اجماع علماى ما حرام است ، چنانچه دانستى در باب غنا ، قطع نظر از اعمال شنيعه‌اى كه در ضمن آن مىكنند ، از دست بر دست زدن به نغمه و اصول ، و خدا كفّار را در قرآن به آن مذمّت فرموده است ، و رقص كردن شرعا مذموم است ، و عقل همه كس حكم به قباحت آن مىكند .\r\nسوّم : آنكه اين اعمال را در مساجد مىكنند ، و شعر خواندن در مسجد مذموم است ، چنانچه به سند معتبر از حضرت رسول صلّى اللّه عليه و آله منقول است كه : فرمود : اگر بشنويد كسى در مسجد شعر مىخواند بگوئيد به او خدا دهنت را بشكند ، مسجد\r\n\r\n\r\n","description":"","footnote":"\r\n( 1 ) اصول كافى 2 / 501 ح 1 .\r\n( 2 ) اصول كافى 2 / 501 ح 2 .\r\n( 3 ) اصول كافى 2 / 502 ح 4 .\r\n","page_name":" 424 ","page_number":424},
  {"content":"\r\n\r\nرا براى قرآن خواندن ساخته‌اند « 1 » .\r\nو ايضا نهى كرده‌اند از آواز بلند كردن در مسجد ، و اكثر ايشان اين اعمال را در شب و روز جمعه واقع مىسازند ، و شعر خواندن در شب جمعه مطلقا مكروه است ، و در روز جمعه نيز مكروه است ، چنانچه در حديث صحيح از حضرت صادق عليه السّلام منقول است : هركه در روز جمعه يك بيت شعر بخواند ، نصيب و بهرهء او از ثواب آن روز همان بيت خواهد بود « 2 » .\r\nو چون به ايشان مىگوئى اين اعمال بدعت و تشريع است ، جواب مىگويند :\r\nما را از اين قرب ديگر حاصل مىشود ، و فريادها مىكنند ، و مانند حيوانات كف مىزنند ، و اين را در نظر عوام كالانعام از كمالات خود مىنمايند ، و در باب قرب پيشتر معلوم شد اين چيزهائى است كه ما خيال مىكنيم ، و راه قرب به خدا منحصر است در متابعت شرع ، و آن حركاتى كه از ايشان صادر مىشود و حالش نام مىكنند بر چند قسم است : يك قسم آن است كه خيالات باطله در نفس ايشان از عشق و مجاز هست ، اين صداهاى خوش را كه شنيدند آن معنى طغيان مىكند ، و باعث اضطراب ايشان مىشود ، و آن خصوصيّتى به ايشان ندارد ، در مجلس شراب و ساز هم آن شور و وجد و رقص مىباشد .\r\nچنانچه به سند معتبر از حضرت امام رضا عليه السّلام منقول است كه ، از آباى طاهرين خود صلوات اللّه عليهم روايت فرمود كه : شيطان به نزد انبيا مىآمد از زمان آدم تا هنگامى كه حضرت عيسى مبعوث شدند ، و با ايشان سخن مىگفت ، و سؤالها از ايشان مىكرد ، و به حضرت يحيى زياده از پيغمبران ديگر انس داشت ، روزى\r\n\r\n\r\n","description":"","footnote":"\r\n( 1 ) فروع كافى 3 / 369 ح 5 .\r\n( 2 ) خصال شيخ صدوق ص 393 ح 94 .\r\n","page_name":" 425 ","page_number":425},
  {"content":"\r\n\r\nحضرت يحيى به او فرمود : اى ابو مرّه مرا به تو حاجتى است ؟ گفت : قدر تو از آن عظيم‌تر است كه حاجت تو را رد توان نمود ، آنچه خواهى سؤال نما ، كه مخالفت نخواهم كرد ، حضرت فرمود : مىخواهم دامها و تلّه‌هاى خود را كه بنى آدم را به آن صيد مىكنى به من بنمائى ، آن ملعون قبول كرد ، و به روز ديگر وعده كرد .\r\nچون صبح روز ديگر شد ، حضرت يحيى در خانه نشست و منتظر او بود ، ناگاه ديد صورتى در برابرش ظاهر شد ، رويش مانند روى ميمون ، و بدنش مثل بدن خوك ، و طول چشمهايش در طول رويش ، و دهانش در طول رويش ، و زقن و ريش ندارد ، و چهار دست دارد ، دو دست در سينه ، و دو دست در دوش او رسته ، پى پايش در پيش ، و انگشتان پايش در عقب ، و قبائى پوشيده ، و كمربندى بر روى آن بسته ، و بر آن كمربند رشته‌ها به الوان مختلف آويخته ، بعضى سرخ ، و بعضى زرد ، و بعضى سبز ، و به هر رنگى رشته‌اى در آن ميان هست ، و زنگ بزرگى در دست دارد ، و خودى بر سر نهاده ، و بر آن خود قلابى آويخته .\r\nچون حضرت او را با اين هيئت مشاهده فرمود پرسيد : اين كمربند چيست كه در ميان دارى ؟ گفت : اين گبرى و مجوسيت است كه من پيدا كرده‌ام ، و براى مردم زينت داده‌ام ، فرمود : اين رشته‌هاى الوان چيست ؟ گفت : اين اصناف زنان است كه مردم را به الوان مختلفه رنگ‌آميزىهاى خود مىربايند ، فرمود : اين زنگ چيست كه در دست دارى ؟ گفت : اين مجموعه‌اى است كه همه لذّتها در اينهاست ، از طنبور و بربط و طبل و ناى و صرنا و غير اينها ، و چون جمعى به شراب خوردن مشغول شدند و لذّتى نمىيابند ، از آن من اين جرس را به حركت در مىآورم مشغول خوانندگى و ساز مىشوند پس چون صداى آن را شنيدند از طرب و شوق از جا بدر مىآيند ، يكى رقص مىكند ، ديگرى با انگشتان صدا مىكند ، و ديگرى جامه بر تن مىدرد .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nحضرت فرمود : چه چيز بيشتر موجب سرور و روشنى چشم تو مىشود ؟\r\nگفت : زنان كه ايشان تلّه‌ها و دامهاى منند ، و چون نفرين‌ها و لعنتهاى صالحان بر من جمع مىشود به نزد زنان مىروم ، و از ايشان دل‌خوش مىشوم ، حضرت فرمود :\r\nاين خود چيست كه بر سر توست ؟ گفت : به اين خود را از نفرين‌هاى صالحان حفظ مىكنم ، فرمود : اين قلّاب چيست كه بر آن آويخته است ؟ گفت : به اين دلهاى صالحان را مىگردانم ، و به سوى خود مىكشم .\r\nفرمود : هرگز به من يك ساعت ظفر يافته‌اى گفت : نه و ليكن در تو يك خصلت مىبينم كه مرا خوش مىآيد ، فرمود كدام است ؟ گفت : اندكى بيشتر چيزى مىخورى در هنگام افطار ، و اين موجب سنگينى تو مىشود ، و ديرتر به عبادت برمىخيزى ، حضرت يحيى فرمود : با خدا عهد كردم كه هرگز از طعام سير نشوم تا خدا را ملاقات نمايم ، شيطان گفت : من نيز عهد كردم كه هيچ مسلمانى را ديگر نصيحت نكنم تا خدا را ملاقات كنم ، و بيرون رفت ديگر به خدمت حضرت نيامد « 1 » .\r\nو يك قسم ديگر آن است كه : از باب مكر و فريب و ساختگى است ، چنانچه بسيار ديده‌ايم كه اگر در آن حالت بر كنار بامى باشند در هنگام اضطراب و شور خود را به طرف ديگر مىاندازند ، و آثار اختيار در افعال ايشان ظاهر است .\r\nو يك قسم ديگر : مرضى است كه به اعتبار ترك حيوانى و ضبط نفس در ذكر خفى و ساير بدعتهاى ايشان كه موجب ضعف قلب و دماغ و مولد مواد سوداويه است حاصل مىشود ، و با اندك صداى خوشى ، يا صداى موحشى ، يا زيادتى فرحى ، يا زيادتى حزنى مدهوش مىشوند ، و بىتابانه حركات از ايشان صادر\r\n\r\n\r\n","description":"","footnote":"\r\n( 1 ) بحار الانوار 14 / 172 - 173 ح 12 .\r\n","page_name":" 427 ","page_number":427},
  {"content":"\r\n\r\nمىشود ، و آن به علّت مرضى است كه در بدن ايشان حاصل مىشود ، و آن را به تنقيه جلاب « 1 » و ترك آن بدعتها ، و خوردن دواهاى مقوّى علاج مىبايد كرد ، و در زنان جمعى كه به اعتبار بيماريها مزاجشان ضعيف مىشود اين حالات مىباشد ، امّا فرقى كه هست آن است كه آنها كمال نمىدانند ، و معالجه مىكنند ، و اينها كمال مىدانند و سعى در زيادتيش مىكنند .\r\nو يك قسم ديگر آن است كه : مبدأش اختيارى ايشان است ، و آخر بىاختيار مىشوند ؛ زيرا گريه را در آدمى براى اين مقرّر كرده‌اند كه اگر حزنى يا شوقى در آدمى زيادتى كند به آن دفع كند ، چنانچه بندگان در مقام مناجات و راز گفتن با قاضى الحاجات اين طريقه دارند و گاه است كه شورى و شوقى دارند كه از اوّل شب تا صباح زارى مىكنند ، و هيچ اين حالات ايشان را رو نمىدهد ؛ زيرا چون به راه بندگى درست رفته‌اند شيطان بر ايشان دست ندارد ، و از ائمّهء ما صلوات اللّه عليهم اين طريقه را نقل كرده‌اند ، و امّا اين جماعت مىگويند : گريه كار پيره‌زنان است ، و كمال نيست ، و خود را از گريه منع مىكنند ، و خود را به دست شوق و خيالات مىدهند تا بيهوش مىشوند ، و حركات از ايشان صادر مىشود ، و آخر علاجش را به گريه مىكنند ، و اگر اوّل خود را به گريه دهند به آنجا منتهى نمىشود .\r\nچنانچه كلينى و ابن بابويه به سند معتبر از جابر روايت كرده‌اند كه : به حضرت امام محمّد باقر عليه السّلام گفتم : جمعى هستند كه هرگاه چيزى از قرآن را ياد كردند يا كسى بر ايشان خواند بيهوش مىشوند ، و چنين مىنمايند كه اگر كسى دست و پاى ايشان را ببرد خبر نمىشوند ، حضرت فرمود : سبحان اللّه اين از شيطان است ، خدا ايشان را به اين امر نفرموده است ، چيزى كه به آن مأمور شده‌اند و به كار ايشان\r\n\r\n\r\n","description":"","footnote":"\r\n( 1 ) جلاب معرّب گلاب ، عرقى كه از گل مىگيرند .\r\n","page_name":" 428 ","page_number":428},
  {"content":"\r\n\r\nمىآيد نرمى و رقّت و گريه و ترس است « 1 » .\r\nاى عزيز شاهدى براى بدعت بودن اين اطوار از اين بهتر نيست كه يك كس از شيعه و سنّى و صوفى نقل نكرده است ، كه حضرت رسالت پناه ، و ائمّهء معصومين عليهم السّلام ، و اصحاب گرام ايشان ، و علماى ملّت ايشان ، هرگز مطربى داشته‌اند ، و براى ايشان زمزمه مىكرده است ، يا حلقهء ذكرى منعقد مىساخته‌اند ، يا اصحاب خود را به آن امر مىكرده‌اند ، و اگر اين عبادت چنين اهتمام در شأن آن مىبود چرا ايشان به اصحاب خود نمىفرمودند ، بلكه بدعتها شيرين مىباشد ، و عبادتها بر نفس گران است ، نمىبينى كه اگر پنجاه فاضل عادل بگويند حضرت امام جعفر صادق عليه السّلام فرموده است : هركه در شب جمعه نماز جعفر بگذارد گناهانش آمرزيده مىشود ، و فضايل نامتناهى دارد ، از ده هزار كس يك كس به آن رغبت نمىكند ، و اگر به بقعه‌اى بگذرند كه چند جلف فرياد كنند يا ربّ من يا ربّ من ، در حلقه ايشان داخل مىشوند به رغبت تمام ، و تا صباح برمىجهند ، تو خود با نفس خود انديشه نمىكنى كه كدام روز نفس تو چنين راغب به خيرات بود ، و چرا در يك امر خير ديگر اين اهتمام را ندارند .\r\nاز انصاف مگذر ، هرگاه از اهل بيت رسالت قريب به هزار حديث در دعاها و اعمال شب جمعه و روز جمعه وارد شده باشد ، چنانچه ابن طاوس عليه الرحمه كتابى در اين خصوص نوشته است ، و در آن دعاها و اعمال چندين هزار راه قرب و بندگى تعليم تو كرده باشند ، تو به هيچ‌يك نظر نكنى ، و تمام آن شب و روز را در چيزى صرف كنى كه تمام علماى عصر گويند حرام است ، و خود اعتراف داشته باشى كه خدا نفرموده است ، در روز قيامت چه عذر خواهى گفت ؟ و به چه حجّت\r\n\r\n\r\n","description":"","footnote":"\r\n( 1 ) اصول كافى 2 / 616 - 617 ح 1 .\r\n","page_name":" 429 ","page_number":429},
  {"content":"\r\n\r\nامّيد ثواب خواهى داشت ؟ و در تعقيب نماز كه اصل تعقيب سنّت است چند بدعت به آن ضم مىكنى كه مبادا از تو سنّت خالصى به عمل آيد ، و نعوذ باللّه مستحقّ ثواب شوى .\r\nو يا آنكه به بركت اهل بيت رسالت صلّى اللّه عليه و آله قريب به صد هزار بيت از مناجات و دعا و تعقيب و اذكار و اوراد منقول است ، همه را ترك مىكنى ، و اوراد قبيحه كه چند سنّى جمع كرده‌اند مىخوانى ، كه به‌حسب معنى رتبه ندارد ، و به‌حسب عربيّت اعراب اكثرش غلط است ، آخر اين چند جاهل سنّى مناجات و ذكر خدا را بهتر از پيشوايان دين و برگزيدگان ربّ العالمين و افصح فصحاى روى زمين مىدانند ، پيغمبران آرزو مىكردند كه تابع ايشان باشند ، و داخل شيعهء ايشان باشند ، تو را ننگ مىآيد پيروى ايشان كنى ، و آن اوراد را به نغمه و آهنگ مىخوانى كه شايد غنا به عمل آيد ، و از گناه خالى نباشد .\r\nمنقول است كه شخصى به خدمت حضرت صادق عليه السّلام آمد ، و گفت : دعائى اختراع كرده‌ام ، حضرت فرمود : اختراع خود را بگذار آنچه مىگوئيم بخوان .\r\nدوّم : ذكر خفى است ، و ذكر خفى به آن معانى كه سابقا مذكور شد خوب است ، و بهترين عبادات است كه دل آدمى پيوسته به ياد خدا باشد ، و تفصيلش گذشت ، امّا آن نحو خاصّى كه ايشان اختراع كرده‌اند هيئات مخصوصى است ، و چنين هيئاتى تا به سند معتبرى از شارع نرسيده باشد به‌عنوان عبادت كردن بدعت است ، چنانچه در تعريف بدعت دانستى ، و در هيچ حديثى از احاديث شيعه آن هيئات وارد نشده است ، و در كتب حديث سنّيان نيز نديده‌ايم ، و ايشان نقل مىكنند كه اين را معروف كرخى از حضرت امام رضا عليه السّلام روايت كرده است ، و اين به چندين وجه باطل است .\r\nاوّل : آنكه معروف كرخى معلوم نيست كه به خدمت حضرت امام رضا عليه السّلام\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nرسيده باشد ، و اين‌كه مىگويند دربان حضرت بوده است البتّه غلط است ؛ زيرا جميع خدمتكاران و ملازمان آن حضرت از سنّى و شيعه در كتابهاى رجال ما ضبط شده ، و سنّيان متعصّبى كه به خدمت آن حضرت تردّد داشته‌اند ، و روايت حديث مىكرده‌اند ، نامشان را ذكر كرده‌اند ، اگر اين مرد دربان آن حضرت مىبود ، البتّه نقل مىكردند .\r\nدوّم : آنكه پير طريقت او را در تذكره‌ها داود طابى نقل كرده‌اند ، و احوال او معلوم است كه از متعصّبين اهل سنّت بوده است ، و هرگز توسّلى به خدمت ائمّه نداشته است .\r\nسوّم : سندى كه به اعتقاد ايشان به او منتهى مىشود ، در اين باب جمعى در آن سند هستند كه اگر قبايح اعتقادات و اعمال آنها را ذكر كنيم مناسب نيست ، مانند سيّد محمّد نوربخش ، كه معلوم است از كتب صوفيّه كه دعوى كرد كه من مهدى صاحب‌الزمانم ، و گفت : اتّفاق اهل دل بر اين شده است ، و غير از جماعتى كه هميشه به تعصّبات و بدعتها معروفند .\r\nچهارم : آنكه از مشايخ ايشان شنيده‌ام ذكر خفى انواع مختلفه دارد ، كه هر طايفه‌اى به يك نحوى آن را از پيران خود اخذ كرده‌اند ، و اگر منقول باشد يكى از آنها منقول خواهد بود .\r\nپنجم : آنكه چنين عبادتى را كه بهترين عبادات مىدانند و مىگويند پيش از نماز از آن قرب حاصل مىشود ، چرا ائمّه فقط به معروف كرخى مىگفتند ، و به يك كس ديگر از اصحاب نمىگفتند ، و اگر مىگوئيد كه ديگران قابل نبوده‌اند ، هرگاه در ميان صد هزار كس از اصحاب حضرت امام رضا عليه السّلام همين يك معروف قابل بود ، و بزرگان اصحاب قابل نبودند ، پس چرا به هر لرى تعليم مىنمائيد .\r\nششم : آنكه هرگاه چنين سرّى را معروف قابل بود ، و سلمان و ابو ذر قابل\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nنبودند ، پس از ايشان بهتر خواهد بود ، پس بايست به ازاى پانصد حديث ، بلكه هزار حديث كه در شأن سلمان وارد شده است ، دو حديث هم در شأن معروف وارد مىشد ، و يك كس او را از خواصّ آن حضرت مىشمرد .\r\nهفتم : آنكه بر فرض صحّت ، يك حديث مجهولى خواهد بود ، و شرط دين‌دارى نيست كه عملى چند كه متواتر باشد از ائمّه ترك كنند ، و مرتكب عملى شوند كه مجهولى چند روايت كرده باشند ، و ما در اين باب به همين اكتفا مىكنيم كه تطويل سخن موجب ملال است .\r\nو اگر كسى خود را از غرضهاى نفسانى ، و وسوسه‌هاى شيطانى ، و محبّت جاه و اعتبار اين دنياى فانى مصفّا گرداند ، و به ديدهء انصاف نظر نمايد ، آنچه در اين ده لمعه بر وجه اختصار بيان شد ، براى هدايت او كافى است . و اگر پاى تعصّب و عناد و لجاجت به ميان آيد ، زياده از اين هم فايده نمىدهد ، چه ظاهر است كه اين مطلب را واضح‌تر از حقيّت مذهب تشيّع نمىتوان كرد ، و اكثر مسلمانان به‌سبب عناد و تعصّب از ديدن حقيّت آن كورند ، و از راه تسنّن به جهنّم مىروند ، و چندين برابر مسلمانان ارباب مذاهب باطله هستند كه به جهنّم مىروند به كفر و عناد ، اگر شيطان تو را فريب دهد كه اكثر مردم به اين راه مىروند و رفته‌اند اين دليل بطلان است نه حقيّت .\r\nچنانچه حضرت امير المؤمنين عليه السّلام مىفرمايد : وحشت مگيريد از راه هدايت به سبب كمى اهلش كه پيوسته اهل باطل بسيار بوده‌اند ، و اهل حق اندك « 1 » .\r\nو حق‌تعالى در اكثر قرآن قليل را مدح ، و كثير را مذمّت فرموده است .\r\nو حق‌تعالى شاهد است  وَ كَفى بِاللَّهِ شَهِيداً  ، كه اين ذرّهء حقير را با هيچ‌يك از\r\n\r\n\r\n","description":"","footnote":"\r\n( 1 ) نهج البلاغه ص 319 خطبهء 201 .\r\n","page_name":" 432 ","page_number":432},
  {"content":"\r\n\r\nسالكان آن طريق عداوت دنيوى نبوده و نيست ، و از راه اعتبارات فانى مشاركتى در ميان ما و ايشان نيست ، و در نوشتن اين امور و بيان اين معانى به غير رضاى جناب سبحانى غرضى نيست ، و چگونه غرض دنيوى منظور تواند بود در مخالفت اكثر خواص و عوام ، از فضل كريم لا يزال چنين امّيد دارم كه به اين مواعظ وافيه ، و نصايح شافيه ، بسيارى از سالكان مسالك جهالت را هدايت فرمايد ، و ما و ايشان و جميع مؤمنين را به درجات سعادات و كمالات فائز گرداند ،  أَنَّهُ عَلى كُلِّ شَيْءٍ قَدِيرٌ  .\r\n\r\n[ يا أبا ذر طوبى لأصحاب الألوية يوم القيامة ، يحملونها فيسبقون الناس . . . . 
  ]\r\nيا أبا ذر طوبى لأصحاب الألوية يوم القيامة ، يحملونها فيسبقون الناس الى الجنّة ، ألا و هم السابقون الى المساجد بالأسحار و غير الأسحار .\r\nيا أبا ذر الصلاة عماد الدين ، و اللسان أكبر ، و الصدقة تمحوا الخطيئة و اللسان أكبر .\r\nاى ابو ذر خوشا حال صاحبان لواها و علمها در روز قيامت ، كه آن علمها را برخواهند داشت ، و بر مردمان پيشى خواهند گرفت ، به درستى كه ايشان جماعتىاند كه سبقت مىگيرند در دنيا به رفتن مسجدها در سحرها و غير سحرها .\r\nاى ابو ذر نماز ستون دين است ، و زبان بزرگتر است ، يعنى آنچه از زبان صادر مىشود از عقايد حق و شهادتين و ذكر خدا بزرگتر از نماز است ، و اين اشاره است به آنچه حق‌تعالى فرموده است كه  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ  « 1 » به تفسير بعضى از مفسّرين مراد اين است كه : نماز نهى و منع مىنمايد از\r\n\r\n\r\n","description":"","footnote":"\r\n( 1 ) سورهء عنكبوت : 45 .\r\n","page_name":" 433 ","page_number":433},
  {"content":"\r\n\r\nگناهان و بديها ، و ياد خدا بزرگتر از نماز است ، و تصدّق كردن محو مىنمايد گناهان را و زبان بزرگتر است ، يعنى آنچه به زبان صادر مىشود از امر به خيرات و مبرّات و بيان علوم و حقايق بزرگتر است ، از تصدق ، و فوايدش بيشتر است .\r\n\r\n[ فضيلت مسجد 
  ]\r\nبدان كه مساجد را حق‌تعالى خانهء خود خوانده است ، و چون خداوند عالميان را مكان نمىباشد جاهائى را محلّ قرب رحمت و خانهء خود مقرّر فرموده است ، چنانچه اگر كسى از مخلوقى توقّع احسانى دارد به خانهء او مىرود ، پس در مساجد رحمت و فيض سبحانى زياده از جاهاى ديگر مىباشد ، و در نمازهاى واجب چون از ريا دور تر است مبالغه در واقع ساختن آنها در مساجد بيشتر است ، چنانچه در زكات واجب به علانيه دادن آن بهتر است ؛ زيرا كه حق واجب و دين لازم را ادا نمودن ريا نمىباشد ، و در نماز سنّت و تصدّق سنّت ظاهر اكثر احاديث آن است كه مخفى كردن بهتر باشد ، چنانچه از بعضى احاديث ظاهر مىشود كه نماز نافله را در خانه كردن بهتر است .\r\nو از اين حديث و بعضى احاديث ديگر ظاهر مىشود كه نافلهء شب ، بلكه جميع نوافل را در مسجد كردن بهتر باشد ، و ممكن است خصوص نماز شب را در مسجد كردن بهتر باشد ، چون بسيار كسى مطّلع بر آن نمىشود ، و براى آن‌كس كه از ريا ايمن باشد تمام نوافل را در مسجد كردن بهتر است ، و اگر از ريا ايمن نباشد در خانه كردن بهتر است .\r\nو به سند معتبر از حضرت امام محمّد باقر عليه السّلام منقول است كه : حضرت رسول صلّى اللّه عليه و آله از جبرئيل پرسيدند كدام يك از بقعه‌هاى زمين محبوب‌تر است نزد خداوند عالميان ؟ گفت : مسجدها ، و محبوب‌ترين اهل مسجدها آن كسى است كه\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپيش از ديگران داخل شود ، و بعد از ديگران بيرون رود « 1 » .\r\nو منقول است كه در تورات نوشته است : حق‌تعالى مىفرمايد : خانه‌هاى من در زمين مسجدهاست ، پس خوشا حال بنده‌اى كه در خانهء خود طهارت بگيرد ، و مرا در خانهء من زيارت كند ، به درستى كه بر مزور لازم است گرامى دارد زيارت‌كنندهء خود را ، البتّه بشارت ده كسانى را كه در تاريكى شب به سوى مسجدها مىآيند كه در قيامت ايشان را نور ساطع خواهد بود « 2 » .\r\nو به سند معتبر منقول است كه حضرت صادق عليه السّلام فرمود : بر شما باد به آمدن در مسجدها به درستى كه آنها خانه‌هاى حق‌تعالى است در زمين ، و كسى كه با طهارت به مسجد درآيد ، خدا او را از گناهان پاك گرداند ، و او را از زيارت‌كنندگان خود بنويسد ، پس بسيار در مساجد نماز و دعا كنيد ، كه هر بقعه در قيامت براى نماز گذارنده شهادت مىدهد « 3 » .\r\nو حضرت رسول صلّى اللّه عليه و آله فرمود : هركه قرآن سخن او ، و مسجد خانهء او باشد خدا در بهشت براى او خانه‌اى بنا كند « 4 » .\r\nو فرمود : چون حق‌تعالى جماعتى را مىبيند كه گناهان بسيار مىكنند ، و سه نفر از مؤمنان در ميان ايشان هست ، ايشان را ندا مىكند : اى گروهى كه معصيت من بسيار مىكنيد ، اگر نه در ميان شما جمعى از مؤمنان بودند كه به مال حلال من با يكديگر مهربانى مىكنند ، و زمين من و مسجدهاى مرا به نماز خود معمور مىگردانند ، و در سحرها استغفار مىكنند از ترس من ، عذاب خود را به سوى شما\r\n\r\n\r\n","description":"","footnote":"\r\n( 1 ) فروع الكافى 3 / 489 ح 14 .\r\n( 2 ) بحار الانوار 84 / 14 ح 92 .\r\n( 3 ) بحار الانوار 83 / 383 ح 59 .\r\n( 4 ) بحار الانوار 83 / 385 ح 62 .\r\n","page_name":" 435 ","page_number":435},
  {"content":"\r\n\r\nمىفرستادم و پروا نمىكردم « 1 » .\r\nو حضرت صادق عليه السّلام فرمود : سه چيز در قيامت به خدا شكايت خواهند كرد :\r\nمسجد خرابى كه اهل آن مسجد در آن نماز نكنند ، و عالمى كه در ميان جاهلان باشد و حرمت او را ندارند ، و مصحفى كه غبار بر آن نشيند و آن را تلاوت نكنند « 2 » .\r\nو حضرت رسول صلّى اللّه عليه و آله فرمود : نشستن در مسجد عبادت است كه غيبت مسلمانى نكنند « 3 » .\r\nو حضرت امير المؤمنين عليه السّلام فرمود : همسايهء مسجد نمازش مقبول نيست تا براى نماز واجب در مسجد حاضر نشود ، در صورتى كه شغلى نداشته باشد و صحيح باشد « 4 » .\r\nو به سند معتبر منقول است از فضل بقباق كه حضرت صادق عليه السّلام فرمود : اى فضل نمىآيد به مسجد از هر قبيله مگر پيشرو آن قبيله ، و از هر اهل بيتى مگر بزرگ و نجيب ايشان ، اى فضل هركه به مسجد مىرود يكى از سه چيز به او مىدهند : يا دعائى بكند و خدا به آن سبب او را داخل بهشت گرداند ، يا دعائى بكند و به‌سبب آن بلائى از بلاهاى دنيا از او دفع شود ، يا برادرى از براى خدا بگيرد « 5 » .\r\nو فرمود : هركه برود به سوى مسجدى از مساجد ، پاى خود را بر هر تر و خشكى كه بگذارد براى او تسبيح گويند تا زمين هفتم « 6 » .\r\nو حضرت امير المؤمنين عليه السّلام فرمود : نماز در بيت المقدس با هزار نماز برابر\r\n\r\n\r\n","description":"","footnote":"\r\n( 1 ) بحار الانوار 83 / 383 - 384 ح 57 .\r\n( 2 ) بحار الانوار 83 / 385 ح 63 .\r\n( 3 ) بحار الانوار 83 / 383 ح 60 .\r\n( 4 ) بحار الانوار 83 / 354 ح 7 .\r\n( 5 ) بحار الانوار 84 / 3 ح 75 .\r\n( 6 ) بحار الانوار 84 / 13 ح 91 .\r\n","page_name":" 436 ","page_number":436},
  {"content":"\r\n\r\nاست ، و نماز در مسجد جامع و بزرگ شهر با صد نماز برابر است ، و نماز در مسجد قبيله و محلّه با بيست و پنج نماز برابر است ، و نماز در مسجد بازار با دوازده نماز برابر است ، و نماز در خانه به يك نماز محسوب است « 1 » .\r\nو از حضرت صادق عليه السّلام منقول است كه : نماز در مسجد الحرام با صد هزار نماز برابر است ، و نماز در مسجد پيغمبر در مدينه با ده هزار نماز برابر است ، و نماز در مسجد كوفه با هزار نماز برابر است « 2 » .\r\nو حضرت امام محمّد باقر عليه السّلام فرمود : هركه مسجدى بنا كند ، خدا خانه‌اى در بهشت براى او بنا كند « 3 » .\r\nو حضرت صادق عليه السّلام از حضرت رسول صلّى اللّه عليه و آله روايت فرمود : هركه مسجدى را جاروب كند ، حق‌تعالى ثواب يك بنده آزاد كردن براى او بنويسد ، و كسى كه از مسجد خاكروبه به در برد ، به قدر داروئى كه به چشم مىپاشند خدا دو بهرهء عظيم از رحمت به او كرامت فرمايد « 4 » .\r\nو در حديث ديگر فرمود : هركه مسجدى را روز پنجشنبه و شب جمعه جاروب كند ، و به‌قدر داروى چشم خاكروبه بدر برد ، حق‌تعالى گناهانش را بيامرزد « 5 » .\r\nو حضرت صادق عليه السّلام فرمود : مسجدهاى خود را اجتناب فرمائيد از خريد و فروختن ، و از داخل شدن ديوانگان و خردسالان ، و فرياد زدن براى گمشده ، و احكام جارى كردن « 6 » .\r\n\r\n\r\n","description":"","footnote":"\r\n( 1 ) بحار الانوار 84 / 15 ح 95 .\r\n( 2 ) تهذيب شيخ طوسى 6 / 31 .\r\n( 3 ) بحار الانوار 84 / 4 ح 76 .\r\n( 4 ) بحار الانوار 84 / 383 ح 56 .\r\n( 5 ) بحار الانوار 83 / 385 ح 61 .\r\n( 6 ) بحار الانوار 83 / 362 ح 17 .\r\n","page_name":" 437 ","page_number":437},
  {"content":"\r\n\r\nو فرمود : هركه آب دماغ را براى حرمت مسجد فروبرد و به مسجد نياندازد موجب رفع دردهاى او شود « 1 » .\r\nو حضرت رسول صلّى اللّه عليه و آله فرمود : هركه در مسجدى از مساجد خدا چراغى برافروزد ، پيوسته ملائكه و حاملان عرش براى او استغفار كنند تا روشنى آن چراغ در آن مسجد باشد « 2 » .\r\n\r\nدر تصدّق كردن\r\nبدان كه احاديث بسيار در فضيلت تصدّق كردن و انواع آن وارد شده است ، در اين كتاب به چند حديث اكتفا مىنمائيم :\r\nحضرت امام محمّد باقر عليه السّلام فرمود : نيكى به پدر و مادر و خويشان ، و تصدّق نمودن بر فقيران ، فقر را بر طرف مىكند ، و عمر را زياد مىگرداند ، و هفتاد نوع از مرگ بد را دفع مىكند « 3 » .\r\nو در حديث ديگر فرمود : اگر يك حج بكنم دوست‌تر مىدارم از اين‌كه هفتاد بنده آزاد كنم ، و اگر اهل يك خانه از مسلمانان را گرسنهء ايشان را سير كنم ، و عريان ايشان را بپوشانم ، و روى ايشان را از سؤال خلق نگاه دارم دوست‌تر مىدارم از اين كه هفتاد حج بكنم « 4 » .\r\nو حضرت صادق عليه السّلام فرمود : دوا كنيد بيماران خود را به تصدّق ، و دفع نمائيد\r\n\r\n\r\n","description":"","footnote":"\r\n( 1 ) بحار الانوار 84 / 13 ح 90 .\r\n( 2 ) بحار الانوار 84 / 15 ح 94 .\r\n( 3 ) فروع كافى 4 / 2 ح 2 .\r\n( 4 ) فروع كافى 4 / 2 ح 3 .\r\n","page_name":" 438 ","page_number":438},
  {"content":"\r\n\r\nبلاها را از خود به دعا ، و روزى را به جانب خود فرود آوريد به تصدّق ، و به درستى كه تصدّق از كام هفتصد شيطان بيرون مىآيد ، كه هريك مانع آن مىشوند ، و هيچ‌چيز بر شيطان گرانتر نيست از تصدّق كردن بر مؤمن ، و اوّل به دست خدا مىرسد ، يعنى قبول مىفرمايد پيش از آنكه به دست سائل درآيد « 1 » .\r\nو حضرت رسول صلّى اللّه عليه و آله فرمود : زمين قيامت همه آتش است به غير از سر سايهء مؤمن ، كه تصدّق بر او سايه مىافكند « 2 » .\r\nو حضرت صادق عليه السّلام فرمود : مستحب است كه بيمار به دست خود به سائل چيزى بدهد ، و از او دعا طلب نمايد « 3 » .\r\nو حضرت رسول صلّى اللّه عليه و آله فرمود : بامداد تصدّق نمائيد كه بلا را رفع مىكند « 4 » .\r\nو از حضرت صادق عليه السّلام منقول است كه : يهودى بر حضرت رسول صلّى اللّه عليه و آله گذشت ، و گفت : السام عليك ، يعنى مرگ بر تو ، حضرت در جواب فرمود كه : بر تو باد ، صحابه گفتند كه : بر تو سلام به مرگ كرد ، و مرگ از براى تو طلبيد ، فرمود كه : من نيز همان را بر او رد كردم ، و امروز مارى پشت سرش را خواهد گزيد و خواهد مرد ، و آن يهودى هيزم‌كش بود ، پس رفت به صحرا و پشتهء هيزم را جمع كرد ، و بر پشت بست و برگشت ، چون بيامد حضرت فرمود : اين پشته هيزم را بر زمين گذار ، چون بگذاشت مارى در آن ميان ظاهر شد ، چوبى را به دندان داشت ، حضرت پرسيد :\r\nاى يهودى امروز چه كار كردى ؟ گفت : دو گرده نان داشتم ، يكى را به سائل دادم و يكى را خوردم ، حضرت فرمود : به همان تصدّق خدا بلا را از او دفع كرد ، كه چوب\r\n\r\n\r\n","description":"","footnote":"\r\n( 1 ) فروع كافى 4 / 3 ح 5 .\r\n( 2 ) فروع كافى 4 / 3 ح 6 .\r\n( 3 ) فروع كافى 4 / 4 ح 9 .\r\n( 4 ) فروع كافى 4 / 6 ح 5 .\r\n","page_name":" 439 ","page_number":439},
  {"content":"\r\n\r\nدهان آن مار را گرفت ، پس فرمود : صدقه دفع مىنمايد مرگهاى بد را از آدمى « 1 » .\r\nو حضرت صادق عليه السّلام فرمود : حضرت رسول صلّى اللّه عليه و آله فرمود : هركه خواهد خدا از او دفع نمايد نحوست روزش را ، بايد در ابتداى آن روز افتتاح نمايد به تصدّق ، و هركه خواهد نحوست شب از او زايل گردد ، بايد در اوّل شب افتتاح نمايد به تصدّقى « 2 » .\r\nو از حضرت صادق عليه السّلام منقول است كه حضرت رسول صلّى اللّه عليه و آله فرمود : تصدّق پنهان آتش غضب خداوند عالميان را فرومىنشاند « 3 » .\r\nو در حديث ديگر به عمّار ساباطى فرمود : اى عمار تصدّق پنهان بهتر از تصدّق آشكار است ، و همچنين عبادت پنهان بهتر از عبادت آشكار است « 4 » .\r\nو منقول است كه حضرت صادق عليه السّلام چون نماز خفتن مىگذاشتند ، و پاره‌اى از شب مىگذشت ، انبانى پر از نان و گوشت و ذرّت بر دوش خود مىگرفتند ، و به خانه‌هاى فقراى مدينه مىگشتند ، و بر ايشان قسمت مىنمودند ، و كسى آن حضرت را نمىشناخت ، و چون حضرت از دنيا رحلت فرمود ، و آن خير از ايشان منقطع شد دانستند آن حضرت بوده است « 5 » .\r\nو به سند معتبر منقول است از معلّى بن خنيس كه شب تارى بارشى شده بود ، حضرت صادق عليه السّلام از خانه بيرون آمدند ، و متوجّه ظلّهء بنى ساعده شدند ، و من آهسته از عقب حضرت روان شدم ، در اثناى راه چيزى از آن حضرت افتاد ، فرمود :\r\nبسم اللّه خداوندا بر ما برگردان ، در اين حال من نزديك آمدم و سلام كردم ، فرمود :\r\n\r\n\r\n","description":"","footnote":"\r\n( 1 ) فروع كافى 4 / 5 ح 3 .\r\n( 2 ) فروع كافى 4 / 7 ح 9 .\r\n( 3 ) فروع كافى 4 / 7 ح 1 .\r\n( 4 ) فروع كافى 4 / 8 ح 2 .\r\n( 5 ) فروع كافى 4 / 8 ح 1 .\r\n","page_name":" 440 ","page_number":440},
  {"content":"\r\n\r\nتوئى معلّى ؟ گفتم : بلى فداى تو شوم ، فرمود : به دست تفحّص نما و آنچه بيابى به من ده ، چون دست ماليدم ديدم نان بسيارى پراكنده شده است ، آنچه مىيافتم به حضرت مىدادم ، ديدم كه انبان بزرگى پر از نان با آن حضرت هست كه من نمىتوانم برداشت ، گفتم : فداى تو گردم بده من بر سر گيرم ، فرمود ، من سزاوارترم به برداشتن از تو ، و ليكن با من بيا ، چون به ظلّهء بنى ساعده رسيديم ، ديدم جماعتى خوابيده‌اند ، و حضرت آهسته در زير بالين هريك يك گرده و دو گرده نان مىگذاشتند تا به همه رسانيدند و برگشتيم ، عرض كردم : فداى تو شوم اينها حق را مىشناسند و شيعه‌اند ؟\r\nفرمود اگر شيعه بودند با ايشان مواسات مىكردم در مال ، كه مال خود را مساوى ميان خود و ايشان قسمت مىكردم حتّى در نمك ، و بدان كه خدا هيچ‌چيز را خلق نكرده است مگر آنكه خزينه‌دارى و حافظى براى آن مقرّر فرموده است ، به غير از تصدّق كه خدا خود آن را حفظ مىفرمايد ، و پدرم هرگاه تصدّق مىفرمود ، چيزى را در كف سائل مىگذاشت ، پس برمىداشت و مىبوسيد و مىبوئيد ، و باز در دست او مىگذاشت ، به‌درستى كه تصدّق شب فرومىنشاند غضب پروردگار را ، و محو مىكند گناهان عظيم را ، و آسان مىكند حساب قيامت را ، و تصدّق روز مال و عمر را زياد مىكند به درستى كه حضرت عيسى بر كنار دريا گذشت ، و يك گرده نان از قوت خود را به آب انداخت ، بعضى از حواريّون گفتند : يا روح اللّه چرا چنين كردى ؟ اين قوت تو بود ، فرمود : چنين كردم كه جانوران دريا بخورند ، و ثوابش نزد خدا عظيم است « 1 » .\r\n\r\n\r\n","description":"","footnote":"\r\n( 1 ) فروع كافى 4 / 8 - 9 ح 3 .\r\n","page_name":" 441 ","page_number":441},
  {"content":"\r\n\r\nو در حديث ديگر فرمود : تصدّق باعث اداى دين و زيادتى بركت مىشود « 1 » .\r\nو فرمود : از حضرت رسول صلّى اللّه عليه و آله سؤال نمودند كدام تصدّق بهتر است ؟ فرمود :\r\nتصدّق بر خويشى كه دشمنى كند « 2 » .\r\nو حضرت رسول صلّى اللّه عليه و آله فرمود : تصدّق را ده برابر ثواب مىدهند ، و قرض را هيجده برابر ، و صله و احسان به برادر مؤمن را بيست برابر ، و صلهء رحم و اعانت خويشان را بيست و چهار برابر « 3 » .\r\nو به سندهاى معتبر روايت كرده‌اند كه حضرت على بن الحسين عليهما السّلام انبان نان بر دوش مىگرفتند در شب ، و به خانه‌هاى فقرا مىرسانيدند ، و در هنگام عطا فرمودن رو را مىپوشانيدند كه آن حضرت را نشناسند « 4 » .\r\nو در بعضى روايات است كه صد خانه در مدينه بود كه در هر خانه جماعتى بسيار مىبودند كه معاش ايشان به تصدّق شبهاى حضرت على بن الحسين عليه السّلام مىگذشت ، و نمىدانستند چون حضرت به دار بقا رحلت فرمود ، مقرّرى آنها قطع شد ، دانستند آن حضرت مىآورده ، و بسيار بود كه بر در خانه‌ها مىايستادند و انتظار مىبردند ، و چون حضرت پيدا مىشد شادى مىكردند كه صاحب انبان آمد « 5 » .\r\nو در كتب سنّى و شيعه روايت كرده‌اند كه : چون آن حضرت را غسل مىدادند ، بر كتف مبارك آن حضرت پينه‌ها بود ، مانند پينه كه بر زانوى شتر مىباشد از\r\n\r\n\r\n","description":"","footnote":"\r\n( 1 ) فروع كافى 4 / 9 ح 1 .\r\n( 2 ) فروع كافى 4 / 10 ح 2 .\r\n( 3 ) فروع كافى 4 / 10 ح 3 .\r\n( 4 ) بحار الانوار 46 / 66 ح 28 .\r\n( 5 ) بحار الانوار 46 / 89 .\r\n","page_name":" 442 ","page_number":442},
  {"content":"\r\n\r\nبسيارى بارهاى گران كه بر دوش خود به خانهء فقرا مىبردند ، و از براى فقراء همسايگان در شبها آب مىكشيدند « 1 » .\r\nو منقول است كه : آن حضرت روزى كه روزه مىداشتند مىفرمودند : گوسفندى را مىكشتند ، و پاره مىكردند و مىپختند ، پس چون شام مىشد صورت را بر آن ديگ مىداشتند ، و از بوى آن مرق قوّت مىيافتند ، پس مىفرمودند : كاسه‌ها بياوريد و آن را بر فقرا و همسايگان قسمت مىنمودند ، و خود بر نان و خرما افطار مىفرمودند « 2 » .\r\n\r\n[ يا أبا ذر الدرجة في الجنّه فوق الدرجة كما بين السماء و الأرض ، . . . 
  ]\r\nيا أبا ذر الدرجة في الجنّه فوق الدرجة كما بين السماء و الأرض ، و انّ العبد ليرفع بصره ، فيلمع له نور يكاد يخطف بصره ، فيفرق لذلك فيقول : ما هذا ؟ فيقال : هذا نور أخيك ، فيقول أخي فلان كنّا نعمل جميعا في الدنيا و قد فضّل عليّ هكذا ؟ فيقال له : انّه كان أفضل منك عملا ، ثمّ يجعل قلبه الرضا حتّى يرضى .\r\nاى ابو ذر بلندى درجهء بهشت از درجهء ديگر مانند بلندى آسمان است بر زمين ، و به درستى كه بنده نظر به جانب بالا مىكند ، نورى از براى او لامع مىگردد ، كه از بسيارى روشنى نزديك است كه ديدهء او را بربايد و كور كند ، پس ترسان مىشود و مىگويد : اين چيست ؟ مىگويند : اين نور فلان برادر مؤمن توست ، مىگويد : ما و او در دنيا با يكديگر عبادت و طاعت مىكرديم چرا در اينجا اين‌قدر بر من زيادتى دارد ؟ مىگويند : او از تو عملش بهتر بود ، پس در دل او خوشنودى مىگذراند كه به مرتبهء خود راضى باشد .\r\n\r\n\r\n","description":"","footnote":"\r\n( 1 ) بحار الانوار 46 / 66 ح 29 .\r\n( 2 ) بحار الانوار 46 / 72 ح 53 .\r\n","page_name":" 443 ","page_number":443},
  {"content":"\r\n\r\n\r\n[ فضائل مومن 
  ]\r\nيا أبا ذر الدنيا سجن المؤمن و جنّة الكافر ، و ما أصبح فيها مؤمن الّا حزينا ، فكيف لا يحزن المؤمن و قد أوعده اللّه جلّ ثناؤه أنّه وارد جهنّم ، و لم يعده أنّه صادر عنها ، و ليلقينّ أمراضا و مصيبات و امورا تغيظه ، و ليظلمنّ فلا ينتصر يبتغي ثوابا من اللّه تعالى ممّا يزال فيها حزينا حتّى يفارقها ، فاذا فارقها قضى الى الراحة و الكرامة .\r\nيا أبا ذر ما عبد اللّه عزّ و جلّ على مثل طول الحزن .\r\nاى ابو ذر دنيا زندان مؤمن است ، و بهشت كافران است ، و هيچ مؤمنى صبح نمىكند در دنيا مگر محزون و مغموم ، و چگونه محزون نباشد و حال آنكه خدا او را وعيد فرموده است كه وارد جهنّم خواهد شد ، و وعده نفرموده است كه از آن بيرون خواهد آمد ، و نجات نخواهد يافت ، و در دنيا ملاقات مىنمايد و به او مىرسد مرضها و دردها و مصيبتها و امرى چند كه او را به خشم مىآورد ، و ظلم بر او مىكنند ، و كسى نصرت و يارى او نمىكند ، و در آن مظلوم بودن امّيد ثواب از خدا دارد ، پس مؤمن به اين جهت‌ها در دنيا حزين است تا از دنيا مفارقت نمايد پس چون از دنيا بيرون رفت مىرسد به راحت و كرامت و نعمت .\r\nاى ابو ذر هيچ عبادتى از عبادتهاى خدا ثواب ندارد مثل درازى و بسيارى اندوه .\r\nبدان كه حق سبحانه و تعالى دنيا را براى راحت مؤمن خلق نكرده است ، و درخور مراتب ايمان بلاها و احزان به ايشان مىرسد ، و براى دانستن حقيقت اين مقال نظر در احوال انبيا و اوصيا و محنتهاى اهل بيت رسول خدا صلّى اللّه عليه و آله كافى است ، و به‌حسب تجربه معلوم است كه هيچ‌چيز نفس آدمى را اصلاح نمىكند ، و همواره\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nملايم نمىگرداند ، مانند بلاها و مصائب ، و موجب زهد در دنيا و توجّه به جناب اقدس ايزيدى مىگردد .\r\nچنانچه از حضرت صادق عليه السّلام منقول است كه حضرت رسول فرمود : بر بلاهاى عظيم اجر عظيم كرامت مىفرمايند ، و چون خدا بنده‌اى را دوست دارد او را به بلاى عظيم مبتلا مىگرداند ، پس اگر راضى باشد او را نزد خدا رضا و خوشنودى خواهد بود ، و اگر به سخط آيد براى او سخط الهى خواهد بود « 1 » .\r\nو عبد اللّه بن بكير از حضرت صادق عليه السّلام پرسيد كه : آيا مؤمن مبتلا مىشود به خوره و پيسى و مثل اين مرضها ؟ فرمود : مقرّر نكرده‌اند بلا را مگر از براى مؤمن « 2 » .\r\nو در حديث ديگر فرمود : خدا پيمان مؤمن را گرفته است بر اين‌كه قولش را قبول نكنند ، و سخنش را تصديق ننمايند ، و از دشمنش انتقام نتوانند كشيد ، و خشم خود را فرو نتوانند نشانيد ، مگر به فضيحت خود ؛ زيرا كه در دنيا او ممنوع است از انتقام « 3 » .\r\nو در حديث ديگر فرمود : مؤمن از چهار خصلت خالى نمىباشد : همسايه‌اى كه او را آزار كند ، و شيطانى كه در مقام گمراه كردن او باشد ، و منافقى كه پيروى او نمايد ، و مؤمنى كه حسد بر او برد ، و اين آخرى از همه بر او دشوارتر است ؛ زيرا كه افترا بر او مىبندد و مردم قبول مىكنند « 4 » .\r\nو به سند معتبر از حضرت رسول صلّى اللّه عليه و آله منقول است كه : حق‌تعالى مىفرمايد :\r\nاگر نه اين بود كه شرم مىدارم از بندهء مؤمن خود ، بر او كهنه‌اى نمىگذاشتم كه\r\n\r\n\r\n","description":"","footnote":"\r\n( 1 ) اصول كافى 2 / 253 ح 8 .\r\n( 2 ) اصول كافى 2 / 258 ح 27 .\r\n( 3 ) اصول كافى 2 / 249 ح 1 .\r\n( 4 ) اصول كافى 2 / 250 .\r\n","page_name":" 445 ","page_number":445},
  {"content":"\r\n\r\nعورت خود را به آن بپوشاند ، و بنده‌اى كه ايمانش كامل شد او را مبتلا مىكنم به ضعف قوّت و كمى روزى پس اگر دلتنگ شد به او برمىگردانم ، و اگر صبر نمود به او مباهات مىنمايم با ملائكهء خود « 1 » .\r\nو حضرت صادق عليه السّلام فرمود : در كتاب حضرت امير المؤمنين عليه السّلام نوشته است كه : مبتلاترين مردم به بلاها پيغمبرانند ، و بعد از ايشان اوصياى ايشان ، و هركس كه بعد از ايشان بهتر باشد مبتلاتر است ، و مبتلا مىشود مؤمن به قدر اعمال نيكوى خود ، پس هركه ايمانش درست و عملش صحيح است بلايش شديد و صعب است ؛ زيرا حق‌تعالى دنيا را ثواب مؤمن قرار نداده است ، و عقوبت كافر را در دنيا مقرّر نفرموده است ، و هركه دينش سست و عملش ضعيف است بلايش كم است ، و بلا نزديك‌تر است به مؤمن پرهيزكار از باران به زمين‌هاى پست « 2 » .\r\nو حضرت عليه السّلام فرمود : اگر مؤمن در قلهء كوهى باشد ، البتّه حق‌تعالى كسى را به سوى او برمىانگيزاند كه او را آزار كند تا ثواب حاصل كند « 3 » .\r\nو به سند صحيح از حضرت امام محمّد باقر عليه السّلام منقول است كه : حق‌تعالى دو ملك را به سوى زمين مىفرستاد ، در هوا يكديگر را ملاقات كردند ، يكى به ديگرى گفت : به چه مطلب مىروى ؟ گفت : حق‌تعالى مرا فرستاده است به درياى ايل كه يك جبّارى از جبّاران ماهى آرزو كرده ، آن ماهى را برانم و به دام صيّاد آن جبّار درآورم تا براى او شكار كنند ، و آن كافر در دنيا به منتهاى آرزوهاى خود برسد ، پس او از ديگرى پرسيد : تو را به چه كار فرستاده است ؟ گفت : مرا به كارى عجيب‌تر فرستاده است يك بندهء مؤمنى كه روزها روزه مىدارد ، و شبها عبادت\r\n\r\n\r\n","description":"","footnote":"\r\n( 1 ) بحار الانوار 67 / 226 ح 35 .\r\n( 2 ) اصول كافى 2 / 259 ح 29 .\r\n( 3 ) بحار الانوار 67 / 228 ح 37 .\r\n","page_name":" 446 ","page_number":446},
  {"content":"\r\n\r\nمىكند ، و دعاى او و صداى او در آسمانها معروف است ديگى براى افطار خود بربار گذاشته است ، مىروم ديگ او را سرنگون كنم ، تا آن مؤمن به‌سبب ايمانش به نهايت مرتبهء ابتلا و امتحان برسد « 1 » .\r\nو حضرت صادق عليه السّلام فرمود : حق‌تعالى دوستش را در دنيا نشانهء تير بلاى دشمنش گردانيده است « 2 » .\r\nو از سماعه منقول است كه ، در خدمت حضرت صادق عليه السّلام بودم ، شخصى آمد و از پريشانى به آن حضرت شكايت كرد ، حضرت فرمود : صبر كن كه عن‌قريب خدا فرج مىدهد ، پس بعد از ساعتى از آن شخص پرسيدند : زندان كوفه چگونه است ؟ گفت : بسيار تنگ و بدبوست ، و اهلش به بدترين حالى گرفتارند ، فرمود :\r\nتو در زندانى و مىخواهى در راحت و نعمت باشى ، مگر نمىدانى دنيا زندان مؤمن است « 3 » .\r\nو در حديث ديگر فرمود : خدا را در زمين بندگان خالص است ، كه هيچ تحفه‌اى به زمين نمىفرستد مگر آنكه از ايشان بازمىدارد ، و هيچ بلائى نمىفرستد مگر آنكه به سوى ايشان مىفرستد « 4 » .\r\nو فرمود : خدا بنده‌اى را كه دوست مىدارد او را فرومىبرد در بلا فروبردنى ، و ما و شما شيعيان صبح و شام در بلائيم « 5 » .\r\nو حضرت امام محمّد باقر عليه السّلام فرمود : هرگاه خدا بنده‌اى را دوست دارد ، غوطه\r\n\r\n\r\n","description":"","footnote":"\r\n( 1 ) بحار الانوار 67 / 229 ح 40 .\r\n( 2 ) بحار الانوار 67 / 240 ح 64 و اصول كافى 2 / 250 ح 5 .\r\n( 3 ) اصول كافى 2 / 250 ح 6 .\r\n( 4 ) اصول كافى 2 / 253 ح 5 .\r\n( 5 ) اصول كافى 2 / 253 ح 6 .\r\n","page_name":" 447 ","page_number":447},
  {"content":"\r\n\r\nمىدهد او را در بلا غوطه دادنى ، و بر او فرو مىريزد بلا را ريختنى ، پس چون دعا مىكند ، حق‌تعالى مىفرمايد : لبّيك اى بندهء من ، من قادرم كه آنچه مىطلبى زود به سوى تو فرستم ، امّا اگر از براى تو ذخيره كنم بهتر است براى تو « 1 » .\r\nو حضرت صادق عليه السّلام فرمود : بر مؤمن چهل شب نمىگذرد مگر آنكه او را امرى عارض مىشود كه باعث اندوه او شود ، و به‌سبب آن متذكّر خداوند شود « 2 » .\r\nو در حديث ديگر فرمود : شخصى حضرت رسول صلّى اللّه عليه و آله را به طعامى دعوت نمود ، چون به خانه او در آمدند ، ديدند مرغى در بالاى ديوارى تخم كرد ، و آن تخم افتاد و در ميان راه بر ميخى بند شد و نشكست ، پس حضرت از آن حال تعجّب نمودند ، آن شخص گفت : از اين تخم تعجّب نفرمائيد ، به حقّ آن خدائى كه تو را به راستى فرستاده است هرگز نقصانى به من نرسيده است ، حضرت چون اين را شنيدند برخاستند ، و از طعام او تناول نفرمودند ، و گفتند : هركه نقصى به او نمىرسد خدا را در او حاجتى نيست ، و در او خيرى نيست « 3 » .\r\nو بدان كه قطع نظر از اين بلاها اگر مؤمن در رفاهيّت و نعمت باشد دنيا سجن اوست ؛ زيرا نسبت به نعمتها و منازلى كه حق‌تعالى در آخرت براى او مقرّر فرموده اگر تمام دنيا را به او دهند براى او زندان است ، و اگر كافر به جميع بلاهاى دنيا مبتلا باشد ، نسبت به آن عذابها كه در آخرت براى او مهيّا شده است بهشت او خواهد بود .\r\nچنانچه منقول است كه : حضرت امام حسن عليه السّلام با جمعى از خويشان و اصحاب با جامه‌هاى فاخر بر اسبان سوار شده به راهى مىرفتند ، در عرض راه پير\r\n\r\n\r\n","description":"","footnote":"\r\n( 1 ) اصول كافى 2 / 253 ح 7 .\r\n( 2 ) اصول كافى 2 / 254 ح 11 .\r\n( 3 ) اصول كافى 2 / 256 ح 20 .\r\n","page_name":" 448 ","page_number":448},
  {"content":"\r\n\r\nيهودى خاركشى برخورد و گفت : اى فرزند رسول جدّ شما گفته است : دنيا زندان مؤمن و بهشت كافر است ، پس چرا تو به آن عزّت سوارى و من به اين محنت گرفتارم ؟ حضرت فرمود : اگر جاى مرا در آخرت مشاهده كنى مىدانى اين حال براى من زندان است ، و اگر جاى خود را ببينى مىدانى كه اين حال كه دارى بهشت توست .\r\nو امّا آنچه جناب نبوى صلّى اللّه عليه و آله فرموده‌اند : كه وعيد نموده‌اند مؤمن را كه وارد جهنّم خواهد شد ، اشاره است به قول حق‌تعالى كه مىفرمايد   وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا * ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا   « 1 » ترجمه‌اش به قول اكثر مفسّران آن است كه : نيست از شما آدميان مگر وارد جهنّم مىشويد ، و اين ورود مردمان بر جهنّم بر پروردگار تو جزم و لازم است ، و حكم الهى جارى شده است بر آن ، يعنى وعده‌اى است كه البتّه واقع خواهد شد ، پس نجات مىدهيم پرهيزكاران را ، و مىگذاريم ستم‌كاران را در آتش ، در حالتى كه به زانو درآمدگان باشند از شدّت و هول جهنّم .\r\nو بدان كه خلاف است كه ورود در اينجا به معنى دخول است يا آنكه نزد جهنّم حاضر شوند ، يا بر روى آن گذرند ، بعضى را اعتقاد اين است كه ورود به معنى دخول است ، و همه از مؤمن و كافر داخل جهنّم خواهند شد ، و ليكن بر مؤمنان سرد و سلامت خواهد گرديد ، و ضرر نخواهد رسانيد .\r\nچنانچه مفسّران از جابر بن عبد اللّه روايت كرده‌اند حضرت رسول صلّى اللّه عليه و آله فرمود كه : ورود به معنى دخول است ، و هيچ نيكوكار و بدكردار نماند مگر آنكه در دوزخ درآيد ، و ليكن دوزخ بر مؤمنان سرد و سلامت باشد ، چنانچه بر ابراهيم عليه السّلام بود ، و\r\n\r\n\r\n","description":"","footnote":"\r\n( 1 ) سورهء مريم : 71 - 72 .\r\n","page_name":" 449 ","page_number":449},
  {"content":"\r\n\r\nبعد از آن مؤمنان را بيرون آورند ، و كافران را در آن بگذارند .\r\nو بعضى گفته‌اند : مراد از ورود آن است كه بر كنار جهنّم حاضر شوند ، و اين مضمون به سند معتبر از حضرت صادق عليه السّلام منقول است ، و حضرت فرمود :\r\nنمىشنوى از عرب كه مىگويد : وارد آبى بنى فلان شديم ، يعنى بر كنار آن رسيديم ، نه كه داخل آن شديم . « 1 »\r\nو بعضى گفته‌اند : مراد از ورود گذشتن بر صراط است كه روى جهنّم است ، و آنچه پيغمبر صلّى اللّه عليه و آله فرموده‌اند كه وعدهء بيرون رفتن آن را نكرده است ، بنابراين است كه در اين آيه متّقيان را وعدهء نجات فرموده است ، و هر مؤمنى جزم نمىتواند كرد كه از جملهء متّقيان است ، و اكثر مفسّران متّقى را تفسير كرده‌اند به متّقى از شرك و كفر ، و اللّه يعلم .\r\n\r\n[ يا أبا ذر من اوتي من العلم ما لا يبكيه ، لحقيق أن يكون اوتي علم ما لا يعمل به و ما لا ينفعه 
  ]\r\nيا أبا ذر من اوتي من العلم ما لا يبكيه ، لحقيق أن يكون اوتي علم ما لا يعمل به و ما لا ينفعه ؛ لأنّ اللّه عزّ و جلّ نعت العلماء ، فقال :\r\nانّ الذين اوتوا العلم من قبله اذا يتلى عليهم يخرّون للأذقان سجّدا و يقولون ربّنا ان كان وعد ربّنا لمفعولا و يخرّون للأذقان يبكون و يزيدهم خشوعا .\r\nيا أبا ذر من استطاع أن يبكي فليبك ، و من لم يستطع فليشعر قلبه الحزن و ليتباك ، انّ القلب القاسي بعيد من اللّه و لكن لا يشعرون .\r\nاى ابو ذر هركه را علمى بدهند كه باعث خوف و گريهء او نشود ، او علمى يافته باشد كه از آن منتفع نشود ؛ زيرا كه خداى عزّ و جلّ وصف نموده است علما را به اين\r\n\r\n\r\n","description":"","footnote":"\r\n( 1 ) تفسير على بن ابراهيم 2 / 52 .\r\n","page_name":" 450 ","page_number":450},
  {"content":"\r\n\r\nكه فرموده است : آنان كه علم به ايشان داده بودند ، و متّصف به علم گرديده بودند پيش از نزول قرآن ، يعنى ايمان داشتند به كتابهاى پيغمبران سابق ، و عالم بودند به آنها ، مانند نجاشى و اصحاب او و غير ايشان مثل سلمان و ابو ذر ، چون خوانده مىشود قرآن بر ايشان مىافتند به زنخهاى خود به سجده براى تعظيم امر الهى ، يا به جهت شكر بر انجاز وعدهء الهى كه در كتب خود خوانده بودند ، از ارسال محمّد صلّى اللّه عليه و آله و انزال قرآن ، و سجدهء بر زنخ يا سجدهء ايشان بوده پيش از نزول قرآن ، يا مراد سجدهء بر روست ، و به اين عنوان تعبير نمودن براى اين است كه ابتداى زنخ از ساير اعضاى رو به زمين نزديك‌تر مىگردد ، و مىگويند : منزّه است پروردگار ما از آنچه مشركان به او نسبت مىدهند ، يا از خلف وعده‌اى كه در كتب سابقه كرده است ، يقينا وعدهء پروردگار ما واقع است و تخلّف نمىدارد ، و مىافتند به ذقن‌هاى خود در سجده و مىگريند در حالت سجود ، و زياد مىكند شنيدن قرآن خشوع و فروتنى و تضرّع ايشان را .\r\nاى ابو ذر كسى كه قادر بر گريه باشد از خوف الهى بگريد ، و كسى كه قادر نباشد حزن و اندوه را شعار دل خود گرداند ، و خود را به جهد به گريه بدارد ؛ زيرا دل سخت ، و با قساوت دور است از خدا ، و ليكن سنگ‌دلان نمىدانند .\r\n\r\n[ فضيلت رقّت قلب و گريهء از خوف الهى 
  ]\r\nبدان كه از جملهء صفات حميده و خصال پسنديده رقّت قلب و تضرّع و گريه است ، و آن به كثرت ياد مرگ و عذابهاى الهى و اهوال قيامت و احتراز نمودن از امورى كه موجب قساوت قلب است حاصل مىشود ، و عمدهء اسباب قساوت قلب ارتكاب گناهان ، و معاشرت و مصاحبت اهل دنيا و بدان است ، چنانچه احاديث در اين باب گذشت ، و اقرب راههاى قرب به سوى خداوند عالميان راه تضرّع و استغاثه و مناجات است ، و گريه موجب حصول حاجات و خلاصى از عقوبات است .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nچنانچه به سند معتبر از حضرت امام على نقى عليه السّلام منقول است كه : حضرت موسى عليه السّلام در هنگام مناجات از حق‌تعالى سؤال كرد : الهى چيست جزاى كسى كه چشمان او از ترس تو گريان شود ؟ وحى رسيد : اى موسى روى او را از گرمى آتش نگاه مىدارم ، و از خوف و فزع روز قيامت او را ايمن مىگردانم « 1 » .\r\nو به سند معتبر منقول است كه حضرت رسول صلّى اللّه عليه و آله فرمود : هركه چشمان او پر اشك شود از خوف الهى ، خدا به ازاى هر قطره‌اى كه از ديدهء او مىريزد قصرى در بهشت به او كرامت فرمايد ، كه مزيّن باشد به مرواريد و جواهر ، و در آن قصر از نعمتهاى الهى باشد آنچه چشم نديده و گوش نشنيده ، و بر خاطر كسى خطور نكرده باشد « 2 » .\r\nو حضرت صادق عليه السّلام فرمود : بسيار است كه ميان آدمى و بهشت زياده از ما بين تحت الثرى تا عرش دورى هست از بسيارى گناهان ، پس گريه مىكند از ترس الهى ، و از روى پشيمانى از گناهان ، تا آنكه نزديك‌تر مىشود به بهشت از پلك چشم به چشم « 3 » .\r\nو در حديث ديگر فرمود : چه بسيار كسى كه به لهو و لعب خندهء او در دنيا بسيار است ، و روز قيامت گريهء او بسيار باشد ، و چه بسيار كسى كه در دنيا بر بسيارى گناهان خود گريد و ترسان باشد ، و روز قيامت در بهشت شادى و خندهء او بسيار باشد « 4 » .\r\nو در حديث ديگر فرمود : هيچ‌چيزى نيست مگر آنكه آن را كيلى و وزنى\r\n\r\n\r\n","description":"","footnote":"\r\n( 1 ) بحار الانوار 93 / 328 ح 1 .\r\n( 2 ) بحار الانوار 93 / 328 - 329 ح 3 .\r\n( 3 ) بحار الانوار 93 / 329 ح 4 .\r\n( 4 ) بحار الانوار 93 / 329 ح 5 .\r\n","page_name":" 452 ","page_number":452},
  {"content":"\r\n\r\nهست ، مگر قطرهء اشك كه قطره‌اى از آن درياهاى آتش را فرومىنشاند ، و چون چشم كسى پر از آب شود بر روى او هرگز غبار مذلّت و خوارى ننشيند ، و چون بررو جارى گردد ، خدا آن رو را بر آتش جهنم حرام كند ، و اگر بنده‌اى در ميان امّتى گريه كند ، خدا آن امّت را به بركت آن گرينده رحم نمايد « 1 » .\r\nو حضرت باقر عليه السّلام فرمود : هيچ قطره‌اى محبوب‌تر نيست نزد حق‌تعالى از قطرهء اشكى كه در تاريكى شب از ترس عذاب الهى بيرون آيد ، و غرض از آن غير خدا نباشد « 2 » .\r\nو به اسانيد معتبره از حضرت صادق عليه السّلام منقول است كه : همه چشمها گريان است در روز قيامت مگر سه چشم : ديده‌اى كه پوشيده شده باشد از آنچه خدا حرام كرده است ، و ديده‌اى كه بيدارى كشيده باشد در طاعت الهى ، و ديده‌اى كه گريسته باشد در دل شب از ترس حق‌تعالى « 3 » .\r\nو به سند معتبر از اسحاق بن عمّار منقول است كه به حضرت صادق عليه السّلام عرض كردم : مىخواهم بگريم و نمىآيد ، و گاهى بعضى از مردگان خود را ياد مىكنم كه مرا رقّت حاصل شود و گريه بيايد ، آيا جايز است اين ؟ فرمود : بلى ايشان را ياد كن ، و چون به گريه درآمدى خدا را بخوان « 4 » .\r\nو در حديث ديگر فرمود : اگر تو را گريه نيايد خود را به گريه بدار ، پس اگر اشك\r\n\r\n\r\n","description":"","footnote":"\r\n( 1 ) بحار الانوار 93 / 331 ح 14 .\r\n( 2 ) بحار الانوار 93 / 329 ح 6 .\r\n( 3 ) بحار الانوار 93 / 329 ح 8 .\r\n( 4 ) بحار الانوار 93 / 334 .\r\n","page_name":" 453 ","page_number":453},
  {"content":"\r\n\r\nبيرون آيد مثل سر مگس چه بسيار خوب است « 1 » .\r\nو در حديث ديگر فرمود : اگر از امرى خوف داشته باشى ، يا حاجتى به خدا داشته باشى ، اوّل تعظيم و حمد و ثناى الهى چنانچه سزاوار است بگو ، و صلوات بر محمّد و آل محمد بفرست ، و حاجت خود را بطلب ، و خود را به گريه بدار ، اگر چه به‌قدر سر مگسى باشد ، به درستى كه پدرم مىگفت : اقرب احوال بنده به خداى عزّ و جلّ وقتى است كه در سجده باشد و گريان باشد « 2 » .\r\nو حضرت على بن الحسين عليهما السّلام فرمود : هيچ قطره‌اى نزد خدا محبوب‌تر نيست از دو قطره : قطرهء خونى كه در راه خدا ريخته شود ، و قطرهء اشكى كه در تاريكى شب براى خدا جارى گردد « 3 » .\r\nو از حضرت رسول صلّى اللّه عليه و آله منقول است : هفت كس‌اند كه در سايه عرش الهى خواهند بود روزى كه سايه‌اى به غير از او نباشد : امام عادلى ، و جوانى كه در عبادت نشو و نما كند ، و شخصى كه به دست راست تصدق كند و از دست چپ مخفى دارد ، و شخصى كه خدا را در خلوت ياد كند ، و آب ديده‌اش از خوف الهى جارى گردد ، و شخصى كه به برادر مؤمن خود بگويد تو را از براى خدا دوست مىدارم ، و شخصى كه از مسجد بيرون آيد و در نيّت او باشد كه باز به سوى مسجد برگردد ، و شخصى كه زن صاحب جمالى او را به نزديكى خود بخواند و او بگويد من از پروردگار عالميان مىترسم « 4 » .\r\n\r\n\r\n","description":"","footnote":"\r\n( 1 ) بحار الانوار 93 / 334 .\r\n( 2 ) بحار الانوار 93 / 334 .\r\n( 3 ) بحار الانوار 93 / 329 ح 6 .\r\n( 4 ) بحار الانوار 93 / 330 ح 12 .\r\n","page_name":" 454 ","page_number":454},
  {"content":"\r\n\r\n\r\n[ يا أبا ذر يقول اللّه تبارك و تعالى : لا أجمع على عبد خوفين ، و لا أجمع له أمنين 
  ]\r\nيا أبا ذر يقول اللّه تبارك و تعالى : لا أجمع على عبد خوفين ، و لا أجمع له أمنين ، فاذا أمنني في الدنيا أخفته يوم القيامة ، و اذا خافني في الدنيا آمنته يوم القيامة .\r\nيا أبا ذر لو أنّ رجلا كان له كعمل سبعين نبيّا لاحتقره ، و خشى أن لا ينجو من شرّ يوم القيامة .\r\nيا أبا ذر انّ العبد ليعرض عليه ذنوبه يوم القيامة ، فيقول : أما أنّي كنت مشفقا ، فيغفر له .\r\nيا أبا ذر انّ الرجل ليعمل الحسنة ، فيتكل عليها و يعمل المحقّرات حتّى يأتي اللّه و هو عليه غضبان ، و انّ الرجل ليعمل السيّئة ، فيفزع منها ، فيأتي اللّه عزّ و جلّ آمنا يوم القيامة .\r\nيا أبا ذر انّ العبد ليذنب ، فيدخل به الجنّة ، فقلت : و كيف ذلك بأبي أنت و امّي يا رسول اللّه ؟ قال : يكون ذلك الذنب نصب عينيه تائبا منه فارّا الى اللّه عزّ و جلّ حتّى يدخل الجنّة .\r\nيا أبا ذر الكيّس من أدّب نفسه و عمل لما بعد الموت ، و العاجز من اتّبع نفسه و هواها ، و تمنّى على اللّه عزّ و جلّ الأماني .\r\nاى ابو ذر خداوند عالميان مىفرمايد كه : من جمع نمىكنم بر بندهء خود دو خوف را ، و جمع نمىكنم براى او دو ايمنى را ، پس اگر در دنيا از من ايمن است و خايف نيست در روز قيامت او را مىترسانم ، و اگر از من ترسان است در دنيا او را در روز قيامت ايمن مىگردانم .\r\nاى ابو ذر اگر كسى مثل عمل هفتاد پيغمبر داشته باشد ، مىبايد آن را حقير\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nشمارد ، و ترسان باشد از اينكه مبادا نجات نيابد از شرّ روز قيامت .\r\nاى ابو ذر به درستى كه بنده‌اى را عرض مىكنند بر او گناهانش را در روز قيامت ، پس او مىگويد كه : پيوسته ترسان بودم از اين گناهان ، پس به‌سبب اين خدا او را مىآمرزد .\r\nاى ابو ذر به درستى كه بنده‌اى حسنه‌اى مىكند ، و اعتماد بر آن مىكند ، و گناهان مىكند و حقير و سهل مىشمارد ، تا آنكه چون قيامت به نزد خدا مىآيد بر او خشمناك است ، و به درستى كه شخصى گناهى مىكند ، و از آن مىترسد و در حذر است ، پس در قيامت ايمن نزد خدا مىآيد و باك ندارد .\r\nاى ابو ذر به درستى كه گاه بنده‌اى گناهى مىكند ، و به‌سبب آن داخل بهشت مىشود ، ابو ذر گفت كه : چگونه چنين مىشود پدر و مادرم فداى تو باد يا رسول اللّه ؟ فرمود كه : گناه پيوسته در برابر چشمان اوست ، و از آن توبه مىكند ، و از عذاب آن به خدا مىگريزد و پناه مىبرد ، تا به‌سبب آن داخل بهشت مىشود .\r\nاى ابو ذر زيرك آن كسى است كه نفس خود را به تعب دارد ، و كار كند از براى اهوال بعد از مرگ ، و عاجز آن كسى است كه متابعت نفس و خواهشهاى آن كند و بر خدا آرزوها كند ، و با متابعت هوا آرزوهاى بهشت و مراتب عاليه داشته باشد .\r\nاز اين كلمات قدسيّه كه از شجرهء طيّبهء رسالت صادر گرديده چند ثمره عارفان را حاصل مىشود .\r\n\r\nثمرهء اول در خوف و رجاست\r\nبدان كه مؤمن را از اتّصاف به اين دو خصلت چاره‌اى نيست ، و مىبايد كه در دل مؤمن خوف و رجا هر دو بر وجه كمال بوده باشد ، و هريك مساوى ديگرى باشد ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو نااميد بودن از رحمت الهى و ايمن بودن از عذاب الهى از جملهء گناهان كبيره است ، و بايد فرق كرد ميان رجا و مغرور شدن و خوف و مأيوس بودن .\r\nبدان كه رجا عبارت است از امّيد داشتن به رحمت الهى ، و طالب آن بودن ، و آثار صدق رجا در اعمال ظاهر مىشود ، پس كسى كه دعواى رجا كند ، و ترك اعمال خير نمايد ، او كاذب است در آن دعوا ، بلكه اين غرّه است ، و از بدترين صفات ذميمه است ، مثل آنكه اگر زارعى شخم نكند و تخم نپاشد ، و گويد : من امّيد دارم كه اين زراعت برآيد .\r\n آنكو عمل نكرد و عنايت امّيد داشت * ابله نكشت دانه و دخل انتظار كرد \r\nاين عين سفاهت است نه رجا و امّيد و اگر آنچه زراعت را ضرور است به عمل آورد ، و تخم بپاشد و آب بدهد ، و هر روز بر سر زراعت خود برود و گويد : امّيد دارم كه حق‌تعالى كرامت فرمايد ، امّيد او به جاست ، و در دعواى خود صادق است .\r\nو همچنين در زراعتهاى معنوى ، كسى كه اعمال صالحه را با شرايط بجا آورد ، و بر عمل خود اعتماد نكند ، و به فضل الهى امّيدوار باشد ، او صاحب رجاست ، و همچنين در خوف اگر خوف او را باعث يأس از خدا شود ، و ترك عمل كند ، اين نااميد از رحمت الهى است ، و در مرتبهء شرك است ، و اگر خوف او را باعث شود كه ترك محرّمات كند ، و در عبادات اهتمام نمايد ، اين خوف صادق است ؛ زيرا هركه از چيزى خائف و ترسان است ، البتّه از آن گريزان است .\r\nو آن شقّ اوّل به مثل از بابت آن است كه شخصى نزد شيرى ايستاده باشد ، و دست در دهان آن كند ، و گويد : من از او مىترسم ، پس كسى كه راست گويد كه از عذاب الهى مىترسد چرا مرتكب امرى چند مىشود كه موجب عذاب است ، و آدمى بايد طبيب نفس خود باشد ، و اگر رجا و اميد را بر خود غالب داند و ترسد كه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nموجب سستى در عمل گردد . و به تفكّر در عقوبات الهى و تذكّر آيات و احاديث خوف خود را متذكّر نمايد ، و اگر خوف بر او غالب شود و ترسد ، به اين سبب ترك عمل نمايد به آيات و اخبار و تفكّر در فضل نامتناهى خدا خود را امّيدوار گرداند .\r\nو كسى توهّم نكند كه نهايت خوف با نهايت رجا منافات دارد ؛ زيرا كه محلّ خوف و رجا يك چيز نيست كه به زيادتى هريك ديگر كم شود ، بلكه محلّ رجا جناب ايزدى است ، و او محض فضل و رحمت است ، و از او هيچ‌گونه خوف نمىباشد ، و محلّ خوف نفس آدمى و شهوات و خواهشها و گناهان و بديهاى اوست ، پس آدمى از خود مىترسد ، و از خداوند خود امّيد مىدارد .\r\nو چندان‌كه در بديها و عيوب خود تفكّر مىنمايد خوفش زياده مىشود ، و چندان‌كه در فضل الهى و نعمتهاى او تفكّر مىكند امّيدش زياده مىگردد ، و چنانچه حضرت سيد الساجدين عليه السّلام در دعاها در بسيار جائى اشاره به اين معنى فرموده‌اند كه : اى مولاى من هرگاه گناهان خود را مىبينم ترسان مىشوم ، و چون در عفو تو مىنگرم امّيدوار مىشوم ، و بر اين مضامين احاديث و آيات بسيار وارد شده است .\r\nچنانچه به سند معتبر از حضرت صادق عليه السّلام منقول است كه لقمان فرزند خود را وصيّت فرمود : اى فرزند از خدا چنان بترس كه اگر ثواب جنّ و انس داشته باشى تو را عذاب خواهد كرد ، و از او چنان امّيد بدار كه اگر با گناه جنّ و انس به درگاه او روى آورى تو را رحم خواهد كرد ، بعد از آن حضرت فرمود پدرم مىگفت : هيچ مؤمنى نيست مگر آنكه در دل او دو نور هست يكى نور خوف و ديگر نور رجاء ، كه هريك را با ديگرى بسنجد بر آن زيادتى نمىكند « 1 » .\r\n\r\n\r\n","description":"","footnote":"\r\n( 1 ) اصول كافى 2 / 67 ح 1 .\r\n","page_name":" 458 ","page_number":458},
  {"content":"\r\n\r\nو به سند معتبر از اسحاق بن عمّار منقول است كه حضرت صادق عليه السّلام فرمود :\r\nاى اسحاق چنان از خدا بترس كه گويا او را مىبينى ، و اگر تو او را نمىبينى او تو را مىبيند ، و اگر گمان مىكنى كه او تو را نمىبيند كافر مىشوى ، و اگر مىدانى در همه حال تو را مىبيند و احوال تو را مىداند و در حضور او معصيت مىكنى ، پس او را از جميع نظركنندگان سهل‌تر شمرده‌اى « 1 » .\r\nو در حديث ديگر فرمود : هركه از خدا ترسد ، خدا همه چيز را از او مىترساند ، و هركه از خدا نترسد ، خدا او را از همه چيز مىترساند « 2 » .\r\nو در حديث ديگر فرمود : هركه خدا را شناخت از او خائف مىباشد ، و هركه از خدا مىترسد نفس او به دنيا رغبت نمىكند « 3 » .\r\nو شخصى به خدمت حضرت صادق عليه السّلام عرض نمود كه جمعى از شيعيان شما هستند گناهان مىكنند ، و مىگويند : ما امّيد به رحمت خدا داريم ، حضرت فرمود :\r\nدروغ مىگويند ايشان شيعهء ما نيستند ، به آرزوهاى نفس خود مايل شده‌اند ، و گمان مىكنند امّيد دارند ، هركه امّيد چيزى مىدارد از براى تحصيل آن كار مىكند ، و هركه از چيزى مىترسد از آن مىگريزد « 4 » .\r\nو در حديث ديگر فرمود : مؤمن در ميان دو خوف مىباشد : ترس از گناهان گذشته كه نمىداند خدا آنها را آمرزيده است يا نه ، و ترس از آيندهء عمرش كه نمىداند چه گناهان و مهالك كسب خواهد كرد ، پس او هيچ روزى صبح نمىكند\r\n\r\n\r\n","description":"","footnote":"\r\n( 1 ) اصول كافى 2 / 68 ح 2 .\r\n( 2 ) اصول كافى 2 / 68 ح 3 .\r\n( 3 ) اصول كافى 2 / 68 ح 4 .\r\n( 4 ) اصول كافى 2 / 68 ح 5 .\r\n","page_name":" 459 ","page_number":459},
  {"content":"\r\n\r\nمگر خائف و ترسان ، و او را به اصلاح نمىآورد مگر خوف حق‌تعالى « 1 » .\r\nو در حديث ديگر فرمود : مؤمن به ايمان فائز نمىگردد تا ترسان و امّيدوار نمىباشد ، تا كار نكند براى آنچه از آن مىترسد و امّيد مىدارد « 2 » .\r\nو از حضرت امام محمّد باقر عليه السّلام منقول است كه حضرت رسول صلّى اللّه عليه و آله فرمود :\r\nحق‌تعالى شأنه مىفرمايد : اعتماد نكنند عمل‌كنندگان بر اعمالى كه از براى تحصيل رضاى من مىكنند ؛ زيرا اگر سعى كنند و خود را تعب فرمايند در تمام عمرهاى خود در عبادت من ، هنوز مقصّر خواهند بود ، و به كنه عبادت من نرسيده‌اند ، و مستحق نخواهند بود آنچه را طلب مىكنند از كرامتها و ثوابهاى من ، و مستحقّ بهشت و درجات عاليه آن نخواهند بود ، و ليكن بايد اعتماد ايشان بر رحمت من باشد ، و امّيدوار به فضل من باشند ، و به گمان نيكى كه به من دارند مطمئن شوند ، در اين حال رحمت من شامل حال ايشان مىشود ، و خوشنودى من به ايشان مىرسد ، و آمرزش من جامهء عفو در ايشان مىپوشاند ، به درستى كه منم خداوند بسيار بخشندهء بسيار مهربان « 3 » .\r\nو در حديث ديگر فرمود : در كتاب على عليه السّلام نوشته است : حضرت رسول صلّى اللّه عليه و آله در منبر فرمود : به حقّ خداوندى كه به جز او خداوندى نيست به مؤمنى خير دنيا و آخرت نمىرسد مگر به حسن ظن و گمان نيك ، و امّيدى كه به خداوند خود دارد ، و حسن خلق در معاشرت مردم ، و ترك غيبت مؤمنان كردن ، و به حقّ خداوندى كه به جز او خداوندى نيست خدا عذاب نمىكند مؤمنى را بعد از توبه و استغفار ، مگر به‌سبب گمان بدى كه به پروردگار خود داشته باشد ، و در امّيد به خدا تقصير\r\n\r\n\r\n","description":"","footnote":"\r\n( 1 ) اصول كافى 2 / 71 ح 12 .\r\n( 2 ) اصول كافى 2 / 71 ح 11 .\r\n( 3 ) اصول كافى 2 / 71 ح 1 .\r\n","page_name":" 460 ","page_number":460},
  {"content":"\r\n\r\nنمايد ، و به بدخلقى با مردم و غيبت مؤمنان كردن ، و به حقّ خداوندى كه به جز او خداوندى نيست هيچ بنده‌اى گمانش به خدا نيكو نيست مگر آنكه خدا بر وفق گمان او با او عمل مىنمايد ؛ زيرا حق‌تعالى كريم است ، و به دست قدرت اوست جميع خيرات و بديها ، و شرم مىدارد از اينكه بندهء مؤمن به او گمان نيك داشته باشد ، و به خلاف ظنّ او با او عمل نمايد ، و امّيد او را باطل گرداند ، پس به خداوند خود گمان نيكو بداريد ، و به ثواب‌هاى او به طاعات و عبادات رغبت نمائيد « 1 » .\r\nو از حضرت صادق عليه السّلام منقول است كه : حسن ظنّ به خدا آن است كه امّيد از غير خدا ندارى ، و نترسى مگر از گناه خود « 2 » .\r\nو از حضرت رسول صلّى اللّه عليه و آله منقول است : هركه را گناهى يا شهوتى رو دهد ، و از آن اجتناب نمايد از خوف الهى ، خدا بر او آتش جهنّم را حرام فرمايد ، و از فزع اكبر روز قيامت او را ايمن نمايد ، و آنچه در قرآن وعده فرموده است به او كرامت مىكند ، چنانچه فرموده است  وَ لِمَنْ خافَ مَقامَ رَبِّهِ جَنَّتانِ  « 3 » كسى كه از مقام حساب و ايستادن نزد خداوند خود بترسد او را دو بهشت هست كه حق‌تعالى به او كرامت خواهد فرمود « 4 » .\r\nو حضرت جعفر بن محمّد عليهما السّلام فرمود : در حكمت آل داود وارد شده است : اى فرزند آدم چگونه به كلام هدايت متكلّم مىشوى و حال آنكه هوشيار نشده‌اى از مستى گناهان و بديها ، اى فرزند آدم صبح كرده است دل تو با قساوت و تو عظمت\r\n\r\n\r\n","description":"","footnote":"\r\n( 1 ) اصول كافى 2 / 71 - 72 ح 2 .\r\n( 2 ) اصول كافى 2 / 72 ح 4 .\r\n( 3 ) سورهء رحمان : 46 .\r\n( 4 ) بحار الانوار 70 / 365 ح 13 .\r\n","page_name":" 461 ","page_number":461},
  {"content":"\r\n\r\nپروردگار خود را فراموش كرده‌اى ، اگر به پروردگار خود عالم بودى و عظمت و بزرگوارى او را مىشناختى هميشه از او ترسان بودى ، و وعده‌هاى او را امّيدوار بودى ، بيچاره فرزند آدم ، چرا ياد نمىكنى لحد خود را و تنهائى خود را در قبر « 1 » .\r\nو حضرت صادق عليه السّلام فرمود : از خدا امّيد بدار امّيدى كه تو را بر معاصى جرأت ندهد ، و بترس از او ترسى كه تو را از رحمت او نااميد نگرداند « 2 » .\r\nو در حديث ديگر فرمود : خائف كسى است كه خوف الهى بر او زبانى نگذاشته باشد كه سخن گويد « 3 » .\r\nو در حديث ديگر فرمود : حضرت رسول صلّى اللّه عليه و آله فرمود : آخر بنده‌اى را كه حق‌تعالى امر فرمايد به آتش جهنّم برند نگاهى به عقب خود كند ، حق‌تعالى فرمايد : او را برگردانيد ، پس از او سؤال نمايد چرا به قفا نظر مىكردى ؟ گويد :\r\nخداوندا من اين گمان به تو نداشتم كه مرا به جهنّم فرستى ، فرمايد : چه گمان به من داشتى ؟ گويد : گمان من اين بود كه گناهان مرا بيامرزى ، و در بهشت خود مرا ساكن گردانى ، پس خداوند جبّار تعالى شأنه فرمايد : اى ملائكهء من به عزّت و جلال و نعمتها و بزرگوارى و رفعت شأن خود قسم مىخورم كه اين بنده يك ساعت از عمر خود را گمان نيك به من نداشته است ، و اگر يك ساعت به من اين گمان مىداشت او را به آتش نمىرسانيدم ، به اين دروغى كه مىگويد او را به بهشت بريد ، پس حضرت رسول صلّى اللّه عليه و آله فرمود : هر بنده‌اى كه ظنّ نيكو به پروردگار خود داشته باشد ، خدا با او به گمان او عمل مىكند ، چنانچه حق‌تعالى مىفرمايد  وَ ذلِكُمْ ظَنُّكُمُ الَّذِي \r\n\r\n\r\n","description":"","footnote":"\r\n( 1 ) بحار الانوار 70 / 382 ح 33 .\r\n( 2 ) بحار الانوار 70 / 384 ح 39 .\r\n( 3 ) بحار الانوار 70 / 384 ح 41 .\r\n","page_name":" 462 ","page_number":462},
  {"content":"\r\n\r\n ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ  « 1 » ترجمه‌اش اين است : اين گمان بدى است كه به پروردگار خود داريد شما را هلاك كرد ، پس صبح كرديد از جملهء زيان‌كاران « 2 » .\r\n\r\nثمرهء دوّم در بيان بعضى از قصص خائفان كه ذكر احوال ايشان موجب تنبه مؤمنان است\r\nقصّهء اوّل : كلينى به سند معتبر از حضرت على بن الحسين عليهما السّلام روايت كرده است : مردى با زنش در كشتى سوار شدند ، و كشتى ايشان شكست ، و جميع اهل آن كشتى غرق شدند ، مگر زن آن مرد كه بر تخته‌اى بند شد ، و به جزيره‌اى از جزاير بحر افتاد ، و در آن جزيره مرد راهزن فاسقى بود كه از هيچ فسقى نمىگذشت ، چون نظرش بر آن زن افتاد ، گفت : تو از انسى يا از جن ؟ گفت : از انسم ، ديگر با آن زن سخن نگفت و بر او چسبيد ، و به هيئت مجامعت درآمد ، چون متوجّه آن عمل قبيح شد ، ديد كه آن زن اضطراب مىكند و مىلرزد ، پرسيد چرا اضطراب مىكنى ، اشاره به آسمان كرد كه از خداوند خود مىترسم ، پرسيد هرگز مثل اين كار كرده‌اى ؟ گفت : نه به عزّت خدا قسم هرگز زنا نكرده‌ام ، مرد گفت : تو هرگز چنين كارى نكرده‌اى چنين از خدا مىترسى ، و حال‌آنكه من تو را به جبر بر اين كار داشته‌ام ، پس من اولايم به ترسيدن و سزاوارترم به خائف بودن .\r\n\r\n\r\n","description":"","footnote":"\r\n( 1 ) سورهء فصّلت : 23 .\r\n( 2 ) بحار الانوار 70 / 384 - 385 ح 42 .\r\n","page_name":" 463 ","page_number":463},
  {"content":"\r\n\r\nپس برخاست و ترك آن عمل نمود ، و هيچ با زن سخن نگفت ، و به سوى خانهء خود روان شد ، و در خاطر داشت توبه كند ، و پشيمان بود از كرده‌هاى خود ، در اثناى راه به راهبى برخورد و با او رفيق شد ، چون پاره‌اى راه رفتند آفتاب بسيار گرم شد ، راهب به آن جوان گفت : آفتاب بسيار گرم است ، دعا كن خدا ابرى فرستد كه ما را سايه كند ، جوان گفت : مرا نزد خدا حسنه‌اى نيست ، و كار خيرى نكرده‌ام كه جرأت كنم و از خدا حاجتى طلب نمايم ، راهب گفت : من دعا مىكنم تو آمين بگو ، چنين كردند بعد از اندك زمانى ابرى بر سر ايشان پيدا شد ، و در سايهء آن مىرفتند .\r\nچون بسيارى راه رفتند ، راه ايشان جدا شد ، و جوان به راهى و راهب به راه ديگر رفت ، و آن ابر با جوان روان شد ، راهب در آفتاب ماند ، گفت : اى جوان تو از من بهتر بودى كه دعاى تو مستجاب شد ، و دعاى من مستجاب نشد ، بگو به چه عمل مستحقّ اين كرامت شده‌اى ؟ جوان قصّهء خود را نقل كرد ، راهب گفت : چون از خوف خدا ترك معصيت او كردى ، خدا گناهان گذشتهء تو را آمرزيده است ، سعى كن بعد از اين خوب باشى « 1 » .\r\nقصّهء دوّم : كلينى به سند معتبر از حضرت امام جعفر بن محمد الصادق عليهما السّلام روايت كرده است كه : پادشاهى در ميان بنى اسرائيل بود ، و آن پادشاه قاضى داشت ، و قاضى برادرى داشت كه به صدق و صلاح موسوم بود ، و آن برادرزن صالحه‌اى داشت كه از اولاد پيغمبران بود ، و پادشاه شخصى را مىخواست به كارى فرستد به قاضى گفت : مرد ثقهء متعمدى را طلب كن ، كه به آن كار بفرستم ، قاضى گفت : كسى معتمدتر از برادر خود گمان ندارم .\r\n\r\n\r\n","description":"","footnote":"\r\n( 1 ) اصول كافى 2 / 69 - 70 ح 8 .\r\n","page_name":" 464 ","page_number":464},
  {"content":"\r\n\r\nپس برادر خود را طلبيد ، و تكليف آن امر به او نمود ، او ابا كرد و گفت : من زن خود را تنها نمىتوانم گذاشت ، قاضى بسيار اهتمام كرد و مبالغه نمود ، چون مضطر شد گفت : اى برادر من به هيچ‌چيز تعلّق و اهتمام ندارم مثل زن خود ، و خاطر من به او بسيار متعلّق است ، پس تو خليفهء من باش در امر او ، و به امور او برس ، و كارهاى او را بساز تا من برگردم ، قاضى قبول كرد ، و برادرش بيرون رفت ، و آن زن از رفتن شوهر راضى نبود .\r\nپس قاضى به مقتضاى وصيت برادر مكرّر به نزد آن زن مىآمد ، و از حوائج او سؤال مىكرد ، و به كارهاى او اقدام مىنمود ، محبّت آن زن بر او غالب شد ، و او را تكليف زنا كرد ، آن زن امتناع نمود و ابا كرد ، قاضى قسم خورد اگر قبول نكنى من به پادشاه مىگويم زنا كرده است ، گفت : آنچه مىخواهى بكن من اين كار را قبول نخواهم كرد .\r\nقاضى به نزد پادشاه رفت ، و گفت : زن برادرم زنا كرده است ، و نزد من ثابت شده است ، پادشاه گفت : او را سنگسار كن ، پس آمد به نزد زن و گفت : پادشاه مرا امر كرده است تو را سنگسار كنم ، اگر قبول مىكنى مىگذرم ، و الّا تو را سنگسار مىكنم ، گفت : من اجابت تو نمىكنم آنچه خواهى بكن ، قاضى مردم را خبر كرد ، و آن زن را به صحرا برد و گودالى كند ، و او را سنگسار كرد ، تا وقتى كه گمان كرد او مرده است بازگشت ، و در آن زن رمقى باقى مانده بود .\r\nچون شب شد حركت كرد و از گودال بيرون آمد ، و بر روى خود راه مىرفت و خود را مىكشيد ، تا به ديرى رسيد كه در آنجا ديرانى مىبود ، در آن دير خوابيد تا صبح شد ، چون ديرانى در را گشود آن زن را ديد ، و از قصّهء او سؤال نمود ، زن قصّهء خود را بازگفت ، ديرانى بر آن زن رحم كرد ، و او را به دير خود برد ، و آن ديرانى پسر خردى داشت ، و غير آن فرزند نداشت ، و مال و جمعيّتى داشت ، ديرانى آن\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nزن را مداوا كرد تا جراحتهاى او مندمل شد ، و فرزند خود را به او سپرد كه تربيت كند ، و آن ديرانى غلامى داشت ، غلام عاشق آن زن شد ، و با او درآويخت و گفت :\r\nاگر به معاشرت من راضى نمىشوى جهد در كشتن تو مىكنم ، گفت : آنچه خواهى بكن ، اين امر ممكن نيست كه از من صادر شود .\r\nپس آن غلام فرزند ديرانى را بكشت و به نزد ديرانى آمد و گفت : اين زن بدكار را آوردى ، و فرزند خود را به او دادى ، الحال فرزند تو را كشته است ، ديرانى به نزد زن آمد و گفت : چرا چنين كردى ؟ مىدانى من به تو نيكىها كردم ، زن قصّهء خود را بازگفت ، ديرانى گفت : ديگر نفس من راضى نمىشود تو در اين دير باشى بيرون رو ، و بيست درهم براى خرجى راه به او داد ، و در شب او را از دير بيرون كرد ، و گفت : اين را توشه كن خدا كارساز توست .\r\nآن زن در آن شب راه رفت تا صبح به دهى رسيد ، ديد مردى را بردار كشيده‌اند و هنوز زنده است ، از سبب آن حال پرسيد گفتند : بيست درهم قرض دارد ، و نزد ما قاعده چنان است هركه بيست درهم قرض دارد او را بردار مىكشند ، و تا ادا نكند او را فرود نمىآورند ، زن آن بيست درهم را داد و آن مرد را خلاص كرد ، آن مرد گفت : اى زن هيچ‌كس بر من مثل تو حق نعمت ندارد ، مرا از مردن نجات دادى ، هرجا كه مىروى در خدمت تو مىآيم .\r\nپس همراه بيامدند تا به كنار دريا رسيدند ، در كنار دريا كشتيها بود ، و جمعى مىخواستند بر آن كشتيها سوار شوند ، مرد به آن زن گفت : تو در اينجا توقّف نما تا من بروم و براى اهل اين كشتيها به مزد كار كنم و طعامى بگيرم و به نزد تو آورم ، پس آن مرد به نزد اهل آن كشتيها آمد ، و گفت : در اين كشتى شما چه متاع هست ؟\r\nگفتند انواع متاعها و جواهر و عنبر و ساير چيزها هست ، و اين كشتى ديگر خالى است كه ما خود سوار مىشويم ، گفت : قيمت اين متاعهاى شما چند مىشود\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nگفتند : بسيار حسابش را نمىدانيم ، گفت : من يك چيزى دارم كه بهتر است از مجموع آنچه در كشتى شماست ، گفتند : چه چيز است ؟ گفت : كنيزكى دارم كه هرگز به آن حسن و جمال نديده‌ايد ، گفتند : به ما به فروش ، گفت : مىفروشم به شرط آنكه يكى از شما برود و او را ببيند و براى شما خبر بياورد ، و شما آن را بخريد كه آن كنيز نداند ، و زر به من بدهيد تا من بروم ، آخر او را تصرّف كنيد ، ايشان قبول كردند و كسى فرستادند خبر آورد كه چنين كنيزى هرگز نديده‌ام .\r\nپس آن زن را به ده هزار درهم به ايشان فروخت ، و زر گرفت و برفت ، ايشان به نزد آن زن آمدند ، و گفتند : برخيز بيا به كشتى ، گفت : چرا ؟ گفتند : ما تو را از آقاى تو خريديم ، گفت : آن آقاى من نبود ، گفتند : اگر نيائى تو را به زور مىبريم ، به ناچار برخاست و با ايشان به كنار دريا رفت ، چون به نزديك كشتىها رسيدند ، هيچ‌يك از ايشان از ديگران ايمن نبودند ، آن زن را بر روى كشتى متاع سوار كردند ، و خود همه در كشتى ديگر آمدند ، و كشتيها را روان كردند .\r\nچون به ميان دريا رسيدند ، خدا بادى فرستاد و كشتى ايشان با آن جماعت همه غرق شدند ، و كشتى زن با متاعها نجات يافت ، و باد او را به جزيره‌اى برد ، از كشتى فرود آمد و كشتى را بست ، و در اطراف آن جزيره گردش كرد ، ديد مكان خوشى است ، و آبها و درختان ميوه دارد ، با خود گفت : در اين جزيره مىمانم ، و از اين آب و ميوه‌ها مىخورم و عبادت الهى مىكنم تا مرگ دررسد .\r\nپس خدا وحى فرمود به پيغمبرى از پيغمبران بنى اسرائيل كه : برو به نزد آن پادشاه و بگو در فلان جزيره بنده‌اى از بندگان من هست ، بايد تو و اهل مملكت تو همه به نزد او برويد ، و به گناهان خود اقرار كنيد ، و از او سؤال كنيد كه از گناه شما درگذرد ، تا من گناهان شما را بيامرزم ، چون پيغمبر پيغام خود را به آن پادشاه رسانيد ، پادشاه با اهل مملكتش همه به سوى آن جزيره رفتند ، و در آنجا همان زن را ديدند .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nپس پادشاه به نزد او رفت ، و گفت : اين قاضى به نزد من آمد و گفت : زن برادرش زنا كرده است ، و من حكم كردم او را سنگسار كنند ، و گواهى نزد من گواهى نداده بود ، مىترسم به‌سبب آن جرمى كه كرده باشم ، مىخواهم كه براى من استغفار نما ، زن گفت : خدا تو را بيامرزد بنشين ، پس شوهرش آمد و او را نمىشناخت گفت : من زنى داشتم در نهايت فضل و صلاح ، او را گذاشتم و از شهر بيرون رفتم ، و او راضى نبود به رفتن من ، و سفارش او را به برادر خود كردم ، چون برگشتم از احوال او سؤال كردم برادرم گفت : زنا كرد او را سنگسار كرديم ، مىترسم كه در حق آن زن تقصير كرده باشم ، از خدا بطلب مرا بيامرزد ، زن گفت : خدا تو را بيامرزد بنشين ، و او را پهلوى پادشاه نشاند .\r\nپس قاضى پيش‌آمد و گفت : برادرم زنى داشت عاشق او شدم ، و او را تكليف به زنا كردم قبول نكرد ، نزد پادشاه او را متّهم به زنا ساختم ، و به دروغ او را سنگسار كردم ، از براى من استغفار كن ، زن گفت : خدا تو را بيامرزد پس رو به شوهرش كرد كه بشنو پس ديرانى آمد ، و قصّهء خود را نقل كرد و گفت : در شب آن زن را بيرون كردم و مىترسم درنده‌اى او را دزديده باشد و كشته شده باشد از تقصير من درگذر ، گفت : خدا تو را بيامرزد بنشين ، پس غلام آمد و قصّهء خود را نقل كرد ، زن به ديرانى گفت بشنو ، پس گفت : خدا تو را بيامرزد ، پس آن مرد دار كشيده آمد ، و قصّهء خود نقل كرد ، زن گفت : خدا تو را بيامرزد ، چون او بىسبب در برابر نيكى بدى كرده بود .\r\nپس آن زن عابده به شوهر خود گفت : من زن توأم ، و آنچه شنيدى همه قصّهء من بود ، مرا ديگر احتياجى به شوهر نيست ، مىخواهم كه اين كشتى پرمال را متصرّف شوى ، و مرا در اين جزيره بگذارى عبادت خدا كنم ، مىبينى از دست مردان چه كشيده‌ام ، پس شوهر او را گذاشت و كشتى را با مال متصرّف شد ، و پادشاه و اهل\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمملكت همگى برگشتند « 1 » .\r\nقصّهء سوّم : ابن بابويه عليه الرحمه به سند معتبر از حضرت على بن الحسين عليهما السّلام روايت كرده است كه : در بنى اسرائيل شخصى بود كه كار او اين بود كه قبر مردگان را مىشكافت ، و كفن مردگان را مىدزديد ، پس يكى از همسايگان او بيمار شد ، و ترسيد كه چون بميرد آن كفن دزد كفن او را بربايد ، او را طلبيد ، و گفت : من با تو چگونه بودم در همسايگى ، گفت : همسايهء نيكى بودى براى من ، گفت : به تو حاجتى دارم ، گفت : حاجت تو برآورده است ، پس دو كفن به نزد او گذاشت ، گفت : هريك را مىخواهى و بهتر است براى خود بردار ، و ديگرى را بگذار كه مرا در آن كفن كنند ، و چون مرا دفن كنند قبر مرا مشكاف و كفن مرا مبر .\r\nپس آن نبّاش از گرفتن كفن ابا كرد ، و بيمار مبالغه كرد تا او كفن بهتر را برداشت ، چون آن شخص مرد او را كفن كردند و دفن كردند ، نبّاش با خود گفت : اين مرد بعد از مردن چه مىداند كه من كفنش را برداشته‌ام يا گذاشته‌ام ، پس آمد و قبرش را شكافت ، ناگاه صدائى شنيد كسى بانگ بر او زد كه مكن ، پس او ترسيد و كفن را گذاشت ، و برگشت ، و به فرزندان خود گفت : من چگونه پدرى بودم براى شما ؟\r\nگفتند : نيكو پدر بودى ، گفت : حاجتى به شما دارم ، گفتند : بگو آنچه فرمائى چنان خواهيم كرد ، گفت : مىخواهم كه چون من بميرم مرا بسوزانيد ، و سوختهء استخوانهاى مرا بكوبيد ، و در هنگامى كه باد تندى آيد نصف آن خاكستر را به جانب صحرا به باد دهيد ، و نصف ديگر را به جانب دريا ، گفتند : چنين خواهيم كرد .\r\nچون مرد آنچه وصيّت كرده بود به‌جا آوردند ، در آن حال حق‌تعالى به صحرا\r\n\r\n\r\n","description":"","footnote":"\r\n( 1 ) فروع كافى 5 / 556 - 559 ح 10 .\r\n","page_name":" 469 ","page_number":469},
  {"content":"\r\n\r\nفرمود آنچه در توست جمع كن ، و به دريا فرمود آنچه در توست جمع كن ، و آن شخص را زنده كرد و بازداشت ، و فرمود : تو را چه باعث شد چنين وصيّتى كردى ؟\r\nگفت : به عزّت تو از ترس تو چنين كردم ، حق‌تعالى فرمود : چون از خوف من چنين كردى خصمان تو را از تو راضى مىكنم ، و خوف تو را به ايمنى مبدّل مىسازم ، و گناهان تو را مىآمرزم « 1 » .\r\nقصهء چهارم : ابن بابويه نقل كرده است كه : روزى بسيار گرم حضرت رسول صلّى اللّه عليه و آله در سايهء درختى نشسته بودند ، ناگاه شخصى آمد و جامه‌هاى خود را كند ، و در زمين گرم مىغلطيد و گاهى پشت خود ، و گاهى شكم خود ، و گاهى پيشانى خود را بر زمين مىماليد ، و مىگفت : اى نفس بچش كه عذاب الهى از اين عظيم‌تر است .\r\nو حضرت رسول صلّى اللّه عليه و آله به او نظر مىفرمود ، پس او جامه‌هاى خود را پوشيد ، حضرت او را طلبيدند و فرمودند : اى بندهء خدا كارى از تو ديدم كه از ديگرى نديده‌ام ، چه چيز تو را باعث بر اين شد ؟ گفت : ترس الهى مرا باعث شد ، و به نفس خود اين گرمى را چشانيدم تا بداند عذاب الهى را كه از اين شديدتر است تاب ندارد ، حضرت فرمود : از خدا ترسيده‌اى آنچه شرط ترسيدن است ، و به درستى كه پروردگار تو مباهات كرد به تو با ملائكهء سماوات ، پس به اصحاب خود فرمود :\r\nبه نزد اين مرد رويد تا براى شما دعا كند ، چون به نزديك او آمدند گفت : خداوندا جمع كن امر همه را بر هدايت ، و تقوا را توشهء ما گردان ، و بازگشت ما را به سوى بهشت قرار ده « 2 » .\r\n\r\n\r\n","description":"","footnote":"\r\n( 1 ) بحار الانوار 70 / 377 - 378 ح 22 .\r\n( 2 ) بحار الانوار 70 / 378 ح 23 .\r\n","page_name":" 470 ","page_number":470},
  {"content":"\r\n\r\nقصّهء پنجم : ابن بابويه از حضرت رسول صلّى اللّه عليه و آله روايت كرده است كه : در زمان پيش سه نفر به راهى مىرفتند ، در ميان راه ايشان را بارانى گرفت به غارى پناه بردند ، ناگاه سنگى از كوه فرود آمد و در غار را گرفت ، و راه ايشان را مسدود كرد ، يكى از ايشان گفت : و اللّه شما را از اين مهلكه به غير از راستى نجات نمىدهد ، بيائيد هريك از ما عملى به درگاه خدا عرض كنيم كه خدا داند راست مىگوئيم .\r\nيكى از ايشان گفت : خداوندا تو مىدانى كه من مزدورى داشتم كه براى من كارى كرده بود ، كه قدرى از برنج در عوض بگيرد ، و مزد خود را نگرفته ناپيدا شد ، پس من آن برنج را براى او زراعت كردم ، و حاصل آن را براى او گاوها خريدم ، و چون مدّتى بر آن گذشت آن مرد بيامد و مزد خود را از من طلب كرد ، گفتم : آن گاوها از آن توست ببر ، گفت : من اندكى برنج طلب دارم ، گفتم : اين گاوها از حاصل آن برنج بهم رسيده است ، و همه مال توست ، همه را به تصرّف او دادم ، خداوندا اگر مىدانى آن كار را از ترس تو كرده‌ام اين بلا را از ما دفع كن ، پس اندكى آن سنگ دور شد .\r\nديگرى گفت : خداوندا مىدانى كه من پدر و مادر پيرى داشتم ، و هر شب شير گوسفندان خود را براى ايشان و عيال خود مىآوردم ، شبى دير آمدم پدر و مادرم به خواب رفته بودند ، و اهل و عيالم از گرسنگى فرياد مىكردند ، و هر شب تا پدر و مادرم نمىخوردند به ايشان نمىدادم ، پس نخواستم ايشان را بيدار كنم ، و نخواستم كه پيشتر به فرزندان دهم ، و نرفتم مبادا ايشان بيدار شوند و خواهند و من حاضر نباشم ، تا صبح با آن حال انتظار كشيدم ، خداوندا اگر مىدانى آن كار را از ترس تو كردم ما را فرجى كرامت فرما ، پس سنگ اندكى دور تر شد .\r\nسوّم گفت : خداوندا مىدانى كه من دختر عموئى داشتم ، و او را دوست مىداشتم ، و خواستم او را بفريبم ، گفت : تا صد دينار نياورى تن درنمىدهم ،\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nصد دينار به هم رسانيدم و به او دادم ، چون راضى شد و در ميان پاى او نشستم ، گفت : از خدا بترس و مهر خدا را به ناحق مشكن ، من برخاستم و از صد دينار گذشتم ، اگر مىدانى كه از ترس تو كرده‌ام اين بلا را از ما دور گردان ، آن سنگ دور شد و بيرون آمدند « 1 » .\r\nقصّهء ششم : كلينى به سند حسن از حضرت صادق عليه السّلام روايت كرده است كه :\r\nروزى حضرت امير المؤمنين عليه السّلام با جمعى از صحابه نشسته بودند ، شخصى به خدمت آن حضرت آمد و گفت : يا امير المؤمنين با پسرى عمل قبيحى كرده‌ام مرا پاك گردان و حدّ الهى را بر من جارى كن ، حضرت فرمود : برو به خانه‌ات بلكه تو را جنونى طارى شده است كه چنين سخنى مىگوئى ، تا آنكه چهار مرتبه آمد و چنين اقرار كرد ، در مرتبهء چهارم كه ثابت شد حضرت فرمود : حضرت رسول صلّى اللّه عليه و آله در مثل تو سه حكم مقرّر فرموده است ، هريك را مىخواهى اختيار كن ، گفت : آن سه حكم كدام است ؟ فرمود : يا يك ضربت شمشير بر گردنت بزنند ، يا تو را از كوهى دست و پا بسته بيندازند ، يا تو را به آتش بسوزانند ، گفت : يا امير المؤمنين كدام دشوارتر است ؟ فرمود : به آتش سوزانيدن ، گفت : من او را اختيار مىكنم كه دشوارتر است ، حضرت امير المؤمنين عليه السّلام فرمود : مهيّا شو كه حد را بر تو جارى كنيم .\r\nپس برخاست و دو ركعت نماز گذارد ، و چون فارغ شد گفت : خداوندا گناهى كردم كه مىدانى ، و از عقاب تو ترسيدم ، و به نزد وصىّ و پسر عمّ پيغمبرت آمدم ، و از او سؤال نمودم مرا پاك كند ، او مرا مخيّر گردانيد در ميان سه صنف از عذاب ، خداوندا من دشوارتر را اختيار كردم خداوندا از تو سؤال مىنمايم كه اين را كفّارهء\r\n\r\n\r\n","description":"","footnote":"\r\n( 1 ) بحار الانوار 70 / 379 - 380 ح 29 .\r\n","page_name":" 472 ","page_number":472},
  {"content":"\r\n\r\nگناه من گردانى ، و مرا به آتش آخرت نسوزانى ، پس گريان برخاست و رفت در ميان گودى كه از براى او كنده بودند ، و آتش بر دورش افروخته بودند نشست ، پس حضرت امير المؤمنين عليه السّلام با اصحاب همگى گريان شدند ، و حضرت فرمود : اى جوان ملائكهء آسمانها و زمين را به گريه درآوردى ، و خدا توبهء تو را قبول فرمود :\r\nبرخيز و ديگر چنين كارى مكن « 1 » .\r\nقصّهء هفتم : به سند معتبر از حضرت امام محمّد باقر عليه السّلام منقول است كه : زن زناكارى در ميان بنى اسرائيل بود كه بسيارى از جوانان بنى اسرائيل را مفتون خود ساخته بود ، روزى بعضى از جوانان گفتند : اگر فلان عابد مشهور اين زن را ببيند فريفته خواهد شد ، آن زن چون اين سخن را شنيد گفت : و اللّه به خانه نروم تا او را از راه نبرم ، پس در همان شب قصد خانهء آن عابد كرد ، و در را كوفت گفت : اى عابد مرا امشب پناه ده كه در سراى تو شب را به روز آورم ، عابد ابا نمود ، زن گفت :\r\nبعضى از جوانان بنى اسرائيل با من قصد زنا دارند ، و از ايشان گريخته‌ام ، اگر در نگشائى ايشان مىرسند فضيحت به من مىرسانند ، عابد چون اين سخن را شنيد در را گشود .\r\nپس چون زن به خانه درآمد ، جامه‌هاى خود را افكند ، و چون عابد حسن و جمال او را مشاهده نمود از شوق بىاختيار شد و دست به او رسانيد در حال متذكّر شد و دست از او برداشت ، و ديگى در بار داشت كه آتش در زير آن مىسوخت ، رفت و دست خود را در زير ديگ گذاشت ، زن گفت : چكار مىكنى ؟ گفت : دست خود را مىسوزانم به جزاى آن خطائى كه صادر شد ، زن بيرون رفت و شتافت و بنى اسرائيل را خبر كرد كه عابد دست خود را مىسوزاند ، چون بيامدند دستش\r\n\r\n\r\n","description":"","footnote":"\r\n( 1 ) فروع كافى 7 / 201 - 202 ح 1 .\r\n","page_name":" 473 ","page_number":473},
  {"content":"\r\n\r\nتمام سوخته بود « 1 » .\r\nقصّهء هشتم : به سند معتبر از حضرت صادق عليه السّلام منقول است كه : عابدى در بنى اسرائيل بود ، شبى زنى مهمان او شد ، شيطان او را وسوسه كرد ، و هرچند بر او زور مىآورد يك انگشت از انگشتان خود را به آتش مىداشت ، تا آن خيال از نفسش بيرون مىرفت ، و پيوسته در اين كار بود تا صبح ، چون صبح شد به آن زن گفت : بيرون رو كه بد ميهمانى بودى تو از براى ما « 2 » .\r\nقصّهء نهم : از حضرت رسول صلّى اللّه عليه و آله منقول است كه : زهد حضرت يحيى عليه السّلام در اين مرتبه بود كه به بيت المقدس آمد ، نظر كرد به عبّاد و رهبانان و احبار كه پيراهنها از مو پوشيده‌اند ، و كلاهها از پشم بر سر گذاشته‌اند ، و زنجيرها بر گردن كرده ، و بر ستونهاى مسجد بسته‌اند ، چون اين جماعت را ديد به نزد مادرش آمد و گفت : اى مادر از براى من پيراهنى از مو و كلاهى از پشم بباف تا بروم بيت المقدس و عبادت خدا بكنم با عبّاد و رهبانان ، مادرش گفت : صبر كن تا پدرت پيغمبر خدا بيايد و با او مصلحت كنم .\r\nچون حضرت زكريا آمد ، سخن يحيى را نقل نمود ، زكريّا گفت : اى فرزند چه چيز تو را باعث شده است كه اين اراده نمائى و تو هنوز طفلى ؟ يحيى گفت : اى پدر مگر نديده‌اى از من خردسال‌تر مرگ را چشيده است ؟ گفت : بلى ، زكريا به مادر يحيى گفت : آنچه مىگويد چنان كن ، پس مادر كلاه پشم و پيراهن مو از براى او بافت ، پوشيد و رفت به بيت المقدس با عبّاد مشغول عبادت شد ، تا آنكه پيراهن مو بدن شريفش را خورد .\r\n\r\n\r\n","description":"","footnote":"\r\n( 1 ) بحار الانوار 70 / 387 - 388 ح 52 .\r\n( 2 ) بحار الانوار 70 / 388 ح 53 .\r\n","page_name":" 474 ","page_number":474},
  {"content":"\r\n\r\nپس روزى نظر كرد به بدن خود ، ديد بدنش نحيف شده گريست ، خطاب الهى به او رسيد : اى يحيى آيا گريه مىكنى از اينكه بدنت كاهيده شده ، به عزّت و جلال خودم قسم اگر يك نظر به جهنّم بكنى پيراهن آهن خواهى پوشيد به عوض پلاس ، حضرت يحيى گريست ، تا آنكه از بسيارى گريه رويش مجروح شد به حدّى كه دندانهايش پيدا شد .\r\nچون اين خبر به مادرش رسيد با زكريّا به نزد او آمدند ، و عبّاد بنى اسرائيل به گرد او برآمدند ، و او را خبر دادند كه روى تو چنين مجروح و كاهيده شده است ، گفت : من باخبر نشدم ، زكريّا گفت : اى فرزند چرا چنين مىكنى ، من از خدا فرزندى طلبيدم كه موجب سرور من باشد ، گفت : اى پدر تو مرا به اين امر كردى ، گفتى كه در ميان بهشت و دوزخ عقبه‌اى هست كه نمىگذرند از اين عقبه مگر جماعتى كه بسيار گريه كنند از خوف الهى ، گفت : بلى من چنين گفتم ، جهد و سعى كن در بندگى خدا كه تو را به امر ديگر فرموده‌اند .\r\nپس مادر به او گفت : اى فرزند رخصت مىدهى دو پارهء نمد از براى تو بسازم كه بر دو طرف روى خود بگذارى تا دندانهايت را بپوشاند ، و آب چشمت را جذب نمايد ، گفت : تو اختيار دارى ، پس آن دو پارهء نمد را براى او ساخت ، و بر رويش گذاشت ، و آستينهايش را فشرد ، از اشك چنان تر شده بود كه آب از ميان انگشتانش جارى شد ، چون حضرت زكريّا اين حال را مشاهده نمود گريان شد و رو به سوى آسمان كرد گفت : خداوندا اين فرزند من است ، و اين آب ديدهء اوست ، و تو از همه رحم‌كنندگان رحيم‌ترى .\r\nپس هرگاه زكريّا مىخواست كه بنى اسرائيل را موعظه بگويد به جانب چپ و راست نظر مىفرمود ، اگر يحيى حاضر بود نام بهشت و دوزخ نمىبرد ، پس روزى يحيى حاضر نبود شروع به موعظه كرد ، يحيى سر خود را در عبائى پيچيد آمد در\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nميان مردم نشست ، و حضرت زكريّا او را نديد ، فرمود : حبيب من جبرئيل مرا خبر داد كه حق‌تعالى مىفرمايد : در جهنّم كوهى هست كه آن را سكران مىنامند ، و در پائين كوه وادى هست كه آن را غضبان مىگويند ؛ زيرا از غضب الهى افروخته شده است ، و در آن وادى چاهى هست كه صد سال راه عمق آن است ، و در آن چاه تابوتها از آتش هست ، و در آن تابوتها صندوقها و جامه‌ها و زنجيرها و غلها از آتش هست .\r\nچون يحيى اين را شنيد ، سر برداشت و فرياد برآورد كه وا غفلتاه ، چه بسيار غافليم از سكران ، برخاست و بىخبرانه متوجّه بيابان شد ، پس زكريّا از مجلس برخاست و به نزد مادر يحيى رفت ، و فرمود : يحيى را طلب نما كه مىترسم او را نبينى مگر بعد از مرگ او ، مادر به طلب حضرت يحيى بيرون رفت ، تا به جمعى از بنى اسرائيل رسيد ، ايشان از او پرسيدند اى مادر يحيى به كجا مىروى ؟ گفت : به طلب فرزندم يحيى مىروم كه نام آتش جهنّم را شنيده و رو به صحرا رفته است ، پس رفت تا به چوپانى رسيد ، پرسيد آيا جوانى را به اين هيئت و صفت ديدى ؟\r\nگفت : يحيى را مىخواهى ؟ گفت : بلى ، گفت : الحال او را در فلان عقبه گذاشتم كه مشغول گريه بود ، و سر به سوى آسمان بلند كرده مىگفت : به عزّت تو اى مولاى من كه آب سرد نخواهم چشيد تا منزلت و مكان خود را نزد تو ببينم .\r\nپس چون مادر بيامد ، و نظرش بر وى افتاد ، به نزديك او رفت و سرش را در ميان پستانهاى خود گذاشت ، و او را به خدا قسم داد كه با او به خانه رود ، پس به خانه رفت ، و مادر التماس كرد كه : اى فرزند خواهش دارم پيراهن مو را بكنى ، و پيراهن پشم بپوشى كه آن نرم‌تر است ، يحيى قبول نمود ، و پيراهن پشم پوشيد ، مادر از براى او عدسى پخت ، آن حضرت تناول فرمود : و خواب او را ربود تا هنگام نماز شد ، پس در خواب به او ندا رسيد : اى يحيى خانه‌اى به از خانه من\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمىخواهى ، و همسايه‌اى به از من مىطلبى .\r\nچون اين ندا به گوشش رسيد از خواب برخاست ، و گفت : خداوندا از لغزش من درگذر ، به عزّت تو كه ديگر سايه نطلبم به غير از سايه بيت المقدس ، و به مادرش گفت : اى مادر پيراهن مو را بياور ، مادر پيراهن را به او داد ، و در او آويخت كه مانع رفتن شود ، حضرت زكريّا به او گفت : اى مادر يحيى بگذار كه پردهء دلش را گشوده‌اند ، و به عيش دنيا منتفع نمىشود ، پس برخاست يحيى و پيراهن موئين و كلاه پشمينه را پوشيد به بيت المقدس رفت با احبار و رهبانان عبادت مىكرد تا شهيد شد « 1 » .\r\nقصّهء دهم : ابن بابويه از عروة بن الزبير روايت كرده است كه گفت : روزى در مسجد رسول صلّى اللّه عليه و آله با جمعى از صحابه نشسته بوديم ، ياد كرديم اعمال و عبادات اهل بدر و اهل بيعة رضوان را ، ابو الدردا گفت : اى قوم مىخواهيد خبر دهم شما را به كسى كه مالش از همه صحابه كمتر و عملش بيشتر و سعيش در عبادت زياده بود ؟ گفتند : كيست آن شخص ؟ گفت : على بن ابى طالب ، پس چون اين را گفت همگى رو از وى گردانيدند ، پس شخصى از انصار به او گفت : سخنى گفتى كه هيچ كس با تو موافقت نكرد ، او گفت : من آنچه ديده بودم گفتم ، شما نيز هرچه ديده‌ايد از ديگران بگوئيد .\r\nمن شبى در نخلستان بنى النجّار به خدمت آن حضرت رسيدم كه از دوستان كناره كرده بود ، و در پشت درختان خرما پنهان شده بود ، و به آواز حزين و نغمهء دردناك مىفرمود : الهى چه بسيار گناهان كه از دوش من برداشتى ، و در برابر آنها نعمت فرستادى ، و چه بسيار بديها كه از من صادر شد كرم كردى و رسوا نكردى ،\r\n\r\n\r\n","description":"","footnote":"\r\n( 1 ) بحار الانوار 14 / 165 - 167 ح 4 .\r\n","page_name":" 477 ","page_number":477},
  {"content":"\r\n\r\nالهى عمر من در معصيت تو بسيار گذشت ، و گناهان من در نامهء اعمال عظيم شد ، پس من غير از آمرزش تو امّيد ندارم ، و به غير خشنودى تو آرزو ندارم ، پس از پى آن صدا رفتم ، دانستم كه حضرت امير المؤمنين عليه السّلام است .\r\nپس در پشت درختان پنهان شدم ، و آن حضرت ركعات نماز بسيار گذارد ، و چون فارغ شد مشغول دعا و گريه و مناجات شد ، و از جملهء آنچه مىفرمود اين بود : الهى چون در عفو و بخشش تو فكر مىكنم گناه من بر من آسان مىشود ، و چون عذاب عظيم تو را به ياد مىآورم بليّهء خطاها بر من عظيم مىشود ، آه اگر بخوانم در نامه‌هاى عمل خود گناهى چند را كه فراموش كرده‌ام ، و تو آنها را احصا فرموده‌اى ، پس بگوئى به ملائكه بگيريد او را ، پس واى بر چنين گرفته شده‌اى و اسيرى كه خويشانش او را نجات نمىتوانند بخشيد ، و قبيلهء او به فريادش نمىتوانند رسيد ، و جميع اهل محشر بر او رحم مىكنند ، پس فرمود : آه از آتشى كه جگرها را بريان مىكند ، آه از آتشى كه جميع احشا را فرومىريزد ، آه از درياهاى افروختهء از آتشهاى جهنّم .\r\nپس بسيار گريستند تا آنچه ديگر صدا و حركت از آن حضرت نشنيدم ، با خود گفتم : البتّه خواب بر آن حضرت غالب شد از بسيارى بيدارى ، به نزديك رفتم براى نماز صبح آن حضرت را بيدار كنم ، چندان‌كه حركت دادم حركت ننمود ، و به مثابهء چوب خشك جسد مباركش بىحس افتاده بود ، گفتم : انّا للّه و انّا اليه راجعون ، دويدم به جانب خانهء آن حضرت ، و خبر را به حضرت فاطمه عليها السّلام رسانيدم ، فرمود : قصّه چگونه بود ؟ عرض كردم ، فرمود : و اللّه اى ابو دردا اين غشى است كه در غالب اوقات او را از ترس الهى رو مىدهد .\r\nپس آبى آوردند و بر روى آن حضرت پاشيدند به هوش بازآمد ، و نظر به سوى من فرمودند من مىگريستم ، فرمود : از چه مىگريى اى ابو دردا ؟ گفتم : از آنچه مىبينم\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nكه تو با خود مىكنى ، فرمود : اگر ببينى مرا كه به سوى حساب بخوانند در هنگامى كه گناه‌كاران يقين به عذاب خود داشته باشند ، و ملائكهء غلاظ و زبانيهء تند خود مرا احاطه كرده باشند ، و نزد خداوند جبّار مرا بدارند ، جميع دوستان در آن حال مرا واگذارند ، و اهل دنيا همه بر من ترحم كنند ، هرآينه در آن روز بر من بيشتر رحم خواهى كرد كه نزد خداوندى ايستاده باشم ، كه هيچ امرى بر او پوشيده نيست ، ابو دردا گفت : و اللّه چنين عبادتى از هيچ‌يك از اصحاب پيغمبر صلّى اللّه عليه و آله نديدم « 1 » .\r\n\r\nثمرهء سوّم در مدح مخالفت نفس و خواهشهاى آن و مذمّت متابعت هواهاى نفسانى\r\nبدان كه نفس امّارهء انسان ضررش زياده از شيطان است ، چنانچه حق‌تعالى مىفرمايد حضرت يوسف فرمود : به درستى كه نفس امركننده است به بدى مگر آنكه را خدا رحم فرمايد ، و در جاى ديگر مىفرمايد : هركه از خداوند عالميان و ايستادن در محاسبهء نزد او بترسد و نهى كند نفس را از خواهشهاى او بهشت مأواى اوست ، و در جاى ديگر مىفرمايد در قيامت شيطان به گمراهان خواهد گفت : مرا بر شما سلطنتى نبود به غير اينكه شما را خواندم و اجابت من كرديد ، پس مرا ملامت مكنيد ، نفسهاى خود را ملامت كنيد .\r\nبدان كه مجاهدهء با نفس و شيطان افضل است از جهاد كردن با دشمنان ظاهر ، و دشوارتر است از آن ، و يك ثمره از ثمرات مجاهدهء با نفس جهاد با كفّار است ، و\r\n\r\n\r\n","description":"","footnote":"\r\n( 1 ) بحار الانوار 41 / 11 - 12 ح 1 .\r\n","page_name":" 479 ","page_number":479},
  {"content":"\r\n\r\nمجاهدهء نفس آن است كه به عقل مستقيم با نفس و خواهشهاى او كه مخالف شرع باشد معارضه نمايد ، و به استعانت الهى و تذكّر آيات و احاديث و مواعظ او را منقاد حق گرداند ، و تابع شرع سازد ، مانند اسب چموشى كه آن را به تدبير و تعليم رهوار نمايند ، و تحمّل بارهاى گران بر آن آسان شود .\r\nچنانچه به سند معتبر از حضرت امام موسى كاظم عليه السّلام منقول است كه : حضرت رسول صلّى اللّه عليه و آله لشكرى به جهاد فرستادند ، چون برگشتند فرمودند : مرحبا به جماعتى كه جهاد كوچك را به جا آوردند ، و جهاد بزرگتر بر ايشان باقى مانده است ، پرسيدند : جهاد بزرگتر كدام است ؟ فرمود : جهاد با نفس ، پس فرمود : بهترين جهاد جهاد با نفسى است كه در ميان دو پهلوى آدمى است « 1 » .\r\nو از حضرت صادق عليه السّلام منقول است : فرمود حذر نمائيد از هواها و خواهشهاى نفس خود ، چنانچه حذر مىكنيد از دشمنان خود ، و هيچ‌چيز دشمن‌تر نيست از براى مردان از متابعت هواهاى خودشان و درو كرده‌هاى زبانشان « 2 » .\r\nو از حضرت امام محمّد باقر عليه السّلام منقول است كه حضرت رسول خدا صلّى اللّه عليه و آله فرمود : حق‌تعالى مىفرمايد : به عزّت و جلال و بزرگوارى و نور و علوّ شأن و رفعت مكان خود قسم مىخورم ، هيچ بنده‌اى اختيار نمىكند خواهش نفس خود را بر فرمودهء من ، مگر آنكه امور او را متفرّق مىسازم ، و دنيا را بر او مشتبه مىكنم ، و دل او را به دنيا مشغول مىنمايم ، و نمىرسانم به او مگر آنچه براى او مقدّر كرده‌ام از دنيا ، و به عزّت و جلال و بزرگوارى خود قسم هيچ بنده‌اى اختيار نمىكند فرمودهء مرا بر خواهش خود ، مگر آنكه ملائكه را به حفظ او موكّل مىگردانم ، و آسمانها و\r\n\r\n\r\n","description":"","footnote":"\r\n( 1 ) بحار الانوار 70 / 65 ح 7 .\r\n( 2 ) بحار الانوار 70 / 82 ح 17 .\r\n","page_name":" 480 ","page_number":480},
  {"content":"\r\n\r\nزمينها را متكفّل روزى او مىكنم ، و تجارت هر تاجرى را به سوى او مىفرستم « 1 » .\r\nو حضرت صادق عليه السّلام فرمود : نفس را با خواهشهاى خود مگذار ، به درستى كه خواهش نفس در هلاكت آن است ، و نفس را با هوا گذاشتن موجب ايذا و اضرار نفس است ، و نفس را از خواهشهاى خود بازداشتن درمان دردهاى نفس است « 2 » .\r\n\r\nيا أبا ذر انّ أوّل شيء يرفع من هذه الامّة الأمانة و الخشوع\r\nحتّى لا يكاد يرى خاشعا .\r\nاى ابو ذر اوّل چيزى كه از اين امّت برداشته مىشود امانت و خشوع است ، تا آنكه از هيچ‌يك از ايشان خشوع و شكستگى و تضرع نمىتوان ديد .\r\n\r\n[ حفظ امانت و اداى آن 
  ]\r\nبدان كه امانت عبارت از عفّت ورزيدن در اموال و عرض مردم است ، و خيانت ضدّ آن است ، و امانت اشرف صفات كمال است ، و خيانت موجب نقص و و بال است .\r\nچنانچه به سند معتبر از امام جعفر صادق عليه السّلام منقول است كه : حق‌تعالى هيچ پيغمبرى نفرستاده مگر آنكه مردم را امر فرمود به راستى در سخن ، و ادا كردن امانت به نيكوكار و بدكار « 3 » .\r\nو به اسانيد معتبره از آن حضرت منقول است كه : نظر نكنيد به طول دادن ركوع و سجود مردم ، اين چيزى است كه عادت به آن كرده‌اند ، و اگر ترك كنند وحشت به هم مىرسانند ، و ليكن نظر كنيد به راستگوئى و ادا كردن امانت مردم به اهلش « 4 » .\r\n\r\n\r\n","description":"","footnote":"\r\n( 1 ) بحار الانوار 70 / 78 ح 14 ، و ص 85 ح 18 .\r\n( 2 ) بحار الانوار 70 / 89 ح 20 .\r\n( 3 ) اصول كافى 2 / 104 ح 1 .\r\n( 4 ) اصول كافى 2 / 104 ح 2 .\r\n","page_name":" 481 ","page_number":481},
  {"content":"\r\n\r\nو حضرت امام زين العابدين عليه السّلام فرمود : بر شما باد به ادا كردن امانت مردم ، به درستى كه اگر كشندهء پدرم مرا امين كند بر شمشيرى كه پدرم را به آن كشته باشد ، و آن شمشير را به من بسپارد ، البتّه به او رد مىنمايم « 1 » .\r\nو حضرت صادق عليه السّلام فرمود : هركه را امين كنند بر امانتى و او به صاحبش رد نمايد ، هزار عقده از عقده‌هاى آتش از گردن خود گشوده است ، پس مبادرت نمائيد به اداى امانت ؛ زيرا امانتى كه به كسى مىسپارند ابليس صد شيطان را بر او مىگمارد كه او را گمراه كنند ، و وسوسه نمايند تا او را هلاك كنند ، مگر كسى كه خدا او را نگاه دارد « 2 » .\r\nو در حديث ديگر فرمود : هركه حقّ مؤمنى را حبس نمايد ، خدا در قيامت پانصد سال او را بر پا ايستاده بدارد ، تا آنكه نهرها از عرق او جارى شود ، و منادى از جانب خدا ندا كند اين ظالمى است كه حقّ خدا را حبس كرده است ، پس چهل روز او را سرزنش كنند ، و او را به جهنّم برند « 3 » .\r\nو از حضرت رسول صلّى اللّه عليه و آله منقول است : هركه ظلم كند بر مزدورى و مزدش را ندهد ، خدا ثواب او را حبط نمايد ، و بوى بهشت را بر او حرام كند ، با اينكه بويش از پانصد سال راه شنيده مىشود ، و كسى كه از همسايه‌اش يك شبر از زمين را خيانت كند و داخل خانهء خود كند ، خدا آن زمين را تا هفتم طبقهء زمين طوقى كند به گردن او در قيامت ، و به آن هيئت به مقام حساب آيد « 4 » .\r\nو فرمود : هركه خيانت كند امانتى را در دار دنيا و به صاحبش ندهد تا مرگ او را\r\n\r\n\r\n","description":"","footnote":"\r\n( 1 ) بحار الانوار 75 / 114 ح 2 .\r\n( 2 ) بحار الانوار 75 / 114 ح 4 .\r\n( 3 ) بحار الانوار 75 / 175 ح 17 .\r\n( 4 ) من لا يحضره الفقيه 4 / 12 .\r\n","page_name":" 482 ","page_number":482},
  {"content":"\r\n\r\nدريابد ، بر غير ملّت من مرده است ، و چون خدا را ملاقات نمايد بر او خشمناك باشد « 1 » .\r\nو فرمود : هركه خيانتى را بخورد و داند كه اين مال خيانت است گناه او مثل گناه كسى است كه آن خيانت را كرده است « 2 » .\r\nو فرمود : هركه حقّ مسلمانى را حبس كند و به صاحبش ندهد ، خدا بركت و روزى او را بر او حرام گرداند « 3 » .\r\nو فرمود : هركه حقّ كسى نزد او باشد و صاحبش بطلبد و او را تأخير كند و ندهد ، هر روز بر او گناه گمركچى نوشته مىشود « 4 » .\r\nو به سند صحيح از امام جعفر صادق عليه السّلام منقول است : هركه چيزى از مال برادر مؤمنش را به ظلم متصرّف شود و به او پس ندهد ، پاره‌اى از آتش قيامت براى خود كسب كرده است « 5 » .\r\nو به سند صحيح از حضرت امام محمّد باقر عليه السّلام منقول است كه ، حضرت رسول صلّى اللّه عليه و آله فرمود : هركه مال مؤمنى را به غصب متصرّف شود ، پيوسته حق‌تعالى از وى روى رحمت خودش را بگرداند ، و اعمال او را دشمن دارد ، و بر كارهاى خيرش ثواب ندهد تا توبه كند ، و مالى كه گرفته است به صاحبش رد نمايد « 6 » .\r\nو حضرت امام محمّد باقر عليه السّلام فرمود : هركه ظلم كند بر كسى البتّه خدا او را بگيرد يا در جانش يا در مالش ، و ظلمى كه در ميان بنده و خدا باشد و حق مردم\r\n\r\n\r\n","description":"","footnote":"\r\n( 1 ) من لا يحضره الفقيه 4 / 15 .\r\n( 2 ) من لا يحضره الفقيه 4 / 15 .\r\n( 3 ) من لا يحضره الفقيه 4 / 15 .\r\n( 4 ) من لا يحضره الفقيه 4 / 16 - 17 .\r\n( 5 ) بحار الانوار 75 / 313 ح 24 .\r\n( 6 ) عوالى اللآلى 1 / 364 ح 56 .\r\n","page_name":" 483 ","page_number":483},
  {"content":"\r\n\r\nنباشد چون توبه كند خدا او را مىآمرزد « 1 » .\r\nو در حديث ديگر فرمود : ظلم بر سه قسم است : ظلمى كه خدا مىآمرزد ، و ظلمى كه خدا نمىآمرزد ، و ظلمى كه خدا نمىگذرد ، امّا ظلمى كه نمىآمرزد آن شريك از براى او قرار دادن است ، و امّا ظلمى كه مىآمرزد ظلمى است كه آدمى بر نفس خود بكند ميان خود و خدا ، و امّا ظلمى كه نمىگذرد آن حقّ الناس است كه مردمان از يكديگر مىطلبند « 2 » .\r\n\r\n[ يا أبا ذر و الذي نفس محمّد بيده لو أنّ الدنيا كانت تعدل عند اللّه 
  ]\r\nيا أبا ذر و الذي نفس محمّد بيده لو أنّ الدنيا كانت تعدل عند اللّه جناح بعوضة أو ذباب ما سقى الكافر منها شربة من ماء .\r\nيا أبا ذر الدنيا ملعونة ، و ملعون ما فيها ، الّا ما ابتغى به وجه اللّه ، و ما من شيء أبغض الى اللّه تعالى من الدنيا ، خلقها ثمّ أعرض عنها ، فلم ينظر اليها و لا ينظر اليها حتّى تقوم الساعة ، و ما من شيء أحبّ الى اللّه عزّ و جلّ من الايمان به ، و ترك ما أمر أن يترك .\r\nيا أبا ذر انّ اللّه تبارك و تعالى أوحى الى أخي عيسى : يا عيسى لا تحبّ الدنيا فانّي لست احبّها ، و أحبّ الآخرة فانّما هي دار المعاد .\r\nيا أبا ذر انّ جبرئيل أتاني بخزائن الدنيا على بغلة شهباء فقال لي : يا محمّد هذه خزائن الدنيا و لا ينقصك من حظّك عند ربّك ، فقلت : يا حبيبي جبرئيل لا حاجة لي فيها ، اذا شبعت شكرت ربّي ، و اذا جعت سألته .\r\n\r\n\r\n","description":"","footnote":"\r\n( 1 ) اصول كافى 2 / 332 ح 12 .\r\n( 2 ) بحار الانوار 75 / 311 ح 15 .\r\n","page_name":" 484 ","page_number":484},
  {"content":"\r\n\r\nيا أبا ذر اذا أراد اللّه عزّ و جلّ بعبد خيرا فقّهه في الدين ، و زهّده في الدنيا ، و بصّره بعيوب نفسه .\r\nيا أبا ذر ما زهد عبد في الدنيا الّا أثبت اللّه الحكمة في قلبه ، و أنطق بها لسانه ، و بصّره عيوب الدنيا داءها و دواءها ، و أخرجه منها سالما الى دار السّلام .\r\nيا أبا ذر رأيت أخاك قد زهد في الدنيا فاستمع منه ، فانّه يلقى اليك الحكمة ، فقلت : يا رسول اللّه من أزهد الناس ؟ قال : من لم ينس المقابر و البلى ، و ترك فضل زينة الدنيا ، و آثر ما يبقى على ما يفنى ، و لم يعد غدا من أيّامه ، و عدّ نفسه في الموتى .\r\nاى ابو ذر به حقّ آن خداوندى كه جان محمّد به يد قدرت اوست اگر دنيا نزد خدا برابر بود با پر پشه‌اى يا پر مگسى ، كافر را در دنيا يك شربت آب نمىداد .\r\nاى ابو ذر دنيا ملعون است ، و آنچه در دنياست ملعون است ، مگر چيزى كه مطابق رضاى الهى باشد ، و هيچ‌چيز را خدا دشمن نمىدارد مانند دنيا ، حق‌تعالى دنيا را خلق فرمود ، و از آن اعراض نمود ، و نظر لطف به سوى آن نكرد و نخواهد كرد تا قيام قيامت ، و هيچ‌چيزى نزد خدا محبوب‌تر نيست از ايمان به خدا ، و ترك كردن آنچه خدا امر فرموده به ترك آنها .\r\nاى ابو ذر حق‌تعالى وحى فرمود به برادرم عيسى عليه السّلام كه : اى عيسى دوست مدار دنيا را ، به درستى كه من آن را دوست نمىدارم ، و دوست‌دار آخرت را كه بازگشت همه به آنجاست .\r\nاى ابو ذر جبرئيل به نزد من آمد ، و خزينه‌هاى دنيا را براى من آورد ، و بر استر اشهبى سوار بود ، پس گفت : اى محمّد اينها خزينه‌هاى دنياست به تو مىدهم ، و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nاز بهرهء تو نزد حق‌تعالى و نعيم آخرت تو چيزى كم نمىشود به‌سبب متصرّف شدن خزاين دنيا ، من گفتم : اى حبيب من جبرئيل مرا احتياجى به اين خزاين نيست ، هرگاه سير مىشوم پروردگار خود را شكر مىكنم ، و چون گرسنه مىشوم از او سؤال مىنمايم .\r\nاى ابو ذر چون خدا خير و صلاح بنده‌اى را خواهد ، او را به مسائل دين خود عالم مىگرداند ، و رغبت او را از دنيا بر طرف مىگرداند ، و او را زاهد مىكند ، و به عيبهاى نفس خود بينا مىكند .\r\nاى ابو ذر هيچ بنده‌اى به زهد و ترك دنيا متّصف نمىشود ، مگر آنكه حق‌تعالى علوم و حكمتها را در دل او ثابت مىگرداند ، و زبان او را به حكمت و معارف گويا مىسازد ، و بينا و گويا مىگرداند او را به عيبها و درد و دواى دنيا ، و او را سالم از كفر و معاصى از دنيا بيرون مىبرد ، و به خانهء سلامتى كه بهشت پاكيزه سرشت است داخل مىگرداند .\r\nاى ابو ذر چون برادر مؤمن خود را بينى كه ترك دنيا كرده است و رغبت به آن ندارد ، سخن او را گوش بده كه او حكمت و علوم ربّانى را به سوى تو القا مىكند ، من گفتم : يا رسول اللّه كيست كه زهد او در دنيا بيشتر است ؟ فرمود : كسى كه فراموش نكند قبر و پوسيدن و خاك شدن در قبر را ، و ترك كند زيادتى زينتهاى دنيا را ، و اختيار كند نعمتهاى باقى آخرت را بر لذّتهاى فانى دنيا ، و فردا را از عمر خود حساب نكند ، و خود را از مردگان شمارد .\r\nدر توضيح اين فصل سه باب ايراد مىنمائيم .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nباب اوّل در مذمّت دنيا\r\nبدان كه هرچند بديها و عيبهاى دنيا از آن ظاهرتر است كه بر احدى مخفى باشد ، امّا چون شيطان در نظر عالميان او را مزيّن ساخته است ، و غفلت عقل و مشاعر را از ملاحظهء قبايح آن منصرف نموده است ، ذكر بعضى از مواعظ و امثال كه از مقرّبان بارگاه ذو الجلال وارد شده است موجب بيدارى و هشيارى مىشود .\r\nاز حضرت صادق عليه السّلام منقول است كه : حق‌تعالى جميع خيرات را در خانه‌اى جمع كرده است ، و كليد آن خانه را زهد در دنيا گردانيده است ، و فرمود : حرام است بر دلهاى شما شناختن شيرينى و لذّت ايمان تا ترك دنيا نكنيد « 1 » .\r\nو حضرت امير المؤمنين عليه السّلام فرمود : هيچ خلقى معين و ياور دين نيست مانند ترك دنيا و زهد در آن « 2 » .\r\nو فرمود : علامت رغبت به ثواب آخرت ترك زينتهاى دنياست ، به درستى كه زهد در دنيا كم نمىكند از آنچه خدا از براى زاهد قسمت فرموده است ، و حرص حريصان در تحصيل دنيا زياد نمىكند آنچه را خدا براى ايشان قسمت فرموده است ، پس كسى غبن دارد كه بهرهء آخرت را از براى دنيا ترك نمايد « 3 » .\r\nو حضرت صادق عليه السّلام فرمود : روزى حضرت رسول صلّى اللّه عليه و آله محزون از خانه بيرون آمد ، ملكى بر آن حضرت نازل شد و كليدهاى خزائن و گنجهاى زمين را از براى آن حضرت آورد و گفت : اى محمّد اين كليد گنجهاى دنياست ، پروردگارت\r\n\r\n\r\n","description":"","footnote":"\r\n( 1 ) اصول كافى 2 / 128 ح 2 .\r\n( 2 ) اصول كافى 2 / 128 ح 2 .\r\n( 3 ) اصول كافى 2 / 129 ح 6 .\r\n","page_name":" 487 ","page_number":487},
  {"content":"\r\n\r\nمىفرمايد : بگشا خزينه‌هاى دنيا را و آنچه خواهى بردار و از مرتبهء تو نزد ما چيزى كم نمىشود ، حضرت فرمود : دنيا خانهء كسى است كه در آخرت خانه نداشته باشد ، و از براى دنيا جمع مىكند كسى كه عقلى نداشته باشد ، ملك گفت : به حقّ خداوندى كه تو را به راستى فرستاده است همين سخن را از ملكى شنيدم كه در آسمان چهارم مىگفت در وقتى كه كليدها را به من مىدادند « 1 » .\r\nو در حديث ديگر فرمود : حضرت رسول صلّى اللّه عليه و آله گذشتند بر بزغالهء مردهء گوش‌بريده‌اى كه در مزبلها افتاده بود ، پس به اصحاب خود فرمود : اين بزغاله به چند مىارزد ؟ گفتند : اگر زنده بود به يك درهم نمىارزيد ، حضرت فرمود : به حقّ آن پروردگارى كه جان من در دست اوست دنيا خوارتر است نزد خدا از اين بزغاله نزد صاحبش « 2 » .\r\nو حضرت صادق عليه السّلام فرمود : هرگاه حق‌تعالى خير بنده‌اى را خواهد ، او را زاهد در دنيا مىگرداند ، و به مسائل دين خود او را عالم مىگرداند ، و عيبهاى دنيا را به او مىشناساند ، و كسى را كه خدا اين كرامت‌ها به او بفرمايد خير دنيا و آخرت به او داده است .\r\nو فرمود : هيچ‌كس طلب حق از راهى نكرده است بهتر از راه ترك دنيا ، و اين ضد آن چيزى است كه طلب مىكنند دشمنان حق از رغبت در دنيا ، پس فرمود :\r\nكجاست صبركنندهء صاحب كرمى كه در اين چند روز اندك از دنيا بگذرد ، به درستى كه مزّهء ايمان را نمىيابيد شما ، و حرام است لذّت ايمان بر شما تا زهد در دنيا نورزيد .\r\n\r\n\r\n","description":"","footnote":"\r\n( 1 ) اصول كافى 2 / 129 ح 8 .\r\n( 2 ) اصول كافى 2 / 129 ح 9 .\r\n","page_name":" 488 ","page_number":488},
  {"content":"\r\n\r\nو فرمود : مؤمنى كه خود را از محبّت دنيا خالى كند بلند مرتبه و رفيع درجه مىشود ، و لذّت و چاشنى محبّت الهى را مىيابد ، و او نزد اهل دنيا چنان است كه گويا ديوانه شده است ، و عقلش مخلوط شده است ، و ليكن نه چنين است بلكه شيرينى محبّت الهى با دل او مخلوط شده است ، و به اين سبب به غير خدا مشغول نمىشود .\r\nو فرمود : دلى كه از محبّت و كدورتها صاف و خالص شد ، زمين بر او تنگ مىشود تا ميل به آسمان مىكند و به جانب رفعت پرواز مىنمايد « 1 » .\r\nو حضرت رسول صلّى اللّه عليه و آله فرمود : طلب دنيا به آخرت ضرر مىرساند ، و طلب آخرت به دنيا ضرر مىرساند ، پس به دنيا ضرر رسانيدن سزاوارتر است تا ضرر رسانيدن به آخرت « 2 » .\r\nو به سند معتبر منقول است كه : جابر جعفى به خدمت امام محمّد باقر عليه السّلام آمد ، حضرت فرمود : اى جابر و اللّه كه من محزونم و دل من مشغول است ، جابر گفت :\r\nفداى تو شوم مشغولى دل و اندوه تو از چيست ؟ فرمود : اى جابر كسى كه خالص و صافى دين خدا در دل او درآمد ، مشغول مىگرداند دل او را از غير خدا ، اى جابر چه چيز است دنيا ، و چه چيز مىتواند بود ، مگر دنيا غير از طعامى است كه بخورى ، يا جامه‌اى كه بپوشى يا زنى كه با او مقاربت نمائى .\r\nاى جابر به درستى كه مؤمنان مطمئن نمىباشند به دنيا ، و دل نمىبندند به ماندن در دنيا ، و در هيچ وقت از مرگ ايمن نيستند ، اى جابر آخرت خانهء دايمى است ، و دنيا خانهء فنا و نيستى است ، و ليكن اهل دنيا در غفلتند ، و مؤمنان پيش از\r\n\r\n\r\n","description":"","footnote":"\r\n( 1 ) اصول كافى 2 / 130 ح 10 .\r\n( 2 ) اصول كافى 2 / 131 ح 12 .\r\n","page_name":" 489 ","page_number":489},
  {"content":"\r\n\r\nاين زمان دانايان و اهل تفكّر و عبرت بودند ، ايشان را از ياد خدا كر نمىكرد چيزهائى كه از امور دنيا مىشنيدند ، و كور نمىكرد ايشان را از ياد خدا چيزهائى كه از زينتها مىديدند ، پس چنانچه به اين علم فائز شده بودند به ثواب آخرت فائز شدند .\r\nو بدان اى جابر كه اهل تقوا و پرهيزكاران مؤونت و خرج ايشان از اهل دنيا آسانتر است ، و اعانت و يارى ايشان نسبت به تو بيشتر است ، اگر تو در ياد خدائى تو را بر آن يارى مىكنند ، و اگر خدا را فراموش مىكنى تو را آگاه مىكنند و به يادت مىآورند ، بيان‌كنندگانند امرهاى خدا را ، و عمل‌كنندگانند به آنها ، به محبّت خدا قطع محبّت از غير او كرده‌اند ، و از دنيا وحشت گرفته‌اند ، و به‌سبب طاعت و بندگى آقاى خود ، و به دلهاى خود نظر به خدا و دوستى او انداخته‌اند ، و مىدانند چيزى كه سزاوار است به منظور داشتن و دل به او بستن خداوند عظيم الشأن است ، پس دنيا را منزلى دان كه فرود آئى و بار كنى ، يا مالى كه در خواب بيابى و چون بيدار شوى چيزى در دست تو نباشد ، اين مثل را براى تو به اين سبب بيان كردم كه دنيا نزد اهل عقل و علم از بابت سايهء درختى است كه لحظه‌اى در آن قرار گيرى و بر طرف شود .\r\nاى جابر پس حفظ كن آنچه را خدا امر فرموده است تو را به رعايت آنها از دين و حكمت او ، و سؤال مكن از آنچه تو نزد او دارى از روزى ، و بطلب توفيق انجام تكاليفى را كه او از تو مىطلبد « 1 » .\r\nو منقول است كه ابو ذر گفت : اى طلب‌كنندهء علم تو را فرزندان و مال از حال خود مشغول نسازد به درستى كه روزى كه از ايشان مفارقت مىكنى مانند ميهمانى\r\n\r\n\r\n","description":"","footnote":"\r\n( 1 ) اصول كافى 2 / 133 ح 16 .\r\n","page_name":" 490 ","page_number":490},
  {"content":"\r\n\r\nخواهى بود كه شب در خانه بماند و روز به منزل ديگر رود ، و دنيا و آخرت به منزلهء دو منزل است كه از يكى بار كنى و به ديگرى نزول نمائى « 1 » .\r\nو از حضرت صادق عليه السّلام منقول است كه : حق‌تعالى به حضرت موسى عليه السّلام وحى نمود : اى موسى دل خود را به دنيا مايل مگردان مثل ميل كردن ظالمان ، و دوست مدار دنيا را مانند دوستى كسى كه دنيا را پدر و مادر خود بگيرى ، اى موسى اگر تو را به خود بگذارم كه اصلاح نفس خود كنى بر تو غالب خواهد شد محبّت دنيا و زينتهاى آن .\r\nاى موسى پيشى بگير در خيرات و طاعت بر اهل خير ، و ترك كن از دنيا آنچه را به آن احتياج ندارى ، و نظر مكن به كسى كه فريب دنيا خورده است ، و او را به خود گذاشته‌ام ، و بدان هر فتنه‌اى ابتداى آن محبّت دنياست ، و آرزو مكن حال كسى را كه مال بسيار دارد ، كه بسيارى مال بسيارى گناه مىباشد به‌سبب حقوق واجبى كه خدا بر مال دارد ، و آرزو مكن حال كسى را كه مردمان از او راضيند تا ندانى كه خدا از او راضى است ، و آرزو مكن حال كسى را كه مردم اطاعت او نمىنمايند ، به درستى كه اطاعت كردن مردم او را و متابعت او نمودن بر خلاف حق باعث هلاك او و متابعان اوست « 2 » .\r\nو در حديث ديگر فرمود : حضرت امير المؤمنين عليه السّلام به بعضى از اصحاب خود نوشتند : كه وصيّت مىكنم تو را و خود را به تقوا و پرهيزكارى كسى كه معصيت او حلال نيست ، و امّيد از غير او نمىتوان داشت ، و بىنيازى حاصل نمىشود مگر به فضل او ، به درستى كسى كه از مناهى خدا بپرهيزد عزيز و باقوّت و سير و سيراب\r\n\r\n\r\n","description":"","footnote":"\r\n( 1 ) اصول كافى 2 / 134 ح 17 .\r\n( 2 ) اصول كافى 2 / 135 ح 21 .\r\n","page_name":" 491 ","page_number":491},
  {"content":"\r\n\r\nمىشود ، و عقلش از عقول اهل دنيا برتر مىشود ، پس بدنش با اهل دنياست ، و دل و عقلش مشغول معاينهء آخرت است ، فرومىنشاند به نور دلش محبّت آنچه را چشمهايش مىبيند از زينت دنيا ، پس حرام دنيا در نظر او نجس و قبيح شده است ، و از شبهات دنيا اجتناب مىكند ، و از حلال خالص نيز خود را متضرّر مىيابد ، مگر به‌قدر ضرورت از پارهء نانى كه پشتش به آن قوّت يابد و عبادت تواند كرد ، و جامه‌اى كه عورت خود را به آن بپوشاند از هر قسم كه بيابد اگر چه گنده و درشت باشد ، و بر آن‌قدر ضرورت كه دارد نيز اعتماد ندارد ، بلكه اعتماد و امّيد او بر خالق اشياء است .\r\nو چندان جدّ و سعى در عبادت مىكند كه دنده‌هاى او ظاهر شده است ، و ديده‌هاى او در سرش فرورفته است ، پس خدا به عوض آنچه از قوّت خود در عبادت خدا صرف كرده است ، قوّتى از جانب خود به بدن او كرامت فرموده ، و عقل او را شديد و محكم گردانيده است ، و آنچه در آخرت براى او مقرّر فرموده زياده از آنهاست كه در دنيا به او عوض داده است .\r\nپس ترك كن دنيا را كه محبّت دنيا آدمى را از حق كور و كر و گنگ مىكند ، و گردن را ذليل مىگرداند ، و تدارك كن در بقيّهء عمر خود ، و تأخير مكن عمل را به فردا و پس فردا ، به درستى كه هلاك شدند آنان كه پيش از تو بودند به طول امل و آرزوها و تأخير اعمال خير تا آنكه مرگ ناگاه به ايشان رسيد و ايشان غافل بودند ، پس بر چوبها ايشان را برداشتند ، و به قبرهاى تاريك و تنگ نقلشان فرمودند ، و فرزندان و اهالى خود را ترك نموده به حال خود پرداختند ، پس به خدا از خلق منقطع شو با دلى ترك دنيا كرده و به پروردگار خود پيوسته ، و با عزمى درست كه در آن سستى و شكستگى نباشد ، خدا ما را و تو را اعانت نمايد بر طاعت خود ، و توفيق دهد ما را\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nو تو را بر چيزى چند كه موجب خوشنودى اوست « 1 » .\r\nو از حضرت امام رضا عليه السّلام منقول است كه : عيسى بن مريم عليه السّلام به حواريان گفت : اى بنى اسرائيل آزرده مباشيد بر آنچه از دنياى شما فوت مىشود ، چنانچه اهل دنيا آزرده نمىباشند از فوت دين خود اگر دنياى ايشان سالم باشد « 2 » .\r\nو حضرت امير المؤمنين عليه السّلام فرمود : چه گويم در وصف خانه‌اى كه اوّلش مشقّت و عناست ، و آخرش نيستى و فناست ، و در حلالش حساب است ، و در حرامش عقاب است ، هركه غنى مىشود در آن مفتون است ، و هركه محتاج مىشود در او محزون است ، و هركه از براى آن سعى مىكند به دستش نمىآيد ، و هركه تركش مىكند رو به او مىآورد ، و هركه خواهد از احوال آن عبرت بگيرد و بينا شود او را به عيوب خود بينا مىگرداند ، و كسى كه به رغبت به سوى آن نظر نمايد كورش مىكند « 3 » .\r\nو در خطبهء ديگر فرمود : نظر كنيد به سوى دنيا به ديدهء زهد ، و از آن اعراض نمائيد ، به خدا قسم بعد از اندك زمانى ساكنان خود را كه رحل اقامت در آن افكنده‌اند بيرون مىكند ، و آنان كه به نعمتهاى آن مغرور گرديده‌اند و ايمنند به فجايع و مصيبتها مبتلا مىگرداند ، آنچه از دنيا پشت كرد و رفت برنمىگردد ، و آنچه آينده است نمىتوان دانست كه چه مقدار است تا انتظار آن توان برد ، شادى و سرورش آميخته است به اندوه و حزن ، و قوّت شجاعانش آيل است به سستى و ضعف ، پس فريب ندهد شما را بسيارى آنچه شما را خوش مىآيد از زينتهائى كه اندك زمانى با شما خواهد بود ، خدا رحم كند كسى را كه در احوال دنيا تفكّر\r\n\r\n\r\n","description":"","footnote":"\r\n( 1 ) اصول كافى 2 / 136 ح 23 .\r\n( 2 ) اصول كافى 2 / 137 ح 25 .\r\n( 3 ) بحار الانوار 73 / 120 .\r\n","page_name":" 493 ","page_number":493},
  {"content":"\r\n\r\nنمايد و عبرت گيرد ، پس به عيبهاى دنيا بينا شود آنچه از دنيا در پيش است ، عن‌قريب از آن اثرى نمانده است ، و آنچه از آخرت در پيش است به زودى مىرسد و زوال ندارد ، و بر عمر اعتماد مكن كه هرچه به عدد درآيد به زودى به سر مىآيد ، و آنچه آينده است به زودى حاضر مىشود و نزديك است « 1 » .\r\nو در خطبه ديگر فرمود : شما را حذر مىفرمايم از دنيا ، به درستى كه آن شيرين است و سبز و خوش‌آيند است ، مردم را محب خود مىگرداند به اندكى از لذّتهاى عاجل كه به ايشان مىرساند ، و به اندك زينتى خود را خوش مىنمايد ، و امّيدها و آرزوها را زيور خود ساخته است ، و به حيله و فريب خود را زينت كرده است ، و نعمت و زينت آن بقا ندارد ، و از مصيبتهاى آن ايمن نمىتوان بود ، فريب‌دهنده و ضرررساننده است ، مانع از خيرات است ، به زودى زايل مىگردد و فانى است ، ساكنانش را مىخورد ، راهروانش را مىزند ، هيچ‌كس از آن به زينتى آراسته نشد مگر آنكه بعد از آن او را عبرت ديگران نمود ، و رو به كسى نياورد به راحت مگر آنكه پشت كرد به سوى او به محنت .\r\nچه بسيار كسى كه بر آن اعتماد كرد و دل او را به درد آورد ، چه بسيار كسى كه به آن مطمئن شد و او را بر زمين زد ، و بسى صاحب شوكت را به خوارى انداخت ، و بسى صاحب نخوت را ذليل ساخت ، پادشاهيش مذلّت است ، و عيشش ناگوار است ، و شيرينش تلخ است ، و عذبش سمّ است ، زنده‌اش در معرض موت ، و صحيحش در عرضهء بلاست ، پادشاهيش به زودى بر طرف مىشود ، و عزّتش مغلوب مىگردد ، و كسى كه از آن بسيار جمع كرده منكوب مىشود ، و كسى كه به آن پناه برده مخذول مىشود .\r\n\r\n\r\n","description":"","footnote":"\r\n( 1 ) بحار الانوار 73 / 118 - 119 .\r\n","page_name":" 494 ","page_number":494},
  {"content":"\r\n\r\nآيا شما نيستيد در مسكنها و منزلهاى جماعتى كه پيش از شما بوده‌اند كه عمرشان از عمرهاى شما درازتر بوده ، و آثار ايشان بيشتر باقى مانده ، و روزهاى ايشان درازتر بوده ، و لكشر و تهيّهء ايشان فراوان‌تر بوده است ، دنيا را پرستيدند چه پرستيدنى ، و آن را اختيار كردند چه اختيار كردنى ، چون بدر رفتند توشه‌اى به ايشان نداد كه به منزل رسند ، و مركوبى نداد كه ايشان را به جائى رساند ، هيچ شنيديد كه دنيا جانى فداى ايشان كرده باشد يا ايشان را اعانتى كرده باشد ، يا با ايشان مصاحبت نيكو كرده باشد ، بلكه بر ايشان فرود آورد بلاهاى گران را ، و سست كرد بنياد ايشان را به فتنه‌ها ، و متزلزل ساخت اساس ايشان را به مصيبتها ، و بينى ايشان را بر خاك مذلّت ماليد ، و ايشان را پامال حوادث گردانيد ، و يارى نمود مرگ را بر ايشان ، به درستى كه ديد جزاى منكرى را كه داد جمعى را كه منقاد او بودند ، و آن را اختيار مىكردند ، و امّيد اقامت در آن داشتند ، چون خواستند كه از آن مفارقت ابدى كنند توشه‌اى نداد به ايشان به غير از گرسنگى و تشنگى ، و نفرستاد ايشان را مگر به تنگى و تاريكى ، و براى ايشان حاصل نكرد مگر ندامت و پشيمانى .\r\nآيا چنين بىوفائى را اختيار مىكنيد ، و يار خود مىپنداريد ، و دل به آن مىبنديد ، و بر آن حرص مىورزيد ، بد خانه‌اى است اين خانه براى كسى كه آن را متّهم نداند ، و از آن در ترس و انديشه نباشد ، پس بدانيد و خود مىدانيد كه اين دنيا را ترك خواهيد كرد ، و از آن به خانهء ديگر نقل خواهيد كرد ، و پند بگيريد در اين دنيا از احوال جمعى كه مىگفتند كى قوّتش از ما بيشتر است ، ايشان را به قبرها بردند ، و در زير خاك پنهان كردند ، همسايهء استخوانهاى پوسيده شدند .\r\nپس ايشان همسايه‌اى چندند كه به فرياد يكديگر نمىرسند ، و دفع ضررى از يكديگر نمىتوانند نمود ، و در يك جا مجتمع‌اند ، و هريك تنها و فردند ، و همسايه\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nيكديگرند ، و از يكديگر دورند ، و نزديكانند كه به زيارت يكديگر نمىروند ، و مجاورند كه به نزديك هم نمىآيند ، حليمان و بردبارانند كه كينه‌هايشان بر طرف شده است ، و جاهلانند كه حسدهايشان مرده است ، از ضرر ايشان ترسى نيست ، و دفع ضررى از ايشان متوقّع نيست ، پشت زمين را بدل كرده‌اند به زير زمين ، و از وسعتها به تنگى رفته‌اند ، و از روشنائى به ظلمت قرار گرفته‌اند ، و باز برخواهند گشت به نحوى كه مفارقت كرده‌اند پابرهنه و عريان ، و با اعمال خود بازگشت خواهند كرد به سوى حيات دائمى و خانهء باقى ، چنانچه حق‌تعالى مىفرمايد :\r\nچنانچه ابتدا كرديم در اوّل خلق ايشان را برمىگردانيم و عده‌اى است بر ما لازم و البته چنين خواهيم كرد « 1 » .\r\nو ابن بابويه عليه الرحمه روايت كرده است كه : چون حضرت رسول صلّى اللّه عليه و آله از سفرى مراجعت مىفرمودند اوّل به خانه حضرت فاطمه عليها السّلام تشريف مىبردند ، و مدّتى مىماندند ، بعد از آن به خانهء زنان خود مىرفتند ، پس در بعضى از سفرهاى آن حضرت ، فاطمه عليها السّلام دو دست رنج و قلاده و دو گوشواره از نقره ساختند ، و پرده در خانه آويختند ، چون حضرت مراجعت فرمودند ، به خانه فاطمه داخل شدند ، و صحابه بر در خانه توقّف نمودند ، چون آن حال را مشاهده فرمودند غضبناك بيرون رفتند ، و به مسجد در آمدند ، و به نزد منبر نشستند ، حضرت فاطمه دانست براى آن زينتها حضرت رسول چنين به غضب آمدند ، گردنبند و دست رنجها و گوشوارها را كندند و پرده را گشودند ، و همه را به نزد حضرت فرستادند ، و به آن شخص كه اينها را برد گفتند : بگو دخترت سلام مىرساند و مىگويد كه : اينها را در راه خدا بده ، چون به نزد آن حضرت آورد ، سه مرتبه فرمود كه : كرد آنچه\r\n\r\n\r\n","description":"","footnote":"\r\n( 1 ) بحار الانوار 73 / 96 - 98 ح 82 .\r\n","page_name":" 496 ","page_number":496},
  {"content":"\r\n\r\nمىخواستم پدرش فداى او باد ، دنيا از محمّد و آل محمّد نيست ، و اگر دنيا در خوبى نزد خدا برابر پر پشه مىبود خدا در دنيا كافرى را شربتى از آب نمىداد ، پس برخاستند به خانه حضرت فاطمه داخل شدند « 1 » .\r\nو روايت كرده‌اند كه : روزى حضرت امير المؤمنين عليه السّلام در بعضى از باغها بيلى در دست داشتند ، و اصلاح آن باغ مىفرمودند ، ناگاه زنى پيدا شد در نهايت حسن و جمال ، گفت : اى فرزند ابو طالب اگر مرا تزويج نمائى تو را غنى مىكنم از اين مشقت ، و تو را دلالت مىكنم به گنجهاى زمين ، و تا زنده باشى پادشاهى خواهى داشت ، حضرت فرمود : نام تو چيست ؟ گفت : نام من دنياست ، حضرت فرمود :\r\nبرگرد و شوهرى غير از من طلب كن كه تو را در من بهره‌اى نيست ، و باز مشغول بيل زدن شدند « 2 » .\r\nو حضرت رسول صلّى اللّه عليه و آله فرمود : غافل‌ترين مردم در دنيا كسى است كه از تغيّر احوال دنيا پند نگيرد ، و قدر كسى در دنيا عظيم‌تر است كه دنيا را نزد او قدرى نباشد « 3 » .\r\nو فرمود : حق‌تعالى وحى فرمود به دنيا : به تعب انداز كسى را كه تو را خدمت كند ، و خدمت كن كسى را كه تو را ترك كند « 4 » .\r\nو فرمود : رغبت در دنيا موجب بسيارى حزن و اندوه است ، و زهد در دنيا مورث راحت دل و بدن است « 5 » .\r\n\r\n\r\n","description":"","footnote":"\r\n( 1 ) بحار الانوار 43 / 20 ح 7 .\r\n( 2 ) بحار الانوار 73 / 84 ح 47 .\r\n( 3 ) بحار الانوار 73 / 88 ح 55 .\r\n( 4 ) بحار الانوار 73 / 87 ح 51 .\r\n( 5 ) بحار الانوار 73 / 91 ح 65 .\r\n","page_name":" 497 ","page_number":497},
  {"content":"\r\n\r\nو حضرت صادق عليه السّلام فرمود : محبّت دنيا سر جميع گناهان و خطاهاست « 1 » .\r\nو حضرت رسول صلّى اللّه عليه و آله فرمود : هركه از امّت من از چهار خصلت سالم بماند بهشت او را واجب مىشود : هركه سالم باشد از ميل به دنيا ، و متابعت خواهشها ، و شهوت شكم ، و شهوت فرج « 2 » .\r\n\r\nباب دوّم در بيان تمثيلى چند كه پيشوايان دين در مذمت دنيا براى تنبيه غفلت‌زدگان مسالك حسرت بيان فرموده‌اند\r\n\r\nتمثيل اوّل : در بيان آنكه هرچند آدمى به دنيا مشغول مىشود خلاصى از آن دشوارتر است .\r\nاز حضرت امام جعفر صادق عليه السّلام منقول است كه حضرت امام محمّد باقر عليه السّلام فرمود : كسى كه حريص است بر جمع دنيا از بابت مثل كرم ابريشم است ، كه هرچند ابريشم بر خود بيشتر مىتند راه فرارش بسته‌تر مىشود ، و خلاصش مشكل‌تر است ، تا به حدّى كه در آن ميان از غم مىميرد .\r\nپس حضرت صادق عليه السّلام فرمود : از جملهء موعظه‌هائى كه حضرت لقمان پسرش را فرمود اين بود : اى فرزند مردم براى اولاد خود جمع كردند پيش از تو ، نه آنها كه جمع كردند باقى ماندند ، و نه كسانى كه براى ايشان جمع مىكردند ، و بدان كه تو بندهء مزدورى كه به كارى چند تو را امر كرده‌اند ، و مزدى بر آنها براى تو وعده\r\n\r\n\r\n","description":"","footnote":"\r\n( 1 ) بحار الانوار 73 / 90 ح 62 .\r\n( 2 ) بحار الانوار 73 / 93 ح 71 .\r\n","page_name":" 498 ","page_number":498},
  {"content":"\r\n\r\nكرده‌اند ، پس عمل خود را تمام كن ، و مزد خود را بگير ، و مباش در اين دنيا از بابت گوسفندى كه در زراعت سبزى بيفتد و بخورد تا فربه شود و آن را بكشند و هلاكش در فربهى باشد ، و ليكن دنيا را به منزلهء پلى دان كه بر نهرى بسته باشند كه از آن پل بگذرى ، و هرگز به سوى آن برنگردى ، دنيا را خراب بگذار و عمارت آن مكن كه تو را امر به آبادانى آن نكرده‌اند .\r\nو بدان كه فردا چون نزد حق‌تعالى مىايستى از چهار چيز از تو سؤال خواهند كرد : از جوانيت كه در چه چيز آن را كهنه كردى ، و از عمرت كه در چه چيز فانى كردى ، و از مالت كه از كجا كسب كردى و در كجا خرج كردى ، پس مهيّا شو و تهيّهء جواب خود را بگير ، و محزون مباش از آنچه از تو فوت مىشود از دنيا ، كه اندك آن بقا ندارد ، و بسيارش بلاهاى بسيار دارد ، پس تهيّهء آخرت خود را بگير ، و سعى كن در بندگى ، و پردهء غفلت را از او بگشا ، و خود را در معرض عفو و لطف پروردگار خود در آور ، و در قلب خود توبه را تازه كن ، و تا فارغى در عمل و عبادت سعى كن پيش از آنكه اجل رو به تو آورد ، و قضاهاى الهى بر تو جارى شود ، و مرگ ميان تو و آنچه اراده دارى حايل گردد « 1 » .\r\n\r\nتمثيل دوّم : در بيان آنكه هرچند تحصيل دنيا بيشتر مىنمائى حرص بر آن زياده مىشود .\r\nبه سند معتبر از حضرت امام رضا عليه السّلام منقول است كه : مثل دنيا مثل آب شور دريا است ، هرچند آدمى بيشتر مىخورد تشنه‌تر مىشود ، تا هنگامى كه او را بكشد « 2 » .\r\n\r\n\r\n","description":"","footnote":"\r\n( 1 ) اصول كافى 2 / 134 - 135 ح 20 .\r\n( 2 ) اصول كافى 2 / 136 ح 24 .\r\n","page_name":" 499 ","page_number":499},
  {"content":"\r\n\r\n\r\nتمثيل سوّم : در بيان آنكه ظاهر دنيا خوش‌آينده و باطنش كشنده است .\r\nبه سند معتبر از حضرت امام جعفر صادق عليه السّلام منقول است كه : در كتاب حضرت امير المؤمنين عليه السّلام نوشته است : مثل دنيا مثل مار كشنده است ، كه پشتش در نهايت نرمى و ملايمت است ، و شكمش پر از زهر كشنده ، عاقل از زهرش حذر مىنمايد ، و طفل نادان به نرمى و خطّ و خالش مايل و با آن بازى مىكند « 1 » .\r\n\r\nتمثيل چهارم : در فنا و سرعت انقضاى دنيا .\r\nحضرت رسول صلّى اللّه عليه و آله فرمود : مرا چه‌كار است با دنيا ، مثل من و دنيا مثل سواره‌اى است كه در روز بسيار گرمى به درختى برسد و در سايهء آن درخت قيلوله كند ، و برود و درخت را بگذارد « 2 » .\r\n\r\nتمثيل پنجم : در بيان بىوفائى دنيا .\r\nاز حضرت امام موسى كاظم عليه السّلام منقول است كه : دنيا از براى حضرت عيسى عليه السّلام متمثّل شد در صورت زن ازرقى ، حضرت از آن پرسيد :\r\nچند شوهر گرفته‌اى ؟ گفت : بسيار ، پرسيد : همه تو را طلاق گفتند ؟ گفت : نه همه را كشتم ، حضرت عيسى فرمود : واى بر حال شوهرهاى باقى مانده‌ات ، چرا عبرت نمىگيرند از حال شوهرهاى كشته شده‌ات « 3 » .\r\n\r\n\r\n","description":"","footnote":"\r\n( 1 ) اصول كافى 2 / 136 ح 22 .\r\n( 2 ) اصول كافى 2 / 134 ح 19 .\r\n( 3 ) بحار الانوار 73 / 126 ح 120 .\r\n","page_name":" 500 ","page_number":500},
  {"content":"\r\n\r\n\r\nتمثيل ششم : در بيان كيفيّت نجات از دنيا .\r\nاز حضرت امام موسى عليه السّلام منقول است كه :\r\nحضرت لقمان پسرش را وصيّت فرمود : اى فرزند دنيا دريائى است عميق ، و گروه بسيارى در اين دريا غرق شده‌اند ، پس بايد كشتى تو در اين دريا تقوا و پرهيزكارى باشد ، و آنچه در اين كشتى پر كنى از توشه و متاع ايمان و اعمال صالحه باشد ، و بادبان آن كشتى توكّل بر خدا ، و ناخداى آن كشتى عقل ، و معلم آن علم ، و لنگرش صبر باشد « 1 » .\r\n\r\nتمثيل هفتم : در بيان پستى دنيا ،\r\nو آنكه سربلندى در اين خانهء پست ضرر مىرساند . از حضرت امام موسى عليه السّلام منقول است دنيا به مثابه خانه‌اى است كه سقفش را پست پوشيده باشند ، اگر سربلندى كنى و تكبّر نمائى سر بر طاق مىآيد و مىشكند ، و اگر سر به زير افكنى و تواضع و شكستگى كنى به سلامت بدر مىروى .\r\n\r\nتمثيل هشتم : در بيان سوء عاقبت دنيا .\r\nاز حضرت رسول صلّى اللّه عليه و آله منقول است : مثل دنيا مثل طعامهاى لذيذ است كه آدمى مىخورد ، و در هنگام خوردن لذيذ است ، و چون به معده رسيد متعفّن و بدبو مىشود ، و هرچند طعام لذيذتر و چرب‌تر و شيرين‌تر است مدفوعش بدبوتر و كثيف‌تر است ، و آزار و مفسدهء خوردنش بيشتر و درد و الم\r\n\r\n\r\n","description":"","footnote":"\r\n( 1 ) اصول كافى 1 / 16 .\r\n","page_name":" 501 ","page_number":501},
  {"content":"\r\n\r\nبر آكلش مترتّب مىشود ، و همچنين از دنيا هرچند بيشتر و بهتر متصرّف مىشوى در هنگام مردن كه وقت دفع آن است بدى و ضررش بيشتر ظاهر مىشود ، يا مانند خانه‌اى كه دزد بر آن زند ، هرچند متاع آن خانه بيشتر و نفيس‌تر است ، حسرت صاحبش بيشتر است ، و همچنين دزد اجل كه بر خانهء مال مىزند هرچند از دنيا بيشتر جمع كرده است غم مفارقتش شديد و صعب‌تر است .\r\n\r\nتمثيل نهم : در بيان آنكه دنيا و آخرت با يكديگر جمع نمىشوند ،\r\nو محبّت دنيا مانع خيرات و سعادات است . از حضرت رسول صلّى اللّه عليه و آله منقول است : مثل صاحب دنيا مثل كسى است كه در ميان آب راه رود و هركه در آب راه مىرود البتّه قدمش تر مىشود ، و همچنين هركه داخل دنيا مىشود البتّه آلوده مىشود ، و دروغ مىگويد كسى كه دعوى مىنمايد من داخل دنيا مىشوم و از آن احتراز مىنمايم .\r\nو منقول است كه حضرت عيسى عليه السّلام فرمود : به حقّ و راستى به شما مىگويم :\r\nاسب را تا سوارى نكنى و نرم نكنى چموشى آن بر طرف نمىشود ، همچنين تا دل را نرم نكنى به ياد مرگ و مشقّت عبادت قساوتش بر طرف نمىشود ، و منقاد حق نمىگيردد ، به حق و راستى به شما مىگويم چنانچه بيمار به سوى طعام نظر مىكند از مرض و الم به آن ميل نمىنمايد همچنين بيمار محبّت دنيا لذّت و شيرينى عبادت و بندگى را نمىيابد .\r\n\r\nتمثيل دهم : در ذكر تمثيلاتى كه مشتمل است بر توضيح عيبهاى بسيار از دنيا\r\nو در اين مقام قصّهء بلوهر و يوذاسف كه مشتمل بر حكم شريفه انبيا عليهم السّلام و مواعظ لطيفهء\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nحكماست ايراد مىنمايم ، و چون بر فوايد بىنظير محتوى و مشتمل است به‌سبب طول قصّه ناظر اين كتاب را از بركات محروم نمىكنم .\r\n\r\n[ قصه بلوهر و يوذاسف 
  ]\r\nابن بابويه عليه الرحمه در كتاب اكمال الدين و اتمام النعمه به سند خود از محمّد بن زكريّا روايت كرده است كه : پادشاهى بود در ممالك هندوستان با لشكر فراوان و مملكت وسيع ، و مهابت عظيم از او در نفوس رعيّت قرار گرفته بود ، و پيوسته بر دشمنان ظفر مىيافت ، و با اين حال حرص عظيم داشت در شهوتها و لذّتهاى دنيا و لهو و لعب ، و از متابعت هواهاى نفسانى دقيقه‌اى فرونمىگذاشت ، و محبوب‌تر و خيرخواه‌ترين مردم نزد او كسى بود كه او را بر اعمال ناشايسته ستايش مىنمود ، و قبايح او را در نظر او زينت مىداد ، و دشمن‌ترين مردم نزد او كسى بود كه او را به ترك آنها امر مىكرد .\r\nو او در ابتداى جوانى به سلطنت رسيده بود ، و صاحب رأى اصيل و زبان بليغ بود ، و در تدبير امور رعيّت و ضبط احوال ايشان به غايت عارف بود ، چون مردم او را به اين اوصاف شناخته بودند ، لاجرم همگى منقاد او بودند ، و هر سركشى و رامى او را خاضع و مطيع بود ، و براى او جمع بود مستى جوانى و مستى سلطنت ، و جهان‌بانى ، و بىهوشى شهوت ، و خودبينى ، و ظفر يافتن او بر دشمنان ، و اطاعت و فرمان‌بردارى اهل مملكتش موجب طغيان و زيادتى آن مستيها گرديده بود ، پس تكبّر و تطاول مىنمود ، و مردمان را حقير مىشمرد ، و به‌سبب وفور مدح و ستايش مردم اعتمادش بر تمامى عقل و رأى خود زياده مىشد ، و او را همّتى و مقصودى به غير از دنيا نبود ، و به آسانى او را ميسّر مىشد آنچه را مىطلبيد و مىخواست از دنيا .\r\nو ليكن فرزند پسر نداشت ، و جميع فرزندان او دختر بودند ، و پيش از پادشاهى او امر دين در مملكت او شيوع تمام داشت ، و اهل دين بسيار بودند ، پس شيطان\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nدشمنى دين و اهل دين را در نظر او زينت داد ، و همّت بر اضرار ايشان گماشت ، و از ترس زوال ملك خود ايشان را از مملكت خود دور كرد ، و بت‌پرستان را مقرّب خود نمود ، و براى ايشان بتها از طلا و نقره ساخت ، و ايشان را تفضيل و تشريف بر ديگران داد ، و بتهاى ايشان را سجده كرد ، پس چون مردم اين حال را از او مشاهده نمودند ، مسارعت نمودند به عبادت بتان ، و استخفاف به اهل دين .\r\nپس روزى پادشاه پرسيد از حال شخصى از اهل بلاد خود ، كه آن مرد را قرب عظيم و منزلت پسنديده نزد پادشاه بود ، و غرض پادشاه آن بود كه به او استعانت جويد بر بعضى از امور خود ، و به او احسان نمايد ، جواب گفتند : اى پادشاه او لباس خواهش دنيا را از تن كنده ، و از اهل دنيا خلوت اختيار كرده ، و به عبادت مشغول است ، پس اين سخن بر پادشاه بسيار گران آمد ، و او را طلب نمود ، چون حاضر شد و نظرش بر وى افتاد ، و او را در زىّ عبّاد و زهّاد ديد او را منع كرد و دشنام داد ، و گفت : تو از بندگان من و از اعيان و اشراف مملكت من بودى ، خود را رسوا كردى ، و اهل و مال خود را ضايع گذاشتى ، و تابع اهل بطالت و زيان‌كارى شدى ، و خود را در ميان مردم مضحكه و مثل ساختى ، و حال آنكه من تو را براى كارهاى عظيم خود مهيّا كرده بودم ، مىخواستم به تو استعانت جويم بر امورى كه پيش آيد .\r\nعابد گفت : اى پادشاه اگر چه مرا بر تو حقّى نيست ، و ليكن عقل تو را بر تو حقّى هست ، پس بشنو سخن مرا بىآنكه به خشم آئى ، بعد از آن امر كن به آنچه خواهى ، بعد از فهميدن آنچه مىگويم و تفكّر نمودن در آن ، به درستى كه ترك تأمّل و تدبّر دشمنى با عقل است ، و حايل مىشود ميان آدمى و فهميدن اشياء ، پادشاه گفت :\r\nآنچه مىخواهى بگو ، عابد گفت : مىپرسم از تو اى پادشاه كه عتاب تو با من براى گناهى است كه بر نفس خود ضرر رسانيده‌ام ، يا در خدمت تو تقصيرى و جرمى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nدارم ؟ پادشاه گفت : جرم تو بر نفس خود نزد من بدترين گناهان است ، و من چنين نيستم كه هركس از رعيّت من بخواهد خود را هلاك كند او را به خود واگذارم ، بلكه هلاك كردن خودش نزد من مثل آن است كه ديگرى از رعيّت مرا هلاك كند ، و چون من اهتمام در امر رعيّت دارم حكم مىكنم بر تو از براى تو ، و مؤاخذه مىنمايم تو را براى تو ؛ زيرا كه ضايع كرده‌اى خود را .\r\nعابد گفت : اى پادشاه از حسن ظنّى كه به تو دارم گمان دارم مرا مؤاخذه ننمائى ، مگر به حجّتى كه بر من تمام سازى ، و حجّت جارى نمىشود مگر نزد قاضى و حاكمى ، و كسى از مردم بر تو قاضى نيست ، و ليكن نزد تو قاضيان هستند و تو حكم ايشان را جارى مىسازى ، و من به بعضى از آن قاضيان راضيم و از بعضى ترسانم ، پادشاه گفت : كدامند آن قاضيان كه مىگوئى ؟ عابد گفت : امّا آن قاضى كه به حكم او راضيم عقل توست ، و قاضى كه از او ترسانم هوا و خواهشهاى نفس توست ، پادشاه گفت : آنچه خواهى بگو و راست بگو كه در چه وقت اين رأى تو را سانح شد و گمراه نمود تو را .\r\nعابد گفت : امّا خبر من به درستى كه در حداثت سن سخنى شنيدم و در دل من جا كرد ، آن سخن مانند دانه‌اى كه بكارند پيوسته نشو و نما كرد تا درختى شد چنانچه مىبينى ، و اين قصّه چنان بود كه از شخصى شنيدم مىگفت : نادان امرى را كه اصل ندارد و به كار نمىآيد چيزى مىداند و به آن اعتقاد دارد ، و امرى را كه اصل دارد و به كار مىآيد ناچيز و باطل مىانگارد ، و تا آدمى امر باطل ناچيز را ترك ننمايد به آن امر ثابت و اصيل نمىرسد ، و كسى كه نيكو نبيند و ادراك ننمايد حقيقت آن امر حق و ثابت را ترك آن ناچيز و باطل بر او گوارا نمىشود ، و آن امر اصيل و باقى آخرت است ، و امر باطل و ناچيز دنياست .\r\nپس چون اين كلمهء حق را شنيدم در نفس من مستقر شد ؛ زيرا كه چون تأمّل\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nكردم حيات دنيا را مرگ يافتم ، و توان‌گرى دنيا را درويشى ديدم ، و شادى دنيا را اندوه دانستم ، و صحّت دنيا را بيمارى شناختم ، و قوّت دنيا را ضعف ، و عزّت دنيا را خوارى ديدم ، و چگونه حيات آن مرگ نباشد و حال آنكه زندگانى براى مردن است ، و آدمى در زندگانى يقين به مردن دارد ، و بىاعتماد است به زندگى ، و پيوسته مترصد رحلت است ، و چگونه توان‌گرى دنيا فقر نباشد و حال آنكه آنچه در دنيا براى آدمى حاصل مىشود براى اصلاح به چيز ديگر محتاج مىشود ، بلكه احتياج به چيزهاى بسيار پيدا مىكند كه براى آن چيز اوّل ناچار است از آنها ، مثل آنكه آدمى براى سوارى به چهارپائى محتاج مىشود ، پس چون تحصيل آن نمود محتاج مىشود به علف و به مهتر و طويله و يراق ضرورى آن چهارپا ، و به‌سبب هريك از اينها به چندين چيز ديگر محتاج مىشود .\r\nپس كجا به نهايت مىرسد حاجت كسى كه بر اين حال باشد ، و چگونه شادى دنيا اندوه نباشد و حال آنكه چشم هركس را به حصول مطلبى روشن گردانيد ، در كمين او است كه چندين برابر آن خوشحالى اندوه و غم به او برساند ، چنانچه اگر كسى به وجود فرزندى شاد شود ، و آنچه انديشه مىبرد از اندوه در مرگ آن فرزند و بيمارى او و پراكندگى احوال او ، چندين برابر شادى است كه به او رسيده است به سبب وجود او ، و اگر به مالى خوشحال شود ، از بيم تلف آن مال اندوه بر او راه مىيابد زياده از آن سرورى كه به آن مال به هم رسانيده است .\r\nپس هرگاه حال دنيا چنين باشد ، سزاوارترين مردم به ترك دنيا كسى است كه شناخته باشد دنيا را بر اين حال ، و چگونه تندرستى در دنيا بيمارى نباشد ، و حال آنكه تندرستى در دنيا اخلاط اربعه است ، و صحيح‌ترين اخلاط و دخيل‌ترين آنها در حيات خون است ، و در هنگامى كه آن قوىتر است ، و اعتماد آدمى بر آن بيشتر است ، سزاوارتر است آدمى را از آن به مرگ ناگهان و ورم گلو و طاعون و خوره و\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nورمهاى سينه ، و چگونه قوّت دنيا ضعيف نباشد و حال آنكه اسباب قوّت همگى موجب مرگ و هلاك بدنند ، و چگونه عزّت دنيا خوارى نباشد و حال آنكه هرگز كسى عزّتى در دنيا نديده است كه بعد از آن خوارى و مذلّتى نباشد ، و ايّام عزّت كوتاه است ، و ايام خوارى دراز .\r\nپس سزاوارترين مردم به مذمّت دنيا كسى است كه اسباب دنيا را براى او گشوده باشند ، و مهيّا كرده باشند ، و حاجتهاى خود را از دنيا يافته باشد ؛ زيرا كه در هر شب و هر روز و هر ساعت و هر لحظه ترسان است از آنكه آفتى به مال او برسد ، و آن را فانى كند ، يا به ناگاه بلائى به خويشان و دوستان او برسد ، و ايشان را بربايد ، و يا فتنه‌اى بر جمعيّت او برخورد و به غارت برد ، يا مصيبتى در رسد و بناهاى او را از بيخ بركند ، يا مرگ او برسد و او را از پا درآورد ، و از مفارقت هر چيزى كه به آن بخل مىورزيد دردى بر دل او گذارد .\r\nپس مذمّت مىكنم به سوى تو اى پادشاه دنيائى را كه آنچه عطا كرد بازمىگيرد ، و و بال او بر گردن آدمى مىماند ، و بر هركه جامه‌اى پوشانيد از او مىكند ، و او را عريان مىگرداند ، و هركه را بلند كرد پست مىكند ، و به جزع و بىتابى مىافكند ، و عاشقان و طالبان خود را ترك مىكند ، و به شقاوت و محنت مىرساند ، و گمراه‌كننده است كسى را كه اطاعت آن كند و به آن مغرور شود ، و غدّار و بازىدهنده است هركسى را كه ايمن باشد از آن و اعتماد بر آن داشته باشد ، حقّا دنيا مركبى است سركش ، و مصاحبى است خائن و بىوفا ، و راهى است لغزنده ، و منزلى است در غايت پستى ، گرامىدارنده‌اى است كه گرامى نداشته كسى را ، مگر آنكه عاقبت خوار كرده است او را ، محبوبه‌اى است كه هرگز محبت به كسى نداشته است ، ملازمت كرده شده‌اى است كه لازم هيچ‌كس نگشته است ، و به آن وفا مىكنند و آن غدر و مكر مىكند ، و به او راست مىگويند و او دروغ مىگويد ، وفا\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nمىكنند با آن در وعده و آن خلف وعده مىكند ، كج است با آن كسى كه با آن راست است ، بازىكننده است با كسى كه مطمئن خاطر است به آن .\r\nدر اثناى اينكه طعام و غذا مىدهد كسى را ناگاه او را طعمه ديگرى مىكند ، و در هنگامى كه او را خدمت مىكند ناگاه او را خادم ديگران مىگرداند ، و در اثناى اينكه مىخنداند او را ناگاه بر او مىخندد ، و در زمانى كه او را بر ديگران شماتت مىفرمايد ناگاه بر او شماتت مىكند ، و در اثناى آنكه او را بر ديگران مىگرياند ناگاه ديگران را بر او مىگرياند ، گاه دستش را به عطا مىگشايد ، و گاهى به سؤال ، و در عين عزّت ذليل مىكند ، و در هنگامى كه او را مكرّم دارد به اهانت و مذلّت مىرساند ، و در اثناى بزرگى حقير مىشمارد ، و در اثناى رفعت به پستى مىاندازد ، و بعد از اندك فرمان‌بردارى نافرمانى مىكند ، و بعد از سرور به حزن مىافكند ، و بعد از سيرى به گرسنگى مبتلا مىكند ، و در اثناى زندگى مىميراند .\r\nپس اف باد بر خانه‌اى كه حالش اين ، و كردارش بدين منوال بوده باشد ، صبحگاه تاج سرورى بر سر شخصى مىگذارد ، شبان‌گاه روى او را بر خاك مذلّت مىمالد ، صبح دستش را به دست‌رنج طلا زينت مىدهد ، و شام دستش را دربند مىكشد ، صبح بر تخت پادشاهيش مىنشاند ، و عصر به زندانش مىكشاند ، شب فرشى مخمل برايش مىگستراند ، و روز بر خاك خواريش مىنشاند ، در اوّل روز آلات لهو و لعب برايش مهيّا مىكند ، و در آخر روز نوحه‌گران را به نوحه‌اش مىدارد ، شب او را به حالى مىدارد كه اهلش به او تقرّب مىجويند ، و در روز او را به محنتى مىافكند كه اهلش از آن گريزان مىشوند ، بامداد او را خوشبو مىدارد ، و شبان‌گاه او را جيفهء گنديده مىگرداند .\r\nپس آدمى در دنيا پيوسته در ترس از سطوتها و قهرهاى آن است ، و از بلاها و فتنه‌هاى آن نجات ندارد ، و برخوردار مىگرداند نفس از چيزهاى تازهء دنيا ، و چشم\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاز امور خوش آيندهء دنيا ، و دست از اسباب دنيا ، پس به زودى مرگ درمىرسد ، و دست خالى مىماند ، و ديده خشك مىشود و گذشتنى مىگذرد ، و باطل‌شدنى باطل مىشود ، و هلاك مىشود آنچه هلاك مىشود ، و دنيا جمعى را هلاك كرد ، ديگران را به عوض ايشان مىگيرد ، و به هركس بدل هركسى راضى مىشود ، و از رفتن كسى پروا ندارد ، و گروهى را در خانه‌هاى گروهى جا مىدهد ، و واماندهء جمعى را به جمعى مىخوراند ، و اراذل را به جاى افاضل ، و عاجزان را در مكان عقلا مىنشاند ، و گروهى را از تنگى عيش به فراخى نعمت مىكشاند ، و از پياده‌روى بر مركب مىنشاند ، و از شدّت به نعمت ، و از تعب به استراحت مىرساند ، پس چون ايشان را غرق اين نعمتها و راحتها كرد منقلب مىسازد احوال ايشان را ، و لباس نعمت را از ايشان مىكند ، و قوّت ايشان را به عجز مبدّل مىگرداند ، و ايشان را به نهايت بدحالى و فقر و احتياج مبتلا مىكند .\r\nو امّا آنچه گفتى اى پادشاه در ضايع كردن من اهل خود را و ترك كردن ايشان ، خطا گفتى ، من ضايع نكردم اهل خود را ، و ترك ايشان نكرده‌ام ، بلكه پيوند كرده‌ام با ايشان ، و از هر چيز بريده‌ام براى ايشان ، و ليكن مدّتى بر ديدهء من پردهء غفلت آويخته بود ، و گويا ديدهء مرا به سحر و جادو بسته بودند ، اهل و غريب را از يكديگر نمىشناختم ، و دوست و دشمن خود را نمىدانستم ، پس چون پردهء سحر از پيش چشم من برخاست ، و ديدهء من صحيح و بينا شد ، تميز كردم ميان دوست و دشمن و يار و بيگانه .\r\nو دانستم آنهائى را كه اهل و دوست و برادر و آشنا مىشمردم ، جانوران درنده‌اى بودند كه همگى در مقام اضرار من بودند ، و همّت ايشان بر دريدن و خوردن من مصروف بود ، و ليكن مراتب ايشان مختلف بود در ضرر رسانيدن به حسب اختلاف قوّت و ضعف ، بعضى مانند شير بودند در تندى و شدّت ، و بعضى\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمانند گرگ بودند در غارت كردن ، و بعضى مانند سگ بودند در فرياد زدن ، و بعضى مانند روباه بودند در حيله و دزدى ، پس همگى مقصودشان اضرار من بود ، ليكن از راههاى مختلف .\r\nاى پادشاه به درستى كه تو با اين عظمت كه دارى از ملك و پادشاهى و بسيارى فرمانبران از اهل و لشكر و حوالى و حواشى و اطاعت‌كنندگان ، اگر نيك نظر كنى در حال خود مىدانى كه تنها و بىكسى ، و يك دوست ندارى از جميع اهل روى زمين ؛ زيرا كه مىدانى جمعى كه فرمان‌بردار تو نيستند از جميع طوايف دشمن تواند ، و جمعى كه رعيّت و فرمان‌بردار تواند ، حشوى چندند از اهل عداوت و نفاق كه دشمنى ايشان مر تو را زيادتر است از عداوت جانوران درنده ، و خشم ايشان مر تو را از طوايف ديگر كه مطيع تو نيستند بيشتر است .\r\nپس اگر نيك تأمّل كنى در حال جمعى كه يارىدهندگان و خويشان تواند درمىيابى كه ايشان جمعىاند كه كار تو را مىكنند براى مزد ، و همگى مايلند كه كار را كمتر كنند و مزد را بيشتر بگيرند ، و چون نظر نمائى به مخصوصان و خويشان بسيار نزديك خود ، گروهى را مىيابى كه تو جميع مشقّت و زحمت و كار و كسب خود را براى ايشان بر خود گذاشته ، و نسبت به ايشان به منزلهء غلامى شده‌اى كه آنچه كسب كند قدرى مقرّر به آقاى خود دهد ، و با اين حال هيچ‌يك از ايشان از تو راضى نيستند ، هرچند جميع مال خود را بر ايشان قسمت كنى ، و اگر مقرّرى ايشان را از ايشان بازگيرى ، البتّه با تو دشمن خواهند شد ، پس معلوم شد كه بىكس و تنهائى ، و بىمال و اسبابى .\r\nامّا من كه صاحب اهل و مال و برادران و دوستانم مرا نمىخورند ، و براى خوردن مرا نمىخواهند ، و من دوست ايشانم و ايشان دوست منند ، و هرگز دوستى ميان من و ايشان بر طرف نمىشود ، و ايشان ناصح و خيرخواه منند ، و من\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nناصح و خيرخواه ايشانم ، و نفاق در ميان من و ايشان نيست ، به من راست مىگويند ، و من به ايشان راست مىگويم ، و دروغ در ميان ما نمىباشد ، يارى يكديگر مىكنيم ، و دشمنى در ميان ما نيست ، و در بلاها يكديگر را فرونمىگذاريم ، طلب مىنمايد خير و خوبى را اگر من با ايشان طلب نمايم .\r\nخوف ندارند كه من بر ايشان غلبه كنم ، و خير ايشان را از ايشان بازگيرم ، و به تنهائى متصرّف شوم ، بلكه آن خير به همه مىرسد بىآنكه از ديگرى كم شود ، و آن خير و سعادت اخروى است ، و به اين سبب در ميان ما و ايشان فسادى و نزاعى و حسدى نيست ، ايشان براى من كار مىكنند ، و من براى ايشان كار مىكنم ، به سبب اخوّت و برادرى ايمانى كه هرگز بر طرف شدن ندارد ، و اين يارى از ميان ما هرگز زايل نمىشود ، و اگر من گمراه شوم هدايتم مىكنند ، و اگر نابينا شوم ديدهء مرا نور مىبخشند ، و اگر دشمنى قصد من كند حصار منند ، و اگر تيرى به سوى من آيد سپر من مىشوند ، و يارىدهندگان منند اگر از دشمنى ترسم ، من و ايشان در فكر خانه و مسكن نيستيم ، و خواهش آن را از دل بدر كرده‌ايم ، و ذخيره‌ها و اسباب دنيا را ترك كرده‌ايم ، و براى اهل دنيا گذاشته‌ايم ، پس در كثرت مال با كسى نزاع نمىكنيم ، و بر يكديگر ظلم نمىكنيم ، و دشمنى و حسد و عداوت كه لازم دنياست از ميان ما برخاسته است .\r\nپس اين جماعتند اى پادشاه اهل و برادران و خويشان و دوستان من ، كه دوست مىداريم ايشان را ، و از ديگران قطع كرده‌ام و با ايشان پيوند كرده‌ام ، و ترك كرده‌ام جماعتى را كه به چشم جادو رسيده به ايشان نظر مىكردم ، و چون ايشان را شناختم سلامتى جستم در ترك ايشان ، اى پادشاه اين است حقيقت دنيائى كه خبر دادم تو را ، و اين است حسب و نسب دنيا ، و عاقبتش آن است كه شنيدى ، چون دنيا را به اين اوصاف شناختم ترك آن كردم ، و شناختم امر اصيل باقى را كه\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nآخرت است ، و آن را اختيار كردم ، اگر بخواهى تعريف كنم براى تو آنچه را دانسته‌ام از اوصاف آخرت كه امر باقى است پس مهيّاى شنيدن باش تا بشنوى غير آنچه شنيده باشى .\r\nپس اين سخنان پادشاه را هيچ فايده نبخشيد ، و گفت : دروغ مىگوئى و چيزى نيافته‌اى ، و به غير تعب و رنج و مشقّت بهره‌اى نبرده‌اى ، بيرون رو در مملكت من مباش كه تو خود فاسدى ، و ديگران را نيز فاسد مىكنى ، و متولّد شد در اين ايام از پادشاه ، بعد از آنكه نااميد شده بود از فرزند نرينه ، پسرى كه نديده بودند اهل روزگار مثل و مانند او در حسن و جمال ، و چندان از حصول آن فرزند شاد شد كه نزديك بود از غايت سرور هلاك شود ، و گمان كرد بتهائى كه به عبادت آنها مشغول بود آن فرزند را به او بخشيده‌اند ، پس جميع خزاين خود را بر بتخانه‌ها قسمت نمود ، و امر كرد مردم را به عيش و شادى يك سال ، و آن پسر را يوذاسف نام نهاد .\r\nو جمع كرد دانشمندان و منجّمان را براى ملاحظهء طالع مولود او ، و بعد از تأمّل و ملاحظه عرض كردند : از طالع اين فرزند چنين ظاهر مىشود كه از شرف و منزلت به مرتبه‌اى رسد كه هيچ‌كس به آن مرتبه نرسيده باشد در زمين هند ، و همگى منجّمان بر اين سخن اتّفاق كردند ، الّا يكى از منجّمان كه گفت : گمان من اين است اين شرف و بزرگى كه در طالع اوست نيست مگر بزرگى و شرف آخرت ، و گمان مىبرم كه پيشواى اهل دين و عبّاد بوده باشد ، و در مراتب اخروى صاحب درجات عاليه شود ؛ زيرا اين شرافتى كه در طالع او مىبينم به شرافتهاى دنيا نمىماند .\r\nپس پادشاه از اين سخن بسيار محزون شد كه نزديك بود كه شادى او به حصول آن فرزند به اندوه مبدّل گردد ، و منجّمى كه اين سخن از او صادر شد نزد پادشاه از جميع منجّمان راستگوتر و داناتر بود ، پس امر كرد شهرى را براى آن پسر خالى كردند ، و جمعى را كه اعتماد بر ايشان داشت از دايگان و خدمتكاران براى او مقرّر\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nفرمود ، و سفارش نمود به ايشان كه در ميان خود سخن مرگ و آخرت و اندوه و مرض و فنا و زوال مذكور نسازند ، تا آنكه زبان ايشان به ترك اين سخنان معتاد شود ، و اين معانى از خاطر ايشان محو گردد ، و امر كرد ايشان را كه چون آن پسر به حدّ تميز رسد از اين باب سخنان نزد او نگويند كه مبادا در دل او تأثير كند ، و به امور دين و عبادت راغب گردد ، و مبالغهء تمام در اجتناب از اين قسم سخنان به خدمتكاران نمود ، تا به حدّى كه هريك را به ديگرى جاسوس و نگهبان كرد ، و در آن هنگام خشم پادشاه بر اهل دين و عبادت زياده گرديد از ترس آنكه مبادا پسر او را به جانب خود راغب گردانند .\r\nو آن پادشاه را وزيرى بود كه جميع تدابير سلطنت را متحمّل گرديده بود ، و با او خيانت نمىكرد ، و بر خيرخواهى او هيچ‌چيز اختيار نمىنمود ، و در هيچ امرى از امور او سستى و تكاهل نمىورزيد ، و هيچ كارى از كارهاى او را ضايع و مهمل نمىگذاشت ، و با اين حال مرد لطيف الطبع خوش‌زبانى بود ، و به خير و خوبى معروف ، و همگى رعيّت از او خشنود بودند ، و او را دوست مىداشتند ، و ليكن مقرّبان پادشاه حسد او را مىبردند ، و بر او تفوّق مىطلبيدند ، و قرب و منزلت او نزد پادشاه بر طبع ايشان گران بود .\r\nروزى از روزها پادشاه به عزم شكار بيرون رفت ، و آن وزير در خدمت او بود ، پس وزير در ميان درّه‌اى به مردى رسيد كه زمين‌گير شده ، و در پاى درختى افتاده بود ، و ياراى حركت نداشت ، وزير از حال او سؤال نمود ، گفت : جانوران درنده مرا ضرر رسانيده‌اند ، و به اين حال افكنده‌اند ، وزير بر او رقّت كرد ، آن مرد گفت :\r\nاى وزير مرا با خود دار و محافظت نماى ؛ زيرا از من نفع عظيم خواهى يافت ، وزير گفت كه : من تو را محافظت مىكنم هرچند امّيد نفعى از تو نباشد ، و ليكن بگو چه منفعت از تو متصوّر است كه مرا به آن وعده مىكنى ، آيا كارى مىكنى يا عملى\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nدارى ؟ آن مرد گفت : من رخنهء سخن را مىبندم كه از آن فسادى بر صاحبش مترتّب نشود .\r\nپس وزير به سخن او اعتنائى ننمود ، و امر فرمود او را به خانه بردند ، و معالجه نمودند ، تا آنكه بعد از زمانى امراء پادشاه شروع در حيله كردند براى دفع وزير ، و تدبيرها انديشيدند تا اينكه رأى همگى بر اين قرار گرفت كه در پنهانى يكى از ايشان به پادشاه گفت : اين وزير طمع دارد در ملك تو كه بعد از تو پادشاه شود ، و پيوسته احسان و نيكى به مردم مىكند ، و تهيّهء اين مطلب را درست مىكند ، و اگر خواهى كه صدق اين مقال بر تو ظاهر گردد به وزير بگو كه مرا اين اراده سانح شده است كه ترك پادشاهى كنم و به اهل عبادت بپيوندم ، پس هرگاه اين سخن را با وزير مىگوئى و از شادى و سرور به اين اراده راستى سخن من بر تو ظاهر مىشود ، و اين تدبير را براى اين كردند كه رقّت قلب او را مىدانستند در هنگام ذكر فناى دنيا و مرگ ، و مىدانستند كه اهل دين و عبادت را تواضع بسيار مىكند ، و محبّت بسيار به ايشان دارد ، پس چنين گمانى بردند كه از اين راه به وزير ظفر مىيابند ، پادشاه گفت : اگر من از وزير چنين حالى مشاهده كنم ، ديگر با او سخن نگويم ، و جزم كنم به راستى سخن تو .\r\nپس وزير به خدمت پادشاه آمد ، پادشاه گفت : تو مىدانستى كه چه مقدار حرص داشتم بر جمع دنيا و طلب ملك و پادشاهى ، در اين وقت ياد كردم ايّام گذشتهء خود را ، و هيچ نفعى از آن با خود نمىيابم ، و مىدانم آينده نيز مثل گذشته خواهد بود ، و عن‌قريب همگى زايل خواهد شد ، و در دست من چيزى نخواهد ماند ، و اكنون اراده دارم كه از براى آخرت سعى تمام نمايم ، مثل آن سعى كه براى تحصيل دنيا مىكردم ، و مىخواهم با اهل عبادت ملحق شوم ، و پادشاهى را به اهلش واگذارم ، اى وزير رأى تو در اين باب چيست ؟ پس وزير از استماع اين\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nسخنان رقّت عظيم كرد ، و گفت : اى پادشاه آنچه باقى است و زوال ندارد اگر چه به دشوارى به دست آيد سزاوار است طلب كردن ، و هرچه فانى است اگر چه آسان به آسانى به دست آيد سزاوارتر است به ترك كردن ، اى پادشاه نيكورأيى ديده‌اى ، و امّيدوارم كه حق‌تعالى براى تو شرف دنيا و آخرت را جمع كند .\r\nپس اين سخن بسيار گران آمد بر پادشاه ، و كينهء او را در دل گرفت امّا اظهار نكرد ، و ليكن وزير آثار گرانى طبع و انحراف مزاج از چهرهء پادشاه استنباط نمود ، و به خانهء خود غمگين بازگشت ، و ندانست كه سبب اين واقعه چه بود ، و كى اين مكر را براى او ساخته بود ، و فكرش به چارهء اين كار نمىرسيد ، پس تمام شب از دل‌گيرى و تفكّر خوابش نبرد ، پس به يادش آمد سخن آن مرد كه مىگفت : من شكاف سخن را مىبندم ، او را طلب نمود و گفت : تو مىگفتى من رخنهء سخن را سد مىكنم ، آن مرد گفت : مگر به اين‌گونه چيزى محتاج شده‌اى ؟ وزير گفت : بلى خبر مىدهم تو را كه من مصاحب اين پادشاه بودم پيش از پادشاهى و در زمان سلطنت و فرمان‌روائى ، و در اين مدّت دل‌گيرى از من بهم نرسانيد ؛ زيرا مىدانست كه من خيرخواه و مشفق اويم ، و در همهء امور خير او را بر خير خود اختيار مىكنم ، و ليكن اين روز او را از خود بسيار منحرف يافتم ، و گمان ندارم بعد از اين با من بر سر شفقت آيد ، آن مرد گفت : براى اين امر هيچ سببى و علّتى گمان مىبرى ؟ گفت :\r\nبلى ديشب مرا طلبيد ، و آنچه گذشته بود نقل كرد .\r\nآن مرد گفت : اكنون رخنهء سخن را دانستم ، و آن رخنه را سد مىكنم كه فسادى از آن حاصل نشود انشاء اللّه ، بدان اى وزير كه پادشاه گمان برده است كه مىخواهى پادشاه دست از سلطنت بردارد و تو پادشاهى را بعد از او متصرّف شوى ، چاره‌اش آن است كه چون صبح شود جامه‌ها و زينتهاى خود را بيندازى ، و كهنه‌ترين لباس عبادت‌كنندگان را بپوشى ، و موى سر خود را بتراشى ، و به اين حال\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nبه در خانهء پادشاه روى ، پادشاه تو را خواهد طلبيد ، و از علّت اين فعل از تو مىپرسد ، جواب بگو همان چيزى است كه ديروز مرا به آن مىخواندى ، و سزاوار نيست كسى چيزى را براى دوست و مصاحب خود بپسندد ، و خود با آن موافقت ننمايد ، و بر مشقّت آن امر صبر نكند ، گمان من آن است كه آنچه ديروز به او دعوت نمودى محض خير و صلاح است ، و بهتر است از اين حالى كه داريم ، اى پادشاه من مهيّا شده‌ام هروقت اراده مىفرمائى برخيز كه متوجّه آن كار شويم .\r\nپس وزير به فرمودهء آن مرد عمل نمود ، و به‌سبب آن از دل پادشاه بدر رفت آنچه به او گمان برده بود ، پس پادشاه امر فرمود كه جميع عبّاد را از بلاد او بيرون كنند ، و وعيد كشتن نمود ايشان را ، و همگى گريختند و مخفى شدند .\r\nپس پادشاه روزى به عزم شكار بيرون رفت ، چشمش بر دو شخص افتاد از دور ، امر به احضار ايشان فرمود ، چون بياوردند ايشان را دو عابد بودند ، به ايشان گفت :\r\nچرا از بلاد من بيرون نرفته‌ايد ؟ گفتند : رسولان تو امر تو را به ما رسانيدند ، و اينك ما عزم بيرون رفتن داريم ، پادشاه گفت : چرا پياده مىرويد ؟ ايشان گفتند : ما مردم ضعيفيم و چهارپا و توشه نداريم ، و به اين سبب دير از ملك تو بيرون رفته‌ايم ، پادشاه گفت : كسى كه از مرگ مىترسد چنين شتاب مىكند در بيرون رفتن بىتوشه و مركب ، ايشان گفتند : از مرگ نمىترسيم بلكه سرور و روشنى چشم ما در مرگ است ، پادشاه گفت : چگونه از مرگ نمىترسيد و حال آنكه خود مىگوئيد :\r\nرسولان تو آمدند ، و وعدهء كشتن به ما دادند ، و ما اينك در عزم بيرون رفتيم ، همين است گريختن از مرگ ، ايشان گفتند : گريختن ما از مرگ نه از ترس مرگ است ، گمان مبر كه ما از تو مىترسيم ، و ليكن از آن مىگريزيم كه مبادا خود به دست خود خود را به كشتن دهيم ، و نزد خدا معاقب گرديم .\r\nپس پادشاه در غضب شد و فرمود : آن دو عابد را به آتش سوختند ، و امر كرد به\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nگرفتن عابدان و اهل دين در مملكت خود ، و فرمود : هركجا ايشان را بيابند به آتش بسوزانند ، پس رئيسان بت‌پرستان همگى همّت خود را مصروف كردند بر طلب عبّاد و زهّاد ، و جمعى كثير از ايشان را به آتش سوختند ، و به اين سبب شايع شد در مملكت هند كه مردگان خود را به آتش بسوزانند ، و تا امروز باقى مانده است اين سنّت در ميان ايشان ، و در جميع ممالك هند قليلى از عبّاد اهل دين ماندند كه نخواستند از آن بلاد بيرون روند ، و غايب و مختفى شدند كه شايد قليلى از مردم را كه قابل دانند هدايت نمايند .\r\nپس بزرگ شد پسر پادشاه و نشو و نما كرد با نهايت قوّت و قدرت و حسن و جمال و عقل و علم و كمال ، و ليكن هيچ‌چيز از آداب به او تعليم ننموده بودند ، مگر چيزى چند كه پادشاهان به آن محتاج مىباشند از آداب ملوك ، و ذكر مرگ و زوال و فنا و نيستى نزد او مذكور نساخته بودند ، و حق‌تعالى به آن پسر از دانش و دريافت و حفظ مرتبه‌اى كرامت فرموده بود ، كه عقلها در آن حيران بود ، و مردم از آن تعجّب مىنمودند ، و پدر او نمىدانست كه از اين حالت و مرتبهء پسر خوشحال باشد يا آزرده ؛ زيرا مىترسيد كه اين فهم و قابليّت باعث حصول آن امرى شود كه منجّم دانا در شأن او خبر داده بود .\r\nپس چون پسر به فراست دريافت كه او را در آن شهر محبوس كرده‌اند ، و از بيرون رفتن او مضايقه مىكنند ، و از گفت و شنيد مردم بىگانه او را منع مىنمايند ، و پاسبانان بحر است و حفظ او قيام نموده‌اند ، شكّى در خاطر او بهم رسيد ، و در سبب آن حيران ماند و ساكت شد ، و در خاطر خود گفت كه : اين جماعت صلاح مرا بهتر مىدانند ، و چون سنّ و تجربه‌اش زياده شد ، و عملش افزون‌تر شد ، با خود انديشه كرد كه اين جماعت را بر من فضيلتى در عقل و دانائى نيست ، و مرا در امور تقليد ايشان سزاوار نيست ، پس اراده كرد كه چون پدرش به نزد او آيد امر را از\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nاو بپرسد باز انديشه كرد كه البتّه اين امر از جانب پدر من است ، و او مرا بر اين سر مطلع نخواهد كرد ، پس بايد از كسى معلوم كنم كه امّيد استكشاف اين امر از او داشته باشم ، و در خدمت او مردى بود كه از ساير خدمت‌كاران مهربانتر بود نسبت به او ، و پسر پادشاه به او انس زياده از ديگران داشت ، و امّيد داشت كه اين خبر از او معلوم كند .\r\nپس ملاطفت و مهربانى را نسبت به او زياده كرد ، و شبى از شبها با نهايت هموارى و ملايمت با او آغاز سخن گفتن كرد ، و گفت : تو مرا به منزلهء پدرى ، و مخصوص‌ترين مردمى به من ، و بعد از آن سخن را گاه از روى تطميع و گاه از تهديد مىگفت ، تا آنكه گفت : گمان من آن است كه پادشاهى بعد از پدر به من تعلّق خواهد داشت ، و در آن حال تو نزد من يكى از دو حال خواهى داشت ، يا منزلت و قرب تو نزد من از همه كس بيشتر خواهد بود ، يا بدحال‌ترين مردم خواهى بود نزد من ، آن مرد گفت : بچه سبب من خوف اين داشته باشم كه بدترين مردم باشم نزد تو ؟ گفت : اگر چيزى از تو بپرسم و حقيقت آن را به من نگوئى ، و از ديگران معلوم من شود ، به بدترين عقابها كه بر آن قادر باشم از تو انتقام بكشم ، آن مرد آثار صدق از فحاوى كلام پسر پادشاه استنباط نمود ، و يافت كه وفا به وعدهء خود خواهد نمود ، پس حقيقت حال را تمام از گفتهء منجّمان ، و سبب منع كردن پدر او را از بيرون رفتن و از مردم بيگانه نزد او آمدن عرض نمود ، پسر پادشاه او را شكر فرمود و تحسين نمود ، و اين سر را اخفا كرد .\r\nتا روزى كه پدر نزد او آمد ، گفت : اى پدر اگر چه من كودكم ، امّا به تحقيق مىدانم و مىبينم خود را و اختلاف احوال خود را ، و مىدانم پيوسته در اينجا نخواهم ماند ، و تو نيز بر اين منوال پايدار نخواهى ماند ، زود باشد كه روزگار تو را از خود بگرداند ، پس اگر مراد تو اين است كه امر فنا و زوال و نيستى را از من مخفى\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nدارى ، اين امر بر من پوشيده نيست ، و اگر حبس كرده‌اى مرا از بيرون رفتن و مانع شده‌اى مرا از آميزش مردم كه تا مشتاق نشود نفس من به غير اين حالت كه دارم ، پس بدان كه نفس من بىقرار است از شوق آن چيزى كه ميان من و او حايل شده‌اى به حدّى كه هيچ خيالى ديگر به غير آن ندارم ، و دل من به هيچ امر ديگر الفت نمىگيرد ، اى پدر مرا از اين زندان خلاصى ده ، و بگو كه در بيرون رفتن من چه مفسده‌اى دانسته‌اى تا از آن احتراز نمايم ، و رضاى تو را بر همه چيز اختيار نمايم .\r\nچون پادشاه از پسر اين سخنان را استماع نمود ، دانست كه او از حقيقت احوال آگاه شده است ، و حبس و منع او موجب زيادتى حرص و خواهش او بر خلاصى مىشود ، پادشاه گفت : اى پسر مطلب من از منع كردن تو اين بود كه آزارى به تو نرسد ، و چيزى كه مكروه طبع تو باشد به نظر تو درنيايد ، و نبينى مگر چيزى را كه موافق طبع تو باشد ، و نشنوى مگر چيزى را كه باعث سرور و خوشحالى تو شود ، و هرگاه خواهش تو در غير اين است من هيچ‌چيز را بر رضاى تو اختيار نمىكنم .\r\nپس امر كرد پادشاه كه پسر را سوار كنند با نهايت زينت ، و دور كنند از راه او هر امر ناخوشى و قبيحى را ، و در تمام راه براى او اسباب لعب و طرب را از دف و نىّ و غير آنها مهيّا كنند ، پس چنين كردند و او سوار شد ، و بعد از آن بسيار سوار مىشد ، روزى كه موكّلان از او غافل شدند ، و بر راهى عبور نمود ، دو كس را ديد از گدايان كه يكى از آنها بدنش ورم كرده ، و رنگش زرد شده بود ، و آب و رنگش رفته بود ، و منظرش بسيار قبيح شده بود ، و ديگرى نابينا بود ، و كسى دست او را گرفته به راه مىبرد .\r\nچون پسر پادشاه ايشان را ديد بر خود بلرزيد ، و از حال ايشان پرسيد ، گفتند كه :\r\nصاحب ورم دردى در اندرون دارد كه اين حالت در او ظاهر شده است ، و آن ديگر آفتى به ديده‌هاى او رسيده است و نورش بر طرف شده است ، پرسيد آيا اين كوفتها\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nو علّت در ميان مردم بسيار مىباشد ؟ گفتند : بلى ، گفت : آيا كسى هست كه از اين بلاها ايمن باشد ؟ گفتند : نه .\r\nپس در آن روز غمگين و محزون و گريان به خانه بازآمد ، و بزرگى خود و پادشاهى پدرش در نظر او بسيار سهل شده بود ، و چند روز در اين حال و انديشه بود ، بعد از چند روز ديگر كه سوار شد در اثناى راه مرد پيرى را ديد كه از پيرى منحنى شده بود ، و هيأتش متغيّر گرديده ، موهايش سفيد شده بود ، و رنگش سياه شده بود ، و پوستهاى بدنش درهم كشيده شده بود ، و گامها را كوتاه مىگذاشت از ضعف پيرى ، از ديدن او بسيار متعجّب شد ، و از حال او پرسيد ، گفتند : اين حالت پيرى است ، گفت : در چند وقت آدمى به اين مرتبه مىرسد ؟ گفتند : در صد سال يا مثل آن ، پرسيد بعد از اين ديگر چه حال مىباشد ؟ گفتند : مرگ است ، گفت :\r\nآدمى آنچه از عمر خواهد براى او ميسّر نيست ؟ گفتند : نه بلكه در اندك وقتى به اين حال مىشود كه مىبينى .\r\nپس پسر پادشاه گفت : ماه سى روز است ، و سال دوازده ماه است ، و انقضاى عمر صد سال است ، پس چه زود تمام مىكند روز ماه را ، و چه زود به آخر مىرساند ماه سال را ، و چه به سرعت فانى مىگرداند سال عمر را ، پس به خانه بازگرديد ، و اين سخن را مكرّر مىگفت ، و در تمام شب خواب نكرد ، و او دل‌زنده و پاك و عقل مستقيمى داشت كه به فكر امرى كه مىافتاد غافل نمىشد و فراموش نمىكرد ، پس به اين سبب حزن و اندوه بر او غالب شد ، و دل بر ترك دنيا و خواهشهاى دنيا گذاشت ، و با آن حال با پدر خود مدارا مىكرد ، و حال خود را از او مخفى مىداشت ، و ليكن هركه سخنى مىگفت گوش مىداد شايد سخنى بشنود كه موجب هدايت او گردد .\r\nپس روزى خلوت كرد با آن شخصى كه راز خود را از او پرسيده بود ، از او پرسيد\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nآيا كسى را مىشناسى كه حال او غير حال ما باشد ، و طريقهء ديگر غير طريقهء ما داشته باشد ، آن مرد گفت : بلى جماعتى بودند كه ايشان را عبّاد مىگفتند ، و ترك دنيا كرده بودند ، و طلب آخرت مىكردند ، و ايشان را سخنان و علمها بود كه ديگران آشناى آنها نبودند ، و ليكن با ايشان عناد ورزيدند و دشمنى كردند ، و ايشان را به آتش سوختند ، و پادشاه همگى ايشان را از ملك بيرون كرد ، و معلوم نيست كه كسى از ايشان در بلاد ما ظاهر باشد ؛ زيرا از ترس پادشاه خود را پنهان كرده‌اند ، و انتظار فرج مىكشند كه تا چون به عنايت الهى امر دين رواج گيرد ظاهر شوند ، و خلق را هدايت نمايند ، و پيوسته دوستان خدا در زمان دولتهاى باطل چنين بوده‌اند ، و سنّت و طريقهء ايشان همين بوده است .\r\nپس پسر پادشاه دلش بسيار تنگ شد براى اين خبر ، و حزن و اندوه او به طول كشيد ، و مانند كسى بود كه چيزى گم كرده باشد كه بدون آن چيز چاره‌اى نداشته باشد ، و در تفحّص آن باشد ، و آوازهء عقل و علم و كمال و تفكّر و تدبّر و فهم و زهد و ترك دنياى آن پسر در اطراف عالم منتشر شد ، و اين خبر به مردى رسيد از اهل دين و عبادت كه او را بلوهر مىگفتند در زمين سرانديب ، و آن مردى بود عابد و حكيم و دانا ، پس به دريا نشست و به جانب سولابط آمد ، و قصد در خانهء پسر پادشاه كرد ، و لباس اهل عبادت را از خود انداخت ، و در زىّ تجّار برآمد ، و آمد و شد مىكرد به در خانهء پسر پادشاه ، تا آنكه شناخت جماعتى را كه دوست و ياران پسر پادشاه بودند ، و نزد او تردّد داشتند .\r\nپس چون بر حكيم ظاهر شد كه آن مرد كه صاحب سرّ پادشاه بود تقرّبش نزد او زياده از ديگران است ، سعى در آشنائى او نمود ، و در خلوت به او گفت : من مردىام از سوداگران سرانديب ، و چند روز است به اين ولايت آمده‌ام ، و متاعى دارم بسيار گران‌بها و بسيار نفيس ، و صاحب قدر و محلّ اعتمادى مىخواستم كه\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nآن را به او اظهار كنم ، و تو را براى اظهار اين معنى پسنديدم ، و متاع من بهتر است از گوگرد احمر كه اكسير است ، و كور را بينا مىكند ، و كر را شنوا مىگرداند ، و دواى همهء دردهاست ، و از ضعف آدمى را به قوّت مىآورد ، و از ديوانگى حفظ مىكند ، و بر دشمن يارى مىدهد ، و كسى را سزاوارتر نديدم به اين متاع از اين جوان كه پسر پادشاه است ، اگر مصلحت دانى وصف اين متاع را نزد او ذكر كن ، اگر متاع من به كار او آيد مرا به نزد او ببر تا به او بنمايم كه اگر او متاع مرا بيند قدرش را خواهد دانست .\r\nآن مرد به حكيم گفت : تو سخنى مىگوئى كه ما هرگز از كسى اين نوع سخن نشنيده‌ايم ، و نيكو و عاقل مىنمائى ، و ليكن مثل ما تا حقيقت چيزى را نداند نقل نمىكند ، و تو متاع خود را به من بنما اگر قابل عرض دانم به خدمت پسر پادشاه عرض نمايم ، حكيم گفت : من مردى هستم طبيب و در ديدهء تو ضعفى مشاهده مىكنم ، مىترسم كه اگر به متاع من نظر نمائى ديدهء تو تاب ديدن آن نياورد و ضايع شود ، و ليكن پسر پادشاه ديده‌اش صحيح است و جوان است ، و بر ديده او اين خوف ندارم نظرى بكند به متاع من ، اگر او را خوش آيد در قيمت با او مضايقه نمىكنم ، و اگر نخواهد نقصانى و تعبى براى او نخواهد بود ، و اين متاع عظيمى است حيف است پسر پادشاه را محروم گردانى ، و اين خبر را به او نرسانى .\r\nپس آن مرد به نزد پسر پادشاه رفت ، و خبر بلوهر را عرض كرد ، پسر پادشاه در دلش افتاد همان مطلب را كه دارد از بلوهر حاصل مىشود ، گفت : چون شب شود البتّه آن مرد تاجر را در پنهانى نزد من بياور كه اين‌چنين امر عظيم را سهل نمىتوان شمرد ، پس آن مرد امر كرد بلوهر را كه مهيّا شو براى ملاقات پسر پادشاه ، بلوهر با خود برداشت سبدى را كه كتابهاى خود را در آن گذاشته بود ، و گفت : متاع‌هاى من در اين سبد است ، پس او را برد به خدمت پسر پادشاه ، و چون داخل شد سلام\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nكرد ، و پسر پادشاه در نهايت تعظيم و تكريم سلام او را جواب گفت ، و آن مرد بيرون رفت ، و حكيم به خلوت در خدمت پسر پادشاه نشست ، و گفت : اى پسر پادشاه مرا زياده از غلامان و بزرگان اهل بلادت تحيّت فرمودى ، پسر پادشاه گفت :\r\nتو را براى اين تعظيم كردم كه امّيدوارى عظيم از شما دارم .\r\nحكيم گفت : اگر تو اين‌گونه با من سلوك كردى ، پس بدان پادشاهى بود در بعضى از آفاق زمين به خير و خوبى معروف بودى ، روزى با لشكر خود به راهى مىرفت ، در عرض راه دو كس را ديد كه جامه‌هاى كهنه پوشيده بودند ، و اثر فقر و درويشى بر ايشان ظاهر بود ، چون نظرش بر ايشان افتاد از مركب فرود آمد ، و ايشان را تحيّت فرمود ، و با ايشان مصافحه كرد ، و چون وزرا اين حال را مشاهده نمودند بسيار غمگين شدند ، و به نزد برادر پادشاه آمدند ، چون بسيار جرأت داشت در خدمت پادشاه در سخن گفتن ، و گفتند كه : امروز پادشاه خود را خوار و خفيف كرد ، و اهل مملكت خود را رسوا كرد خود را از مركب انداخت براى دو مرد پست بىقدر ، سزاوار آن است كه او را ملامت نمائى بر اين عمل كه ديگر چنين كارى نكند ، برادر پادشاه به گفتهء وزرا عمل نمود پادشاه را ملامت كرد .\r\nپادشاه در جواب سخنى گفت كه او را معلوم نشد كه به سمع رضا شنيد يا از سخن او رنجيد و برادر به خانهء خود بازگشت ، تا چند روز بر اين گذشت ، پس پادشاه امر كرد منادى خود را كه او را منادى مرگ مىگفتند تا نداى مرگ در خانهء برادر دهد ، و طريقهء آن پادشاه آن بود كه هركه را ارادهء كشتن او داشتند چنين مىكردند ، پس از اين ندا نوحه و شيون در خانهء برادر پادشاه بلند شد ، و او جامهء مرگ پوشيد به در خانه پادشاه آمد و مىگريست ، و موى ريش خود را مىكند .\r\nچون پادشاه مطّلع شد او را طلب نمود ، چون حاضر شد بر زمين افتاد و فرياد واويلاه و وا مصيبتاه برآورد ، و دو دست خود را بلند كرد به تضرّع و زارى ، پادشاه او\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nرا نزد خود خواند ، و گفت اى بىخرد جزع مىنمائى از منادى كه ندا كرده است بر در خانهء تو به امر مخلوقى كه خالق تو نيست و برادر توست ، و مىدانى گناهى نزد من ندارى كه مستوجب كشتن باشى ، با اين حال مرا ملامت مىكنى كه چرا بر زمين افتادم در هنگامى كه منادى پروردگار خود را ديدم ، و من داناترم از شما به گناهى كه نزد پروردگار خود دارم ، برو كه من دانستم كه وزراى من تو را برانگيخته‌اند و فريب داده‌اند ، زود باشد كه خطاى ايشان بر ايشان ظاهر گردد .\r\nپس امر كرد پادشاه كه چهار تابوت از چوب ساختند ، و امر فرمود دو تابوت را به طلا زينت كردند ، و دو تا را به قير اندودند ، پس دو تابوت قير را از طلا و ياقوت و زبرجد مملو ساختند ، و دو تابوت طلا را از مردار و خون و فضله پر كرد ، و سر هر دو را محكم بست ، پس جمع نمود وزرا و اشراف را كه گمان مىبرد ايشان او را بر اين عمل ملامت كرده‌اند ، تابوتها را بر ايشان عرض نمود ، و فرمود : اينها را قيمت كنيد ، ايشان گفتند : به‌حسب ظاهر حال و دريافت ما اين دو تابوت طلا قيمت دارند از زيادتى شرافت و خوبى ، و آن دو تابوت قير قيمت ندارد به‌سبب پستى و زبونى ، پادشاه گفت : اين حكم شما براى آن مرتبهء پستى است از عمل كه شما داريد ، و اشيا را به آن علم مىدانيد .\r\nپس امر فرمود كه تابوتهاى قير را گشودند ، به‌سبب جواهر بسيارى كه در آنها بود خانه روشن شد ، پس گفت : مثل اين دو تابوت مثل آن دو كسى است كه شما حقير و خوار شمرديد لباس ايشان را ، و ظاهر ايشان را سهل دانستيد ، و حال آنكه باطن ايشان پر بود از علم و حكمت و راستى و نيكوئى ، و ساير صفات كمال ، كه كمالات معنوى بسيار بهتر است از ياقوت و مرواريد و ساير جواهر .\r\nپس امر فرمود تابوتهاى طلا را گشودند ، اهل مجلس از كثافت و رذالت آنچه در اندرون آنها بود بر خود بلرزيدند ، و از گند و تعفّن آنها متأذّى شدند ، پادشاه گفت :\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاين دو تابوت مثل قومى است كه زينت يافته است ظاهر ايشان به جامه و لباس ، و باطن ايشان مملوّ است از انواع بديها از جهل و كورى و دروغ و ظلم و ساير اقسام شرارت كه بسى رسواتر و شنيع‌تر و بدنماتر است از اين مردارها ، پس همهء وزرا و اشراف گفتند : منظور شما را يافتيم ، و خطاى خود را فهميديم و پند گرفتيم اى پادشاه .\r\nبعد از آن بلوهر گفت : اين بود مثل تو اى پسر پادشاه در آن تحيّت و اكرامى كه مرا فرمودى ، پسر پادشاه تكيه زده بود ، چون اين سخنان را شنيد راست نشست ، و گفت : زياده كن مثل را براى من اى حكيم .\r\nبلوهر گفت : دهقان بيرون مىآورد تخم نيكوئى را براى كاشتن ، پس چون كفى از آن برگرفت و پاشيد ، بعضى از آن دانه‌ها بر كنار راه مىافتد ، و بعد از اندك زمانى مرغان آن را مىربايند ، و بعضى ديگر بر سنگى مىافتد كه اندك خاكى بر روى آن نشسته است ، پس سبز مىشود و به حركت مىآيد ، و چون ريشه‌اش به سنگ رسيد خشك و باطل مىگردد ، و بعضى از آن بر زمين پرخارى مىافتد كه چون مىرويد ، و خوشه مىكند و نزديك مىرسد به بار دادن ، خارها بر آن مىپيچد و آن را ضايع و باطل مىكند ، و آنچه از آن تخم بر زمينى افتاد كه پاك است هرچند اندكى باشد سالم مىماند و برومند مىگردد .\r\nاى پسر پادشاه دهقان حامل حكمت است ، و تخم مثل انواع سخنان حكمت است ، امّا آنچه افتاد بر كنار راه و مرغان آن را مىربايند مثل آن سخنى است كه بر گوش خورد و در دل اثر نكند ، و امّا آنچه بر سنگ افتاد و سنگ ريشه‌اش را خشك كرد مثل آن سخنى است كه كسى آن را بشنود و خوش آيد او را ، دل به او بدهد و دريابد و بفهمد آن را ، امّا ضبط آن ننمايد و مالك آن نشود ، و امّا آنچه روئيد و خار آن را باطل كرد ، مثل سخنى است كه شنونده آن را دريابد و ضبط نمايد ، و چون\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nهنگام آن شود كه به آن عمل نمايد خار و خاشاك شهوات و خواهشهاى نفسانى او را مانع گردد از عمل نمودن به آن حكمت ، آن حكمت را باطل نمايند ، و امّا آنچه سالم ماند به بار آمد ، مثل سخنى است كه عقل آن را دريابد و حافظه آن را ضبط نمايد ، و عزم نيكو آن را جارى ساخته به عمل آورد ، و اين در وقتى مىشود كه ريشه شهوات و خواهشها و صفات ذميمه را از دل بركنده باشد ، و مصفّا كرده باشد نفس خود را از بديها .\r\nيوذاسف گفت : اى حكيم من امّيد دارم آن تخم حكمتى كه در دل من كشتى از آن قسمى باشد كه نمو كند ، و سالم باشد ، و نفع دهد ، و آفت نداشته باشد ، پس مثلى براى دنيا و فريب خوردن اهل دنيا بيان فرما .\r\nبلوهر گفت : شنيده‌ام كه مردى را فيل مستى در قبا بود ، و از آن مىگريخت ، و فيل از پى او مىشتافت تا آنكه نزديك به او رسيد ، آن مرد مضطر شد و خود را در چاهى آويخت ، و دو شاخ در كنار آن چاه روئيده بود در آنجا چنگ زد ، و پاهاى او بر سر مارى چند واقع شد كه در ميان آن چاه سر برآورده بودند ، و چون به آن دو شاخ نظر كرد ديد دو موش بزرگ مشغولند به كندن ريشه‌هاى آن دو شاخ يكى سفيد و ديگرى سياه ، و چون نظر به زير پاى خود كرد ديد چهار افعى از سوراخهاى خود سر بيرون كرده‌اند ، و چون نظر به قعر چاه انداخت ديد اژدهائى دهان گشاده است كه چون در چاه افتد او را فروبرد ، چون سر بالا كرد ديد سر آن دو شاخ اندكى از عسل آلوده است ، پس مشغول شد به ليسيدن آن عسل ، و لذّت و شيرينى آن عسل او را غافل كرد از آن مارها كه نمىداند چه وقت او را خواهند گزيد ، و از فكر آن اژدها كه نمىداند حال او چون خواهد بود وقتى كه در كام او افتد .\r\nامّا آن چاه دنياست كه پر است از آفتها و بلاها و مصيبتها ، و آن دو شاخ عمر آدمى است ، و آن دو موش شب و روزند كه عمر آدمى را از بيخ مىكنند و فانى مىكنند ،\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nو آن چهار افعى اخلاط چهارگونه‌اند كه به منزلهء زهرهاى كشنده‌اند از سودا و صفرا و بلغم و خون ، كه نمىداند آدمى در چه وقت به هيجان مىآيند كه صاحب خود را هلاك كنند ، و آن اژدها مرگ است كه منتظر است ، و پيوسته در طلب آدمى است ، و آن عسل كه او فريفتهء آن شده بود و از همه چيز او را غافل كرده بود لذّتها و خواهشها و نعمتها و عيشهاى دنياست ، از لذّت خوردن و آشاميدن و بوئيدن و ديدن و شنيدن و لمس كردن .\r\nيوذاسف گفت : اين مثل بسيار عجب است ، و بسى مطابق است با احوال دنيا ، ديگر مثلى بفرما براى دنيا و اهل آنكه فريب آن را خورده‌اند ، و سهل و حقير مىشمارند در دنيا چيزى چند را كه به ايشان نفع مىبخشد .\r\nبلوهر گفت : نقل كرده‌اند مردى را سه رفيق بود كه آن مرد يكى از ايشان را برگزيده بود بر جميع مردم ، و براى خاطر او مرتكب سختيها و شدّتهاى بسيار مىشد ، و براى او خود را به مهلكه‌ها مىانداخت ، و شب و روز در كار او مشغول بود ، و رفيق دوّم در منزلت نزد او از اوّل پست‌تر بود ، امّا دوست مىداشت او را ، و ملاطفت مىفرمود به او ، و خدمت و اطاعت او مىنمود ، و هرگز از او غافل نبود ، امّا رفيق سيّم را جفا مىكرد ، و حقير مىشمرد ، و بر خاطرش گران بود ، و آن رفيق از ثروت و مال بهره‌اى نداشت مگر اندكى ، ناگاه آن مرد را واقعه‌اى رود داد كه محتاج به اعانت رفيقان شد ، و ميران غضب پادشاه دررسيدند كه او را به حضور پادشاه برند .\r\nآن مرد پناه برد به رفيق اوّل ، و گفت : مىدانى كه من تو را چگونه برگزيده بودم ، و همگى اوقات خود را صرف تو مىنمودم ، امروز روزى است كه مرا احتياج به تو افتاده است ، چه ممد از تو به من مىتواند رسيد ؟ رفيق گفت : من مصاحب تو نيستم ، و مرا مصاحبان ديگر هستند كه گرفتار ايشانم ، و امروز ايشان سزاوارترند به\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nمن از تو ، ليكن از تو نزد من دو جامه هست كه از آن منتفع نمىتوان شد ، شايد آن دو جامه را به تو دهم .\r\nپس آن مر پناه برد به رفيق دوّم ، و گفت : بر تو معلوم است مكرمت و ملاطفت من نسبت به تو ، و پيوسته مسرّت و شادى تو را طلب مىنمودم ، و امروز روز احتياج من است به تو نزد تو ، چه نفع هست براى من ؟ آن رفيق گفت : آن‌قدر به كار خود گرفتارم كه به تو نمىتوانم پرداخت ، خود فكرى از براى خود بكن ، و بدان كه آشنائى ميان من و تو بريده شد ، و الحال طريقهء من غير طريقهء توست ، شايد كه من گامى چند با تو رفاقت كنم كه نفعى از آن به تو عايد نگردد ، و بعد از آن برگردم و مشغول امرى چند شوم كه به آنها اهتمام بيش از تو دارم .\r\nپس پناه برد به رفيق سوّم كه به او جفا مىكرد ، و او را حقير مىشمرد ، و به او التفات نداشت در ايّام وسعت و راحت ، به او گفت كه : من بسى از تو شرمنده و منفعلم ، و ليكن احتياج و اضطرار مرا به سوى تو آورده است ، آيا در اين روز چه نفع به من مىرسانى ؟ گفت : همراهى و محافظت تو مىنمايم ، و از تو غافل نمىباشم ، پس بشارت باد تو را و چشمت روشن باد كه من مصاحبىام كه تو را فرونمىگذارم ، و دلگير مباش از تقصيراتى كه در باب احسان و ملاطفت من كرده‌اى ، به درستى كه آنچه از تو به من عايد شده است براى تو ضبط نموده‌ام ، بلكه به همين راضى نشده تجارت از براى تو كرده‌ام ، و نفعهاى بسيار بهم رسانيده‌ام ، اكنون چندين برابر آنچه به من داده‌اى از براى تو نزد من موجود است ، بشارت باد تو را كه امّيد دارم كه آنچه نزد من است از تو باعث رضاى پادشاه گردد از تو در اين روز ، و باعث خلاصى تو شود از اين بليّهء عظيم كه تو را پيش‌آمده است ، پس آن مرد چون احوال آن رفيقان را مشاهده نمود گفت : نمىدانم بر كدام يك از اين دو امر حسرت بيشتر خورم ، بر تقصيرى كه در باب رفيق نيك كرده‌ام ، يا به رنج و مشقّتى كه در كار رفيق بد برده‌ام ،\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nپس بلوهر گفت : رفيق اوّل مال است ، و رفيق دوّم اهل و فرزندان است ، و رفيق سوّم عمل صالح است .\r\nيوذاسف گفت : اين سخنى است حق و ظاهر ، پس مثلى ديگر بفرما براى دنيا كه فريب آن را خورده‌اند ، و دل بدان بسته‌اند .\r\nبلوهر گفت : شهرى بود كه عادت مردم آن شهر آن بود مرد غريبى را كه از احوال ايشان اطّلاع نداشت پيدا مىكردند ، و بر خود يك سال پادشاه و فرمان‌روا مىكردند ، و آن مرد چون بر احوال ايشان مطّلع نبود گمان مىبرد هميشه پادشاه ايشان خواهد بود ، چون يك سال مىگذشت او را از شهر خود عريان و دست خالى و بىچيز بدر مىكردند ، و به بلا و مشقّتى مبتلا مىشد كه هرگز به خاطرش خطور نكرده بود ، و پادشاهى در آن مدّت موجب و بال و اندوه و مصيبت او مىگردد ، پس اهل آن شهر در يك سال مرد غريبى را بر خود امير و پادشاه كردند .\r\nآن مرد به فراستى كه داشت ديد كه در ميان ايشان بىگانه و غريب است ، به اين سبب به ايشان انس نمىگرفت ، و طلب نمود مردى را كه از مردم شهر خودش بود ، و از احوال اهل آن شهر باخبر بود ، و در باب معاملهء خود با اهل آن شهر به او مصلحت كرد ، آن مرد گفت : بعد از يك سال تو را از اين شهر بيرون خواهند كرد ، و به فلان مكان خواهند فرستاد ، صلاح تو آن است كه آنچه مىتوانى و استطاعت دارى از اموال و اسباب خود در اين عرض سال بيرون فرستى به آن مكان كه تو را بعد از سال به آنجا خواهند فرستاد ، كه چون به آنجا روى اسباب عيش و رفاهيّت تو مهيّا باشد ، و هميشه در راحت و نعمت باشى ، پس پادشاه به فرمودهء آن شخص عمل نمود ، و چون سال بگذشت ، و او را از شهر بيرون كردند ، از اموال خود منتفع شد ، و به عيش و نعمت روزگار مىگذرانيد .\r\nپس بلوهر گفت : اى پسر پادشاه من امّيدوارم كه تو آن مردى باشى كه به غريبان\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nو بيگانگان انس نگيرى ، و به پادشاهى چند روزه فريب نخورى ، و من آن‌كس باشم كه براى دانستن صلاح خود طلب كرده باشى ، و من تو را راهنمائى مىكنم ، و احوال دنيا و اهل آن را به تو مىشناسانم ، و تو را مدد و اعانت مىكنم .\r\nيوذاسف گفت : راست گفتى اى حكيم ، به درستى كه من همان پادشاه غريبم ، و تو آن كسى كه من پيوسته در طلب او بودم ، پس وصف كن از براى من احوال آخرت را كه به جان خود سوگند مىخورم آنچه در باب دنيا گفتى محض صدق و واقع است ، و من نيز از احوال دنيا امرى چند مشاهده كرده‌ام كه دانسته‌ام زوال و فناى او را ، و ترك آن در خاطرم قرار گرفته ، و در نظرم بسيار حقير و بىقدر شده است .\r\nبلوهر گفت : اى پسر پادشاه ترك دنيا كليد درهاى سعادت آخرت است ، پس هركه طلب آخرت نمايد ، و درش را كه ترك دنياست بيابد ، به زودى پادشاهى آن نشأه را مىيابد ، و چگونه زهد نورزى در دنيا و حال آنكه حق‌تعالى عقلى چنين به تو كرامت كرده است ، و مىبينى كه دنيا هرچند بسيار باشد ، جمع كردن آن براى اين بدنهاى فانى است ، و بدن نه ثبات دارد و نه قوام ، و هيچ ضررى را از خود دفع نمىتواند كرد ، و گرمى آن را مىگدازد ، و برودت آن را منجمد مىسازد ، و بادهاى سموم آن را از هم مىپاشد ، و آب غرقش مىكند ، و آفتاب مىسوزاندش ، و هوا به تحليلش مىبرد ، و جانوران درنده او را مىدرند ، و مرغان آن را به منقار سوراخ مىكنند ، و به آهن بريده مىشود ، و به صدمه‌ها درهم مىشكند ، و قطع‌نظر از عوارض خارجى معجونى است مركّب از بيماريها و دردها و المها و مرض‌ها ، و در گرو اين بلاها و منتظر آنهاست ، و پيوسته از آنها ترسان است ، و سلامتى خود را به احتمال مىداند ، و ايضا به هفت آفت قرين است كه از آنها خلاصى ندارد هيچ بدنى ، يعنى گرسنگى و تشنگى و گرما و سرما و درد و ترس و مرگ ، و امّا آنچه\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nپرسيدى از امر آخرت امّيد دارم كه آنچه را اندك يا بى در اين دنيا بسيار يا بى در آخرت .\r\nيوذاسف گفت : گمان مىبرم آن جماعتى كه پدرم ايشان را به آتش سوزاند ، و از بلاد خود اخراج كرد اصحاب و ياران تو بودند ، و طريقهء تو را داشتند ؟ گفت : بلى ، يوذاسف گفت : شنيدم كه جميع مردم اتّفاق كرده بودند بر عداوت و مذمّت ايشان ؟ بلوهر گفت : چنين بود ، يوذاسف گفت : سبب چه بود اى حكيم ؟\r\nبلوهر گفت : امّا آنچه گفتى در بدگوئى مردم نسبت به ايشان ، چه توانند گفت در باب جماعتى كه راست گويند و دروغ نگويند ، و دانا باشند و جاهل نباشند ، و آزار ايشان به مردم نرسد ، و نماز بسيار كنند ، و خواب كم كنند ، و روزه گيرند و افطار كم كنند ، و به انواع بلاها مبتلا شوند و صبر نمايند ، و تفكّر نمايند در احوال دنيا و عبرت گيرند ، و دل به مال و اهل نبسته باشند ، و طمع در مال و اهل مردم نداشته باشند .\r\nيوذاسف گفت : چگونه اهل دنيا در عداوت ايشان متّفق شدند ؟ و حال آنكه در ميان خود كمال اختلاف و نزاع دارند .\r\nبلوهر گفت : مثل ايشان در اين باب مثل سگى چند است مختلف و رنگارنگ ، كه بر مردارى جمع شده باشند براى خوردن آن مردار ، و بر روى يكديگر فرياد مىكنند ، و بر يكديگر زنند ، و در اين هنگام مردى به نزديك ايشان رسد ، سگها همگى دست از نزاع برمىدارند و متّفق مىشوند ، و بر آن مرد حمله مىآورند ، و بر روى او مىجهند و فرياد مىكنند ، با آنكه آن شخص را با مردار ايشان كارى نيست ، و با ايشان منازعه‌اى در آن جيفه ندارد ، و ليكن چون آن مرد را غريب و بىگانه ديدند از او وحشت مىكنند ، و با يكديگر انس و الفت مىگيرند ، و با يكديگر اتّفاق مىكنند هرچند بيشتر در ميان خود نزاع و اختلاف داشتند .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nپس بلوهر گفت : آن مردار مثل متاع دنياست ، و آن سگهاى رنگارنگ مثل انواع اهل دنياست ، كه براى دنيا با يكديگر نزاع مىكنند ، و خون يكديگر را مىريزند ، و مالهاى خود را براى تحصيل اعتبارات آن صرف مىنمايند ، و آن شخص كه سگان بر او حمله مىآورند ، و او را به جيفهء ايشان كارى نيست مثل صاحب دينى است كه ترك دنيا كرده است ، و از دنيا به كنار رفته است ، و با ايشان در امر دنيا منازعه ندارد ، و دنيا را به ايشان گذاشته است ، و با اين حال اهل دنيا با او دشمنى مىكنند براى بيگانگى كه از ايشان دارد .\r\nاى پسر پادشاه اگر تعجّب مىكنى تعجّب كن از اهل دنيا كه جميع همّت ايشان مصروف است بر جمع دنيا و بسيارى آن ، و مفاخرت كردن به اعتبارات آن ، و غلبه جستن در آن ، و چون كسى را ديدند كه دنيا را در دست ايشان گذاشته است و از دنيا دورى كرده است با او منازعه و خشم و غضب بيشتر دارند از جماعتى كه با ايشان بر سر دنيا منازعه مىكنند ، پس چه حجّت باشد از اهل دنيا را در منازعهء آن جماعت ؟\r\nيوذاسف گفت : اى حكيم بر سر مطلب من آى ، و از آن‌گونه سخن بگو .\r\nبلوهر گفت : چون طبيب مهربان بيند كه بدن را اخلاط فاسده ضايع كرده است ، و خواهد كه تقويت بدن كند ، و آن را فربه گرداند ، اوّل مبادرت نمىكند به غذاهائى كه مورث قوّت و مولد گوشت و خون است ؛ زيرا كه مىداند كه با وجود اخلاط فاسده در بدن اين غذاهاى مقوّى باعث قوّت مرض و زيادتى فساد بدن مىشود ، و نفعى براى قوّت نمىبخشد ، بلكه اوّل او را امساك و پرهيز مىفرمايد و براى دفع اخلاط فاسده ، دواها براى او تدبير مىكند ، و چون اخلاط فاسده را از بدن او زايل كرد به او تجويز طعامهاى مقوّى مىكند ، و در اين هنگام مزّهء طعام را مىيابد و فربه و قوى مىشود ، و محتمّل بارهاى گران مىتواند شد به مشيّت الهى .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nيوذاسف گفت : اى حكيم مرا خبر ده از چگونگى خوراك خود .\r\nبلوهر گفت : حكما نقل كرده‌اند پادشاهى بود با ممالك وسيع و لشكر بسيار و مال بىشمار ، و براى زيادتى ملك و مال متوجّه جنگ و قتال شد با پادشاه ديگر ، و با جميع لشكر و اسباب و اسلحه و اموال و زنان و فرزندان به جانب ملك آن پادشاه روان شد ، و بعد از انعقاد معركهء قتال پادشاه مخالف بر او ظفر يافت ، و بسيارى از ايشان را كشتند ، و پادشاه با بقيّهء لشكر منهزم شدند ، و با زن و فرزندان مىگريخت ، تا چون شب درآمد در نيستانى كه در كنار نهرى بود با عيال خود پنهان شد ، و اسبان خود را رها كرد مبادا به آواز اسبان دشمن بر مكان ايشان مطّلع گردد ، و شب با نهايت خوف در نيستان به سر بردند ، و هر لحظه صداى سمّ اسبان دشمن به گوش ايشان مىرسيد ، و موجب زيادتى خوف ايشان مىشد .\r\nو چون صبح شد در آنجا محصور ماند ، و بيرون نمىتوانست آمد ؛ زيرا كه عبور از آن نهر ممكن نبود ، و از ترس دشمن به جانب صحرا بيرون نمىتوانست آمد ، پس او و عيالش در آنجاى تنگ ماندند با نهايت مشقّت از سرما و گرسنگى ، و طعامى و توشه‌اى با خود نداشتند ، و فرزندان خود او از سرما و گرسنگى مىگريستند ، و دو روز به اين حال ماندند ، تا آنكه يكى از فرزندان او از اين شدّت هلاك شد او را در آب انداختند ، و يك روز ديگر بر آن حال گذشت پادشاه به زن خود گفت : ما همه مشرف بر هلاك شده‌ايم ، اگر بعضى از ما بميرد و بعضى بماند بهتر است از اينكه همه بميريم ، مرا به خاطر رسيده كه يكى از اين طفلان را بكشيم ، و او را قوت خود و باقى اطفال كنيم تا آنكه خدا ما را از اين بليّه نجات بخشد ، و اگر اين امر را تأخير اندازيم طفلان ما لاغر مىشوند ، كه از گوشت ايشان سير نتوان شد ، و چندان ضعيف شويم كه اگر فرجى رو دهد از غايت ضعف طاقت حركت نداشته باشيم ، پس آن زن رأى پادشاه را پسنديد ، و يكى از فرزندان خود را\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nكشتند ، و گوشت او را خوردند .\r\nبلوهر گفت : اى پسر پادشاه چه گمان دارى در چنين حالى اين مرد مضطر آيا بسيار خواهد خورد از بابت گرسنه كه به طعام فراوان رسد يا اندكى خواهد خورد مانند مضطرّى كه به ضرورت لقمه‌اى را خورد ؟\r\nيوذاسف گفت : بلكه اندكى از آن را با نهايت دشوارى خواهد خورد .\r\nحكيم گفت : خوردن و آشاميدن من در دنيا به همين نحو است .\r\nيوذاسف گفت : اى حكيم بگو اين امرى كه مرا به آن مىخوانى آيا چيزى است كه مردم او را به عقل خود يافته‌اند ، و بر همه چيز اختيار كرده‌اند از براى خود ، يا حق سبحانه و تعالى مردم را به آن خوانده است و اجابت او كرده‌اند ؟\r\nبلوهر گفت : امرى كه تو را به آن دعوت كرده‌ام و مىنمايم از آن بلندتر و لطيف‌تر است كه از اهل زمين ناشى شود ، يا ايشان به عقل خود تدبير آن توانند كرد ؛ زيرا كار اهل دنيا اين است كه مردم را به اعمال دنيا و زينت‌ها و عيش و رفاهيّت و وسعت نعمت و لهو و لعب و خواهشها و لذّتهاى آن بخوانند ، بلكه آنچه من مىگويم امرى است بيگانهء اطوار اهل دنيا ، و دعوتى است آسمانى از جانب حق‌تعالى ظاهر و هويدا ، و هدايتى است به راه راست كه اعمال اهل دنيا را درهم مىشكند ، و مخالف طريقهء ايشان است ، و زشتى و بدى اعمال ايشان را ظاهر مىكند ، و ايشان را از هوا و هوس و خواهش‌هاى خود به عبادت پروردگار خود مىكشاند ، و كسى كه ادراك اين امر نمود خدا او را هدايت نموده است ، اين امر نزد او بسيار ظاهر و روشن است ، و ليكن از غير اهلش مخفى مىدارد و پنهان مىگرداند آن را تا آنكه حق‌تعالى او را ظاهر و هويدا نمايد بعد از پنهانى و خفا ، و دين حق را رفعت بخشد و بلند كند ، و مذهب باطلهء اهل جهل و فساد را پست گرداند ، و بر خاك مذلّت نشاند .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nيوذاسف گفت : راست گفتى اى حكيم .\r\nبلوهر گفت : بعضى از مردم هستند كه به فطرت مستقيم و فكر درست پيش از آمدن پيغمبران حق را مىيابند ، و به آن راغب مىشوند ، و بعضى هستند كه بعد از بعثت پيغمبران و شنيدن دعوت ايشان اطاعت مىنمايند ، و تو اى پسر پادشاه آن كسى هستى كه به عقل و فراست خود رو به مقصد اصلى كرده‌اى .\r\nيوذاسف گفت : آيا جمع ديگر هستند غير از گروه شما كه مردم را به ترك دنيا خوانند ؟ بلوهر گفت : در اين بلاد گمان ندارم ، امّا در غير اين بلاد جمعى هستند كه به زبان اظهار حق مىنمايند ، و اعمال ايشان به اعمال اهل حق نمىماند ، و به اين سبب راه ما و ايشان مختلف شده است .\r\nيوذاسف گفت : به چه سبب حق‌تعالى شما را به حق سزاوارتر نموده است از ايشان ؟ و حال آنكه آن امر غريب آسمانى از يك محل و منبع به شما رسيده است .\r\nبلوهر گفت : جميع راههاى حق از جانب خدا است ، و حق‌تعالى جميع بندگان را به سوى خود خوانده است ، پس جمعى قبول كرده‌اند ، و به شرايط آن عمل نموده‌اند ، و ديگران را به آن راه حق به فرمودهء الهى هدايت نموده‌اند ، ظلم و خطا نمىكنند ، و دقيقه‌اى از دقايق شرع و دين را فرونمىگذارند ، و جمعى ديگر قبول كرده‌اند امّا آن را چنانچه بايد برپا نمىدارند ، و به شرايط آن عمل نمىنمايند ، و به اهلش نمىرسانند ، و ايشان را در اقامت حق و عمل نمودن به شرايع ملّت عزمى و اهتمامى نيست ، پس آداب ملّت و قوانين شريعت را ضايع مىكنند ، و بر طبعهاى ايشان گران است ، و فرق ميان اين دو گروه بسيار است ؛ زيرا كسى كه دين را ضايع مىكند ، مثل كسى نيست كه آن را محافظت نمايد ، و كسى كه امور ملّت را فاسد مىكند ، مثل كسى نيست كه آنها را به اصلاح آورد ، و كسى كه بر شدّتها صبر نمايد در راه حق ، مثل كسى نيست كه جزع كند ، و به‌سبب آنها ترك حق نمايد ، و از اين\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nجهت است كه ما به حق سزاوارتريم از آن جماعت .\r\nباز بلوهر بر سر سخن آمد و گفت : بر زبان آن جماعت جارى نمىشود امرى از امور دين ، و ترك دنيا ، و دعوت مردم به سوى خدا ، مگر آنكه فراگرفته‌اند آنها را از اهل حق ، چنانچه ما از ايشان اخذ كرده‌ايم ، و ليكن فرق در ميان ما و ايشان آن است كه ايشان بدعتها در دين احداث كرده‌اند ، و طالب دنيا شده‌اند ، و دل بر اعتبارات آن بسته‌اند .\r\nو تفصيل اين حال و حقيقت اين مقال آن است كه سنّت الهى چنين جارى بوده كه پيغمبران به سوى خلق مىفرستاده ، و در هر قرنى از قرنهاى گذشته به زبانهاى مختلف كه خلايق را به دين حق دعوت مىنمودند ، و چون دين ايشان رواج مىگرفت ، و اهل حق به ايشان مىگرويدند ، و همه بر يك امر مستقيم مىشدند ، راه حق واضح بود ، و دين و شريعت آن پيغمبر در ميان ايشان ظاهر بود ، و هيچ‌گونه اختلاف و نزاع در ميان ايشان نبود ، و چون آن پيغمبر رسالتهاى پروردگار خود را تمام به خلق مىرسانيد ، و حجّت الهى را بر ايشان تمام مىكرد ، و معالم دين و احكام شريعت را براى ايشان برپا مىداشت و ظاهر مىكرد ، و اجل آن پيغمبر منتهى مىشد ، حق‌تعالى او را به جوار رحمت خويش مىبرد .\r\nو اندك زمانى بعد از رحلت آن پيغمبر امّت او بر طريقهء او مىماندند ، و دين او را تغيير نمىدادند ، و بعد از مدّتى مردم تابع شهوتهاى نفسانى گرديده بدعتها در آن دين احداث مىكردند ، و اهل جهالت بر اهل علم غالب مىشدند ، و عالم فاضل كاملى كه در ميان ايشان بود از خوف و بيم و ضرر اهل جهل خود را پنهان مىكرد ، و علم خود را ظاهر نمىكرد ، و چنان بود كه نامش را مىدانستند و به منزل و مأوايش پى نمىبردند ، و قليلى از ايشان كه در ميان مردم بودن اهل جهل و باطل ايشان را سبك مىشمردند ، و به اين سبب روز به روز علم پنهان ، مىشد ، و جهل ظاهر\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nمىگرديد ، و هرچند قرنها بيشتر مىگذشت بعد از عهد آن پيغمبر جهالت زياده مىشد تا به حدّى كه مردم به غير جهل راهى نداشتند ، و جهّال غالب مىشدند ، و علما كمتر و مخفى مىشدند .\r\nپس معالم دين الهى و احكام شريعت آن رسول را تغيير مىدادند ، و از جادّهء شريعت منحرف مىگرديدند ، و با اين حال دست از كتاب و دين برنمىداشتند ، و اقرار به كتاب الهى مىنمودند ، امّا به تأويلات باطله موافق غرضهاى خود معانى آن را تعريف مىكردند ، و اصل دين را دعوى و حقيقت آن را ترك مىنمودند ، و احكام شريعت را ضايع مىكردند ، به اين سبب پيوسته اختلاف در ميان اهل هر دين بهم رسيده است .\r\nپس هر صفتى و عبادتى كه پيغمبران آورده‌اند در اصل آن ما با آن جماعت موافقت داريم ، و ليكن در كيفيّت و احكام و سيرت آن با آنها مخالفيم ، و در هر امرى كه مخالفت ما نموده‌اند ما را بر ايشان حجّتهاى واضح هست ، و بر بطلان طريقهء ايشان گواهان عادل داريم از كتابهائى كه خدا فرستاده است و دست ايشان است ، پس هريك از ايشان كه به حكمتى متكلّم مىشود آن حجّت ماست بر ايشان ، و آنچه از آثار دين و كلمات حكمت بيان مىكنند گواه ماست بر بطلان ايشان ؛ زيرا آن صفات همه موافق سيرت و صفت و طريقهء ماست ، و مخالف آداب و طريقهء ايشان است ؛ پس از كتاب الهى نمىدانند مگر لفظى را ، و از ياد خدا نمىدانند مگر اسمى را ، و حقيقت دين را نمىدانند كه آن را برپا توانند داشت .\r\nيوذاسف گفت : چرا پيغمبران در بعضى زمانها مبعوث مىشوند ، و در بعضى زمانها مبعوث نمىشوند ؟ و چرا در هر عصرى پيغمبر نمىباشد ؟\r\nبلوهر گفت : مثل اين مثل پادشاهى است كه زمين خرابى داشته باشد كه هيچ آبادانى در آن نباشد ، و ارادهء تعمير و آبادانى آن زمين نمايد ، و مرد كاردان ساعى\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nامين خيرخواهى را به آن زمين فرستد ، و او را امر نمايد كه آن زمين را آبادان كند ، و اصناف درختان بكارد ، و انواع زراعتها به عمل آورد ، و درخت مخصوصى چند و تخم معيّنى چند به او دهد و مبالغه نمايد كه به غير آنچه پادشاه فرمود ديگر چيزى در آن زمين به عمل نياورد ، و بفرمايد كه در آن زمين نهرها جارى كند ، و حصارى بر گرد آن زمين برآورد ، و از فساد و خرابى مفسدان آن را محافظت نمايد .\r\nپس آن مرد بيايد زمين را آباد كند ، و موافق فرمودهء پادشاه درختان و زراعات بكارد ، و نهرى عظيم جارى كند ، و درختان و زراعتها برويد ، و به يكديگر متّصل گردد ، و بعد از اندك زمانى آن مرد را مرگ دررسد ، و كسى را خليفه و جانشين خود كند و بميرد ، پس جمعى بعد از آن بهم رسند و اطاعت آن جانشين نكنند ، و در خرابى آن زمين بكوشند ، و نهرش را پر كنند و بخشكانند ، و درختان و زراعتهاى آن زمين فاسد شود ، پس چون پادشاه از نافرمانى آن جماعت و خرابى آن زمين خبر شود ، رسول ديگر تعيين نمايد كه احياى آن زمين نمايد و اصلاح آن كند ، و به آبادانى اوّل برگرداند ، و بر اين منوال است فرستادن حق‌تعالى انبيا را ، كه چون يكى رفت و بعد از او امور مردم فاسد شد ، باز ديگرى را براى اصلاح ايشان مىفرستد .\r\nيوذاسف گفت : آيا آنچه انبيا و رسل از جانب حق‌تعالى مىآورند مخصوص جمعى است يا شامل جميع خلق است ؟\r\nبلوهر گفت : هرگاه انبيا و رسل از جانب خدا مبعوث گرديدند ، جميع مردم را دعوت مىنمايند ، پس هركه اطاعت ايشان كرد داخل زمرهء ايشان مىشود ، و هركه نافرمانى ايشان كرد از ايشان نيست ، و هرگز زمين خالى نمىباشد از كسى كه در جميع امور اطاعات حق‌تعالى نمايد از پيغمبران و اوصياى ايشان .\r\nو براى اين امر مثلى است : مرغى بود در ساحل دريا ، كه آن را قدم مىناميدند ، و تخم بسيار مىگذاشت ، و بسى حريص و راغب بود بر جوجه برآوردن و بسيارى\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nآن ، و در بعضى از زمانها آن را ميسّر نبود تعيّش نمودن در آن جزيره ، پس چارهء خود را در آن مىديد كه جلاى وطن نموده به زمين ديگر سفر كند تا آن زمان منقضى شود ، و از خوف آنكه مبادا نسلش منقطع گردد ، تخمهاى خود را متفرّق كرد بر آشيان مرغان ديگر ، پس آن مرغان تخم آن را با تخمهاى خود زير بال گرفتند ، و جوجه‌هاى آن مرغ نيز با جوجه‌هاى مرغان ديگر برآمدند ، و چون مدّتى گذشت آن جوجه‌ها با جوجه‌هاى قدم الفت گرفتند ، و در ميان ايشان مؤانست بهم رسيد .\r\nو چون ايّام فرار قدم از وطن خود منقضى شد به مأواى خود مراجعت نمود ، و شب به سرزمين خود درآمد ، و بر آشيانه‌هاى آن مرغان عبور مىنمود ، و آواز خود را به گوش جوجه‌هاى خود و جوجه‌هاى ديگر مىرسانيد ، پس جوجه‌هاى قدم چون صدايش را شنيدند از پى آن رفتند ، و جوجه‌هاى مرغان ديگر هم كه الفت گرفته بودند به جوجه‌هاى قدم از پى ايشان رفتند ، و آنچه از مرغان كه جوجهء آن نبودند و با جوجه آن الفت نداشتند از پى آواز قدم نرفتند ، و چون قدم محبّت فرزند بسيار داشت جوجه‌هاى خود و جوجه‌هاى ديگران را كه از پى جوجه‌هايش آمده بودند رام خود نمود و با خود الفت داد .\r\nهمچنين پيغمبران دعوت الهى را بر همهء مردم عرض مىنمايند ، و اهل حكمت و عقل اجابت ايشان مىكنند ؛ زيرا كه فضيلت و رتبهء حكمت را مىدانند ، پس مثل آن مرغ كه صدا زد مرغان ديگر را مثل پيغمبران است كه همهء مردم را به راه حق مىخوانند ، و مثل آن تخمها كه متفرّق كرد بر آشيانه‌ها مثل حكمت است ، و آن جوجه‌ها كه از تخمهاى آن مرغ حاصل شدند مثل دانايانى است كه بعد از غيبت پيغمبر به بركت او بهم مىرسند ، و مثل ساير جوجه‌هاى آن مرغ كه الفت گرفتند مثل جماعتى است كه اجابت دعوت علما و حكما و دانايان مىنمايند قبل از بعثت پيغمبران ؛ زيرا حق‌تعالى پيغمبران را بر جميع خلق تفضيل داده است ، و از\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nبراى ايشان از حجّتها و براهين و معجزات كرامتى چند مقرّر فرموده است كه به ديگران نداده است ، تا آنكه رسالت ايشان در ميان مردم ظاهر گردد ، و حجّت‌هاى ايشان بر خلق تمام شود ، لهذا بعد از بعثت پيغمبران جمعى مىگرويدند به ايشان كه پيشتر اجابت علما و دانشمندان اهل دين نمىكردند ، و اين براى آن است كه حق‌تعالى دعوت پيغمبران را روشنى و وضوح و تأثيرى ديگر داده است كه در دعوت ديگران نيست .\r\nيوذاسف گفت : اى حكيم تو گفتى آنچه پيغمبران مىآورند كلام الهى است ، آيا كلام خدا و ملائكه شبيه است به كلام مردم ؟\r\nبلوهر گفت : نمىبينى چون مردم مىخواهند به بعضى از حيوانات يا مرغان بفهمانند كه نزديك آيند يا دور شوند ، و حيوانات و مرغان سخن ايشان را نمىفهمند ، صداى چند براى فهمانيدن آنها از صفير و اصوات وضع مىكنند ، كه به آن وسيله مطلب خود را به آنها بفهمانند ، و اگر به لغت خود سخن گويند آنها نخواهند فهميد .\r\nو همچنين بندگان چون عاجز از فهميدن كنه كلام جناب مقدّس ايزدى و ملائكه ، و دانستن حقيقت و كمال و لطف و مرتبهء آن سخن هستند ، لهذا شبيه به سخنان ايشان كلام خود را به ايشان فرستاده ، و به آن سخنى كه در ميان ايشان شايع است حكمت را به ايشان فهمانيده است ، مانند آوازهائى كه مردم براى فهمانيدن حيوانات و مرغان وضع كرده‌اند ، و به امثال اين مصطلحات كه در ميان ايشان جارى است ، دقايق حكمت را براى ايشان واضح و لايح گردانيده است ، و حجّت خود را بر ايشان تمام كرده است ، پس اين كلمات و اصوات براى حكمت و علوم و حقايق بدنى و مسكنى است ، و حكم و حقايق براى كلمات و اصوات جانى و روحى است ، و ليكن اكثر مردم به غور و كنه كلام حكمت نمىرسند ، و عقل ايشان\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nبه آن احاطه نمىتواند نمود ، و به اين سبب تفاوت و تفاضل ميان علما در علم مىباشد ، و هر عالمى علم را از عالم ديگر گرفته است ، تا آنكه منتهى مىشود به علم الهى كه از او به خلق رسيده است .\r\nو بعضى از علما را آن‌قدر از علم و دانش كرامت مىفرمايد كه او را از جهل نجات مىبخشد ، و تفاوت مراتب ايشان به قدر زيادتى علم ايشان است ، و نسبت مردم به علوم و حقايق كه از آنها منتفع مىشوند و به كنه آنها نمىرسند از بابت نسبت ايشان است به آفتاب كه از روشنائى و حرارت آن منتفع مىشوند ، و تقويت ابدان و تمشيت امور معاش خود مىكنند ، و ديدهء ايشان از ديدن قرص آفتاب عاجز است .\r\nو مثل ديگر : اين حكمتها و علوم مانند چشمه‌اى است كه آبش جارى و ظاهر باشد و منبعش معلوم نباشد ولى مردم از آب آن چشمه منتفع مىشوند ، و حيات مىيابند ، و به اصل و منبع آن پى نمىبرند .\r\nمثل ديگر : مانند ستاره‌هاى روشن است كه مردم از انوار آنها هدايت مىيابند و نمىدانند كه از كجا برمىآيد و در كجا پنهان مىشود ، به درستى كه حكمت و علم حق شريف‌تر و رفيع‌تر و بزرگ‌تر است از جميع آنچه ما آن را به آن وصف كرديم و تشبيه نموديم ، كليد درهاى جميع خيرات و خوبيهاست ، و موجب نجات و رستگارى از جميع شرور و بديهاست ، آب حيات است هركه از آن بياشامد هرگز نميرد ، و شفاى جميع دردهاست هركه خود را به آن مداوا كند هرگز مريض نشود ، راه راستى است كه هركه بدان راه برود هرگز گمراه نشود ، و ريسمان محكمى است از جانب خداوند آويخته كه هرگز كهنه نمىشود ، و هركه در دست دارد آن را هرگز به ضلالت نيفتد ، و هركه چنگ در آن زند رستگار گردد و هدايت يابد ، و پيوند او با حق‌تعالى هرگز نگسلد .\r\nيوذاسف گفت : چرا اين حكمت و علم كه آن را به اين درجه از فضل و شرف و\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nرفعت و كمال و وضوح وصف كردى جميع مردم از آن منتفع نمىگرديدند ؟\r\nحكيم گفت : مثل حكمت مثل آفتابى است كه بر جميع مردم از سفيد و سياه و كوچك و بزرگ طالع مىگردد ، پس هركه خواهد از آن منتفع شود نفع خود را از او منع نمىنمايد ، و از دور و نزديك هركه باشد او را از روشنى خود محروم نمىگرداند ، پس اگر كسى نخواهد از آفتاب منتفع شود او را بر آفتاب حجّتى نخواهد بود ؛ زيرا كه آفتاب منع فيض خود از كسى نكرده است ، و همچنين است حكمت در ميان مردم ، كه همه كس را احاطه كرده است ، و منع فيض خود از كسى نكرده است ، و ليكن انتفاع مردم از آن متفاوت است .\r\nچنانچه مردم از انتفاع به نور آفتاب بر سه قسمند : بعضى ديدهء روشن دارند ، و از ضوء آفتاب بر وجه كمال نفع مىبرند ، و اشيا را به آن مىبينند ، و بعضى كورند و احساس نور نمىكنند ، به حدّى كه اگر چندين آفتاب بتابد از آنها بهره‌اى نمىبرند ، و بعضى ضعيف البصرند كه ايشان را نه كور مىتوان شمرد و نه بينا .\r\nهمچنين سخن حق و كلام حكمت آفتابى است كه بر دلها مىتابد ، بعضى كه صاحب بصيرتند و ديدهء دل ايشان روشن است آن را مىيابند ، و به آن عمل مىنمايند ، و از اهل علم و حكمت و معرفت مىشوند ، و بعضى كه ديدهء دل ايشان كور است به‌سبب انكار حق سخن حق را قبول نمىكنند ، و به آن عمل نمىنمايند ، مانند آن كور به چشم ظاهر كه از آفتاب بهره نمىبرد ، و بعضى كه دلهاى ايشان به آفتابهاى نفسانى بيمار گرديده و ديدهء دل ايشان ضعيف گرديده است از نور خورشيد علم و حكمت بهرهء ضعيفى مىبرند و علم ايشان پست و عمل ايشان اندك است ، و چندان تميز ميان نيك و بد و حق و باطل نمىكنند ، و بدان كه اكثر مردم در بينائى خورشيد علوم و معارف كورانند كه از آن هيچ بهره‌اى نمىبرند .\r\nيوذاسف گفت : آيا كسى مىباشد كه چون سخن حق را بشنود اجابت ننمايد و\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nانكار كند ، و بعد از مدّتى اجابت و قبول نمايد ؟\r\nبلوهر گفت : بلى حال اكثر مردم به حكمت چنين است .\r\nيوذاسف گفت : آيا پدرم هرگز از اين سخنان حكمت چيزى شنيده است ؟\r\nبلوهر گفت : گمان ندارم شنيده باشد شنيدن درستى كه در دل او جا كرده باشد ، و خيرخواه و مهربانى در اين باب به او سخن گفته باشد .\r\nيوذاسف گفت : چرا حكما در اين مدّت مديد پدرم را به اين حال گذاشته‌اند ، و امثال اين سخنان حق را به او نگفته‌اند ؟\r\nبلوهر گفت : ايشان محلّ سخن خود را مىدانند ، و بسيار باشد كه ترك كنند سخن حكمت را با كسى كه از پدر تو بهتر شنود ، و طبعش ملايم‌تر باشد ، و بيشتر قبول كند براى آنكه او را قابل سخن حق ندانند ، و بسيار است كه دانائى با كسى در تمام عمر معاشرت نمايد ، و در ميان ايشان نهايت انس و مودّت و مهربانى باشد ، و ميان ايشان در هيچ‌چيز جدائى نباشد الّا در دين و حكمت ، و آن حكيم دانا غم خورد ، و بر او و براى حال او غمگين باشد ، و به‌سبب اينكه او را قابل نداند اسرار حكمت را به او نگويد .\r\nچنانچه نقل كرده‌اند : پادشاهى بود در نهايت عقل و فطرت و مهربان بود بر رعيّت ، و پيوسته در اصلاح ايشان مىكوشيد ، و به امور ايشان مىرسيد ، و آن پادشاه وزيرى داشت موصوف به صدق و راستى و صلاح ، و در اصلاح امور رعيّت اعانت او مىنمود ، و محلّ اعتماد و مشورت او بود ، و وزير در كمال عقل و دين‌دارى و ورع و پرهيزكارى بود ، و به ترك دنيا راغب بود ، و به خدمت علما و صلحا و نيكان بسيار رسيده بود ، و سخنان حق از ايشان فراگرفته بود ، و فضل و بزرگى ايشان را دانسته بود ، و محبّت ايشان را به دل و جان قبول كرده بود ، و او را نزد پادشاه قرب و منزلت عظيم بود ، و پادشاه هيچ امرى را از او مخفى\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nنمىداشت ، و وزير نيز با پادشاه بر اين منوال بود ، و ليكن از امر دين و اسرار حكمت و معارف چيزى به او اظهار نمىكرد ، و بر اين حال سالها با يكديگر گذرانيدند .\r\nو وزير هرگاه به خدمت پادشاه مىآمد به ظاهر سجدهء بتان مىكرد ، و تعظيم آنها مىنمود ، و غير آن از امور باطل و لوازم كفر را ارتكاب مىنمود از براى تقيّه و حفظ نفس خود از ضرر پادشاه ، و از غايت اشفاق و مهربانى كه به آن پادشاه داشت پيوسته از گمراهى و ضلالت او دلگير و غمگين بود ، تا روزى با برادران و ياران خود كه اهل دين و حكمت بودند در باب هدايت پادشاه مشورت نمود ، ايشان گفتند :\r\nدر حذر باش مبادا تأثيرى در او نكند ، و ضرر به تو و اهل دين تو برساند ، پس اگر بدانى كه قابل هدايت هست و سخن تو در او تأثير مىكند در امر دين با او سخن بگو ، و از كلمات حكمت او را آگاه ساز ، و اگر نه با او سخن مگو كه موجب ضرر او به تو و اهل دين تو مىشود ؛ زيرا به پادشاهان مغرور نمىبايد شد ، و از قهر ايشان ايمن نمىبايد بود .\r\nو بعد از آن پيوسته وزير در اين انديشه بود ، و به پادشاه اظهار خيرخواهى و اخلاص مىنمود ، و منتظر فرصت بود كه در محلّ مناسبى او را نصيحت كند ، و او را هدايت نمايد ، و پادشاه با آن كفر و ضلالت در نهايت هموارى و ملايمت بود ، و پيوسته در مقام رعيّت‌پرورى و اصلاح امور و تفقّد احوال ايشان بود .\r\nو بعد از مدّتى كه حال ميان پادشاه و وزير بر اين منوال گذشت ، شبى از شبها بعد از آنكه مردم همگى به خواب رفته بودند ، پادشاه به وزير گفت : بيا سوار شويم و در اين شهر بگرديم ببينيم احوال مردم چگونه است ، و مشاهده نمائيم آثار بارانهائى كه در اين ايّام بر ايشان باريده است ، وزير گفت : بسيار نيك است ، و هر دو سوار شدند در نواحى شهر مىگشتند ، در اثناى سير به مزبله‌اى رسيدند ، نظر\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nپادشاه به روشنى افتاد كه از طرف آن مزبله مىتافت ، به وزير گفت : از پى اين روشنائى مىبايد رفت تا خبر آن را معلوم كنيم ، پس هر دو از مركب پياده شدند ، و رفتند تا به نقبى رسيدند كه از آنجا روشنى مىتافت .\r\nچون نظر كردند مرد درويش بدقيافه‌اى ديدند كه جامه‌هاى بسيار كهنه پوشيده است از جامه‌هائى كه در مزبله‌ها اندازند ، و متكائى از فضله و سرگين براى خود ساخته ، و بر آن تكيه زده است ، و در پيش روى او ابريقى سفالين پر از شراب گذاشته ، و طنبورى در دست گرفته مىنوازد ، و زنى به زشتى خلقت و بدى هيئت و كهنگى لباس شبيه به خودش در برابرش ايستاده است ، و هرگاه شراب مىطلبد آن زن ساقى او مىشود ، و هرگاه كه طنبور مىنوازد آن زن برايش مىرقصد ، و چون شراب مىنوشد زن او را تحيّت مىكند و ثنا مىگويد به نوعى كه پادشاهان را ستايش كنند ، و آن مرد نيز زن خود را تعريف مىكند و سيّدة النساء مىخواند او را و بر جميع زنان تفضيلش مىدهد ، و هر دو يكديگر را به حسن و جمال مىستايند ، و در نهايت سرور و فرح و خنده و طرب عيش مىكنند .\r\nوزير و پادشاه مدّتى برپا ايستاده بودند و در حال ايشان نظر مىكردند ، و از لذّت و شادى ايشان از آن حال كثيف تعجّب مىكردند ، بعد از آن برگشتند ، و پادشاه به وزير گفت : گمان ندارم كه ما و تو را در تمام عمر اين‌قدر لذّت و سرور و خوشحالى رو داده باشد كه اين مرد و زن از حال خود دارند در اين شب ، و گمان دارم هر شب در اين كار باشند .\r\nوزير چون اين سخنان آشنا را از پادشاه شنيد ، فرصت غنيمت شمرد ، و گفت :\r\nاى پادشاه مىترسم اين دنياى ما و پادشاهى تو و بهجت و سرورى كه به اين لذّتهاى دنيا داريم در نظر آن جماعتى كه پادشاهى دايمى را مىدانند مثل اين مزبله و اين دو شخص نمايد ، و خانه‌هاى ما كه سعى در بنا و استحكامش مىكنيم در نظر آن\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nجماعتى كه مساكن سعادت و منازل باقى آخرت را در نظر دارند چنان نمايد كه اين غار در نظر ما مىنمايد ، و بدنهاى ما نزد آن كسانى كه پاكيزگى و نظارت و حسن و جمال معنوى را فهميده‌اند چنان نمايد كه اين دو بدقيافهء زشت در نظر ما مىنمايند ، و تعجّب آن سعادتمندان از لذّت و شادى ما به عيشهاى دنيا مانند تعجّب ما باشد از لذّت اين دو شخص به حال ناخوشى كه دارند .\r\nپادشاه گفت : آيا مىشناسى جمعى را كه به اين صفات كه بيان كردى موصوف باشند ؟ وزير گفت : بلى ، پادشاه گفت : كيستند ايشان ؟ وزير گفت : ايشان جمعىاند كه به دين الهى گرويده‌اند ، و ملك و پادشاهى آخرت و لذّات آن را دانسته‌اند ، و پيوسته طالب سعادت‌هاى آخرتند ، پادشاه گفت : ملك آخرت كدام است ؟ وزير گفت : آن نعيم و لذّتى است كه شدّت و جفا بعد از آن نمىباشد ، و توانگرى است كه بعد از آن فقر و احتياج نيست ، و شادى است كه هرگز در عقب آن اندوهى نيست و صحّتى است كه بيمارى از پىاش نيست ، و خوشنودى است كه هرگز به اندوه و خشم زايل نمىگردد ، و ايمنى است كه به ترس مبدّل نمىشود ، و زندگى است كه مرگ بعد از آن محال است ، و پادشاهى بىزوال است ، آخرت خانهء هستى و بقاست ، و دار زندگى بىانتهاست ، كه تغيير احوال در آن نمىباشد ، خدا از ساكنان دار آخرت برداشته است درد و پيرى و جفا و بيمارى و گرسنگى و تشنگى و مرگ را ، اى پادشاه اين است صفت ملك آخرت كه بيان كردم .\r\nپادشاه گفت : آيا براى داخل شدن آن خانه و فائز شدن به آن سعادت فرزانه راهى و وسيله‌اى و سببى مىدانى ؟ وزير گفت : بلى آن خانه مهيّاست براى هركه آن را از راهش طلب كند ، و هركه از درگاهش بدر آيد البتّه به آن ظفر مىيابد ، پادشاه گفت : چرا تو پيش از اين مرا به چنين خانه راه نمىنمودى ؟ و اوصاف آن را براى من بيان نكردى ؟ وزير گفت : از جلالت و هيبت پادشاهى تو حذر مىكردم ، پادشاه\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nگفت : اگر اين امرى كه تو وصف كردى البتّه واقع باشد سزاوار نيست ما او را ضايع كنيم ، و خود را از آن محروم نموده ، و سعى در تحصيل آن ننمائيم ، بلكه بايد جهد كنيم كه خبر آن مشخّص نمائيم ، و به آن ظفر بيابيم .\r\nوزير گفت : رخصت مىفرمائى كه مكرّر وصف آخرت را براى تو بيان كنم تا يقين تو زياده گردد ؟ پادشاه گفت : بلكه تو را امر مىكنم كه شب و روز در اين كار باشى ، و نگذارى كه من به امر ديگر مشغول گردم ، و دست از اين سخن برندارى ؛ زيرا اين امر عجيب است كه آن را سهل نمىتوان شمرد ، و از چنين امر عظيمى غافل نمىتوان شد ، بعد از اين سخنان وزير و پادشاه راه نجات پيش گرفته ، به سعادت ابدى رسيدند .\r\nيوذاسف گفت : من از انديشهء اين راه نجات به هيچ امر ديگر مشغول نخواهم شد تا آن را بدست آورم ، و با خود چنين انديشه كرده‌ام كه در ميان شب با تو بگريزم هروقت ارادهء رفتن نمائى .\r\nبلوهر گفت : كجا تو را طاقت آن هست كه با من بيائى ، و كى صبر توانى كرد بر رفاقت و مصاحبت من ، و حال آنكه مرا خانه و مأوائى نيست ، و چهارپائى و باربردارى ندارم ، و مالك نقره و طلائى نيستم ، و آذوقهء چاشت و شامى با خود برنمىدارم ، و به غير اين كهنه كه پوشيده‌ام جامه‌اى ديگر ندارم ، و در شهرها قرار نمىگيرم مگر اندك زمانى ، و از شهر به شهر مىگردم ، و هرگز از منزلى گردهء نانى با خود به منزل ديگر نمىبرم .\r\nيوذاسف گفت : اميدوارم آن‌كس كه به تو توانائى و صبر بر اين حال داده است به من نيز كرامت فرمايد .\r\nبلوهر گفت : اگر البته مصاحبت مرا اختيار مىكنى ، و به غير از اين راضى نمىشوى ، مانند آن توانگرى خواهى بود كه دامادى آن مرد فقير را اختيار كرد .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nيوذاسف گفت : آن قصّه را بيان فرما كه چگونه بوده است ؟\r\nبلوهر گفت : نقل كرده‌اند جوانى بود از فرزندان اغنيا ، و دختر عمّى داشت صاحب ثروت و مال و حسن و جمال ، و پدرش اراده نمود كه آن دختر را به عقد او درآورد ، و آن جوان از اين معنى كراهت داشت ، و عدم رضاى خود را به پدر اظهار نكرد ، و پنهانى از شهر بيرون رفت و متوجّه شهر ديگر شد ، و در عرض راه گذار آن جوان به خانهء مرد فقيرى افتاد ، در آن خانه دخترى را ديد كه ايستاده است و دو جامهء كهنه دربردارد ، آن دختر او را خوش آمد و از او پرسيد تو كيستى ؟ گفت : من دختر مرد فقيرىام كه در اين خانه مىباشد ، آن جوان مرد پير را طلب نمود ، و چون بيرون آمد دختر او را براى خود خواستگارى نمود ، آن مرد گفت : تو از فرزندان اغنيا و توانگرى و دختر فقرا و مسكينان را نمىتوانى خواستن ، جوان گفت : دختر تو مرا بسيار خوش آمده است ، و دختر صاحب حسب و مال و جمال را مىخواستند به من تزويج نمايند من از آن گريخته‌ام براى آنكه او را نمىخواستم ، و فقر تو را پسنديدم ، دختر خود را به عقد من در آور ، كه انشاء اللّه از من خير و خوبى مشاهده خواهى نمود ، و مخالف رضاى تو نخواهم بود .\r\nمرد پير گفت : چگونه دختر خود را به تو دهم ؟ و حال آنكه راضى نمىشوم دختر ما را از پيش ما بيرون برى ، و گمان ندارم اهل تو راضى باشند كه اين دختر را به نزد ايشان برى ، جوان گفت : من نزد شما مىمانم ، و دختر شما را بيرون نمىبرم ، مرد پير گفت : زيب و زيور خود را بيفكن و جامه درخور ما بپوش و به خانه ما درآى ، آن جوان چنين كرد ، و چند كهنه از جامه‌هاى ايشان گرفته پوشيد و با ايشان نشست ، آن مرد پير از احوال او سؤال نمود ، و با او صحبت مىداشت تا عقل و دانش او را بيازمايد ، و بر او ظاهر شود كه عقلش كامل است ، و آن كار را از روى سفاهت و بىخردى نكرده است .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nپس به او گفت : چون تو ما را اختيار كردى ، و به ما راضى شدى ، و درويشى ما را پسنديدى ، برخيز و با من بيا ، او را به سردابه‌اى برد ، چون آن جوان به سردابه درآمد ديد در پشت خانهء آن مرد خانه‌ها و مسكن‌هاست در نهايت وسعت و غايت زيبائى كه در مدّت عمر خود مثل آنها نديده بود ، و او را نزد خزانه‌ها برد كه آنچه آدمى به آن محتاج مىباشد در آنها مهيّا بود ، پس كليد تمام خزاين خود را به آن جوان داد ، و گفت : جميع اين خزاين و مساكن و اموال و اسباب تعلّق به تو دارد و اختيار همه با توست ، آنچه خواهى بكن كه نيكو جوانى هستى ، آن جوان به‌سبب ترك خواهش به تمام خواهش‌ها رسيد .\r\nيوذاسف گفت : امّيدوارم من نيز مثل آن جوان باشم ، و طريقهء او را اختيار نمايم ، آن مرد پير عقل آن جوان را آزمود تا بر او اعتماد كرد ، و چنين مىيابم كه تو نيز در مقام تفتيش و امتحان عقل من هستى ، بفرما در باب عقل من چه بر تو ظاهر گشته است ؟\r\nبلوهر گفت : اگر اين امر به دست من مىبود از امتحان عقل تو به محض ديدن اكتفا مىكردم ، و ليكن بر من لازم گرديده است متابعت سنّت و طريقه‌اى كه پيشوايان هدايت و امامان طريقت براى ما مقرّر ساخته‌اند ، كه در استعلام توفيق هريك به نهايت بايد رسيد ، و رازهاى مكنون سينه‌ها را به لطايف حيل و تجارب استعلام مىبايد نمود ، من مىترسم كه اگر مخالفت سنّت ايشان نمايم احداث بدعتى در راه حق كرده باشم ، و من امشب از پيش تو مىروم ، و هر شب به در خانهء تو مىآيم ، پس تو با خود تفكّر نما ، و از سخنانى كه از من شنيدى پند بگير و از راه فهم و عقل تفكّر نما ، و بسيار تدبّر كن هر چيز را زود تصديق مكن ، و به هر فكرى زود راضى مشو ، تا آنكه بعد از تأمّل و تأنّى و تفكّر بسيار حقيقت آن بر تو ظاهر گردد ، و در حذر باش كه مبادا هواى نفسانى و شبهه‌هاى شيطانى تو را از حق به\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nباطل سوق دهد ، و در مسائلى كه تو را شبهه عارض شود بعد از تأمّل بسيار در آن با من مذاكره كن ، و هرگاه عازم بيرون رفتن شوى مرا اعلان نما ، و در اين شب به همين اكتفا نموده ، يوذاسف را و ادع نموده ، و بيرون رفت ، و شب ديگر نيز به نزد او آمد ، و بر او سلام كرد ، و او را دعا كرد و بنشست .\r\nو از جمله دعاهاى او اين بود كه سؤال مىكنم از خداوندى كه اوّل است ، و قبل از همه اشياء بوده است ، و هيچ‌چيز پيش از او نبوده است ، و آخر است و بعد از همه چيز خواهد بود ، و هيچ‌چيز با او باقى نمىماند ، باقى است كه هرگز فنا به او راه نمىيابد ، و عظيم و بزرگوارى است كه عظمت او را نهايت نيست ، و يكتا و يگانه‌اى است كه احدى در خداوندى با او شريك نيست ، و قاهرى است كه او را همتا نيست ، و از نو پديدآورنده‌اى است كه در آفرينش كسى را شريك خود نساخته است ، و قادر و توانائى است كه ضدّ و معارضى هرگز نداشته است .\r\nصمدى است كه همه كس را به او احتياج است ، و مانندى و شبيهى ندارد ، و پادشاهى است كه در پادشاهى معاونى ندارد كه تو را پادشاه عادل كند ، و پيشوا و هادى اهل دين سازد ، و بگرداند تو را قائد مردم به سوى تقوا و پرهيزكارى ، و روشنىبخش مردم از كورى ضلالت و گمراهى ، و ترك زهد دنيا تو را كرامت فرمايد ، و تو را دوستدار صاحبان عقل و خبرت ، و دشمن ارباب بطالت و جهل گرداند ، تا آنكه برساند ما و تو را به آنچه وعده فرموده است بر زبان پيغمبرانش از درجات عاليهء بهشت ، و منازل رفيعه رضا و خوشنودى ، به درستى كه امّيد ما از خداوند خود ظاهر و هويداست ، و خوف و ترس او در دل ما مكنون و مخفى است ، و ديده‌هاى ما به سوى كرامت او باز است ، و گردن‌هاى ما نزد اطاعت او خاضع و ذليل است ، و جميع امور به توفيق و هدايت اوست .\r\nپس يوذاسف را از استماع اين سخنان رقّت عظيم حاصل شد ، و رغبت او به\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nسوى خير و كمال بسى زياد شد ، و از كمال حكمت و دانائى آن حكيم متعجّب گرديده ، پرسيد اى حكيم مرا خبر ده از عمر تو چند سال گذشته است ؟ گفت :\r\nدوازده سال ، يوذاسف متعجب شد و گفت : فرزند دوازده‌ساله طفل است ، و من تو را در سن كهولت و شصت سالگى مىبينم .\r\nحكيم گفت : از ولادت من نزديك به شصت سال گذشته است ، و ليكن تو از عمر من سؤال نمودى ، و عمر زندگانى است ، و زندگانى نمىباشد مگر در دين حق و عمل به خيرات و ترك دنيا ، و از آن زمان كه به اين حالات موصوف شده‌ام تا حال دوازده سال است ، و پيش از آن به‌سبب جهالت و قلّت عمل از بابت مردگان بودم ، و ايّام مرگ را از عمر خود حساب نمىكنم .\r\nپسر پادشاه گفت : اى حكيم چگونه كسى را كه مىخورد و مىآشامد و حركت مىكند مرده مىنامى ؟ حكيم گفت : براى آن مرده‌اش مىخوانم كه با مردگان شريك است در كورى و كرى و گنگى و ضعيف بودن حيات و قلّت بىنيازى ، پس چون در صفات با مردگان شريك است ، در نام هم بايد موافق ايشان باشد .\r\nيوذاسف گفت : هرگاه تو اين حيات ظاهرى را حيات نمىدانى ، و به اين قسم زندگانى چندان مسرور نيستى ، مىبايد كه بر طرف شدن اين حيات را هم مرگ ندانى ، و از آن كراهت داشته باشى با وجود حيات معنوى كه دارى .\r\nبلوهر گفت : اگر به اين زندگانى اعتماد مىنمودم ، و از زوال اين كراهت مىداشتم ، خود را به چنين مهلكه نمىافكندم كه به نزد تو آيم ، با وجود آنكه مىدانم پدر تو چه مقدار بر اهل دين خشم دارد ، و در مقام اضرار و قمع ماست ، پس از اينجا بدان كه اين مرگ را مرگ نمىدانم ، و اين زندگانى را حيات نمىشماريم ، و از مرگ كراهت نداريم ، و چگونه رغبت در حيات داشته باشد كسى كه ترك لذّتهاى خود از آن زندگى كرده باشد ، و چگونه از مرگ گريزد كسى كه\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nنفس خود را به دست خود كشته باشد .\r\nاى پسر پادشاه مگر نمىبينى آنان كه در دين كامل شدند آنچه را مردم زندگى دنيا را براى آنها مىخواهند از اهل دنيا و مال ترك كرده‌اند ، و چندان مشقّت عبادت متحمّل شده‌اند كه جز به مرگ از آن نمىآسايند ، پس كسى كه از لذّتهاى زندگانى متمتّع نگردد زندگانى به چه كار او مىآيد ، و كسى كه او را راحت نباشد مگر از مرگ چرا از مرگ گريزان باشد .\r\nيوذاسف گفت : راست مىگوئى اى حكيم آيا مسرور مىشوى كه فردا مرگ تو را دريابد ؟\r\nبلوهر گفت : اگر امشب مرگ را بيابم خوشحال‌تر مىشوم از آنكه فردا به من رسد ، به درستى كه كسى كه نيك و بد را فهميد ، و جزاى هريك را نزد حق‌تعالى دانسته ، البته ترك مىكند عمل را از بيم عقاب ، و به عمل مىآورد نيك را به امّيد ثواب ، و كسى كه يقين به وجود خداوند يگانه دارد ، و به وعده‌هاى او تصديق كرده است ، البتّه مرگ را دوست مىدارد براى امّيدواريها كه بعد از مرگ از فضل پروردگار خود دارد ، و دنيا را نمىخواهد و از آن كراهت دارد ، از ترس آنكه مبادا به شهوتهاى دنيا فريفته شود ، و مرتكب معصيت حق‌تعالى شود ، پس مرگ را به زودى مىخواهد كه از شرّ فتنهء دنيا ايمن گردد ، و به سعادت عقبا فائز شود .\r\nيوذاسف گفت : چنين كسى كه تو مىگوئى گنجايش دارد پيش از اجل خود را هلاك كند براى امّيد نجات و رسيدن به سعادت ، اى حكيم براى من مثلى بيان فرما از براى اهل اين روزگار ، و اهتمام ايشان در عبادت بتهاى خود .\r\nبلوهر گفت : مردى باغى داشت كه در آبادانى آن مىكوشيد ، و سعى تمام در خدمت آن باغ مىنمود ، ناگاه روزى گنجشكى را ديد كه بر روى درختى از درختان بوستان او نشسته ، و ميوهء آن را مىخورد ، از آن به خشم آمد ، و تلّه‌اى نصب كرد ، و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nآن گنجشك را شكار كرد ، و چون قصد كشتن آن نمود حق‌تعالى به قدرت كاملهء خود آن گنجشك را به سخن درآورد ، و به صاحب باغ گفت : تو همّت بر كشتن من گماشته‌اى ، و در من آن‌قدر گوشت نيست كه تو را از گرسنگى سير كند ، يا از ضعف قوّت بخشد ، بيا تو را هدايت نمايم به امرى كه از براى تو بهتر باشد از كشتن من ؟\r\nگفت : آن چه چيز است ؟ گنجشك گفت : مرا رهان كن تا تو را سه كلمه تعليم نمايم و سه نصيحت كنم ، كه اگر آنها را حفظ نمائى از براى تو بهتر باشد از اهل و مال تو ، آن مرد وعده كرد كه چنين خواهم كرد ، مرا خبر ده از آن سخنان ، گنجشك گفت :\r\nآنچه به تو مىگويم حفظ نما و عمل كن : اندوه مخور بر آنچه از تو فوت شود ، و باور مكن چيزى را كه محال است ، و طلب مكن چيزى را كه به دست تو نيايد و تحصيل آن نتوانى كرد .\r\nآن مرد چون اين سخنان را شنيد گنجشك را را رها كرد ، پس پرواز نمود و بر شاخ درختى نشست ، و به آن مرد گفت : اگر بدانى از رها كردن من چه چيز از دست تو به در رفته است خواهى دانست كه از چيز بسيار عظيم گران مايه محروم شده‌اى ، آن مرد گفت كه : آن چه چيز است ؟ گنجشك گفت : اگر مرا مىكشتى از حوصلهء من مرواريد بيرون مىآوردى به قدر تخم غاز ، و به‌سبب آن تمام عمر بىنياز مىشدى ، و سرمايهء عظيم بهم مىرساندى ، مرد چون اين سخن را شنيد از رها كردن آن ندامت بسيار برد ، و غمگين شد و ليكن اظهار ننمود ، و گفت : از گذشته سخن مگو كه گذشته گذشت ، بيا تا من تو را به خانه برم و تو را گرامى دارم ، و جاى نيكو براى تو تعيين مىنمايم .\r\nگنجشك گفت : اى جاهل من مىدانم كه چون بر من ظفر يا بى مرا خواهى كشت ، و از آن سخنان كه من به تو گفتم هيچ منتفع نشدى ، من نگفتم بر گذشته تأسّف مخور ، و امرى كه شدنى نيست تصديق مكن ، و آنچه را به آن نتوانى رسيد\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nطلب مكن ، و الحال تو اندوه مىخورى بر امرى كه گذشته است ، و از دست بدر رفته است ، و طلب مىكنى بازگشتن مرا به سوى خود ، و مىدانى كه تو را ميسّر نمىشود ، و تصديق مىكنى در چينه‌دان من مرواريدى به قدر تخم غاز باشد ، و حال آنكه جميع بدن من به‌قدر تخم غاز نيست .\r\nبلوهر گفت : اين گروه گمراه بتها به دست خود ساخته‌اند ، و مىگويند : اينها ما را خلق كرده‌اند ، و خود محافظت آن بتها مىكنند ، از ترس اينكه مبادا دزد آنها را ببرد ، و گمان مىكنند بتان حافظ و نگهدارندهء ايشانند ، و اموال و مكاسب خود را خرج اصنام نموده ، و گمان مىكنند كه بتان رازق ايشانند ، پس طلب مىنمايند از بتان چيزى چند را كه از ايشان حاصل نمىشود و به آنها نمىرسند ، و به امر محالى كه عقل حكم به بطلانش مىكند تصديق مىنمايند ، پس آنچه بر صاحب باغ لازم بود از سفاهت و ملامت بر ايشان نيز لازم مىآيد .\r\nيوذاسف گفت : راست مىگوئى اى حكيم به درستى كه من هميشه حال اين بتها را به عقل خود مىدانستم ، و هرگز ميل به عبادتشان نكردم ، و امّيد خيرى از ايشان نداشتم ، پس خبر ده مرا از آن چيزى كه مرا به سوى آن مىخوانى و براى خود پسنديده‌اى .\r\nبلوهر گفت كه : مدار آن دينى كه تو را به آن مىخوانم بر دو چيز است : يكى شناخت حق جل و علا ، و ديگرى عمل نمودن به امورى چند كه موجب خوشنودى او است .\r\nيوذاسف گفت : حق جل و علا را چگونه بايد شناخت ؟\r\nحكيم گفت : بايد بشناسى خداوند خود را به اين‌كه يكتاست ، و شريك ندارد ، و هميشه در يگانگى خود پروردگار بوده ، و آنچه غير اوست همگى كردهء اويند ، و آفريدگار است ، و آنچه غير اوست همه مخلوق و آفريدهء اويند ، و آنكه او قديم\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nاست ، و هرچه غير اوست حادث است ، و او صانع اشياست و هرچه غير اوست مصنوع و ساخته شدهء اوست ، و آنكه او تدبيركنندهء امور جميع اشياست ، و او باقى است و آنچه غير اوست فانى است ، و او عزيز است و غير او خوار و ذليل است ، و آنكه او خواب ندارد و غافل نمىشود ، و نمىخورد و نمىآشامد ، و ضعيف نمىشود و كسى بر او غالب نمىشود ، و عاجز نمىگردد و آنچه خواهد مىيابد ، و آسمان و زمين و هوا و صحرا و دريا و جميع اشيا تحت قدرت اويند ، و آنكه اشيا را بىمادّه و مدّت خلق نموده است ، و هميشه بوده است و پيوسته خواهد بود ، و فنا و زوال بر او راه ندارد ، و محلّ حوادث نمىباشد ، و احوال مختلفه در او بهم نمىرسد ، و به گذشتن زمانها تغييرى در او حادث نمىشود ، و از حالى به حالى نمىگردد ، و هيچ مكانى از او خالى نيست ، و در هيچ مكان نيست ، و نسبتش به جميع مكانها مساوى است ، و به مكانى نزديك‌تر از مكانى ديگر نيست ، دانائى است كه هيچ‌چيز بر او مخفى نيست ، توانائى است كه هيچ‌چيز از قدرت او بيرون نيست .\r\nو بايد بدانى كه مهربان و رحيم و عادل است ، و براى اطاعت‌كنندگان خود ثوابها مهيّا كرده است ، و براى عاصيان عقابها مقرّر فرموده است ، و بايد عمل كنى به آنچه موجب رضا و خوشنودى اوست ، و اجتناب نمائى از آنچه باعث غضب و خشم او مىشود .\r\nيوذاسف گفت : كدام عمل است كه موجب رضاى خداوند يگانهء آفرينندهء اشيا مىگردد ؟\r\nبلوهر گفت : رضاى الهى در آن است كه اطاعت او كنى ، و نافرمانى نكنى ، و به مردم برسانى آنچه را توقّع دارى ايشان به تو رسانند ، و از مردم بازدارى آنچه را مىخواهى ايشان از تو بازدارند ، و عدالت نمودن با خلق موجب خوشنودى\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاوست ، و متابعت آثار انبيا و رسل نمودن و از سنّت و طريقهء ايشان بدر نرفتن موجب رضاى اوست .\r\nيوذاسف گفت : اى حكيم ديگرباره در باب زهد و ترك دنيا بگو ، و مرا از احوال آن باخبر گردان ؟\r\nبلوهر گفت : چون ديدم دنيا را كه در او تغيير و زوال و تقلّب احوال است ، و ديدم اهل دنيا را كه پيوسته در دنيا نشانهء تيرهاى مصايب و نوايب و بلاهايند ، و همگى در گرو مرگ و فنايند ، و ديدم صحّت دنيا را كه بعد از آن بيمارى هست ، و جوانيش به پيرى و فنا ، و توانگريش به فقر و درويشى مبدّل مىشود ، و فرحش به اندوه ، و عزّتش به ذلّت ، و راحتش به شدّت منقلب مىگردد ، و امنيّتش به خوف ، و حياتش به موت ، منتهى مىشود ، و ديدم كه عمرها كه بسى كوتاه است ، و مرگ در كمين است ، و قدراندازان تقديرات ايزدى تيرهاى قضا به سوى هركس در كمان پيوسته‌اند ، و بدنها در نهايت ضعف و سستى و ناتوانيند ، و از هيچ بلائى امتناع و ابا ندارند ، و رفع هيچ بليّه از خود نمىتوانند كرد ، از مشاهدهء اين احوال دانستم كه دنيا منقطع و زايل است ، و كهنه مىگردد ، و فانى مىشود .\r\nو آنچه از دنيا ديدم دانستم احوال آنچه را نديدم ، و از ظاهر دنيا حال باطنش را معلوم كردم ، و آشكار و پنهانش را شناختم ، و از گذشته‌اش حال آينده‌اش را مشخّص كردم ، پس چون دنيا را شناختم از آن حذر كردم ، و چون به عيبهاى آن بينا گشتم از آن گريختم .\r\nاى يوذاسف مىبينى كسى را در دنيا در پادشاهى و نعمت و شادى و راحت و عيش و رفاهيّتى كه مردم بر حال او رشك مىبرند ، و در شادى جوانى و طراوت بدن و شادمانى زيبائى سلطنت و كامرانى و صحّت بدن و فراغ خاطر و وسعت ملك و نعمت ، ناگاه دنيا از او برمىگردد ، در هنگامى كه در عين سرور و بهجت و\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nزينت و راحت است ، و از همه احوال خوشوقت‌تر است ، پس بدل مىكند عزّتش را به مذلّت ، و شاديش را به اندوه ، و نعمتش را به بدحالى ، و توانگريش را به درويشى ، و فراخى نعمتش را به تنگى ، و شدّت و جوانيش را به پيرى ، و رفعتش را به پستى ، و حياتش را به مرگ ، پس او را مىافكند در سوراخى تنگ پروحشت تنها و بىكس و غريب ، و از دوستان جدا مىشود ، و ايشان از او مفارقت مىنمايند ، و برادران و ياران او را وامىگذارند ، و از ايشان حمايتى نمىيابد ، و فريب‌خورده بود از دوستى دوستان ، و در اين حال دفع مضرّتى از او نمىكنند ، و عزّت و ملك و پادشاهى و اهل و مال او را به غارت مىبرد كسى كه بعد از او بر سرير ملك مىنشيند ، و چنان از خاطرها فراموش مىشود كه گويا هرگز در دنيا نبوده ، و نامش بر زبانها جارى نبوده ، و هرگز او را جاهى و منزلتى در دنيا نبوده ، و هرگز مالك بهره‌اى از زمين نگشته .\r\nپس اى پسر پادشاه دنيا را خانهء خود مدان ، و مسكن خود قرار مده ، و مزارع و مسكن آن را ترك كن ، اف بر او و تف بر روى او باد .\r\nيوذاسف گفت : اف بر دنيا و بر كسى كه فريب آن را بخورد ، و با اين رسوائى احوال آن ، و رقّت نمود و گفت : اى حكيم ديگر سخن بگو كه سخن تو شفاى دردهاى سينهء من است .\r\nبلوهر گفت : به درستى كه عمر بسى كوتاه است ، و شب و روز آن را به زودى طى مىكنند ، و رحلت از دنيا به زودى و سرعت دست مىدهد ، و عمر هرچند دراز باشد آخر مرگ است ، و هركه در دنيا رحل اقامت انداخته البتّه به سفر آخرت رحلت مىنمايد ، پس آنچه براى دنيا جمع كرده است پراكنده مىشود ، و آنچه براى دنيا سعى كرده ضايع مىشود ، و بناها كه محكم ساخته خراب مىگردد ، و نامش از زبانها و يادش از خاطرها بر طرف مىشود ، و حسبش گم مىشود ، و بدنش\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nمىپوسد ، و شرفش به پستى مبدّل مىگردد ، و تنعّمهاى دنيا و بال او مىشود ، و كسبهاى دنيا باعث زيان‌كارى او مىشود ، و پادشاهى او به ميراث به ديگران مىرسد ، و فرزندانش به خوارى مبتلا مىشوند ، و زنانش را ديگران به تصرّف در مىآورند ، و امانها و پيمانهايش شكسته مىشود ، و آثارش مندرس مىگردد ، و مالش را قسمت مىكنند ، و بساطش را برمىچينند ، و دشمنانش شاد مىشوند ، و ملكش خراب مىشود ، و تاج سلطنش را ديگرى بر سر مىنهد ، و بر سرير دولتش ديگرى مىنشيند ، و از خانه‌هاى خود بيرونش مىبرند ، و برهنه و خوار و بىمعاون و يار تا در گودال قبرش مىافكنند ، در تنهائى و غربت و تاريكى و وحشت و بيچارگى و مذلّت ، از خويشان جدا گشته ، و دوستان او را تنها گذاشته ، و هرگز از آن وحشت بدر نيايد ، و از آن غربت نياسايد .\r\nاى پسر پادشاه مرد عاقل دانا را سزاوار آن است كه در سياست و تأديب نفس خود مانند امام عادل دورانديش باشد ، كه تأديب مىكند عامّهء خلق را ، و به اصلاح مىآورد امور رعيّت را ، و امر مىفرمايد ايشان را به امورى كه صلاح ايشان در آنهاست ، و نهى مىفرمايد ايشان را از چيزهائى كه باعث فساد ايشان است ، و عقاب مىكند كسى را كه مخالفت و عصيان او كند ، و نوازش مىكند كسى را كه فرمان او برد .\r\nو همچنين سزاوار آن است كه عاقل نفس خود را تأديب كند در جميع اخلاق و خواهشها و شهوتهاى او ، و بدارد او را بر امورى كه به او نفع مىبخشد ، هرچند از آنها كراهت داشته و بر او دشوار باشد ، و جبر نمايد او را بر اجتناب كردن از امورى كه به او ضرر مىرساند ، و بايد براى نفس خود ثواب و عقاب مقرّر سازد ، كه چون امر خيرى از او صادر شود خوشحال و مسرور گردد ، و چون امر شرّى از او صادر شود دلگير و محزون شود ، و نفس خود را ملامت نمايد .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nو از جملهء چيزهائى كه لازم است بر صاحب عقل ، آن است كه نظر نمايد و تفكّر كند در امورى كه بر او وارد مىشود ، و بعد از تفكّر آنچه را موافق حق و صواب داند عمل نمايد ، و آنچه را خطا داند ترك نمايد ، و خود را از آن منع نمايد ، و بايد خود را و عمل و رأى و دانش خود را حقير شمارد ، تا بر او عجب و خودبينى مستولى نشود ، به درستى كه حق‌تعالى مدح فرموده است اهل عقل را ، و مذمّت فرموده است اهل جهل و خودبينى را ، و به عقل هر چيز را ادراك مىتوان نمود به توفيق الهى ، و به جهل هلاك مىشوند مردم .\r\nو معتمدترين چيزها نزد صاحبان عقول آن چيزى است كه عقل ايشان ادراك آن نموده باشد و تجربه‌هاى ايشان به آن رسيده باشد ، و بصيرتهاى ايشان آن را دريافته باشد ، در هنگامى كه ترك هواها و خواهشهاى نفسانى كرده باشند ، و عقل با هواى نفس مخلوط نباشد ، و صاحب عقل را سزاوار نيست كه آنچه را از عمل خير محافظت تواند نمود و به عمل تواند آورد آن را حقير شمارد و ترك كند ، هرگاه قدرت نداشته باشد بر زيادتر از آن ، بلكه آنچه از اعمال خير ميسّر و مقدور گردد بايد غنيمت شمارد ، و اين يكى از حربه‌هاى مخفى و سلاحهاى پنهانى شيطانى است كه نمىبيند و ادراك آن نمىنمايد او را مگر كسى كه نيكو در مكرهاى شيطان تدبّر نمايد ، و از آن مكر به سلامت نمىرهد مگر كسى كه حق‌تعالى او را نگاه دارد .\r\nو از جملهء سلاحها و حربه‌هاى كشندهء شيطان دو حربه است ، كه كشنده‌تر از حربه‌هاى ديگر اوست : يكى انكار عقل است كه در دل مرد عاقل وسوسه مىنمايد كه تو عقل و بصيرتى ندارى ، و از دانائى نفعى به تو عايد نمىگردد ، و غرضش از اين وسوسه آن است كه محبّت علم و طلب علم را از خاطر او بيرون كند ، و دانش و كمال را در نظر او سهل نمايد ، و زينت دهد براى او مشغول شدن به غير علم را از لهو و لعب دنيا را ، پس اگر آدمى از اين راه فريب او را خورد و متابعت او نمود\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nمغلوب مىشود ، و ديگر از دست او رهائى مشكل است .\r\nو اگر در اين باب قبول وسوسهء او ننمود و فريب او را نخورد ، و عقل خود را بر شيطان غالب گردانيد به حربهء ديگر قصد او مىنمايد به اينكه چون آدمى ارادهء عملى از اعمال خير ، و قصد تحصيل كمالى از كمالات كرد ، كه عقلش به آن احاطه نموده ، و قادر بر تحصيلش هست ، بر او عرض مىنمايد بسيارى از اعمال و كمالات و علوم كه فوق طاقت و ادراك اوست ، تا او را به‌سبب عدم ادراك آنها غمگين و دل‌تنگ كند ، و به اين سبب او را وسوسه مىكند كه عقل تو ضغيف است ، و طاقت ادراك اين امور ندارد ، و بر دريافت تو اعتمادى نيست ، پس عبث خود را رنج مىفرمائى ، و ثمره‌اى بر عمل تو مترتّب نمىشود ، و به اين وسيله او را بازمىدارد از تحصيل كمالى چند كه درخور حوصله و طاقت اوست ، و به اين حربه و سلاح بسيارى از مردان اين ميدان را بر زمين افكنده ، و از فضايل و كمالات محروم كرده است .\r\nپس اى يوذاسف برحذر باش از شرّ شيطان ، و ترك مكن علومى را كه نمىدانى ، و در آنچه دانسته‌اى فريب شيطان را مخور كه به آنها عمل ننمائى ، به درستى كه تو در خانه‌اى ساكنى كه شيطان به الوان حيله‌هاى گوناگون بر اهل آن خانه مستولى شده ، و به انواع مكرها ايشان را گمراه كرده ، و بعضى را پرده‌ها بر گوشها و عقلها و دلهاى ايشان آويخته است كه ادراك حق نمىكنند ، و بر ضلالت خود مانده‌اند ، و به هر چيز كه جاهلند طلب علم آن نمىكنند مانند حيوانات .\r\nو به درستى كه عامّهء خلق را مذهبها و طريقه‌هاى مختلف هست ، بعضى از ايشان سعى تمام در ضلالت خود مىنمايند به حدّى كه خون و مال مردم را بر خود حلال كرده‌اند ، و گمراهى و باطل خود را در لباسهاى حق به مردم مىنمايند كه دين مردم را بر ايشان مشتبه گردانند ، و زينت مىدهند ضلالت خود را در نظر جمعى كه\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nضعيف‌العقلند ، و از دين حق ايشان را برمىگردانند ، پس شيطان و لشكرهاى او اهتمام تمام مىورزند در هلاك گردانيدن مردم و گمراهى ايشان ، و عدد لشكر شيطان را به غير از حق‌تعالى كسى نمىداند ، و جز به توفيق و عون الهى و چنگ زدن در متابعت دين حق دفع مكرهاى ايشان نمىتوان كرد ، پس از خدا سؤال مىنمائيم كه ما را توفيق طاعت خود كرامت فرمايد ، و بر دشمنان خود ما را نصرت دهد ، به درستى كه يارى بر ترك معاصى و فعل طاعات از جانب حق‌تعالى است ، و بدون توفيق او امرى ميسّر نمىشود .\r\nيوذاسف گفت : خداى عزّ و جلّ ديدنى نيست ، و به ديدن موصوف نمىگردد ، و عقلها به كنه وصف او نمىرسند ، و زبانها به آنچه سزاوار مدح و ستايش اوست قيام نمىتوانند نمود ، و بندگان احاطه به علمهاى او نمىتوانند كرد ، مگر آنچه را كه او تعليم ايشان نمايد به وسيله پيغمبرانش ، از آنچه از صفات كماليّهء خود بيان كرده است فهمهاى خلايق ادراك عظمت پروردگارى او نمىتوانند نمود ، جناب مقدّس او از آن رفيع‌تر و بزرگوارتر و لطيف‌تر و پاكيزه‌تر است كه عقلها و وهمها نزديك بارگاه جلال و كبرياء معرفت و شناسائيش توانند گرديد ، پس به توسّط پيغمبران از علوم خود بر مردمان ظاهر گردانيده آنچه را خواسته است ، و صلاح ايشان را در آن دانسته است ، و از وصف ذات و صفات مقدّس خود بيان فرموده است آنچه اراده فرموده ، و عقلهاى خلايق طاقت ادراك آن داشته است ، و ايشان را بر شناخت خود و دريافت پروردگار خود راهنمائى فرموده است ، به ايجاد اشيا از كتم عدم ، و معودم گردانيدن آنچه ايجاد فرموده .\r\nيوذاسف گفت : چه حجّت هست بر وجود پروردگار ؟\r\nبلوهر گفت : هرگاه ببينى امر مصنوع و ساخته شده‌اى را و نبينى آن كسى را كه او را ساخته است البتّه عقل تو حكم مىكند كسى آن را ساخته است ، همچنين آسمان\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nو زمين و آنچه در ميان آنهاست دلالت مىكند بر صانعى كه ايشان را ساخته و آفريده است ، و چه حجّت از اين قوىتر و ظاهرتر مىباشد .\r\nيوذاسف گفت : بفرما اى حكيم آيا به قضا و قدر الهى است آنچه به مردم مىرسد از بيماريها و دردها و فقر و احتياج و مكروهات يا نه ؟\r\nبلوهر گفت : اينها همه به قضا و قدر حق‌تعالى است .\r\nيوذاسف گفت : بفرما كارهاى بد و گناهان مردم هم به قضا و قدر است يا نه ؟\r\nبلوهر گفت : خدا از اعمال سيّئهء ايشان مبرّاست ؛ زيرا براى مطيعان ثواب عظيم مقرّر فرموده ، و عذاب شديد در جزاى عاصيان وعده نموده .\r\nيوذاسف گفت : بفرما عادل‌ترين مردم كيست ؟ و كيست ظالم‌ترين مردم ؟ و كيست زيرك‌ترين مردم ؟ و كيست احمق‌ترين مردم ؟ و كيست شقىترين مردم ؟ و كيست سعيدترين مردم ؟\r\nبلوهر گفت : عادل‌ترين مردم كسى است كه براى مردم انصاف از نفس خود بيشتر دهد ، و ظالم‌ترين مردم كسى است كه ظلم و جور خود را عدل داند ، و عدل اهل عدل را جور و ظلم شمارد ، و زيرك‌ترين مردم كسى است كه تهيّه و استعداد آخرت خود را درست كند ، و بىخردترين مردم كسى است كه همگى همّت خود را صرف دنيا نمايد و گناهان كار او باشد ، و سعادتمندترين مردم كسى است كه عاقبت اعمال او به خير باشد ، و شقىترين مردم كسى است كه ختم اعمال او به چيزى باشد كه موجب غضب و خشم پروردگار او شود .\r\nپس حكيم گفت : كسى كه با مردم به نحوى معامله نمايد ، و جزا دهد ايشان را كه اگر با او آن نحو معامله نمايند و جزا دهند او را باعث هلاك و ضرر او گردد ، او خداوند خود را به خشم آورده ، و مخالف رضاى او عمل كرده ، و كسى كه با مردم چنان معامله نمايد كه اگر به او آن معامله نمايند باعث صلاح او باشد ، او مطيع\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nخداوند خود است ، و تحصيل رضاى الهى نموده ، و از غضب او اجتناب نموده است ، بعد از آن گفت : زينهار كار نيك را بد مشمار هرچند آن را در بدان بينى ، و كار قبيح و بد را نيك مدان هرچند در نيكان مشاهده نمائى .\r\nيوذاسف گفت : بفرما كدام يك از مردم سزاوارترند به سعادت ، و كدام يك از ايشان سزاوارترند به شقاوت ؟\r\nبلوهر گفت : سزاوارترين مردم به سعادت كسى است كه به طاعتهاى الهى عمل نمايد ، و از معاصى او اجتناب كند ، و سزاوارترين مردم به شقاوت كسى است كه معصيت‌هاى الهى را بجا آورد ، و طاعتها را ترك نمايد ، و شهوتهاى نفس خود را بر رضاى الهى اختيار كند .\r\nيوذاسف گفت : كدام يك از مردم خدا را فرمان‌بردارترند ؟\r\nبلوهر گفت : آن‌كس كه بيشتر متابعت فرمودهء الهى كند ، و در دين حق راسخ‌تر باشد ، و از گناهان و اعمال قبيحه از همه كس دور تر باشد .\r\nيوذاسف گفت : بيان فرما حسنات و سيّئات را .\r\nبلوهر گفت : حسنات صدق و راستى نيّت و گفتار و كردار است ، و سيّئات بدى نيّت و بدى گفتار و كردار است .\r\nيوذاسف گفت : نيكى و صدق نيّت كدام است ؟\r\nبلوهر گفت : اعتدال و ميانه‌روى در قصد و همّت است .\r\nيوذاسف گفت : چيست بدى كردار ؟\r\nگفت : معصيت پروردگار نمودن .\r\nيوذاسف گفت : بفرما چگونه حاصل مىشود ميانه‌روى در قصد و همّت ؟\r\nگفت : به اينكه پيوسته متذكّر فنا و زوال دنيا باشى ، و همّت گمارى بر ترك امورى كه موجب غضب الهى و و بال اخروى مىشود .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nيوذاسف گفت : سخاوت كدام است ؟ گفت : سخاوت و جوان‌مردى صرف كردن مال است در راه رضاى الهى . يوذاسف گفت : چه چيز است موجب عزيز بودن ؟ گفت : تقوا و پرهيزكارى از آنچه خدا به آن نهى فرموده است .\r\nيوذاسف گفت : كدام است بخل ؟ گفت : منع كردن حقوق از اهلش ، و گرفتن اموال از غير محلّش . پرسيد : حرص كدام است ؟ گفت : ميل كردن به سوى دنيا ، و نظر انداختن به چيزهائى كه باعث فساد اين كس مىشود ، و عقاب الهى بر آنها مترتّب مىشود . پرسيد : راستى كدام است ؟ گفت : آن است كه خود را فريب ندهى ، و به خود دروغ نگوئى . پرسيد : حماقت كدام است ؟ گفت : آن است كه دل به دنياى فانى دهى ، و آخرت كه دايم و باقى است ترك نمائى . پرسيد : دروغ چيست ؟ گفت : آنكه آدمى با خود دروغ گويد ، و خود را به آن فريب دهد ، و پيوسته به هواها و شهوات نفس خود مشعوف و خوشحال باشد ، و امور دين خود را به تأخير اندازد به طول امل .\r\nپرسيد : كدام يك از مردم كامل‌ترند در صلاح و شايستگى ؟ گفت : آن‌كس كه عقلش كامل‌تر است ، و نظر در عواقب امور بيشتر مىكند ، و دشمنان خود را بهتر مىشناسد ، و خود را از شرّ ايشان بيشتر محافظت مىنمايد .\r\nپرسيد : آن عاقب كه گفتى در آن نظر مىبايد كرد چيست ؟ و آن دشمنان كه گفتى از ايشان حذر بايد كرد كيستند ؟ گفت : عاقبت آخرت است ، و آن دشمنان حرص و غضب و حسد و حميّت و شهوت و ريا و لجاجت در باطل است .\r\nپرسيد : كدام يك از اين دشمنان كه شمردى قوىتر است ، و احتراز از آن دشوارتر است ؟ گفت : در حرص خوشنودى نيست ، و موجب شدّت غضب مىگردد ، و در غضب جور غالب است ، و شكر اندك و كم موجب عداوت و دشمنى بسيار مىگردد ، و حسد مورث فساد دين و بدگمانى به خداوند خود\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nاست ، و حميّت باعث لجاجت عظيم و گناهان شنيع مىشود ، و كينه سبب طول عداوت و قطع رحم و شفقت و شدّت قهر و سطوت مىباشد ، و ريا از همه مكرى بدتر است و بسيار مخفى مىباشد ، و از همه دورغها بدتر است ، و لجاجت زود آدمى را در خصومت عاجز مىكند ، و حجّت را قطع مىنمايد .\r\nپرسد : كدام يك از مكرهاى شيطان در هلاك كردن تمام‌تر و تأثيرش بيشتر است ؟ گفت : آنكه به‌سبب شهوتهاى نفسانى بر مردم مشتبه كند نيك و بد و ثواب و عقاب و عواقب امور ناشايست را .\r\nپرسيد : حق‌تعالى چه قوّت به آدمى كرامت فرموده است كه به آن تواند غالب شد بر اين صفات ذميمه و اعمال قبيحه و خواهشهاى هلاك‌كننده ؟ گفت : آن قوّت عقل و علم است ، و عمل كردن به هر دو ، و صبر كردن نفس بر ترك خواهشهاى خود ، و امّيد داشتن بر ثوابهائى كه در شرع وارد شده است ، و بسيار ياد كردن فناى دنيا و نزديكى مرگ ، و پيوسته در حذر بودن كه به‌سبب امور فانى دنيا امور باقى آخرت از اين كس فوت نشود ، و عبرت گرفتن از عاقبتهاى بدى كه بر امور گذشتهء دنيا مترتّب شده ، و خود را بر آداب و سنن اهل عقل داشتن ، و نفس را از عادتهاى بد بازداشتن ، و به عبادتهاى نيك و خلقهاى حسن عادت فرمودن ، و طول امل را از خود دور كردن ، و صبر بر شدايد نمودن ، و به‌قدر كفاف از روزى قانع شدن ، و به قضاهاى الهى راضى بودن ، و تفكّر در شدّت عقوبات آخرت ، و تسلّى دادن خود بر چيزهائى كه در دنيا از آدمى فوت مىشود ، و ترك ارتكاب امورى كه به اتمام نمىرسد ، و بينا شدن به امورى كه بازگشت او به آنهاست از امور آخرت ، و راه سعادت را بر راه ضلالت اختيار نمودن ، و به يقين دانستن كه بر كار خير و شر ثواب و عقاب هست ، و دانستن حقوق الهى و خلق ، و نيك‌خواه مردم بودن ، و نفس را از متابعت هوا و شهوتها نگاه داشتن ، و كارها را از روى فكر و تدبير كردن ، كه اگر\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nفسادى بر آن مترتّب شود چون تفكّر و تدبّر نموده معذور باشد ، اينهاست قوّتها و لشكرهائى كه به اينها بر آن دشمنان غالب مىتواند شد .\r\nيوذاسف گفت : كدام خصلت خلايق پسنديده‌تر و ناياب‌تر است ؟ بلوهر گفت :\r\nتواضع و فروتنى و نرمى سخن با برادران مؤمن . پرسيد كدام عبادت بهتر است ؟\r\nگفت : دل به ياد خدا و محبّت او داشتن . پرسيد : كدام خصلت افضل است ؟\r\nگفت : محبّت صالحان . پرسيد : كدام سخن بهتر است ؟ گفت : امر به معروف و نيكىها ، و نهى از منكر و بديها . پرسيد : كدام دشمن است كه دفعش دشوارتر است ؟ گفت : گناهان . پرسيد كدام يك از فضيلتها افضل است ؟ گفت : راضى شدن به آنچه كافى باشد از روزى .\r\nپرسيد : كدام يك از آداب بهتر است ؟ گفت : آدابى كه از دين و شرع ظاهر شود .\r\nپرسيد : كيست آن كسى كه جفاكارتر است ؟ گفت : پادشاه ظالم ، و دلى كه در آن رحم نباشد . پرسيد : چه چيز است كه به نهايت نمىرسد ؟ گفت : چشم صاحب حرص كه هرگز از دنيا سير نمىشود . پرسيد : كدام است چيزى كه عاقبتش از همه چيز بدتر است ؟ گفت : متابعت رضاى مردم نمودن در چيزى كه موجب غضب الهى است .\r\nپرسيد : كدام چيز است كه زودتر از حالى به حالى مىگردد و ثبات نمىدارد ؟\r\nگفت : دل پادشاهانى كه كارهاى ايشان براى دنيا باشد . پرسيد : كدام يك از گناهان رسواتر است ؟ گفت : پيمان الهى را شكستن ، و مكر با خدا . پرسيد : چه چيز است زودتر منقطع مىگردد ؟ گفت : محبّت عاشق . پرسيد كدام چيز خائن‌تر است ؟\r\nگفت : زبان دروغ‌گو .\r\nپرسيد : چه چيز است كه بيشتر پنهان مىباشد ؟ گفت : بدى رياكننده‌اى كه مردم را به ظاهر خود فريب دهد . پرسيد : چه چيز شبيه‌تر است به احوال دنيا ؟ گفت :\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nخوابهاى پريشان . پرسيد : كدام يك از مردم پسنديده‌تر است ؟ گفت : آن‌كس كه گمانش به پروردگار خود نيكوتر باشد ، و ترك محرّمات الهى بيشتر نمايد ، و غفلتش از ياد خدا و ياد مرگ و كوتاهى عمر كمتر باشد .\r\nپرسيد : چه چيز است كه در دنيا بيشتر موجب روشنى چشم و خوشحالى مىشود ؟ گفت : فرزند صاحب ادب ، و زن سازگار موافقى كه ياور باشد بر تحصيل آخرت . پرسيد : كدام درد علاجش مشكل‌تر است در دنيا ؟ گفت : فرزند بد و زن بد كه خلاصى از اين دو بلا حاصل نمىشود . پرسيد : در كدام آسايش راحت بيشتر است ؟ گفت : راضى بودن آدمى به بهرهء خود در دنيا ، و در تحت حمايت و فرمان پادشاهان صالح بودن .\r\nيوذاسف گفت : اى حكيم خاطر خود را با من دار كه مىخواهم از تو سؤال كنم از چيزى كه اهتمام من به آن از همه چيز بيشتر است ، بعد از آنكه حق‌تعالى مرا به كار خود بينا گردانيد ، و دانستم از امور خود چيزى چند را كه نمىدانستم ، و روزى كرد مرا از امور دين آنچه را كه از آنها نااميد بودم .\r\nبلوهر گفت : بپرس از آنچه خواهى .\r\nيوذاسف گفت : مرا خبر ده از حال كسى كه در طفوليّت به پادشاهى رسيده باشد ، و دين او بت‌پرستى باشد ، و به لذّات دنيا پيوسته پرورش يافته و به آنها معتاد شده ، و در نعمت و راحت نشو و نما كرده باشد تا سنّ پيرى ، و در مدّت عمر خود خدا را نشناخته باشد ، و يك لحظه خود را از شهوات و لذّات نفس بازنداشته باشد ، بلكه پيوسته همّت او مصروف باشد بر آنكه هر لذّتى را به نهايت رساند ، و اقصاى مراتب هر شهوتى را تحصيل نمايد ، و خواهشهاى نفس را بر همه چيز ترجيح دهد ، و رشد و صلاح خود را در غير آنها نداند ، و چندان‌كه عمرش زياده شود حرصش به اين امور زياده گردد ، و به دنيا فريفته‌تر شود ، و آن دين باطل در\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nنفسش راسخ‌تر گردد ، و اهل دين باطل خود را دوست‌تر دارد ، و امر آخرت را نداند ، و غافل باشد از آن ، و فراموش كرده باشد آن را ، به‌سبب قساوت قلب و بدى نيّت و فساد اعتقاد ، و روز به روز عداوتش زياده گردد به جماعتى كه مخالف دين اويند و بر دين حق ثابتند ، و از ترس او حق را اظهار نمىكنند ، و از ظلم و عداوت او خود را پنهان كرده‌اند و انتظار فرج مىكشند .\r\nآيا چنين كس با اين اوصاف را امّيد هست كه در آخر عمر آن مذهب باطل را ترك نمايد ، و از آن اعمال قبيحه نجات يابد ، و ميل كند به جانب امرى كه فضيلت آن ظاهر است و حجّت حقيقت آن واضح است ، و فوائد و بهره‌ها در آن بسيار است ، يعنى اختيار نمايد آنچه تو مىدانى از دين حق ، و برسد به مرتبه‌اى كه گناهان گذشته‌اش آمرزيده شود ، و امّيد ثوابهاى اخروى داشته باشد ؟\r\nبلوهر گفت : دانستم صاحب اين اوصاف را ، و دانستم اين سؤال را براى چه كردى .\r\nيوذاسف گفت : اين دريافت و فراست از تو بعيد نيست ، با آن درجهء فهم كه خدا به تو كرامت فرموده ، و آن رتبهء علم كه تو به آن مخصوصى .\r\nبلوهر گفت : صاحب آن اوصاف پدر تو است ، و باعث تو بر اين سؤال محبّتى است كه به او دارى ، و اهتمامى است كه در امر او به عمل مىآورى به‌سبب شفقت بر پدر ، و رعايت حقّ او ، از ترس آنكه مبادا معذّب شود در آخرت به عذابهائى كه حق‌تعالى مثل آن را وعده فرموده است ، و مىخواهى كه مثاب شوى در اين اهتمام ، و ادا كنى حقّى را كه خداى تعالى براى پدر بر تو لازم كرده است از شفقت بر او ، و گمان دارم در خاطر دارى كه نهايت سعى و اهتمام بجا آورى در هدايت پدر خود ، و خلاصى او از هولهاى عظيم و عذابهاى نامتناهى ، و رسانيدن او به سلامت و راحت ، و نعمت ابدى ، كه حق‌تعالى در ملكوت سماوات براى مطيعان مقرّر فرموده است .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nيوذاسف گفت : يك حرف را خطا نكردى ، و آنچه در خاطر من بود بيان فرمودى ، پس آنچه اعتقاد دارى در امر پدرم بيان فرما كه مىترسم او را مرگ در رسد ، و به حسرت و ندامت گرفتار شود ، در وقتى كه پشيمانى او را هيچ ثمره‌اى نبخشد ، و از من هيچ نفعى به او نتواند رسيد ، و مرا در اين امر صاحب يقين گردان ، و اين عقده را از خاطر من بگشا كه بسيار غمگينم در اين امر ، و چاره‌اش را نمىدانم .\r\nبلوهر گفت : اعتقاد ما آن است كه هيچ مخلوقى را از رحمت پروردگار خود دور نمىدانيم ، و هيچ‌كس را نااميد از لطف و احسان او نمىگردانيم ، و اميد هدايت به هركس داريم تا زنده است ، هرچند سركش و طاغى و گمراه باشد ؛ زيرا حق‌تعالى خود را براى ما وصف فرموده است به رحمت و مهربانى و شفقت ، و ما به اين نحو او را شناخته‌ايم ، و به اين اوصاف ايمان به او آورده‌ايم ، و امر فرموده است جميع عاصيان را به استغفار و توبه ، به اين سبب ما امّيدوارى عظيم در حصول مقصود به او داريم ، اگر مشيّت الهى به آن تعلّق گرفته باشد .\r\nو بدان اى يوذاسف نقل كرده‌اند : پادشاهى بود در زمانهاى قبل كه صيت علم و دانش او در آفاق منتشر ، و بسيار ملايم و مهربان و عادل بود بر رعيّت خود ، و پيوسته در اصلاح ايشان مىكوشيد ، و مدّتى در ميان ايشان با نهايت خير و صلاح و نيكى زندگانى و جهان‌بانى كرد ، پس چون اجل او دررسيد ، و به دار بقا رحلت نمود ، رعيّت بر او بسيار جزع كردند ، و او را فرزندى نبود ، امّا يكى از زنان او حامله بود و منجّمان و كاهنان حكم كردند كه اين فرزند پسر است ، ايشان كسى را بر خود پادشاه نكردند ، و در انتظار ولادت آن پسر بسر مىبردند ، و وزراى پادشاه سابق امور مملكت را جارى مىساختند .\r\nپس موافق قول منجّمان پسر متولّد شد ، و اهل آن مملكت به شادى و سرورى\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nكه از تولّد آن پسر حاصل كردند تا يك سال به لهو و لعب و سازها و انواع تنعّمات تعيّش كردند ، و به فسوق و معاصى روزگار گذرانيدند ، تا آنكه جمعى از علما و دانشمندان و حق‌شناسان كه در ميان ايشان بودند به آن گروه گفتند : اين فرزند عطيّه‌اى بود كه حق‌تعالى به شما كرامت فرموده بود ، و سزاوار بود در برابر اين نعمت شما حق‌تعالى را شكر كنيد كه معطى اين نعمت است ، شما به جاى شكر او كفران نعمت كرديد ، و مخالفت او نموديد ، و شكر شيطان كرديد ، و او را راضى نموديد ، و خدا را به خشم آورديد ، اگر اعتقاد شما اين است كه غير خدا اين نعمت را به شما عطا كرده است ، پس شكر او بكنيد .\r\nآن گروه در جواب گفتند : ما اين عطيّه را از خدا مىدانيم ، و او بر ما اين نعمت منّت گذاشته ، علما گفتند : پس اگر مىدانيد خدا اين نعمت را به شما كرامت فرموده چرا او را به خشم مىآوريد ، و دشمن او را راضى مىكنيد ؟ گفتند : اى دانايان الحال آنچه بايد كرد ما را بفرمائيد تا نصيحت شما را قبول و به فرمودهء شما عمل نمائيم ؛ علما گفتند كه : مىبايد ترك كنيد متابعت شيطان را در خوردن مسكرات و مشغول شدن به سازها و لهو و لعب ، و به طاعات و عبادات طلب خوشنودى پروردگار خود بكنيد ، و چند برابر آنچه شكر شيطان و اطاعت او كرديد شكر خداوند خود بجا آوريد ، تا حق‌تعالى گناهان شما را بيامرزد ، رعيّت در جواب ايشان گفتند : بدنهاى ما تاب تحمّل جميع آنچه شما فرموديد ندارد .\r\nعلما گفتند : اى اصحاب جهالت و ضلالت چگونه اطاعت كرديد كسى را كه هيچ حق بر شما نداشت و معصيت مىكنيد كسى را كه حقّ واجب لازم بر شما دارد ، و چگونه بود كه قوّت داشتيد بر فعل كارهائى كه سزاوار نبود ، و اظهار ضعف و ناتوانى مىكنيد در اعمالى كه نيكو و پسنديده و سزاوار است .\r\nايشان گفتند : اى پيشوايان علم و حكمت شهوتها در نفس ما عظيم و قوى\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nگرديده ، و لذّتهاى دنيا بر ما غالب شده ، و چون اين دواعى در نفس قوى است كارهاى بد بر ما آسان شده است ، و متحمّل مشقّتهاى آنها مىتوانيم شد ، و نيّات خير در نفس ما ضعيف شده است ، و به اين سبب مشقّت طاعات بر ما گران و دشوار است ، پس از ما راضى شويد كه به تدريج روز به روز از يك‌يك اعمال ناشايست خود برگرديم ، و به طاعات روآوريم ، و بار را بر ما گران مكنيد .\r\nعلما گفتند : اى بىخردان شما فرزندان اهل جهالت و برادران اهل ضلالتيد ، لهذا شقاوت و بدبختى بر شما آسان است ، و سعادت و فيروزى بر شما گران .\r\nرعيّت گفتند : اى دانايان و پيشوايان و اى حكيمان رهنما از سرزنش شما به آمرزش پروردگار خود پناه مىبريم ، و از شدّت و عنف شما به پردهء عفو الهى مىگريزيم ، پس شما سرزنش مكنيد ما را به ضعف و سستى ، و نسبت ندهيد ما را به جهالت و پستى ؛ زيرا كه پروردگار ما كريم و مهربان و آمرزنده است ، پس اگر اطاعت او نمائيم از گناه ما عفو مىفرمايد ، و اگر اطاعت او كنيم عبادات ما را مضاعف مىگرداند ، پس ما سعى مىكنيم در عبادت و بندگى او به‌قدر آنچه از زمان مخالفت او كرده‌ايم و پيروى خواهشها نموده‌ايم ، تا آنكه حق‌تعالى ما را به آرزوهاى دنيا و عقبا برساند ، و بر ما رحم كند ، و خلعت مغفرت بر ما پوشاند ، چنانچه بىطلب ما را لباس هستى پوشانيد ، و از ظلمت آباد عدم به ساحت وجود كشانيد ، پس چنين گفتند علما اقرار به صدق ايشان نمودند ، و به گفتهء ايشان راضى شدند .\r\nپس ايشان يك سال تمام روزه داشتند ، و نماز و عبادت كردند ، و مالها در راه خدا صرف نمودند ، و چون يك سال منقضى شد كاهنان گفتند : آنچه اين گروه براى اين مولود كردند دلالت مىكنند كه اين پادشاه مدتّى فاجر و بدكردار باشد ، و مدّتى صالح و نيكوكردار ، و در زمانى جبّار و متكبّر باشد ، و بعد از آن تواضع و\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nشكستگى شيوهء او گردد ، و منجّمان نيز با ايشان در اين قول اتّفاق نمودند ، پرسيدند : اين حال را از كجا دانستيد ؟ و چگونه بر شما ظاهر شد ؟ كاهنان گفتند :\r\nچون رعيّت به‌سبب اين مولود در اوّل مشغول لهو و باطل شدند ، و در آخر به عبادت و بندگى روآوردند ، دانستيم كه اين مولود چنين خواهد بود .\r\nو منجمان گفتند : چون در مولود او زهره و مشترى هر دو در قوّت بودند ، و زهره تعلّق به اهل طرب و بطالت دارد ، و مشترى تعلّق به اهل علم و عبادت ، دانستيم كه اين دو حالت در او خواهد بود ، پس آن طفل در نهايت قوت و تنومندى و قدرت نشو و نما كرد ، و چون نشأهء پادشاهى يافت آغاز بدمستى و بطالت و لهو و لعب و ظلم و جور و فساد و تطاول نمود ، و محبوب‌ترين مردم نزر او كسى بود كه در اين امور با او موافقت كند ، و دشمن‌ترين مردم نزد او كسى بود كه از اعمال او كناره كند و او را نصيحت نمايد ، و مغرور شده بود به جوانى و صحّت و توانائى ، و ظفر و نصرت بر دشمنان ، و نخوت و خودبينى ، و سرور و شادى او به نهايت رسيد ، و آنچه مىخواست و آرزو داشت از ديدنيها و شنيدنيها ديد و شنيد .\r\nتا آنكه به سنّ سى و دو سالگى رسيد ، پس جمع كرد زنان بسيار و پسران بىشمار كه از اولاد پادشاهان نزد او جمع شده بودند ، و پردگيان حرم خود را از كنيزان با حسن و جمال ، و اسبان نفيس و مركبهاى فاخر ، و كنيزان و خدمتكاران خاصّ خود را ، همگى حاضر نمود و فرمود : خود را به انواع لباسها و الوان زينتها بيارايند ، و امر فرمود عمارتى در مقابل مطلع آفتاب از براى او بنا كنند كه زينتش از صحيفه‌هاى طلا باشد ، و اصناف جواهر در آن به كار برند ، و طول آن مجلس صد و بيست ذرع ، و عرض آن شصت ذرع باشد ، و فرمود كه : سقف و ديوارهاى آن را به طلا زينت دهند ، و به الوان جواهر مرصّع كنند و امر فرمود آنچه در خزاين او بود از نفايس اموال و جواهر و اسباب بيرون آورند در مجلس به ترتيب بچينند .\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nو فرمان داد جميع لشكر او و امرا و سپهسالاران و نويسندگان و دربانان و يساولان و اشراف و بزرگان و دانشمندان اهل مملكت او همگى با نهايت زيب و زيور حاضر شوند ، و فرمود : شجاعان عسكر و دليران لشكرش بر اسبان نفيس سوار شوند ، و از براى هر صنف از صنوف وزرا و لشكرى و رعايا و عامّهء خلق مكانى مقرّر فرمود كه صفها بركشيده در جاهاى خود قرار گيرند ، و غرض او اين بود كه بر منظر رفيعى برآيد ، و عظمت پادشاهى و اسباب سلطنت و جمعيّت رعيت و وسعت مملكت و كثرت عساكر خود را به نظر درآورد تا عيش و طرب او زياده گردد .\r\nپس چون چنين مجلس را مرتّب ساختند به مجلس درآمد و بر تخت خود بالا رفت ، و بر تمام مملكت خود مشرف شد ، همگى او را سجده كردند ، و او را از مشاهدهء آن اسباب بىپايان و كثرت مطيعان و فرمان‌برداران سرور عظيم حاصل شد ، پس به بعضى از غلامان خاصّ خود گفت كه : مملكت و رعيّت خود را بر احسن وجوه مشاهده نمودم و شاد گرديدم ، اكنون مىخواهم كه منظر خويش را به نظر درآورم ، و از مشاهدهء جمال خود مسرور گردم .\r\nپس آينه‌اى طلب كرد ، و در اثناى آنكه در او مىنگريست ، و مشاهدهء خود مىنمود ، نظرش بر موى سفيدى افتاد كه در موهاى ريش او ظاهر شده بود ، مانند زاغ سفيدى كه در ميان زاغهاى سياه نمودار باشد ، از مشاهدهء اين حال بسيار خائف و هراسان و غمگين و ترسان گرديد ، و اثر اندوه بر جبينش ظاهر شد ، و شاديش به اندوه مبدّل گرديد ، و با خود انديشه كرد كه اين نشانه‌اى است كه جوانى به آخر رسيد ، و ايّام سلطنت و كامرانى به نهايت انجاميده ، اين موى سفيد رسول نااميدى است كه خبر زوال پادشاهى را بر من مىخواند ، و پيش‌آهنگ مرگ است كه خبر مردن و پوسيدن را به گوش جانم مىرساند ، هيچ دربانى مانع آن نتوانست شد ، و\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nهيچ نگهبانى دفع آن نتوانست كرد ، تا ناگاه به من رسيد ، و خبر مرگ و زوال پادشاهى را به من رسانيد ، و به زودى سرور مرا به اندوه بدل خواهد كرد ، و شادى و عيش مرا زايل خواهد نمود ، و بناى قوّت و توانائى مرا درهم خواهد شكست ، و حصارهاى محكم و لشكر فراوان براى دفع اين نفعى نخواهد بخشيد .\r\nاين است ربايندهء جوانى و قوت ، و زايل‌كنندهء توانگرى و عزّت ، اين است پراكنده‌كنندهء جمعيّت عزيزان ، و قسمت‌كنندهء ميراث ميان دوستان و دشمنان ، اين است باطل‌كنندهء عيشها ، و مكدّرسازندهء لذتها ، و خراب‌كنندهء عمارتها ، و متفرّق‌سازندهء جمعيّتها ، اين است پست‌كنندهء صحبان رفعت ، و خواركنندهء اصحاب عزّت و شوكت ، اينك در رسيده ، و بار خود را فرود آورده در خانهء من ، و دام خود را براى صيد من گسترده در كاشانهء من .\r\nپس آن پادشاه كه در محملها بر دوش گرفته بر روى تختش رسانيده بودند ، با پاى برهنه مضطرب از تخت خود فرود آمد ، و لشكرى خود را جمع و معتمدان خود را به نزديك خود خواند ، و گفت : اى گروه من چگونه پادشاهى بودم شما را ؟\r\nو با شما چه نوع سلوك كردم ؟ و در ايّام دولت من شما بر چه حال بوديد ؟ ايشان در جواب گفتند : اى پادشاه پسنديده اطوار نيكوكردار حقّ نعمت بر ما بسيار دارى ، و از شكر نعمتهاى تو عاجزيم ، و اينك جانهاى خود را در راه فرمان‌بردارى تو گذاشته‌ايم ، آنچه مىخواهى بفرما كه به جان قبول مىكنيم .\r\nپادشاه گفت : دشمنى كه از او نهايت بيم و خوف را دارم به سراى من درآمده ، و هيچ‌يك از شما او را مانع نشديد تا بر من مستولى گرديده ، با آنكه شما معتمدان من بوديد ، و به شما امّيدها داشتم ، ايشان گفتند : اى پادشاه آن دشمن در كجاست ؟ او را مىتوان ديد يا نه ؟ پادشاه گفت : خودش ديده نمىشود امّا آثار و علاماتش را مىتوان ديد ، ايشان گفتند : ما براى دفع دشمنان شما مهيّا شده‌ايم ، و حقّ نعمتهاى\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nتو را فراموش نكرده‌ايم ، و در ميان ما صاحبان عقل و تدبير بسيارند ، و دشمن خود را به ما بنما تا دفع شر او از تو بكنيم .\r\nپادشاه گفت : من فريب عظيم از شما خورده بودم ، و به خطا بر شما اعتماد كرده بودم ، و شما را به منزلهء سپرى مىدانستم براى دفع دشمنان خود ، و مالهاى گزاف به شما بخشيدم ، و شما را بر همه كس برگزيدم ، و به خود اختصاص دادم كه مرا از شرّ دشمنان حفظ و حراست و منع و حمايت نمائيد ، و براى اعانت و يارى شما بر اين امر شهرهاى محكم بنا كردم ، و قلعه‌ها استوار گردانيدم ، و اسلحه‌اى كه براى دفع اعادى در كار است به شما عطا كردم ، و غم تحصيل مال و روزى را از شما برداشتم كه شما را انديشه‌اى به غير از محافظت من نباشد ، و گمان من اين بود كه با وجود شما آسيبى به من نخواهد رسيد ، و آنكه شما بر گرد من باشيد رخنه‌اى بر بنيان وجود من راه نخواهد يافت ، و اكنون با وجود جمعيّت شما چنين دشمنى بر من ظفر يافته است ، اگر اين از سستى و ضعف شماست كه قدرت بر دفع آن نداريد ، پس من در استحكام كار و فكر روزگار خود خطا كرده‌ام كه شما را با اين ضعف ياور خود كرده‌ام ، و اگر شما قادر بر دفع آن بوده‌ايد و غافل شده‌ايد ، پس شما خيرخواه و مشفق من نبوده‌ايد .\r\nايشان گفتند : اى پادشاه چيزى كه ما طاقت دفع آن نداشته باشيم به سلاح و حربه و اسبان و قوّت و تهيّهء خود به مشيّت الهى نخواهيم گذاشت كه ضرر آن به تو برسد تا ما حيات داريم ، و امّا چيزى كه به ديده درنيايد ما علم به آن نداريم ، و قوّت ما به دفع آن وفا نمىكند .\r\nپادشاه گفت : آيا من شما را نگرفته‌ام براى اينكه دفع دشمنان از من بكنيد ؟\r\nگفتند : بلى ، گفت : پس از چه قسم دشمنان مرا محافظت مىنمائيد ؟ از دشمنى كه ضرر به من مىرساند ، يا دشمنى كه ضرر به من نتواند رسانيد ؟ گفتند : از دشمنى كه\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nضرر رساند ، پادشاه گفت : آيا از هر ضرررساننده‌اى نگاه مىداريد ، يا از بعضى دشمنان ضرررساننده ؟ گفتند : از هر دشمنى كه ضرر رساند .\r\nپادشاه گفت : اينك رسول مرگ در رسيده ، و خبر خرابى و پوسيدگى بدن و زوال ملك و پادشاهى به من مىدهد ، و مىگويد : من مىخواهم آنچه تو آبادان كرده‌اى ، ويران گردانم ، و آنچه بنا كرده‌اى خراب كنم ، و آنچه جمع كرده‌اى پراكنده نمايم ، و آنچه به اصلاح آورده‌اى فاسد كنم ، و آنچه اندوخته‌اى قسمت كنم ، و كرده‌هاى تو را برهم زنم ، و تدبيرهاى تو را باطل گردانم ، و اين رسول خبر آورده از جانب مرگ كه عن‌قريب دشمنان را بر تو شاد خواهم كرد ، و از فناى تو دردها و كينه‌هاى سينهء ايشان را دوا خواهم نمود ، و زود باشد كه لشكر تو را پراكنده كنم ، و انس تو را به وحشت مبدّل كنم ، و تو را بعد از عزّت خوار گردانم ، و فرزندان تو را يتيم كنم ، و متفرّق سازم جمعيّت تو را ، و به مصيبت تو نشانم برادران و اهل بيت و خويشان تو را ، و پيوندهاى بدنت را از هم بپاشم ، و دشمنان تو را در خانه‌هاى تو بنشانم .\r\nآن گروه گفتند : ما تو را از شرّ مردم و جانوران درنده و حشرات زمين محافظت مىتوانيم نمود ، امّا مرگ و كهنگى و زوال را چاره‌اى نمىتوانيم كرد ، و قوّت دفع آن را نداريم ، و از خود نيز آن را منع نمىتوانيم نمود .\r\nپادشاه گفت : آيا چاره‌اى بر دفع اين دشمن هست ؟ گفتند : نه ، پادشاه گفت :\r\nدشمنان دارم از اين دشمن خردتر ، آيا دفع آنها مىتوانيد كرد ؟ گفتند : كدامند آنها ؟\r\nگفت : دردها و بلاها و غمها و المها ؟ گفتند : اى پادشاه اينها همه به تقدير خداوند عظيم الشأن قادرى نازل مىشود و اسبابشان از بدن و نفس برانگيخته مىشود ، و هيچ‌كس بر دفع آنها قادر نيست ، و به حاجب و دربان و حارس و نگهبان ممنوع نمىگردند .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nپادشاه گفت : آيا قادر هستيد بر دفع امورى كه به قضا و قدر الهى بر من مقدّر شده است ؟ گفتند : اى پادشاه كيست كه پنجه در پنجهء قضا افكند و مغلوب آن نگردد ، و كيست كه با قدر حق‌تعالى ستيزه نمايد و مقهور نشود ، پادشاه گفت :\r\nهرگاه شما چارهء قضا و قدر نمىتوانيد نمود ، و جميع امور به قضا و قدر است ، پس چه نفع از شما به من مىتواند رسيد ؟ گفتند : ما قدرت بر دفع قضا و قدر نداريم ، و تو توفيق يافته‌اى و به حقايق امور پى برده‌اى ، و آنچه مىگوئى حق است ، اكنون بگو چه اراده دارى ؟\r\nپادشاه گفت : اراده دارم به عوض شما اصحاب و يارانى بگيرم كه مصاحبت ايشان با من دائمى باشد ، و وفا در عهد و پيمان ايشان باشد ، و برادرى ايشان با من هميشه باقى باشد ، و مرگ پيوند من و ايشان را قطع نكند ، و بعد از مندرس شدن بدن صحبت من و ايشان باقى باشد ، و مرا بعد از مرگ تنها نگذارند ، و در زندگى ترك يارى من ننمايند ، و از من دفع نمايند ضرر مرگ را كه شما از دفع آن عاجزيد .\r\nگفتند : اى پادشاه كيستند اين جماعتى كه اوصاف ايشان را بيان كردى ؟ گفت :\r\nايشان گروهى چندند كه ايشان را براى اصلاح شما فاسد كردم ، گفتند : احسان خود را از ما باز مگير ، و با ما و ايشان هر دو نيكى و ملاطفت كن ، كه ما پيوسته اخلاق تو را پسنديده و كامل و مهربانيهاى تو را عظيم و شامل يافته‌ايم ، گفت : صحبت شما سمّ قاتل است ، و اطاعت شما موجب كرى و كورى است ، و موافقت شما زبان را لال مىگرداند ، گفتند : چرا چنين است اى پادشاه ؟\r\nگفت : زيرا مصاحبت شما با من در بسيارى ملك و اموال و اسباب دنياست ، و موافقت شما با من در جميع خزاين و اسباب عيش و نعمتهاست ، و اطاعت شما مرا در امورى است كه موجب غفلت از امور آخرت است ، و شما مرا از فكر آخرت دور افكنديد ، و دنيا را در نظرم زينت داديد ، اگر خيرخواه من بوديد مرگ را به ياد\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nمن مىآورديد ، و اگر به من مشفق و مهربان بوديد زوال و فنا و كهنگى را در خاطر من جا مىداديد ، و امر باقى را براى من تحصيل مىنموديد ، و مرا به امر فانى مشغول نمىساختيد ، به درستى كه آنچه شما نفع من مىدانيد براى من ضرر است ، و آنچه گمان دوستى مىكنيد محض دشمنى است ، و جميع آنچه شما براى من تحصيل كرده‌ايد همه را به شما گذاشتم ، و مرا به آنها حاجتى نيست .\r\nگفتند : اى پادشاه پسنديده افكار نيكوكردار ، سخن تو را فهميدم ، و عزم داريم آنچه بفرمائى اجابت كنيم ، و ما را اصلا بر تو حجّتى نيست ؛ زيرا كه حجّت تو تمام و غالب است ، و ليكن سكوت ما در برابر سخن تو موجب فساد مملكت ما و باطل شدن دنياى ما و شماتت دشمنان ما مىگردد ، و بر ما كار بسيار دشوار شده است ، و در چارهء كار تو حيران شده‌ايم به‌سبب فكرى كه تو را سانح گرديده ، و امرى كه تازه بر آن عازم شده‌اى .\r\nپادشاه گفت : آنچه شما را به خاطر مىرسد بگوئيد ، و ايمن باشيد از ضرر من ، و هر حجّت كه داريد بيان فرمائيد ، و از من نترسيد كه من تا امروز مغلوب حميّت و تعصّب بودم ، و امروز بر هر دو غالبم ، و تا امروز هر دو بر من مسلّط بودند ، و اكنون بر ايشان مسلّط شده‌ام ، و تا امروز پادشاه شما بودم ، و ليكن بنده‌اى بودم امروز از بندگى آزاد شدم ، و شما را نيز از فرمان‌بردارى خود آزاد كردم .\r\nگفتند : كيست آنكه تو در زمان فرمان‌روائى ما بنده‌اى بودى ؟ گفت : من در آن زمان بندهء خواهشهاى نفسانى خود بودم ، و مقهور و مغلوب جهل و نادانى گشته بودم ، و بندگى شهوتهاى خود مىكردم ، امروز اين بندگيها و اطاعتها را از خود بريدم ، و به پشت سر خود افكندم ، و آزاد شدم .\r\nگفتند : بگو اى پادشاه اكنون چه عزم دارى ؟ گفت : عزم دارم به قدر ضرورت قناعت نمايم ، و در خلوتى مشغول تحصيل آخرت خود گردم ، و دنياى فريبنده را\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nترك نمايم ، و اين بارهاى گران را از پشت خود بيندازم ، و مهيّاى مرگ شوم ، و تهيّهء سفر آخرت بگيرم ، كه اينك پيك مرگ دررسيده و مىگويد كه فرموده‌اند از تو جدا نشوم با تو باشم تا مرگ تو برسد ، گفتند : اى پادشاه آن پيك كه از جانب مرگ آمد كدام است كه ما او را نمىبينيم ، و از مقدّمهء مرگ است ؟\r\nگفت : امّا رسول مرگ اين موى سفيد است كه در ميان موهاى سياه ظاهر شده ، و بانگ زوال و فنا در ميان جميع جوارح و اعضا در داده ، و همه اجابت او نموده‌اند ، و امّا مقّدمهء مرگ ضعف و سستى است كه اين موى سفيد نشانه آن است .\r\nگفتند : اى پادشاه چرا مملكت خود را باطل مىكنى ؟ و رعيّت خود را مهمل و سرگردان مىگذارى ؟ و از و بال گناه اين نمىترسى كه رعيّت را معطّل و ضايع بگذارى ، مگر نمىدانى كه تو بهترين ثوابها به اصلاح آوردن امور خلق است و سرنيكيها و بهترين عبادتها متابعت امّت و جماعت است ، و چگونه نمىترسى گناهكار باشى ؟ و حال آنكه در ضايع گردانيدن عامّهء خلق گناه زياده از ثوابى است كه در اصلاح نفس خود توقّع دارى ، آيا نمىدانى كه بهترين عبادتها عملى است كه دشوارتر باشد ، و دشوارترين عملها سياست رعيّت است ، تو اى پادشاه به عدالت در ميان رعيّت سلوك كرده‌اى ، و پيوسته به تدبير صواب خود اصلاح امور ايشان نموده‌اى ، و به‌قدر آنچه امور ايشان به صلاح پيوسته تو مستحقّ ثواب شده‌اى .\r\nاى پادشاه صلاح اين گروه در دست توست ، و اكنون مىخواهى ايشان را بگذارى كه فاسد شوند ، و از فساد ايشان گناه به تو عايد مىشود زياده از ثوابى كه به‌سبب اصلاح خود به تنهائى تحصيل مىنمائى ، مگر نمىدانى دانشمندان و علما گفته‌اند : هركه شخصى را ضايع و فاسد كند موجب فساد خود گرديده ، و هركه شخصى را به اصلاح آورد موجب صلاح نفس خود شده ، و كدام فساد از اين\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nشامل‌تر و بيشتر مىباشد كه تو ترك مىنمائى جميع اين رعيّت را كه تو پيشواى ايشانى ، و مىروى از ميان گروهى كه تو باعث انتظام امور ايشانى ؟ زينهار كه از خود ميفكن لباس سلطنت را كه وسيلهء شرف دنيا و آخرت تو است .\r\nپادشاه گفت : فهميدم آنچه گفتيد ، و درك كردم آنچه بيان كرديد ، اگر من پادشاهى را ميان شما اختيار كنم ، براى اينكه عدالت در ميان شما جارى سازم ، و از خدا مزد طلب نمايم در اصلاح شما ، و داشتن شما را به خيرات و خوبيها بىاعوان و ياران كه با من مهربانى كنند ، و بىوزرا كه بعضى از امور مرا متكفّل شوند ، و ايشان نيز در آن مطلب خيرخواه و معاون من باشند ، گمان ندارم به تنهائى چنين مهمّى را در ميان شما به راه توانم برد ، و حال آنكه همگى شما مايليد به دنيا ، و راغب شده‌ايد به شهوتها و لذّتهاى آن .\r\nو با اين حال شما اگر من در ميان شما باشم از حال خود ايمن نيستم كه مايل گردم به دنيائى كه اكنون قصد دارم ترك نمايم ، و به اهلش واگذارم ، و فريفتهء آن گردم تا هنگامى كه مرگ برسد ، و مرا از تخت پادشاهى به زيرزمين رساند ، و بعد از جامه‌هاى حرير و ديبا و لباسهاى مطرز به طلا جامه خاك در من پوشاند ، و به عوض جواهر گرانبها سنگ و كلوخ بر من افشاند ، و بعد از منازل وسيعه در قبر تنگ ساكن گرداند ، و بپوشاند به من از خلع لباس مكرمت جامهء خوارى و مذلّت .\r\nپس در آنجا بمانم بىكس و هيچ‌يك از شما با من نباشيد ، و مرا از آبادانى بدر بريد ، و به محل خرابى و ويرانى تنها بيندازيد ، و بدن مرا به جانوران زمين واگذاريد ، كه گوشت و پوست مرا بخورند ، و بدن من تمام كرم و مردار و گنديده شود ، و عزّت از من بيگانه و خوارى يارى من گردد ، و دوست‌ترين شما نسبت به من در آن حال كسى باشد كه زودتر مرا دفن كند ، و مرا با كرده‌هاى بد خود واگذارد و برود ، و در آن حال به غير حسرت و ندامت ثمره‌اى بر اين دوستان و ياران مترتّب نشود .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nو شما پيوسته مرا وعده مىكرديد كه دشمنان ضرررساننده را از من دفع نمائيد ، و اكنون اعتراف مىكنيد كه نفعى از شما به من نمىرسد ، و قادر بر دفع ضررى از من نيستيد ، و چاره‌اى براى من نمىدانيد ، پس اى گروه من امروز چارهء كار خود مىكنم ، چون شما با من مكر كرديد و دامهاى فريب براى من گسترده بوديد ، خود را از مكر شما نجات مىدهم .\r\nايشان گفتند : اى پادشاه نيكوكردار ما آن نيستيم كه پيشتر بوديم ، چنانچه تو آن نيستى كه پيشتر بودى ، آن كسى كه تو را از حال بد به حال نيك آورده ما را نيز متبدّل ساخته ، و راغب بىخير و خوبى گردانيده ، پس توبهء ما را قبول فرما ، و خيرخواهى ما را ترك مفرما .\r\nپادشاه گفت : تا شما بر سر قول خود هستيد من در ميان شما مىباشم ، و هرگاه بر خلاف اين وعده عمل نمائيد از ميان شما بيرون مىروم ، پس آن پادشاه در ملك خود ماند ، و لشكر او همگى بر سيرت و بندگى حق سبحانه و تعالى مشغول شدند ، پس حق‌تعالى ارزانى و فراوانى در بلاد ايشان كرامت فرمود ، و دشمنان ايشان را مخذول كرد ، و مملكت آن پادشاه زياده شد ، و سى و دو سال ديگر بر اين سيرت نيكو در ميان ايشان پادشاهى كرد ، و به رحمت ايزدى پيوست ، و تمام عمر او شصت و چهار سال بود كه نصف آن را به ظلم و فساد گذرانيد ، و نصف ديگر را به صلاح و سداد .\r\nيوذاسف گفت : به شنيدن اين مثل بسى مسرور شدم ، از اين باب مثلى ديگر بيان فرما كه موجب زيادتى خوشحالى من گردد ، و شكر الهى را زياده بجا آورم .\r\nبلوهر گفت : نقل كرده‌اند كه پادشاهى بود از پادشاهان فاسق ، و در ميان رعيّت او شدّت و تفرقه و پراكندگى بود ، و دشمنان بر ايشان مستولى بودند به‌سبب فسق و فساد ايشان ، و آن پادشاه را پسرى بود در نهايت صلاح و سداد ، و حق‌شناسى و\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nخداترسى ، و آن رعيّت را به خوف الهى و پرهيزكارى از گناهان راغب مىكرد ، و امر مىفرمود ايشان را به ياد كردن خدا در جميع احوال ، و پناه بردن به او در دفع دشمنان و رفع شدايد ، و چون پدرش از دنيا برفت و او بر سرير سلطنت مستقر گرديد ، حق‌تعالى دشمنان او را منكوب گردانيد ، و رعيّتش به رفاهيّت و امنيّت مجتمع گرديدند ، و ملكش آبادان و معمور گرديد ، و امور پادشاهيش منظّم شد .\r\nو وفور اين نعمتهاى بىپايان باعث طغيان و فساد او گرديد ، به حدّى كه بندگى خدا را ترك كرد ، و نعمتهاى خدا را كفران مىنمود ، و هركه به او عناد مىورزيد مسارعت به قتلش مىنمود ، و بر اين حال پادشاهى او به طول انجاميد ، و روزبه روز فساد او و رعيّت او زياده مىشد ، تا آنكه همگى فراموش كردند دين حقّى را كه پيش از پادشاهى او داشتند ، و آنچه او امر مىفرمود از باطل و ظلم همگى اطاعت او مىنمودند ، و در ضلالت و گمراهى مسارعت مىكردند ، و بر اين حال ماندند تا آنكه فرزندان ايشان بر اين جهالت و بطالت نشو و نما كردند ، و عبادت الهى از ميان ايشان بالكليّه بر طرف شد ، و نام مقدّس الهى بر زبان ايشان جارى نمىشد ، و در خاطر ايشان خطور نمىكرد خداوندى و معبودى به غير آن پادشاه دارند .\r\nو آن پادشاه در حيات پدرش با خدا عهد كرده بود ، كه اگر او پادشاه شود اطاعت الهى به نحوى بكند كه هيچ‌يك از پادشاهان گذشته نكرده باشند ، و فرمان‌بردارى خدا چندان بكند كه فوق طاقت همه كس باشد ، پس چون به پادشاهى رسيد ، غرور سلطنت آن نيّت را از خاطرش محو نمود ، و مستى فرمان‌روائى چندان او را بىهوش كرد كه چشم نگشود ، و به جانب حق اصلا نظر نيفكند .\r\nو در ميان امراى او مرد صالحى بود كه قرب و منزلتش نزد آن پادشاه زياده از ديگران بود ، دلش بسيار به درد آمد و دلتنگ شد از آن گمراهى و ضلالت و مستى و\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nبطالت كه در آن پادشاه مىديد ، و مىخواست كه به ياد پادشاه بياورد پيمانى را كه او با خداوند خود كرده بود ، او را پند دهد و نصيحت كند ، و ليكن از شدّت صولت و غفلت او حذر مىنمود ، و جرأت نمىكرد ، و از اهل دين و صلاح در مملكت پادشاه كسى نمانده بود به غير او و يك شخص ديگر كه در اطراف مملكت آن پادشاه مخفى بود ، و كسى نام و نشانش را نمىدانست .\r\nپس روزى آن مرد مقرّب جرأت كرد و كلّهء مردهء پوسيده را برداشت و در جامه‌اى پيچيد و به مجلس پادشاه درآمد ، و چون بر جانب راست پادشاه نشست آن كلّه را بيرون آورد و در پيش خود گذاشت ، و پا بر آن مىزد تا آنكه ريزه‌هاى استخوان تمام آن مجلس را كثيف كرد ، پادشاه از آن عمل بسيار در خشم شد ، و اهل مجلس همگى متحيّر شدند ، و جلّادان شمشيرها كشيدند و منتظر فرمان پادشاه بودند ، كه چون اشاره نمايد او را پاره‌پاره كنند ، و پادشاه با آن شدّت غضب و خشمى كه داشت و او را از جا بدر آورده بود ضبط خود مىنمود ، و امر به قتل او نفرمود ، و پادشاهان آن زمان شيوهء ايشان اين بود كه با وجود تكبّر و تجبّر و كفر و ضلالت نهايت حلم و بردبارى مىنمودند ، و مبادرت به سياستها و تأديبها نمىكردند براى تأليف دلهاى رعيّت و آبادى مملكت ؛ زيرا كه انحراف قلوب ايشان موجب تزلزل بنيان سلطنت مىگردد ، و خرابى مملكت موجب نقصان مال و خراج پادشاه مىشود ، و به اين سبب پادشاه ساكت ماند تا از مجلس برخاست .\r\nو آن مرد روز ديگر در مجلس پادشاه همان عمل كرده ، و پادشاه با او هيچ در اين باب سخن نگفت ، چون آن مرد ديد كه پادشاه از سبب آن كار هيچ نمىپرسد روز چهارم همان كلّه را برگرفت با ترازوئى و قدرى از خاك ، و چون به مجلس درآمد و با كلّه آن كرد كه هر روز مىكرد ، ترازو را برگرفت و در يك كفّهء آن درمىگذاشت ، و در كفّهء ديگر خاك ريخت آن‌قدر كه برابر آن درم شد ، پس آن خاك را در چشم آن كلّه\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nريخت ، و يك كف خاك برداشت ، و در دهان آن كلّه ريخت .\r\nدر آن حال پادشاه را ديگر طاقت صبر نماند بىتاب شد ، و گفت : مىدانم كه باعث تو بر اين اعمال در مجلس من زيادتى قرب و منزلت است كه نزد من دارى ، و مىدانى كه تو را عزيز و گرامى مىدارم ، و از تو مىگذرم چيزى چند را كه از ديگران نمىگذرم ، و گمان دارم كه در اين اعمال غرضى و مطلبى دارى .\r\nپس آن مرد پاى پادشاه را بوسه داد ، و گفت : اى پادشاه ساعتى رو به من دار ، و عقل خود را همگى متوجّه من گردان كه با تو سخنى دارم ، به درستى كه مثل سخن حكمت مثل تير است كه اگر بر زمين نرمى اندازد مىنشيند و جا مىكند ، و اگر به سوى سنگ سخت اندازند تأثير نمىند و جا نمىگيرد و برمىگردد ، و همچنين كلمهء حق مانند باران است ، اگر بر زمين پاكيزه كه قابل زراعت باشد ببارد از آن گياه مىرويد ، و اگر بر زمين شوره ببارد ضايع مىشود ، و به درستى كه در مردم هواها و خواهشهاى مختلف مىباشد ، و پيوسته در دل آدمى عقل نورانى با خواهش‌هاى نفسانى معارضه و مجادله مىنمايد ، پس اگر خواهش بر عقل غالب گرديد حق را قبول نمىكند و از جا بدر مىآيد ، و سفاهت و تندى مىكند ، و اگر عقل بر شهوت نفس غالب شد آدمى حق را مىيابد و او را لغزشى و خطائى حاصل نمىشود .\r\nبدان كه من از هنگام طفوليّت تا حال دوستدار علم و دانش بودم ، و به تحصيل علوم راغب بودم ، و بر همه چيز آن را اختيار مىنمودم ، و هيچ علمى نماند مگر آنكه از آن بهرهء وافى بردم ، تا آنكه روزى در قبرستان مىگرديدم ، اين كلّهء پوسيده را ديدم بيرون افتاده بود از قبرهاى پادشاهان ، و چون به پادشاهان محبّت عظيم دارم از مشاهدهء كلّه بر اين حال و جدا شدن آن از بدن و افتادن آن بر خاك مذلّت و خوارى متأثّر شدم ، پس آن را برداشتم دربر گرفتم و به خانهء خود بردم ، و ديباچهء حرير بر آن پوشانيدم ، و گلاب بر آن پاشيدم ، و بر روى فرش نيكو گذاشتم و با خود\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nگفتم اگر اين كلّه از سر پادشاهان است اين اكرام در او تأثير مىكند و به حسن و مال خود برمىگردد ، و اگر از سرهاى فقرا و درويشان است بر همين حال مىماند ، و اكرام من نفعى به آن نمىرساند ، پس چند روز با او چنين سلوك كردم ، و در اكرام و احترام و زينت آن اهتمام كردم هيچ تغييرى در آن نشد ، و هيچ جمالى آن را حاصل نگرديد ، چون ديدم گرامى داشتن در آن تأثيرى نمىكند طلبيدم يكى از غلامان خود را كه از ساير غلامان نزد من كم‌قدرتر بود ، فرمودم كه خوارى بيش از بيش به آن سر رسانيدم ، ديدم اين حالت نيز در آن هيچ تأثيرى نكرد ، دانستم اكرام نمودن و اهانت فرمودن نسبت به حال آن سر يكسان است .\r\nپس چون اين حالت را در آن مشاهده كردم به نزد حكما و دانايان رفتم ، و از احوال آن كلّه از ايشان سؤال نمودم ، ايشان نيز علمى به احوال آن نداشتند ، و چون مىدانستم كه پادشاه منتهاى دانش و علم و معدن بردبارى و حلم است به نزد تو آمدم كه از تو سؤال نمايم ، و از جان خود مىترسيدم ، و جرأت سؤال نمىنمودم ، تا آنكه خود پرسيدى .\r\nاكنون التماس دارم مرا خبر دهى كه اين كلّه سر پادشاهان است يا گدايان ؟ و چون درمانده شدم در تفكّر در حال اين كلّه با خود انديشه كردم كه ديدهء پادشاهان را هيچ‌چيز پر نمىكند ، و حرص ايشان به مرتبه‌اى است كه اگر تمام زير آسمان را به تصرّف درآورند قانع نمىگردند ، و همّت بىتسخير بالاى آسمان مىگمارند ، و ديدهء اين كلّه را كه ملاحظه كردم از وزن يك درم خاك پر شد ، و همچنين نظر كردم به دهان اين كلّه كه اگر دهان پادشاهان باشد به هيچ‌چيز پر نمىشود ، و چون ملاحظه كردم از وزن يك درم خاك پر شد .\r\nپس اگر مىگوئى اين سر مسكينى است حجّت بر تو تمام مىكنم كه اين را از قبرستان پادشاهان برداشتم ، و اگر باور نمىكنى مىروم و كلّه‌هاى پادشاهان و\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nمسكينان همه را بيرون مىآورم و نزد تو حاضر مىگردانم ، اگر فضيلتى و شرفى در كلّه‌هاى پادشاهان بر من ظاهر مىسازى من به گفتهء تو قائل مىشوم ، و اگر مىگوئى اين كلّهء سر پادشاهى است ، پس بدان اى پادشاه اين كلّهء اوست ، از شوكت و پادشاهى و زينت و رفعت و عزّت مثل آنچه تو دارى در حال حيات خود داشته است ، و اكنون به اين حال رسيده .\r\nو نمىپسندم به تو اى پادشاه روزى را كه تو نيز به اين حال افتاده باشى ، و پامال دوست و دشمن و با خاك يكسان شده باشى ، و كرم بدنت را خورده و جمعيّتت به تنهائى و عزّتت به خوارى بدل شده باشد ، و تو را در خانه‌اى جا دهند كمتر از چهار ذرع ، و پادشاهيت به ميراث ببرند ، و ياد تو از ميان مردم برود ، و هركه را گرامى داشته باشى خوار گردد ، و هركه را خوار كرده باشى گرامى گردد ، و دشمنان تو شاد شوند ، و يارانت گريزان شوند ، و خاك بر رويت بريزند ، و به حالى گرفتار شوى كه اگر تو را آواز دهند نشنوى ، و اگر تو را گرامى دارند نيابى ، و اگر تو را خوار گردانند به خشم نيائى ، و فرزندانت يتيم گردند ، و زنانت بىكس شوند ، و گاه باشد كه شوهران ديگر گيرند .\r\nپس پادشاه از استماع اين سخنان هراسان شد ، و اشك از چشمش فروريخت ، و فرياد واويلاه برآورد ، و بسيار بگريست ، و چون آن مرد ديد كه سخنش در پادشاه تأثير كرد ، ديگر از امثال اين سخنان بسيار گفت ، پس پادشاه گفت كه : خدا تو را جزاى خير دهد ، و اين جمعى كه برگرد من برآمده‌اند از بزرگان خدا ايشان را به بلاى بد گرفتار گرداند ، به جان خود سوگند مىخورم مطلب تو را فهميدم ، و به خير خود بينا شدم .\r\nپس ترك شهوات و معاصى نمود ، و به طاعات و خيرات راغب گرديد ، و آوازهء نيكى و صلاح او در آفاق منتشر شد ، و اهل فضل و علم از همه طرف رو به او\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nآوردند ، و عاقبت او به خير و صلاح انجاميد ، و بر اين حال ماند تا از دنيا مفارقت نمود .\r\nيوذاسف گفت : ديگر از اين‌گونه مثلى بفرما .\r\nبلوهر گفت : نقل كرده‌اند در ازمنهء گذشته پادشاهى بود فرزند نداشت ، و بسيار ميل داشت كه از او فرزندى حاصل شود ، به هرگونه علاجى كه گمان مىبرد بر اين مطلب خود را معالجه مىنمود و فايده نمىبخشيد ، تا آنكه در آخر عمر او يكى از زنانش حامله گرديد ، و پسرى از او متولّد شد ، پس چون نشو و نما كرد و به راه افتاد ، روزى گامى برداشت ، و گفت : به روز معاد و بازگشت خود جفا مىكنيد ، پس گام ديگر برداشت و گفت : پير خواهيد شد ، و گام سوّم برداشت و گفت : بعد از آن خواهيد مرد ، پس به حال خود بازگشت ، و به‌طور اطفال مشغول بازى و لهو شد .\r\nپادشاه از مشاهدهء اين حال بسى متعجّب شد ، و منجّمان و علما را طلبيد و حال آن فرزند را نقل كرد ، و گفت : طالع فرزند مرا ملاحظه نمائيد ، و در اين اطوار او تأمّل كنيد ، و احوال او را براى من بيان كنيد ، آن گروه آن‌قدر در استعلام احوال او انديشه كردند كه مانده شدند ، و از احوال او چيزى استنباط نتوانستند نمود ، پس چون پادشاه دانست نيز در امر او حيرانند ، او را به دايگان داد كه تربيت كنند ، يكى از منجّمان گفت : اين طفل پيشوائى از پيشوايان دين خواهد شد .\r\nپس پادشاه نگهبانان بر آن فرزند گماشت كه از او جدا نشوند ، تا آنكه پسر به سنّ شباب رسيد ، روزى خود را از دست پاسبانان خلاص كرد و به بازار آمد ، ناگاه نظرش بر جنازه‌اى افتاد ، پرسيد كه : اين چه چيز است ؟ گفتند : اين آدمى است كه مرده است ، پرسيد : چه چيز باعث مرگ او شده است ؟ گفتند : پير شد و ايّام عمرش به سرآمد و اجلش رسيد و مرد ، پرسيد : پيشتر صحيح و زنده بود و\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nمىخورد و مىآشاميد و راه مىرفت ؟ گفتند : بلى .\r\nچون پاره‌اى ديگر راه رفت نظرش بر مرد پيرى افتاد ، از روى تعجّب نظر بسيار بر او مىكرد ، و ملاحظهء احوال او مىنمود ، پس پرسيد : اين چه چيز است ؟ گفتند :\r\nمردى است كه سنّ بسيار دارد ، و پيرى او را دريافته ، و اعضاء و قوايش ضعيف و باطل گرديده ، پرسيد كه ، اين مرد اوّل طفل بوده به اين حال رسيده است ؟ گفتند :\r\nبلى ، پس از آن درگذشت ، ناگاه به مرد بيمارى رسيد از حال او پرسيد ، گفتند :\r\nمردى است بيمار شده است ، گفت : صحيح بود و بعد از آن بيمار شد ؟ گفتند بلى ، گفت : و اللّه كه اگر شما راست مىگوئيد آنچه مىگوئيد همهء مردم عالم ديوانه‌اند .\r\nناگاه پرستاران و پاسبانان به فكر آن پسر افتادند ، و تفحّص كردند او را در خانه نيافتند ، به بازار آمدند و او را گرفتند به خانه بردند ، چون به خانه درآمد بر پشت خوابيد ، پس نظرش به چوبهاى سقف خانه افتاد ، پرسيد اوّل اين چوبها چگونه بوده است ؟ گفتند : اوّل نهالى بوده از زمين روئيده ، و بعد از آن بزرگ شده و درختى شده ، بعد از آن آن را بريده‌ايد ، و ديوارهاى اين خانه را بلند كرده‌اند ، و اين چوبها را بر روى آنها انداخته‌اند .\r\nو در اين سخن بودند كه پادشاه فرستاد به نزد موكّلان كه ملاحظه كنيد پسر من به سخن آمده است ؟ گفتند : بلى سخن مىگويد ، و سخنى چند مىگويد مثل سخن سودائيان و وسواسيان ، پس چون آن سخنان را به پادشاه نقل كردند ، علما و منجّمان را بار ديگر طلبيد و از حال او سؤال نمود ، ايشان حيران ماندند مگر همان منجّم اوّل كه بازگفت : او پيشوا و راهنماى اهل دين خواهد بود ، پادشاه را از سخن او خوش نيامد .\r\nپس بعضى از دانايان گفتند : اى پادشاه اگر زنى را به تزويج او درآورى اين حالت سودا را از او زايل مىگرداند ، و عاقل مىشود ، و به كار خود بينا مىشود ، پادشاه\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nسخن ايشان را پسنديد ، و تفحّص نمود در اطراف زمين ، زنى با نهايت حسن و جمال كه از آن بهتر نتواند بود براى او به هم رسانيد ، و به عقد او درآورد ، و براى زفاف او مجلس آراست ، و سازندگان و نوازندگان و بازيگران بسيار جمع كرد ، و هريك به كار خود مشغول شدند .\r\nچون نغمه‌ها و ترانه‌هاى ايشان بلند شد ، پسر پرسيد : اين صداها چيست ؟\r\nگفتند : اينها ارباب نغمه و ترانه و لهو و لعب و بازى و طربند كه براى عروسى تو ايشان را جمع كرده‌اند كه خاطر تو شاد گردد ، پسر ساكت شد و جواب نگفت ، و چون شب شد پادشاه عروس را طلب نمود ، و گفت : فرزندى به غير اين پسر ندارم ، و بسيار او را عزيز مىدارم ، مىخواهم چون تو را به نزد او برند به شيوهء مهربانى و ملاطفت و به افسون شيرين‌زبانى و حسن مصاحبت دل او را به سوى خود مايل كنى ، پس چون زن را به نزد او بردند و خلوت شد ، زن به نزديك او رفت ، و شروع به مهربانى و ملاطفت نمود ، و پردهء حيا را از پيش برداشت ، و دست در گردنش درآورد .\r\nپسر گفت : شتاب مكن كه شب دراز است و ايّام صحبت بسيار است ، خدا بر تو مبارك گرداند اين مواصلت را ، صبر كن تا بخوريم و بياشاميم ، و به صحبت مشغول شويم ، آن جوان مشغول طعام خوردن شد ، و زن مشغول شراب خوردن گرديد ، آن جوان آن‌قدر صبر كرد كه مستى آن زن را ربود و به خواب رفت ، پس دربانان و پاسبانان را غافل كرد ، و از خانه بيرون آمد و به شهر درآمد و در كوچه‌ها مىگرديد ، تا آنكه به پسرى هم‌سنّ خود از اهل آن شهر برخورد ، و جامه‌هاى خود را انداخت ، و بعضى از جامه‌هاى آن پسر را پوشيد كه كسى او را نشناسد ، و آن پسر را برداشت با يكديگر از آن شهر بيرون رفتند ، و در تمام آن شب راه مىرفتند ، چون نزديك صبح شد ترسيدند كه از عقب ايشان بيايند ، و ايشان را بيابند در گوشه‌اى پنهان شدند .\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nوقت صبح خدمتكاران پسر پادشاه به نزد عروس آمدند ، او را در خواب يافتند و پسر را نديدند ، از عروس احوال داماد را پرسيدند ، گفت : شب نزد من بود ، من به خواب رفتم نمىدانم به كجا رفته است ، چندان‌كه او را طلب كردند نيافتند ، پس چون شب درآمد پسر پادشاه با رفيق خود از مسكن خويش بيرون آمده به راه افتادند ، و پيوسته چنين مىكردند كه روزها مخفى مىشدند و شبها طىّ مسافت مىنمودند ، تا آنكه از مملكت آن پادشاه بيرون رفتند ، و به ملك پادشاه ديگر داخل شدند ، و آن پادشاه را دخترى بود در نهايت حسن و جمال ، و از بسيارى محبّتى كه به آن دختر داشت عهد كرده بود با او كه او را به شوهر ندهد مگر به كسى كه او بپسندد ، و به اين سبب غرفهء بسيار رفيع و عالى براى او بنا كرده بود كه بر شارع عام مشرف بود .\r\nآن دختر پيوسته در آنجا نشسته بود ، و بر مردمى كه از شارع عبور مىنمودند نظر مىكرد ، تا اگر كسى را بپسندد پدر خود را اعلام نمايد كه او را به عقدش درآورد ناگاه نظرش بر پسر پادشاه افتاد كه با آن جامه‌هاى كهنه پوشيده با رفيق خود سير مىكند ، چون نور نجابت صورى و معنوى از جبين آن پسر ساطع بود ، محبّت او در دل آن دختر قرار گرفت ، و نزد پدر فرستاد كه اينك من كسى را براى شوهرى خود اختيار كرده‌ام ، اگر مرا به كسى تزويج خواهى كرد به اين جوان بده ، و الّا به ديگرى راضى نخواهم شد .\r\nدر آن حال مادر دختر به نزد او آمد به او گفتند : دخترت شخصى را پسنديده است براى شوهرى خود ، و مىگويد به ديگرى راضى نخواهم شد ، مادر از استماع اين سخن مسرور شد ، و او نيز نظر كرد آن پسر را مشاهده نمود ، به سرعت تمام به خدمت پادشاه رفت ، و حقيقت حال را عرض نمود ، پادشاه نيز بسيار خوشحال شد و به قصر دختر آمد ، و گفت : آن جوان را به من بنمائيد ، چون او را نشان دادند\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nو از دور مشاهدهء او نمود از قصر فرود آمد و تغيير لباس داد به نزد پسر آمد با او سخن گفت ، و از احوال او پرسيد كه كيستى ؟ و از كجا آمده‌اى ؟ گفت : تو را با من چه كار است ؟ و چه سؤال از من مىكنى ؟ من مرديم از فقرا و مساكين ، پادشاه گفت كه : تو غريب مىنمائى رنگ تو به رنگ مردم اين شهر نمىماند ، پسر گفت : من غريب نيستم ، پادشاه هرچند سعى نمود كه او را به راستى احوال خود را بيان فرمايد ابا نمود ، و بيان حال خود نكرد .\r\nپس پادشاه جمعى را موكّل او گردانيد ، كه از احوال او باخبر باشند به نحوى كه او نداند ، و مطّلع باشند به كجا مىرود و در كجا قرار مىگيرد ، و به حرم‌سراى خود بازگشت ، و گفت : جوانى را ديدم در نهايت عقل و فراست ، و گويا پسر پادشاهى است ، و چنان مىيابم كه او را ميلى و خواهشى نباشد به ازدواج زنان ، پس كس به طلب او فرستاد كه او را حاضر گردانند ، ملازمان پادشاه به نزد او آمدند ، و گفتند :\r\nپادشاه تو را مىطلبد ، پسر گفت : مرا با پادشاه چه‌كار است ؟ و براى چه مرا مىطلبد ؟ مرا به او حاجتى نيست ، و او مرا نمىشناسد ، ملازمان سخن او را گوش نكردند ، و به اكراه او را به مجلس پادشاه حاضر ساختند ، پادشاه او را گرامى داشت ، و فرمود : كرسى براى او گذاشتند ، و او را بر كرسى نشاندند ، و پادشاه فرمود كه دختر و زنش را به پس پرده آوردند ، و به پسر گفت : اى جوان تو را براى كار خيرى طلبيده‌ام ، دخترى دارم كه تو را براى شوهرى خود پسنديده ، و مىخواهم او را به عقد تو درآورم ، و از فقر و بىچيزى پروا مكن كه ما تو را غنى مىگردانيم ، و شرافت و بزرگى و رفعت به تو ارزانى مىداريم ، پسر گفت : مرا به آنچه مىگوئى احتياجى نيست ، اى پادشاه مىخواهى براى تو مثلى بيان كنم ؟\r\nپادشاه گفت : بگو .\r\nآن جوان گفت : نقل كرده‌اند پادشاهى بود پسرى داشت آن پسر مصاحبان و\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nدوستان داشت ، روزى آن مصاحبان طعامى مهيّا كردند ، و پسر پادشاه را به ضيافت طلبيدند ، چون به مجلس ايشان درآمد به شراب خوردن مشغول شدند ، تا آنكه همگى مست شدند و افتادند ، پسر پادشاه نصف شب از خواب بيدار شد ، و هواى خانهء خود بر سرش افتاد ، و بيرون آمد كه به خانهء خود بازگردد ، و هيچ‌يك از آن مصاحبان را بيدار نكرد ، و مستانه به راه مىآمد ، در عرض راه گذارش بر قبرى افتاد ، و در عالم مستى و بيهوشى چنين به نظرش آمد كه آن خانهء اوست ، پس به آن قبر داخل شد ، و گند مرده به مشامش رسيد ، از غايت بىهوشى و بىخبرى گمان كرد بوهاى خوشى است كه در خانه براى او مهيّا كرده‌اند ، و استخوانهاى پوسيده‌اى كه در آن قبر به نظرش آمد ، گمان كرد كه فرشهاى بزرگانه است كه در منزل براى او گسترده‌اند ، و ديد كه مرده‌اى تازه در آن دفن كرده‌اند و متعفّن گرديده ، چنان به خيالش رسيد كه معشوقهء اوست ، دست به گردنش درآورد ، و تمام شب او را مىبوسيد ، و با او بازى مىكرد .\r\nچون صبح شد و به هوش بازآمد و نظر كرد ، دست خود را در گردن مردهء گنديده ديد ، و جامه‌هاى خود را به انواع كثافات و چرك و خون‌آلوده يافت ، و از گند بىتاب شد ، و از آن حال دهشت عظيم به هم رسانيد ، بيرون آمد با نهايت بدحالى متوجّه خانهء خود شد ، و از شرمندگى و انفعال آن حال ناخوش خود را از مردم پنهان مىكرد ، تا به خانهء خود رسيد ، و بسى شاد شد كه كسى او را بر آن حال مشاهده نكرد ، پس جامه‌هاى خود را افكند ، و خود را پاكيزه گردانيد ، و جامه‌هاى نو پوشيد ، و به بوهاى خوش خود را خوشبو كرد ، خدا تو را عمر دهد اى پادشاه گمان دارى كسى كه چنين حالى بر او گذشته باشد ، ديگر به اختيار خود به آن قبر به چنين حالى مىرود ، و چنين حالى را اختيار مىنمايد ؟ پادشاه گفت : نه ، گفت :\r\nحال من نيز مثل حال آن پسر پادشاه است .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nپس پادشاه به جانب زن التفات نمود و گفت : نگفتم اين جوان به آنچه شما مىخواهيد رغبت نمىنمايد ، مادر دختر گفت : اوصاف و كمال دختر مرا چنانچه بايد براى او بيان نفرمودى ، و به اين سبب به او رغبت ننمود ، اگر رخصت مىفرمائى من بيرون آيم و با او سخن بگويم ، پادشاه به آن پسر گفت : زن من مىخواهد نزد تو آيد و با تو سخن بگويد ، تا امروز او به حضور كسى نيامده و با كسى سخن نگفته است ، پسر گفت : اگر خواهيد بيايد ، پس زن بيرون آمد و نشست ، و گفت : از اين معامله ابا مكن كه حق‌تعالى خير فراوان و نعمت بىپايان به سوى تو فرستاده ، و ردّ چنين نعمتى سزاوار نيست ، قبول كن كه دختر خود را به عقد تو درآورم به درستى كه اگر ببينى كه پروردگار چه بهره‌اى از حسن و جمال و زيبائى و رعنائى و كمال به او كرامت فرموده قدر اين نعمت را خواهى دانست ، و اگر او را اختيار نمائى محسود عالميان خواهى شد .\r\nپسر رو به پادشاه كرد ، و گفت : مىخواهى براى اين حال مثلى بيان كنم ؟\r\nپادشاه گفت : بلى ، آن جوان گفت : جمعى از دزدان با يكديگر اتّفاق كردند كه به خزانهء پادشاه روند به دزدى ، پس نقبى زدند و از زير ديوار خزانه داخل شدند ، متاعها ديدند كه هرگز نديده بودند ، و در ميان آنها سبوى بزرگى بود از طلا ، و مهرى از طلا بر آن زده بودند ، به يكديگر گفتند : در متاعهاى اين خزانه از اين سبو بهتر چيزى نيست ، از طلا ساخته‌اند و مهر طلا بر آن زده‌اند ، و آنچه در اين سبو است البتّه از ساير امتعهء اين خزانه بهتر خواهد بود ، پس آن سبوى طلا را برگرفتند و بردند به نيستانى ، و همگى همراه بودند كه مبادا بعضى خيانت كنند ، پس چون در آن سبو را گشودند چند افعى كشنده در آن سبو بود بر آن جماعت حمله كردند و همگى را كشتند ، خدا تو را عمر دهد اى پادشاه گمان دارى كسى كه احوال آن جماعت را شنيده باشد ، و حال آن سبو را داند ، ديگر بر سر آن سبو برود ؟ پادشاه\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nگفت : نه ، گفت : حال من همين حال است .\r\nپس دختر به پدر خود گفت : مرا رخصت فرما كه بيرون آيم با او سخن گويم ؛ زيرا اگر ببيند كه حق‌تعالى چه مرتبه‌اى از حسن و نيكوئى و زيبائى به من عطا فرموده است البتّه بىاختيار قبول خواستگارى من خواهد كرد ، پادشاه به آن جوان گفت : دختر من مىخواهد به حضور تو آيد و بىحجاب با تو سخن گويد ، و تا امروز در برابر كسى نيامده ، و با بيگانه سخن نگفته ، آن جوان گفت : اگر خواهد بيايد ، پس دختر با نهايت حسن و جمال و غنج و دلال از پرده بيرون خراميد ، و به آن پسر گفت : آيا هرگز كسى مثل من ديده‌اى در نيكوئى و خوشروئى و بهجت و نضارت و حسن و طراوت ، و من تو را پسنديده‌ام ، و محبّت تو را به جان خريده‌ام ، با من جفا مكن ، و چون منى را به فراق خود مبتلا مكن ، جوان رو به پادشاه كرد ، و گفت : مىخواهى براى تو مثلى بيان كنم كه شاهد حال من باشد ؟ پادشاه گفت :\r\nبلى .\r\nجوان گفت : نقل كرده‌اند پادشاهى بود و دو پسر داشت ، پس اين پادشاه را با پادشاه ديگر محاربه‌اى رو داد ، و در حرب‌گاه يكى از آن دو پسر اسير پادشاه ديگر شد ، پس فرمود كه : آن پسر را در خانه‌اى حبس كردند ، و حكم كرد كه هركه بر او بگذرد سنگى بر او زند ، و آن پسر بر اين حال مدّتى در حبس ماند پس برادر آن پسر به پدر خود گفت : رخصت ده مرا كه بروم به جانب برادر خود شايد به حيله‌اى او را خلاص كنم ، پادشاه گفت : برو و آنچه خواهى از اموال و امتعه و اسبان با خود بردار ، و تهيّهء سفر خود را درست كن ، و اسبان و امتعهء بسيار و زنان خواننده و نوازندهء بىشمار با خود برداشت ، و متوجّه ملك آن پادشاه شد ، و چون به نزديك شهر آن پادشاه رسيد ، پادشاه از قدوم او باخبر شد ، و مردم شهر را امر كرد كه او را استقبال نمايند ، و در بيرون شهر منزلى مناسب براى او تعيين فرمود .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nو چون پسر پادشاه در آن منزل قرار گرفت ، متاعهاى خود را گشود ، و غلامان خود را امر فرمود كه با مردم مشغول خريد و فروش شوند ، و در سودا و معامله با ايشان مساهله نمايند ، و متاعها را به قيمت ارزان به ايشان فروشند ، و چون همگى مردم آن شهر به معامله مشغول شدند ، پسر پادشاه ايشان را غافل كرد و به تنهائى به شهر درآمد ، و زندان برادر خود را دانسته بود به نزد آن زندان آمد ، و سنگ‌ريزه‌اى برداشت در آن زندان افكند كه معلوم نمايد برادرش حيات دارد يا نه ، چون سنگ‌ريزه بر او خورد فرياد برآورد و گفت : مرا كشتى .\r\nپس زندان‌بانان بر سر او جمع شدند ، و پرسيدند چرا فرياد كردى ، و تو را چه پيش‌آمد كه چنين فزع نمودى ، و در اين مدّت‌ها ما تو را عذابها و سياستهاى عظيم كرديم ، و مردم بر تو سنگهاى گران انداختند جزع نكردى ، و به فرياد نيامدى ، اكنون از سنگريزهء اين مرد چرا به فرياد آمدى ؟ گفت : آنها بيگانه بودند مرا نمىشناختند اين مرد آشنا مىنمايد ، پس برادرش به منزل خود برگشت ، و به مردم شهر گفت : فردا نيز بيائيد متاعى براى شما بگشايم كه هرگز مثل آن نديده باشيد ، چون روز ديگر شد تمام مردم شهر به سوى آن شتافتند براى سودا ، پس فرمود :\r\nمتاعهايش را براى ايشان گشودند ، و سازنده‌ها و نوازنده‌ها و بازيگران و لعبت‌بازان و ارباب طرب و اصحاب لهو و لعب را فرمود كه هريك به شيوه‌اى مردم را مشغول خود كنند .\r\nچون ديد مردم همگى مشغول خريد و سودا و عيش و تماشا شدند ، به مثل روز گذشته عمل نموده مخفى به شهر درآمد ، و به زندان برادر داخل شد ، و زنجيرهاى او را بريد ، و گفت : غم مخور كه تو را مداوا مىكنم ، و جراحتهاى تو را مرهم مىگذارم ، و او را برگرفته از شهر بيرون آورد ، و بر جراحتهاى او مرهم گذاشت ، و چون اندكى به اصلاح آمد و قدرت حركت بهم رسانيد ، او را بر سر راه آورد و گفت :\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nبرو از اين راه كه به دريا مىرسى كشتى مهيّا كرده‌ام براى تو بر آن كشتى بنشين ، و به جانب وطن خود روانه شو .\r\nو چون آن برادر محبوس قدرى راه آمد ، به طالع منحوس خود راه را گم كرد ، و در چاهى درافتاد كه در آن چاه اژدهاى عظيمى بود ، و در آن چاه درختى بود ، چون نظر به آن درخت افكند ديد بر سر درخت دوازده غول مأوا دارند ، و بر ساق درخت دوازده شمشير برهنه تعبيه كرده‌اند ، و مىبايست بر آن درخت بالا رود تا از چاه و اژدها خلاصى يابد ، پس سعى بسيار كرد به انواع حيله‌ها از ساق آن درخت بالا رفت ، و خود را به شاخى از شاخهاى آن درخت رسانيد ، و به صد افسون از آن غولان خلاصى يافت ، و چون به دريا رسيد بر كشتى سوار شده ، و به خانهء خود رفت ، خدا عمر تو را دراز كند اى پادشاه گمان دارى كه چنين كسى ديگر به اختيار خود به چنين جائى برگردد ، و خود را به چنين مهلكه بيفكند ؟ پادشاه گفت : نه ، جوان گفت : حال من نيز مثل حال آن جوانى است كه حالش را شنيدى ، پس پادشاه و زن و دختر همگى از قبول آن جوان مأيوس شدند .\r\nدر اين حال پسرى كه رفيق پسر پادشاه شده بود به نزد پسر پادشاه آمد ، و سر در گوش او گذاشت و گفت : هرگاه تو آن دختر را قبول نمىفرمائى ، التماس دارم كه براى من خواستگارى نمائى ، شايد به نكاح من درآورند ، پسر پادشاه به پادشاه گفت : رفيق من مىگويد اگر پادشاه مصلحت مىداند اين سايهء مرحمت را بر سر من افكنده ، و دختر خود را به عقد من درآورد .\r\nولى مثل اين رفيق من به آن مثل مىنمايد كه : مردى رفيق جمعى شده بود ، پس همگى به كشتى نشستند ، و كشتى را روانه كردند ، چون پاره‌اى راه رفتند ، كشتى ايشان شكست نزديك جزيره‌اى كه در آنجا غولان بسيار بودند ، و رفيقان آن مرد همگى غرق شدند ، و دريا او را به آن جزيره افكند ، و آن غولان بر دريا مشرف شده\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nبودند و نظر مىكردند ، پس غول ماده نزديك آن مرد آمد ، او را ديد عاشق او شد ، او را به نكاح خود درآورد و با او صحبت داشت تا صبح ، و چون صبح شد آن مرد را كشت ، و قسمت كرد اعضاى او را ميان ياران و مصاحبان خود .\r\nو بعد از زمانى كه مثل اين واقعه رو داد شخص ديگر را گذار به آن جزيره افتاد ، و دختر پادشاه غولان عاشق او شد ، او را برد در آن شب تا صبح او را تكليف مباشرت مىنمود ، آن مرد چون از واقعهء آن مرد سابق خبر داشت تا صبح از ترس خواب نمىكرد ، و چون صبح شد آن غول به تهيّهء قتل برخاست ، آن مرد گريخت و خود را به ساحل رسانيد ، اتّفاقا كشتى در كنار آن جزيره حاضر شد ، پس فرياد زد اهل كشتى را و به ايشان استغاثه نمود ، ايشان بر او رحم كردند ، و او را سوار كشتى كردند با خود بردند ، و به اهلش رسانيدند ، و چون صبح شد غولان به جانب آن غول آمدند پرسيدند چه شد آن مردى كه با او شب به روز آوردى ؟ گفت : از من گريخت ، غولان تكذيب او نمودند ، و گفتند : البتّه او را تنها خورده‌اى و به ما حصّه نداده‌اى ، ما تو را در عوض او مىكشيم اگر او را حاضر نسازى نزد ما .\r\nآن غول به ناچار بر روى آب سفر كرد تا به خانهء آن مرد آمد و به نزد او نشست ، و گفت : اين سفر تو چگونه گذشت ؟ گفت : در اين سفر بلاى عظيمى رو داد ، و حق‌تعالى به فضل خود مرا از آن نجات بخشيد و قصّهء غولان را به او نقل كرد ، آن غول گفت : اكنون به يقين از ايشان خلاص شده‌اى و خاطر جمع كرده‌اى ؟ گفت :\r\nبلى ، گفت : من همان غولم كه شب نزد من بودى ، و آمده‌ام تو را ببرم ، آن مرد شروع به تضرّع و استغاثه كرد ، و آن غول را سوگند داد كه از كشتن من بگذر ، من به عوض خود تو را به كسى دلالت مىكنم كه به از من باشد ، آن غول بر او رحم كرد ، و التماسش را قبول كرد ، و با يكديگر به خانهء پادشاه رفتند .\r\nغول گفت : اى پادشاه سخن مرا بشنو ، و ماين من و اين مرد حكم كن ، من زن\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nاين مردم ، و او را بسيار دوست مىدارم ، و او از من كراهت دارد ، و از صحبت من دورى مىكند ، اى پادشاه موافق حق ميان من و اين مرد حكم كن ، و چون پادشاه آن زن را با نهايت حسن و جمال مشاهده نمود بسيار پسنديد او را ، و فريفتهء او شد ، آن مرد را به خلوت طلبيد ، و گفت : اگر تو اين زن را نمىخواهى به من واگذار كه من بسيار فريفته و عاشق او شده‌ام .\r\nگفت : هرگاه پادشاه را ميل صحبت او هست من دست از او برمىدارم ، و الحق لياقت صحبت پادشاه دارد ، و چنين زنى مناسب پادشاهان است ، و امثال ما مردم فقير قابل او نيستيم ، پادشاه او را به خانه برد ، و شب با او عيش كرد ، و چون سحر پادشاه به خواب رفت غول او را پاره‌پاره كرد ، و گوشت او را به جزيره برده ميان ياران خود قسمت كرد ، اى پادشاه گمان ندارى كسى را كه چنين حالى را داند بار ديگر به آن وضع برگردد ، و خود را گرفتار آن غولان كند ؟ پادشاه گفت : نه ، چون آن پسر اين سخن را از پسر پادشاه شنيد گفت : من از تو جدا نمىشوم ، و اين دختر را نمىخواهم .\r\nپس هر دو از نزد پادشاه مرخّص شدند و بيرون آمدند ، و پيوسته عبادت حق‌تعالى مىكردند ، و در اطراف زمين سياحت مىنمودند ، و از احوال جهان عبرت مىگرفتند ، تا آنكه حق‌تعالى به وسيلهء ايشان گروه بسيار را به راه دين هدايت فرمود ، و درجهء آن پسر بسيار بلند شد ، و آوازه علم و عبادت و زهد و ورع و كمالات او در آفاق عالم منتشر شد .\r\nپس به فكر پدر خود افتاد كه او را از گمراهى نجات بخشد ، رسولى به نزد پدر خود فرستاد ، چون رسول به نزد پدرش آمد گفت : فرزندت سلامت مىرساند كه حق‌تعالى ما را به دين حق هدايت فرموده ، و ما به توفيق الهى گروه بسيار را به راه حق درآورده‌ايم ، و به بندگى الهى راهنمائى كرده‌ايم ، سزاوار نيست كه تو در اين\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nجهالت و ضلالت بمانى ، و از اين سعادت محروم گردى ، پس پدر قبول نمود ، و با اهل بيت خود به خدمت او شتافت ، و به دين او درآمد ، و طريقهء او را پيش گرفتند ، و به سعادت اخروى فائز شد .\r\nچون بلوهر سخن را به اينجا رسانيد يوذاسف را وداع نمود ، و به منزل خود مراجعت كرد ، و چند روز ديگر به خدمت او تردّد مىنمود ، تا آنكه دانست ابواب خير و فلاح و هدايت و صلاح بر روى او گشاده شده ، و به راه حق و دين مبين هدايت يافته ، پس او را وداع نمود ، و از آن ديار بيرون رفت ، و يوذاسف تنها و دلگير و غمگين ماند ، تا آنكه هنگام آن شد كه به جانب اهل دين و عبادت رود ، و عامّهء خلق را هدايت نمايد .\r\nپس حق‌تعالى ملكى از ملائكه را به سوى او فرستاد ، و در خلوت بر او ظاهر شد ، و بنزد او ايستاد و گفت : بر تو باد خير و سلامتى از جانب حضرت ايزدى ، به‌درستى كه تو انسانى در ميان بهائم و حيوانات گرفتار شده‌اى كه همگى به فسق و ظلم و جهالت گرفتارند ، آمده‌ام به سوى تو با تحيّت و سلام از جانب حق‌تعالى ، كه پروردگار جميع خلايق است ، كه تو را بشارت دهم به كرامتهاى الهى ، و به تو تعليم نمايم امرى چند را كه بر تو پنهان است از امور دنيا و آخرت ، پس بشارت مرا قبول كن ، و مشورت مرا اختيار نما ، و از گفتهء من بيرون مرو ، لباس دنيا را از خود بيفكن ، و شهوتهاى دنيا را رها كن ، و ترك كن پادشاهى زايل و سلطنت فانى را كه ثبات ندارد ، و عاقبت آن به جز پشيمانى و حسرت نيست ، و طلب كن پادشاهى را كه زوال ندارد ، و شادى را كه هرگز منقضى نمىشود ، و راحتى را كه هرگز متغيّر نمىگردد ، و راستگو باش در اقوال و افعال ، و عدالت را پيشهء خود كن ، به درستى كه تو پيشوا و امام مردم خواهى بود ، كه ايشان را به سوى بهشت دعوت نمائى .\r\nچون يوذاسف از ملك آن بشارتها شنيد به سجده درافتاد ، و حق‌تعالى را شكر\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nكرد ، و گفت : من آنچه را پروردگار مىفرمايد اطاعت مىكنم ، و از فرمودهء او تجاوز نمىنمايم ، پس آنچه صلاح من مىدانى مرا به آن امر فرما كه تو را حمد مىكنم ، و پروردگار خود را كه تو را براى اصلاح من فرستاده شكر مىكنم ؛ زيرا كه او به من رحم و مهربانى فرموده ، و مرا از شرّ دشمنان دين نجات بخشيده ، و من پيوسته در انديشهء همين امر بودم كه تو براى آن نازل شده‌اى .\r\nملك گفت كه : من بعد از چند روز ديگر نزد تو خواهم آمد ، و تو را بيرون خواهم برد ، مهيّا باش از براى بيرون رفتن ، پس يوذاسف عزم بيرون رفتن را با خود درست كرد ، و همگى همّتش بر آن مصروف بود ، و هيچ‌كس را بر آن معنى مطّلع نساخت پس چون وقت بيرون رفتن درآمد ، آن ملك در نصف شب بر او نازل شد در هنگامى كه مردم همه در خواب بودند ، و گفت : برخيز كه ديگر تأخير جايز نيست ، يوذاسف برخاست و افشاى آن راز به احدى نفرمود به غير از وزير خود .\r\nو چون خواست سوار شود جوان زيباروئى كه حاكم بعضى از بلاد ايشان بود به نزد او آمد ، و او را سجده كرد و گفت : كجا مىروى اى پسر پادشاه كه ما را در اين ايّام شدّت و تنگى رو خواهد داد ، و به درستى كه تو مصلح احوال رعيّت و دانا و كامل بودى ، رعيّت و ملك بلاد خود را مىگذارى و ما را به محنت مىاندازى ، نزد ما باش كه از آن روز كه متولد شده‌اى تا حال با ما به آسايش و فراوانى و نعمت گذرانيده‌ايم ، و بلائى و آفتى و تنگى به ما نرسيده .\r\nيوذاسف او را تسلّى فرموده ساكت گردانيد ، و گفت : تو در بلاد خود باش ، و با اهل مملكت خود نيكو سلوك نما ، و با ايشان مدارا كن ، و مرا به آنجا كه فرستاده‌اند مىبايد رفت ، و به امرى كه فرموده‌اند عمل مىبايد نمود ، و اگر تو مرا در آن امر مدد و همراهى نمائى از عمل من بهره و نصيبى خواهى داشت ، اين را به او گفت و سوار شد ، و آن‌قدر راه كه مأمور بود سواره برود رفت ، و بعد از آن از مركب فرود\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nآمد و پياده به راه افتاد ، و زير اسب او را مىكشيد و به آواز بلند مىگريست و بىتابى مىكرد ، و مىگفت به چه رو پدر و مادر تو را ببينم ، و چه جواب به ايشان بگويم ، آيا به چه عذاب مرا سياست كنند ؟ و به چه خوارى مرا بكشند ، و تو چگونه طاقت سختى و مشقّت و آزار خواهى داشت كه هرگز به آن عادت نكرده‌اى ، و چگونه بر وحشت و تنهائى صبر خواهى كرد كه يك روز تنها نبوده‌اى و بدن نازك تو چون تاب گرسنگى و تشنگى و بر روى خاك و كلوخ خوابيدن خواهد داشت .\r\nپس يوذاسف او را ساكت كرد ، و تسلّى داد ، و اسب و كمربند خود را به او بخشيد ، وزير بر پاى يوذاسف افتاد ، و پاهايش را مىبوسيد و مىگفت : اى سيّد و آقاى من مرا مگذار و با خود ببر به هرجا كه مىروى ؛ زيرا مرا بعد از تو كرامتى و حرمتى در ميان اين قوم نخواهد بود ، و اگر مرا بگذارى و با خود نبرى به صحراها خواهم رفت ، و هرگز به خانه نخواهم رفت كه آدمى در آنجا باشد .\r\nبار ديگر يوذاسف او را دلدارى نمود ، و تسلّى فرمود و گفت : بدى به خاطر خود راه مده كه انشاء اللّه ضررى به تو نخواهد رسيد ، و به غير خير و خوبى نخواهى ديد ، و من كسى به نزد پادشاه خواهم فرستاد ، و سفارش تو را به او پيغام خواهم كرد كه تو را گرامى دارد ، و با تو نيكى و احسان نمايد .\r\nپس يوذاسف جامه‌هاى پادشاهى را از بر خود كند ، و به وزير بخشيد ، و گفت :\r\nجامه‌هاى مرا بپوش ، و به او داد ياقوت گران‌بهائى را كه بسيار باارزش بود ، و به وزير گفت : اسباب و مركب و لباس مرا بردار و به نزد پادشاه رو ، و چون برسى او را از روى تعظيم سجده كن ، و اين ياقوت را به او بده ، و سلام مرا به او و همگى امرا و اشراف برسان ، و بگو به پدرم كه چون من در حال دنياى فانى و آخرت باقى نظر كردم ، و در ميان آنها متردّد شدم در باقى رغبت كردم ، و فانى را ترك كردم ، و چون\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nاصل و حسب خود را دانستم ، و دوست و دشمن خود را شناختم ، و تميز ميان يار و بيگانه كردم ، دشمنان و بيگانگان را ترك كردم ، و به اصل و حسب خود پيوستم ، و بدان كه پدرم چون اين ياقوت را مىبيند خاطرش جمع مىگردد ، و خوشحال مىشود ، و چون جامه‌هاى مرا در بر تو مىبيند ياد مىآورد مرا و محبّت مرا نسبت به تو ، و اين معنى او را مانع مىشود از اينكه آسيبى و مكروهى به تو برساند .\r\nپس وزير به سوى شهر برگشت ، و يوذاسف رو به راه آورد ، تا آنكه به صحراى گشاده‌اى رسيد ، و درخت عظيمى در آنجا ديد كه بر لب چشمه‌اى رسته ، چون به نزديك آمد چشمه‌اى ديد در نهايت صفا و پاكيزگى ، و درختى مشاهده نمود در غايت نيكوئى كه هرگز به آن خوبى درخت نديده بود ، و آن درخت شاخه‌هاى بسيار داشت ، و چون ميوهء آن درخت را چشيد از جميع ميوه‌هاى عالم شيرين‌تر يافت ، و ديد كه مرغان بىشمار بر آن درخت جمع آمده‌اند ، و از مشاهدهء آن احوال بسى شاد شد ، و در زير آن درخت ايستاد ، و با خود تعبير اين حال را مىكرد ، پس تشبيه نمود درخت را به بشارت نبوّت كه به او رسيده بود ، و چشمهء آب را به علم و حكمت ، و آن مرغان را به مردمى كه نزد او جمع شوند ، و از او حكمت و دانش آموزند و به او هدايت يابند .\r\nيوذاسف در اين انديشه بود ، كه ناگاه چهار ملك را ديد كه در پيش روى او پيدا شدند و به راه افتادند ، و او از عقب ايشان روان شد ، پس او را بلند كردند به سوى آسمان ، و حق‌تعالى از علوم و معارف آن‌قدر بر او افاضه نمود كه احوال نشأهء اولى كه عالم ارواح است ، و نشأهء وسطى كه عالم ابدان است ، و نشأهء اخرى كه قيامت است همگى بر او ظاهر گرديد ، و احوال امور آينده را دانست ، پس او را بر زمين آوردند ، و يكى از آن چهار ملك را حق‌تعالى مقرّر فرمود كه پيوسته با او باشد ، و مدّتى در اين بلاد ماند و مردم را به حق هدايت كرد .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nبعد از آن برگشت به زمين سولابط كه مملكت پدرش بود ، چون پدرش خبر قدوم او را شنيد ، با اشراف امرا و اعيان مملكت به استقبال او بيرون آمد ، و او را گرامى داشتند ، و توقير و تعظيم او نمودند ، و خويشان و دوستان و لشكريان و اهل بلد جميع به خدمت او آمدند ، و بر او سلام كردند ، و نزد او نشستند .\r\nپس سخنان بسيار به ايشان گفت ، و مؤانست و مهربانى نسبت به همگى نمود ، و گفت : گوشهاى خود را با من داريد ، و دلهاى خود را از غرضهاى فاسد فارغ سازيد براى استماع سخنان حكمت ربّانى كه نوربخش جهان و جانهاست ، و قوّت يابيد به علمى كه دليل و راهنماى شماست به راه نجات ، و عقلهاى خود را از خواب غفلت بيدار سازيد ، و بفهميد سخنى را كه جداكنندهء حق و باطل و ضلالت و هدايت است ، و بدانيد كه آنچه من شما را به آن دعوت مىنمايم دين حقّى است كه حق‌تعالى بر انبياء و رسل فرستاده است در قرنهاى گذشته ، و خدا ما را در اين زمان به آن دين امتياز داده ، و مخصوص گردانيده است ، به‌سبب رحمت و شفقت و مهربانى كه بر من و ساير اهل اين زمان دارد ، و به متابعت اين دين خلاصى از آتش جهنّم حاصل مىشود .\r\nو به درستى كه كسى به آسمانها نمىرسد ، و مستحق دخول بهشت جاويد نمىگردد ، مگر به ايمان و عمل صالح ، پس جهد كنيد در اين دو امر تا دريابيد راحت دايمى و حيات ابدى را ، و هركه از شما ايمان آورد بايد كه ايمان او براى طمع زندگانى دنيا يا اميد پادشاهى زمين يا طلب عطا و بخششهاى دنيوى نباشد ، بلكه بايد ايمان شما براى تحصيل ملكوت سماوات و پادشاهى نشأهء باقى آخرت و امّيد خلاص از عذاب الهى و طلب نجات از ضلالت و گمراهى و رسيدن به راحت و آسايش آخرت باشد ؛ زيرا كه ملك زمين و پادشاهى آن زايل و فانى است ، و لذّتهاى آن به زودى منقطع مىشود ، و هركه فريب دنيا و لذّت آن را خورد به زودى\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nهلاك مىشود ، و رسوا مىگردد در هنگامى كه نزد جزادهندهء روز جزا بايستد ، به‌درستى كه او جزا نمىدهد مگر به حق و عدالت .\r\nو بدانيد كه مرگ قرين بدنهاى شماست ، و پيوسته در كمين شكار جانهاى شماست ، كه از بدنها بربايد و بدنها را سرنگون در كوره‌ها دراندازد ، و بدانيد چنانچه مرغ قادر بر زندگانى و نجات از شرّ دشمنان نيست از امروز تا فردا مگر به قوّة بينائى و دو بال و دو پا ، همچنين آدمى قادر بر حيات ابدى و نجات دايمى نيست مگر به ايمان و اعمال صالحه و نيّات حسنه .\r\nپس انديشه كنيد و تفكّر نمائيد اى پادشاه و اى گروه اكابر و اشراف در آنچه شنيديد ، و به عقل درست بفهميد ، و از دريا عبور كنيد تا كشتى حاضر و مهيّاست و مىتوانيد گذشتن ، و راه را قطع كنيد مادام كه راهنما و توشه داريد ، و در اين ظلمت آباد تا چراغ داريد غنيمت شماريد ، و منزل را طى كنيد ، و به معاونت اهل دين و عبادت گنجها براى خود بيندوزيد ، و شريك ايشان شويد در اعمال صالحه و عبادات شايسته ، و نيكو متابعت ايشان نمائيد ، و مددكار ايشان باشيد ، و شاد گردانيد ايشان را به كردارهاى نيك خود تا شما را به عالم نور و سراى سرور برسانند ، و فرايض و واجبات الهى را محافظت نمائيد ، و با آداب و شرايط بجا آوريد ، و بر املها و آرزوهاى دنيا اعتماد مكنيد ، و بپرهيزيد از شراب خوردن و زنا كردن ، و از ساير اعمال قبيحه كه حق‌تعالى از آنها نهى فرموده است ، كه آنها هلاك‌كنندهء جان و بدنند ، و بپرهيزيد از حميّت و تعصّب و غضب و عداوت ، و آنچه راضى نباشيد كه نسبت به شما واقع شود نسبت به هيچ‌كس واقع مسازيد ، و دلهاى خود از صفات ذميمه طاهر و مصفّا گردانيد ، و نيّتهاى خود را خالص و درست سازيد ، تا چون شما را اجل دريابد در راه راست باشيد .\r\nپس از آنجا سفر كرد ، و به شهرهاى بسيار رفت ، و مردم را هدايت فرمود ، تا آخر به شهر كشمير رسيد ، پس زمين كشمير را آبادان كرد ، و تمام آن ولايت را\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nهدايت نمود در آنجا ماند ، تا آنكه اجلش در رسيد ، و روح پاكش از بدن خاكى مفارقت نموده به عالم انوار پيوست .\r\nو قبل از فوتش شاگردى از شاگردان خود را طلبيد كه او را « يابد » مىگفتند ، و پيوسته در خدمت و ملازمت آن بزرگوار مىبود ، و در علم و عمل كامل گرديده بود ، و وصيّت كرد به او ، و گفت : پرواز روح من به عالم قدس نزديك شده است ، بايد كه فرايض الهى را در ميان خود محافظت نمائيد ، و از حق به باطل ميل مكنيد ، و چنگ زنيد به عبادت و بندگى الهى ، پس يابد را امر فرمود كه براى مدفن او عمارتى بسازد ، و سر خود را به جانب مغرب گذاشت ، و پاهاى خود را به جانب مشرق دراز كرد ، و به عالم بقا رحلت فرمود « 1 » .\r\nاى عزيز اين قصّهء شريفه كه بر حكم طريفه و امثال وافيه مشتمل است ، و گنجى است از گنج‌هاى حكمت ربّانى ، اگر در مواعظ و حكمتهاى آن نيكو تأمّل و تدبّر كنى ، و به ديدهء بصيرت در آن نظر نمائى ، براى قطع محبّت دنيا ، و رفع علايق آن ، و دانستن معايب آن كافى است .\r\nو حكمتى كه حكيمان الهى براى مردم بيان مىفرموده‌اند اين قسم حكمتها و سخنان حق بوده است ، كه موجب نجات از عقوبات و فوز به مثوبات و زهد دنيا و رغبت به آخرت مىشده است ، نه دانستن مسئلهء هيولى و صورت و مانند آن ، كه موجب تضييع عمر و تحصيل شقاوت ابدى گردد ، چنانچه حق‌تعالى لقمان را به حكمت وصف فرموده ، و از حكمتهاى او كه نقل نموده معنى حكمت ظاهر مىشود كه چيست ، و حكيم كيست ، امّيد كه حق‌تعالى جميع مؤمنان را عقل مبرّا از شهوتها ، و ديدهء بينا و گوش شنوا و زبان به حقايق و معارف گويا كرامت فرمايد ، تا از اين معارف و حكمتها منتفع گردند .\r\n\r\n\r\n","description":"","footnote":"\r\n( 1 ) بحار الانوار 78 / 383 - 444 از كمال الدين شيخ صدوق ص 577 - 638 .\r\n","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\nفهرست مطالب\r\nمقدّمهء محقّق 3\r\nمقدّمهء مؤلّف 9\r\nفضائل و احوال ابو ذر 11\r\nفضائل سلمان و ابو ذر و مقداد 12\r\nكيفيّت اسلام ابو ذر 16\r\nكيفيّت مسلمان شدن سلمان 19\r\nمظلوميّت ابو ذر و ظلم عثمان نسبت به او 25\r\nاحوالات ابو ذر 28\r\nاخراج ابو ذر از مدينه 32\r\nوفات ابو ذر در ربذه 35\r\nوصيّت رسول خدا صلّى اللّه عليه و آله به ابى ذر غفارى 38\r\nمباحث رؤيت 41\r\nغرض از خلقت آسمان و زمين 43\r\nشرائط اعمال 44\r\nحضور قلب 66\r\nاوّل عبادات معرفت است 83\r\nايمان سرمايهء ابدى است 84\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nمراتب معرفت و ايمان 98\r\nحدوث عالم 105\r\nتحقيق معنى فرد 106\r\nبقاى حق‌تعالى 112\r\nخالقيّت خداوند متعال 113\r\nخلقت آسمانها 115\r\nمعنى لطيف و خبير 120\r\nاحاطه علم و قدرت الهى به جميع اشياء 125\r\nضرورت وجود نبى و احتياج خلائق به او 126\r\nمعجزه 129\r\nتقرير دليل بر نبوّت پيغمبر آخر الزمان 130\r\nقداست ساحت انبياء عليهم السّلام 147\r\nبعضى از شمايل و اوصاف آن حضرت 149\r\nهيچ عصرى خالى از امام نمىباشد 158\r\nبيان عصمت امام عليه السّلام 179\r\nنازل شدن آيهء تطهير در شأن اهل بيت عصمت عليهم السّلام 181\r\nبيان فضائل اهل بيت عليهم السّلام 185\r\nصحّت عبادت مشروط است به اعتقاد به ائمّهء اثنا عشر عليهم السّلام 193\r\nبعضى از صفات و علامات امام و شرائط امامت 194\r\nاهل بيت عليهم السّلام كشتى نجاتند 235\r\nاحتراز از طول امل 252\r\nبيان دجّال 268\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nبيان مجملى از معاد و ذكر بعضى از احوال آن 272\r\nفضيلت علم و ياد گرفتن و ياد دادن و فضل علما 296\r\nاصناف علم و آنچه از آن نافع است 304\r\nشرائط و آداب علم و عمل نمودن به آن 306\r\nاصناف علما ، و صفات عالمى كه متابعت او مىتوان نمود 319\r\nمذمّت علم بىعمل 321\r\nمذمّت فتوا دادن كسى كه اهليّت آن نداشته باشد 322\r\nعدم اغترار به عبادت و اعتراف به عجز 324\r\nبيان شكر نعمت 327\r\nبيان توبه و شرائط آن 333\r\nطلب رزق حلال 343\r\nمصاحبت با علما و اخيار 349\r\nعظمت گناه 351\r\nفضيلت سكوت 355\r\nفضيلت نماز 361\r\nبيان اختلاف شرايع و مذمّت بدعت در دين 364\r\nرهبانيّت بدعت است 376\r\nبيان اعتزال از خلق 381\r\nطلب مال حلال و قدر انفاق كردن آن 387\r\nبيان تجمّل و زينت و ملبوسات فاخره و اسبان و خانه‌هاى نفيس 397\r\nفضيلت پاكيزه بودن و بوى خوش كردن 404\r\nمدح مطعومات لذيذه و مذمّت ترك گوشت 406\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nحرمت غنا 413\r\nبيان ذكر خدا 420\r\nفضيلت مساجد 433\r\nفضيلت تصدّق كردن 438\r\nفضائل مؤمن 443\r\nفضيلت رقّت قلب و گريهء از خوف الهى 451\r\nفضيلت خوف و رجا 456\r\nبعضى از قصص خائفان 463\r\nمدح مخالفت نفس و خواهشهاى آن 479\r\nحفظ امانت و اداى آن 481\r\nمذمّت دنيا در كلام ائمّه عليهم السّلام 484\r\nتمثيلى چند كه پيشوايان دين در مذمّت دنيا بيان فرموده‌اند 498\r\nقصّهء بلوهر و يوذاسف 502\r\nفهرست كتاب 607\r\n\r\n\r\n","description":"","footnote":"","page_name":" 610 ","page_number":610}
  ]