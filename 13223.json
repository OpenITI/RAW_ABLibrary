[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nامام كاظم عليهم السلام :\r\nبعد از علم قرآن هيچ دانشى اشرف از دانش نجوم نيست ، زيرا اختر شناسى ، دانش پيامبران ، اوصياء و وارثان پيامبران و كسانى است كه خداوند درباره آنان فرموده است : ( وعلامات وبالنجم هم يهتدون ) ما اين دانش را مى دانيم و منكر آن نمى باشيم . ( 1 )\r\n\r\n\r\n","description":"","footnote":"\r\n( 1 ) . بحار الانوار ، ج 58 ، ص 525 ، و ج 48 ، ص 145 .\r\n","page_name":" 2 ","page_number":2},
  {"content":"\r\n\r\nهيئت و نجوم اسلامى\r\n( جلد سوم )\r\nاختر شناسان و نوآوران مسلمان\r\nمؤلف : على زمانى قمشه اى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفهرستنويسى پيش از انتشار توسط : مؤسسهء تعليماتى و تحقيقاتى امام صادق عليهم السلام\r\nزمانى قمشه اى ، على ، 1321\r\nهيئت و نجوم اسلامى / على زمانى قمشه اى . قم : مؤسسه فرهنگى سماء ، 1381 .\r\nج . - ( مصور ، جدول )\r\nISBN : 978 - 964 - 357 - 333 - 1 ( ج . 3 )\r\nISBN : 978 - 964 - 357 - 334 - 8 ( ج . 4 )\r\nكتابنامه به صورت زير نويس\r\nج . 3 و 4 اختر شناسان و نوآوران مسلمان -\r\n1 . نجوم اسلامى . 2 . نجوم - تاريخ . الف . عنوان\r\n9 ه 9 ز / 23 QB\r\n0917671 / 520\r\nاسم كتاب : هيئت و نجوم اسلامى\r\nمؤلف : على زمانى\r\nنوبت چاپ : اول\r\nتاريخ انتشار : 1387\r\nچاپ : اول ، 1381\r\nتيراژ : 1000 نسخه\r\nناشر : مؤسسهء امام صادق عليهم السلام قم\r\nحق چاپ براى مؤلف محفوظ است\r\nتلفن : 7745457 و 09121519271\r\nفكس : 2922331 251 0098\r\nمركز پخش : قم : خيابان شهداء انتشارات توحيد\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيش‌گفتار\r\nدانش فضا و پديده‌هاى آسمانى در اسلام همچون ساير رشته‌هاى علوم مورد توجه قرآن قرار گرفته است . آيات فراوانى از قرآن و تفسير و تأويل آنها توسط پيشوايان دينى انسان را بيشتر و بهتر متوجّه عظمت آن مىگرداند ، پيوندى كه بين تكوين ستارگان و سيّارگان ( يعنى تأثير اختران بر زمين و زمينيان ) و بين تشريع قوانين دينى برقرار است اخترشناسى مسلمانان هم‌زمان با راهنمايىهاى پيشوايان دين عليهم السّلام سبب گرديد اين دانش روز به روز شكوفاتر شود ، دست‌آوردهاى جديد به بازار دانش عرضه گردد ، و نوآورىهايى پديد آيد .\r\nما در اين پيشگفتار نخست عظمت دانش نجوم و سوگندهاى قرآن در اين رابطه را كاوش مىكنيم و سپس به نوآورىهاى اخترشناسان اسلام نگاهى گذرا داريم ، و در اثناء كتاب به تفصيل به آنها خواهيم پرداخت .\r\n\r\nعظمت نجوم از ديدگاه قرآن\r\n\r\nالف ) سوگند به آسمان ،\r\nعظمت آسمان و پديده‌ها و امور آسمانى و عنايت حق تعالى به آنها سبب شده كه به كرات آنها را مورد سوگند قرار دهد ، مانند :\r\n1 .  وَ السَّماءِ وَ ما بَناها  « 1 » : « سوگند به آسمان و آن‌كس كه آن را گسترد » .\r\n2 .   وَ السَّماءِ وَ الطَّارِقِ   « 2 » : « سوگند به آسمان و آن اختر شبگرد » .\r\n\r\n\r\n","description":"","footnote":"\r\n( 1 ) . شمس / 5 .\r\n( 2 ) . طارق / 1 .\r\n","page_name":" 5 ","page_number":5},
  {"content":"\r\n\r\n3 .  وَ السَّماءِ ذاتِ الْحُبُكِ  « 1 » « سوگند به آسمانى كه داراى زينت و نيكويى ، آفرينش استوار و داراى راههاى شگفت‌انگيز و مدار كواكب است » .\r\n4 .   وَ السَّماءِ ذاتِ الْبُرُوجِ   « 2 » « سوگند به آسمان بلند كه داراى كاخ‌هاى با عظمت و ستارگان بزرگ همچون خورشيد و بزرگ‌تر از آن بوده و هركدام داراى نظم و قانون ويژه ساختارى محفوظاند » .\r\n5 .  وَ السَّماءِ ذاتِ الرَّجْعِ  « 3 » « سوگند به آسمان داراى باران فروريزنده ، يا داراى بازگشت ماه و آفتاب و كواكب به‌صورت طلوع و غروب .\r\n6 .  وَ السَّقْفِ الْمَرْفُوعِ  « 4 » « سوگند به سقف ( طاق ) بلند و برافراشته ، آسمانى كه داراى ميلياردها اختران بزرگ و كوچك را در مجموعه‌هاى كهكشانى قرار داده به‌گونه‌اى كه خردها را سرگردان نموده و تاكنون راه به جايى نبرده‌اند » .\r\nاين مجموعه‌ها را در ارتفاعى بلند جاى داده و كنكاش و بحث درباره آنها را تشويق نمود .  أَ فَلا يَنْظُرُونَ . . .   وَ إِلَى السَّماءِ كَيْفَ رُفِعَتْ  « 5 » « آيا در خلقت و آفرينش آسمان بلند ، فكر نمىكنند كه چگونه با استحكام و نظم گردش نيكو آفريده شده است » ، آرى پديده‌هاى فضايى ، اخترشناسى ، آفرينش آسمان و زمين و گردش و چرخش آنها را جز آنان كه داراى خرد ناب هستند درنمىيابند  إِنَّ فِي خَلْقِ السَّماواتِ وَ الْأَرْضِ . . .   . . . . لَآياتٍ لِأُولِي الْأَلْبابِ  . « 6 »\r\n\r\nب ) سوگند به خورشيد و نور آن :\r\nمانند :   وَ الشَّمْسِ وَ ضُحاها   « 7 » : « سوگند به خورشيد و سوگند به تابش آن هنگام رفعتش » .\r\n\r\n\r\n","description":"","footnote":"\r\n( 1 ) . ذاريات / 7 .\r\n( 2 ) . بروج / 1 .\r\n( 3 ) . طارق / 11 .\r\n( 4 ) . طور / 5 .\r\n( 5 ) . غاشيه / 17 .\r\n( 6 ) . آل عمران / 190 .\r\n( 7 ) . شمس / 1 .\r\n","page_name":" 6 ","page_number":6},
  {"content":"\r\n\r\n\r\nج ) سوگند به سپيدهء صبح :\r\nمانند :\r\n1 .  وَ الصُّبْحِ إِذا أَسْفَرَ  « 1 » : « سوگند به صبح چون جهان را روشن سازد » .\r\n2 .  وَ الصُّبْحِ إِذا تَنَفَّسَ  « 2 » : « سوگند به صبح روشن وقتى كه دم زند و طلوع نمايد ، گويا وزيدن نسيم صبحگاهى و گسترده شدن نور آن بسان تنفّس موجود زنده است » .\r\n3 .   وَ الْفَجْرِ   « 3 » : « سوگند به صبحگاه صادق كه شب را مىشكافد ، و پرده‌هاى تاريكى را پىدرپى مىزدايد ، و سرچشمه نور را از ميان افق منفجر مىنمايد ، خفتگان را برمىانگيزد و سراسر جهان را روشن مىسازد .\r\n\r\nد ) سوگند به روز :\r\nمانند :  وَ النَّهارِ إِذا جَلَّاها  « 4 » : « سوگند به روز هنگامى كه جهان را روشن سازد » ، و مانند :  وَ النَّهارِ إِذا تَجَلَّى  « 5 » : « سوگند به روز هنگامى كه جهان را با پيدايى خود روشن نمايد . بديهى است - چنان‌كه به كرات گفته شد - طلوع و غروب آفتاب و ستارگان در هر روز و شب در اثر حركت وضعى ( چرخشى ) زمين است كه در هر 24 ساعت يك‌بار پديد مىآيد و فوائد بىشمارى در اين چرخيدن نهفته است .\r\n\r\nه ) سوگند به غروب آفتاب :\r\nمانند :  فَلا أُقْسِمُ بِالشَّفَقِ  « 6 » « پس چنين نيست ، سوگند به شفق و روشنى سرخ‌گونهء اوّل غروب » ، چنان‌كه پديد آمدن فيزيك شفق و فلق در جلد اوّل بيان شد . »\r\n\r\nو ) سوگند به شب و پديده‌ها و اوصاف متعلق به آن\r\nمانند :\r\n\r\n\r\n","description":"","footnote":"\r\n( 1 ) . مدثر / 34 .\r\n( 2 ) . تكوير / 18 .\r\n( 3 ) . فجر / 1 .\r\n( 4 ) . شمس / 4 .\r\n( 5 ) . ليل / 2 .\r\n( 6 ) . انشقاق / 17 .\r\n","page_name":" 7 ","page_number":7},
  {"content":"\r\n\r\n1 .  وَ اللَّيْلِ إِذْ أَدْبَرَ  « 1 » : « سوگند به شب تار چون بازگردد » .\r\n2 .  وَ اللَّيْلِ إِذا عَسْعَسَ  « 2 » : « سوگند به شب تار هنگامى كه روى جهان را تاريك گرداند ، يا اندك‌اندك روى گرداند » .\r\n3 .  وَ اللَّيْلِ وَ ما وَسَقَ  « 3 » : « سوگند به شب تار و آنچه را جمع نمايد و در بر گيرد » .\r\n4 .  وَ اللَّيْلِ إِذا يَسْرِ  « 4 » : « سوگند به شب هنگامى كه درآيد يا برود » .\r\n5 .  وَ اللَّيْلِ إِذا يَغْشاها  « 5 » : « سوگند به شب وقتى كه عالم را در پرده سياهى كشد » .\r\n6 .   وَ اللَّيْلِ إِذا يَغْشى   « 6 » : « سوگند به شب هنگامى كه جهان را در پرده سياه بپوشاند » .\r\n7 .  وَ اللَّيْلِ إِذا سَجى  « 7 » : « سوگند به شب آن‌گاه كه تاريكيش همه را فرا گيرد و آرام بخشد » .\r\n8 .  وَ لَيالٍ عَشْرٍ  « 8 » « سوگند به شب‌هاى دهگانه ( مثلا دهه اوّل ماه ذىحجه كه خداوند به موسى عليه السّلام وعده داده بود » .\r\n\r\nز ) سوگند به ستارگان و چراغ‌هاى شب‌فروز و زيباى آسمان :\r\n1 .   فَلا أُقْسِمُ بِالْخُنَّسِ * الْجَوارِ الْكُنَّسِ   « 9 » : « سوگند به ستارگان بازگردنده كه در مكان خود به گردش آيند » .\r\n\r\n\r\n","description":"","footnote":"\r\n( 1 ) . مدثر / 33 .\r\n( 2 ) . تكوير / 17 .\r\n( 3 ) . انشقاق / 17 .\r\n( 4 ) . فجر / 4 .\r\n( 5 ) . شمس / 4 .\r\n( 6 ) . ليل / 1 .\r\n( 7 ) . ضحى / 2 .\r\n( 8 ) . فجر / 2 .\r\n( 9 ) . تكوير / 15 و 16 .\r\n","page_name":" 8 ","page_number":8},
  {"content":"\r\n\r\n2 .   وَ النَّجْمِ إِذا هَوى   « 1 » : « سوگند به ستارگان چون فرود آيند » .\r\n3 .   فَلا أُقْسِمُ بِمَواقِعِ النُّجُومِ وَ إِنَّهُ لَقَسَمٌ لَوْ تَعْلَمُونَ عَظِيمٌ   « 2 » : « سوگند به جايگاه فرود ستارگان و اين سوگند اگر بدانيد بسيار بزرگ است » .\r\n4 .     الطَّارِقِ وَ ما أَدْراكَ مَا الطَّارِقُ * النَّجْمُ الثَّاقِبُ     « 3 » : « سوگند به طارق ( يعنى همان ستارگان درخشان‌اند كه در شب پيدا مىشوند ) و چگونه توانى طارق آسمان را بدانى ، طارق همان ستاره درخشان است ، كه با نور نافذ خود تاريكى شب را مىشكافد » .\r\n\r\nح ) سوگند به زمين :\r\nمانند :  وَ الْأَرْضِ وَ ما طَحاها  « 4 » : « سوگند به زمين و آن كه آن را بگسترد » و مانند :  وَ الْأَرْضِ ذاتِ الصَّدْعِ  « 5 » : « سوگند به زمينى كه توسط رستنىها ، گياهان ، درختان و جوىها شكافته مىشود » .\r\n\r\nط ) سوگند به ماه و حالات ويژهء آن :\r\n1 .  كَلَّا وَ الْقَمَرِ  « 6 » : « چنين نيست كه كافران پندارند ، سوگند به ماه » .\r\n2 .  وَ الْقَمَرِ إِذا تَلاها  « 7 » : « سوگند به ماه كه پيرو خورشيد تابان است » .\r\n3 .  وَ الْقَمَرِ إِذَا اتَّسَقَ  « 8 » : « سوگند به ماه هنگامى كه تمام فروزان شود ( و بسطهاى ماه يعنى شب‌هاى 13 ، 14 و 15 ) » .\r\n\r\nى ) سوگند به باد :\r\nمانند :   وَ الذَّارِياتِ ذَرْواً   « 9 » : « سوگند به پراكنده‌كنندگان ، پراكنده‌كردنى » همچون باد كه توان پراكنده كردن دارد ، بادهايى كه باران را تقسيم مىكنند و در نقاط مختلف زمين فرومىريزند « 10 » ، درختان را آبستن\r\n\r\n\r\n","description":"","footnote":"\r\n( 1 ) . نجم / 1 .\r\n( 2 ) . واقعه / 75 .\r\n( 3 ) . طارق / 2 .\r\n( 4 ) . شمس / 6 .\r\n( 5 ) . طارق / 12 .\r\n( 6 ) . مدثر / 32 .\r\n( 7 ) . شمس / 2 .\r\n( 8 ) . انشقاق / 18 .\r\n( 9 ) . ذاريات / 1 .\r\n( 10 ) . اعراف / 57 ، روم / 48 .\r\n","page_name":" 9 ","page_number":9},
  {"content":"\r\n\r\nمىسازند :  وَ أَرْسَلْنَا الرِّياحَ لَواقِحَ  . « 1 »\r\n\r\nك ) سوگند به ابر :\r\nمانند :  فَالْحامِلاتِ وِقْراً  « 2 » : « سوگند به ابرها كه بار سنگين باران را به امر پروردگار به دوش مىكشند و قطرات باران را از خود خارج مىگردانند و از اين بركت ، زمين مرده را زنده مىگردانند » . « 3 »\r\nخداوند در اين آيات ( چنان‌كه ملاحظه گرديد ) بيش از سى ( 30 ) مورد سوگند ياد كرده است بااين‌كه در شرعيّات به ما آموخته‌اند كه سوگند خوردن مكروه است ، امّا در تكوينيات و آفرينش آسمان ، زمين ، خورشيد ، ماه ، ستارگان ، نور ، شب ، روز و شفق و فلق . . . ژرفايى بىكرانه‌اى و بلندايى شكوهمند وجود دارد كه خداوند به آنها سوگند ياد كرده و در پى آن پيامبر صلّى اللّه عليه و آله و پيشوايان دين ، تفاسيرى ابراز داشته ، شاگردانى پروريده و تجربه‌هايى آموخته‌اند كه ما با اين درياى بىكرانه آشنا شويم و از دانش سرشار نجوم قرآن بهره گيريم و به زيبايى و جمال دل‌آراى آنكه ( خداوند ) اين‌همه زيبايىها را آفريد آشنا شويم .\r\nحكيم متأله ، الهى قمشه‌اى در اين‌باره مىگويد : خوشا بر افكار بلندبينان ، و انظار اهل علم و ايمان كه در شب‌هاى تاريك به آسمان با نظر شوق و حيرت بنگرند و تماشاگاه چشم حسّ و فكرت خود را از اين جهان‌هاى بىحدّ قرار دهند ، و از تماشاى اين دستگاه با عظمت لذت برند و به سلطان عالم هستى حضرت احديّت شناسا شوند و از اين سقف پررنگ پى به نقاش قدرت برند ، و به مهندس اين كاخ رفيع معرفت پيدا كنند ، و آفرينندهء اين جهان‌هاى نور بىنهايت را همانند همان ستارگان مشتاقانه طلب كنند ، و از روى شوق و عشق به\r\n\r\n\r\n","description":"","footnote":"\r\n( 1 ) . حجر / 22 .\r\n( 2 ) . ذاريات / 21 .\r\n( 3 ) . در اين‌باره مىتوان به كتاب سوگندهاى قرآن ، تأليف ابو القاسم رزاقى ، ص 239 و بعد ، نشر توحيد ، قم 1361 ش مراجعه كرد .\r\n","page_name":" 10 ","page_number":10},
  {"content":"\r\n\r\nراه پرستش و معرفت او بشتابند . « 1 »\r\nما در كتاب « هيئت و نجوم اسلامى » ، جلد دوم برخى از عنايت‌هاى اسلام به نجوم را يادآور شديم و پاره‌اى از دانشمندان برجسته مسلمان در نجوم را تذكر داديم و برخى از نوآورىهاى آنان را قلمى ساختيم ، امّا در جلد سوم برآنيم در اين‌باره تفصيل بيشترى به نگارش آوريم .\r\n\r\nنوآورىهاى اخترشناسى\r\nدانش نجوم و فنّ ستاره‌شناسى از ميان رشته‌هاى فراوان دانش‌ها و علوم مختلف با چند رشته علم ارتباط پيوسته دارد لذا نوآورىهاى اخترشناسان در رشته‌هاى زير است :\r\n1 . رياضيات ، و اعداد و محاسبات و روش‌هاى حساب و موسيقى و تنظيم نغمات و . . . بنابراين نوآورىهاى مسلمانان در برخى از اين رشته‌هاست .\r\n2 . هندسه و مثلثات و بالطبع نوآورىهاى چشمگيرى كه مسلمانان در اين رشته داشتند .\r\n3 . جغرافيا ، و كنكاش در اين‌باره .\r\n4 . ساخت و ساز ابزار رصدخانه ، و طراحىهاى وسائل نجومى و آزمايشگاهى ، مكانيك ، هيدرليك ، و دست‌آوردهاى تازه علمى و نظرات جديد دربارهء ماه ، خورشيد ، زمين ، درياها ، خشكىها ، كوهها و معادن .\r\nدر زمان امام صادق عليه السّلام جامعه بر پخش دانش خاندان پيامبر آماده شد و آن حضرت در ميان رشته‌هاى گوناگون علوم از آموزش نجوم و نقد و بررسى و نقادى هيئت بطلميوسى هيچ واگذار نكرد ، و شاگردانى همچون جابر بن حيان و\r\n\r\n\r\n","description":"","footnote":"\r\n( 1 ) . حكمت الهى ، مهدى الهى قمشه‌اى ، ص 205 و بعد ، چاپ سوم ، بىتا .\r\n","page_name":" 11 ","page_number":11},
  {"content":"\r\n\r\nفزارى و . . . تربيت نمود كه در اين نوشته به برخى از آنها اشاره خواهيم داشت :\r\nدر تاريخ آمده است كه ابراهيم بن حبيب فزارى ( م 161 ق ) از اصحاب امام صادق و كاظم عليهما السّلام نخستين دانشمند مسلمانى است كه در سدهء دوم در جهان اسلام نوآورى داشت و دست به ساخت اسطرلاب زد و قبل از او كسى در اسلام به اين صنعت دست نيافته بود .\r\n\r\nنوآوران قرن سوم\r\nاحمد بن محمد بن كثير فرغانى ( م بعد 227 ق ) از نخستين افرادى است كه قطر زمين را دقيقا حساب كرده و گفت مقدار آن 6500 ميل است ، و اين همان نتيجه‌اى است كه دانشمندان فلك‌شناس زمان مأمون بدان دست يازيدند ، و امروز همين مقدار يعنى 12700 كيلومتر ثابت گرديده است .\r\nمحمد بن موسى خوارزمى ( م 220 تا 232 ق ) صاحب كتاب جبر و مقابله ، كتاب جبر نخستين كتاب در اين‌باره است و خوارزمى را مىتوان از بنيانگذاران علم جبر به‌عنوان رشته‌اى ممتاز در هندسه شمرد ، اسم جبر در زبان‌هاى اروپايى ( لگاريتم ) از نام اين كتاب گرفته شده است .\r\nبنى موسى ( محمد ، احمد ، حسن ) از نوآوران مهندسان مكانيك و دستگاه‌هاى هيدروليك مىباشند و كتاب الحيل بنى موسى اوّلين اثر مدرن شناخته‌شده‌اى است كه در اين زمينه در جهان اسلام باقى مانده است ، در اين كتاب يك‌صد دستگاه شرح داده شده كه عمدتا خودكار و با استفاده از خواص مكانيكى سيّالات عمل مىكنند .\r\nبنى موسى در زمان مأمون جزو گروهى بودند كه محيط كره زمين را اندازه‌گيرى كردند .\r\nبنى موسى در رياضيات به تثليث زاويه پرداختند ، و وقتى كتاب مساحة\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nالاشكال و روش بنى موسى در تثليث زاويه به دنياى غرب معرفى شد بر كار هندسه‌دانان قرون وسطى همچون « يوردانوس نمورى » ( سده 5 ق / 13 م ) اثر گذاشت ، چنان‌كه « لئوناردو » ( م 638 ق / 1240 م ) از ترجمه كتاب بنى موسى بهره بسيار برد .\r\nبنى موسى شيوه رسم بيضى با نخ را مىشناختند و رسم مىكردند .\r\nثابت بن قرّه ( م 288 ق ) نخستين كسى است كه در جهان اسلام از نيروى جاذبه سخن به‌ميان آورده است .\r\nمحمد بن جابر بن سنان بتانى ( 317 ق ) نوهء ثابت بن قره ، زيج دقيق و مشهورى پديد آورد كه قرن‌ها پس از آن مورد استفادهء جهانيان بود ، تأثير بتانّى بر كوپرنيك ( 878 - 950 ق / 1473 - 1543 م ) آشكار است .\r\nعلى بن عبد اللّه بن اماجور ( 321 ق ) توجه خود را به تعيين حدود عرض نجومى كره ماه معطوف داشت و دريافت كه عرض نجومى كره ماه بيش از آن است كه هيپاركوس ( سدهء 2 قبل از ميلاد ) تعيين كرده بود ، همچنين دريافت كه محاسبات در اين‌باره همواره يكسان نيست .\r\nاحمد بن يوسف ( ابن دايه ) از بزرگ‌ترين رياضىدانان سدهء 4 ق 10 م در رديف ، ابو الوفاء ابن عراق و خجندى است ، ترجمه آثار رياضى او به زبان لاتين در تكميل دانش رياضيات در سده‌هاى ميانه تأثير زيادى داشته است به‌طورى كه او را همپايه اقليدس بشمار آورده‌اند .\r\nاقليدسى ( 341 ق ) اقليدسى غير از ابتكارات رياضى خود ، از اختراع تختهء محاسبه‌اى ، ويژه نابينايان و افرادى كه چشمشان ضعيف است سخن گفته است .\r\nاز ديگر ابتكارات او بكارگيرى كسرهاى اعشارى است كه پانصد ( 500 ) سال قبل از غياث الدّين جمشيد كاشى به كار برده است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nابو الوفاى بوزجانى ( م 388 ق ) 1 . مخترع شكل ظلى ( قضيه تانژانتها ) و 2 .\r\nشكل مغنى ( قضيه سينوسها ) است .\r\n3 . افزون بر شكل مغنى و ظلى ، انتخاب شعاع دايره مثلثاتى برابر واحد ( كه قبل از او يونانىها و اسلامىها همواره آن را 60 مىگرفتند ) ازاين‌رو نتيجه مىگيرد كه « اگر شعاع دايره را واحد بگيريم نسبت جيب كمان به جيب تمام آن مساوى با ظل معكوس ( تانژانت ) و نسبت جيب تمام كمان به جيب آن مساوى با ظل مستوى ( كتانژانت ) خواهد بود .\r\n4 . اثبات برخى روابط مهم در مثلثات مسطحه .\r\n5 . به دست آوردن جيب ( سينوس ) يك درجه و عدد . بوزجانى به عنوان مقدمه محاسبه عدد و نيز براى تشكيل جدول‌هاى توابع مثلثاتى ، مقدار سينوس نيم درجه را كه نصف وتر يك درجه است ، با دقّتى به‌مراتب بيش از بطلميوس محاسبه كرده است .\r\n6 . كشف اختلاف سوم ماه كه به « وارياسيون » موسوم است و به تيكو براهه منجم شهير دانمارك نسبت مىدادند در واقع از اكتشافات ابو الوفاء بوده است و « سديو » ضمن مقاله در سده نوزدهم ميلادى اين حقيقت را بازگو كرد .\r\nامروز به پاس خدمات علمى بوزجانى ، دهانهء يكى از آتشفشان‌هاى ماه را « ابو الوفاء » ناميده‌اند .\r\nخجندى ، حامد بن خضر ( م 390 ق ) معاصر بوزجانى ابزارى نجومى به نام « الآلة الشاملة » ابتكار نمود .\r\nابن يونس صفدى ( 399 ق ) چند روش ابتكارى براى تعيين عرض جغرافيايى و چند روش ابتكارى در به دست آوردن سمت مىدانسته و به كار برده است .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nابو الجود ( سده 4 ق ) حل 9 ضلعى و 7 ضلعى منتظم و معادلات درجه 3 و 4 و تقسيم عدد 10 به دو جزء  a  و  b  با شرايط برقرارى رابطه 72 -  a 2 G b 2 G a / b  كه به معادلهء  X 3 G 13 1 / 2 X G 5 - 10 X 2  منجر مىشود دست‌يافت .\r\n\r\nنوآورىهاى مسلمانان قرن 5\r\nابو منصور بغدادى ( 429 ق / 1037 م ) اعداد متعادل را در كتاب « التكملة فى الحساب » مطرح كرده كه تا چندى پيش در غرب ناشناخته بودند .\r\nاعداد متعادل به اعدادى گويند كه مجموع اجزاء آنها باهم برابر باشند مانند دو عدد 159 و 559 ، زيرا :\r\n57 - 53 + 3 + 1 - ( 159 )\r\nو 57 - 43 + 13 + 1 - ( 559 )\r\nابن هيثم ( حسن بن هيثم ) ( حدود 354 - 430 ق ) .\r\n« ويدمان » مقدمه « رسالة فى صورة الكسوف » ، تأليف ابن هيثم را به آلمانى ترجمه كرده و روشن ساخته است كه نخستين كاربرد تاريكخانه در تاريخ نورشناسى از سوى ابن هيثم صورت گرفته است . اين مقاله در 1910 م در « سالنامه عكاسى » منتشر شد .\r\n« سارتر » گفته است كتاب « المناظر » كه در قرون وسطى به لاتينى ترجمه شد تأثير عميقى در دانش غربى نهاد و پيشرفت عظيمى را در روش تجربى به بار آورد ، و تحول دانش ستاره‌شناسى در مغرب‌زمين بيش از همه مديون كتاب‌هاى ابن هيثم است .\r\nابن هيثم عقيده بطلميوس و اقليدس را كه اشعه نور از چشم به طرف شىء مىرود را در كتاب « المناظر » رد كرده و جهت آن را از شىء به طرف چشم مىداند .\r\nاو پايه‌گذار روش نوين پژوهش طبيعت ، پژوهشگر طبيعى ، به‌ويژه تحول\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nدانش نورشناسى و ستاره‌شناسى در مغرب زمين بيش از همه مديون آثار ابن هيثم است .\r\nتكامل روش افناء در رساله « فى مساحة المجسم المكافى » در واقع منجر به نظريه انتگرال گرديد . كه پايهء مهم كاربرد رياضيات در مسايل علمى و نظرى است .\r\nابو نصر عراق ، رياضىدان و منجم نامدار ايرانى بنا بر قولى قضيه سينوسها را كشف كرد كه چنين بيان مىشود .\r\n sina / sinA - sinb / sinB - sinc / sinC \r\nوى نيز شكل قطاع را كشف كرد ، قضيه قطاع در مثلثات مسطحه به صورت زير است :\r\n CE / AE - CF / DF - DB / AB \r\nابن سينا ( م 428 ق ) در ساخت برخى از آلات و ابزار رصدى چيره‌دستى خود را نشان داده است ، تحقيقات تاكنون نشان مىدهد قبل از ابن سينا ابتكار جايگزين كرد خط مستقيم مدرج را به‌جاى دايره مدرج كسى به كار نبرده و تقسيمات جزئىتر و دقيق‌تر را نشان نداده است .\r\nابن سينا در دانش‌هاى گوناگون صاحب‌نظر بوده و احيانا نظرات او بدون سابقه بوده است ، وى در ژئوفيزيك ، هواشناسى ، آثار جوّى ، تشكيل كوه‌ها ، آب‌هاى زيرزمينى ، زلزله ، تشكيل معادن ، ابر ، باران ، بخار آب ، شبنم ، برف ، تگرگ ، هاله ، قوس قزح ، باد ، رعد ، برق ، ستاره‌هاى دنباله‌دار ، شهاب نظراتى دقيق ابراز كرده است .\r\nابن سينا در رياضيات امتحان نه‌نه را هوشمندانه اختراع كرد ، اين امتحان در آثار پيشينيان ديده نمىشود . او در موسيقى مبتكر و معرف گامى است كه به\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنام گام ابن سينا اشتهار دارد .\r\nعلاوه وى در قانون نخستين كسى است كه التهاب علاف دماغ را توصيف كرده است ، وى خاصيت سير در مداواى مارگزيدگى را تجربه كرده است ، او براى اوّلين‌بار در تاريخ طب از گردش ريوى خون خبر داده و گفته است خون در كبد پاك و تصفيه مىشود ، چنان‌كه خواهد آمد .\r\nابو ريحان بيرونى ( م 442 ق ) در جهان اسلام بدون شك در تراز اوّل دانشمندان رياضى ، فلكى ، هندسى ، سازنده ابزار و آلات جديد و ابتكارى در نجوم ، پژوهشگر تجربى در زمينه‌هاى جغرافيا ، كانىشناسى و داروشناسى است .\r\nدانشمندان متأخر به‌ويژه مستشرقان به‌شدت تحت تأثير دانش بيرونى قرار گرفته و بزرگى شخصيت جامع و مبتكر او چشم و گوششان را پر كرده است ، او توانست گام‌هاى بلند و جديد و بىسابقه‌اى در پيشبرد علوم بردارد و نوآورىهاى فراوانى عرضه نمايد كه فهرست آنها بدين‌گونه است :\r\n1 . استخراج جيب ( سينوس ) يك درجه كه از مسايل عالى رياضى است .\r\n2 . قاعده تسطيح كره و ترسيم نقشه‌هاى جغرافيايى .\r\n3 . علت فوران و جستن آب از برخى چشمه‌ها و چاه‌ها ( چاه آرتزين ) .\r\n4 . ترازوى ابتكارى براى سنجش وزن مخصوص اجسام و فلزات .\r\n5 . قاعده نجومى تسوية البيوت كه در نجوم به‌ويژه در زايچه‌ها كاربرد دارد .\r\n6 . قاعده نجومى مطرح الشّعاع .\r\n7 . قاعده‌اى ويژه در تسيير كواكب\r\n8 . سير و حركت نور و صوت و بررسى آنها .\r\n9 . مساحت ، محيط و قطر كره زمين به روش ابتكارى .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n10 . طول و عرض جغرافيايى و سمت قبله بلاد ، توسط قواعد رياضى يا رصد شخصى .\r\n11 . قاعده‌اى براى يافتن سمت قبله و ساختن محراب مساجد .\r\n12 . رصد ميل كلى ( ميل اعظم ) براى چندبار و يافتن دقيق ميل .\r\n13 . ممكن بودن حركت زمين و ترديد در ايستايى آن .\r\n14 . حركت خاصه وسطى شمس براى به دست آوردن مقدار سال شمسى .\r\n15 . حركت اوج شمس و تعيين مقدار حركت اوج .\r\n16 . خاصيت فيزيكى الماس به تجربه و آزمايش .\r\n17 . خاصيت فيزيكى زمرد به تجربه و آزمايش .\r\n18 . جزر و مدّ نهرها و رودخانه‌ها و پژوهش‌هاى تازه در اين‌باره .\r\n19 . كشف و خاصيت و علت چشمه‌هاى متناوب .\r\n20 . اشكال هندسى گل‌ها و شكوفه‌ها و اكتشافات جديد در آنها .\r\n21 . امكان خلاء بر خلاف قول جمهور فلاسفه كه قائل به امتناع خلأ مىباشند .\r\n22 . اكتشاف كيفيّت ساخت عسل توسط زنبور عسل و ردّ اينكه عسل قى زنبور است .\r\n23 . رصد كسوف و خسوف‌هاى متعدد جهت تعيين حركت وسطى و تقويمى قمر .\r\n24 . مقدار حركت ثوابت - حركت تقديمى زمين .\r\n25 . تعيين تاريخ دقيق ساسانيان . از روى كتاب شاپورگان .\r\n26 . پرده‌بردارى از اينكه حفر كانال سوئز نخست در زمان داريوش\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nهخامنشى بوده است .\r\n27 . محاسبه تضاعيف خانه‌هاى شطرنج و به دست آوردن عدد زير :\r\n615 ، 551 ، 709 ، 073 ، 446 ، 18\r\n28 . ساخت كره جغرافيايى ، فضايى و ترسيم صور فلكى روى آن .\r\n29 . ابتكار چندين ابزار و آلات رصدى .\r\n30 . گاه‌شمارى و ترتيب سال و ماه ايران و ساير ملل و اقوام .\r\n31 . كشف قارّه امريكا به حدس قوى و اعتقاد به خشكى ورا سوى ربع مسكون .\r\nوى اين سؤال را از ابن سينا نيز داشت ، ازاين‌رو معتقد بود منحصر دانستن خشكى در ربع مسكون شمالى علت طبيعى ندارد ، بل ممكن است كه قسمت ديگر كره زمين نيز خشكى داشته و قابل سكونت باشد كه آن نقطه يا بخش خشكى مقاطر بخش مسكون ماست .\r\n\r\nتنجيم - نجوم يا هيئت\r\nبه گفته جرجى زيدان : ستاره‌شناسى در قديم دو علم بوده ، اوّل آنكه در حركات و موضع‌هاى ستارگان و احكام آن از نظر خسوف و كسوف گفتگو مىدارد ، دوم آنكه ارتباط وضع كواكب را با حوادث زمين از قبيل جنگ ، صلح ، سعد ، نحس ، مرگ ، تولد ، باران ، آفتاب و مانند آن شرح مىدهد ، عرب اين هر دو علم را مىدانستند و همين‌كه متمدن شدند و علوم ديگران را نيز ترجمه كردند ، از يونان ، ايران ، كلده ، هند و غيره چيزهايى اقتباس نمودند در قسمت ستاره‌شناسى دو نوع معلومات يافتند كه به‌منظور آسان شدن آن را به اسم تنجيم و نجوم مىخوانيم .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nتنجيم\r\nاوّل خليفه‌اى كه در نهضت عباسى به تنجيم و نجوم علاقه‌مند شد ابو جعفر منصور بود ، وى دستور داد زيج سند هند را به عربى ترجمه كنند و پس از او ساير خلفاء نيز از منصور پيروى كردند و تنجيم در دستگاه خلافت مقام مهمى يافت ، ستاره‌شناسان مانند پزشكان و نويسندگان و حسابداران جزء كارمندان رسمى دولت درآمدند ، خلفاء در كارهاى مهم ادارى و سياسى با آنان مشورت مىكردند و اگر از عاقبت كارى انديشناك بودند با منجمان شور مىنمودند و آنان در اوضاع كواكب و اقتران ، ستاره‌ها نظر كرده از روى آن به خلفاء مىگفتند كه اقدام به فلان عمل نتيجه دارد يا ندارد . نظر ستاره‌شناسان به‌قدرى مهم بود كه خلفاء در غذا خوردن و ملاقات‌ها نيز با آنان مشورت مىكردند ، امّا علماى شريعت اسلام علنا بر ضد منجمان تبليغ مىنمودند و گفته آنان را بىاساس مىخواندند در صورتى كه مردم چه خلفاء و چه غير آنان كاملا به صحت گفتار منجمان ايمان داشتند و تاكنون نيز بعضىها با همان ايمان و عقيده هستند .\r\n\r\nهيئت يا نجوم\r\nچون مسلمانان علم نجوم را مانند ساير علوم از يونان و هند و ايران و كلده و عرب جاهليت جمع‌آورى كرده مدون نمودند طبعا در آن قسمت معلومات مهمى بدست آوردند و محمد فزارى زيج سندهند را براى منصور به عربى ترجمه كرد و تا زمان مأمون زيج مزبور مستند مسلمانان بود ، در آن هنگام « محمد بن موسى خوارزمى » ستاره‌شناس نابغه پديد آمد و در بيت الحكمه مأمون مقيم شده . زيجى تنظيم كرد كه مشتمل بر آراء ستاره‌شناسان هند ، روم و ايران بود اساس اين زيج از سند هند تشكيل مىيافت ولى در ميل و تعاديل با آن اختلاف داشت به اين قسم كه تعاديل اين زيج مطابق نظر ايرانيان و ميل\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nشمس موافق عقيده بطلميوس بود ، خوارزمى زيج خود را به بخش‌هاى مناسب تقسيم كرد و آن را چنان نيكو نوشت كه مورد پسند همه شد و نام آن زيج در سراسر جهان اسلام پراكنده گشت و چون تاريخ زيج خوارزمى به حساب فارسى بود ، مسلمة بن احمد مجريطى اندلسى متوفى به سال 398 هجرى حساب زيج خوارزمى را به عربى تبديل كرد و اواسط كواكب را با تاريخ آغاز هجرت تطبيق نمود ، زيج كتابى است كه حركات كواكب در آن جدول‌بندى شده و از روى آن گاه‌شمارى ( تقويم ) تنظيم مىگردد .\r\nسه فرزند شاكر ( بنو شاكر الثلاثة ) در علم نجوم شهرت زياد يافتند و از كارهاى مهم آنان يكى اينكه درجه خط نصف النهار را براى مأمون مقياس گرفتند و آن را در محيط زمين به كار بردند ( ابن خلكان و غيره اين موضوع را به تفصيل نگاشته‌اند ) فرزندان شاكر كتاب‌هاى معتبرى در هندسه و هيئت تأليف كردند ، نابغهء ديگرى كه معاصر آنان بود « ابو معشر بلخى » متوفى به سال 272 مىباشد . ابو معشر در ابتداء مردم را بر ضد كندى فيلسوف معاصر خود مىشوراند و از فلسفه‌خواهى وى تقبيح مىكرد ، كندى كسى را نزد ابو معشر فرستاد تا علوم رياضى را در نظر وى نيكو جلوه دهد و اين تدبير مؤثر گشته ابو معشر در علوم رياضى مستغرق گشت و بيش از همه به هيئت پرداخت و كتاب‌هايى در آن باره تأليف كرد . ديگر از علماى نامى هيئت در آن زمان « حنين بن اسحاق » مترجم مشهور و « ثابت بن قره حرانى » متوفى به سال 288 هجرى و « احمد بن كثير فرغانى » و « سهل بن بشر » خدمتگزار طاهر بن حسين مىباشند .\r\n« محمد بن عيسى ماهانى » و « محمد بن جابر » معروف به بتانى نيز از دانشمندان نامى ( هيئت ) در آن عصرند . بتانى زيجى تنظيم كرد كه آن را زيج صابى مىخوانند ، زيج صابى در دو نسخه است و نسخه دوم آن درست‌تر\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمىباشد ، صابى از سال 264 تا 306 هجرى مشغول تنظيم رصد خود بود و در سال 299 هجرى كواكب را در آن تثبيت كرد صابى در هيئت يگانهء دوران بود و در 317 هجرى وفات كرد در قرن چهارم و پنجم هجرى « ابو الوفاى بوزجانى » و « بيرونى » و ديگران پديد آمدند كه هركدام در هيئت تحقيقات مهمى انجام دادند .\r\nپيشواى علم هيئت در قرن هفتم هجرى « خواجه نصير طوسى » است ، « مؤيد عرضى » - و پسرش محمد عرضى - « فخر مراغه‌اى » ، مقيم موصل ، « فخر اخلاطى » مقيم تفليس ، « نجم الدّين قزوينى » و غيره در زمان خواجه نصير و پس از وى از علماى مشهور علم هيئت هستند ، تفصيل حالات آنان و تأليفات آنها از مختصات كتاب « تاريخ آداب اللّغة العربية » مىباشد و در اينجا فقط از ابتكارات مسلمين در علم هيئت بحث مىشود .\r\nنخستين موضوعى كه تمدن اسلام در علم نجوم پديد آورد آن بود كه عرب ( يا بهتر بگوييم مسلمانان ) موهومات مربوط به تنجيم را ( تأثير اوضاع كواكب در احوال مردم روى زمين از حيث سعد و نحس ) ابطال كرد و بىاساس بودن آن را اعلام داشت و شايد مسلمانان براى اوّلين‌بار ابطال آن را اعلام نمودند ولى آن را باطل نساختند و در هر حال ستاره‌شناسان مسلمان پايهء معلومات هيئت را مانند علم شيمى براساس تجربه و مشاهده يعنى حقايق مسلم استوار ساختند . علماى اسلام به هيئت بسيار علاقه‌مند بودند ، رصد مىساختند ، زيج تنظيم مىكردند ، مراقب حركات سيارات بودند ، مقياس مىگرفتند ، براى تحصيل علم هيئت به هند و ايران مىرفتند ، كتاب‌هاى پيشينيان را با دقت زير و رو مىكردند ، نقيصه‌ها را بر طرف مىساختند ، عقايد مختلف را جمع كرده جرح و تعديل مىنمودند علم هيئت در اسلام تاريخ مفصلى دارد كه شرح تمام آن در اينجا بىمورد است فقط به‌طور اختصار مطالبى از رصد\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمىگوييم و پاره‌اى از نتايج تحقيقات علماى اسلام را به‌عنوان نمونه ذكر مىكنيم .\r\n\r\nرصد\r\nاساس هيئت بر رصد است ، مواضع نجوم و حركات آن از روى رصد تعيين مىشود ، رصد پيش يونانىها بسيار مهم بود و آلاتى براى رصد ساخته بودند . در قرن سوم پيش از ميلاد يونانىها در اسكندريه رصدخانه‌اى ساختند كه در دورهء « بطلميوس قلوذى » مؤلف كتاب « مجسطى » به منتهاى عظمت رسيد .\r\nرصدخانه اسكندريه تا نهضت اسلام يگانهء دوران خود بود آنگاه مسلمانان در دمشق و بغداد و مصر و اندلس و مراغه و سمرقند و غيره رصدخانه بنا كردند .\r\nآلات رصد : در دورهء تمدن اسلامى آلات رصد از ده بيست آلت تشكيل مىيافت كه هركدام براى غرض مخصوصى به كار مىرفت و مهم‌ترين آن به‌قرار زير است :\r\n1 . لبنه : جسم مربّع مسطّحى است كه ابعاد ستارگان و عرض شهرها و ميل كلى با آن تعيين مىشود .\r\n2 . حلقه اعتدالى : حلقه‌اى است كه در سطح دايره معدّل نصب مىشود تا تحويل اعتدالى بدان وسيله تعيين گردد .\r\n3 . ذات الاوتار : چهار استوانه چهارگوشه است كه با آن تحويل ميل معلوم مىشود و منجم را از حلقهء اعتدالى بىنياز مىسازد .\r\n4 . ذات الحلق : اين آلت از حيث شكل و فايده بزرگ‌ترين و مهم‌ترين آلات رصد محسوب مىشود و عبارت از حلقه‌اى است كه به‌جاى منطقه فلك البروج به كار مىرود و حلقه ديگرى كه به‌جاى مارة الاقطاب استعمال مىشود .\r\nاين دو حلقه را به نسبت تقطيع و تنصيف بر يكديگر سوار مىكنند و ديگر حلقه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nطول كبرى و حلقه طول صغرى كه اولى در محدّب منطقه و دومى در مقعّر منطقه سوار مىشود . آنگاه حلقهء نصف النهار كه قطر مقعّر آن مساوى با قطر محدّب حلقه طول كبرى مىباشد و حلقة الارض قطرى دارد كه قطر محدّب آن به اندازهء قطر مقعّر حلقهء طول صغرى است و اين آلت را بر روى چهارپايه ( كرسى ) مىگذارند .\r\n5 . ذات السمت و الارتفاع : نيم‌حلقه‌اى است كه قطر آن سطحى از سطح‌هاى متوازىالسطوح مىباشد و با آن سمت و ارتفاع آن تعيين مىگردد و رصدشناسان مسلمان آن را اختراع كرده‌اند .\r\n6 . ذات الشبتين : سه مسطره بر روى يك چهارپايه است كه بدان وسيله ارتفاع تعيين مىشود .\r\n7 . ذات الجيب : دو مسطره منظمى است كه دو شعبه دارد :\r\n8 . المشتبهة بالمناطق : آلتى است داراى سه مسطره و با آن بعد ستارگان تعيين مىشود .\r\n9 . اسطرلاب : بر چندين نوع است و اسامى مختلف دارد :\r\nتامّ ، مسطّح ، طومارى ، هلالى ، زورقى ، عقربى ، آسى ، قوسى ، جنوبى ، شمالى ، مبطّخ ، سرطق ، حق القمر ، مغنى ، جامعه ، عصا موسى .\r\nبه‌علاوه بسيارى از آلات رصد كه به تناسب شكل‌هايشان مربّع ، مستطيل و غيره ناميده مىشوند و شمارهء آن از حد افزون است ( براى اطلاع جامع و دقيق اصطلاحات رصد و آلات آن به كتاب ابجد العلوم مراجعه شود ) .\r\n\r\nرصدخانه در اسلام\r\nهمين‌كه مأمون به ترجمه و انتقال علوم پيشينيان به زبان عربى فرمان داد و دانشمندان از كتاب مجسطى بطلميوس آگهى يافتند و از آلات رصد مطلع شدند\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخليفه درصدد برآمد مانند رصدخانه بطلميوس رصدخانه‌اى بنا كند و در سال 214 هجرى در كوه قيسون دمشق و در شماسيّه بغداد تأسيس رصدخانه را آغاز كردند ، امّا چون مأمون در 218 مرد ، رصدخانه ناتمام ماند ولى دانشمندان نتايجى را كه از دوسه سال كار خود برده بودند مدوّن ساختند و آن را رصد مأمون ناميدند . متصديان مهم اين عمليات عبارت بودند از « يحيى بن ابو منصور » سرآمد ستاره‌شناسان آن زمان ، « خالد مروزى » ، « سند بن على » ، « عباس بن سفيد جوهرى » كه هريك زيجى تنظيم كردند و زيج آنان به نام خودشان مشهور مىباشد و اين نخستين رصدى بود كه در اسلام تأسيس شد .\r\nسپس فرزندان شاكر در اطراف جسر بغداد متصل به طاق كسرى رصدى بنا كردند و حساب عروض اكبر را از حساب عروض قمر استخراج نمودند . بعدا در اواسط قرن چهارم هجرى در اطراف بستان دار المملكه ( بغداد ) به امر شرف الدوله پسر عضد الدوله ديلمى « ابو سهل كوهى » رصدخانه‌اى بنا كرد و درباره ستاره‌هاى هفتگانه تحقيقاتى انجام داد .\r\nپس از انحطاط دورهء عباسى و پيدايش ممالك مستقل اسلامى بغداد از نظر علمى طبعا عقب افتاد ، و برعكس علم و ادب به ممالك ديگر اسلام انتقال يافت كه مهم‌ترين آن مملكت مصر در زمان فاطميان محسوب مىشد . آنان در كوه المقطم ( نزديك قاهره ) در زمان « الحاكم بامر اللّه » متوفى به سال 411 هجرى رصدخانه‌اى ساختند كه به نام رصدخانهء « حاكمى » شهرت يافت و « ابن يونس » ستاره‌شناس مصرى زيج حاكمى را در آن رصدخانه تنظيم كرد ، سپس در زمان افضل بن امير الجيوش متوفى به سال 515 هجرى بناى آن رصدخانه تجديد شد و « مقريزى » در كتاب خطط شرح مفصلى از آن رصدخانه نگاشته است . « بنو اعلم » نيز در سال 425 هجرى در بغداد رصدخانه‌اى ساختند كه به نام\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nآنان مشهور است . مؤلف فوات الوفيات مىگويد : در اطراف شام رصدخانه‌اى به نام « بنيانىها » بنا شده بود .\r\nرصدخانه حاكمى تا ديرزمانى يگانه مرجع علماى هيئت بود ، ولى همين‌كه « خواجه نصير طوسى » در زمان هلاكوى مغول در « مراغه » در سال 657 هجرى رصدخانه تازه بنا كرد ، رصدخانه حاكمى از اعتبار افتاد زيرا رصدخانه مراغه ازهرجهت كامل‌تر بود و پول زيادى براى تكميل آن مصرف شد به قسمى كه در كتابخانه آن چهارصد هزار جلد كتاب جمع شده بود بعد از آن تيمور لنگ در سمرقند رصدخانه‌اى بنا كرد و در اصفهان و مصر و اندلس رصدخانه‌هاى دولتى و خصوصى و غيره تأسيس شد كه شرح و تفصيل آن به ما نرسيده و فقط اسمشان در پارهء كتب ذكر شده است .\r\n\r\nعلم نجوم و اسلام\r\nدر رصدخانه‌هاى مذكور ستاره‌شناسان اسلام زيج تنظيم مىكردند و حركت ستاره‌ها را تشخيص مىدادند . مفصل‌ترين زيج‌هاى آن زمان زيج الحاكم بوده كه به گفته ابن يونس چهار جلد مىشده است و مسلمانان پس از زيج‌هاى بغداد به آن زيج استناد مىكردند . زيج فزارى ، زيج خوارزمى ، زيج ابو حنيفه دينورى ( اصفهان ) ، زيج ابو معشر بلخى كه به طرز زيج ايرانيان تنظيم شده بود ، زيج ابو سمح غرناطى متوفى به سال 426 هجرى ، زيج ابو حماد اندلسى ، زيج ايلخانى خواجه نصير طوسى ، زيج ابن شاطر انصارى سال 777 هجرى و غيره از زيج‌هاى مشهور اسلامى مىباشد و غالب اشتباهات يونانيان به‌وسيله زيج‌ها تصحيح شده است .\r\nمسلمانان راه‌هاى تازه براى رصد پيدا كردند و آلت‌هاى بسيارى اختراع نمودند كه از آن جمله ذات السمت و ارتفاع و ذات الاوتار - و المشبهة بالمناطق\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاست كه تقى الدّين رصدشناس آن را اختراع كرد . بديع اسطرلابى بغدادى متوفى در اوايل قرن ششم هجرى ذات الكرسى را در كره افزود و پس از سال‌ها آن نقيصه مرتفع شد و رساله‌اى در آن خصوص تأليف كرد و آلت موسوم به « شامله » را كه خجندى اختراع كرده بود تكميل نمود ، به اين قسم كه خجندى آن آلت را داراى يك عرض مىدانست ولى بديع اسطرلابى پس از مطالعات طولانى براى آن آلت چندين عرض ثابت كرد و نقيصه خجندى را مرتفع ساخت ، همين قسم بديع اسطرلابى مسطره‌ها و پرگارها و غيره اختراع كرده است .\r\nشيخ شرف الدّين طوسى ( م 610 ق ) اصلاحات نيكويى در اسطرلاب وضع كرد ، به اين قسم كه كره و اسطرلاب را در يك خط ترسيم نموده آن را عصا ناميد و رساله بديعى در آن باب تأليف كرد و او نخستين كسى است كه اين موضوع را به‌وجود آورد كه هيئت در كره به‌صورت جسم درآمد و در سطح و خط نيز موجود شد و چيزى جز نقطه باقى نماند . ديگر از علماى نامى هيئت در اسلام بتانى است كه نقطه ذنب را براى زمين شرح داد و مبادرت اعتدالين ( تقديم اعتدالين ) و ميل دائرةالبروج از دايره خط استواء را اصلاح كرد و او نخستين كسى است كه براى اندازه گرفتن مثلثات و زوايا « وتر ، وجيب » را به كار برد .\r\nبيرونى نخستين كسى است كه تسطيح كره را استنباط نمود و در كتاب خود - آثار الباقية - آن را شرح داد و هركس فهرست تأليفات بيرونى را در مقدمه كتاب آثار الباقية مطالعه كرده باشد و خود آثار الباقية را خوانده باشد تصديق خواهد كرد كه بيرونى در هيئت و رياضيات مطالب عمده استنباط كرده است و همين مزيت براى بيرونى كافى است كه علوم يونانى را به هندى و حكمت هندى را به عربى انتقال داده است . بيرونى به هند رفته سال‌ها در آنجا اقامت كرد\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو در ظل توجه سلطان محمود غزنوى موفق شده كه با حكما و علماى هندى مربوط شود و فلسفه و حكمت يونانى را به آنان تلقين نمايد ، همان‌طور كه خواجه نصير طوسى علم نجوم را در پرتو هولاكو ميان مغول‌ها ترويج كرد و عمر خيام هيئت را در ميان سلجوقيان رواج داد و البتّه همه اين عمليات درخشان از بركت اسلام بوده است .\r\nپس از آنكه مسلمانان رصدخانه‌هاى عالى تأسيس كردند و زيج‌هاى منظم ترتيب دادند نام بلند هيئت‌شناسان اسلام در سراسر جهان پراكنده گشت و از دور و نزديك به علماى اسلام مراجعه شد ، پادشاهان فرنگ نه تنها به علماى مسلمان اندلس ( كه نزديكشان بودند ) مراجعه مىكردند بلكه براى حل مشكلات علمى خود به ممالك شرقى اسلام نمايندگان مىفرستادند ، از آن جمله « ابن ابى اصيبعه » مىگويد « آبرو » پادشاه فرنگى فرستادهء نزد بدر الدّين لؤلؤ فرمانرواى موصل فرستاد تا مشكلاتى را از علم نجوم براى پادشاه حل كند و بدر الدّين فرستاده را « به كمال الدّين بن يونس » ستاره‌شناس مشهور معرفى كرد .\r\nمردم اسپانى اعتراف دارند كه پاندول ( رقاصه ) تعيين وقت را عرب‌ها به آنان آموختند و مسلم است كه همين پاندول اساس بسيارى از اختراعات مربوط به علم نجوم مىباشد ، عرب‌ها مدت زمانى پيش از آن اختراع ساعت را مىدانستند و مشهور است كه هارون ساعتى براى شارلمان پادشاه فرانسه هديه داد و خود فرنگىها اين خبر را نقل كرده‌اند .\r\nاگر عرب كتاب‌هاى يونانى را به عربى ترجمه نمىكردند ، اصولا علم هيئت و نجوم از ميان مىرفت ، چه اكنون مىبينيم نسخه اصل يونانى آن كتاب‌ها موجود نيست و فرنگيان در نهضت علمى خود از ترجمه‌هاى عربى استفاده كردند و البتّه اين براى مسلمانان افتخار بزرگى است كه با اقدامات مفيد خود\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nنگذاردند علوم پيشينيان نابود گردد مثلا اكنون ترجمه عربى كتاب‌هاى :\r\nتوخارس ، ارستلوس ، كرويات ميلاوس ، كرويات ثادون ، شرح ثادون بر مجسطى موجود مىباشد و اصل يونانى آن مفقود شده است نه تنها در مورد علم نجوم و هيئت چنين پيش‌آمدى شده كه اصل كتاب از بين رفته و ترجمه‌اش باقى مانده باشد بلكه در قسمت‌هاى ادبى نيز چنان بوده ، از آن جمله « كليله و دمنه » كه اصل فارسى ( باستانى ) آن مفقود شده و فرنگيان از ترجمه عربى آن استفاده كردند . « 1 »\r\n\r\nفزارى ( م 161 ق / 777 م )\r\nابو اسحاق ابراهيم بن حبيب سليمان از نواده‌هاى سمرة بن جندب فزارى كوفى از شاگردان امام صادق و كاظم عليهما السّلام منجم منصور عباسى است .\r\nاو در اوايل دولت بنى عباس بلندآوازه شد و به علم فلك و ساختن اسطرلاب شهرت يافت .\r\nاسطرلاب واژه‌اى يونانى است كه از كلمه « اسطرلابون » گرفته شده و به معناى آيينه ستاره است ( اسطر به‌معناى ستاره و لابون به‌معناى آيينه است ) گفته‌اند كه اصل اين كلمه فارسى و به‌معناى ستاره‌ياب است ، اسطرلاب اقسام بسيارى دارد ، دسته‌اى از آنها داراى حلقه‌هايى است كه از دايره‌هاى مسى تركيب يافته‌اند و از آنها به‌عنوان دايره نصف النهار ، معدل النهار ، منطقه البروج ، عرض و دايره شب استفاده مىشود ، اسطرلاب انواع ديگرى به نام مسطّح ، تامّ ، كروى ، هلالى و غيره نيز دارد .\r\n\r\n\r\n","description":"","footnote":"\r\n( 1 ) . تاريخ تمدن اسلام ، ج 3 ، ص 286 و بعد ، جرجى زيدان ، ترجمه على جواهر كلام ، نشر اميركبير ، 1333 ش .\r\n","page_name":" 29 ","page_number":29},
  {"content":"\r\n\r\nفزارى كسى است كه زيج را بر مبناى سال‌هاى عربى ترتيب داد و نخستين كسى است كه در امر زيج به نثر و نظم تأليف دارد . « 1 »\r\nقفطى او را چنين توصيف كرده است : پيشواى دانشمند معروفى است كه نام او در زمرهء حكماى اسلام آورده شده است ، او نخستين كسى است كه در اسلام اسطرلاب ساخت ، از نبيره‌هاى سمرة بن جندب بود و تمايلى به فلك‌شناسى و مسائل مربوط به آن داشت .\r\nتصنيفاتى دارد ، از جمله كتاب « تسطيح الكرة » است كه تمام دانشمندان اسلامى از آن استفاده كرده‌اند . « 2 »\r\nالنديم دربارهء وى گفته است او نخستين كسى است كه در اسلام اسطرلاب ساخت و آن را به‌صورت‌هاى مبطخ « 3 » و مسطح تعبيه كرد . « 4 »\r\n[ سيد 
  ] بن طاوس « 5 » در اوّل كتاب خود « فرج المهوم » تصريح مىكند كه\r\n\r\n\r\n","description":"","footnote":"\r\n( 1 ) . فلاسفه شيعه ص 67 ، ترجمه سيد جعفر غضبان ، سازمان انتشارات و آموزش اسلامى ، 1347 ، در اين كتاب از اين نسخه استفاده شده است .\r\n( 2 ) . اخبار الحكماء ، ص 42 .\r\n( 3 ) . در متن عربى چاپ نخست و ترجمهء فارسى اين كتاب ، همه جا مبطخ به‌معنى پهن و گسترده كه همان مفهوم مسطح را مىدهد آمده است و در كتاب « الفهرست » نديم ، چاپ تجدد نيز اين لفظ ، ( اسطرلاب مبطخ ) است ، امّا در لغتنامهء دهخدا در توصيف انواع اسطرلاب‌ها به نقل از كتاب معتبر « التفهيم » بيرونى ، چاپ همائى ، ص 285 امده است : « اسطرلاب مبطخ ، و آن لونى است كه مقنطراتش ، و منطقة البروج اندر و گرد نبوند و لكن فشرده و پهن چون خربزه وزين جهت مبطخ خوانند » . شادروان دهخدا ذيل لغت مبطخ مرقوم داشته‌اند : « خربزه شكل - تركيب : - اسطرلاب مبطخ ، نام قسمى اسطرلاب . اسطرلاب خربزه‌اىشكل ، و مبطح با حاء حطى ( حاء مهمله ) غلط است » .\r\n( 4 ) . الفهرست ، ص 381 .\r\n( 5 ) . سيد رضى الدّين على بن موسى بن جعفر بن محمد بن احمد بن طاوس علوى فاطمى حسينى حلى مشهور به ابن طاوس ، مكنى به ابو القاسم و ملقب به رضى الدّين\r\n","page_name":" 30 ","page_number":30},
  {"content":"\r\n\r\nابراهيم فزارى از منجمان شيعه و صاحب قصيده‌اى است در نجوم .\r\nامّا تأليفات او عبارتند از :\r\nتسطيح الكرة ، به‌طورىكه گفتيم به نقل قفطى تمام علماى اسلامى از آن استفاده كرده‌اند . هريك از ابو ريحان بيرونى و نصير الدّين طوسى كتابى در اين موضوع و به همين نام دارند و كتاب القصيدة فى علم النجوم ، « 1 » كه آن را به پسرش محمد فزارى نيز نسبت داده‌اند همچنان‌كه ياقوت حموى در معجم الادباء چنين كرده است . « 2 »\r\nولى ارجح آن است كه مربوط به خود ابراهيم فزارى است نه پسرش ، چنان‌كه قفطى و ابن طاوس بر اين عقيده‌اند .\r\nاين قصيدهء مزدوج و بسيار طولانى در حقيقت جانشين زيج‌هاى منجمان و با تفسير و شرحش در ده جزء است . « 3 »\r\nاوّل قصيده چنين است :\r\n الحمد للّه العلى الاعظم * ذى الفضل و المجد الكبير الاكرم \r\n الواحد الفرد الجواد المنعم \r\n الخالق السبع العلى طباقا * و الشمس يجلو ضوءها الاغساقا \r\n و البدر يملأ نوره الآفاقا \r\nحمد مخصوص بر پروردگار بلندمرتبهء بزرگ ، صاحب فضل و عظمت و آن بزرگ كريم ، كه يكى و فرد و بخشنده و منعم است . خالق هفت طبقهء آسمان ، و خالق خورشيدى كه پرتوش تاريكىها را بر طرف مىكند ، و خالق قمرى كه\r\n\r\n\r\n","description":"","footnote":"\r\n- ( 589 - 664 ) .\r\n( 1 ) . معجم الادباء ، ج 17 ، ص 118 .\r\n( 2 ) . همان كتاب ، همان صفحه .\r\n( 3 ) . همان كتاب ، و همان صفحه .\r\n","page_name":" 31 ","page_number":31},
  {"content":"\r\n\r\nروشنايى آن همه جا را مىگيرد .\r\n( و همچنين به‌صورت سه مصرعى تا پايان ) .\r\nكتاب المقياس للزوال و كتاب الزيج على سنى العرب .\r\nنللينو در اين مورد گفته است كه فزارى در زيج خود سال‌هاى قديم را به سال‌هاى هلالى برگرداند و حساب اوساط كواكب را به تاريخ عربى تبديل كرد . « 1 »\r\nكتاب العمل بالاصطرلاب ذوات الحلق و كتاب العمل بالاصطرلاب المسطح نيز از اوست .\r\n\r\nفزارى ابو عبد اللّه محمد بن ابراهيم فزارى ( ت 181 ه / 796 م )\r\nاز علماى برجستهء دوران منصور عباسى است كه در عالم نجوم و ترجمه از هندى به عربى شهرت فراوانى يافت ، به درجه‌اى كه يحيى بن خالد برمكى در حق او گفت :\r\n« چهار نفرند كه هريك در فن خود نظيرى ندارد : خليل بن احمد ، ابن المقفع ، ابو حنيفه و فزارى » . « 2 » و جعفر برمكى در اين‌باره گفته است : « بهتر و نوآورتر از كسائى در نحو و از اصمعى در شعر و از فزارى در نجوم ، و از زلزل در نواختن عود ، « 3 » ديده نشده است » . و علاوه بر علم نجوم يك نحوى كامل و خوش‌خط هم بود . « 4 »\r\n\r\n\r\n","description":"","footnote":"\r\n( 1 ) . تراث الغرب العلمى ، ص 88 .\r\n( 2 ) . معجم الادباء ، ياقوت ، ج 11 ، ص 118 .\r\n( 3 ) . همان كتاب .\r\n( 4 ) . همان كتاب .\r\n","page_name":" 32 ","page_number":32},
  {"content":"\r\n\r\nقفطى او را چنين مىستايد : « در علم نجوم فاضل ، و در اتفاقات و حوادث روزگار متكلم و به سير ستارگان خبير و آگاه و نخستين كس از مسلمانان بود كه در اوايل دولت عباسى به اين پايه رسيده است . او همان است كه كتابى در حركات ستارگان ترجمه كرد و تعديلاتى لازم بر مبناى نيم درجه در آن به‌عمل آورد . مقصود اين است كه حساب جيبهاى قسى را در آن وارد ساخت و آن را اثبات كرد و در جدولى نمايان ساخت و بعضى از اعمال فلكى از قبيل كسوف و خسوف و مطالع بروج و غيره را بر آن بيفزود » . وى اين كتاب را ، به دستور خليفه منصور دوانيقى عباسى از هندى به عربى ترجمه كرد ، به هنگامى كه به سال 156 هجرى مردى از هند كه در حساب سند هند يا حساب سند هشت مسلط بود به خدمت منصور رسيد و اين كتاب را به حضور او آورد ، گويند كه آن هندى كتاب يادشده را از روى يادداشت‌هاى منسوب به يكى از پادشاهان هند به نام فيفر مختصر كرده بود . پس منصور امر كرد تا آن كتاب را به عربى ترجمه كنند و از روى آن كتابى به عربى بنويسند كه مدركى براى عرب‌ها در حركت ستارگان باشد .\r\nاين كار به‌عهدهء محمد بن ابراهيم فزارى واگذار شد و او از روى آن كتابى استخراج كرد كه منجمان آن را سند هند كبير مىنامند و معناى آن در زبان هندى زمان گذشته و طولانى است . اين كتاب تا دورهء مأمون عباسى مورد استفاده بود .\r\nابو جعفر محمد بن موسى خوارزمى آن را مختصر كرد و زيج خود را كه در تمام شهرهاى اسلامى شهرت يافت ، از آن درآورد ولى در اين كار به متن اصلى كتاب سند هند اعتماد نمود و از تعديل‌هايى كه فزارى در آن كرده بود صرف‌نظر كرد و در عوض تعديل‌هايى طبق نظريهء ايرانيان در آن به كار برد و ميل خورشيد را بر طريقهء بطلميوس پذيرفت و آن را به طرز نيكى تبويب كرد و در تقريب مطالب\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nآن كوشيد . با اين‌همه خطاهاى واضحى در اين كتاب راه يافته است و اين اشتباهات مىرساند كه مقام و پايهء اطلاعات او در هندسه ضعيف بوده است . به هر صورت طرفداران حساب السند هند اين كتاب را سخت پسنديدند و نسخه‌هاى آن به اطراف و اكناف جهان رسيد . . . » . « 1 »\r\n« آنچه ارجح به‌نظر مىرسد اين است كه محمد فزارى بر مذهب پدرش ، تشيع ، بوده است كه ابن طاوس در كتاب فرج المهموم خود تصريح به شيعى بودن او كرده است » « 2 » . « 3 »\r\n\r\n\r\n","description":"","footnote":"\r\n( 1 ) . اخبار الحكماء ، ص 177 - 178 .\r\n( 2 ) . بنا به مقالهء فزارى ( ابو اسحاق ابراهيم بن حبيب ) مندرج در دائرةالمعارف فارسى ، ج 2 ، ص 1894 محمد بن ابراهيم فزارى ( كه شرح حال وى در فوق آمده ) متوفى به سال 188 هجرى و محدث بوده و در بعضى مآخذ نام او با نام ابو اسحاق ابراهيم بن حبيب فزارى منجم ( كه شرح حالش پيشتر آمد ) خلط شده است ، و بعضى از محققين معتقدند كه فزارى منجم فقط يك‌تن بوده كه در عصر منصور خليفهء عباسى مىزيسته است و اسطرلاب ساخته و زيجى به طريقهء سند هند تأليف كرده است .\r\n( 3 ) . فلاسفه شيعه ، ص 421 و بعد .\r\n","page_name":" 34 ","page_number":34},
  {"content":"\r\n\r\n\r\nقرن دوم هجرى\r\n\r\nجابر بن حيّان طوسى\r\nجابر بن حيان ( م به اختلاف بين 160 ه 180 ، 198 و 200 ه و مدت عمر او به تخمين تا 95 سال ) از شاگردان برجسته امام صادق عليه السّلام ( م 148 ه ) و با امام ارتباط و وابستگى خاص داشت و مدتى طولانى از امام صادق عليه السّلام استفاده كرده ، و در كتاب‌هاى خود غالبا نام آن حضرت را مىبرد و نصايح و راهنمايىهاى او را ياد مىكند .\r\nجابر از بلندپايگان انديشه و فرهنگ و از مفاخر غير قابل انكار مسلمانان عموما و از شيعيان و شاگردان شاخص امام صادق عليه السّلام و از بستگان برامكه است او از شخصيت‌هاى علمى است كه به فلسفه ، منطق ، طب ، معارف رصد ، هيئت و نجوم ، رياضيات ، كيميا ، مكانيك و هيئت و فلك و علوم ديگر اسلامى اشتغال مىورزيد ولى شهرت او در شيمى است چون او در اين علم سخت معروفيت يافت و به‌طور قطع راهبر و پيشواى بلامنازع اين دانش بشمار مىآيد ، اما جهات ديگر علمى جابر را از قبيل فلسفه ، طب ، فلك و رياضيات و . . . كسى مورد بحث قرار نداده و شايد علت آن اين است كه آثار او جز شيمى از بين رفته است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nفهرست مؤلفات او در طب و فلسفه و مكانيك ارقام گزافى را نشان مىدهد همچنان‌كه در رصد و زهد و وعظ هم تأليفات متعددى دارد .\r\nسيد بن طاوس او را از علما و آگاهان به علم نجوم و مصاحب امام صادق عليه السّلام دانسته است النديم ( صاحب فهرست ) مىگويد : علماى شيعه جابر را از بزرگان خود و يكى از ابواب مىدانند ، او از اهل كوفه و معروف به تشيع بود و وقتى در رساله‌هاى خود نام جعفر را مىبرد مقصودش جعفر صادق است نه جعفر برمكى .\r\n\r\nآثار جابر\r\nتأليفات جابر فراوان و از 3900 رساله ( كوچك نيم‌صفحه‌اى و بيشتر ) و كتاب متجاوز است ، 1300 كتاب و رساله در علم الحيل ( مكانيك ) و 500 در طب و كتاب‌هايى در فلسفه و شيمى از او باقى مانده و بسيارى از تأليفات او گم شده است ، تأليفاتى كه در رابطه با دانش فلكيات و نجوم است عبارتند از « النّور » ، « شرح مجسطى » كه به لاتين ترجمه شده است . « الجامع فى الاصطرلاب » اين كتاب جامع در اسطرلاب علمى و عملى و مشتمل بر هزار و اندى باب است ، و جابر در اين كتاب اعمال عجيبى را بيان كرده است كه كسى بر او پيشى نگرفته است . كتاب‌هايى دربارهء آتش ، آب ، خاك و هوا ، كتاب‌هايى درباره آسمان‌هاى هفتگانه ، كتاب « الزيج اللطيف » و هفت كتاب دربارهء زمين و . . . « 1 »\r\n\r\n\r\n","description":"","footnote":"\r\n( 1 ) . فلاسفه شيعه ، ص 205 و بعد ، ترجمه سيد جعفر غضبان ، تهران 1367 ش .\r\n","page_name":" 36 ","page_number":36},
  {"content":"\r\n\r\n\r\nابو ايوب موريانى ( د 154 ق / 771 م )\r\nسليمان بن ابى سليمان مخلّد ، دبير و وزير منصور خليفه عباسى ، اصلا از موريان يا موران از نواحى خوزستان واقع در نزديكى اهواز و از موالى بنى سليم از قبايل بصره بود .\r\nبه گفته سيد بن طاوسى ، ابو ايوب به گفته خود جز در فقه در همه دانش‌هاى ديگر نظر كرده و چيزى اندوخته بود ، به‌ويژه در ادب و فلسفه و كيميا و طب و نجوم و حساب و سحر دست داشت .\r\nنخستين شغل او در دستگاه منصور نيابت عبد الملك بن حميد دبير خليفه بود و چون دبير به سبب بيمارى خانه‌نشين شد ، كار ايّوب جوان بالا گرفت ، و سرانجام به وزارت خليفه نشست . وى 17 سال در دربار منصور حضور داشت و دامنهء نفوذ او چندان وسعت يافت كه در واقع گويى بر خليفه چيره بود ، مردم مىگفتند چون به نزد خليفه مىرود روغنى بر روى خود مىمالد تا خليفه را مسحور كند ، و هم بدين سبب « روغن ابو ايوب » را به مثل در اين‌باره به كار مىبردند ، خليفه ابو ايوب را چنان دوست مىداشت كه مجالس سرور بدون حضور او برايش جلوه نداشت ، و چون بغداد را ساخت آن را به 4 بخش تقسيم كرد و بخشى را در اختيار ابو ايوب نهاد ، گفته‌اند كه به‌هنگام بناى اين شهر به دستور خليفه از مداين و عمارت خسروانى وسائل و مصالح مىآوردند ، امّا چون خواستند كاخ كسرى را بشكافند ابو ايوب خليفه را از اين كار منع كرد . « 1 »\r\n\r\n\r\n","description":"","footnote":"\r\n( 1 ) . فرج المهوم ، ص 147 ، دائرةالمعارف بزرگ اسلامى ، ماده ابو ايّوب .\r\n","page_name":" 37 ","page_number":37},
  {"content":"\r\n\r\n\r\nيعقوب بن طارق ( زاده 178 ه / 796 م )\r\nمنجم مشهور زمان منصور عباسى است كه از افاضل بزرگان هيئت و نجوم در اسلام بشمار مىرود ، وى مطالعه زيادى در كتاب « سند هند » يا « سرهانت » و « اركند » نموده و در اين راه از فزارى بصيرتر بوده و سند هند را به عربى ساده ترجمه كرده و در آن جداول كواكب سبعه سياره ، و مسايل متعلق به مواضع زمين را از قبيل طول و عرض بلاد و عمل به مطالع و ميل و كسوف نيّرين را آورده است .\r\nآثار او عبارت‌اند از :\r\n1 . كتاب مقالات در مواليد خلفا و سلاطين ( طبقات الامم ) .\r\n2 . كتاب تقطيع كردجات الجيب .\r\n3 . كتاب ما ارتفع من قوس النهار .\r\n4 . كتاب الزيج محلول فى سند هند لدرجة درجة كه شامل دو كتاب است اولى در علم فلك و دومى علم الدول ، يعنى بحث‌هاى نجومى . « 1 »\r\nتاريخ التنجيم عند العرب براى يعقوب بن طارق كتاب ديگرى در رابطه با تعيين وقت بيان كرده و صاحب فهرست گفته است كتاب يعقوب كه به زيج معروف است شامل دو كتاب است « 2 » چنان‌كه به آن اشاره شد .\r\n\r\n\r\n","description":"","footnote":"\r\n( 1 ) . تاريخ التنجيم عند العرب ، ص 178 ، نشر مؤسسه عز الدّين بيروت ، 1414 ه / 1994 م در اين كتاب از اين نسخه استفاده شد . لغت‌نامه دهخدا مادّه يعقوب به‌نقل از سيد جلال الدّين تهرانى ، و آثار الباقية بيرونى ، و تاريخ‌الحكماى قفطى .\r\n( 2 ) . تاريخ التنجيم ، ص 178 .\r\n","page_name":" 38 ","page_number":38},
  {"content":"\r\n\r\n\r\nابو بكر محمد بن عمر بن فرخان طبرى ( م حدود 200 ه / 816 م )\r\nيكى از افاضل منجمان زمان رشيد و داراى كتاب‌هايى است همچون ، كتاب المواليد ، كتاب عمل به اسطرلاب ، كتاب مسائل ، كتاب مدخل ، كتاب الاختيارات ، كتاب المسائل الصغير ، كتاب تحويل سنى المواليد ، كتاب التسييرات ، كتاب الميالات ، كتاب تحويل سنى العالم ، كتاب التسييرات فى المواليد . « 1 »\r\n\r\nبرمكيان ( سدهء 2 و 3 )\r\nبرمكيان ، آل برمك ، برامكه ، عنوان برجسته‌ترين خاندان وزارت و ديوان‌سالارى در دستگاه عباسيان‌اند كه از اوايل سده 2 ق ، 8 م در صحنه تاريخ سياسى اسلام ظاهر شدند .\r\n\r\nخاستگاه برمكيان :\r\nهمه گزارش‌ها حاكى از آن است كه حفاظت يا توليت « نوبهار » ( منطقه وسيعى از بلخ ) در دست برمك قرار داشت كه از ثروت و مكنت بىشمار برخوردار بود و فرمانروايان چين ، هند ، سند و جز آنها كه به زيارت معبد نوبهار زرتشتيان مىرفتند او را سخت محترم مىداشتند و در داورىها به او رجوع مىكردند ، برمك اراضى وسيعى را كه متعلق به معبد و وقف آنجا بود در دست داشت و بر ساكنان آن فرمان مىراند و جملگى پيرو او بودند .\r\nرواياتى كه بر جنبه‌هاى ايران‌گرايى برمكيان تكيه كرده‌اند ، در اين زمينه گوياترند دسته‌اى از اين روايات نسب برمكيان بلخ را به برمك بن فيروز ، وزير\r\n\r\n\r\n","description":"","footnote":"\r\n( 1 ) . فهرست ابن نديم ، ص 332 ، تاريخ التنجيم عند العرب ، ص 210 .\r\n","page_name":" 39 ","page_number":39},
  {"content":"\r\n\r\nشيرويه ساسانى مىرسانند ، و برخى آورده‌اند كه دودمان برمك از عصر اردشير بابك همه وزير و وزيرزاده بودند و كتاب‌ها در شيوه ملك‌دارى و وزارت و سيرت فرمانروايان نوشته‌اند .\r\n\r\n1 . برمك در سدهء اوّل ق اسلام آورد\r\nو با انبوهى از ملازمان و چاكران به روزگار هشام بن عبد الملك به دربار خلافت پيوست ( همان‌جا اسلام آورد ) و مقامى ممتاز و ارجمند يافت . اين برمك در نجوم و حكمت و طب چيره‌دست بود و مسلمة بن عبد الملك را مداوا كرد ، و عبد الجليل يزدى در كتاب تواريخ آل برمك آورده است كه خليفه نيز اقطاعات بزرگ به او داد و از بازگشتش به خراسان ممانعت كرد .\r\n\r\n2 . خالد برمك :\r\nدومين عضو بلندپايه و شناخته‌شده برمكيان در دستگاه خلفاست كه مسلمان زاده شد ، امّا مورخان درباره تاريخ و چگونگى پيوستن خالد به عباسيان اطلاع چندانى به دست نداده‌اند ، امّا به گونهء بود كه وقتى سفاح به خلافت نشست خالد را رياست ديوان جند ( - لشكر ) و خراج داد ، او در اين مقام مهارت نشان داد و از نزديكان خاص سفاح شد ، چنان‌كه گفته‌اند : زنان خالد و سفاح فرزندان يكديگر را شير مىدادند و دختران ايشان بر يك بستر مىخفتند .\r\nچون منصور به خلافت رسيد خالد را بر منصبش ابقا كرد . خالد در دستگاه منصور چنان محبوبيّت يافت كه گفته‌اند لشگريان طبرستان صورت او را بر سپر خويش نقش مىكردند ، چرا كه او مدتى حكمران فارس و طبرستان بود ، توانايى او در ادارهء فارس و رى و طبرستان چنان بود كه مأمور سركوب شورش‌ها مىشد .\r\nدر اوايل خلافت مهدى عباسى ( 158 - 169 ق ) خالد مأمور حكومت رى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nشد تا سرانجام در 165 ق درگذشت .\r\n\r\n3 . يحيى بن خالد برمكى :\r\nقدرتمندترين و نامدارترين فرزند خالد حدود 120 ق زاده شد ، وى از جوانى با امور سياسى آشنا شد و در 158 ق حكومت آذربايجان يافت و از سوى مهدى عباسى عهده‌دار تربيت هارون الرشيد گرديد ، خليفه به دانش و تدبير و توانايىهاى يحيى چندان اعتماد داشت كه وقتى هارون را به او سپرد دستور داد كه از يحيى اطاعت كند و فنون ملك‌دارى و ادب بياموزد . وقتى هارون به خلافت رسيد يحيى رئيس ديوان ، وزير ، كاتب و نايب هارون گرديد و همه كارهاى خلافت را به او سپرد .\r\n\r\n4 . فضل بن يحيى برمكى :\r\nفرزند مهتر يحيى كه در 147 ق زاده شد در حرم خليفه رشد كرد و خيزران مادر هارون او را شير داد و هارون نيز از شير مادر فضل پرورده شد و هر دو برادر رضاعى گرديدند .\r\nاز مهم‌ترين مناصب فضل امارت او بر مناطق شرقى خلافت از نهروان تا اقصاى بلاد ترك بود ، او در 178 ق راهى خراسان گرديد ، حكومت جرجان ، سيستان ، خراسان و جبال از او بود .\r\n\r\n5 . جعفر بن يحيى برمكى :\r\nاو در 142 ق زاده شد و در دستگاه خلافت رشد يافت و نخستين شغل رسمى جعفر اداره امور دربار خلافت هارون بود ، روزگارى هم رياست ديوان مظالم را داشت و به روايتى با هارون در اين شغل شريك بود او مهارت شگفت‌انگيز خود در امور ديوانى را در اين منصب نشان داد .\r\nجعفر از ميان فرزندان هارون دل با مأمون داشت و از سوى هارون به تربيت و آموزش او گمارده شد ، اگرچه پسر خود او يعنى يحيى بن جعفر برادر رضاعى امين بشمار مىرفت .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nدرباره علاقه هارون به جعفر و نفوذ بىمانند او بر خليفه مورخان و نويسندگان سخن بسيار گفته‌اند ، شغل وزارت بيشتر در دست جعفر بود ، به روايتى خليفه او را سلطان لقب داد و نامش را بر سكه‌ها ضرب مىكرد .\r\n\r\nفضائل اخلاقى و ويژگىهاى برمكيان :\r\nاز ويژگىهاى آنان سخاوت ، دادگرى ، مردم‌دارى ، سخن‌شناسى ، ادب‌پرور ، شاعر ، سخنور ، ادب‌دان فارسى ، عالم به نظم و نثر فارسى ، سياستمدار ، حكيم ، منجم ، و . . .\r\n\r\nبرمكيان و نهضت علمى :\r\nبسيارى از حركت‌ها و پايگاه‌هاى ظهور آن فرهنگ و تمدنى كه در سده 4 ق 10 م يكى از بلندترين قله‌هاى مدنيّت انسان را پديد آورد ، نهضت‌هاى علمى و نهادهايى بود كه از اواسط سده 2 ق و غالبا به دست برمكيان تأسيس شد كه از آن جمله نهضت ترجمه را بايد نام برد ، برخى قرائن حاكى از آن است كه هسته اصلى كتابخانه و مركزى كه بعدا « خزانة الحكمة » يا « بيت الحكمة » نام گرفت در همين روزگار به دست يحيى برمكى بنياد شد .\r\nيحيى اوّل كسى بود كه به انديشه ترجمه كتاب المجسطى افتاد و گروهى را مأمور اين كار كرد امّا ترجمه آنان وى را خوش نيامد و ابو حسان و سلّم رئيس بيت الحكمة را مأمور اين كار كرد . چند كتاب كهن ديگر از آثار يونانى چون زيج بطلميوسى براى محمد بن يحيى بن خالد ترجمه يا تفسير شد .\r\nبرمكيان علاوه بر آثار يونانى به ترجمه آثار ايرانى نيز اهتمام خاص داشتند . فضل بن سهل كتابى از فارسى به عربى برگردانيد كه يحيى را از روانى و رسايى آن ترجمه و تيزفهمى مترجم بسيار خوش آمد ، كتاب كليله و دمنه در 165 ق به دستور برمكيان به قلم عبد اللّه بن هلال اهوازى دوباره ترجمه شد ، و پس از آن سهل بن نوبخت و ابان بن عبد الحميد آن را منظوم ساختند .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nترجمه آثار هندى و هندشناسى و كتاب‌هاى فراوان طبى هندى مورد علاقه برمكيان بود و توانستند آثار فراوان هندى را به عربى ترجمه و پزشكان زيادى را به دربار و بغداد جلب كنند و ثروت فراوانى به آنان ببخشند .\r\nيحيى برمكى ، چنان‌كه مشهور است در نجوم دستى قوى داشت و گفته‌اند همه‌سال منجمان به خدمت او مىرسيدند و به استخراج احكام آن سال مىپرداختند ، برخى از اعضاى خاندان نوبختى ، نيز عمر بن فرخان طبرى از جمله منجمانى بودند كه با تشويق و حمايت يحيى به كار ترجمه اشتغال داشتند .\r\nعمر بن فرخان بر 4 مقاله بطلميوس تفسيرى نوشت و كتاب « المحاسن » را تأليف كرد ، پسر او محمد نيز از مشاهير و منجمان و مؤلفان اين فن بود .\r\nافزون بر اين ، ابن نديم ، يحيى را در زمره فيلسوفان ، و در رديف حكماى هند و ايران و يونان قرار داده است ، در همين زمان مترجمانى چون سلام و ابرش به تشويق يحيى به ترجمه بعضى كتاب‌هاى فلسفى همچون سماع طبيعى ارسطو پرداختند .\r\nبارى آنچه مأمون در خانه برمكيان و تحت سرپرستى ايشان فراگرفت ، در محيط علمى پرشكوهى كه بعدها پديد آمد بىگمان بيشترين تأثير را داشت . « 1 »\r\n\r\n6 . ( جحظه ) ابو الحسن ، احمد بن جعفر بن موسى بن يحيى بن خالد برمكى\r\n، شاعر ، منجم و داراى كتابى است در تنجيم به نام « ما جمعه ممّا جرّبه المنجّمون فصحّ من الأحكام » . « 2 »\r\n\r\nمذهب برمكيان :\r\nدرباره مذهب و اعتقادات دينى برمكيان اختلاف است دو دسته روايات متناقض در دست است ، دسته‌اى از روايات حاكى از دشمنى آنان\r\n\r\n\r\n","description":"","footnote":"\r\n( 1 ) . دايرةالمعارف بزرگ اسلامى ، ج 12 ، ماده برمكيان .\r\n( 2 ) . تاريخ التنجيم عند العرب ، ص 223 .\r\n","page_name":" 43 ","page_number":43},
  {"content":"\r\n\r\nبا علويان و دسته‌اى گرايش آنان را به علويان مىرساند . بنابراين برخى از نويسندگان برمكيان را شيعه دانسته‌اند ، ابن ازرق نيز آورده است كه خالد به تشيّع معروف و منسوب بود . دوستى برمكيان با ياران خاص امامان عليهم السّلام چون هشام بن حكم كه يكى از اركان مجالس علمى برمكيان بود ، و جابر بن حيان از اصحاب امام صادق عليه السّلام هم حاكى از همين گرايش و علاقه است كه هارون آن را دريافت ، و آن‌گاه كه يحيى به حبس افتاد ، علاقه برمكيان به علويان را به‌عنوان يكى از اتهامات ايشان مطرح كرد . « 1 »\r\n\r\nبيت الحكمة و نهضت ترجمه\r\nبا ظهور امام باقر و صادق عليهما السّلام به جهان علم و پيشرفت شگفت‌آورى كه در عرصه‌هاى مختلف فرهنگى پديد آوردند و شاگردان چندين هزار نفره دانشمند و برجسته‌اى كه تربيت نمودند ، همچون ، زراره ، جابر بن حيان ، هشام بن الحكم ، ابراهيم و محمد فزاريان و . . . خلفاى بنى عباس نيز كه به‌عنوان خلفاء و جانشينان رسول خدا بر مملكت پهناور اسلامى حكمفرما شدند نيز از موج آن متأثر و به كارهاى علمى ، و عرصه‌هاى فرهنگى وارد و قدم‌هاى بلندى برداشتند كه يكى از آنها احداث مؤسسه بيت الحكمة و رصدخانه‌هاى شماسيّه بغداد و قاسيون دمشق بود ، و چنان‌كه اشاره شد برمكيان شيعه بنيان‌گذار آن بودند . بيت الحكمة ( يا خزانة الحكمة / دار الحكمة ) اوّلين و معتبرترين مؤسسه علمى فرهنگى تمدن اسلامى در بغداد ، تاريخ تأسيس آن به‌درستى معلوم نيست ، امّا به استناد غالب منابع اين مؤسسه در عهد هارون الرشيد ( 170 - 193 ) بنا شد ، و در زمان مأمون ( 198 - 218 ) به اوج شكوفايى و كمال رسيد ، در واقع منابعى كه به دستور منصور\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 12 ، ماده برمكيان .\r\n","page_name":" 44 ","page_number":44},
  {"content":"\r\n\r\nعباسى ( 136 - 158 ه ) از زبان‌هاى گوناگون به عربى ترجمه شده بود و بعدها كتاب‌هاى يونانى كه در پى فتوحات هارون در برخى از سرزمين‌هاى آسياى صغير مانند عموريه و آنقره به دست آمد ، هارون را برانگيخت تا براى نگهدارى آنها جايى فراهم آورد ، بدين‌ترتيب بيت الحكمه شكل گرفت .\r\nدر زمان مأمون بيت الحكمه رونق بيشترى يافت ، زيرا وى به گردآورى و ترجمه و تدوين علوم علاقه بسيار داشت .\r\nبه روايتى در پى خوابى كه مأمون ديد و در آن با ارسطو سخن گفت به جستجوى كتابهاى فلسفى پرداخت و چون آنها را در سرزمين‌هاى اسلامى نيافت از قيصر روم خواست تا كتاب‌هاى قديمى فلسفه را از روم براى او بفرستد ، قيصر ابتدا امتناع كرد ، ولى سپس تسليم شد و پنج بار شتر كتاب براى مأمون فرستاد . گفته‌اند كه از خراسان نيز صد بار شتر كتاب آوردند .\r\nازسوىديگر ، چون با ايجاد بيت الحكمه ، دانشگاه جندىشاپور - كه مدتها مركز علمى و فرهنگى جهان بشمار مىرفت - از رونق افتاد ظاهرا منابع فراوانى كه در زمان ساسانيان در علوم و فنون مختلف از زبان‌هاى يونانى و هندى در اين دانشگاه گرد آمده بود ، - و همچنين ترجمه‌هاى پهلوى آنها - به بيت الحكمه منتقل شد .\r\nافزون بر اين ، برخى از محققان بنا بر شواهدى تأثير ايرانيان را بيش از اين مىدانند ، از جمله به گفته « ديميترى گوتاس » بيت الحكمه از نامى كه ساسانيان براى كتابخانه به كار مىبردند گرفته شده است ، وى به نقل از حمزه اصفهانى مىنويسد كه در ايران ساسانى كتابها در خزاينى نگهدارى مىشد كه او آن‌ها را « بيوت الحكمه » ناميده است ، وى حتى نهضت ترجمه در بيت الحكمه را مربوط به ترجمه كتاب‌هاى فارسى به عربى مىداند نه از آثار\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nيونانى به عربى .\r\nمجموعه بيت الحكمه با كتاب‌هاى اهدايى حاكمان عرب و غير عرب به مركز خلافت اسلامى و آنچه با قيمت‌هاى گزاف خريدارى مىشد توسعه يافت ، به‌علاوه ، مأمون افرادى ، از جمله يوحنا بن ماسويه و حنين بن اسحاق را براى يافتن كتاب‌هاى كمياب به شهرهاى روم فرستاد .\r\nمأمون ميراث يونانيان ، هنديان ، ايرانيان و عرب را يك جا گرد آورد و به منظور غنىتر ساختن اين مجموعه ، پاره‌اى از اسناد و اشعار دورهء جاهليت و خطوط و نامه‌هاى قبل از اسلام را نيز بدان افزود .\r\nاز شمار آثار گردآمده در بيت الحكمه اطلاع چندانى در دست نيست .\r\nجرجى زيدان در ارقامى كه براى مجموعه كتابخانه‌هاى معظم تمدن اسلامى ارائه مىدهد بالاترين برآورد را كه رقم شگفت‌آور چهار ميليون جلد است براى مجموعه كتابخانه بيت الحكمه ذكر مىكند كه اغراق‌آميز به‌نظر مىرسد . به گفته برخى نويسندگان ، مجموعه اين كتابخانه را به‌سختى مىتوان بالغ بر يك ميليون جلد تخمين زد .\r\nبراى مجموعه كتابخانه بيت الحكمه فهرستى تدوين شده بود كه ابو على مسكويه در « جاويدان خرد » از آن ياد كرده و بىترديد قديم‌ترين فهرست كتابخانه‌اى معتبر در جهان اسلام است .\r\nترجمه و نقل مطالب كتاب‌هاى گردآمده به زبان عربى ، از اساسىترين فعاليت‌هاى بيت الحكمه بشمار مىآمد ، و مترجمان برجسته و ماهرى كه مأمون استخدام كرده بود آثار جمع‌آورى شده به زبان‌هاى يونانى ، رومى ، قبطى ، سريانى ، هندى و پهلوى را ترجمه كردند .\r\nاز مترجمان نامور بيت الحكمه اين افراد شايان ذكرند : يحيى بن بطريق ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nحنين بن اسحاق ، و پسرش اسحاق بن حنين ، حبيش بن حسن و ثابت بن قرّه ، به اين ترتيب بيت الحكمه يكى از عظيم‌ترين كانون‌هاى انتقال علوم در تاريخ بشرى شد و دوران‌هاى تلاش پردامنه علمى را به دنبال داشت .\r\nبيت الحكمه مؤسسه‌اى پژوهشى و مركز تحقيقات علمى نيز بود ، محققان و دانشمندان در آن به پژوهش و تأليف كتاب مىپرداختند و جلسات بحث و گفتگو تشكيل مىدادند ، مأمون نيز در آن جلسات شركت مىكرد و از بحث‌هاى علمى آنان بهره مىجست . مردم از هر قشر و طبقه براى بحث و تحقيق و مطالعه به بيت الحكمه مىرفتند ، برخى نيز در آنجا به استنساخ كتاب‌ها اشتغال داشتند ، در بيت الحكمه وسائل كار و جاى مطالعه نيز براى محققان و مطالعه‌كنندگان فراهم بود ، اين‌گونه فعاليت‌هاى علمى و فرهنگى ، به بيت الحكمه رونق و شكوه خاصى بخشيده بود ، به‌طورى كه آن را مهم‌ترين مركز ترجمه و تدوين علوم اسلامى دانسته‌اند .\r\nمأمون براى تكميل بيت الحكمه رصدخانه‌اى وابسته به آن در بغداد نزديك دروازه شمّاسيّه ايجاد كرد ، تا در آنجا منجمان اسلامى به رصد كواكب و تدوين زيجها بپردازند ، در واقع ، با ترجمه منابع اساسى نجوم يونانى در نهضت ترجمه ، و با ترجمه‌هاى ديگرى كه قبلا از منابع نجوم ايرانى و هندى صورت گرفته بود ، زمينه براى پيدايش نجوم اسلامى فراهم آمد ، به‌گفته نالينو درخشان‌ترين دوره نجوم اسلامى همين دوره بوده است .\r\nبيت الحكمه را عالمان برجسته‌اى اداره مىكردند كه از آنان با عنوان « صاحب بيت الحكمه » ياد شده است و برخى ايرانى بوده‌اند ، مشهورترين آنان عبارت‌اند از سهل بن هارون ، سعيد بن هارون و سلم يا سلمان ، از ديگر همكاران معروف بيت الحكمه ، ابو سهل فضل بن نوبخت ( مترجم آثار فارسى به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nعربى ) و ابن حريش ( صحاف ) را مىتوان نام برد .\r\nنخستين عاملى كه از شكوه بيت الحكمه كاست ، انتقال مركز حكومت اسلامى از بغداد به سامرا در عهد معتصم ( 218 - 227 ه ) بود ، در پى اين انتقال ، ويژگى فرهنگستانى آن كمرنگ و به يك كتابخانه محدود شد . بيت الحكمه در دوره كوتاه حكومت واثق ( 227 - 232 ه ) نيز رونقى نيافت ، تا اينكه در زمان متوكل ( 232 - 247 ه ) با حمايت‌هاى وى از علم و علما ، متعلقات و اموال آن باز گردانده شد ، بدين سبب وى را احياءكننده بيت الحكمه بعد از مأمون مىدانند .\r\nاين مؤسسه محققا تا اواخر قرن چهارم داير و محل آمد و شد علما و محققان بوده است ، چنان‌كه ابن نديم ( متوفى 385 ه ) به جزوه‌اى به خط حميرى متعلق به اين كتابخانه اشاره كرده و نمونه خط آن را در كتاب خود آورده است . خطيب بغدادى ( متوفى 463 ه ) نيز از صالح بن وجيه نقل مىكند كه كتاب « صفة الخلفاء » را در خزانه مأمون خوانده است . به‌گفته برخى نويسندگان اين مؤسسه تا حمله مغول به بغداد ( 656 ه ) همچنان بر پا بوده است . از بقاياى آن پس از حمله مغول اطلاع چندانى در دست نيست .\r\nبه بركت ترجمه‌هايى كه در بيت الحكمه صورت گرفت ، بسيارى از آثار علمى در جهان باقى ماند ، و با نوآورىهاى دانشمندان اسلامى ، ميراث علمى گذشتگان غناى بيشترى يافت و به تحولات علمى بزرگى انجاميد ، اين مؤسسه علاوه بر آنكه در پيشرفت علوم و اعتلاى انديشه اسلامى تأثيرى مهم و بسزا داشت ، براى ديگر فرمانروايان مسلمان نيز در ايجاد مراكز مشابه سرمشق قرار گرفت ، از جمله المستنصر باللّه خليفه اموى اندلس ( حك : 350 - 366 ه ) به تقليد از مأمون كتابخانه بزرگى در قرطبه بنا نهاد . العزيز باللّه ، خليفه فاطمى مصر ( حك : 365 - 386 ه ) در تأسيس خزانة الكتب ، و الحاكم بامر اللّه ( حك : 386 -\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n411 ه ) در ايجاد دار الحكمه قاهره ، بيت الحكمه را الگو قرار دادند ، اين مؤسسه در بيدارى علمى ، كه پس از آن در همه جا پديد آمد سهم بسزايى داشته است . « 1 »\r\n\r\nخاندان نوبخت\r\nخاندان ايرانىنژاد نوبختى يكى از خانواده‌هاى اصيل ( و بنا به قولى از فرزندان گيو ) مىباشند كه با قبول آيين اسلام در خدمت خلفاى عباسى و امراى مسلمان داخل شده و از راه نشر علوم و انواع حكمت و آداب و اداره پاره‌اى مشاغل ديوانى ، خدمتى شايان به اسلام و تمدن اسلامى نمودند .\r\nجدّ اعلاى اين خانواده « نوبخت » منجّم بوده كه در زمان منصور دوانيقى اسلام اختيار كرد ، پسر او ابو سهل در معرفى خود به منصور خليفه 4 تن از پدران دانشمند خود را نام برده است كه به احتمال قوى همه منجّم بوده‌اند و با توجه به اينكه وضع طبقات در دوره ساسانى اجازه دخول افراد يك طبقه را در طبقه ديگر نمىداد مىتوان حدس زد كه خاندان نوبخت در زمان ساسانيان از طبقه « دبيران » بوده‌اند ، و دانشمندان از قبيل ستاره‌شناسان ، اديبان و شاعران و پزشكان جزو اين طبقه بشمار مىآمده‌اند .\r\nو به‌طور كلى مىتوان دانشمندان اين خاندان را به شش طبقه تقسيم كرد :\r\n1 . مترجمين كتاب‌هاى فارسى پهلوى به عربى ، و منجمان اين خاندان مانند نوبخت ، پسرش ابو سهل و چند تن از پسران ابو سهل همچون عبد اللّه و ابو العباس فضل .\r\n\r\n\r\n","description":"","footnote":"\r\n( 1 ) . دانشنامه جهان اسلام ، ج 5 ، ص 81 ، ماده بيت الحكمه ، تهران ، بنياد دائرةالمعارف اسلامى ، 1379 ش .\r\n","page_name":" 49 ","page_number":49},
  {"content":"\r\n\r\n2 . متكلمان امامىمذهب همچون ابو اسحاق ابراهيم و ابو سهل اسماعيل صاحب تصانيف مهم و مشهورترين آل نوبخت ، و ابو محمد حسن بن موسى مؤلف كتاب « فرق الشيعة » و شيخ ابو اسحاق نوبختى قديمىترين دانشمندى كه در كلام شيعه كتاب « ياقوت » را تأليف كرد ، و ابو القاسم حسين بن روح نوبختى ( 320 - 402 ) نايب سوم حضرت ولى عصر عليه السّلام .\r\n3 . اصحاب و خواص ائمه اثنى عشر مانند يعقوب بن اسحاق بن ابى سهل و اسحاق بن اسماعيل بن ابى سهل و ابو القاسم حسين بن روح .\r\n4 . ادبا و روات و شاعران ، مانند اسماعيل بن ابى سهل و برخى برادران او .\r\n5 . كتّاب و منشيان مانند ابو الحسين على و ابو عبد اللّه حسين نوبختى و ابو يعقوب اسحاق و . . .\r\n6 . علماى اخبار و راويان امامى مثل ابو الحسين موسى بن كبرياء و ابو محمد حسن بن حسين .\r\nاين شش طبقه بزرگان نوبختى هريك در رشته خود مشهور و مقبول عام و خاص بوده و اقوال و نوشته‌هايشان براى ديگر دانشمندان حجت به‌حساب مىآمده ، چنان‌كه در فنّ نجوم ايشان را اعلم ناس مىگفتند ، و در اخبار شيعه اماميه آل نوبخت را در رديف شيخ مفيد و ابن بابويه از اركان دين مىشمرده‌اند .\r\nبارى نوبخت و پسرش ابو سهل از منجمان مخصوص منصور بودند ، و منصور هنگام بناى دار الخلافه بغداد ( 144 ه ) اساس آن شهر را در ساعتى ريخت كه نوبخت از روى احكام نجومى اختيار كرده بود . ابو سهل اسامى گوناگون داشت ولى منصور همه را از او گرفت و به‌جاى آنها ابو سهل به او داد و او هم راضى شد و پذيرفت . « 1 »\r\n\r\n\r\n","description":"","footnote":"\r\n( 1 ) . خاندان نوبختى ، عباس اقبال ، ص 1 و بعد ، نشر مطبعه مجلس ، 1311 ش .\r\n","page_name":" 50 ","page_number":50},
  {"content":"\r\n\r\n\r\nابو سهل بن نوبخت\r\nپس از آنكه نوبخت پير و ضعيف شد و از خدمت منصور بازماند پسر خود ابو سهل را به اشاره خليفه به مصاحبت او گماشت . ابو سهل از تاريخ بناى بغداد تا سال فوت منصور ( 158 ق ) همه‌وقت در خدمت خليفه و از نديمان او بوده است ، او بعد از فوت منصور نيز مدتى حيات داشته و زمان خليفه هارون الرشيد ( 170 - 193 ق ) را هم درك كرده و در بيت الحكمه بسر مىبرده است .\r\nابو سهل از منجمان ايرانى و از مترجمان كتب فارسى پهلوى به عربى است ، و در نجوم مستند او اطلاعات و كتب منجمان ايرانى عهد ساسانى بوده و ابن نديم 7 كتاب از او نام برده است :\r\n1 . كتاب اليهبطان در مواليد .\r\n2 . كتاب الفأل النجومى .\r\n3 . كتاب المواليد .\r\n4 . كتاب تحويل سنى المواليد .\r\n5 . كتاب المدخل .\r\n6 . كتاب التشبيه و التمثيل .\r\n7 . كتاب المنتخل من اقاويل المنجمين ، در اخبار و مسايل و مواليد . « 1 »\r\nگفتنى است تأليفات يادشده در برخى منابع و متون از آن فضل بن ابى سهل دانسته شده است .\r\n\r\n\r\n","description":"","footnote":"\r\n( 1 ) . خاندان نوبختى ، ص 11 و بعد .\r\n","page_name":" 51 ","page_number":51},
  {"content":"\r\n\r\n\r\nفضل بن ابى سهل نوبختى « 1 »\r\nابو سهل « 2 » فضل بن ابى سهل بن نوبخت ( م حدود 200 ه ) : او از آن دسته دانشمندان و علمايى است كه در عصر هارون الرشيد خليفهء عباسى به فلسفه و كلام و نجوم پرداختند و ابو سهل به ترجمه و نقل فرهنگ و علوم فارسى به عربى شهرت يافت .\r\nصدر او را در عداد متكلمان شيعه آورده است و مىگويد : فيلسوف متكلم و حكيم متأله كه در علوم اوايل ، يگانهء عصر بود و بسيارى از كتاب‌هاى قديم پهلوى را در حكمت اشراق از فارسى به عربى برگرداند . « 3 »\r\nقفطى در مورد او گفته است : « او از پيشوايان متكلمان بود و كسانى كه شرح حال او را نوشته‌اند ، از قبيل النديم و عبد اللّه مرزبانى نسبت او را به‌طور كامل بيان كرده‌اند ، او در زمان هارون الرشيد مىزيست و عهده‌دار رسيدگى به خزانهء كتب الحكمة بود و هرآنچه از كتاب‌هاى حكمت فارسى را به دست مىآورد به عربى برمىگرداند و در دانش و كتاب‌هاى خود بر كتاب‌هاى ايرانيان اعتماد مىكرد » . « 4 »\r\n\r\n\r\n","description":"","footnote":"\r\n( 1 ) . از روى مداركى كه در دست داريم نتوانستيم تاريخ وفات و ولادت او را به دست بياوريم .\r\nدايرةالمعارف فارسى تاريخ وفات او را 200 هجرى نوشته است . م\r\n( 2 ) . ظاهرا ابو العباس فضل بن ابو سهل بن نوبخت است ، خاندان نوبختى ، عباس اقبال ( صص 11 و 13 و 25 ) اصولا در اين مثال ، در عنوان و كنيه و شرح حال و تأليفات ، خلطى بين پدر و پسر ( يعنى بين خرشاد ) ابو سهل بن نوبخت با پسرش ، ابو العباس فضل بن ابى سهل بن نوبخت وجود دارد كه در پابرگ صفحهء پايان مقال تا حدى به آن اشاره شده است .\r\n( 3 ) . تأسيس الشيعة ، ص 364 .\r\n( 4 ) . اخبار الحكماء ، ص 168 - 169 .\r\n","page_name":" 52 ","page_number":52},
  {"content":"\r\n\r\nابن طاوس در فرج المهموم ، آنجا كه از منجمان شيعه نام مىبرد ، از او ياد كرده و گفته است : « . . . آنچه از تصانيف او به ما رسيده است ثابت مىكند كه معرفت او به علم نجوم كامل بوده است » از جمله تأليفات و تصانيف اوست « كتاب فى المساءلة و ابتداء الاعمال » و كتاب الاعمال المعروف بالسّجل « 1 » .\r\nسيد امين شرح حال او را به‌طور كامل و به تفصيل آورده و اين حديث را از او نقل كرده است :\r\n« در كتاب عيون الاخبار الرضا عليه السّلام آمده است كه عون بن محمد از فضل بن ابو سهل نوبختى يا از برادر او چنين نقل كرد كه چون مأمون خواست فرمان ولايتعهدى حضرت رضا عليه السّلام را صادر كند گفتم سوگند به خدا همانا آنچه را كه مأمون در دل دارد آزمايش كنم تا بدانم آيا براستى قصدش اتمام اين امر است يا در مقام حيله‌گرى و ظاهرسازى است ؟ پس نامه‌اى به او نوشتم و نامه را توسط يكى از خادمان امين او كه وى اسرار خود را به‌وسيلهء او به من مىنوشت ، فرستادم و در نامه نوشتم :\r\nذو الرئاستين تصميم گرفته است كه فرمان ولايتعهدى را به هنگامى صادر كند كه طالع آن سرطان و مشترى نيز در آن است و سرطان گرچه شرف مشترى است با وجود اين برجى منقلب است و در اين برج كارى به اتمام نمىرسد به‌علاوه مريخ در ميزان و در خانهء عاقبت است و اين نشانه دلالت دارد كه فرمان براى هركه صادر شود آن كس به نكبت خواهد افتاد و من امير المؤمنين را آگهى مىدهم تا اگر اين مطالب را از ديگرى بشنود مرا مورد سرزنش قرار ندهد .\r\nپس مأمون نامه‌اى بدين مضمون نوشت : چون جواب نامه‌ات را خواندى\r\n\r\n\r\n","description":"","footnote":"\r\n( 1 ) . كتاب تأسيس الشيعة ، ص 364 ، فرج المهموم ، ص 125 .\r\n","page_name":" 53 ","page_number":53},
  {"content":"\r\n\r\nمتن آن را با همين خادم برگردان و اگر كسى را از مفاد آن مستحضر كنى بر جان خود ايمن مباش . مبادا ذو الرئاستين از تصميم خود منصرف شود چون اگر از تصميم خود منصرف شود گناه را به گردن تو مىگذارم و يقين مىكنم تو باعث اين كار شده‌اى .\r\nفضل بن ابى سهل گفت : « پس دنيا در نظرم تيره و تار گرديد و از نوشتن آن نامه پشيمان شدم و به خود گفتم اى كاش من آن نامه را نمىنوشتم سپس مطلع شدم كه فضل بن سهل ذو الرئاستين كه در علم نجوم آگاهى كامل داشت خود متوجه اين امر گشته و از تصميم خود منصرف شده است ، به خدا سوگند كه بر خود ترسيدم و به حضور او رفتم گفتم آيا در آسمان ستاره‌اى خجسته‌تر از مشترى مىدانى ؟ گفت : نه . گفتم آيا در ميان ستارگان ستاره‌اى را سراغ دارى كه از مشترى در حال شرف مبارك‌تر باشد ؟ گفت : نه . گفتم : پس تصميم خود را در وقتى عملى كن كه ستارهء سعد مشترى در بهترين حالت‌هاى خود باشد . راوى گويد : پس ذو الرئاستين بدان منوال رفتار كرد و تا وقتى اين كار نشده بود من خود را ، از ترس مأمون ، موجودى زنده در دنيا نمىدانستم » . « 1 »\r\nسيد امين پس از نقل اين حادثه مىنويسد :\r\n« ظاهرا صاحب اين داستان همان فضل بن ابى سهل است و دلالت بر آن دارد كه او كوشيده است تا موضوع عقد ولايتعهدى حضرت رضا عليه السّلام در وقتى نامناسب ، از لحاظ نجومى ، انجام گيرد ولى اين معنى با شيعه بودن او منافاتى ندارد زيرا ترس ، انسان را به كارهايى مهم‌تر از اين نيز وادار مىكند و در عين حال باز معلوم نيست اين داستان مربوط به اوست يا برادرش » . « 2 »\r\n\r\n\r\n","description":"","footnote":"\r\n( 1 ) . اعيان الشيعة ، ج 4 ، صص 360 و 368 .\r\n( 2 ) . همان .\r\n","page_name":" 54 ","page_number":54},
  {"content":"\r\n\r\nولى ارجح اين است كه اين حكايت مربوط به « عبد اللّه بن ابى سهل نوبختى » منجم مأمون باشد به دو علت :\r\nنخست اينكه در اين قصه معلوم نيست صاحب داستان فضل بوده است يا برادرش .\r\nدوم اينكه قفطى حادثه‌اى شبيه به حادثهء فوق را به عبد اللّه بن ابى سهل نوبختى برادر فضل نسبت مىدهد و با قصهء منقول در اعيان الشيعة ، حتى در اسلوب و عبارت ، چندان تفاوتى ندارد . « 1 »\r\nبه‌هرحال چگونگى زندگى فضل بر ما مجهول است و مصادرى كه مختصر مطلبى را از او نقل كرده‌اند در باب زندگانى او چيزى نگفته‌اند .\r\nهمچنين از افكار و آراء او هم مطلبى نقل نكرده‌اند ولى از نام آثار او ، كه در فهرست‌ها و كتاب‌هاى تذكره ضبط شده است مىتوان فهميد كه جنبهء نجومى او بر ديگر جنبه‌هاى او غلبه داشته است .\r\nفضل بن ابى سهل مؤلفات متعددى در موضوعات مختلف دارد و بيشتر آنها در علوم نجوم است از جملهء آنها النهمطان فى المواليد « 2 » است كه النديم\r\n\r\n\r\n","description":"","footnote":"\r\n( 1 ) . اخبار الحكماء ، ص 149 - 150 . سرگذشتى جالب و شايستهء مطالعه است و درعين‌حال به ما نشان مىدهد كه مأمون از چه نوع نيرنگ‌هاى سياسى پيروى مىكرده است چنان‌كه بسيارى از سياست‌مداران تاريخ با پيروى از اين سياست منظور واقعى خود را مخفى نگه مىداشتند .\r\n( 2 ) . مرحوم عباس اقبال نام اين كتاب را با استناد به نسخهء خطى حاج ميرزا ابو عبد اللّه زنجانى ، اليهبطان ضبط كرده و به قرائات مختلف ، ( اليهطمان و النهمطان ) نيز اشاره كرده و توضيح داده است كه احتمالا يهبطان يكى از هزوارشهاى پهلوى است كه آن را در عربى به مواليد ترجمه كرده‌اند و الف و نون آخر آن علامت جمع فارسى است . ( خاندان نوبختى ، ص 14 ) .\r\nامّا نكتهء مهم‌تر ، مرحوم اقبال مىنويسد : « ابن النديم و به تقليد او قفطى اسم ابو سهل را فضل نوشته‌اند و اين گويا خطاست ، زيراكه اوّلا اسم ( فارسى ) ابو سهل . . . به مناسبت درازى از\r\n","page_name":" 55 ","page_number":55},
  {"content":"\r\n\r\nقطعه‌اى از اين كتاب را نقل كرده است و در آن مختصرى از اخبار فلاسفه و تاريخ آنان آمده و نيز بر قسمتى از تاريخ فلسفه مشتمل است و سيد امين آن را به طور كامل در كتاب اعيان الشيعة آورده است . « 1 »\r\nكتاب‌هاى ديگر او عبارتند از : كتاب الفال النجومى ، كتاب تحويل سنى المواليد ، كتاب المدخل ، كتاب التشبيه و التمثيل ، كتاب المنتحل ، از گفته‌هاى منجمان در اخبار و مسائل و مواليد و مطالب ديگر ، كتاب الحكمة ، كتاب المواليد « 2 » و كتاب الامامة كه كتاب بزرگى است « 3 » . « 4 »\r\n\r\n\r\n","description":"","footnote":"\r\n- طرف منصور خليفه باطل و به‌جاى آن كنيهء ابو سهل اختيار شد . ثانيا . . . ابو سهل پسرى به نام فضل داشته و شايد ابن النديم اين پسر يعنى ابو العباس فضل بن ابى سهل بن نوبخت را با ابو سهل بن نوبخت اشتباه كرده ، ثالثا به همين مناسبت از ميان رفتن اسم ابو سهل مؤلفين قرون بعد هيچ‌كدام اسم او را نبرده و در اين خصوص در زحمت بوده‌اند ، ولى معاصرين و مردم قريب العهد با ابو سهل نيز نام او را نمىدانسته‌اند . ابو العباس نجاشى صاحب رجال معروف به ترديد اسم او را طيمارث ذكر مىكند و اين كلمه تحريف‌شدهء يك جزء از همان اسم درازى است كه قفطى و ابن العبرى و ابن ابى اصيبعه ذكر كرده‌اند . پايان نظر مرحوم اقبال .\r\nبه اين ترتيب كتاب‌هايى كه نام برده شده مربوط به ابو سهل پسر نوبخت بزرگ است و ربطى به فرزند او ابو العباس فضل بن ابو سهل بن نوبخت ندارد . و همچنين در شرح حال بين پدر و پسر خلط شده چنان‌كه موضوع خطاى منجمين در اختيار ساعت انتخاب حضرت رضا عليه السّلام مربوط به فضل پسر ابو سهل بن نوبخت ( معاصر مأمون ) است . اين فضل با ابو نواس منادمت داشته است . ملخصا بايد گفت اين شرح حال بيشتر مربوط به پسر مىباشد ، ولى تأليفات نام برده شده متعلق به پدر است . ويراستار .\r\n( 1 ) . اعيان الشيعة ، ج 2 ، صص 360 و 368 ( ولى النديم كتاب النهمطان را كه حدود دو صفحه از آن را نقل كرده تأليف ابو سهل بن نوبخت دانسته است نه پسرش فضل بن ابو سهل بن نوبخت . چاپ تجدد ، ص 299 ) . ويراستار .\r\n( 2 ) . اين مؤلفات در كتاب اخبار الحكماء ، ص 169 و تأسيس الشيعة ، ص 363 و الفهرست النديم ، ص 382 - 383 ذكر شده است . ( جداگانه ، غير از كتاب اليهبطان فى المواليد ) .\r\n( 3 ) . الذريعة ، ج 2 ، ص 332 .\r\n( 4 ) . فلاسفه شيعه ، ص 425 و بعد .\r\n","page_name":" 56 ","page_number":56},
  {"content":"\r\n\r\n\r\nخاندان نوبختى\r\nابو سهل بن نوبخت پسران متعدد داشته و اسامى ده پسر از او در كتب و اخبار ذكر شده است از جمله :\r\n1 . اسماعيل از مشهورترين پسران ابو سهل است ، بنابه شهادت طبرى در سال 232 ق موقعى كه واثق خليفه در حال احتضار بوده از جماعتى از اطباء و منجمان در باب حال خليفه استشاره شد از جمله از حسن بن سهل برادر ذو الرئاستين فضل بن سهل سرخسى و اسماعيل بن ابى سهل بن نوبخت . « 5 »\r\n2 و 3 . هارون بن ابى سهل و برادرش محمد بن ابى سهل ، اين دو برادر در نامه‌اى از امام صادق عليه السّلام سؤال كردند كه ما از فرزندان نوبختيم و پدر و جدّ ما عمر خود را به تحصيل نجوم مىگذراندند ، آيا اشتغال به اين فن حلال و مجاز است يا نه ؟ حضرت در جواب فرمود آرى حلال است . « 6 »\r\n4 . عبد اللّه بن ابى سهل ، به گفته سيد بن طاوس از مشهورترين در علم نجوم در زمان مأمون بود « 7 » قفطى حكايت متنبه ساختن مأمون را درباره خطاى منجمان به عبد اللّه نسبت مىدهد . « 8 »\r\n5 . حسن بن سهل ، او منجم و داراى تأليفى است در نجوم به نام « الانواء » « 9 »\r\n\r\n\r\n","description":"","footnote":"\r\n( 5 ) . خاندان نوبختى ، ص 17 ، از تاريخ طبرى .\r\n( 6 ) . فرج المهموم ، ص 100 .\r\n( 7 ) . همان ، ص 131 .\r\n( 8 ) . خاندان نوبخت ، ص 20 .\r\n( 9 ) . همان .\r\n","page_name":" 57 ","page_number":57},
  {"content":"\r\n\r\n6 . پوران ، دختر حسن بن سهل برادر فضل بن سهل ذو الرئاستين . او دانشمندى بزرگ در اصناف علوم به‌ويژه در علم نجوم بود ، او به نهايت اين دانش رسيده بود ، وى روزى اسطرلاب گرفت و مولد معتصم عباسى را برگرفت و گفت نجوم دلالت دارند در فلان روز خطر مرگ متوجه معتصم خواهد شد و سبب آن چوب است . او اين سخن را به پدرش حسن بن سهل گفت و افزود كه او به معتصم برساند . حسن بن سهل گفت : دخترم زمانه بر عليه ما تغيير كرده ( چون حسن بن سهل شيعه بوده است ) شايد معتصم گوش به حرف من ندهد و نصيحت مرا در مشورت نپذيرد ، پوران گفت اگر او نپذيرد تو لا اقل وظيفهء خودت را انجام داده‌اى ، چون خطر در پيش است ، حسن نزد معتصم آمد و گفته‌ى دختر خود پوران را گزارش داد ، معتصم گفت : خداوند به تو و دخترت پاداش نيك عنايت فرمايد ، نزد او برگرد و سلام مرا به او برسان و در آن روز كه خطر در پيش است نزد ما بيا و با ما باش تا آن روز بگذرد ، من در اين تدبير و مشورت هيچ بشرى را شريك نمىگردانم ( اين سخن را با هيچ‌كس در ميان نمىگذارم ) چون روز موعود فرا رسيد حسن بر معتصم وارد شد ، معتصم دستور داد همه از مجلس خارج شوند ، حسن اشاره كرد معتصم از اين مجلس سقف‌دار خارج شود و به جايى برود كه مثقالى از چوب وجود نداشته باشد ، در آنجا حسن و معتصم به گفتگو ، مزاح و شوخى پرداختند تا اذان ظهر و وقت نماز فرا رسيد ، معتصم در اين وقت برخاست تا وضو بگيرد حسن گفت امير المؤمنين از اينجا بيرون نرود ، وضو ، نماز و هرآنچه بخواهد بايد در همين‌جا صورت بگيرد تا وقت بگذرد و خطر رفع شود ، در اين هنگام ، خادم شانه و مسواك و آب وضو براى معتصم آورد ، حسن بن سهل به خادم گفت اين شانه و مسواك را نخست استعمال كن ، خادم گفت چگونه شانه و مسواك مخصوص امير المؤمنين را\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاستعمال كنم ؟ معتصم گفت فرمان حسن را بپذير و مخالفت مكن ، خادم شانه بر محاسن خود زد و مسواك را بر دهان خود كشيد كه ناگهان دندان‌هاى او فروريخت ، مغزش باد كرد و به حال غشوه درآمد و مرد ، حسن برخاست به خانه خويش برود معتصم گفت استدعا دارم كنار من باشى و از من جدا نگردى ، و ميان دو چشم او را بوسيد ، و املاكى كه ابن زيّات از پوران گرفته بود به او باز گرداند .\r\nو گفته شده اين واقعه در صبح اتفاق افتاد ، و علت مرگ خادم مسموم بودن مسواك بوده كه به قصد مسموم كردن معتصم طراحى شده بود . « 1 »\r\n\r\nيحيى بن ابى منصور ( م بين 215 - 217 ق )\r\nيحيى بن منصور بزرگ خاندان « بنو منجم » است ، « بنو منجّم لقب خاندانى اهل علم ، فرزندان و نوادگان ابو على يحيى بن ابى منصور ، از ايرانيان قرن دوم و سوم كه به‌ويژه در دربار خلفاى عباسى جايگاه والايى داشتند .\r\nعمدهء اشتهار بنو منجّم به سبب پژوهش‌هاى نجومى ابو على يحيى بن ابى منصور بزرگ اين خاندان در دربار مأمون ( حك 198 - 218 ) است ، امّا آنها در موسيقى و شعر و ادب نيز صاحب‌نظر بوده‌اند ، مهم‌ترين افراد اين خاندان عبارت‌اند از :\r\n1 ) ابو على يحيى بن ابى منصور ، منجم برجسته قرن سوم ، او تا پيش از گرويدن به اسلام « بزيست » نام داشته و پدرش نيز فيروز ناميده مىشده است ، پس از اسلام آوردن ، نام او و پدرش از فارسى ( بزيست پسر فيروز ) به عربى\r\n\r\n\r\n","description":"","footnote":"\r\n( 1 ) . فرج المهموم ، ص 137 .\r\n","page_name":" 59 ","page_number":59},
  {"content":"\r\n\r\n( يحيى بن منصور ) ، برگردانده شد و بعدها به يحيى بن ابى منصور تغيير يافت .\r\nيحيى ابتدا منجم فضل بن سهل ، وزير مأمون بود و پس از كشته شدن فضل در 202 به مأمون نزديك و منجم مخصوص او شد و به دعوت او اسلام آورد ، حضور او در دربار مأمون باعث رونق ستاره‌شناسى و منشأ پديد آمدن آثار فراوانى در اين زمينه شد ، روايت‌هايى نيز از تيزهوشى او در حضور مأمون نقل شده است همچنين يحيى مدتى به سرپرستى امور مالى « بيت الحكمة » گمارده شد و در همان‌جا به آموزگارى بنو موسى پرداخت .\r\nيحيى هنگام سفر مأمون به طرسوس در حلب درگذشت و در گورستان قريش آنجا به خاك سپرده شد ، وى چهار پسر به نام‌هاى على ، محمد ، سعيد و حسن نسبت داده‌اند .\r\nپژوهش‌هاى نجومى يحيى را مىتوان به چند دسته تقسيم كرد ، از جمله كوشش‌هاى او در رصدهاى انجام شده در دو رصدخانه از نخستين رصدخانه‌هاى اسلامى ، يكى رصدخانه « شماسيّه » بغداد ، ديگرى رصدخانه « ديرمران » در كوه‌هاى قاسيون در شمال غربى دمشق است .\r\nدر ديرمران حبش حاسب به رصد ستارگان مىپرداخت و در شماسيه يحيى سرپرست ستاره‌شناسان بود ، در اين دو رصدخانه حبش حاسب و يحيى هم‌زمان رصدهايى انجام مىداده‌اند كه به سبب يكى بودن هدف ، داده‌هاى علمى باقيمانده از آنها به يكديگر شبيه است .\r\nنتايج رصدهاى حبش براى بررسى و مطالعهء دقيق به بغداد فرستاده مىشد و در يكى از همين تبادل‌هاى علمى در سال‌هاى 212 و 213 ق وقتى ستاره‌شناسان شماسيه مقدار ميل كلى را 23 درجه و 33 دقيقه و 52 ثانيه استخراج كردند ، و ستاره‌شناسان « ديرمران » به رقم 23 درجه و 35 دقيقه رسيدند ، مأمون\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nنتيجه كار ستاره‌شناسان شماسيه را ردّ كرد ، علت اين اختلاف را تفاوت ارتفاع اين دونقطه ، و « صاييلى » نقص ابزار را نيز از جمله دلايل اشتباه منجّمان شماسيّه بغداد مىداند ، صاييلى از قول ابن يونس نقل مىكند كه به گفتهء سند بن على « ذات الحلق » يحيى بن ابى منصور كه كارايى خوبى نداشت ، بعد از مرگش در بازار كاغذفروشان بغداد به فروش رسيد .\r\nيكى ديگر از كارهاى علمى يحيى ، سرپرستى گروه‌هاى نجومى است كه به تعيين طول يك درجه از نصف النهار براى يافتن مقدار محيط كرهء زمين پرداختند .\r\nمنجمان زمان مأمون به دو روش اين كار را مىكردند : در روش اوّل گروهى شامل مرورودى ، سند بن على ، عباس بن سعيد جوهرى و احتمالا بنى موسى با محاسبهء مسافتى كه بايد روى زمين پيموده شود تا ارتفاع ستاره قطبى يك درجه كاهش يا افزايش يابد اين كار را انجام مىدادند . در روش دوم - كه در آن از اصول مثلّثاتى استفاده مىشد - اندازه‌گيرى از فراز كوهى كه در كنار دريا در دشتى هموار قرار داشته ، با استفاده از اسطرلاب و با محاسبه مقدار ميل افق صورت مىگرفت ، گويا نخستين‌بار سند بن على اين روش را به كار بسته و ابو ريحان بيرونى در هند دوباره آن را انجام داده و به صحت عمل منجّمان مأمون كه زير نظر يحيى كار مىكرده‌اند پى برده است .\r\nمهم‌ترين دستاوردهاى نجومى يحيى و نتايج رصدهاى او و گروه زيردستش در شماسيّه در مهم‌ترين اثر وى « زيج ممتحن » مأمونى گرد آمده است .\r\nمجموعه اين رصدها بين دانشمندان پس از وى بسيار شهرت يافت از جمله ابو ريحان بيرونى در قانون مسعودى مشخّصات يك دسته از اين رصدها را درج و دربارهء آنها اظهارنظر كرده است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nابن يونس در تأليف « زيج كبير حاكمى » از آن سود جسته و « ثابت بن قرّه » نيز بر آن مقدمه‌اى نوشته كه داده‌هاى نجومى يحيى را كامل كرده است .\r\nنالينو با استفاده از آنچه از زيج ممتحن مأمونى باقيمانده و آنچه ابن يونس از رصدهاى يحيى در زيج كبير حاكمى نقل كرده ، نتايج بعضى از كارهاى يحيى را ذكر كرده است براساس نوشته نالينو ، يحيى مقدار ميل كلى را 23 درجه و 33 دقيقه و 52 ثانيه تعيين كرد ، او همچنين طول متوسّط سال خورشيدى را 365 روز و 5 ساعت و 46 دقيقه و 9 / 20 ثانيه اندازه‌گيرى كرد كه از طول متوسط امروزين آن ( 365 روز و 5 ساعت و 48 دقيقه و 46 ثانيه ) حدود دو دقيقه كمتر است .\r\nيحيى آثار متعدّدى داشته است ، مهم‌ترين اثر او زيج ممتحن ( - آزمايش شده ) مأمونى را به نام‌هاى زيج شماسيّه ، و زيج مجرّب مأمونى نيز معرفى كرده‌اند ، از اين زيج نسخه منحصربه‌فردى در كتابخانه « اسكوريال » وجود دارد كه اهل‌فنّ بارها آن را بررسى كرده‌اند ، نالينو از آن در تصحيح « زيج صابى » سود جسته ، « ورنت » در مجموعه يادنامه « ميلاس و اليكروزا » آن را معرفى و بررسى كرده ، و « سزگين » سرفصل‌هاى آن را براساس اطلاعات مندرج در فهرست كتاب‌هاى خطى كتابخانه اسكوريال برشمرده است .\r\nكندى نيز ضمن معرّفى اين كتاب خلاصهء از آن را آورده و در مقالات جداگانه‌اى بخش‌هاى مختلف اين كتاب را دربارهء رؤيت هلال ماه در 1346 ش / 1954 م در « مجله انجمن شرق‌شناسى آمريكا » و جدول‌هاى استخراج كسوف را در 1349 ش / 1970 م در « مجلّه نجوم » ، و جدول‌هاى تعديل خورشيد را در 1356 ش / 1977 م بررسى كرده است .\r\nيحيى كتابى به نام « مقالة فى عمل ارتفاع سدس ساعة لعرض مدينة\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nالسّلام » داشته كه باقى نمانده است ، كتاب ديگر يحيى « الرجوع و الهبوط » نام داشته كه شهمردان رازى از آن ياد كرده است ، و حاجى خليفه و كوركيس عوّاد رساله‌اى در اسطرلاب نيز به او نسبت داده‌اند .\r\n2 ) ابو الحسن على بن يحيى ، بزرگترين پسر يحيى ، لقب منجم ، از اين فرد به بعد به تمامى افراد اين خاندان اطلاق شده است ، او در سال 200 ق به دنيا آمد و همچون پدرش به دربار عباسى راه يافت و ارتباط خود را با آنجا حفظ كرد .\r\nيكى از مهم‌ترين كارهاى او تأسيس مجموعه فرهنگى « خزانة الحكمة » براى فتح بن خاقان ، از وزراى متوكل است كه ظاهرا ابو معشر بلخى ( متوفى 272 ق ) نيز در آنجا كارهاى نجومى خود را انجام مىداده است .\r\nابو الحسن به پزشكى ، موسيقى ، و شعر علاقه داشت و مشوق كارهاى علمى بود ، به‌طورى كه قسطا بن لوقا براثر تشويق‌هاى او كتاب « فى المدخل الى علم الهندسه » و ثابت بن قره كتاب « فى ما سأله ابو الحسن على بن يحيى المنجم من أبواب علم الموسيقى » را براى او تأليف كردند ، ابو الحسن در 275 ق در شهر سامرا درگذشت و همان‌جا به خاك سپرده شد .\r\nآثار ابو الحسن عبارت‌اند از : اخبار اسحاق بن ابراهيم موصلى ، كتاب الطبيخ الشعراء القدماء و الاسلاميّين ، كه مهم‌ترين اثر او و دربارهء سبك‌هاى عربى بوده است ابو الحسن شعر نيز مىسرود و چند بيتى نيز به‌مناسبت اعمال كبيسه در تقويم در زمان خليفه متوكّل ( 232 - 247 ) سروده كه ابو ريحان بيرونى آن را در « آثار الباقية » نقل كرده است .\r\n3 ) ابو احمد يحيى بن على بن يحيى ابى منصور المنجم ، يكى از چهار فرزند ابو الحسن على بن يحيى در 241 ق به دنيا آمد ، عمده شهرت او به سبب پرداختن به ادبيات و موسيقى است ، او در دربار معتضد ( حك 279 - 289 ) و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمكتفى ( حك : 289 - 295 ) احترام و منزلت بسيار داشت و مقريزى ماجراى رايزنى معتضد را با او راجع به اصلاح تقويم در زمان متوكل آورده است .\r\nابو احمد نخستين فرد از خانواده بنو منجم است كه هم كتاب كاملى از وى باقى مانده و هم اطلاعات كافى از زندگى وى در دست است . پژوهش‌هاى او در موسيقى نشان مىدهد كه در اين كار مهارت داشته به‌طورىكه ثابت بن قرّه در باب موسيقى با وى مشورت مىكرده است .\r\nآثار او عبارت است از « آلباهر فى اخبار شعراء مخضرمى الدولتين » و رسالة الى قساط بن لوقا و حنين بن اسحاق ، و مهم‌ترين كتاب او « رسالة فى الموسيقى » است كه به كوشش يوسف شوقى در مصر به چاپ رسيده است ، به نوشته فارمر ، رسالة فى الموسيقى ابو احمد بن همراه « رسالة فى اجزاء خبرية الموسيقى » تأليف كندى تنها آثارى هستند كه جنبه‌هاى گوناگون موسيقى قديم عرب را توضيح مىدهند .\r\n4 ) ابو عبد اللّه هارون بن على بن يحيى بن ابى منصور ، منجم بغدادى ، برادر كوچك‌تر ابو احمد يحيى در سال 251 ق به دنيا آمد او نيز مانند برادرانش در دربار خلفاى عباسى از ارج و منزلت برخوردار بود ، وى در 288 ق درگذشت ، او در شعر و ادب دست داشته و از آثار اوست « البارع فى اخبار الشعراء » و « الشعراء الكبير » و . . .\r\n5 ) ابو عيسى احمد بن على بن يحيى بن ابى منصور ، برادر ديگر ابو احمد يحيى است ، از زندگى او اطلاع چندانى در دست نيست ، وى در حدود 320 ق درگذشت آثار او عبارت‌اند از « رسالة فى نبوة محمّد صلّى اللّه عليه و آله » و تاريخ سنى العالم » نام اين كتاب را البيان عن تاريخ سنى زمان العالم على سبيل الحجة و البرهان نيز نوشته‌اند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n6 ) ابو عبد اللّه هارون بن على بن هارون بن على بن يحيى بن ابى منصور المنجّم ، وى عمدتا به نجوم اشتغال داشته است ، به نوشته قفطى در كار نجوم و ساختن آلات آن و نيز در احكام نجوم آزموده بود و زيجى هم داشته است . « 1 »\r\n\r\nسند بن على ، مهندس ، رياضىدان و منجم\r\nوى معاصر با يحيى بن ابى منصور ( متوفى بين 215 - 217 ) بوده است ، سند بن على با محمد و احمد فرزندان بنو شاكر از هم‌روزگاران كندى بودند ، البتّه فضل و شهرت كندى محمّد و احمد را آزار مىداد لذا تصميم گرفتند عليه او نزد متوكل عباسى اقدام به توطئه‌چينى كنند و در نتيجه موفق شدند و متوكل كندى را كتك زد و كتاب‌هاى او را مصادره نمود ، محمد و احمد كتاب‌ها را به بصره فرستادند و كتابخانه‌اى به نام كنديه تشكيل دادند ، ولى سرانجام بر متوكل كشف شد كه آن دو نفر عليه كندى توطئه كرده‌اند ، لذا مورد خشم و غضب متوكل قرار گرفتند تا اينكه رقيب قديم آنان يعنى مهندس مشهور سند بن على به داد آن دو رسيد و از چاه بيرونشان آورد ولى كتاب‌هاى كندى را پس گرفت .\r\nجريان قضيه به اين صورت بود كه قرار بود محمد و احمد بن موسى قناتى به نام قنات جعفريه ( به نام متوكل ) حفر كنند ولى چون به‌رغم كوشش‌هاى فراوان در كار خود موفق نشدند از سند بن على كمك خواستند و از او دعوت به عمل آوردند كه در كار آنان چاره‌اى بينديشد ، مهندس مزبور وعده كرد كه اگر\r\n\r\n\r\n","description":"","footnote":"\r\n( 1 ) . ر ك ، دانشنامه جهان اسلام ، ج 4 ، ص 393 و بعد ، بنو منجم ، دائرةالمعارف بزرگ اسلامى ، ج 12 ، ص 686 بنى منجم .\r\n","page_name":" 65 ","page_number":65},
  {"content":"\r\n\r\nكتاب‌هاى كندى را به‌طور كلى به او برگردانند ، راه‌حلى در كار حفر قنات به آنان ارائه دهد ، آنها هم پذيرفتند و پس از آنكه وصول تمام كتاب‌ها از طرف كندى به مهندس ارائه داده شد ، او هم نظر هندسى خود را براى رفع مشكل آن دو نفر به آنها گفت . « 1 »\r\nامّا در دايرةالمعارف بزرگ اسلامى چنين آمده است :\r\n- ابن دايه مىافزايد - كه متوكل كار كندن آبراهه معروف به جعفريه را به محمد و احمد بن موسى واگذار كرد و اين دو نيز محمد بن كثير فرغانى ( منجم معروف ) را به اين كار گماشتند فرغانى در كار خود اشتباه كرد و دهانه نهر دجله را پايين گرفت ، در نتيجه آب در نهر جريان نمىيافت ، متوكل خشمگين شد و سند بن على را از بغداد فراخواند و تهديد كرد كه اگر آبراهه را درست نكند محمد و احمد را در كنار آن به دار خواهد آويخت ، محمد و احمد يقين كردند كه كارشان تمام است ، بنابراين از در سازش با سند بن على درآمدند و او نيز با آنكه با كندى دشمنى داشت از آن دو خواست كه كتاب‌هاى كندى را به او بازگردانند و چون اين كار انجام گرفت به ايشان گفت كه بنا به محاسبات نجومى ، متوكل بيش از 4 ماه زنده نخواهد ماند و تا آن زمان هم آب دجله بالا مىآيد و در آبراهه جريان مىيابد ، پس پيش متوكل گفت كه در طراحى آبراهه خطايى رخ نداده است بدين‌ترتيب محمد و احمد از خشم متوكل نجات يافتند و متوكل هم دو ماه پس از آن كشته شد ، يعقوبى نيز به ناموفق ماندن طرح آبراهه جعفريه اشاره كرده ، امّا علت آن را سختى زمين دانسته است . « 2 »\r\n\r\n\r\n","description":"","footnote":"\r\n( 1 ) . فلاسفه شيعه ، ص 457 ، به‌نقل از التراث العرب ، ص 139 و از مقدمه رسائل كندى ، ص 4 و از عيون الانباء .\r\n( 2 ) . دايرةالمعارف بزرگ اسلامى ، ج 12 ، ص 688 ، بنى موسى .\r\n","page_name":" 66 ","page_number":66},
  {"content":"\r\n\r\nسند بن على ظاهرا براى نخستين‌بار محيط كره زمين را با روش مثلثاتى محاسبه كرده است بدين‌طريق كه منجم فراز كوهى كه در كنار دريا يا در كنار دشتى هموار قرار داشت مىايستاد ، با استفاده از اسطرلاب و با محاسبه مقدار ميل افق محاسبه مىكرد .\r\nابو ريحان بيرونى بعدها در هند آن را دوباره انجام داده و به صحت عمل منجمان مأمون پى برده است . « 1 »\r\n\r\nعلى بن عيسى اسطرلابى ( م بعد از 214 ق )\r\nعلى بن عيسى به خوبى در بكارگيرى اسطرلاب توانا بود و شرح و تفصيل آن را در كتاب اسطرلاب به نگارش آورد و به خدمت رصدخانه مأمون در بغداد و بلكه ساير رصدخانه‌ها قرار داد . « 2 » سيد بن طاوس على بن عيسى را از هم‌روزگاران منصور نخستين خليفه عباسى نيز برشمرده است . « 3 »\r\n\r\nخالد بن عبد الملك و پسرش محمد بن خالد\r\nامّا خالد بن عبد الملك مروزى در عصر مأمون در رصدهاى خورشيد در رصدخانه دمشق شريك بود امّا محمد بن خالد كتابى در اسطرلاب تدوين كرد و نام آن را « اسطرلاب مسطح » گذاشت ، او همچنين چند جدول فلكى نيز ترسيم\r\n\r\n\r\n","description":"","footnote":"\r\n( 1 ) . دانشنامه جهان اسلام ، ج 4 ، ص 359 ، ذيل بنو منجم .\r\n( 2 ) . تاريخ التنجيم عند العرب ، ص 178 و 179 به نقل از تاريخ الفلك عند العرب و اخبار الحكماء قفطى .\r\n( 3 ) . فرج المهموم ، ص 208 .\r\n","page_name":" 67 ","page_number":67},
  {"content":"\r\n\r\nنمود . « 1 »\r\n\r\nابو سعيد ضرير\r\nابو سعيد ضرير از هم‌روزگاران مأمون كتابى تأليف كرد و در آن از شيوه رسم خط نصف النهار ( ظهر حقيقى ) و يا خط شمال و جنوب بحث كرده است . « 2 »\r\n\r\nعباس بن سعيد جوهرى\r\nوى منجم ، عالم به رصد و از هم‌روزگاران مأمون بود كه در امر رصد در شماسيّه بغداد شركت داشت و از همكاران سند بن على ، خالد بن عبد الملك مروزى ، يحيى بن ابى منصور و از نخستين راصدين ملت اسلام بود ، وى داراى زيج مشهور و معتبرى است . او در دانش هندسه مهارت داشت و بر كتاب اقليدس تفسير نوشت و شكل‌هايى بر آن افزود . « 3 »\r\n\r\nخالد بن عبد الملك مرورودى ( م بعد از 218 ق )\r\nاز راصدين بزرگ اسلام است كه از اهل مرورود خراسان بود ، او معاصر مأمون خليفه عباسى و به امر خليفه به رصد كواكب در سال‌هاى 215 ، 216 و\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n( 3 ) . فهرست ابن نديم ، ص 331 ، تاريخ التنجيم ، ص 179 .\r\n","page_name":" 68 ","page_number":68},
  {"content":"\r\n\r\n217 هجرى اشتغال جست ، رفقاى او در امر رصد سند بن على مأمون ، جوهرى و يحيى بن ابى منصور بوده‌اند . به گفته همايى در پاورقى التفهيم مرورودى ( مروروزى ) در بين سال‌هاى 215 و 218 هجرى قمرى از طرف مأمون مأمور شد تا از روى اختلاف ارتفاع ستاره قطبى ، مسافت يك درجه نصف النهار زمين را پيدا كند ، او با سند بن على و على بن عيسى اسطرلابى و ابو البخترى ، و به نوشته خفرى با احمد سجزى در دشت سنجار شام به اين كار بدين‌طريق اقدام كرد ، از آن نقطه كه ارتفاع قطب را رصد كرده بودند دسته‌اى با خالد بن عبد الملك مروروذى و سند بن على به سمت شمال و دسته‌اى با على بن عيسى اسطرلابى و ابو البخترى و احمد سجزى به سمت جنوب رهسپار گشتند و در رفتن و برگشتن مسافت را درست پيمودند نتيجه اين شد كه يك درجه قوس نصف النهار زمين هيجده فرسنگ و هشت نهم ( 9 / 8 18 ) فرسنگ يعنى 65 ميل و دو ثلث ( 3 / 2 65 ) ميل است . « 1 »\r\n\r\n( قصرانى ) قصرى ( زنده در سدهء سوم 200 و بعد )\r\nبه گفتهء سيد بن طاوس از دانشمندان مشهور به دانش نجوم دانشمند گرانمايه ابو القاسم على بن قاسم قصرى است و از تأليفاتى كه از او به ما رسيده است كتاب « ترتيب حساب دساتر الكواكب السبعة » است . « 2 »\r\nدر تاريخ التنجيم عند العرب مىخوانيم : قفطى قصرانى را از منجمانى دانسته كه موفق در احكام نجوم بوده و كتاب « المسائل » او نيز بر اين امر دلالت\r\n\r\n\r\n","description":"","footnote":"\r\n( 1 ) . لغت‌نامه دهخدا از پاورقى كتاب التفهيم بيرونى به تحقيق همايى ، ص 160 .\r\n( 2 ) . فرج المهموم ، ص 128 .\r\n","page_name":" 69 ","page_number":69},
  {"content":"\r\n\r\nدارد ، چنان‌كه قفطى بر اين كتاب دست يافته است « 1 » بنابراين احتمال دارد كه قصرى با قصرانى دو نفر باشند و يا يك‌تن كه صاحب دو كتاب است .\r\n\r\nابو احمد محمد بن ابى عمير ( م 217 ق / 832 م )\r\nاز محدثان بزرگ اماميه و از اصحاب اجماع در قرن سوم است كه به درك محضر 3 تن از امامان شيعه يعنى حضرت موسى بن جعفر ، امام رضا ، و امام جواد عليهم السّلام نايل آمد و از اصحاب سرّ آنان بود . وى در نزد خاصه و عامه از معتمدترين و زاهدترين مردم زمانه و در همه امور بىهمتاى روزگار بود ، او در بغداد اقامت داشت و روزگارى دراز در زندان هارون الرشيد به سر برد ، مدت حبس وى را از 4 سال تا 17 سال نوشته‌اند ، زيرا مخالفان او نزد هارون سعايت كردند كه وى اسامى تمام شيعيان عراق را مىداند ، هارون از او خواست تا آنان را نام ببرد ولى او امتناع كرد ، پس هارون دستور داد او را برهنه كردند و 100 تازيانه زدند .\r\nسيد بن طاوس مىگويد : ابن بابويه روايت كرده ابن ابى عمير گويد در نجوم نظر مىكردم و آن را مىدانستم و طالع كواكب را مىشناختم ، ولى برايم شك حاصل شد لذا خدمت حضرت ابى الحسن موسى بن جعفر عليه السّلام رسيدم و عرض حال كردم ، فرمود : هرگاه در اين زمينه شكى برايت پديد آمد به نخستين مسكينى كه برخوردى صدقه بده و دنبال كارت را بگير و بگذر زيرا خداوند توسط صدقه دفع بلا و مفسده مىنمايد .\r\nسيّد سپس مىافزايد اگر در شيعه جز محمد بن ابى عمير كسى عارف به\r\n\r\n\r\n","description":"","footnote":"\r\n( 1 ) . تاريخ التنجيم عند العرب ، ص 227 .\r\n","page_name":" 70 ","page_number":70},
  {"content":"\r\n\r\nنجوم نباشد همين يك نفر حجت است بر صحت نجوم و يادگيرى آن ، زيرا او از خواص ائمه و اصحاب سرّ آنان بشمار مىرود . « 1 »\r\nگفتنى است آنچه را سيد بر آن پا فشرده عبارت است از احكام نجوم . و گرنه گرايش‌هاى ديگر نجوم قطعا يادگيرى و آموزش آن‌ها صحيح است .\r\n\r\nحسين كرمانى\r\nحسين بن احمد صوفى كرمانى منجم از هم‌روزگاران مأمون عباسى است ، وى صاحب كتاب « الزّيج المأمونى » است ، او كتاب ديگرى به نام « جداول تقريبات الميل » نيز تأليف كرده است ، سيد بن طاوس در دنبال كتاب ديگر او چنين افزوده است : و الممر السيّار و بعض الثوابت . « 2 »\r\n\r\nابراهيم بن صلت ( سده سوم )\r\nمترجم آثار يونانى و سريانى ، زادگاه و سرگذشت او شناخته نيست ، جز اينكه مىدانيم در سدهء 3 ق / 9 م مىزيسته ، و در طب و نجوم آگاهىهايى داشته است . كتابهايى نيز در اين زمينه‌ها از يونانى به سريانى و عربى يا از سريانى به عربى ترجمه كرده و به‌عنوان مترجم آثار جالينوس شهرت يافته است .\r\nبرخى از ترجمه‌هاى وى از اين قرار است :\r\n1 . المقالة الاولى ، از السّماع الطبيعى ، تصنيف ارسطو ، ابن صلت بر اين\r\n\r\n\r\n","description":"","footnote":"\r\n( 1 ) . فرج المهموم ، ص 124 ، نشر منشورات رضى ، قم ، 1363 ش .\r\n( 2 ) . فرج المهوم ، ص 203 ، تاريخ التنجيم ، ص 182 .\r\n","page_name":" 71 ","page_number":71},
  {"content":"\r\n\r\nكتاب شرحى نيز نوشته است .\r\n2 . المقالات الاربع ، يا كتاب الاربعة ، يا كتاب القضاء على الحوادث در ستاره‌شناسى ، تصنيف بطلميوس ، اين كتاب قبلا در اواسط سده 2 ق توسط ابو يحيى البطريق به عربى ترجمه شد و بنا بر قولى نخستين‌بار در قرن اول هجرى براى شاهزاده خالد بن يزيد بن معاويه ترجمه شد و بعد از آن عمر بن فرخان شرحى بر آن نوشته بود ، بار ديگر ابراهيم بن صلت آن را در اوايل سده سوم 3 ق / 9 م به عربى درآورد و حنين بن اسحاق به اصلاح ترجمه وى پرداخت ، اصل كتاب از ميان رفته و نام يونانى آن نيز مشخص نيست ، براى ترجمه لاتينى آنكه چندبار از جمله 1138 م صورت گرفته ، از ترجمه عربى ابن صلت استفاده شده است .\r\nبه گفته ابن نديم ابن صلت تفسيرى نيز بر اين كتاب نوشته بود ، سزگين اظهارنظر مىكند كه ممكن است منظور ابن نديم از تفسير همان ترجمه باشد ، ولى وى توجه نكرده است كه ابن نديم هر دو كار را به ابن صلت نسبت داده است .\r\nقفطى در اين‌باره مىنويسد : از جمله كتب بطلميوس كه به عربى نقل شد كتابى است كه از براى شاگردش سورى ( - سورس ) تأليف نموده و ابراهيم بن صلت آن را به عربى نقل نموده و حنين بن اسحاق آن را اصلاح كرده است ، امّا سزگين اين ترجمه را از حنين بن اسحاق مىداند .\r\nحاجى خليفه نام شارحان ثمره ( الاربعة ) را چنين آورده است : « شرح ابو يوسف اقليدسى ، شرح ابو محمد شيبانى ، شرح ابو سعيد ثمالى ، شرح ابن طيب جاثليقى سرخسى و شرح يك منجم ديگر كه شاگرد امير شجاع رستم بن مرزبان 485 ق بوده و شرح خواجه نصير الدّين طوسى كه يكى از بهترين شرح\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاست ، خواجه در اين شرح به دو شارح قبل از خود اشاره مىكند يكى احمد بن يوسف مصرى مهندس ، كاتب بنى طولون ( ت حوالى 340 ه / 951 م ) كه سزگين نام او را چنين ضبط كرده است : « احمد بن يوسف بن ابراهيم بن الدّايه » وى به عنوان قديمىترين مفسر كتاب ثمره بطلميوس شناخته شده كه شرح او موجود است و ميان سال‌هاى 330 و 340 ه درگذشت ، شرح وى احكام نجومى است كه اغلب به سؤالهاى فلسفى و طبيعيات پاسخ مىدهد ، خواجه نصير در شرح خود شش‌بار از او نام مىبرد و گاه نظرات او را مورد انتقاد قرار مىدهد .\r\nشارح ديگر ابو العباس احمد بن على اصفهانى حاسب است كه پنج بار نام وى در شرح خواجه نصير آمده است ، وى از دانشمندان قرن چهارم هجرى بوده است .\r\nعبد القادر بن ابراهيم محالى شافعى نيز شرحى بر ثمره نوشته ، او در سال 9076 ق / 1501 م درگذشته است .\r\n3 . فى صفات لصبىّ يصرع ، تصنيف جالينوس ، اين كتاب را ابن صلت به سريانى و عربى ترجمه كرده است .\r\n4 . اختصار حيلة البرء » تصنيف جالينوس ، اصل يونانى اين كتاب باقى نمانده و ابراهيم بن صلت آن را به سريانى ترجمه و بعدها به عربى ترجمه شد .\r\n5 . كتاب فى الاورام ، يا اصناف الغلظ الخارج عن الطبيعة ، تصنيف جالينوس ، به گفته حنين بن اسحاق اين اثر شامل يك جزء است و در آن انواع ورم‌هاى غير طبيعى و علايم و ويژگىهاى آنها شرح داده شده است ، و ظاهرا توسط ايوب ابرش به سريانى ترجمه شده و ابن صلت آن را به عربى درآورده است .\r\n6 . حاجى خليفه ، ترجمه المجسطى در هيئت ، تصنيف بطلميوس را نيز به\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nابن صلت نسبت مىدهد ، ولى در منابع كهن‌تر چنين سخنى گفته نشده است . « 1 »\r\n\r\nفرغانى ( م بعد از 227 ق )\r\nابو العباس ، احمد بن محمد بن كثير فرغانى از هم‌روزگاران مأمون و در زمان متوكل نيز زندگى كرد .\r\nفرغانى داراى تأليفات نجومى فراوانى است كه مهم‌ترين آنها عبارتند از كتاب « الحركات السماوية و جوامع علم النجوم » است ، اين كتاب تقويم‌هاى عرب ، سريانى فارس ، روم و قبط را دربردارد و تعدادى آراء و نظرات و مباحث فلكى ، نجومى آسمان كروى ، زمين كروى ، جايگاه شهرها و اقاليم را بررسى كرده است .\r\nاين كتاب در قرن 12 م دوبار به لاتينى ترجمه گرديد و در قرن 15 و 16 در اروپا به چاپ رسيد ، بنابراين كتاب مزبور يكى از مراجع و منابع مهم و مورد اعتماد اروپاييان در آن زمان گرديد .\r\nفرغانى كتاب ديگرى دارد كه اهميت آن از كتاب اول كمتر نيست و نام آن « المدخل الى علم هيئة الافلاك » مىباشد ، اين كتاب مشتمل است بر همه كتابهاى بطلميوس .\r\nبرخى در خصوص اقاليم هفتگانه آباد زمين به فرغانى چنين نسبت داده‌اند كه هر درجه از فلك 56 ميل و هر ميل 4000 ذراع معمول در زمان مأمون\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 445 ، ماده ابن صلت ، تاريخ التنجيم عند العرب ، ص 230 ، شرح ثمره بطلميوس ، خواجه نصير الدّين طوسى ، تحقيق جليل اخوان زنجانى ، پانزده ، نشر ميراث مكتوب ، 1378 ش .\r\n","page_name":" 74 ","page_number":74},
  {"content":"\r\n\r\nمىباشد ، بر اين پايه از حساب ، فرغانى از نخستين افرادى است كه قطر زمين را دقيقا حساب كرده و مقدار آن 6500 ميل است و اين همان نتيجه‌اى است كه دانشمندان فلك‌شناس زمان مأمون بدان دست يازيدند و امروزه همين مقدار ( يعنى 12700 كيلومتر ) ثابت گرديده . « 1 »\r\nمحمد بن موسى خوارزمى ( متوفى بين 220 تا 232 ق ) : رياضىدان ، منجم ، جغرافىدان و مورخ ايرانى است ، او يكى از بزرگ‌ترين دانشمندان مسلمان و بزرگ‌ترين عالم زمان خود بود كه در خوارزم زاده شد ، از دوران نوجوانى او اطلاعاتى قابل اعتماد در دست نيست ، وى يكى از منجمان دربار مأمون خليفه عباسى و احتمالا يكى از مباشران رصدهاى وى بود و در « بيت الحكمة » كار مىكرد ، خوارزمى علوم يونانى و هندى را باهم تلفيق كرد ، هيچ‌يك از رياضىدانان قرون وسطى اثر او را در تطوّر فكر رياضى نداشته‌اند .\r\nآثار او در رياضيات و نجوم اهميت بسيار داشته است ، در رياضيات كتاب « الجبر و المقابله » و « كتاب الجمع و التفريق » از اوست ، كتاب جبر وى نخستين كتابى است كه به نام جبر و مقابله نوشته و نويسنده آن را مىتوان يكى از بنيان‌گذاران علم جبر به‌عنوان رشته‌اى ممتاز از هندسه شمرد ، ( اسم جبر در زبان‌هاى اروپايى از نام اين كتاب گرفته شده است ) . اين كتاب قرن‌ها مرجع و مأخذ اروپاييان بشمار مىرفت و تا زمان « ويت » ( 1540 - 1603 م ) مبناى مطالعات علمى آنان در اين رشته بود . ترجمه لاتينى از اين كتاب به « يوهانس » و ترجمه لاتينى ديگر آن به « گراردوس » منسوب است . « رابرت چسترى » نيز آن را به لاتينى ترجمه كرد ، متن جبر و ترجمه انگليسى آن به‌وسيله « فردريك روزن » در لندن به چاپ رسيده است ( 1831 م ) از كارهاى متأخّر در اين باب مىتوان\r\n\r\n\r\n","description":"","footnote":"\r\n( 1 ) . تاريخ التنجيم عند العرب ، ص 179 .\r\n","page_name":" 75 ","page_number":75},
  {"content":"\r\n\r\nكتاب ترجمه لاتينى جبر « الخوارزمى » اثر « لويى شارل كارپينسكى » را نام برد .\r\nمتن عربى حساب خوارزمى از بين رفته ولى ترجمه آن از قرن 12 م موجود است . لفظ « الگوريتم » و « الگوريسم » و « لگاريتم » در زبان‌هاى اروپايى كه به معنى فنّ محاسبه با ارقام يا علامات مخصوص ديگر به‌كارمىرود به مناسبت اين است كه عنوان ترجمه لاتينى كتاب حساب « خوارزمى » ، عنوان كتاب « الگوريسمى » - الگوريتمى ( به غلط به‌جاى الخوارزمى ) داشت ، بنابراين واژه لگاريتم  ( Logarithme )  از الگوريتمى ( - الخوارزمى ) گرفته شده كه به‌معنى علم نسبت‌هاى عددى است .\r\nخوارزمى در نجوم دو تحرير ( كتاب زيج ) از « سند هند » فراهم كرد ، زيج خوارزمى مانند ساير زيجات ، علاوه بر جداول نجومى و مثلثاتى ، مشتمل بر مقدمه‌اى مفصّل در علم نجوم است كه در حكم نجوم نظرى مىباشد . جداول نجومى و مثلثاتى خوارزمى كه « مسلمه مجريطى » در آنها تجديدنظر كرد در سال 1126 م به‌وسيله « ادلارد » به لاتينى ترجمه شد ، و اين جداول علاوه بر جيب ( - سينوس ) مشتمل بر ظل ( - تانژانت ) نيز مىباشد .\r\nخوارزمى دو كتاب هم در اسطرلاب نوشت يكى « كتاب العمل بالاصطرلاب » و ديگرى كتاب عمل اسطرلاب ، او كتاب ديگرى به نام « كتاب الرخامه » تأليف نمود .\r\nوى به اشاره مأمون اطلسى از نقشه‌هاى آسمان و زمين فراهم كرد و « كتاب صورة الارض » را پرداخت كه در آن متن و نقشه‌هاى جغرافيايى بطلميوس را اصلاح كرده است . اين كتاب را نلينو به زبان ايتاليايى ترجمه كرده و با حواشى و تعليقات دقيق در رم به چاپ رسانيده است . « 1 »\r\n\r\n\r\n","description":"","footnote":"\r\n( 1 ) . لغت‌نامه دهخدا به‌نقل از دائرةالمعارف فارسى ، تاريخ التنجيم عند العرب ، ص 181 ، دكتر\r\n","page_name":" 76 ","page_number":76},
  {"content":"\r\n\r\n\r\nحسن بن خصيب ( سده 3 ق )\r\nاز منجمان قرن سوم ، ابو بكر حسن بن خصيب ، ايرانى الاصل و صاحب كتاب « المدخل الى علم الهيئة » و كتاب « المواليد فى التنجيم » است .\r\nشايان ذكر است كتاب ديگرى در احكام نجوم به حسن نسبت داده شده به نام « كار مهتر » اين كتاب داراى اشكالاتى است .\r\nليكن سيد بن طاوس در كتاب فرج المهوم گفته است صاحب كتاب كار مهتر ابو الحسين بن ابى خصيب قمى مقيم به كوفه است نه حسن بن خصيب . « 1 »\r\n\r\nابح ( سده سوم )\r\nحسن بن ابراهيم ملقب به ابح از منجمان هم‌روزگار مأمون عباسى و داراى كتاب « الاختيارات » است كه براى مأمون تدوين كرد و ديگر تأليف او كتاب « المواليد » مىباشد . « 2 »\r\n\r\nسهل بن بشر ( زنده در 237 ه / 851 م )\r\nابو عثمان ، سهل بن بشر از جمله كسانى است كه در خدمت طاهر بن حسين فرمانده نيروهاى مأمون و حسن بن سهل وزير مأمون بود ، وى از منجمان\r\n\r\n\r\n","description":"","footnote":"\r\nيحيى شامى ، نشر مؤسسه عز الدّين ، بيروت 1414 ه / 1994 م ، فلاسفه شيعه ، عبد اللّه نعمه ، ص 179 ، انتشارات آموزش انقلاب اسلامى 1367 .\r\n( 1 ) . التنجيم عند العرب ، ص 211 .\r\n( 2 ) . تاريخ التنجيم عند العرب ، ص 211 .\r\n","page_name":" 77 ","page_number":77},
  {"content":"\r\n\r\nچيره‌دست و زبده بشمار مىرود ، و داراى تأليفاتى همچون « كتاب المواليد الكبير » و « كتاب المواليد الصغير » و « كتاب الاوقات و الاختيارات » و كتاب ديگرى در فلكيات به نام « الهيئة و علم الحساب » مىباشد . « 1 »\r\n\r\nحبش حاسب ( م بين 250 - 260 ق )\r\nاحمد بن عبد اللّه مروزى بغدادى ملقب به حبش حاسب عالمى است رياضى كه در بغداد در ايام مأمون و معتصم و بعد از آن مىزيسته است .\r\nحبش در حساب تسيير كواكب شهرتى فوق‌العاده داشت و سه زيج تأليف كرد :\r\n1 . بنا بر مذهب « سند هند » و در آن مخالفت با فزارى و خوارزمى ( محمد بن موسى خوارزمى ) كرده است ، حبش حركت اقبالى و ادبارى فلك البروج را بنابه رأى « ثاون » اسكندرانى عمل مىكرده تا اينكه مواضع كواكب ثابته را در طول مشخص سازد .\r\n( ثاون از علماى رياضى اسكندريه است كه از سال 365 تا 390 مسيحى حيات داشته است ) .\r\nحبش زيج نامبرده را در اوايل اشتغال خود به امور فلكى كه معتقد به حساب علماء هند بوده است ترتيب كرد .\r\n2 . زيج معروف به « زيج ممتحن » كه مشهور است و آن را امتحان رصد كواكب در زمان خود تطبيق كرده ، يعنى مرصود و محسوب را تحت دقت آورده است .\r\n\r\n\r\n","description":"","footnote":"\r\n( 1 ) . همان .\r\n","page_name":" 78 ","page_number":78},
  {"content":"\r\n\r\n3 . زيج صغير است و معروف به زيج شاه .\r\nحبش را تأليفات ديگرى است از قبيل كتاب عمل به اسطرلاب ، كتاب زيج دمشقى ، كتاب زيج مأمونى ، كتاب ابعاد اجرام ، كتاب در دوائر مماس ، عمل تسطيح قائم و مايل و منحرف .\r\nحبش بنابه نوشته تاريخ الحكماء صدسال عمر كرده است ، ابو ريحان بيرونى در قانون مسعودى از حبش حاسب نام مىبرد و عمل وى را در برخى محاسبات مىآورد . « 1 »\r\n\r\nابو حاتم سجستانى ( م 255 ق )\r\nسهل بن محمد بن عثمان بن يزيد جشمى سيستانى ، نجومى ، لغوى ، مقرى ، ساكن بصره شد از علوم قرآن بهره كافى داشت ، علم عروض نيكو مىدانست ، ابن دريد و مبرّد از شاگردان اويند ، او در اقسام دانش‌ها تأليف دارد ، از جمله در علم نجوم كتاب « الشمس و القمر » را تأليف كرده است . « 2 »\r\n\r\nبنى موسى بن شاكر\r\nسه برادر به نام‌هاى محمد ( متوفى 259 ق ) ، احمد ، حسن ، منجم و رياضىدان از برجسته‌ترين دانشمندان و مهندسان قرن سوم ، موطن پدر آنان\r\n\r\n\r\n","description":"","footnote":"\r\n( 1 ) . ابن نديم ، فهرست ، ص 334 ، حبش بن عبد اللّه ، لغت‌نامه دهخدا ، ص 1215 از سيد جلال تهرانى .\r\n( 2 ) . نفس المهموم ، ص . . . ، لغت‌نامه دهخدا ، ماده ابو حاتم سجستانى .\r\n","page_name":" 79 ","page_number":79},
  {"content":"\r\n\r\nخوارزم گفته شده و او را موسى بن شاكر خوارزمى نيز ناميده‌اند . زندگى موسى بن شاكر را هاله‌اى از افسانه فرا گرفته است . بنا به گفته قفطى موسى نخست راهزن بود ولى از اين كار توبه كرد ، ابن عبرى نيز به اين حكايت اشاره‌اى كرده است ولى نوشته قفطى دربارهء او و احترام مأمون به وى تناقض‌آميز به‌نظر مىرسد .\r\nاز زمان تولد سه فرزند موسى ، محمد و احمد و حسن اطلاعى در دست نيست ، موسى بن شاكر خود منجم مأمون بود و لذا راهيابى فرزندان او به دربار مأمون نيز از طريق مناسبات نزديكى كه موسى با خليفه داشت صورت گرفت ، با مرگ موسى بن شاكر در زمان خلافت مأمون بنى موسى كه خردسال بودند تحت سرپرستى مأمون به فراگيرى علوم در « بيت الحكمة » پرداختند . مأمون نخست اسحاق بن ابراهيم مصعبى و سپس يحيى بن ابى منصور را به سرپرستى ايشان گمارد .\r\nاحمد يوسف الحسن با توجه برخى قرائن چنين نتيجه گرفته است كه بنو موسى در اوايل خلافت مأمون بين هفت تا ده سال و در پايان خلافت او بين 27 تا 30 سال داشته‌اند .\r\nبه نوشته قفطى اين برادران در نوجوانى و حين علم‌آموزى در زمان مأمون وضع مادى مناسبى نداشتند امّا پس از آن و به‌ويژه در زمان خلفاى پس از مأمون صاحب ثروت و نفوذ فراوان شدند به‌طورىكه درآمد سالانه محمد در بغداد و فارس و دمشق و ديگر جاها به حدود چهارصد هزار دينار و درآمد احمد به حدود هفتادهزار دينار مىرسيد .\r\nاين سه برادر در فعاليت‌هاى علمى با يكديگر همكارى داشتند ، در اين ميان محمّد علاوه بر كارهاى علمى به سياست نيز گرايش داشت و عاقبت از\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nسران و سرداران شد .\r\nتلاش بنو موسى در فراگيرى علوم ، آنان را به فعال‌ترين اعضاى بيت الحكمة تبديل كرد ، بنو موسى در تلاش براى دستيابى به علوم ، اشخاصى را با هزينه خود به سرزمين روم مىفرستادند و مترجمان را از گوشه و كنار با دادن عطايا و بخشش‌هاى گزاف به مركز خلافت جلب مىكردند ، قفطى از همكارى حنين بن اسحاق با بنو موسى سخن مىگويد كه وظيفه ترجمه كتاب را از يونانى به عربى برعهده داشته است ، بنو موسى معيشت بعضى از مترجمان را برعهده داشتند و هر ماه حدود پانصد دينار براى ترجمه و هزينه زندگى مترجمانى چون حنين بن اسحاق ، حبيش بن حسن و ثابت بن قرّه خرج مىكردند ، محمد خود به آسياى صغير سفر مىكرد تا نسخه‌هاى كتب را خريدارى كند و در يكى از سفرها در بازگشت از روم شرقى « ثابت بن قره » را كه در آن زمان در حرّان به شغل صرّافى اشتغال داشت با خود به بغداد آورد ، ثابت در خانه محمد اقامت گزيد و در آنجا به دانش‌اندوزى پرداخت . در حقيقت بنو موسى به‌طور مستقل و نه به امر خلفاء به جمع‌آورى كتب علمى و فلسفى و ترجمهء آنها مشغول بودند .\r\nمحمّد بهره فراوانى از هندسه و نجوم داشت و به اصول اقليدس و مجسطى بطلميوس آگاه بود و كتاب‌هاى نجوم و هندسه و حساب و منطق را جمع‌آورى مىكرد .\r\nبرادر ديگر ، احمد ، از نظر علمى نسبت به محمد در رتبه پايين‌ترى قرار داشت مگر در صناعت حيل كه در اين زمينه از ايرن ( هارون ) اسكندرانى ( م 62 م ) و ديگر قدماى اين صنعت برتر شمرده مىشد .\r\nحسن بن موسى در هندسه بىنظير بود و با آنكه بيش از شش مقاله از اصول را نخوانده بود ، به استخراج مسايلى مىپرداخت كه هيچ‌يك از پيشينيان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nآنها را استخراج نكرده بودند .\r\nبا توجه به دانش و مهارت بنى موسى در علوم مختلف ، بسيارى از امور ساخت و مهندسى به ايشان ارجاع مىشد كه از آن ميان به نظارت آنان بر حفر بعضى از نهرهاى بزرگ چون نهر جعفريه ، و نهر عمود بن منجم در نزديكى بصره مىتوان اشاره كرد . ابن خرداذبه و مسعودى نيز مىنويسند واثق ، خليفه عباسى ، محمد بن موسى را براى تحقيق دربارهء اصحاب كهف به سرزمين روم اعزام كرد ، ابو ريحان بيرونى معتصم را عامل اعزام محمد به اين مأموريت مىداند .\r\nتنها تاريخى كه از فوت بنى موسى در دست است تاريخ فوت محمد در 259 ق است .\r\n\r\nآثار بنى موسى در رياضيات و نجوم\r\nدست‌آوردهاى علمى بنى موسى در مكانيك ، ستاره‌شناسى و رياضيات به شرح زير است :\r\n1 ) « كتاب الحيل » از مهم‌ترين آثار بنى موسى است كه خوشبختانه باقى مانده است . علم الحيل را برابر دسته‌بندىهاى امروزى علم مىتوان جزو مهندسى مكانيك بشمار آورد كه از ابزارها و دستگاه‌هاى مكانيكى و هيدروليكى بحث مىكند ، و كتاب الحيل بنى موسى اوّلين اثر مدرن شناخته شده‌اى است كه در اين زمينه در جهان اسلام باقى مانده است . در اين كتاب يك‌صد دستگاه شرح داده شده‌اند كه عمدتا به‌صورت خودكار و با استفاده از خواص مكانيكى سيّالات ( همچون آب ، شربت و . . . ) عمل مىكنند ، مورخان و فهرست‌نويسان اسلامى نيز از اين كتاب سخن رانده و آن را ستايش كرده‌اند ، امّا به‌درستى معلوم نيست كه كتاب الحيل را كدام‌يك از سه برادر نگاشته است ، امّا\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبا توجه به نقل قول قفطى كه احمد را در علم حيل برجسته مىداند ، او را نويسنده اين كتاب دانسته‌اند .\r\nاين كتاب توسط دانشمندان سده‌هاى اخير به زبان‌هاى انگليسى و فارسى ترجمه گرديده است . از جمله در سال 1372 ش ، غزنى ترجمه فارسى كتاب الحيل را انتشار داد كه نگارنده آن را زيارت كرده است .\r\n2 ) پژوهش‌هاى فلكى نجومى : ابو ريحان بيرونى در « تحديد نهايات الاماكن » از پژوهش‌هاى ستاره‌شناسى اين برادران نام برده و به رصدهاى آنان در بغداد در سال 232 يزدگردى براى يافتن عرض جغرافيايى بغداد ، رصد كسوفى در سامرا و نيشابور براى پيدا كردن اختلاف طول جغرافيايى اين دو شهر ، همچنين رصدهاى آنان در سامرا و بغداد در سال 226 و 237 يزدگردى براى به دست آوردن مقدار ميل كلى اشاره كرده است . به‌علاوه در قانون مسعودى مشخصات دو دسته رصدهاى اين برادران در سامرا و نيشابور را ذكر كرده ، و در آثار الباقية محاسبه اوّلين اجتماع ماه و خورشيد ( نيّرين ) در سال‌هاى اسكندرى به آراى بنى موسى را دليل مهارت آنان در رصد از تمامى نتايج رصد گذشتگان بهتر و دقيق‌تر دانسته است . چنان‌كه ابن يونس نيز به دو دسته از رصدهاى بنى موسى اشاره كرده است ، به نوشته پينگرى مقدار ميل كلى خورشيد به محاسبه اين برادران 23 درجه و 35 دقيقه فلكى است ، امّا ابو ريحان نتيجه كار اين برادران را در رصد 228 يزدگردى در رابطه با ميل كلى خورشيد 34 درجه و 30 دقيقه و 30 ثانيه فلكى دانسته است .\r\nبنى موسى آهنگ تقديم اعتدالين را 66 درجه در هر سال به دست آورده بودند .\r\nيكى ديگر از مهم‌ترين پژوهش‌هايى كه به بنى موسى نسبت مىدهند\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nتعيين اندازه محيط زمين است ، ابن خلكان ضمن بيان اين نكته كه بنى موسى به امر مأمون مأمور اين كار شدند به شرح اين اندازه‌گيرى پرداخته است .\r\nعلى بن سهل طبرى از ابزارى كه محمد و احمد در سامرا به كار مىبردند و با آن به استخراج طول سال مىپرداختند خبر مىدهد و آن را به كره‌اى بزرگ تشبيه مىكند كه به رامح متصل مىشده است .\r\nبنى موسى بر اين عقيده بودند كه يونانيان قسمت اعظم دانش نظرى خود را از هنديان وام گرفته‌اند .\r\nدر زمينه پژوهش‌هاى رياضى نيز بنى موسى آثار قابل توجهى دارند مانند تثليث زاويه كه در كتاب « معرفة مساحة الاشكال البسيطة و الكرية » ذكر شده و راه حلى با الهام از راه حل ارشميدس در كتاب « مأخوذات » براى آن ارائه شده است ، كتاب مساحة الاشكال و روش بنى موسى در تثليث زاويه وقتى به دنياى غرب معرفى شد ، بر كار هندسه‌دانان قرون وسطى همچون يوردانوس نمورى ( قرن 7 ق / 13 م ) اثر گذاشت ، چنان‌كه لئوناردو ( م 638 ق / 1240 م ) نيز در مسايل هندسى خود از اين اثر ترجمه شده بنى موسى بهره بسيار برده است .\r\nساير پژوهش‌هاى رياضى بنى موسى در اندازه‌گيرى حجم‌ها و مساحت‌هاست ، آنان مساحت دايره را با روشى متفاوت نسبت به روش ارشميدس امّا ملهم از انديشه‌هاى او حساب مىكردند . نسبت قطر به محيط ، يكى ديگر از مسايلى است كه بنى موسى در كتاب معرفة مساحة الاشكال بدان پرداختند و در اين مسأله نيز پيرو ارشميدس‌اند . بنى موسى مانند ارشميدس ، ولى با روشى متفاوت ثابت كردند كه مساحت سطح جانى كره چهار برابر مساحت دايرهء عظيمه آن است .\r\nبه نوشته سجزى بنى موسى شيوه رسم بيضى با نخ را مىشناختند ، آنان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنخى را كه طول آن دو برابر فاصلهء دو كانون بيضى بود در دو كانون ثابت نگه مىداشتند و با مدادى كه در داخل حلقه نخ قرار مىگرفت بيضى را رسم مىكردند ( چنان‌كه ما در جلد اوّل همين كتاب به نگارش آورديم ) .\r\nبنى موسى چه از راه تشويق ترجمه آثار مختلف يونانى به عربى كه بعدها اين آثار به لاتين ترجمه شد و باعث انتقال اين دانسته‌ها به غرب گرديد ، و چه با ابداعهاى خود در اين رشته سهم زيادى در اعتلاى دانش هندسه داشته‌اند .\r\n3 ) آثار نايافته : از جمله آثار به دست نيامده بنى موسى زيج‌هايى است كه ابن يونس در « الزيج الكبير الحاكمى » ، از آنها ياد كرده است ، به نوشتهء وى بنى موسى دو زيج تهيه كرده بودند و دومى را احمد بن موسى بن شاكر به تنهايى تأليف كرده بود .\r\nابو ريحان بيرونى در قانون مسعودى از كتاب « سنة الشمس » بنو موسى نام برده و طول مدت بهار و خزان در سال 201 يزدگردى را از آن كتاب نقل كرده است ، اين كتاب را به ثابت بن قرّه نيز نسبت مىدهند .\r\nابو ريحان بيرونى همچنين در كتاب « استيعاب الوجوه الممكنة فى صنعة الاسطرلاب » از كتاب « فى عمل الاسطرلاب » بنى موسى نام برده است .\r\nكتاب « حركة الفلك الاولى » به محمد بن موسى نسبت داده شده و ثابت بن قره بر اين كتاب تعليقه‌اى نوشته است كه نسخه‌اى از آن در كتابخانه « ظاهريه » دمشق وجود دارد .\r\nيكى ديگر از رساله‌هاى بنو موسى به نام « رؤية الهلال على رأى ابى جعفر محمد بن موسى شاكر » است و « كتاب القرسطون » ( درباره تعادل و توازن ) يكى ديگر از كتاب‌هاى مهم بنى موسى است كه از آن اثرى در دست نيست .\r\n4 ) آثار موجود : 1 . « كتاب معرفة مساحة الاشكال البسيطة و الكرية » كه آن را\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبه اختصار مساحة الاشكال نيز مىنامند ، كتاب مشهور بنو موسى در هندسه است .\r\nنسخه موجود از اين كتاب همان است كه خواجه نصير الدّين طوسى در 653 ق آن را تحرير نمود و « ژرار كرمونايى » در قرن ششم ق / دوازدهم م اين كتاب را به لاتينى ترجمه كرده است .\r\nابو جعفر خازن ( م 360 ق ) بر بخشى از كتاب معرفة مساحة الاشكال تعليقه‌اى نوشت ، ابن هيثم نيز در رسالهء كوتاه به توضيح برخى نكات اين كتاب همت گماشت ، همچنين ابو الفتح محمد بن عبد الملك دوانى تعليقه‌اى نوشت ، و « كلاگت » نسخه‌اى از متن ترجمه لاتينى مساحة الاشكال را به همراه ترجمه انگليسى آن منتشر كرده است .\r\n2 . مقدمه كتاب المخروطات است كه سزگين آن را كتاب المخروطات و آصف فكرت آن را تحرير المخروطات ناميده‌اند ، اين كتاب اثر « آپولونيوس پرگانى » ( متوفى در قرن دوم قبل از ميلاد ) و در هندسه است كه ثابت بن قره آن را ترجمه و محمد بن موسى آن را تصحيح كرده است .\r\nخواجه نصير الدّين طوسى اين كتاب را نيز تحرير نموده است ، و ناظم طرزى اوغلو اين كتاب را براساس نسخه محفوظ در اياصوفيه به آلمانى ترجمه و عين دست‌نويس را نيز چاپ كرده است .\r\n3 . « كتاب الدرجات فى طبائع البروج » كه آن را احكام الدرج للمواليد ، و كتاب الدرج لبنى موسى نيز ناميده‌اند كتاب بنو موسى در احكام نجوم است .\r\n4 . « الآلة التى ترمز بنفسها » كتاب بنى موسى در موسيقى است كه در آن علاوه بر پرداختن به نظريه موسيقى به طرح چند وسيله خودكار در نواختن موسيقى پرداخته شده است ، اين كتاب را به احمد يا محمد نسبت مىدهند .\r\nويدمان در سال 1327 ه / 1909 م اين كتاب را به آلمانى و فامر در\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n1350 ه / 1931 م متن عربى آن را به انگليسى ترجمه و منتشر كرده است . « 1 »\r\n\r\nكندى ( حدود 185 - 260 ق )\r\nابو يوسف يعقوب كندى مشهور به فيلسوف عرب ، كندى در بيشتر رشته‌هاى دانش‌هاى زمان خود چيره‌دست بود و در آنها تأليفاتى از خود به يادگار گذاشت ، ( چنان‌كه در جلد دوم به آنها اشاره شد ) ابن نديم تأليفات كندى را در حدود 238 رساله و كتاب دانسته و ديگران نوشته‌هاى او را در فنون مختلف 265 رساله و كتاب معرفى كرده‌اند از جمله در حساب ، هندسه ، فلسفه ، جغرافى ، طبيعيات ، سياست ، موسيقى ، منطق ، طب ، قوانين سرعت ، سقوط اجسام ، اخلاق و فضائل ، نجوم .\r\nكندى 19 كتاب و رساله در نجوم و اخترشناسى ، 16 تأليف در فلك و هيئت ، 8 تأليف در كرويات ، 19 رساله در احكام نجوم ، رساله‌هايى در جزر و مدّ دريا ، در رنگ لاجوردى هوا ، در كيهان‌شناسى ، در برخى ابزار و آلات فلكى و ستاره‌شناسى ، در ساختن اسطرلاب ، رساله‌هايى در اختلاف مناظر ، ( پارالاكس سيّاره‌ها ) در علل اوضاع نجومى ، مقالاتى در تحويل سال‌ها ، كتابى در براهين مساحت ، رساله‌هايى در حساب‌هاى فلكى ، رساله‌اى در استخراج خط نيمروز ( خط شمال و جنوب ) و تعيين سمت قبله ، رساله‌اى در انتخاب و اختيار روزها ، رساله‌اى در اينكه درياها كروى است .\r\nهمه اين‌ها نشان مىدهد كندى داراى قريحه‌اى سرشار و در روزگار خود\r\n\r\n\r\n","description":"","footnote":"\r\n( 1 ) . ر . ك : دانشنامه جهان اسلام ، ج 4 ، ص 403 بنو موسى ، دائرةالمعارف بزرگ اسلامى ، ج 12 ، ص 686 بنى موسى .\r\n","page_name":" 87 ","page_number":87},
  {"content":"\r\n\r\nدر علوم روز ، يگانه و به دانش‌هاى زمان خويش احاطه داشته است . « 1 »\r\n\r\nشاگردان كندى\r\nكندى شاگردان بسيارى داشت كه بعضى از آنها از اقطاب فكر اسلامى در دورهء خود شدند ، اينان نزد كندى درس خوانده و برخى فارغ التحصيل شدند از جمله :\r\n1 . محمد بن يزيد معروف به دبيس ، اين دانشمند در كيمياگرى هم كار مىكرد .\r\n2 . زرنب ، كندى رساله‌اى به نام شاگردش زرنب ، در بيان اسرار ستارگان و مقدمه كارهاى رنگى نوشته است .\r\n3 . احمد بن طيب سرخسى فيلسوف معروف .\r\n4 . ابو زيد احمد بن سهل بلخى .\r\n5 . ابو معشر ، جعفر بن محمد بلخى . « 2 »\r\n\r\nحسين بن اسحاق عبادى ( 194 - 260 ه / 810 - 873 م )\r\nابو زيد حسين بن اسحاق عبادى پزشك ، رياضىدان ، منجم ، فيلسوف و مترجم متون علمى وى با نه ( 9 ) تن از خلفاى بنى عباس هم‌روزگار بود ، پدر او در شهر حيره در عراق داروخانه داشت ، او به بصره رفت و در آنجا دانش آموخت\r\n\r\n\r\n","description":"","footnote":"\r\n( 1 ) . فرج المهموم ، سيد بن طاوس ، ص 128 ، نشر رضى ، قم 1363 ، بحار ، ج 50 ، ص 311 ، فلاسفه شيعه ، ص 462 ، 473 و بعد .\r\n( 2 ) . فلاسفه شيعه ، ص 457 ، ترجمه سيد جعفر غضبان ، به نقل از عيون الانبياء ، اخبار الحكماء ، و معجم الادباء .\r\n","page_name":" 88 ","page_number":88},
  {"content":"\r\n\r\nآنگاه به بغداد آمد طب را از يوحنا بن ماسويه فراگرفت و زبان‌هاى يونانى ، سريانى و فارسى را به نيكى مىدانست ، در اين وقت از طرف مأمون سرپرست مترجمان كتب در دارالترجمه گرديد ، ترجمه ديگران را نظارت و اشتباهات آنها را بر طرف مىساخت ، مسافرت‌هايى به فارس ، روم داشت و كتب زيادى از بقراط ، جالينوس را تلخيص نمود و مشكلات آنها را توضيح داد ، تأليفات و ترجمه‌هاى او در رشته‌هاى گوناگون و در فنون علوم به 100 بالغ مىگردد كه يكى از آنها كتابى است در نور و نور شناخت . « 1 »\r\n\r\nمحمد بن عيسى ماهانى ( م 275 ق )\r\nمحمد بن عيسى مكنى به ابو عبد اللّه منجم ، رياضىدان ، از علماى حساب و مهندسان نامى است كه در دار العلم بغداد مىزيسته و در رياضيات عالى و نجوم براعتى به كمال داشته است .\r\nتأليفات او عبارتند از : 1 . كتاب در عرض كواكب سياره ، 2 . كتاب در نسبت ، 3 . كتاب 16 شكل مقاله اولى اقليدس ، 4 . اصلاح اكرامانالاوس .\r\nعمر خيام از ماهانى به احترام نام مىبرد . « 2 »\r\nابو حنيفه احمد بن داود دينورى ( م حدود 283 ق / 895 م ) از متقدمين علماى شيعه است كه در علم فلك ، گياه‌شناسى ، حساب و هندسه شهرت دارد ، او زيجى دارد به نام خود او كه به « زيج ابو حنيفه » مشهور است ، و كتابى هم در مورد ردّ\r\n\r\n\r\n","description":"","footnote":"\r\n( 1 ) . الموسوعة العربية العالمية ، ج 1 ، ص 747 ، ط 2 ، مؤسسه اعمال الموسوعة للنشر و التوزيع ، رياض 1419 ه / 1990 م .\r\n( 2 ) . لغت‌نامه دهخدا ، ماهانى .\r\n","page_name":" 89 ","page_number":89},
  {"content":"\r\n\r\nرصد اصفهانى نوشته است كتاب سوم او « الانواء » است كه ابو حيان توحيدى در مورد آن گفته است اين كتاب دلالت بر آن مىكند كه مؤلف آن بهره بسيارى از علم نجوم و اطلاعى از اسرار فلك داشته است . « 1 »\r\nاز ديگر كتاب‌هاى او « كتاب الجبر و المقابله » و كتاب « فى حساب الخطائين » و « كتاب القبلة و الزّوال » و « كتاب البحث فى حساب الهند » و « كتاب الجمع و التفريق » و « كتاب نوادر الجبر » و بسيار كتب ديگر در شعر و شعراء ، اخبار ، منطق ، گياه‌شناسى ، فلسفه ، ارجوزه طب و . . . . « 2 »\r\n\r\nابو سعيد جرجانى ( سدهء 3 )\r\nمحمد بن على ضرير ( زنده در قرن 3 ه ) رياضىدان و ستاره‌شناس ايرانى از سرگذشت او اطلاعى در دست نيست ، زوتر به پيروى از فلوگل و سارتن او را شاگرد ابن اعرابى ( 231 ق / 845 م ) دانسته‌اند .\r\nآثار : از جرجانى دو اثر باقى مانده است :\r\n1 . مسائل هندسيه ، نسخه‌اى از اين اثر كه در 1153 ق / 1740 م كتابت شده در قاهره موجود است ، جرجانى براى اثبات يك قضيّه مشهور هندسى كه بر پايهء آن اگر از وسط كمانى از دايره عمودى بر خط شكسته  A , B , C  محاط در آن كمان فرود آيد ، آن خط شكسته را به دو قسمت مساوى تقسيم مىكند دو برهان آورده است .\r\nابو ريحان بيرونى اين دو برهان را ضمن 22 برهان از رياضىدانان يونانى و\r\n\r\n\r\n","description":"","footnote":"\r\n( 1 ) . فلاسفه شيعه ، عصبان ص 67 .\r\n( 2 ) . لغت‌نامه دهخدا ، ابو حنيفه دينورى .\r\n","page_name":" 90 ","page_number":90},
  {"content":"\r\n\r\nعرب نقل كرده كه احتمالا از كتاب مسائل هندسيه گرفته شده است .\r\n2 . رساله‌اى ترسيم نصف النهارات به نام « استخراج خط نصف النهار من كتاب آناليما و البرهان عليه » ، يك نسخه از اين اثر در قاهره موجود است و كارل شوى آن را به آلمانى ترجمه كرده است . « 1 »\r\n\r\nابو معشر بلخى ( 171 - 272 ق )\r\nجعفر بن محمد بن عمر ، منجم ايرانى ، به روايت ابن نديم وى پيش از اشتغال به تنجيم محدّث بوده است . امّا اين سخن احتمالا از خلط ميان ابو معشر منجم و ابو معشر سندى ( 170 ق ) فقيه و مورخ ناشى شده است ، چه در آثار ابو معشر منجم ، مطلقا اثرى از حديث ديده نمىشود .\r\nابو معشر از اوايل سدهء 3 ق / 9 م در بغداد بسرمىبرده است .\r\nدربارهء گرايش ابو معشر به نجوم افسانه‌هايى نقل كرده‌اند : بر پايه روايتى وى به‌هنگام اشتغال به حديث ، پرداختن به فلسفه و نجوم را ناروا مىشمرد و به همين علت با يعقوب بن اسحاق كندى دشمنى مىورزيد و مردم را بر ضد وى برمىانگيخت ، امّا كندى توانست به كمك كسى يا كسانى وى را به حساب و هندسه علاقه‌مند سازد .\r\nابو معشر گرچه در علوم رياضى توفيقى به دست نياورد ، امّا به نجوم علاقه يافت و نزد كندى به آموزش آن پرداخت . افسانه ديگرى حاكى از آن است كه ابو معشر در بلخ به فقاهت اشتغال داشت و چون شنيد كه كندى نسبت به يكى از فقهاى بغداد بىحرمتى روا داشته به عزم كشتن وى رهسپار بغداد شد و با تظاهر\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 540 ، ماده ابو سعيد .\r\n","page_name":" 91 ","page_number":91},
  {"content":"\r\n\r\nبه داشتن قصد آموزش نجوم نزد او رفت ، امّا كندى كه از راه تنجيم نيت وى را دريافته بود با چند كلمه او را متنبّه ساخت و براى او كمال علمى پيش‌بينى كرد ، ابو معشر نيز شيفته كندى شد و نزد وى آموزش يافت .\r\nابو معشر در عصر خويش مشهورترين منجم جهان اسلام بود و گويا در حكومت « معتزّ » عباسى ، رئيس منجمان دار الخلافه و در خلافت « معتمد » عباسى منجم « موفق » - برادر خليفه و صاحب اقتدار حقيقى دستگاه خلافت - بوده است ، اشتهار وى تا قرن‌ها بعد همچنان حفظ شد ، در منابع اسلامى از او بسيار ياد شده و در آثار غربى نيز بيش از هر منجم ديگرى از او نام برده شده است .\r\nافسانه‌ها [ يا حقيقت‌ها 
  ] ى فراوانى نيز به‌عنوان پيشگويىهاى درست از ابو معشر نقل شده است :\r\nابو معشر شهرت خود را بيش از همه مديون اين افسانه‌ها [ و يا اصابت‌ها 
  ] است درحالىكه ما ، شناخت خود را از ابو معشر ، بيش از همه وام‌دار روشنگرىهاى ابو ريحان بيرونى هستيم كه از وى به‌عنوان مردى خودپسند ياد مىكند كه دعاوى خود را با دليل‌هاى علمى مستند نمىسازد و از تدليس خوددارى نمىورزد و برخى احكام او نيز آشكارا نادرست است .\r\nدر كتاب اسرار علم النجوم ابو معشر نيز حكايت‌هايى نقل شده است كه اين ارزيابى بيرونى را تأييد مىكند .\r\nشاذان بن بحر شاگرد ابو معشر نيز در جايى با وى به مناقشه مىپردازد و در درستى حكم وى اشكال مىكند ، و در جاى ديگر او را متهم مىسازد كه حكم خود را ، نه از راه تنجيم ، بلكه از روى شواهد عادى صادر كرده است ، و بر اين پايه ، به صراحت استادش را شيّاد مىخواند . و ابو معشر بىآنكه درشتى كند ، در پاسخ به دلالت اوضاع و طبايع كواكب استناد مىورزد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nديگر ويژگى توجه‌برانگيز ابو معشر ، دلبستگى شديد او به ايران و اعتقاد او به دانش و خرد ايرانيان است كه نشانه آن در آثارش به چشم مىخورد ، وى گرچه با نوعى احتياط امّا به‌هرحال به شكلى كه عشق و تعصّب و غيرت در آن آشكار است ، مدعى برترى ايرانيان در جهان انديشه و دانش بر ديگر اقوام است ، يك جا مىگويد : شاهان فارس به حفظ دانش‌ها در برابر رويدادهاى آسمانى ( باران ، سيل ) و آفات زمينى توجه بسيار داشتند آنگاه به شرح دقت آنان در انتخاب كاغذ بادوام و مقاوم ( پوست نوعى درخت بادوام ) و گزينش مكان مناسب براى نگاهدارى كتاب‌ها همچون بناى كهن دژ جى در اصفهان كه در آن كتاب‌هاى طبى و كتاب‌هاى نجومى از جمله كتابى است منسوب به يكى از حكماى متقدم كه در آن از « ادوار و سالها » سخن رفته است ، و « اوساط كواكب » و علل حركات آنها را مىتوان از آن ادوار استخراج كرد و آن را « ادوار هزارات » مىخوانده‌اند و قدماى هند و بابل از آن كتاب بهره برده‌اند و منجمان آن دوران زيج مشهور شهريار را از آن استخراج كرده‌اند .\r\nابو معشر در آثار خويش كوشيده تا با يارى گرفتن از سنت‌هاى ايرانى ، هندى و يونانى و با استفاده از فلسفه سريانى كه به تأثير ستارگان و سحر ، رنگ نوافلاطونى مىداد و در نوشته‌هاى كندى و كتاب‌هاى حرّانيان و نيز در آثار دانشمندان ايرانى پيش از وى مانند ماشاءالله ، ابو سهل فضل بن نوبخت ، عمر بن فرّخان طبرى و ابو يوسف يعقوبى قصرانى منعكس است ، درستى احكام نجوم و كاربرد آن را در سحر و افسون به اثبات رساند .\r\nبرهان فلسفى ابو معشر ارسطويى و همراه با عناصر نوافلاطونى بوده و در اين‌باره از نوشته‌هاى منسوب به هرمس و آگاثودمون ، پيشوايان حرّانى ، سود برده است . وى براى جهان هستى 3 سطح مىشناسد : الهى ( فلك نور ) ، اثيرى\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n( 8 فلك آسمانى ) و هيولانى ( جزء زير قمر ) .\r\nابو معشر به پيروى از حرانيّان كوشيده وجود رابطه ميان افلاك آسمانى و جهان متغيّر زير فلك قمر را به اثبات رساند و براى پيوند ميان افلاك آسمانى و جزء زير فلك قمر ، از لحاظ احكام نجومى پايه علمى بسازد . به گفتهء ابو معشر ، اجسام زمينى مىتوانند به‌وسيله اجرام فلكى به حركت درآيند و دچار دگرگونى و استحاله و كون و فساد شوند ، و همچنين اجرام فلكى نيز نيروى آن را دارند كه بر اجسام خاصّ زمينى اثر بگذارند ، وى بر پايهء اين ديدگاه معتقد بود كه همهء معارف منشأ الهى دارد و نشانه‌هاى وحى خداوندى در هر علم به چشم مىخورد ، روح انسانى كه از فلك نور الهى به زير فلك قمر فرود آمده مىتواند با يارى و وساطت افلاك آسمانى و از راه نماز ، عبادت و اوراد و اذكار ، از يك فلك به فلك بالاتر صعود كرده و سرانجام به خدا متصل شود و بدون توسل به اين واسطه‌ها وصول ميسّر نيست ، و اين همه از تحقيق و مطالعه در علم نجوم و احكام آن حاصل مىگردد .\r\nاو بر اين عقيده بود كه هريك از ستارگان در صفات اشياء و سرنوشت و مقدرات اشخاص اثر داشته و در تغييرات طبيعى و حتى بعضى تغييرات نفسانى مؤثرند . و بشر به‌وسيله علم احكام نجوم مىتواند تغييرات ناشى از ستارگان را پيشگويى كند .\r\nابو معشر در زيج الهزارات ، براى سنت‌هاى فرهنگى نوع بشر به سبب آن كه برخاسته از وحى است منشأ واحدى قائل شده است .\r\nگروهى برآنند كه علاقه و توجه دانشمندان نسبت به احكام نجوم در نيمه دوم سدّه 2 ق / 8 م در بغداد ، انتقال رساله‌هاى احكام نجومى ساسانى به جهان اسلام ، و ورود يك هيئت هندى در 155 ق / 771 م به بغداد براى تعليم علوم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nهندى و كمك در ترجمه نوشته‌هاى هندى به عربى و نهضت دامنه‌دارى كه در زمان مأمون در ترجمه آثار خارجى به عربى پيدا شده بود ، سبب گرديد تا كتاب‌هاى اساسى نجوم يونانى از جمله « المجسطى » و كتاب « الاربعة » بطلميوس و كتاب‌هاى ديگر از سريانى و يونانى ترجمه و در دسترس علاقه‌مندان اين علم قرار گيرد ، ابو معشر نيز چنان كه ذكر شد از اين ترجمه‌ها و آثار آگاهى پيدا كرد و توانست از مطالب آنان در مباحث و موارد مختلف تأليفات خود بهره گيرد .\r\n\r\nشاگردان و پيروان ابو معشر\r\nاز شاگردان و پيروان ابو معشر مىتوان ابن مازيار ( ابن بازيار ) محمد بن عبد اللّه بن سمعان ، عبد اللّه بن مسرور نصرانى ، و ابو سعيد شاذان بن بحر را نام برد كه اين شاگرد اخير سخنان ابو معشر را زير عنوان « اسرار علم النجوم » يا مذاكرات شاذان بن بحر گرد آورده است .\r\n\r\nآثار چاپى ابو معشر\r\n1 . الابراج و الطوالع و فوائد شتّى فى علم الحساب در 1987 م در بيروت به چاپ رسيده است .\r\n2 . بغية الطالب فى معرفة الضمير المطلوب و الطالب و المغلوب و الغالب ، اين كتاب دربارهء علم رمل است كه بارها در مصر به چاپ رسيده است .\r\n3 . القرانات : اين كتاب شامل 8 مقاله است ، برخى گفته‌اند اين كتاب از آن سند بن على است ، و ابو معشر آن را به خود نسبت داده است . يوحنا اشبيلى اين كتاب را به لاتينى ترجمه كرده است ، اين ترجمه در سال 1489 م در آوگسبورت و در سال 1515 م در ونيز چاپ شده است . از ترجمه فارسى اين كتاب چند نسخه خطى در دار الكتب قاهره ، كتابخانهء ملك ، و كتابخانه ملى رشت موجود\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاست .\r\n4 . المدخل الكبير فى ( الى ) احكام النجوم ، در 8 « قول » . اين كتاب مهم‌ترين اثر به‌جاى ماندهء ابو معشر است و در حدود سال 235 ق نوشته شده است وى در فصل دوم قول اول كوشيده است اعتبار احكام نجوم را به اثبات رساند ، همچنين گفته‌اند كه اين كتاب را سند بن على نوشته و به ابو معشر اهدا كرده بود و او آن را به خود نسبت داده است . در ميان ترجمه متعددى كه به زبان لاتينى به‌عمل آمده ، ترجمه يوحنا اشبيلى مشهورتر است ، چاپ تصويرى اين كتاب در 1405 ق / 1985 م در فرانكفورت منتشر شده است ، اين اثر به زبان‌هاى انگليسى و آلمانى نيز ترجمه شده است .\r\n5 . كتاب المواليد الصغير ، اين اثر كه چندين بار در قاهره چاپ شده مشتمل بر 2 مقاله و 13 فصل است ، فصل اوّل آن از سحر و احكام نجوم در ادوار مختلف ، 5 فصل بعدى مطالب عجيبى دربارهء سحر و پيشگويى و 4 فصل آخر آن دربارهء مواليد است .\r\n\r\nآثار خطى ابو معشر\r\n1 . اصل الاصول ، درباره مواليد ، ابو العنبس صيمرى آن را از تأليفات خود مىدانسته است ، و نسخه‌هايى از آن در كتابخانه ملى آستان قدس رضوى و اسكوريان موجود است .\r\n2 . كتاب الالوف . اين كتاب يكى از مهم‌ترين آثار ابو معشر است كه اصل آن از بين رفته ، ولى احمد بن محمّد بن عبد الجليل سجزّى بخش‌هايى از آن را با عنوان منتخبات كتاب الالوف در جامع شاهى و بخشى ديگر را با عنوان فصل من كتاب الالوف فى اجتماع الكواكب السبعة و مبادى التواريخ به‌صورت مستقل آورده است ، بخشى از اين كتاب كه در آن مطالبى دربارهء « نسئ » آمده در منتهى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nالادراك فى تقاسيم الافلاك ، اثر عبد الجبار بن محمّد خرقى نقل شده است .\r\n3 . الامطار و الرياح و تغيّر الاهوية . كه ابو معشر آن را بنا بر روش حكماى هند تأليف كرده است . متن اصلى اكنون در دست نيست ، بلكه ترجمه لاتينى آن كه در 1507 م در ونيز چاپ شده موجود است .\r\n4 . احكام تحويل سنى المواليد . نسخه‌هايى از آن در پاريس و كتابخانه اسكوريال موجود است ، سجزّى گزيده‌اى از آن را در 23 باب به نام منتخب كتاب المواليد به زبان عربى فراهم آورده كه نسخه‌هايى از آن در كتابخانه ملى تهران و كتابخانه آستان قدس رضوى موجود است . اين اثر را يوحنّا اشبيلى به لاتينى ترجمه كرده است كه در سال 1489 م و 1515 م در آوگسبورك و ونيز به چاپ رسيده است .\r\n5 . « كتاب الكدخدا و كتاب الهيلاج » اصطلاحات فارسى در اين كتاب نشان از آن دارد كه مطالب مربوط به آن بازمانده از دورهء ساسانى است ، يك نسخه خطى از اين اثر در كتابخانه نور عثمانيه نگهدارى مىشود . « 1 »\r\n\r\nبرقى ( م 274 يا 280 ق / 887 يا 893 م )\r\nابو جعفر احمد بن محمد بن خالد ، محدث ، مورخ و مؤلف در نجوم ، امامى مذهب و نامدارترين دانشمند خاندان برقى در سده سوم است ، جدّ اين خاندان در كوفه بوده و سپس به قم مهاجرت كرده است .\r\nعلماى رجال ، احمد برقى را از اصحاب امام جواد و امام هادى عليه السّلام دانسته‌اند و او را در وثاقت و اعتماد ستوده‌اند ، گرچه از روايات ضعيف نقل\r\n\r\n\r\n","description":"","footnote":"\r\n( 1 ) . ر ك . دائرةالمعارف بزرگ اسلامى ، ج 6 ، با تلخيص ، ماده ابو معشر بلخى .\r\n","page_name":" 97 ","page_number":97},
  {"content":"\r\n\r\nحديث كرد و اين امر موجب شد همروزگارانش بر او خرده گيرند و شايد به همين خاطر رئيس قميان احمد بن محمد بن عيسى او را از قم تبعيد كرد ولى پس از مدتى او را به قم بازگرداند و از وى پوزش خواست و حتى در تشييع جنازه برقى بدون عمامه و پابرهنه حاضر شد تا رفتار پيشين را جبران كند ، به هر حال در وثاقت و مقام علمى برقى نمىتوان ترديد كرد ، او علاوه بر حديث در تاريخ و جغرافيا و ادب و شعر خبره بوده است .\r\nسيد بن طاوس گويد شيخ طوسى در فهرست و شيخ احمد نجاشى به وثاقت او تصريح كرده و نام كتاب‌هاى او را آورده از جمله كتابى است كه در نجوم تأليف كرده است امّا از مهم‌ترين كتاب‌هاى او محاسن است ، مضامين اين كتاب ، كلامى ، اعتقادى ، اخلاقى ، اجتماعى ، رجال‌شناسى ، اخبار الامم ، تاريخ ، انساب ، پيكارهاى پيامبر صلّى اللّه عليه و آله است ، تعداد تأليفات او را شيخ طوسى 98 و نجاشى 90 ذكر كرده‌اند . « 1 »\r\n\r\nاحمد بن طيّب سرخسى ( م 286 ق )\r\nابو العباس احمد بن محمد بن مروان بن طيب سرخسى كه به ابن فرائقى نيز معروف است ، يكى از فلاسفه اسلام در قرن سوم هجرى و از برجسته‌ترين و وفادارترين شاگردان فيلسوف كندى است . معلومات و اطلاعات و فرهنگ عمومى او بسيار متنوع است او به فلسفه ، رياضيات ، نجوم ، طب ، موسيقى ، منطق ، شيمى ، جغرافيا ، تاريخ ، حديث ، ادب و علم شريعت پرداخته است . قفطى\r\n\r\n\r\n","description":"","footnote":"\r\n( 1 ) . دانشنامه جهان اسلام ، ج 3 ، ص 158 ، ماده برقى ابو جعفر ، فرج المهموم ، ص 122 ، تاريخ التنجيم عند العرب ، ص 227 .\r\n","page_name":" 98 ","page_number":98},
  {"content":"\r\n\r\nدربارهء او گفته است : احمد بن طيّب يكى از متفننان [ ذوفنون 
  ] در علوم فلسفى و علوم قدما و عرب بود ، وى مردى بسيار خوش‌فهم ، خوش‌قريحه و خوش‌بيان و بليغ بود و تأليفات و تصنيفات نيكويى داشت .\r\nاو نخست معلم المعتضد خليفه عباسى بود ، سپس نديم او و از نزديكان او شد . معتضد اسرار خود را به او مىگفت و با او در امور مملكت مشورت مىكرد ، وى با آنكه معلم و نديم و مستشار معتضد بود ديرى نپاييد كه به خاطر رازى كه افشا كرد به دستور خليفه در محرم 286 كشته شد ، او در علم نحو و شعر نيز يگانه زمان خود بود .\r\nتأليفات و آثار او در انواع علوم و در موضوعات گوناگون معرّف شخصيت اوست شيوه آثارا و دلالت دارد كه بر روش استاد خود كندى بوده و بسيارى از موضوعات علمى كه كندى در آن تأليف كرده مورد توجه او نيز قرار گرفته است .\r\nابن ابى اصيبعه 55 كتاب و رساله از او برشمرده كه ما در اينجا به تناسب موضوع بحث به برخى از آنها مىپردازيم :\r\n1 . كتاب اللهو الملاهى و نزهة الفكر الساهى ، در غنا و موسيقى .\r\n2 . كتاب المدخل الى صناعة النجوم .\r\n3 . كتاب الموسيقى الكبير .\r\n4 . كتاب الموسيقى الصغير .\r\n5 . كتاب المسالك و الممالك .\r\n6 . كتاب الانماطيقى فى الاعداد و الجبر و المقابلة .\r\n7 . كتاب المدخل الى صناعة الطب .\r\n8 . كتاب فى منفعة الجبال .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n9 . كتاب فى برد العجوز [ سرماى پيرزن 
  ] .\r\n10 . كتاب فى احداث الجوّ [ اتمسفر 
  ] . « 1 »\r\n\r\nاسحاق بن حنين ( 298 ه / 910 م )\r\nابو يعقوب اسحاق بن حنين بن اسحاق عبادى ، پزشك ، منجم و مترجم زبردست كتب يونانى به عربى است ، وى در يك خانواده نسطورى از قبيله عباد حيره زاده شد ، اسحاق در كنار پدرش - پزشك و مترجم نامدار - حنين بن اسحاق و عمّه‌زاده‌اش حبيش ، يكى از 3 دانشمند هنرور سخن‌دانى است كه شالوده مكتب حنين را بنيان نهادند ، و در نقل دانش‌هاى يونانى به جهان اسلام ، برجسته‌ترين نقش را داشتند ، و به همّت ايشان طالبان معرفت در سرزمين‌هاى اسلامى با مهم‌ترين بخش‌هاى ميراث علمى يونانيان آشنايى يافتند ، اسحاق نزد پدر و نيز پزشكان مصر و انطاكيه دانش آموخت ، پزشكى برجسته و مترجمى توانا شد و از توجه و عنايت خلفاى عباسى از متوكل تا مكتفى ، و احترام و اعتماد قاسم بن عبد اللّه وزير معتضد برخوردار بود ، او را در شمار نديمان مكتفى نيز شمرده و گفته‌اند كه اين خليفه در تعيين فرزندش به ولايتعهد ، نظر او را خواسته ، و او با توجه به احكام نجوم پيش‌بينى كرده است كه خلافت به فرزند مكتفى نخواهد رسيد .\r\nاسحاق در آگاهى از دانش‌هاى يونانى و آشنايى با زبان‌هاى يونانى و سريانى و هنر ترجمه در رديف پدرش ، و در فصاحت بيان در زبان عربى از پدرش برتر بوده است ، وى با گروهى از متكلمان كه در پيرامون متكلم شيعى\r\n\r\n\r\n","description":"","footnote":"\r\n( 1 ) . ر ك لغت‌نامه دهخدا ، ماده احمد بن طيب و فلاسفه شيعه ، غضبان ، ص 186 .\r\n","page_name":" 100 ","page_number":100},
  {"content":"\r\n\r\nحسن بن نوبخت گرد آمده بودند رابطه داشت و بنا به قولى به اسلام گرويده بود .\r\nترجمه‌هاى اسحاق به زبان عربى را از اغلب برگردان‌هاى لاتين آثار يونانى كه مستقيما از اين زبان ترجمه شده است ، به متن اصلى نزديك‌تر شناخته‌اند ازاين‌رو افزون بر استفاده مستقيم از متون عربى اسحاق ، در تهيهء ترجمه‌هاى لاتين آثار دانشمندان يونان ، در موارد بسيارى نيز براى درك درست متون لاتين اين آثار ، به‌ويژه كتاب‌هاى ارسطو از ترجمه‌هاى عربى اسحاق به عنوان شاهد استفاده شده است .\r\nآثار اسحاق در زمينه ترجمه عرصه بسيار گسترده‌اى را در بر مىگيرد ، وى بيش از همه به ترجمه آثار ارسطو پرداخته و درعين‌حال شمارى از مهم‌ترين آثار دانشمندان يونانى در رياضيات و نجوم و فلكيات دارد كه ما در اينجا به برخى از آنها اشاره خواهيم داشت .\r\n1 . كتاب الكون و الفساد ، 2 . السماع الطبيعى ، 3 . « اصول الهندسه » .\r\nثابت بن قره ترجمه اسحاق را ويراست ، ترجمه اصول الهندسه اقليدس به زبان‌هاى لاتينى و عبرى از روى ترجمه عربى اسحاق صورت گرفته است ، اين سخن درباره ترجمه‌هاى سريانى و ارمنى اين كتاب ( اصول الهندسه ) نيز صادق است ، بسيارى از دانشمندان مسلمان ترجمه اسحاق را شرح يا تلخيص كرده‌اند و از جمله آنها « تحرير خواجه نصير الدّين طوسى » است كه در 1298 ق در تهران به چاپ رسيد .\r\n4 . « المعطيات » ثابت بن قره اين كتاب ويراست و خواجه نصير الدّين طوسى به تحرير آن پرداخت كه در سال 1358 ق در حيدرآباد به چاپ رسيد .\r\n5 . « المناظر » ترجمه اسحاق به دست ثابت بن قره ويراسته شد و خواجه نصير الدّين طوسى تحريرى از آن تهيه كرد ، تحرير المناظر طوسى در 1358 ق در\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nحيدرآباد انتشار يافت .\r\n6 . « الاكر » يا « الاشكال الكرية » اثر منلائوس ، اصل يونانى اين كتاب كه در هندسه است به دست نيامده است ، ابو نصر منصور بن عراق ترجمه اسحاق را به عربى و لاتين برگرداند .\r\n7 . « الكرة المتحركة » اثر آوتولوكوس ، ثابت بن قره ترجمه اسحاق را ويراست و خواجه نصير الدّين طوسى تحريرى از آن تهيه كرد كه در سال 1358 ق در حيدرآباد به چاپ رسيد .\r\n8 . « الكرة و الاسطوانة » ترجمه اثر ارشميدس است كه ثابت بن قره ترجمه اسحاق را ويراست و خواجه نصير الدّين طوسى شرح و تحريرى بر آن نگاشت و در سال 1359 ق در حيدرآباد منتشر شد .\r\n9 . « شرح اوطوقيوس العسقلانى لمشكلات كتاب الكرة و الاسطوانة لارشميدس » خواجه نصير الدّين طوسى ترجمه اسحاق از اين اثر را بسيار ستوده است .\r\n10 . « اصلاح جوامع الاسكندرانيّين لشرح جالينوس لكتاب الفصول لابقراط » .\r\n11 . « المجسطى » ترجمه مجسطى بطلميوس ، به گفتهء اين نديم ترجمه اسحاق از اين اثر - كه ثابت بن قره نيز آن را ويراسته است - ترجمه خوبى نبوده است ، امّا اين واقعيت كه مؤلفان آثار برجسته در دانش نجوم مانند عبد الرحمن صوفى ، ابن صلاح و نصير الدّين طوسى به ترجمه اسحاق استناد كرده‌اند ، نشان مىدهد كه سخن ابن نديم پايهء درستى نداشته است . خواجه نصير الدّين طوسى تحرير ديگرى از اين كتاب تدوين كرده است . « 1 »\r\n\r\n\r\n","description":"","footnote":"\r\n( 1 ) . ر ك دائرةالمعارف بزرگ اسلامى ، ج 8 ، ص 232 ، ماده اسحاق بن حنين ، ابن نديم ،\r\n","page_name":" 102 ","page_number":102},
  {"content":"\r\n\r\n\r\nسخنى پيرامون مجسطى\r\nبطلميوس فلكى ( 90 - 168 م ) كتابى به نام مجسطى تأليف كرد ، مجسطى واژه‌اى است يونانى به‌معناى ترتيب كه با همين نام وارد زبان‌هاى عربى ، لاتينى ، فارسى ، انگليسى و . . . گرديد ، اين كتاب داراى 13 مقاله پيرامون جغرافيا و فلكيات از قبيل وصف آسمان ، مدارات نجوم ، تقويم شمسى ، حركات ماه و خورشيد و سيارات ، روش‌ها ، حساب‌هاى آنها ، خسوف ، كسوف ، جايگاه ستارگان ، برهان بر كروى بودن زمين و آسمان ، مركزيت كره زمين بر جهان ، ميل فلك البروج ، اختلاف عرض شهرها و نقاط زمين و . . . مىباشد .\r\nاين كتاب در زمان هارون الرشيد به عربى ترجمه شد و در روزگار مأمون دگربار ترجمه شد كه اين ترجمه به‌عهده اسحاق بن حنين قرار گرفت ، سپس ثابت بن قره آن را اصلاح نمود ، و بهتر از همه به دست باكفايت خواجه نصير الدّين طوسى شرح و تحرير يافت و نام آن را « تحرير المجسطى » نهاد .\r\nدر قرن 12 ميلادى به دست يك راهب اندلسى به لاتينى ترجمه شد ، از ديگر شارحان و مترجمان و تحريركنندگان مجسطى عبارتند از فضل بن حاتم نيريزى ، محمد بن جابر بتانى ، محى الدّين حكيم مغربى ، جابر بن افلح ، ابو اسحاق بطروجى اندلسى ، حجاج بن يوسف بن مطير ، ثابت بن قره ، چنان‌كه ابو ريحان بيرونى كتابى با همين شيوه و سبك و سياق به نام قانون مسعودى تأليف كرد و نيز احمد بن كثير فرغانى كتاب « المدخل الى علم الهيئة الافلاك » را بر اين منوال به نگارش آورد . « 1 »\r\n\r\n\r\n","description":"","footnote":"\r\nالفهرست 327 ، 225 ، 343 ، دهخدا ، لغت‌نامه ، ذيل اسحاق بن حنين .\r\n( 1 ) . تاريخ التنجيم عند العرب ، دكتور يحيى شامى ، ص 158 ، نشر مؤسسه عز الدّين ، بيروت ، لبنان 1414 ه / 1994 م .\r\n","page_name":" 103 ","page_number":103},
  {"content":"\r\n\r\n\r\nثابت بن قرّه ( 221 - 288 ه ق ) و خاندان او\r\n1 . ثابت بن قره حرّانى از مردم حران ، در ايام معتضد باللّه عباسى به بغداد رفت و به مطالعه علوم حساب و هندسه ، هيئت و نجوم و منطق و فلسفه مشغول گشت او در ترجمه كتب علمى يونان به زبان عربى بسيار چيره و زبردست بود ، او گرچه صابئىمذهب بود ولى به‌وسيلهء خدمات ارزندهء او به اسلام و مسلمانان به‌نظر مىرسد او را به‌عنوان مردى خدمتگزار به اسلام قلمداد كرد به‌ويژه كه فرزندان او به اسلام گرويدند و چند نسل از خاندان ثابت به جهان اسلام خدمات شايان نمودند .\r\nابن نديم گويد ثابت 77 سال عمر كرد و در اوايل عمر در حرّان به شغل صرافى اشتغال داشت ولى محمّد بن موسى بن شاكر چون از روم بازمىگشت و فصاحت ثابت را بديد او را به خود نزديك گردانيد و آموزش داد ، محمّد او را به خدمت معتضد برد و در جمع منجمان درآورد ، او و ديگر اعقاب و فرزندان او مانند وى در رشته‌هاى گوناگون علوم مهارت يافتند ، او جدّ محمد بن جابر بن سنان صاحب رصد مشهور مىباشد . ترجمه‌هاى ثابت به زبان‌هاى عربى و سريانى و . . . نيكو و خوش‌عبارت‌اند .\r\nثابت در رشته‌هاى فلسفه ، طب ، نجوم ، جغرافيا ، هندسه ، رياضيات ، موسيقى ، علم اعداد و . . . آثار سودمند از خود به يادگار گذاشت كه برخى از آنها كه ارتباطى با هيئت و نجوم و رشته‌هاى هندسه و رياضى و طب دارند بدين شرح است :\r\n1 . كتاب حساب اهلّه ( - هلال‌ها ) .\r\n2 . كتاب فى سنة الشمس ( - سال خورشيدى )\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n3 . كتاب در استخراج مسايل هندسى .\r\n4 . كتاب در اعداد .\r\n5 . كتاب در شكل القطاع .\r\n6 . كتاب ابطال حركت در فلك البروج .\r\n7 . كتاب در علت شورى آب درياها .\r\n8 . اصلاح اكرثاوذوسيوس ( - هندسه كروى ) .\r\n9 . ترجمه كتاب اقليدس .\r\n10 . ترجمه كتاب اصول هندسه منالاوس .\r\n11 . كتاب تفسير عربى كلام ارسطو در هاله و قوس و قزح تأليف اثافرديطوس .\r\n12 . ترجمه و نقل كتاب جغرافياى بطلميوس به عربى .\r\n13 . اصلاح و ويراستارى ترجمه و نقل قديم مجسطى .\r\n14 . ويراستارى و اصلاح ترجمه و نقل اسحاق بن حنين از مجسطى .\r\n15 . ذخيره در طب ، كه كمتر كتابى به‌خوبى آن تأليف شده است .\r\n16 . جوامع كتاب الادوية المفردة ، از جالينوس كه به عربى ترجمه شده و بسيارى ديگر از كتب طبى جالينوس كه به عربى برگرداند .\r\n17 . كتاب تسهيل مجسطى .\r\n18 . كتاب المدخل الى المجسطى .\r\n19 . كتاب كبير فى تسهيل المجسطى ، اين كتاب ناتمام ماند و از بهترين كتب ثابت بشمار رفته است .\r\n20 . كتاب العمل بالكرة .\r\n21 . كتاب در موسيقى .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n22 . كتاب در مثلث قائم‌الزاويه .\r\n23 . كتاب در اعداد متحابّه .\r\n24 . كتاب در تركيب افلاك و خلقت و عدد آنها .\r\n25 . كتاب در تقسيم زمين .\r\n26 . كتاب در هيئت .\r\n27 . كتاب در مقدمات اقليدس ( هندسه ) .\r\n28 . كتاب در اشكال اقليدس ( هندسه ) .\r\n29 . كتاب در اشكال مجسطى .\r\n30 . كتاب در استخراج مسايل هندسه .\r\nو ده‌ها كتاب و رساله ديگر در دانش‌هاى گوناگون .\r\nسديو گويد : اين رياضىدان ماهر ظاهرا اوّل كسى است كه فن جبر را در هندسه به كار برده است ، وى در طراز حنين بن اسحاق و قساط بن لوقا و كندى است ، هرچند او در معرفت دانش طب به مقام حنين نمىرسد ولى در علوم رياضى بر او راجح است ، و از اين حيث به كندى و قسطا بن لوقا نزديك‌تر است ، هيچ‌كس به اندازه او به تحقيق علوم رياضى و نجوم عرب نپرداخت . « 1 »\r\nدر جهان اسلام ثابت بن قرّه را مىتوان نخستين كس دانست كه سخن از نيروى جاذبه به ميان آورده است ، به گفته محقق سبزوارى : ثابت بن قرّه معتقد است ميل سنگ و كلوخ به جانب زمين بدين سبب نيست كه سنگ و كلوخ ذاتا طالب مركز هستند ، بلكه به‌علت انضمام و جذب جنس آنهاست ، برفرض اگر زمين قطعه‌قطعه شده و در اطراف عالم پراكنده شود آن‌گاه آن قطعات به حال خود رها شوند ، به همديگر روى آورده و در همان جايى كه آمادگى پيوسته شدن\r\n\r\n\r\n","description":"","footnote":"\r\n( 1 ) . لغت‌نامه دهخدا ، ثابت بن قرّه .\r\n","page_name":" 106 ","page_number":106},
  {"content":"\r\n\r\nدارند به هم ملحق خواهند شد ، و چون هر تكّه به‌طور يكسان خواهان همه تكه‌هاست و نمىتواند به همه اجزا و تكه‌ها برسد ناچار بايد به‌گونه‌اى باشد كه جميع اجزا و به نحو يكسان جذب و كشش داشته باشند . « 1 »\r\n\r\nسنان بن ثابت ( 331 ق )\r\n2 . ابو سعيد سنان بن ثابت بن قره حرانى ( م 331 ه / 942 م ) طبيب ، عالم به نجوم ، رياضى در بغداد متولد شد ، و در زمان ، القاهر و الراضى عباسى روزگار گذراند و در زمان مقتدر عباسى داراى مقام مهم گرديد و رئيس پيشواى اطبا به شمار رفت در اين هنگام كسى جز به اجازه وى حق اشتغال به طبابت نداشت ، از تأليفات اوست رساله‌اى در نجوم ، اصلاح كتاب هندسه افلاطون ، كتاب بزرگ به نام « التاجى » كه در تفاخر ديلميان و خاندان آنهاست كه به عربى ترجمه شده ، او كتاب « نواميس هرمس » و « السور و الصلوات » را به عربى ترجمه كرده است ، رساله‌اى در « سهيل » و « رسالة فى قسمة ايّام الجمعة على الكواكب السبعة » كه براى ابو اسحاق صابى به نگارش آورد . « 2 »\r\n3 . ابراهيم بن سنان بن ثابت مكنى به ابو اسحاق ( 296 - 335 ق / 909 - 946 م ) : پزشك ، رياضىدان و منجم مشهور در بغداد متولد شد و همان‌جا رشد كرد ، پدرش سنان و نيايش ثابت بن قره هر دو از رياضىدانان و منجمان و پزشكان نامور بودند ابراهيم نزد پدر و ظاهرا استادان ديگر دانش آموخت و به\r\n\r\n\r\n","description":"","footnote":"\r\n( 1 ) . حاجى سبزوارى ، شرح اسماء الحسنى ، ص 53 ، ذيل « يا من استقرّت الأرضون باذنه » . در شرح و توضيح اين مطلب مراجعه شود به كتاب فرزانه ناشناخته ، يادنامه علامه شعرانى ، ص 28 مقاله‌اى از اين قلم ، نشر بوستان كتاب قم ، 1382 ش .\r\n( 2 ) . لغت‌نامه دهخدا ، ماده سنان بن ثابت ، تاريخ التنجيم عند العرب ، ص 222 .\r\n","page_name":" 107 ","page_number":107},
  {"content":"\r\n\r\nرغم آنكه در 39 سالگى به بيمارى كبدى درگذشت آثار متعددى از خود بر جاى نهاد و اين آثار سبب شد كه از زمرهء بزرگ‌ترين دانشمندان به‌ويژه در رياضيات و نجوم بشمار آيد ، چنان‌كه نورشناس و فيزيك‌دان برجسته حسن بن هيثم نيز از آثار او استفاده‌ها كرد .\r\nاز اين آثار پيداست كه ابراهيم داراى ديدگاه انتقادى نسبت به تحقيقات گذشتگان و نيز داراى استقلال فكرى بوده است ، اين معنى از روش جديدى كه در تربيع سهمى ابداع كرد ، همچنين كار او در مورد ساعت‌هاى آفتابى ، و برخورد انتقادى با نظريات بطلميوس و ارسطو به‌خوبى آشكار است .\r\nآثار : برخى از مقالات علمى و آثار ابراهيم بدين قرار است :\r\n1 . المقالة فى رسم القطوع الثلاثة ، درباره ترسيم مقاطع مخروطى از طريق نقطه‌يابى توسط خطكش و پرگار . اين اثر به زبان روسى نيز ترجمه شد .\r\n2 . رسالة مساحة قطع المخروط المكافى ، درباره تربيع سهمى .\r\n3 . رسالة آلات الاظلال ، درباره ابزارهاى سايه‌ها كه در مورد ساعت‌هاى آفتابى نيز در آن بحث كرده . و حسن بن هيثم از آن استفاده‌ها برده است .\r\n4 . الهندسة و النجوم ، اين كتاب در حيدرآباد دكن به چاپ رسيده است .\r\n5 . كتاب فى حركات الشمس ، قسمت دوم اين كتاب راجع به نور ، سايه ، تاريكى و برخى از مسايل اپتيك و هواشناسى است ، ابو ريحان از اين اثر استفاده كرده و نام برده است .\r\n6 . رسالة فى الاسطرلاب و چند اثر ديگر كه به هفت عدد مىرسد . « 1 »\r\n4 . بتّانى حرّانى ( م 317 ق ) : بتّانى ، ابو عبد اللّه محمد بن جابر بن سنان بن\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 2 ، ص 428 ، ماده ابراهيم بن سنان ؛ لغت‌نامه دهخدا ، ماده حرّانى .\r\n","page_name":" 108 ","page_number":108},
  {"content":"\r\n\r\nثابت بن قرّه رقّى حرانى ، منجّم و رياضىدان برجسته دورهء اسلامى پيش از 224 ق در حرّان يا نزديكى آن به دنيا آمد ولى بيشتر عمرش را در رقّه بر كنارهء رود فرات گذراند و همان‌جا به رصد پرداخت ، در اواخر عمر به همراه بنى زيّات از مردم رقه براى دادخواهى به بغداد رفت و در 317 ، هنگام بازگشت در قصر الجصّ واقع در كنارهء دجله و نزديك سامرا درگذشت .\r\nبتّانى از خانواده‌اى پيرو آيين صابئى برخاست ولى خود چنان‌كه از نام و كنيه‌اش برمىآيد مسلمان بود .\r\nابن نديم از جابر بن سنان حرّانى سازنده ابزارهاى نجومى نيز نام برده كه به احتمال زياد پدر بتّانى است ، نام بتّانى در آثار لاتينى به‌صورت « الباتگنى » يا « الباتنيوس » و در نوشته‌هاى روم شرقى به‌صورت « اپتنس » آمده است .\r\nدستاوردهاى نجومى و رياضى بتّانى بسيار مهم است ، او در رصدهاى پرشمار و دقيق خود در 264 - 306 ق بسيارى از مقادير نجومى را با دقت زياد اندازه‌گيرى كرده و نظريه اقبال و ادبار اعتدالين را كه مبتنى بر پس و پيش رفتن اعتدالين بر دايرةالبروج است و تا حدود قرن دهم ق / شانزدهم م ، در اروپا مطرح بود و علم امروز هم آن را رد مىكند نپذيرفت .\r\nبتّانى آهنگ اعتدالين را 5 / 54 ثانيه قوسى در سال يا يك درجه در 66 سال در نظر گرفت ( ما در جلد اوّل درباره تقديم اعتدالين بحث كرديم ) ولى مقدار امروزى تقديم اعتدالين 2 / 50 ثانيه قوسى در سال است . وى ميل كلّى خورشيد را 23 درجه و 35 دقيقه اندازه‌گيرى كرد ، و طول سال خورشيدى را 365 روز و 5 ساعت و 46 دقيقه و 24 ثانيه حساب كرد كه با مقدار امروزى آن ( 365 روز و 5 ساعت و 48 دقيقه و 46 ثانيه ) با دقت خوبى وفق مىدهد .\r\nبتّانى در زيج خود مىگويد : در انطاكيه در 9 صفر 289 يك\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخورشيدگرفتگى و در 4 رمضان 289 يك ماه‌گرفتگى را رصد كرده است ، وى نوعى « ذات الحلق » جديد به نام « البيضه » ( تخم‌مرغىشكل ) ابداع كرده و در فصل 57 زيج خود آن را شرح داده است .\r\nاز كارهاى ديگر بتانى در نجوم اثبات امكان وقوع كسوف حلقوى و عرضه نظريّه تازه و بسيار استادانه براى تعيين شرايط رؤيت هلال است .\r\nوى در رياضيات جدولى براى ظل تمام ( كتانژانت ) تنظيم كرد ، و براى تعيين فاصله قوسى بين دو ستاره ، كه اختلاف طول سماوى آنها و عرض سماوى هريك معلوم باشد روشى به كار برد كه معادل قاعده كسينوس‌ها در مثلثات كروى است . بتانى چنان‌كه در باب بيست و ششم زيج خود شرح داده ، براى اين منظور از قضيه بطلميوس در چهارضلعىهاى محاطى ( مجموع حاصل ضرب‌هاى اضلاع روبرو با حاصل ضرب دو قطر برابر است ) استفاده كرده است .\r\nبتانى نزد منجمان دوره اسلامى بسيار معتبر بوده است ، ابو ريحان بيرونى كتابى به نام « جلاء الاذهان فى زيج البتّانى » دارد ، و ابن خلدون آثار بتّانى را در رديف بهترين كتاب‌هاى نجومى مىداند . عبد الرحمن صوفى بر نحوه تقسيم فلك البروج در زيج بتّانى ايراد گرفته ، ولى نلينو نشان داده است كه صوفى مقصود بتّانى را كه تقسيم به شيوه هندوان بوده درنيافته است .\r\nتأثير بتّانى بر كوپرنيك ( 878 - 950 ق / 1473 - 1543 م ) آشكار است ، و كوپرنيك به‌خصوص در فصل‌هاى حركت خورشيد و تقديم اعتدالين ، از بتانى نقل قول كرده است تيكو براهه ( 953 - 1010 / 1546 - 1601 م ) و كپلر ( 979 - 15711039 / 1630 م ) و گاليله ( 971 - 1052 / 1564 - 1642 م ) هم در نوشته‌هاى خود از رصدهاى بتانى ياد كرده‌اند ، ريچارد دانژن منجم انگليسى در\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n1672 / 1749 م نتايج رصدهاى بتانى از گرفتهاى ماه و خورشيد را براى تعيين شتاب قرنى ماه در مدارش حول زمين كه برابر است با 3 / 10 ثانيه كمان در هر قرن به كار برد .\r\nمهم‌ترين و معروف‌ترين اثر بتانى زيج اوست كه به نام زيج صابى خوانده مىشود ، بتانى كه پاره‌اى از اشتباهات بطلميوس را اصلاح كرده است ، در مقدمه اين زيج مىگويد : كه غلطها و اختلافات موجود در آثار پيشينيان او را بر آن داشته است كه به تأليف اين كتاب بپردازد ، زيرا بطلميوس خود به نسل‌هاى آينده توصيه كرده است كه بر پايهء رصدهاى تازه ، نظريات و استنباطهاى او را اصلاح و تكميل كنند ، همچنان‌كه خود او با آثار ابرخس و ديگران همين كار را كرده است .\r\nاين زيج كه حاصل رصدهاى مكرّر او و عمدتا مبتنى بر هيئت بطلميوس است و اندك تأثيرى نيز از نجوم هندى پذيرفته ، علاوه بر تأثير در بسط نجوم دوره اسلامى ، در دوران ركود علم در اروپا و نيز پس از نوزايى ( رنسانس ) در تكامل علم نجوم و مثلثات كروى در اروپا تأثير عظيم داشته است .\r\nبتانى دو تحرير از اين زيج فراهم كرده كه تحرير دوم را بهتر دانسته‌اند .\r\nنتايج رصدهاى بتانى را ، گوشيار گيلانى در زيج جامع ، و على بن احمد نسوى در زيج فاخر ، و ابو رشيد دانشى در زيج كامل ، و ابن كمّاد در زيج مقتبس به كار برده‌اند ، ابو ريحان بيرونى در رساله « تمهيد المستقر فى معنى الممر » ضمن بحث درباره محاسبه نطاق‌هاى سيارات ، به خلاصه‌اى كه ابو العباس حوالفعسى از اين زيج تهيه كرده است اشاره مىكند . مسلمة بن احمد مجريطى ( م 398 ) نيز كتابى در اختصار تعديلات كواكب زيج بتانى نوشته است .\r\nكندى  ( F . S . Kennedy )  خلاصه‌اى از مطالب اين زيج را فراهم كرده است .\r\nاين زيج به كرّات به زبان‌هاى لاتينى در قرن 12 و 13 م و اسپانيولى در قرن\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n13 م و . . . به چاپ رسيده است . در زيج صابى ، صورت مفصّل اسامى شاهان آورده شده كه از بنو نصر شروع مىشود و تا سلسله‌هاى هخامنشى ، بطالسه ، حكومت روم و روم شرقى مىرسد ، سپس صورت اسامى خلفا تا خليفه المكتفى باللّه ( حك : 289 - 295 ه ) ادامه مىيابد . در اين زيج مطالبى از اين دست كه معمولا در عموم زيج‌ها آورده مىشود وجود دارد تابع‌هاى مثلثاتى ، تابع‌هاى راجع به هيئت ( از جمله جدول مطالع بروج براى عرض رقّه ، حرّان ، بغداد و مكه ) جدول مقادير ساعت‌هاى معوّجه ، جدول تعديل زمان ، حركت‌هاى ميانگين خورشيد و ماه و سيارات ، تعديل سيارات ، عرض سيارات ، مقام‌ها و رجوع‌هاى سيارات ، جدول اختلاف منظر مجسطى براى خورشيد و ماه در دايره ارتفاع و در اقاليم سبعه ، جدول‌هاى خسوف و كسوف و . . .\r\nآثار ديگر بتانى عبارت‌اند از كتاب « معرفة البروج فى ما بين ارباع الفلك » درباره نقاطى از دايرةالبروج كه در لحظه‌اى مفروض بر يكى از اوتاد چهارگانه منطبق نيستند . ( مثل اينكه ستاره مورد نظر داراى فلان عرض باشد ) . و كتاب « اربع مقالات فى احكام النجوم » كه شرحى است بر تترابيبلوس تأليف بطلميوس بر شاگردش به نام سورى ، كه علاوه بر بتانى چند تن ديگر آن را شرح كرده‌اند ، و آثار ديگر . « 1 »\r\n\r\nعلى بن رين طبرى ( م 310 ه )\r\nفيلسوف ، هندسه‌دان ، رياضىدان و طبيب ، كنيه او ابو الحسن ، وى كاتب « مازيار بن قارن » بود و به دست معتصم عباسى قبول اسلام كرد ، و بدين‌وسيله\r\n\r\n\r\n","description":"","footnote":"\r\n( 1 ) . دانشنامه جهان اسلام ، ج 2 ، ص 224 ، ماده بتّانى .\r\n","page_name":" 112 ","page_number":112},
  {"content":"\r\n\r\nنزد وى قرب و منزلتى يافت ، متوكل عباسى او را به همنشينى خود برگزيد ، و در ادب و فرهنگ او را مقامى ارجمند بود . و در طب استاد ابو بكر محمد بن زكرياى رازى است ، او كتابى به نام « فرودس الحكمة » دارد ، و در طبيعيّات يگانه ، تأليفات على بن رين بيشتر در پزشكى است مانند كتاب منافع الاطعمة و الأشربة و العقاقير ، كتاب حفظ الصحة ، كتاب فى الحجامة ، كتاب فى ترتيب الأغذية . « 1 »\r\nولى برخى تولد او را 192 هجرى 808 م و وفات او را ( 247 ق / 862 م ) نوشته‌اند بنابراين نمىتواند استاد محمد بن زكرياى رازى باشد زيرا رازى در سال 251 ق / 865 م در رى زاده شده است . « 2 »\r\n\r\nفضل بن حاتم نيريزى ( م 310 ق )\r\nابو العباس فضل بن حاتم نيريزى منجم و رياضىدان و به‌ويژه در هيئت مشار بالبنان بود ، او كسى است كه در مولد ابن زهرون ثابت بن ابراهيم نظر داد و خبر داد كه تولد او وقتى بوده كه سهم الغيب در درجه طالع با درجه مشترى و سهم الغيب يكى بوده است .\r\nاز تأليف اوست 1 . كتاب زيج كبير ، كتاب زيج صغير ، كتاب سمت القبلة ، كتاب تفسير و شرح كتاب الاربعة ( تأليف بطلميوس ) ، كتاب احداث جوّ ، كه به نام معتضد عباسى به نگارش آورد ، كتاب البراهين ، و تهيهء ابزار و آلاتى كه توسط آنها ابعاد اشياء روشن مىشود . « 3 »\r\n\r\n\r\n","description":"","footnote":"\r\n( 1 ) . لغت‌نامه دهخدا به‌نقل از عيون الانباء ، قفطى ، و صوان الحكمة بيهقى .\r\n( 2 ) . پژوهشى در تاريخ پزشكى و درمان جهان ، محمد تقى سرمدى ، كتاب اوّل ، ص 224 تا 227 ، انتشارات سرمدى ، چاپ دوم ، 1379 ش .\r\n( 3 ) . تاريخ التنجيم عند العرب ، ص 184 ، لغت‌نامه دهخدا ، ماده ابو العباس .\r\n","page_name":" 113 ","page_number":113},
  {"content":"\r\n\r\n\r\nابن اماجور ( م 311 ه / 923 م )\r\nابن اماجور يا ابن ماجور نام خاندانى از مردم فرغانه ( هروى ) كه از ميان آنان 3 تن به نام‌هاى ابو القاسم عبد اللّه بن اماجور ، پسرش ابو الحسن على بن عبد اللّه و مفلح غلام آزادشده ابو الحسن ، در زمينهء ستاره‌شناسى شهرتى يافتند ، در منابع كهن تنها از پدر و پسر نامى به‌ميان آمده امّا اشاره‌اى به تاريخ تولد و وفات آن دو نشده است .\r\nاين سه تن در سال‌هاى 272 - 321 ق / 885 - 933 م در بغداد و شيراز به كار ستاره‌شناسى و رصد مىپرداختند . بخشى از اين رصدها را ابن يونس ثبت و نقل كرده است .\r\nعلى بن عبد اللّه علم نجوم را نزد پدر خود آموخت . او توجه خود را به تعيين حدود عرض نجومى كره ماه معطوف داشت ، و دريافت كه عرض نجومى كره ماه بيش از آن است كه هيپاركوس ( سده 2 ق م ) تعيين كرده بود ، همچنين متوجه شد كه حاصل محاسبات در اين زمينه همواره يكسان نيست ، رصدهاى او كه مربوط به تغييرات صفحه مدار حركت كره ماه است ، دقت كار او را نشان مىدهد ، ستاره‌شناسانى همچون ابن يونس در نوشته‌هاى خود از نتايج رصدهاى على بن عبد اللّه استفاده كرده‌اند .\r\nدرباره مفلح در مأخذ كهن آگاهى چندانى نمىتوان يافت ، به‌نظر مىآيد كه مفلح پس از آزاد شدن به‌عنوان يكى از افراد خاندان ابن اماجور به كار نجوم ادامه داده است ، به گفته سونز ، مفلح نيز زيجى تهيه كرده بود ، و ظاهرا زيج‌هايى كه به عبد اللّه نسبت داده مىشود در واقع به هر سه آنان تعلق دارد ، و به‌طور كلى مىتوان گفت كه در اغلب مآخذى كه در آنها به اين سه تن اشاره‌اى رفته است ،\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبيشتر به ابن ماجور پدر پرداخته شده است .\r\nآثار : از آثارى كه به ابن اماجور پدر نسبت داده‌اند برخى بر جاى مانده است بدين قرار :\r\n1 . جوامع احكام الكسوفين و قران الكوكبين زحل و المشترى ، و دلالت آنها بر امور اديان ، پادشاهان و احوال عالم ، نسخه‌هايى از اين كتاب در كتابخانه ملى پاريس ، وليدن و دمشق نگهدارى مىشود كه نسخه دمشق 143 صفحه است .\r\n2 . زيج الطّيلسان ، دو نسخه از اين كتاب در كتابخانه ملى پاريس نگهدارى مىشود . آثار به دست نيامده او عبارت‌اند از « الزّيج البديع ، زيج سندهند ، زيج الممرّات ، زاد المسافر ، الزّيج الخالص ، الزّيج المزنر ، كتاب القنّ زيج المرّيخ على التاريخ الفارسى . « 1 »\r\n\r\nمحمد زكرياى رازى ( 251 - 313 ق )\r\nابو بكر محمد زكرياى رازى ، پزشك ، فيلسوف ، رياضىدان و منجم بزرگ ايرانى در اوّل شعبان 251 ق / 865 م در شهر رى ديده به جهان گشود ، او در ابتداى زندگى به نواختن عود و كار زرگرى و كيمياگرى اشتغال داشت و بعد از سنّ سىسالگى به آموختن پزشكى پرداخت .\r\nبيرونى مىگويد : او پيوسته به درس و بحث مشغول بود و از فرط دوستى به علم چراغ خود را در چراغدانى بر روى ديوار مىنهاد و كتابش را در دست ، بر ديوار تكيه مىداد و به خواندن مىپرداخت تا اگر خواب او را دريابد كتاب از\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 3 ، ص 36 ، ابن ماجور ، تاريخ التنجيم عند العرب ، ص 222 .\r\n","page_name":" 115 ","page_number":115},
  {"content":"\r\n\r\nدستش بيفتد و بيدار شود و مطالعه خود را ادامه دهد .\r\nبنا به روايت ابن القفطى ، رازى نخست به اداره بيمارستان رى مشغول شد و سپس اداره بيمارستان بغداد به او واگذار گرديد ، رازى در زمان المكتفى باللّه ( متوفى 295 ق ) و قسمتى از زمان المقتدر باللّه عباسى در بغداد اقامت داشت ، و در آن زمان بغداد ، مركز اطباى حاذق و بيمارستان‌هاى مجهز بود ، زيرا هارون الرشيد و برمكىها از قرن دوم بيمارستان‌هايى در آن شهر بنا نهاده بودند .\r\nآثار : نخستين صورت از تأليفات رازى فهرستى است كه خود او براى كتابهايش نوشته و ابن نديم در الفهرست نقل كرده و ابن القفطى نيز از ابن نديم نقل نموده است پس از او بيرونى ( م 440 ه ) كتابى دربارهء آثار و تأليفات او نوشته كه به ترتيب موضوعى به قرار زير است :\r\n56 كتاب در طب .\r\n33 كتاب در طبيعيات .\r\n7 كتاب در منطق .\r\n10 كتاب در رياضيات و نجوم .\r\n7 كتاب در تفسير و تلخيص كتب فلسفى يا طبى ديگران .\r\n17 كتاب در فلسفه .\r\n6 كتاب در متافيزيك .\r\n14 كتاب در الهيات .\r\n22 كتاب در كيميا .\r\n2 كتاب در كفريات .\r\n10 كتاب در فنون مختلفه .\r\nمجموع اين كتاب‌ها 184 مجلد است و برخى او را بالغ بر 271 كتاب\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nشمرده‌اند . « 1 » و برخى زيادتر .\r\nيكى از مهم‌ترين آثار پزشكى رازى كتاب « الحاوى » است كه يك دوره كامل طب تا دوره رازى مىباشد و يكى ديگر كتاب المنصورى است كه به نام منصور بن اسحاق سامانى حاكم رى تأليف نمود كه نسبت به الحاوى مختصرتر مىباشد . « 2 »\r\nمذهب رازى : دلايل فراوانى در تأليفات او به روشنى تشيّع او را هويدا مىسازد يكى از آنها كتاب « آثار الامام الفاضل المعصوم » ديگرى كتاب « الامام و المأموم المحقّين » و سومى « النقض فى الامامة على الكيال » ، رازى در فلسفه شاگرد بلخى بوده ( احمد بن سهل ) و بلخى در سال 332 ه درگذشت ابن نديم گفته بلخى به گردش و سياحت در شهرها مىپرداخت و براى يافتن امام ده سال در عراق ماند ، و رازى ارتباط محكمى با او داشت ، نيز در فهرست آثار رازى به مقاله‌اى برمىخوريم كه در آن علت عارض شدن زكام بر ابو زيد بلخى را در بهار و به‌علت استشمام گل در آن ، عنوان كرده ، و نيز در رساله « برد الساعة » و ديگر آثار خود از روش معروف شيعيان پيروى كرده است چنان‌كه تهرانى نيز رازى را از مؤلفان شيعه دانسته و در كتاب الذريعة نام كتاب‌هاى او را آورده است .\r\nافزون بر اين رازى با بزرگان و رجال و شخصيت‌هاى شيعه وابستگى محكمى داشت ، مثلا با صاحب ديلم ابو محمد اطروش شيعى معروف به الناصر الكبير و براى او كتابى در حكمت به نام كتاب الى الداعى الاطروش فى الحكمة\r\n\r\n\r\n","description":"","footnote":"\r\n( 1 ) . الحاوى ، ج اوّل ، ترجمه دكتر سيد محمود طباطبايى ، مقدمه ص 17 و بعد ، نشر مؤسسه داروسازى الحاوى 1369 ش .\r\n( 2 ) . پژوهشى در تاريخ پزشكى و درمان جهان ، ج 1 ، ص 232 ، محمد تقى سرمدى ، انتشارات سرمدى 1379 ش .\r\n","page_name":" 117 ","page_number":117},
  {"content":"\r\n\r\nبه نگارش آورد ، همچنين با مسعودى مورخ مشهور كه از رجال شيعه بود دوستى داشت ، و در فهرست مؤلفات رازى رساله‌اى به نام كلام جرى بينه و بين المسعودى فى حدوث العالم همچنين ارتباط او با پادشاهان شيعه بويهى بسيار واضح است . « 1 »\r\n\r\nابو كامل ، شجاع بن اسلم بن محمد بن شجاع ( 318 )\r\nمعروف به حاسب مصرى ، رياضىدان ، هندسه‌دان و يكى از واپسين نمايندگان مكتب كهن جبر در رياضيات اسلامى و بزرگ‌ترين عالم جبر پس از خوارزمى است ، او داراى كرسى درس بوده و در تأسيسات دريايى مصر خدمت مىكرده است .\r\nدر منابع اسلامى از آثار ابو كامل با ستايش بسيار ياد شده و مورد استفاده برخى از رياضىدانان اروپا قرار گرفته است ، ابو كامل بيشتر به سبب كاربرد شيوه‌هاى جبرى براى حل مسائل هندسى شهرت يافته است .\r\nآثار :\r\n1 . الجبر و المقابلة ، اين اثر در تكامل علم جبر بسيار تأثيرگذار بوده است .\r\n2 . طرائف الحساب .\r\n3 . مساحة الارضين .\r\n4 . الوصايا بالجذور .\r\nابن نديم علاوه بر آنچه ياد شده اين آثار را نيز به او نسبت داده است :\r\nالفلاح ، مفتاح الفلاح ، العصير ، الجمع و التفريق ، كتاب الخطائين ، المساحة ،\r\n\r\n\r\n","description":"","footnote":"\r\n( 1 ) . فلاسفه شيعه ، غضبان ص 315 .\r\n","page_name":" 118 ","page_number":118},
  {"content":"\r\n\r\nالهندسه ، الكفاية . « 1 »\r\n\r\nابو زيد بلخى ( ح 235 - 322 ق / 849 - 934 م )\r\nاحمد بن سهل ، اديب ، متكلم ، فيلسوف ، جغرافىدان ، منجم ، طبيب ، طبيعىدان و متفنّن در علوم گوناگون ، در ناحيه شامستيان ، از روستاهاى نزديك نهر « غربيكى » يكى از 12 نهر بلخ متولد شد ، پدرش سيستانى و معلم كودكان بود در جوانى همراه قافله حاجيان به عراق سفر كرد تا در مذهب اماميّه - كه خود از پيروان آن بود - تحقيق كند و « امام » را دريابد ، در آنجا به محضر يعقوب بن طارق كندى ( 185 - 258 ق ) راه يافت و نزد او به كسب علوم عقلى پرداخت ، وى 8 سال در عراق بسربرد و با بزرگان و دانشمندان در ارتباط بود ، در اين مدت ، فلسفه ، نجوم ، طب و طبيعيات را آموخت و در علم كلام و ديگر دانش‌هاى متداول اسلامى تبحّر يافت ، سپس از راه هرات به بلخ بازگشت و به سبب دانش وسيع و اطلاعات فراوانى كه در علوم گوناگون و زمينه‌هاى مختلف داشت مورد توجه امرا و بزرگان قرار گرفت ، و نزد « ابو على جيهانى » وزير « نصر بن احمد سامانى » ( 301 - 330 ق ) راه يافت . جيهانى و همچنين بزرگانى مانند حسين بن على مرورودى و برادرش صعلوك مقدم او را گرامى شمردند و براى وى مستمرى و عطايايى مقرر داشتند ، امّا پس از مدتى رابطه ميان آنان تيره شد و صله‌ها و عطايا قطع گرديد ، علت اين امر چنان‌كه ابو زيد خود اشاره مىكند اين بود كه وى دو كتاب تأليف كرده بود ، يكى درباره كيفيت تأويل آيات قرآن كه در آن به تأويلات اسماعيليان ايراد گرفته بود ، و ديگرى « القرابين و الذبائح » كه به\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 6 ، ص 191 ، ماده ابو كامل .\r\n","page_name":" 119 ","page_number":119},
  {"content":"\r\n\r\nمذاق جيهانى - كه تمايلات ثنوى داشته - خوش نيامد .\r\nكتابى كه ابو زيد دربارهء كيفيت تأويلات نوشت و موجب تيرگى رابطه او با مرورودى گرديد بعدها مورد توجه دانشمندان اسلامى و تمجيد مجامع مذهبى قرار گرفت و حسن قبول يافت تا بدانجا كه ياقوت مىگويد : « ما صنّف فى الإسلام كتاب أنفع للمسلمين من كتاب البحث عن التأويلات صنّفه ابو زيد البلخى » هنگامى كه احمد بن سهل بن هاشم مروزى در 306 ق به بلخ آمد و بر آن سامان مستولى شد ، وزارت خود را به ابو زيد پيشنهاد كرد ، امّا او نپذيرفت ، سرانجام ابو القاسم بلخى كعبى را كه با ابو زيد دوستى داشت وزارت داد و ابو زيد را به كاتبى برگزيد ، كعبى نيز به ابو زيد توجه خاصى داشت .\r\nابو زيد در علوم اوايل و نيز علوم اسلامى دست داشت ، در نوشته‌هاى خود از روش فلاسفه و اصحاب عقل پيروى مىكرد ، ازاين‌رو متهم به كفر و الحاد گرديد ، امّا به‌رغم اين اتهامات به گزارش برخى منابع ، مردى نيكواعتقاد بود و در به جاى آوردن وظايف مذهبى و عمل به احكام دين غفلت نمىورزيد ، علما و فقهاى بلخ نيز او را داراى اعتقادى نيك و مذهبى استوار مىدانستند و بر آن بودند كه در مصنفات انبوه وى كلمه‌اى كه دلالت بر سستى عقيده او كند پيدا نمىشود .\r\nابو زيد با دانشمندان زمان خود مكاتبه و مباحثه داشته و از شهرهاى دور و نزديك سؤالات علمى و مذهبى براى او مىفرستادند تا پاسخ گويد .\r\nابو زيد علاوه بر تأليفات گران‌قدر شاگردانى نيز داشته است كه از آن جمله‌اند :\r\n1 . ابن فريغون كه كتاب « جوامع العلوم » از آثار اوست .\r\n2 . ابو الحسن محمد بن يوسف عامرى كه در فلسفه از ابو زيد استفاده كرد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n3 - 4 . ابو سليمان ( 307 ) و ابو محمد حسن بن محمد وزيرى كه كتابى در شرح احوال استاد خود نوشته بوده است .\r\n5 . برخى از محققان محمد بن زكرياى رازى ( 251 - 313 ق ) را نيز در فلسفه از شاگردان ابو زيد دانسته‌اند .\r\nابو زيد به سبب وسعت دانش و عمق انديشه و فصاحت و بلاغت ، نوشته‌هايش مورد ستايش و تمجيد متقدّمان و متأخّران قرار گرفته است ، ابو حيان توحيدى كه مردى دشوارپسند بوده او را « بحر البحور » و « عالم العلماء » خوانده است .\r\nشهرستانى در كتاب « الملل و النحل » وى را در رديف كندى ، ابن مسكويه ، ابو سليمان سجستانى ، فارابى ، ابن سينا و ابو الحسن عامرى و در شمار فلاسفه متأخّر اسلامى ذكر مىكند .\r\nآثار : از آنجا كه ابو زيد در علوم گوناگون دست داشته است ، نوشته‌هاى بسيارى در زمينه‌هاى مختلف : فلسفه ، كلام ، احكام نجوم ، طب ، سياست ، تفسير ، تاريخ ، جغرافيا ، اخلاق و آداب امم ، لغت ، صرف و نحو ، طبقه‌بندى علوم و حتى جانورشناسى به وى نسبت داده‌اند و به گفته على بن محمد بن ابى زيد ، نوهء ابو زيد ، وى نزديك به 70 تأليف داشته است كه در اينجا از دو اثر مهم او ياد مىشود :\r\n1 . صور الاقاليم ، يا كتاب الاشكال ، درباره نقشه‌هاى جغرافيايى ، اصل اين كتاب از بين رفته و فقط قسمت عمدهء آن را اصطخرى ( 340 يا 346 ق ) در كتاب‌هاى المسالك و الممالك و الاقاليم خود آورده است ، محققان متأخّر همگى برآنند كه آثار اصطخرى مأخوذ از صور الاقاليم ابو زيد بلخى است ازاين‌رو بايد ابو زيد را از پيشگامان ترسيم نقشه‌هاى جغرافيايى در ميان جغرافىدانان و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدانشمندان اسلامى بشمار آورد .\r\n2 . مصالح الابدان و الانفس ، كتابى است دربارهء سلامت تن و روان و بيان ارتباط تنگاتنگ آن دو با يكديگر ، چنان‌كه گويى يك واحدند .\r\nابو زيد از ناحيه افكار و عقيده كوشش داشته ميان شريعت و فلسفه تلفيق كند ، ابو حيان توحيدى در اين‌باره مىنويسد : ابو زيد بر آن بود كه فلسفه همسو با شريعت و شريعت همانند فلسفه است ، يكى در حكم مادر است و ديگرى به منزله دايه . « 1 »\r\n\r\nابن هبنتى ( م 330 ه 941 / م )\r\nابو على بن هبنتى قنايى ، داراى كتابى است كه در كتابخانهء ظاهريه دمشق نگهدارى مىشود به نام « المغنى من النجوم فى احكام النجوم » . « 2 »\r\n\r\nالجلودى ( م 332 ه 943 / م )\r\nعبد العزيز بن يحيى جلودى ، از منجمان صاحب تأليف است ، وى داراى تأليفى است به نام « ثواب الاعمال و الطب و النجوم » . « 3 »\r\n\r\n\r\n","description":"","footnote":"\r\n( 1 ) . دايرةالمعارف بزرگ اسلامى ، ج 5 ، ص 502 ، ابو زيد بلخى ، با تلخيص .\r\n( 2 ) . تاريخ التنجيم عند العرب 229 و بعد به نقل از فرج المهوم و اخبار الحكماء قفطى ، و كشف الظنون .\r\n( 3 ) . همان .\r\n","page_name":" 122 ","page_number":122},
  {"content":"\r\n\r\n\r\nحسن همدانى ( م 334 ه 945 / م )\r\nحسن بن احمد بن يعقوب همدانى يمانى از دانشمندان و مؤلفان زيج و نجوم مىباشد آثار او عبارت است از 1 . زيج معروف به يمانى ، 2 . احكام قرانات النجوم . « 1 »\r\n\r\nبلخى ، على بن احمد ، منجم ( سدهء 4 )\r\nلقب او نور الدّين و كنيه‌اش ابو القاسم بود ، امّا مانند همشهرى مشهورترش ( ابو معشر بلخى م 272 ) به ابو معشر شهرت داشت .\r\nآثار او عبارتند از :\r\n1 . كتاب المدخل فى علم الاحكام الفلكية .\r\n2 . كتاب المدخل فى علم النجوم يا المدخل فى علم النجوم در شصت باب .\r\n3 . كتاب الثمد فى بيان انّ السموات به غير عمد . « 2 »\r\n\r\nمحمد بن صباح ( سدهء 4 ق )\r\nابن صباح يكى از حاذقان در نجوم و دانشمندان هيئت و احكام نجوم است كه بيرونى از آثار او استفاده كرده و در آثار خود از او نام برده است . امّا از\r\n\r\n\r\n","description":"","footnote":"\r\n( 1 ) . همان .\r\n( 2 ) . دانشنامه جهان اسلام ، ج 4 ، ص 19 ، ماده بلخى .\r\n","page_name":" 123 ","page_number":123},
  {"content":"\r\n\r\nزندگى او اطلاع چندانى در دست نيست .\r\nآثار ابن صباح عبارتند از :\r\n1 . كتاب برهان صنعة الاسطرلاب ، اين كتاب ناتمام ماند و برادر محمد ، ابراهيم آن را به پايان برد .\r\n2 . كتاب عمل تصنيف النهار بقسمة واحدة بالهندسة .\r\n3 . رساله در صنعت رخامات . « 1 »\r\nمحمد بن صباح ظاهرا در سده 3 و اوايل سده 4 زندگى كرده است .\r\n\r\nابن دايه احمد بن يوسف بن ابراهيم ( م بين 330 تا 340 ق )\r\nابن دايه شهرت دو تن از ديوان‌سالاران و دانشمندان برجسته شيعى مذهب دربار عباسيان و سپس طولونيان مصر در سده‌هاى 3 و 4 ق / 9 و 10 م است .\r\n1 . ابو الحسن يا ابو يعقوب ، يوسف بن ابراهيم بن دايه بغدادى مصرى معروف به كاتب و حاسب ، نويسنده و اديب متولد 180 ق / 796 م است .\r\nمادر او دايه خليفه ابراهيم بن مهدى ( خلافت 201 - 203 ق ) بود و به همين سبب او و فرزندش احمد را « ابن دايه » مىخواندند ، بنابراين يوسف و ابراهيم بن مهدى عباسى برادر رضاعى بودند . يوسف از نديمان ابراهيم بن مهدى و ظاهرا از كارمندان ديوانى او بود ، ازاين‌رو با دانشمندان و پزشكان مشهور چون جبرائيل بختيشوع و احمد بن هارون شرابى رابطه داشت ، بعد از مرگ ابراهيم بن مهدى ، يوسف در سال 225 ق / 840 م بغداد را به قصد دمشق ترك گفت و در\r\n\r\n\r\n","description":"","footnote":"\r\n( 1 ) . دهخدا از الفهرست ابن نديم .\r\n","page_name":" 124 ","page_number":124},
  {"content":"\r\n\r\nآنجا ظاهرا با عيسى بن حكم پزشك رابطه يافت امّا در دمشق نماند و راهى مصر شد و در قاهره اقامت گزيد ، آنگاه به دربار احمد بن طولون ( حك 254 - 270 ق / 868 - 884 م ) پيوست و در آنجا ضمن دبيرى ، وظيفهء امور مالى را برعهده گرفت .\r\nيوسف بن ابراهيم را كه گاه با عنوان حاسب ( حسابگر ) از او ياد مىكنند از شاگردان اسماعيل بن ابو سهل نوبخت ( از شيوخ اماميه ) شمرده‌اند . و چون علاوه بر اين ، دو فرزند او قاسم و احمد نيز شيعه بوده‌اند شيعى بودن يوسف را نيز محتمل دانسته‌اند ، وى سرانجام در مصر درگذشت ، آثار او نوعا درباره تاريخ ، شعر ، تاريخ پزشكى ، پزشكان ، پختنىها و . . . است .\r\n2 . ابو جعفر ، احمد بن يوسف بن ابراهيم ، فرزند ابن دايهء سابق الذكر رياضىدان ، منجم ، مورخ ، پزشك و كاتب دستگاه طولونيون مصر مىباشد او احتمالا پيش از 260 ق و به قولى ميان سال‌هاى 245 - 250 ق زاده شد . و ميان سال‌هاى 330 - 340 ق / 942 - 951 م درگذشت ، او را شيعه و از ستايندگان اهل بيت شمرده‌اند .\r\nاحمد در مصر به تحصيل علم و ادب پرداخت و به‌ويژه در رياضيات چندان تبحّر يافت كه او را يكى از بزرگ‌ترين رياضىدانان اسلامى سده 4 ق / 10 م و در رديف ثابت بن قرّه ، ابو الوفاء ، ابن عراق و خجندى دانسته‌اند ، ترجمه آثار رياضى او به زبان لاتين ، در تكميل دانش رياضيات در سده‌هاى ميانه تأثير زيادى داشته است از جمله « لئوناردو فيبوناتچى » پيزايى و « پوردانوس نموراربوس » از رياضىدانان سده 13 م ( 7 ق ) در آثار خود او را ستوده و از او بهره جسته‌اند ، و با اقليدس و بوئتيوس هم‌پايه‌اش دانسته‌اند .\r\nابن دايه آثار متعددى در زمينهء علوم و تاريخ پديد آورده كه برخى از آنها به\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nزمان ما رسيده است و مهم‌ترين آنها عبارتند از :\r\n1 . رسالة فى النسبة و التناسب است و بخش عمده آن ، شرح مقاله پنجم اقليدس را دربردارد ، اين اثر به لاتين ترجمه شده است ، اگرچه قبل از ابن دايه ثابت بن قره نيز اين روش را در تناسب به كار برده بود امّا كار ابن دايه منظم‌تر و دقيق‌تر بوده است .\r\n2 . « رسالة فى القسّى المتشابه » نام ديگر آن « الاقواس المتماثلة » است كه به زبان لاتين نيز ترجمه شده است .\r\n3 . شرح بر كتاب « الثمر » منسوب به بطلميوس و نسخه‌اى از آن در كتابخانهء ملك موجود است .\r\n4 . رساله‌اى در اسطرلاب .\r\n5 . كتاب « المكافاة » مجموعه‌اى است از 71 داستان از رويدادهاى مصر ، عراق و . . .\r\n6 . كتاب العهود اليونانية المستخرجة من رموز كتاب السياسة لافلاطن ، يا العهود اليونانية .\r\n7 . كتاب مختصر المنطق .\r\n8 . رسالة لابى سليمان فى الطبائع المركبة .\r\n9 . اخبار المنجمين « 1 » ، و كتابهاى ديگر .\r\n\r\nابو نصر محمد بن محمد فارابى ( 260 ه / 873 م - 339 ه / 950 م )\r\nفارابى به‌عنوان معلم دوم از بزرگ‌ترين فلاسفه ، پزشكان ، منجمان ، رياضىدانان و به‌ويژه موسيقىدانان جهان اسلام بشمار مىرود .\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 3 ، ص 486 ، ماده ابن دايه .\r\n","page_name":" 126 ","page_number":126},
  {"content":"\r\n\r\nاو در « وسيج » قريه كوچكى از توابع فاراب در تركستان ( ماوراءالنهر ) به دنيا آمد و تاريخ تولد او را بين 259 يا 260 نوشته‌اند ، پدرش فرمانده نظامى و از خاندانى پارسى و ايرانى بود ، وى مدت زيادى در بغداد ماند و علوم خود را در آنجا تحصيل كرد ، سپس در سال 330 ق به حلب رفت و در پناه امير سيف الدوله حمدانى ( در خلافت الراضى و المقتدر عباسى ) كه قدر او را مىدانست و از او تجليل مىكرد و عطاها مىبخشيد زندگى كرد ، ولى فارابى از آن‌همه عطاها چشم پوشيد و فقط روزانه به چهار درهم اكتفا كرد .\r\nابن ابى اصيبعه گفته است او فيلسوفى كامل و پيشوايى فاضل بود كه علم حكمت را به‌طور كامل و متقن مىدانست و در علوم رياضى تفوق يافته بسيار با هوش و ذكاوت ، پاكدل ، به دور از مظاهر دنيا بود و درعين‌حال به شعر ، ادبيات ، لغت و فقه توجه خاص داشت و درعين‌حال مغرور نبود ، روزى از او پرسيدند شما دانشمندتر هستيد يا ارسطو ( معلم اوّل ) جواب داد : اگر در دوره او بودم بزرگ‌ترين شاگرد او مىبودم .\r\n\r\nاستادان و شاگردان فارابى :\r\nفارابى در منطق و حكمت از يوحنا بن حيلان و يونس بن متى و در نحو از ابو بكر بن سرّاج بهره برده و شاگردان مشهور او عبارتند : ابو زكريا يحيى بن عدّى . منطقى است كه او خود يكى از مفسران و مترجمان آثار يونانى است و ديگرى ابراهيم بن عدى است كه در حلب شاگرد او بود و فارابى شرح كتاب « البرهان ارسطو » را بر او املاء كرد .\r\n\r\nتأليف :\r\nفارابى داراى تأليفات فراوانى در زمينه‌هاى هندسه ، طبيعيات ، نجوم ، منطق ، روانشناسى ، شعر و قافيه ، اخلاق ، موسيقى ، ردّهايى بر رازى ، بر جالينوس و ابن راوندى و كتاب‌هايى در فنّ خطابه ، لشگركشى ، فرماندهى ، جنگ ، احكام نجوم ، كيميا ، علم الهى ، رؤيا ، تشريح اعضاى حيوان ، اغراض\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمابعدالطبيعه ( همين كتاب است كه سبب شد ابن سينا بخش مابعدالطبيعه از كتاب ارسطو را بفهمد » ، دعا ، سياست ، چگونه نوشتن از خود به يادگار گذاشت .\r\nبيشترين اشتهار او در موسيقى و به‌ويژه به خاطر تأليف گرانسنگ خود « موسيقى كبير » است چنان‌كه در عيون الانبياء مىخوانيم او در فن موسيقى به آخرين مرتبه رسيد و به‌گونه‌اى قواعد آن را تحكيم كرد كه فوق آن امكان‌پذير نيست « قد وصل الى غاياتها و اتقنها اتقانا لا مزيد عليه » « 1 » شهرت دارد كه فارابى در موسيقى برترى و مهارت زايدالوصفى داشت ، وقتى به مجلس سيف الدوله وارد شد آهنگ مخصوصى نواخت كه تمام حاضران به خنده افتادند ، سپس آهنگ را تغيير داد همه به گريه درآمدند ، در مرتبه سوم آهنگى نواخت كه همگى به خواب رفتند و خود از مجلس بيرون رفت . ولى هر اندازه در ارزش اين افسانه‌ها شك كنيم باز بدون شك عظمت نبوغ و شخصيت او را مىرساند ، و گفته‌اند آلتى در موسيقى ساخت كه آهنگ‌هاى بديعى از آن نواخته مىشد كه انفعالات و احساسات درونى انسان را تحريك مىكرد ، البتّه اين اعمال از فارابى بعيد نبود ، زيرا او يك موسيقىدان و رياضىدان بود ، او در علوم هندسه و فلك و مقاييس و موسيقى حدود هفتاد ( 70 ) جلد كتاب نوشته است .\r\n\r\nمذهب و افكار فارابى :\r\nبيشتر كسانى كه شرح حال فارابى را نوشته‌اند مؤكدا او را شيعه‌مذهب مىدانند ، صدر در كتاب خود « تأسيس الشيعة » و سيد خوانسارى در روضات به تشيع او تصريح كرده‌اند ، و آقاى رحيم‌زاده صفوى در كتاب خود « ابن سينا » آورده كه فارابى شيعه بوده و ملازمت او با سيف الدوله را به اين علت مىداند كه هر دو شيعه بودند ، و نيز به او وصيت كرد كه به روش\r\n\r\n\r\n","description":"","footnote":"\r\n( 1 ) . ابن ابى اصيبعه ، عيون الانباء ، ص 604 ، شرح و تحقيق دكتر نزار رضا ، نشر دار مكتبه الحياة بيروت ، بىتا .\r\n","page_name":" 128 ","page_number":128},
  {"content":"\r\n\r\nشيعيان بر جنازه‌اش نماز بخواند و كفن و دفنش نمايد و سيف الدوله به طور ناشناخته و در لباس مبدّل به وصيت او عمل كرد ، از طرف ديگر فارابى وقتى اوصاف رئيس مدينه فاضله را برمىشمرد ، خصوصياتى كه در طريقهء شيعه مورد توجه است و امام معصوم بايد آنها را داشته باشد برمىشمرد ، مثلا رئيس مدينه فاضله بايد مقرون به وحى باشد و از قوّه‌اى كه به‌وسيله وحى رسيده استنباط كند .\r\nدكتر فروخ به اين نكته توجه كرده مىگويد : فارابى براى رئيس مدينه فاضلهء خود شرايطى پيشنهاد كرده است كه با آنچه كه شيعه در مورد امام قائل‌اند تطبيق مىنمايد ، افزون بر اين فارابى رئيس مدينه فاضله را به « قلب » و ساير مردم را به اعضاى خدمتگزار قلب تشبيه كرده است ، و نظر او مطابق است با آنچه هشام بن الحكم در مناظرات خود با عمرو بن عبيد معتزلى در مورد امام تقرير كرده است ، ساير عقايد او نيز به مذهب شيعه ( همچون امر بين الامرين در جبر و اختيار و . . . ) به‌خوبى روشن است ، صاحب « الذريعة » او را در شمار مؤلفان شيعه آورده و تأليفات او را نام برده است .\r\nفارابى در فلسفه و منطق تحت تأثير ارسطو بوده و گاهى مجذوب آراء فلسفى افلاطون ( مثل فلسفه سياسى افلاطون و مدينه فاضله ) قرار گرفته و سعى كرده بين آنها و بين شريعت و وحى جمع كند ، و جمع بسيارى از دانشمندان اروپا تحت تأثير او قرار گرفتند از جمله در قرون وسطى راهب فرانسوى « دومينيكى » و « برنوس » ، « گنوس » و « رونالد كرمونى » و « دومينيكوس » رئيس اسقف‌هاى ساگونى است .\r\nتأثير فارابى در فرانسه بيشتر از جاهاى ديگر بوده است ، و از كوششى كه راهبان مدرسه « شارتر » از قرن 12 ميلادى كردند و در مقام آن شدند كه بين فلسفه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nارسطو و افلاطون توافق دهند اين امر كاملا روشن مىشود ، زيرا فارابى خود سيصد سال قبل از آن در كتاب « الجمع بين رأى الحكيمين » بدين كار پرداخت .\r\n\r\nآثار فارابى\r\nفارابى آثار فراوانى از خود به‌جاى گذاشته است . ابن ابى اصيبعه در كتاب عيون الانباء در حدود 120 تأليف از او ياد كرده و « بروكلمان » مستشرق 187 كتاب از فارابى در موسيقى ، فلك ، فلسفه و كلام ، منطق ، طب ، آثار علوى ، ردّ بر فلاسفه و متكلمان ، نفس ، سياست ، اخلاق ، هندسه ، اعداد ، علم مناظر ، و دانش‌هاى ديگر برشمرده ، حدود 30 تأليف در منطق ، 30 تأليف در فلسفه ، 70 تأليف در هندسه و فلك و موسيقى . از جمله كتب او در فلك و نجوم و هندسه و موسيقى عبارتند از :\r\n1 . شرح كتاب مجسطى بطلميوس .\r\n2 . مقاله‌اى در توضيح جهتى كه مىتوان به احكام نجوم برحسب آن اعتماد كرد .\r\n3 . بحثى در باب آنكه حركت فلك دايمى است .\r\n4 . حاشيه‌اى از او در نجوم .\r\n5 . گفتارى در شرح مقاله اول و پنجم اقليدس .\r\n6 . كتابى در مقدمه هندسه وهمى .\r\n7 . كتاب الموسيقى الكبير . « 1 »\r\n\r\n\r\n","description":"","footnote":"\r\n( 1 ) . ر . ك ، عيون الانباء ، ص 318 ، 602 ، 606 و بعد ، فهرست ابن نديم ص 321 ، تاريخ فلسفه در جهان اسلامى ، ج 2 ، ص 367 و بعد ، حنّا الفاخورى ، خليل الجرّ ، ترجمه عبد المحمد آيتى ، نشر سازمان انتشارات و آموزش انقلاب اسلامى ، 1358 ش ، لغت‌نامه دهخدا ، ماده ابو نصر فارابى ، فلاسفه شيعه ، غضبان ، ص 395 و بعد .\r\n","page_name":" 130 ","page_number":130},
  {"content":"\r\n\r\nگفتنى است استاد ما جناب علامه حسن‌زاده آملى - مدّظلّه - در جلسات درس به كرات مىفرمود : استاد ما حضرت آيت‌اللّه سيد محمد حسن طباطبايى تبريزى مىفرمود : روزى به فكر آموختن موسيقى افتادم ، امّا هرچه فكر كردم از چه كسى بياموزم بهتر از اين نديدم كه روح فارابى را حاضر كنم و از او فراگيرم ازاين‌رو موسيقى كبير را از مؤلف آن ، فارابى ، فراگرفتم و سپس كتابى در اين زمينه تأليف نمودم ، استاد حسن‌زاده افزود امّا در اواخر عمر استاد وقتى خدمت او رسيدم فرمود من آن كتاب را محو كردم ، مبادا به دست نااهل افتد .\r\nلازم به ذكر است كه فارابى با اين فكر كه سرنوشت جهان را ستارگان رقم مىزنند و در اين امر استقلال داشته و ربطى به خداوند فلك‌آفرين ندارد را باطل مىشمرد ( چنان‌كه فقهاى ما نيز درباره احكام نجوم بر آن باورند ) و با بسيارى از دانشمندان زمان خود و كسانى كه پيش از او مىزيستند و يا پس از او آمدند به مخالفت برخاست ، و در اين باب كتابى به نام « النكت فيما يصحّ و ما لا يصحّ فى احكام النجوم » نوشت ، وى در اين كتاب فساد و بطلان علم احكام نجوم را كه هر پيش آمد خارق‌العاده‌اى را ناشى از تأثير ستارگان و قرانات آنها مىدانست ثابت كرده است ، وى مىگويد : اينكه بعضى پنداربافان مىپندارند كه ستارگان براى انسان جلب سعادت مىكنند و بعضى از آنها نحوست مىآورند ، خطايى بزرگ است .\r\n\r\nنتيجه\r\nخلاصه اينكه اثر فارابى بر دانشمندان پس از خود در دو جا آشكار مىشود يكى اينكه هيچ فكرى در فلسفه اسلامى نيست مگر آنكه ريشه‌اش در فلسفه فارابى وجود دارد ، ديگر اينكه فارابى اصرار داشت بين افلاطون و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nارسطو و در نتيجه دين و فلسفه توافق ايجاد كند . « 1 »\r\n\r\nاقليدسى ( زنده 341 ق / 952 م )\r\nابو الحسن احمد بن ابراهيم اقليدسى ، رياضىدان مسلمان در 341 ق در دمشق مىزيسته است ، او از رياضىدانانى است كه در اصول اقليدس پژوهش به عمل آورده و استنساخ مىكرده است ، آثار او عبارت‌اند از :\r\n1 . « الفصول فى الحساب الهندى » اين كتاب به انگليسى نيز ترجمه شده است .\r\n2 . « الحجر فى الحساب » احتمال دارد كه هر دو يك اثر باشند ، اقليدسى در مقدمه كتاب گويد : همه كتاب‌هاى مهمّى را كه تا زمان او درباره حساب هندى نگاشته شده خوانده است و با زبردستان و مشاهير اين فن ديدار كرده و حاصل كار هيچ‌يك از دانشمندان پيش از او مانند آنچه وى پديد آورده نبوده است .\r\nاقليدسى غير از ابتكارات رياضى خود از اختراع تختهء محاسبه‌اى ويژه نابينايان و افرادى كه چشمشان ضعيف است سخن مىگويد ، از ديگر ابتكارات او به كارگيرى كسرهاى اعشارى است كه 500 سال قبل از غياث الدّين جمشيد كاشى ( كه تا چندى پيش مبتكر اين كسرها شناخته مىشد ) كسرهاى اعشارى را به كار برده و از پيش‌قدم بودن خود در اين كار هيچ سخنى به‌ميان نياورده و براى متمايز ساختن بخش صحيح عدد از بخش اعشارى آن يك خط كوچك ( به جاى مميز ) در بالاى رقم يكان قسمت صحيح عدد قرار داده است . « 2 »\r\n\r\n\r\n","description":"","footnote":"\r\n( 1 ) . همان .\r\n( 2 ) . دائرةالمعارف بزرگ اسلامى ، ج 9 ، ص 675 ، ماده اقليدسى .\r\n","page_name":" 132 ","page_number":132},
  {"content":"\r\n\r\n\r\nخاندان تنوخى\r\n1 . ابو القاسم ، على بن محمد بن ابى الفهم ( 228 - 342 ق ) معروف به « تنوخى » كبير ، فقيه ، محدّث ، متكلم ، شاعر ، در انطاكيه به دنيا آمد ، و از جانب خليفه عباسى مطيع للّه ( حك 334 - 364 ) به منصب قضا رسيد .\r\nبه گفته سيد بن طاوس او در دانش نجوم و احكام و هيئت پيشوا بود ، به ويژه در پيشگويى و اصابت‌هاى آن مشهور و معروف بود .\r\nتنوخى كبير پس از مدتى از منصب قضاوت خوزستان كنار گذاشته شد و سپس با وساطت سيف الدوله حمدانى نزد خليفه بغداد مجددا بدان منصب دست‌يافت ، وى از قضات مورد تأييد و نديم مهلّبى ( م 352 ) وزير مطيع للّه و معز الدوله ديلمى بود ، برخى او را فقيه حنفى و متكلم معتزلى معرفى كرده‌اند ، و برخى ديگر به‌دليل وجود قصيده‌اى از او در مدح حضرت على و اهل بيت عليهم السّلام در ردّ قصيده عبد اللّه بن معتزّ ( خليفه يك روزه عباسى ) او را شيعه خوانده‌اند .\r\nشوشترى نام وى و همچنين محسّن بن على ( فرزند على ) و على بن محسن ( نوهء على ) را در زمرهء شيعيان آورده‌اند .\r\n2 . ابو على محسّن بن على ( 327 - 384 ق ) ، محدّث ، اديب ، شاعر ، وى در بصره به دنيا آمد . مدتى در خوزستان به منصب قضا اشتغال داشت اين كار تا زمان عضد الدوله ديلمى تا سال 371 ق ادامه داشت ، از مشهورترين تأليفات او « نشوار المحاضرة و اخبار المذاكرة » در 11 جلد است ، اين كتاب يكى از منابع نجومى سيد بن طاوس بشمار مىرود .\r\n3 . ابو القاسم ، على بن محسّن ، محدث ، قاضى ، آشنا به نجوم و اديب بود ، او نيز همچون پدرش علاوه بر منصب قضا به كار در ضراب‌خانه نيز مشغول بود ،\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nوى در نقل حديث بسيار صدوق ، راستگو ، و در حكم قضا بسيار محتاط بود .\r\nعلى بن محسّن شاگرد شريف مرتضى علم الهدى ( م 436 ق ) و ابو العلاء معرّى ( م 449 ق ) و از استادان شيخ طوسى ( م 460 ق ) مىباشد . « 1 »\r\n\r\nمسعودى ( م 346 )\r\nعلى بن حسين مسعودى از اولاد عبد اللّه بن مسعود ، مورّخ ، آشنا به نجوم ، سيّاح و جهانگرد از اهالى بغداد بود كه در مصر اقامت گزيد و در آنجا درگذشت ، او در مصر و ممالك عرب سياحت كرد ، بعد به پاريس رفته و در اصطخر اقامت گزيد ، پس از چندى به هند و نيز به چين درآمد و از آنجا تا جزيره ماداگاسكار رفت ، و سرانجام به آذربايجان ، گرگان ، شام و فلسطين سفر كرد و تأليفات ارزشمندى از جمله مروج الذهب از خود به يادگار گذاشت . « 2 »\r\nچنانچه آثار او از جمله تأليف يادشده بررسى شود آشنايى او به نجوم ، منجمان ، و آثار آنان به خوبى آشكار خواهد بود .\r\n\r\nاخوان الصّفا ( نيمه سدهء 4 ق )\r\nنام مؤلفان نوشته‌هايى است كه به « رسائل اخوان الصفا و خلّان الوفا » مشهور شده است مؤلفان اين اثر كوشيده‌اند نام خود را عمدا پوشيده دارند ، تعداد اين رساله‌ها 51 يا 52 عدد است كه جمعا يك دائرةالمعارف بزرگ و\r\n\r\n\r\n","description":"","footnote":"\r\n( 1 ) . سيد بن طاوس ، فرج المهموم ، ص 167 و بعد ، دانشنامه جهان اسلام ، ج 8 ، ص 336 ، ماده تنوخى .\r\n( 2 ) . لغت‌نامه دهخدا ، ماده مسعودى .\r\n","page_name":" 134 ","page_number":134},
  {"content":"\r\n\r\nزيبايى در علوم متداول آن زمان از جمله در رياضيات ، فلكيات و نجوم ، موسيقى و . . . مىباشد .\r\nدر سده‌هاى اخير تا زمان ما دانشمندان ، تاريخ‌پژوهان ، محققان شرقى و غربى درباره اخوان الصفا و آثارشان پژوهش‌هاى فراوان به‌عمل آورده و تمام عقايد ، افكار و آثارشان را كاويده‌اند .\r\nنخستين منبع تاريخى دربارهء نويسندگان رسائل ، گزارشى است از ابو حيّان توحيدى ( 414 ق / 1023 م ) كه ابن سعدان از او درباره « زيد بن رفاعه » و انديشه‌هاى او مىپرسد ابو حيان پس از ستايش از هوش و آگاهى گسترده زيد بن رفاعه در دانش‌هاى گوناگون ، مىگويد : او زمانى دراز را در بصره گذرانده و در آنجا با چند تن آشنا بوده است كه دانش‌ها و هنرهاى گوناگون داشته‌اند مانند ابو سليمان محمد بن معشر بستى ( يا بيستى ) مشهور به مقدّسى ، ابو الحسن على بن هارون زنجانى ، ابو احمد مهرجانى ، عوفى ( عوقى ) و ديگران ، ابو حيان سپس مىافزايد كه اينان بر آن باورند كه شريعت با انواع نادانىها و گمراهىها آلوده شده و تنها راه پالودن آن فلسفه است ، بدين معنا كه اگر فلسفه يونانى و شريعت عربى به هم آميخته شود كمال دست مىدهد ، ايشان با اين هدف 50 رساله در همه بخش‌هاى فلسفه اعم از علمى و عملى ، فراهم آوردند و آنها را « رسائل اخوان الصفا و خلّان الوفا » عنوان دادند ، امّا نام‌هاى خود را پنهان داشتند و نوشته‌هايشان را در ميان كتاب‌فروشان پراكندند .\r\nدر كتاب صوان الحكمة ، « ابو سليمان سجستانى » نيز به 51 رساله اخوان الصفا اشاره مىشود و « ابو سليمان مقدسى » نويسنده آنها معرفى مىگردد .\r\nعلى بن زيد بيهقى ( ت 565 ق / 1170 م ) در تتمه صوان الحكمة از ابو سليمان مقدسى ، ابو الحسن على بن هارون زنجانى ، ابو احمد نهرجورى ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nعوفى و زيد بن رفاعه نام مىبرد .\r\nقاضى عبد الجبار همدانى ( ت 415 ق / 1024 ) دربارهء على بن هارون زنجانى مىگويد : ياران قاضى زنجانى ، خود را در پرده تشيع پنهان مىكنند و دشمن پيامبرند . قاضى عبد الجبار درباره ابو محمد بن ابى البغل كه تا آن زمان شناخته شده نبود كه از اخوان الصفاست مىنويسد : قومى از كاتبان و كارگزاران سلطان ، معروف به بنى ابى البغل ، ادعا مىكنند كه از مسلمانان و از شيعيان‌اند ، در حالى كه به قرمطيان گرايش دارند و به صنعت ستاره‌شناسى مىپردازند ، و بازماندگانشان در بصره‌اند ، از ايشان « ابو محمد بن ابى البغل » است و خلق و صنعتش اين است و تا اين زمان 385 ق زنده است .\r\nگزارش قاضى عبد الجبار نشان مىدهد بيشتر كسانى كه مؤلفان رسائل معرفى شده‌اند در سال 385 ق هنوز زنده بوده‌اند ، و اين امر حدود تاريخى تأليف رسائل را روشن مىكند .\r\nبعضى كتب تأليف رسائل را بين سال‌هاى 260 - 297 ق و برخى بين 350 - 375 ق و بعضى بين 350 - 370 ق دانسته‌اند .\r\nساختار رسائل ، و متن‌هاى كنونى آن شامل 52 رساله است درحالىكه در چند جا اخوان الصفا به 51 رساله اشاره دارند ، رسائل شامل 4 بخش عمده است و هر بخشى چندين رساله و هر رساله چندين فصل را در بر مىگيرد .\r\nالف ) رسائل رياضى : 14 رساله در هندسه ، ستاره‌شناسى ، موسيقى ، عدد ، جغرافيا ، نسبت‌هاى عددى و هندسى ، منطق و . . .\r\nب ) رسائل جسمانى طبيعى : 17 رساله ، در هيولى و صورت ، آسمان و گيتى ، پيدايش و تباهى ( كون و فساد ) آثار جوّى و . . .\r\nج ) رسائل نفسانى و عقلى 10 رساله .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nد ) رسائل قانون‌هاى الهى و شريعت‌هاى دينى 11 رساله .\r\nاخوان از 4 عيد ويژه خود نام مىبرند : عيد اوّل ، هنگام ورود خورشيد به برج حمل است كه شب و روز به يك اندازه مىشود و آغاز بهار ، شكوفايى درختان اعتدال هوا و . . . مزاياى ديگر است . حكيمان در چنين روزى با فرزندان و شاگردان جوانشان گرد مىآمدند ، جامه‌هاى برازنده و زيبا مىپوشيدند ، و به پرستشگاه‌هايشان مىرفتند ، قربانىهاى شايسته مىكردند ، سفره‌ها مىگستراندند و به آهنگ‌ها و ترانه‌هاى روح‌پرور گوش مىدادند .\r\nعيد دوم : هنگام ورود خورشيد به برج سرطان ، يعنى آغاز تابستان و فصل گرماست ، در اين روز حكيمان در پرستش‌گاه‌هايى كه ويژه آن روز بنا شده بود گرد مىآمدند .\r\nعيد سوم : آغاز برج ميزان ، يعنى پاييز و بار ديگر يك اندازه شدن شب و روز است ، در اين روز حكيمان به پرستش‌گاه‌هاى ويژه آن روز مىرفتند و خوراك‌هاى مناسب فصل مىخوردند .\r\nعيد چهارم : آغاز زمستان ، فصل برگ‌ريزان ، خشكيدن گياهان و مانند اينهاست ، حكيمان در اين روز اندوهگين مىشدند ، استغفار مىكردند و روزه مىگرفتند . آنگاه اخوان مىافزايند اگر در اعياد شريعت اسلامى دقّت شود مطابق آن اعياد چهارگانه است : عيد فطر مانند عيد آغاز بهار ، عيد قربان چون عيد دوم ، عيد غدير خم ، همچون عيد سوم ، روز چهار ، روز سوگوارى و اندوه است ، يعنى روزى كه پيامبر صلّى اللّه عليه و آله از جهان برفت .\r\nاخوان الصفا اطلاعات خود درباره دانش‌ها را از كتاب‌هاى افلاطون ، ارسطو ، سقراط ، فيثاغورس ، بطلميوس ، اقليدس ، نيقوماخس مؤلف الهيّات علم حساب ، هرمس ، كتاب اثولوجيا مىدانند . در اين رويكرد دوسوم رسائل اخوان\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nدانشنامه و بقيّه به گفته آنان از وحى آسمانى گرفته شده است ، آنان در دانش‌هاى رياضيات ، طبيعيات ، علم حساب ، هندسه ، ستاره‌شناسى ( اسطرونوميا ) ، موسيقى . سياست پيامبرى ، شهريارى و . . . قلم زده‌اند .\r\n\r\nعلم احكام نجوم نزد اخوان الصفا\r\nاين دانش دربارهء تأثير سپهرها ، ستارگان ، سيارات و به‌طور كلى اجرام آسمانى بر موجودات ما دون قمر و بر زندگى و سرنوشت انسان سخن مىگويد ، اين دانش در حوزه فرهنگ‌هاى باستانى جهان وجود داشته ، از كلدانيان و مصريان به يونانيان رسيده و به حوزه فرهنگ اسلامى نيز راه يافته است ، اخوان الصفا منكران احكام نجوم را گروهى از اهل جدل مىدانند كه از نظر كردن در احوال سپهرها ، حركت‌ها و چرخش‌هاى آنها روىگردانند و با كسانى كه به آن باور دارند دشمنى مىورزند . امّا كسانى كه آن را مىپذيرند و به تأثير آنها بر موجودات زمينى باور دارند از راه و روش فلسفه روحانى و دانش‌هاى نفسانى و از راه تأييد و عنايت الهى است .\r\nستارگان ، سپهرها ، فرشتگان خدا و فرمانروايان آسمان‌هايند كه جهان را بر پا مىدارند و موجودات را سامان مىدهند .\r\nبسيارى از مردم چنين مىپندارند كه علم احكام نجوم ادّعاى غيب است ، و حال آنكه چنين نيست ، زيرا علم غيب چيزى است كه بدون استدلال و سبب باشد ، امّا علم نجوم دانشى است استدلالى كه بايد با كسب و نظر و تعليم و تعلّم به دست آيد . همچون دانش تأويل و تعبير خواب و . . .\r\nپس هدف اين دانش و آگاهى از آن ، اين است كه مردم متنبّه و آگاه گردند ، از خواب غفلت و جهالت بيدار شوند و خود را در برابر سختىها و مصائب آماده سازند و از آنها دفاع به‌عمل آورند ، آن‌سان كه از آگاهى به زمستان لباس\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكلفت و مناسب تدارك مىبينند ، و اگر از بلا و قحط خبردار شوند مواد غذايى تهيه مىكنند ، و قبل از آمدن بلاها مىتوان با راز و نياز و نماز و روزه و قربانى آنها را دفع كرد .\r\nفقهاء و اصحاب حديث و عبادت‌پيشگان كه از نظر در علم نجوم نهى كرده‌اند بدين جهت است كه آنان كه هنوز دانش دين و شريعت را ياد نگرفته نبايد علم نجوم را ياد بگيرند ، و آنان كه از اين مرحله فراتر رفته‌اند و علم به نواميس شريعت پيدا كرده‌اند مىتوانند فراگيرند و زيانى به آنان نمىرساند ، بلكه سبب بصيرت در امر معاد مىشود و به ثواب و عقاب دردناك يقين پيدا مىكنند ، ازاين‌رو اشتياق به آخرت در آنها زيادتر و سبب تقرّبشان به خداوند متعال خواهد شد . اخوان الصفا و ديگر احكاميان نجوم نمونه‌اى از احكام نجوم درباره هر پديده و يا نوزادان را اين‌گونه خاطرنشان مىسازند هر مولودى متولد شد و يا هر پديده‌اى رخ داد در همان لحظه درجه‌اى از برجى از افق مشرق طالع شده است كه از آن درجه تا سى ( 30 ) درجه بيت حيات ( خانه زندگى ) و تن و عمر نام دارد ، از سى درجه تا شصت ( 60 ) درجه بيت مال و منفعت و معاش و ياران نام دارد ، و سپس تا 90 درجه بيت و خانه برادران و خواهران و خويشان و تحويل از مكان به مكانى ديگر ، و تا 120 درجه خانه پدران و عاقبت كارهاست كه آن را « وتد الارض » خوانند ، و سپس تا 150 درجه خانهء اولاد ، شادىها ، هديه‌ها ، خيرات ، آمدن غايب‌ها ، و تا 180 درجه خانه امراض ، بندگان ، خدمتكاران و خانه هفتم تا 210 درجه خانه ازواج ، زنان ، همسران است ، خانه هشتم خانهء مرگ ، ترس ، نكبت ، و خانهء نهم ، بيت سفرها ، دين ، مذهب ، و معبّران خواب‌هاست ، خانه دهم بيت سلطان ، و مادران است ، و چون اين خانه ( دهم ) ارفع خانه‌هاست آن را « وتد السّماء » ( ميخ آسمان ) مىنامند ، بيت يازدهم را خانه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nرجاء ، اميد ، سعادت و خانهء دوازدهم را خانه دشمنان ، بدبختىها ، و زندان مىنامند . « 1 »\r\n\r\nگوشيار گيلانى ( م 350 ه / 966 م )\r\nكيا ابو الحسن گوشيار بن ليان بن باشهرى جيلى ( گيلانى ) از بزرگان منجمان سدهء 4 ق / 10 م ، گوشيار تركيبى است از گوش به معناى يكى از فرشتگان ( در آيين زرتشت ) و يار از پسوند داته اوستايى ، گويند گوشيار يكى از استادان ابن سيناست و حكيمى است مبرّز .\r\nآثار گوشيار عبارت است از : 1 ) زيج جامع ، 2 ) زيج بالغ ، 3 ) مجمل الاصول ( يا المجمل فى صناعة النجوم ) 4 ) المدخل فى صناعة علم النجوم ، 5 ) معرفة الاصطرلاب و عمله .\r\n چو حلّ شدست مرا زيج گوشيار سخن * كجا بطيره شوم من ز ريشخند و زنخ\r\nقول شرع‌آموز و باقى رنجه دان قول حكيم * كان خط بو مشعر است و اين كتاب گوشيار « 2 » \r\nاز ديگر تأليفاتى كه به گوشيار نسبت داده شده يكى « رسالة فى التنجيم » كه در كتابخانه ظاهريه دمشق به رقم 5265 نگهدارى مىشود ، و ديگرى « القرانات »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 8 ، ماده اخوان الصفا ، اخوان الصفا ، رسائل ، ج 1 ، ص 136 ، دار بيروت للطباعة و النشر ، التفهيم بيرونى ، ص 604 ، با تجديد نظر جلال همايى ، با سى فصل خواجه نصير .\r\n( 2 ) . لغت‌نامه دهخدا ، ماده گوشيار .\r\n","page_name":" 140 ","page_number":140},
  {"content":"\r\n\r\nكه در آن كتابخانه به شماره 8206 نيز نگهدارى مىشود . « 1 »\r\n\r\nابو الحسن قاينى ( حدودا نيمه سده 4 ق / 10 م )\r\nعلى بن عبد اللّه بن محمد بامشاد قاينى ، منجم و رياضىدان سدهء 4 و احتمالا نيمه اول سدهء 5 ق ، از زندگى او اطلاع بسيار اندكى در دست است ، نياى او بامشاد نام داشت و بدين جهت برخى منابع او را ابو الحسن بن بامشاد يا ابن بامشاد ناميده‌اند ، زادگاه او را قاين دانسته‌اند ، سال‌هاى نخست زندگى و نيز تحصيلات مقدماتى او در آنجا بوده است ، امّا از استادان او اطلاعى در دست نيست ، از توجه ابو ريحان به گفته‌هاى وى چنين برمىآيد كه قاينى در ميان دانشمندان عصر خود منزلتى داشته است ، ابو ريحان بيرونى دو برهان مربوط به قضاياى دوم و سوم كتاب استخراج الاوتار را به قاينى نسبت داده است .\r\nآثار او بدين قرار است :\r\n1 . مقالة فى استخراج ساعات ما بين طلوع الفجر و طلوع الشمس ، كلّ يوم من أيام السنة بمدينة قاين ، اين مقاله در 1366 ق در هند چاپ شده است ، ابو ريحان در بحث‌هاى رياضى خود از اين مقاله بهره برده است ، در اين مقاله روش محاسبه زمان بين طلوع فجر و طلوع آفتاب و نيز زمان بين غروب آفتاب و غروب شفق در شهر قاين بيان شده است .\r\nابو الحسن در آغاز مقاله ، عرض جغرافيايى قاين را براساس محاسبات رياضى و نجومى آن زمان ذكر كرده است كه تقريبا با محاسبات جديد سازگار است . اين مقاله به انگليسى ترجمه شده است .\r\n\r\n\r\n","description":"","footnote":"\r\n( 1 ) . تاريخ التنجيم عند العرب ، ص 231 ، مؤسسه عزّ الدّين ، 1414 ه / 1994 م .\r\n","page_name":" 141 ","page_number":141},
  {"content":"\r\n\r\n2 . رسالة فى استخراج ساعات ما بين طلوع الفجر و طلوع الشمس أو غروبها و غروب الشفق ، إذ العلم باحدهما يستلزم العلم بالآخر .\r\n3 . المقالة فى استخراج تاريخ اليهود ، اين مقاله نيز در 1366 ق همراه الرسائل المتفرقة فى الهيئة در حيدرآباد دكن ( هند ) چاپ شده است . اين مقاله در روزهاى تاريخ يهودى و مقايسهء آن با تاريخ اسكندرى است . « 1 »\r\n\r\nابو سهل كوهى ( سدهء 4 )\r\nابو سهل ، بيژن بن رستم كوهى ( از جبال طبرستان ) منجّم بزرگ ، رصدگر ، هندسه‌دان ، سازنده ابزار و آلات رصد ، شهرت او در دولت بويهيان ( عضد الدوله و بعد از آن ) است ، شرف الدوله پس از آنكه صمصام الدوله را از بغداد بيرون راند ، در بغداد ( سال 387 ق ) فرمان داد تا كواكب سبعه را بدان شيوه كه در زمان مأمون رصد كرده بودند رصد كنند و اين كار را برعهده بيژن بن رستم گذاشت .\r\nبيژن كوهى كه به هندسه و هيئت آگاهى تامّ داشت و به مرتبه عالى رسيده بود در دار المملكة ( منزل شاهنشاه ، شرف الدوله ) در آخر بستان مكانى را انتخاب كرد و بنيان رصدگاه را محكم كرد تا نشست نكند و از لرزش زمين در امان بماند آن‌گاه ابزار و آلات رصد كه خود مخترع آنها بود را در آنجا بر پا داشت ، و قطب الدّين لارى و گروهى از هيئت‌دانان و مهندسان عادل را دعوت كرد و از دو رصد ديدن كردند و بر صحت آن مهر تأييد نهادند .\r\nرصد اوّل : در 28 صفر 378 ق مطابق با انيران روز خردادماه 357 يزدگردى [ يعنى 30 خرداد 357 
  ] براى رصد خورشيد و تحويل آن به برج سرطان [ تير 
  ] و\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 356 ، ماده ابو الحسن قاينى .\r\n","page_name":" 142 ","page_number":142},
  {"content":"\r\n\r\nرصد ديگر در سه‌شنبه جمادى الآخر مطابق شهريور ، روز مهر ماه 357 [ يعنى 4 / 7 / 357 
  ] يزدگردى براى تحويل به برج ميزان [ مهر 
  ] و در گواهىنامه‌اى ( صورت جلسه ) كه حاضران امضا كردند آمده است : در روز شنبه دو شب از صفر 378 مانده [ - شنبه 28 صفر 378 
  ] و آن روز 16 حزيران است [ در روزگار ما 16 حزيران رومى برابر است با 8 تير 
  ] از سال 299 اسكندرى ، و انيران روز است از خردادماه 357 يزدگردى ، و از مشاهدات ايشان ( مهندسان و هيئت‌دانان و عدول ) به‌وسيله آلت و ابزارى كه ابو سهل به ابتكار خويش اختراع نموده به ثبوت پيوست كه آلت مزبور دلالت بر صحت دخول خورشيد به رأس السرطان بعد از گذشتن يك ساعت از شبى كه صبح آن انيران [ 30 
  ] روز مزبور است و جملگى متفق گشتند به يقين و اطمينان بدان ، و قاطبه حضار از منجم و مهندس و كسانى كه وابسته به صنعت نجوم و بدان خبره بودند تسليم شدند كه چنين آلت رصدى و ابزار نجومى به اين دقيقى و روشنى و بلندمرتبه‌اى بر جميع آلات رصدى كه تا اين زمان پديد آمده و معهود بوده فزونى دارد و دقيق‌تر مىباشد ، و اذعان كردند كه ابو سهل به‌وسيله اين آلت نجومى به دورترين هدف در امر رصد نايل آمده است .\r\nنتيجه اين رصد :\r\n1 . بعد سمت الرأس از مدار رأس السرطان 7 درجه و 50 دقيقه .\r\n2 . ميل اعظم ( كه عبارت از غايت بعد منطقة البروج از دائرة معدل است ) برابر 23 درجه و 51 دقيقه و 1 ثانيه است .\r\n3 . عرض دار المملكة ( منزل مسكونى شرف الدوله ، جايگاه رصدخانه كه در بستان اين منزل قرار دارد ) ، به قدر مجموع ميل اعظم و فاصله سمت الرأس از رأس السرطان يعنى : 1 / 41 / 31 - 1 / 51 / 23 سى و يك درجه و چهل و يك دقيقه و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nيك ثانيه فلكى است كه مساوى است با ارتفاع قطب معدل النهار از افق دار المملكة .\r\nرصد دوم : روز سه‌شنبه سه شب از جمادى الآخر سال 378 گذشته مطابق شهريور روز مهر ماه سال 357 ( 4 / 7 / 357 ) يزدگردى و 18 روز ايلول سال 1299 اسكندرى اجتماع كردند ، حاضران در اين گردهمايى - گواهى آنان در صورت‌جلسه آمده - كه عبارت‌اند از قضات ، گواهان ، منجمان ، مهندسان و دانايان به هندسه ، و هيئت‌دانان به مشاهد و رصد دخول خورشيد به رأس الميزان را توسط آلت رصدى ياد شده و وقوع آن را يافتند در 4 ساعت از روز مزبور گذشته كه روز سه‌شنبه است ، امضاءكنندگان ( رصد مزبور ) در صورت جلسه عبارت‌اند از قاضى ابو بكر بن صبر ، قاضى ابو الحسن خوزى ، ابو اسحاق ابراهيم بن هلال ، ابو سعد فضل بن بولس نصرانى شيرازى ابو سهل بيژن ( ويجن ) بن رستم صاحب رصد ، ابو الوفاء محمد بن محمد حاسب ، ابو حامد احمد بن محمد ( صاغانى ) صغانى صاحب اسطرلاب ، ابو الحسن محمد بن محمد سامرى ، ابو الحسن مغربى .\r\nآثار ابو سهل كوهى عبارت است از :\r\n1 . كتاب مراكز الاكر .\r\n2 . كتاب الاصول على نحو كتاب اقليدس .\r\n3 . كتاب البركار التام . در دو مقاله .\r\n4 . كتاب صنعة الاسطرلاب بالبراهين ، در دو مقاله .\r\n5 . كتاب احداث النقط على الخطوط .\r\n6 . كتاب على المنطقتين فى توالى الحركتين انتصارا لثابت بن قرّه .\r\n7 . كتاب مراكز الدوائر على الخطوط من طريق التحليل دون التركيب .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n8 . كتاب الزيادة على ارشميدس فى المقالة الثانية .\r\n9 . رسالة فى استخراج الضلع المسبّع فى الدائرة .\r\n10 . كتاب اخراج الخطين على نسبة .\r\n11 . كتاب الدوائر المتماسة فى طريق التحليل . « 1 »\r\nگفتنى است نگارنده رصد اول كوهى يعنى شنبه 28 صفر 378 ق برابر با 30 خرداد 357 يزدگردى را با دقّتى كه امروزه براى مقدار سال‌هاى خورشيدى ( 2422 / 365 ) و سال‌هاى قمرى ( 367 / 354 روز ) به كار مىگيرند محاسبه و تطبيق نمودم ، نتيجه اين شد كه خورشيد بعد از گذشت تقريبا 94 ( و تحقيقا 61 / 93 ) روز از سال 357 يزدگردى به رأس السرطان رسيده است ، زيرا 28 صفر 378 ق برابر است با گذشت يك‌صد و سى و سه‌هزار و ششصد و پنجاه و چهار ( 133654 ) روز بعد از مبدأ هجرت و با توجه به اينكه حركت خورشيد در برج سوم تقريبا 32 روز است ، 94 و تحقيقا 61 / 93 روز بعد از نوروز برابر مىشود با رأس السرطان ، بنابراين رصد كوهى صحيح مىباشد .\r\nامّا درباره عرض دار المملكة ( منزل شرف الدوله و بستانى كه رصدخانه در آن قرار داشت ) بايد گفت به حساب ابو سهل نزديك 32 درجه بوده است كه امروزه بغداد 33 درجه و 20 دقيقه فلكى به‌حساب مىآيد . و ممكن است كه كاخ شرف الدوله از بغداد بيرون بوده باشد ولى به‌هرحال به اندازه يك و نيم ( 5 / 1 ) درجه فلكى نمىتواند تفاوت داشته باشد ، بااين‌همه به دقّت ابزار و آلات فلكى آن زمان و آن منجمان بايد آفرين گفت .\r\n\r\n\r\n","description":"","footnote":"\r\n( 1 ) . لغت‌نامه دهخدا ، الآثار الباقية ، ابو ريحان بيرونى ، ص 287 تحقيق پرويز اذكيائى ، نشر ميراث مكتوب ، 1380 ش .\r\n","page_name":" 145 ","page_number":145},
  {"content":"\r\n\r\n\r\nابو جعفر خازن ( 290 - 360 ق / 930 - 971 م )\r\nمحمد بن حسين صاغانى خراسانى يكى از بزرگ‌ترين رياضىدانان و منجمان سده 4 ق ، نام او در آثار بسيارى آمده و نوشته‌هاى متعدّدى به وى نسبت داده شده است ، امّا از زندگى و خصوصيات او اطلاعى در دست نيست ، ابو جعفر احتمالا در صاغان - قريه‌اى در حوالى مرو - زاده شد ، او را بيشتر با كنيه‌اش مىشناسند ، وى را خازنى نيز ياد مىكنند .\r\nابو جعفر خازن و ابو جعفر محمد بن حسين كه تا چندى پيش دو رياضىدان انگاشته مىشدند در واقع يك نفرند .\r\nبه گفته ويدمان ، ابو جعفر نخست به فراگيرى مسايل اعداد و رياضيات پرداخت ، سپس نجوم آموخت و سرانجام به مسايل فلسفى روى آورد ، ازاين‌رو ابو زيد احمد بن سهل بلخى شرح آغاز كتاب السماء و العالم ارسطو را به نام وى تأليف كرد ، وى آلات نجومى مىساخت و در به كار بردن آن تبحّر داشت ، او در مثلثات نيز تحقيق مىكرد ، خواجه نصير الدّين طوسى در كتاب شكل القطاع خود در بحث از شكل مغنى و فروع و لواحق آن مطالبى دال بر اين موضوع آورده است .\r\nخازن در 348 ق / 959 م در رصدى كه ابو الفضل هروى در شهررى انجام داد نظارت داشت . او نزد ركن الدوله منزلت ويژه‌اى داشت و از حمايت ابن عميد ، وزير او نيز برخوردار بود .\r\nابو جعفر تمام عمر يا اواخر آن را در رى بسربرد و از فرصت به‌دست‌آمده در دستگاه ديلميان بهره كافى گرفت و مسايل متعددى را كه حلّ برخى از آنها پيش از آن غيرممكن مىنمود حل كرد و كتاب‌هاى ارزشمندى در همين\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nدوران نوشت .\r\nآثار : آثار ابو جعفر برخى چاپى و برخى خطى و برخى به دست نيامده است ، از جمله آثار چاپى :\r\n1 . رسالة فى انشاء المثلثات القائمة الزوايا المنطقة الاضلاع ، كه به فرانسوى نيز ترجمه شده است .\r\n2 . رساله در اثبات اينكه مجموع مربّعات دو عدد فرد نمىتواند مربع كامل باشد .\r\n3 . اصلاح كتاب المخروطات .\r\n4 . البرهان على الشكل السابع من كتاب بنى موسى .\r\n5 . تفسير صدر المقالة العاشرة من كتاب اقليدس .\r\n6 . فى استخراج خطين بين خطين متوالية متناسبة من طريق الهندسة الثابتة .\r\n7 . تفسير المجسطى .\r\n8 . زيج الصفائح كه قفطى آن را ارزشمندترين كتاب در نوع خود شمرده است .\r\n9 . رسالة فى تصحيح ما وقع لابى جعفر الخازن من السهو فى زيج الصفائح .\r\n10 . سرّ العالمين .\r\n11 . كتاب فى الابعاد و الأجرام .\r\n12 . كتاب فى ميل الأجزاء .\r\n13 . المدخل الكبير إلى علم النجوم . « 1 »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 29 . ، ابو جعفر خازن .\r\n","page_name":" 147 ","page_number":147},
  {"content":"\r\n\r\n\r\nابن اعلم بغدادى ( 324 - 375 ق / 936 - 985 م )\r\nشريف سيد ابو القاسم على بن ابى الحسن بن ابى المجيب على بن جعفر بن محمد اعلم علوى حسينى كوفى بغدادى ، فيلسوف ، موسيقىدان و منجم بزرگ شيعىمذهب ، برخى او را از نسل جعفر بن ابى طالب و بعضى از نوادگان زيد شهيد دانسته‌اند .\r\nبه هر روى محرز است كه نسب از علويان دارد ، زيرا در بيشتر منابع از او به حسينى و علوى ياد كرده‌اند ، او در بازگشت از حج در منزلگاه عسيله و به قول ديگر در ثعلبيّه درگذشت .\r\nابن اعلم در خلال دوران تحصيل خود در بغداد ، گاه به كوفه نيز مىرفت و در يكى از اين سفرها بود كه با شيرى روبرو شد و گزندى نديد ، وى ازآن‌پس تا پايان عمر هر سه‌شنبه به شكرانه آن روز روزه مىداشت ، اين واقعه در همان وقت ظاهرا با داستان زينب دروغگو و امام رضا عليه السّلام و نتيجه آنكه درندگان فرزندان فاطمه عليها السّلام را نمىدرند مقايسه مىشده است .\r\nابن اعلم به تحصيل خود در بغداد چندان ادامه داد كه در رياضى ، هيئت و شاخه‌هاى آن و حتى در قوانين فيثاغورثى ، و موسيقى به مقام استادى رسيد . او با سه تن از خلفاى عباسى - مستكفى ، مطيع ، و طائع - معاصر بوده ليكن از روابط او با اين خلفا گزارشى در دست نيست ، امّا در نزد عضد الدوله ديلمى ( 324 - 372 ق / 936 - 982 م ) چنان مقامى داشته كه عضد الدوله بدون توجه به پيش‌بينىهاى نجومى او ، دست به هيچ اقدامى نمىزده و از او به‌عنوان استاد حلّ جدول‌هاى نجومى ياد مىكرده است .\r\nابن اعلم پس از فوت عضد الدوله نزد صمصام الدوله پسر و جانشين او از\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاحترام پيشين برخوردار نبود و بدين جهت از دربار كناره گرفت .\r\nبعيد به‌نظر نمىرسد كه عضد الدوله به ابن اعلم فرمان تأسيس رصدخانه‌اى را در بغداد داده باشد ، زيرا زيج ابن اعلم كه آن را منسوخ‌كنندهء زيج‌هاى پيشين ، از جمله زيج يحيى بن ابى منصور دانسته‌اند بايستى نتيجه مطالعات نجومى و رصدگرىهاى وى در چنين مركزى بوده باشد . ابن اعلم به سبب تصنيف همين كتاب كه از زمان مصنّف تا چند قرن بعد مدار كار منجمان بر آن بود لقب « صاحب الزيج » يافت .\r\nدانشمندانى همچون بيرونى ، ابن يونس ، و گوشيار بن لبّان گيلى با استفاده از آن ، صحت رصدهاى ابن اعلم را مورد تأييد قرار داده و آراى او را در آثار خويش آورده‌اند ، حتى بيهقى متذكر گرديده كه « تقويم مريخ » در زيج ابن اعلم به اتفاق نظر همه هندسه‌دانان ، صحيح‌تر و به حقيقت نزديك‌تر است .\r\nبدون شك يكى از علل موفقيّت زيج ابن اعلم اين بوده كه وى ابزارهاى لازم رصدگرى را مىساخته و يا در صورت نياز آنها را اصلاح مىكرده است .\r\nآثار : در نامهء دانشوران آمده كه « از مؤلفات او يكى زيجى است مبسوط كه نسخه آن اكنون موجود است » امّا تعيين نكرده‌اند كه در كجاست ، به‌نظر مىرسد كه 5 جدول زيج گوشيار ، موجود در كتابخانه برلين برگرفته از همين اثر ابن اعلم باشد كه عبارت‌اند از جدول تعديل شمس ، جدول تعديل مركز زحل ، جدول تعديل مركز المشترى ، جدول تعديل مركز عطارد ، جدول تعديل حصّه عطارد .\r\nمنابع متأخر علاوه بر زيج ، آثار ديگرى هم به ابن اعلم نسبت داده‌اند از جمله ، احكام النجوم ، رسالة فى النجوم ، احوال منجمين دوره اسلام ، ارقام نجومى ، استخراج مطالب نجوميّه ، عمل اسطرلاب ، فوائد علم نجوم ، مشكلات علم نجوم ، مسأله معاد ، كتابى در علم احكام به نام عضد الدوله ، رساله در احكامى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاز نجوم كه اطبا را به كار آيد ، رساله در جوابات سؤالات ابو ماهر طبيب ، رساله در آنكه چه قسم بايد احكام را استخراج نمود ، رساله در شرح حال خود و بستن رصد كه چه قسم بايد آلات و اسباب آن را فراهم نمود ، رساله در اقوال منجمين ، رساله در تصحيح زيج يحيى بن ابى منصور ، رساله در اقاويل اهل نجوم ، رساله در ردّ بعضى از كلمات اهل نجوم ، رساله در سير كواكب هيئت افلاك ، رساله در خصوص بقاع ارض ، رساله در قبله ، رساله در بحار و جبال ، رساله در تصحيح كلمات بطلميوس . « 1 »\r\n\r\nغلام زحل ( م 376 ق )\r\nابو القاسم ، عبد اللّه بن حسن بغدادى ، از منجان و دانشمندان حساب ، فلك و از افاضل سدهء 4 ق ، است ، وى از پيشگويان علم نجوم بود كه در پيشگويىها به اصابت مىرسيد ، و در زمان عضد الدوله در شيراز خدمت مىكرد ، و او را بزرگ منجمان مىخواندند ، سيد بن طاوس برخى از اصابات او را در احكام نجوم ذكر كرده است .\r\nاز تأليفات اوست ، كتاب‌هاى « احكام النجوم » ، « التسييرات و الشعاعات » ، « الاختيارات » ، « الجامع الكبير » و « الاصول المجرده » .\r\nابن نديم افزون بر كتب مزبور كتاب الانفصالات را نيز به وى منسوب دانسته است . « 2 »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 3 ، ص 29 ، ماده ابن اعلم ، فلاسفه شيعه ، ترجمه غضبان ، ص 89 .\r\n( 2 ) . فرج المهوم ، ص 168 ، لغت‌نامه دهخدا ، ماده غلام زحل ، به‌نقل از فهرست ، تاريخ الحكماء قفطى ، و تتمة صوان الحكمة .\r\n","page_name":" 150 ","page_number":150},
  {"content":"\r\n\r\n\r\nعبد الرحمن صوفى ( 291 - 376 ق )\r\nابو حسين عبد الرحمن بن عمر بن سهل صوفى ، رازى ، دانشمند فلكى ، هيوى ، از مردم رى و منجم عضد الدوله بود ، عضد الدوله ديلمى خود را شاگرد صوفى در نجوم معرفى كرده است .\r\nاز تأليفات اوست ، الكواكب الثابتة ، مطارح الشعاعات ، ارجوزه در فلك . « 1 »\r\n\r\nنظيف بن يمن يونانى سده 4 ق )\r\nنظيف بن يمن از منجمان و ارباب رصد سده چهارم هجرى است وى از هم‌روزگاران عضد الدوله ديلمى بشمار مىرود ، او با ابو ريحان بيرونى مكاتبه داشت ، از جمله مكاتبهء ايشان درباره رصد ميل كلى و مقدار حركت خاصّه وسطى شمس كه ابو سهل كوهى در سال 378 ق به دستور شرف الدوله ديلمى ( 372 - 379 ق ) انجام داده و چگونگى رصد و بناى رصدخانه و نتيجهء آن را « نظيف بن يمن » براى بيرونى نوشته بود .\r\nنظيف ، يك‌چند در روزگار عضد الدوله ديلمى در شيراز جزو اصحاب رصد بود كه به فرمان او كار مىكرد ، ابو سهل كوهى نيز در همان ايام در شيراز بسر مىبرد و با اصحاب رصد همكارى مىنمود .\r\nيكى از كارهاى ايشان رصد ميل كلى است با حلقهء عضدى به قطر پنج شبر ( حدود 125 سانتىمتر ) كه در سال 359 ه و 388 يزدگردى انجام گرفت ، اين رصد به توليت ابو الحسين عبد الرحمن بن عمر صوفى رازى صاحب\r\n\r\n\r\n","description":"","footnote":"\r\n( 1 ) . فرج المهوم ، ص 145 ؛ دهخدا ، ماده عبد الرحمن به‌نقل از اعلام زركلى .\r\n","page_name":" 151 ","page_number":151},
  {"content":"\r\n\r\n« صور الكواكب » و همكارى ابو سعيد احمد بن محمد سنجرى ، و ابو سهل كوهى و نظيف بن يمن و ابو القاسم غلام زحل و بعضى ديگر از منجمان آن زمان ، صورت گرفت . « 1 »\r\n\r\nعلى بن احمد انطاكى ( م 376 ق / 987 م )\r\nابو القاسم على بن احمد ، حاسب ، مهندس ، رياضىدان ، اهل انطاكيه ، واقع در تركيه كنونى بود و در بغداد ساكن شد و تا هنگام مرگ در اين شهر زيست ، انطاكى از نزديكان عضد الدوله ديلمى و از سرآمدان روزگار خود در هندسه و علم عدد ( حساب ) و به تيزهوشى ، فصاحت و بلاغت مشهور و مورد ستايش است .\r\nيكى از آثار انطاكى موسوم به تفسير اصول اقليدس در دست است ، به گفتهء ابن نديم ، انطاكى تمام مقالات اصول اقليدس را تفسير كرده بود ، پيش از وى ابو جعفر خازن اين كتاب را شرح كرده و بوزجانى نيز نگارش شرحى بر آن را آغاز كرده بود ولى كار را به انجام نرساند ، از ديگر آثار منسوب به انطاكى عبارت‌اند از : 1 . استخراج التراجم ، 2 . تفسير ارثماطيقى ، 3 . التخت الكبير فى الحساب الهندى ، 4 . الحساب بلا تخت بل باليد ، 5 . الحساب على التخت بلا محو ، 6 . الموازين العددية ، 7 . المكعبات .\r\nرساله‌اى در اسطرلاب مسرطن نيز منسوب به انطاكى است ، چنان‌كه سجزى در آغاز رساله اسطرلاب مسرطين كه خود نوشته به آن اشاره كرده\r\n\r\n\r\n","description":"","footnote":"\r\n( 1 ) . التفهيم ، همائى سرگذشت ابو ريحان بيرونى ، ص 83 و بعد .\r\n","page_name":" 152 ","page_number":152},
  {"content":"\r\n\r\nاست . « 1 »\r\n\r\nاحمد بن محمد صاغانى ( م 379 ه )\r\nمعروف به ابو حامد اسطرلابى ، مهندس ، هيوى ، از اهالى بغداد ، در ساخت و ساز آلات رصدى بىنهايت چيره‌دست ، و بر بعضى آلات رصدى قديمى چيزهايى افزود و در بغداد وفات يافت . « 2 »\r\n\r\nعمر بن محمد مرورودى ( م 379 ه )\r\nمرورودى از اهالى مرورود تركمنستان كنونى ، منجم ، ستاره‌شناس ، پژوهشگر نجوم ، رصدگر مشهور و مؤلف كتاب‌هاى « تعديل الكواكب » و كتاب « صنعة الاسطرلاب المسطّح » مىباشد . « 3 »\r\n\r\nصاحب بن عباد ( 326 - 385 ق )\r\nابو القاسم ، اسماعيل بن عباد از خاندانى ايرانى در طالقان قزوين زاده شد .\r\nو از سال 347 تا 366 در اصفهان كاتب مؤيد الدوله ديلمى بود و تا سال 373 ق در گرگان وزارت داشت ، و از آن سال تا 385 وزارت فخر الدوله به‌عهده او محول گشت ، وى از خلفاى بنى عباس با الراضى باللّه ، المتقى باللّه ، المستكفى\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 10 ، ص 389 ، ماده انطاكى .\r\n( 2 ) . الاعلام ، خير الدّين زركلى ، ج 1 ، ص 202 ، ط 3 ، بيروت 1389 ه 1969 / م .\r\n( 3 ) . تاريخ التنجيم عند العرب ، ص 186 ، الفهرست ابن نديم ، ص 335 .\r\n","page_name":" 153 ","page_number":153},
  {"content":"\r\n\r\nباللّه ، المطيع للّه ، الطائع للّه ، القادر باللّه معاصر بوده است .\r\nو از آل بويه با سه برادر ، عماد الدوله ، ركن الدوله و معز الدوله و نيز با عزّ الدوله ، عضد الدوله ، مؤيد الدوله ، فخر الدوله ، صمصام الدوله ، بهاء الدوله ، شرف الدوله ، هم‌روزگار است .\r\nسيد بن طاوس او را عالم و عارف به نجوم و صحت احكام نجوم دانسته و برخى از پيشگويىهايى كه به‌واقع اصابت كرده است را از او نقل كرده است ، وى افزوده است صاحب بن عباد درباره نجوم بر اين باور بود كه نجوم نشانه‌ها و دلالت‌هايى هستند كه از جانب خداوند قرارداد شده‌اند و خداوند خالق نجوم و احكام نجوم است .\r\n يا مالك الارواح و الاجسام * و خالق النجوم و الأحكام\r\nمدبّر الضياء و الظلام * لا المشترى ارجوه للانعام\r\nو لا اخاف الضر من بهرام * فانّما النجوم كالاعلام « 1 » \r\nيعنى يا مالك ارواح و اجسام ، و آفريننده نجوم و احكام نجوم ، پروردگار روشنى و تاريكى ، اميدوار به بخشش مشترى نيستم و نه از نحوست بهرام و زحل مىترسم بلكه نجوم مانند نشانه و علاماتند .\r\n\r\nابو الفضل هروى ( سده 4 ق 10 م )\r\nاحمد بن ابى سعد ، منجم و رياضىدان ايرانى سده 4 ق 10 م ، از زندگى و احوال او آگاهى چندانى در دست نيست ، از شهرت و نسب وى مىتوان احتمال داد كه زادگاهش هرات بوده است ، تاريخ دقيق وفات او نيز دانسته نيست و\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده صاحب ، فرج المهوم ، ص 177 .\r\n","page_name":" 154 ","page_number":154},
  {"content":"\r\n\r\nاحتمالا ميان سال‌هاى 380 - 390 ق / 990 - 1000 م درگذشته است .\r\nوى در زمان ركن الدوله ديلمى ( حك 335 - 366 ق / 946 - 977 م ) در رى مىزيسته و هم‌روزگار دانشمندانى چون ابو جعفر خازن و خجندى بوده است مدتى نيز در جرجان اقامت داشته ، زيرا به گفته بيرونى وى در 371 ق عرض آن شهر را محاسبه كرده است ، از اين نكته و نيز از ديگر اشارات متعدد بيرونى دربارهء او و آثارش مىتوان دريافت كه آراء رياضى و نجومى هروى مورد توجه دانشمندان بزرگ آن عصر بوده است ، وى عرض رى را نيز محاسبه كرده بود و بيرونى اندازه‌هاى مختلفى را كه هروى در محاسبه ارتفاع خورشيد در رى به دست آورده دقيقا ذكر كرده است .\r\n\r\nآثار هروى عبارت است از :\r\n1 . كتاب منالاوس فى الاشكال الكرية ممّا اصله احمد بن ابى سعد الهروى كه در واقع روايت اصلاح شده است از كتاب اكرم نلائوس ، اين كتاب مهم‌ترين اثر هروى بشمار رفته است كتاب مزبور در سده 3 ق از يونانى به عربى ترجمه شده و ماهانى رياضىدان و منجم ايرانى در همان سده 3 تا شكل دهم از مقاله دوم آن را تصحيح كرده بود ، امّا چون با گذشت زمان در متن اخير خلل بسيار راه يافته بود هروى به اصلاح مجدّد آن پرداخت ، اين متن اصلاح شده مورد توجه دانشمندانى چون ابو نصر منصور بن عراق و خواجه نصير الدّين طوسى بوده است دو نسخه از اين كتاب در استانبول و ليدن موجود است ، برگزيده‌هايى از آن را نيز « ماكس كراوزه » به آلمانى ترجمه و منتشر كرده است .\r\n2 . كتاب ديگرى به نام « المدخل الصاحبى » به هروى نسبت داده شده كه اكنون در دست نيست ، امّا بيرونى در تحديد نهايات الاماكن ، برخى از مطالب آن را نقل كرده و مثلا اين نظر او را كه با كسوف خورشيد نيز مىتوان اختلاف طول\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nجغرافيايى شهرها را تعيين كرد ، مردود دانسته است ، نظر يادشده ظاهرا در ميان منجمان و رياضىدانان اسلامى منحصربه‌فرد بوده است . « 1 »\r\n\r\nمحمد بن احمد خوارزمى ( م 387 ق )\r\nكنيه او ابو عبد اللّه از دانشمندان مشهور قرن چهارم ، منجم و رياضىدان و مؤلف دائرةالمعارف‌گونه « مفاتيح العلوم » است وى بنا بر مشهور در بلخ زاده شد و در نيشابور به خدمت عتبى وزير امير نوح سامانى رسيد و كتاب خود ( مفاتيح العلوم ) را به وى اهدا نمود . « 2 »\r\nمفاتيح العلوم در رشته‌هاى فقه ، اصول ، كلام و عقايد ، فلسفه ، ملل و نحل ، صرف ، نحو ، ديوان ، عروض ، شعر ، قافيه ، خلفا و ملوك ، لشگركشى ، فتوحات ، جنگ‌ها ، اخبار عرب جاهلى ، منطق ، طب ، تشريح ، امراض ، داروها ، رياضى ، نجوم ، سيارات ، هيئت ، زمين ، اقاليم ، ابزار و آلات نجومى ، احكام نجوم ، موسيقى ، آلات موسيقى ، مكانيك ، ساخت آلات مكانيك و . . . فهرست‌گونه بحث مىكند كه نشان از تبحّر نويسنده است . « 3 »\r\n\r\nابو الوفاى بوزجانى ( 328 - 388 ق / 940 - 998 م )\r\nابو الوفا ، محمد بن يحيى بن اسماعيل بن عباس ، رياضىدان ، ستاره‌شناس\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 6 ، ص 150 ، ماده ابو الفضل هروى .\r\n( 2 ) . لغت‌نامه دهخدا ، ماده خوارزمى .\r\n( 3 ) . مفاتيح العلوم ، نشر كليات الازهرية ، ط 2 ، 1401 ه 1981 م .\r\n","page_name":" 156 ","page_number":156},
  {"content":"\r\n\r\nو موسيقىدان نامدار ايرانى كه در پيدايى و نوآورى و پيشرفت علم مثلثات و جنبه‌هاى مختلف حساب و هندسهء كاربردى ، سهمى بسزا داشت ، به گفته ابن نديم ( معاصر بوزجانى ) در شهر بوزجان ( نزديك تربت جام فعلى ) چشم به جهان گشود ، حساب و هندسه را نزد عموى خود ابو عمرو مغازلى و دايى خود ابو عبد اللّه محمد بن عنبسه آموخت ، او در بيست‌سالگى ( 348 ق ) به عراق رفت و آثارى چند تأليف كرد و از خود بر جاى گذاشت .\r\nبه گفته ابو حيان توحيدى در مقدمه الامتاع و المؤانسة ، ابو الوفاء مدتى را در اران ( نزديك بهبهان ) كه در آن زمان مركز فعاليت ابو الفضل ابن عميد بوده گذرانده ، و چندى نزد « شاهويه » فقيه و رياضىدان برجسته اقامت داشته است و با او آشنايى كامل پيدا كرده و از او محبّت ديده است .\r\nبوزجانى در بغداد به‌سرعت به دربار پادشاهان آل بويه راه يافت و در آنجا رشد كرد ، چندان‌كه در 360 ق / 971 م « نقيب مجلس و مرتّب » ( به اصطلاح امروزى : رئيس جلسه ) بزرگان دربار عزّ الدوله بختيار شد ، و همان گونه كه بيرونى تأكيد كرده است بيشتر رصدهاى عمر خود را با حمايت همين امير بويهى در « باب التّبن » بغداد ، و اغلب رصدهاى اين دوره را در سال‌هاى 365 ، 366 ق به انجام رساند .\r\nبوزجانى در سال 371 ق براى مأموريتى سياسى به جرجان نزد « صاحب بن عباد » رفت كه در آن هنگام در كنار مؤيد الدوله ( برادر عضد الدوله ) اين شهر را از چنگ قابوس بن وشمگير بيرون آورده بود .\r\nدر روزگار صمصام الدوله قدرت سياسى و جايگاه اجتماعى بوزجانى فراتر رفت و نظر وى در عزل و نصب كارگزاران دولت مؤثر افتاد ، چندان‌كه ابو حيان توحيدى را - پس از آنكه در 370 ق تنگدست و پريشان‌حال از رى به\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبغداد آمده بود - به رعايت دوستىاى كه در ارجان بين آن دو پديد آمده بود و در جريان ديدارهايى در 358 ، و 360 ق تقويت شده بود و نيز در پاسخ به درخواست‌هاى مكرر ابو حيان ، نخست به سرپرستى بخش ادارى بيمارستان عضدى گمارد و او را به دوست خود ابو عبد اللّه عارض ، مشهور به ابن سعدان وزير صمصام الدوله معرفى كرد .\r\nدر روزگار كوتاه تسلط شرف الدوله ( برادر صمصام الدوله ) بر بغداد بوزجانى گرچه همچنان از بزرگان دربار محسوب مىشد ، امّا به‌رغم شهرت فراوانش ديگر ستاره‌شناس نخست اين شهر بشمار نمىرفت ، زيرا اين پادشاه سرپرستى رصدى را كه در 378 ق / 988 م در بغداد انجام گرفت به « ابو سهل كوهى » كه همراه وى از شيراز آمده بود سپرد ، و ابزارهاى اين رصد را نيز ابو حامد صاغانى ساخت ، سهم بوزجانى در اين ميان تنها شهادت بر درستى رصد و امضاى صورت‌جلسه‌اى بود كه قفطى متن كامل آن را آورده است .\r\nپس از مرگ شرف الدوله و به حكومت رسيدن « بهاء الدوله ابو نصر فيروز » بوزجانى همچنان از بزرگان دربار بشمار مىرفت ، وى در اين روزگار كتاب مشهور خود « ما يحتاج اليه الصائغ من اعمال الهندسه » را به نام اين فرمانروا نوشت .\r\nبوزجانى و بيرونى با قرار قبلى خسوف نيمه جمادى الاولى 387 ق / مه 997 م را به ترتيب از بغداد و كاث ( شهر خوارزم ) رصد كردند ، سپس بيرونى با مقايسه نتايج كار خود و بوزجانى ، اختلاف طول جغرافيايى ميان اين دو شهر را حساب كرد .\r\nامروزه به پاس خدمات علمى بوزجانى دهانهء يكى از آتش‌فشان‌هاى ماه را « ابو الوفاء » ناميده‌اند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nارتباط علمى بوزجانى با معاصرانش :\r\nبه‌نظر مىرسد بوزجانى گذشته از پيوندش با دانشمندان حوزه علمى بغداد و دربارهاى شاخه‌هاى مختلف آل بويه ، بيشتر با « ابو على حبوبى » و بيرونى ارتباط داشته است ، وى در نامه‌اى به ابو على رابطه‌اى معادل « رابطه هارون » را براى محاسبهء مساحت مثلث فقط با داشتن طول اضلاع ثابت كرده ، و در نامه‌اى ديگر به وى ، و نيز در نامه‌اى به بيرونى ، مدعى اختراع شكل مغنى ( قضيه سينوس‌ها ) شده ، و چندى بعد نيز 7 مقاله از مجسطى خود را براى بيرونى فرستاده است .\r\n\r\n1 . بوزجانى و اختراع شكل مغنى و شكل ظلى\r\nمقصود علماى دوره اسلامى از شكل مغنى در دوره اسلامى همان قضيه سينوس‌ها در مثلثات مستقيم الخط و كروى است . به گفته بيرونى ، نام « مغنى » ( بىنيازكننده ) را گوشيار گيلى بر اين قضيه نهاده ، زيرا بكارگيرى اين قضيّه رياضىدانان را از بكارگيرى شكل قطاع ( قضيه منلائوس ) بىنياز مىساخته است .\r\nدر اواخر سدهء 4 ق / 10 م ، دست‌كم 4 تن از رياضىدانان و ستاره‌شناسان برجسته ايرانى ، يعنى ابو نصر منصور بن عراق ، گوشيار گيلى ، خجندى و بوزجانى - هريك به‌طور جداگانه ( يا شايد با استفاده از آثار يكديگر ) - راه حل‌هايى كم‌وبيش مشابه ، براى اثبات اين قضيه ارائه كرده بودند ، و از آنجا كه بهره‌گيرى از شكل مغنى ، بر خلاف شكل قطاع بسيار آسان بود ، هريك از اين چهار تن ادّعاى تقدم در اثبات اين قضيّه بسيار اساسى مثلثات را داشتند ، و هركدام براى ادعاى خود سخنى دارد .\r\nبيرونى سپس روش هريك از دانشمندان در خصوص اثبات اين قضيه را با ذكر شباهت‌ها و تفاوت‌ها نقل كرده است ، وى در ادامه بر اختراع شكل ظلى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n( قضيه تانژانت‌ها ) توسط بوزجانى و اهميت بسيار اين قضيه در مثلثات و علم هيئت تأكيد مىورزد و اثبات بوزجانى را از مجسطى وى نقل مىكند .\r\nاثبات شكل مغنى در مثلثات كروى به روش بوزجانى :\r\nحكم اين قضيه ( با بيان ابو نصر عراق ) چنين است : « در هر مثلث كروى جيب‌هاى اضلاع با جيب‌هاى زواياى روبه‌رو متناسب است .\r\n2 . در مجسطى بوزجانى افزون بر شكل مغنى و ظلى ، در زمينهء مثلثات مسطحه انتخاب شعاع دايره مثلثاتى برابر با واحد براى نخستين‌بار مطرح شده است . رياضىدانان يونانى و دوره اسلامى همواره شعاع دايره مثلثاتى را 60 واحد مىگرفتند ، به همين سبب ، دو تابع مثلثاتى جيب و جيب تمام به ترتيب 60 برابر توابع سينوس و كسينوس بود ، بر اين پايه مىگويد : واضح است كه اگر شعاع دايره را واحد بگيريم نسبت جيب كمان به جيب تمام آن مساوى با ظل معكوس ( تانژانت ) و نسبت جيب تمام كمان به جيب آن مساوى با ظل مستوى ( كتانژانت ) خواهد بود .\r\nبوزجانى در تدوين « جدول‌هاى » جيب و ظل نيز شعاع دايره مثلثاتى را برابر واحد اختيار كرده است . بيرونى با الهام گرفتن از بوزجانى در كتاب مقاليد به مزاياى اين كار اشاره مىكند ، و خواجه نصير الدّين طوسى كه در رساله « كشف القناع » اين ابتكار را به بيرونى نسبت داده ، از مجسطى بوزجانى آگاه نبوده است .\r\n3 . اثبات برخى روابط مهم در مثلّثات مسطحه .\r\n4 . به دست آوردن جيب نيم درجه ، و عدد پى  ( n )  بوزجانى به‌عنوان مقدمه محاسبه عدد  n  ( و نيز براى تشكيل جدول‌هاى توابع مثلثاتى ) مقدار سينوس نيم درجه را ( كه نصف وتر يك درجه است ) با دقّتى به مراتب بيش از بطلميوس محاسبه كرده است .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n5 . كشف اختلاف سوم ماه كه به « وارياسيون » موسوم است غالبا به « تيكو براهه » منجم شهير دانماركى نسبت مىدهند ، امّا در 1835 م سديو در ضمن مقاله‌اى با عنوان « كشف وارياسيون توسط ابو الوفاء ، منجم سدهء دهم ميلادى » بخش‌هايى از مجسطى بوزجانى را همراه ترجمهء فرانسهء آن منتشر ساخت كه به نظر وى مفهوم وارياسيون مدت‌ها پيش از تيكو براهه در آن مطرح شده است .\r\nبوزجانى در مقاله مربوط به ماه مجسطى ، در فصل دهم نوشته است :\r\nاختلاف سومى براى ماه يافته مىشود كه اختلاف محاذات نام دارد و آن وقتى رخ مىدهد كه مركز فلك تدوير ميان بعد ابعد و بعد اقرب فلك خارج مركز باشد ، و اين حالت بيشتر در مواقعى روى مىدهد كه ماه نزديك به حالت تثليث يا تسديس از خورشيد باشد ( يعنى زاويه ماه ، زمين ، خورشيد برابر يك سوم ( 3 / 1 ) يا يك ششم ( 6 / 1 ) كل دايره باشد ، و ما اين حالت را هنگامى كه خورشيد در كنار ماه ( مقارنه ) يا روبه‌روى آن ( تقابل ، مقابله ) باشد و نيز در هنگام تربيع نيافتيم .\r\nگفتنى است برخى در كشف اختلاف سوم ( وارياسيون ) توسط بوزجانى دغدغه دارند .\r\n\r\nآثار موجود بوزجانى\r\n1 . « اقامة البرهان على الدوائر من الفلك من قوس النهار و ارتفاع نصف النهار و ارتفاع الوقت » رساله‌اى است مختصر كه به درخواست ابو على احمد بن على بن سكّر نوشته است .\r\n2 . ترتيب عدد الوفق فى المربعات ، كه به چگونگى تنظيم مربع‌هاى وفقى يا سحرآميز ( كه در آنها مجموع اعداد مندرج در هر سطر ، هر ستون و هر دو قطر با يكديگر برابر است ) اختصاص دارد ، فخر رازى از اين رساله استفاده كرده و نام برده است .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n3 . جمع اضلاع المربّعات و المكعبات .\r\n4 . جواب ابى الوفاء عمّا سأله الفقيه ابو على الحسن بن حارث الحبوبى عن ايجاد مساحة المثلث بدلالة الأضلاع دون معرفة الارتفاع .\r\n5 . « ما يحتاج إليه الصائغ من اعمال الهندسة » كه به‌منظور اعمال هندسى مورد نياز صنعتگران به زبانى ساده نوشته شده است و بر اين كتاب شرح‌هايى نيز نوشته شده است .\r\n6 . « ما يحتاج إليه الكتاب و العمال و غيرهم من علم الحساب » بوزجانى در اين كتاب كه به نام عضد الدوله نوشته همه مطالبى كه حسابداران ، كاتبان ، كارگزاران ديوان خراج و ديگر ديوان‌ها ، بازرگانان و . . . به زبانى ساده گرد آورده است . او در اين كتاب دستورى براى پيدا كردن ارتفاع مثلث دلخواه به دست مىدهد و تأكيد مىكند كه خود او كاشف اين رابطه است ، وى سپس قضيه هارون اسكندرانى درباره محاسبه مساحت مثلث را در حالتى كه فقط اضلاع آن معلوم است دقيقا به همان صورت امروزى نقل مىكند « براى يافتن مساحت مثلث ، همه اضلاع را باهم جمع كرده ، نصف آن را در فضل آن بر تك‌تك اضلاع ضرب مىكنيم ، اگر جذر اين مقدار را بگيريم ، حاصل همان مساحت مثلث خواهد بود .\r\n7 . « النسبة و التعريفات » .\r\n8 . « المجسطى » كه گاهى با نام‌هاى « الكامل » و « الزّيج الواضح » نقل شده است .\r\n9 . « المدخل الى صناعة الارثماطيقى » .\r\nگفتنى است از بوزجانى كتاب‌هايى كه به تعداد كتاب‌هاى مزبور است نيز\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nتاكنون يافت نشده است . « 1 »\r\n\r\nحامد بن خضر خجندى ( 390 ه )\r\nابو محمود حامد بن خضر خجندى ، رياضىدان ، فيلسوف ، منجم و رصدگر معاصر فخر الدوله ديلمى ، پژوهشگر و مؤلف در مثلثات كروى و مسطح است ، به گفتهء ابو ريحان در كتاب مقاليد علم هيئت ، شكل مغنى در مثلثات كروى ( اكر ) از امير ابو نصر بن عراق رياضىدان معروف ايرانى است و آن را ابن عراق اختراع كرده ، ولى ابو الوفاء بوزجانى و ابو محمود حامد بن خضر خجندى هريك ادعا كرده‌اند اين شكل را قبل از ابو نصر عراق و به قانون آن شكل در رياضيات عمل كرده‌اند .\r\nخواجه نصير الدّين طوسى در كتاب « كشف القناع » اين سخن را از « مقاليد علم هيئت » نقل كرده است .\r\nخجندى آلتى رصدى به نام فخر الدوله ساخت و آن را « سدس فخرى » نام نهاد كه يكى از ابزار و آلات رصدى قدماست ، سدس يك دايره در آن به درجه آمده و به‌وسيلهء آن « طول » كواكب را تعيين مىكنند و امروز « سكستان »  Sextent  نظير آن آلت است كه براى « ارتفاع » يا بى به‌كارمىرود .\r\nخجندى در سال 364 ه براى فخر الدوله ديلمى رصد كرده و با ابو الوفاء معاصر بوده است ، چنان‌كه ابو الوفاء نيز در سال 364 در بغداد به رصد اشتغال داشته است .\r\n\r\n\r\n","description":"","footnote":"\r\n( 1 ) . برگرفته به اختصار از دائرةالمعارف بزرگ اسلامى ، ج 12 ، ص 727 ، ماده بوزجانى و دانشنامه جهان اسلام ، ماده بوزجانى ، ج 4 ، ص 531 .\r\n","page_name":" 163 ","page_number":163},
  {"content":"\r\n\r\nآثار خجندى عبارت است از : 1 . « الرسالة الصحيفة الآفاقية فى الاسطرلاب » ، 2 . كتاب العمل بالزرقالة . « 1 »\r\nگفتنى است خجندى را مبتكر آلت نجومى به نام « الآلة الشاملة » دانسته‌اند وى كتابى نيز در اين خصوص تأليف كرده است . « 2 »\r\n\r\nابو القاسم مجريطى اندلسى ( 238 ه - 398 ق )\r\nابو القاسم مسلمة بن احمد بن قاسم مجريطى ( - مادريدى ) رياضىدان ، ستاره‌شناس ، فيلسوف ، شيميدان و پيشواى رياضىدانان اندلس در قرن چهارم است .\r\nآثار : 1 . « ثمار العدد » در حساب و رياضيات .\r\n2 . اختصار تعديل الكواكب من زيج البتّانى .\r\n3 . رتبة الحكيم .\r\n4 . غاية الحكيم .\r\n5 . كتاب الاحجار . « 3 »\r\n\r\nنقش اندلس در پيشرفت دانش اخترشناسى\r\nگفته‌اند كه مجريطى رساله‌اى در حساب معاملات نوشت و همچنين زيج خوارزمى را تكميل كرد . و گفته‌اند كه رسائل اخوان الصفا را اول بار به اندلس آورد ، بيان مجريطى درباره قدرت عشقى دو عدد متحابّ 220 و 284 لا اقل\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده حامد بن خضر .\r\n( 2 ) . تاريخ التنجيم عند العرب .\r\n( 3 ) . لغت‌نامه دهخدا ، ماده مجريطى .\r\n","page_name":" 164 ","page_number":164},
  {"content":"\r\n\r\nحاكى از آشنايى او با افكار اخوان الصفاست ، برخى آن را به شاگردش ، ابو الحكم عمرو كرمانى ( 366 - 458 ق / 977 - 1066 م ) رياضىدان و جراح برجسته اهل قرطبه - كه در علم عدد و هندسه نيز زبردست بود - نسبت داده‌اند ، امّا ابو الحكم بيشتر به طب و پزشكى مشهور بود . « 1 »\r\nاز ديگر شاگردان مجريطى نيز كه هريك در رياضى و نجوم نامور شدند عبارتند از ابن سمح ، ابو القاسم احمد بن صفار كه كتابى در اسطرلاب نوشت و زيجى مختصر به روش سندهند دارد ، همچنين برادرش محمد از اسطرلاب‌سازان برجسته و شاگردش محمد بن عمر مشهور به ابن برغوث ، در هيئت و رصد زبردست بود .\r\n2 . صاعد اندلسى نيز چند كتاب در رياضيات و نجوم نوشت كه از مهم‌ترين آنها المؤلف باصلاح حركات النجوم و التعريف بخطاء الراصدين را مىتوان برشمرد وى در اين كتاب بر خلاف مجريطى خطاهاى زيج خوارزمى را اصلاح كرده است او راصد بزرگى نيز بود ، رصدهايى كه به‌وسيله او و راصدان مسلمان صورت گرفت براى زرقالى به‌هنگام تأليف زيجش « ارصاد طليطله » بسيار مفيد افتاد . زيج زرقالى در كمتر از 50 سال در اروپا جايگزين زيج‌هاى پيشين گشت و چند زيج در اروپا براساس آن نوشته شد .\r\n3 . زرقالى ، اسطرلابى اصلاح شده موسوم به « صحيفه زرقاليه » ساخت كه رايج‌ترين وسيلهء رصدى اندلس شد ، اين اسطرلاب اگرچه با تأخير ، امّا سرانجام پس از 661 ق / 1263 م در اروپا نيز رونق يافت ، او با پذيرش فرضيه غلط ثابت بن قرّه يعنى « اقبال و ادبار فلك » موجب تقويت آن شد ، كپرنيك نيز مدت‌ها پس از زرقالى بدين فرضيه پايبند بود .\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 10 ، ص 337 ، مادّه اندلس ، و ج 5 ، ماده ابو الحكم .\r\n","page_name":" 165 ","page_number":165},
  {"content":"\r\n\r\n4 . ابو زيد عبد الرحمن بن سيّد ، معاصر زرقالى ، نيز از برجسته‌ترين ستاره‌شناسان آن عصر بود « يوسف المؤتمن » امير سرقسطه رساله‌اى با عنوان « الاستكمال » در رياضيات نوشت كه سخت تحسين شد .\r\n5 . ابو الصلت منجم اندلسى نيز آثار در حساب ، هندسه ، ساختمان و طرز كار اسطرلاب از خود بر جاى نهاد ، برخى ابيات ابو الصلت بر بىاعتقادى او به احكام نجوم حكايت دارد .\r\nاز منتقدان هيئت بطلميوسى ، جابر بن افلح و ابن باجه بودند ، جابر در اصلاح المجسطى يا كتاب فى الهيئة ، شديدا به هيئت بطلميوس حمله كرد ، امّا خود نظريه بهترى ارائه نكرد .\r\n6 - 7 . ابن طفيل و شاگردش بطروجى گرايش‌هاى ضد بطلميوسى ابن باجه و جابر بن افلح را تشديد كردند ، بعدها نظريه حركت لولبى ( مارپيچى ) بطروجى ارزنده‌ترين تلاش دانشمندان اندلس براى تصحيح آراء بطلميوس بود كه ابن سمعون پس از مهاجرت به مصر آراء ضد بطلميوسى اندلسىها را به شرق جهان اسلام شناساندند .\r\nابن ميمون در دلالة الحائرين از آراء ابن باجه سخن گفت و مانند جابر در اينكه مريخ و زهره به خورشيد نزديك‌تر از زمين باشند ترديد كرد .\r\n9 . ابن ياسمين رياضىدان مسلمان بربرى نسب اشبيلى نيز « الارجوزة الياسمينية » را در جبر نوشت .\r\n10 . در حدود سدهء 7 ق / 13 م ابن بدر بلنسى در اسپانيا برآمد ، او در كتاب اختصار الجبر المقابله مطالب بسيارى را از الجبر و المقابلهء ابو كامل نقل كرده است كه البتّه برخى از آنها را نمىتوان در كتاب وى يافت .\r\n11 . يعيش بن ابراهيم اموى نيز در رساله مراسم الانتساب فى معالم\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nالحساب ، برخى از شيوه‌هاى رايج در غرب عالم اسلامى را كه در شرق ناشناخته بود توضيح داد .\r\n12 . ابو الحسن على بن محمّد قلصادى ( 815 - 891 ق ) را مىتوان آخرين رياضىدان مسلمان و مهم اندلس دانست ، قلصادى در كتاب كشف الاسرار ( الاستار ) عن علم ( وضع ) حروف و الغبار ، برخى علامت‌ها و نشانه‌هاى رياضى ( فرمول‌نويسى ) را به كار برده كه از نظر تاريخ رياضيات حائز اهميت است . « 1 »\r\n\r\nابن سمح ( 370 - 426 ق / 980 - 1035 م )\r\nابو القاسم ، اصبغ بن محمد بن اصبغ غرناطى ، رياضىدان و اخترشناس اندلسى در قرطبه زاده شد و در غرناطه درگذشت ، از نامهء ابو بكر بن بشرون - از شاگردان مسلمة - به ابن سمح درباره علم كيميا چنين استنباط مىشود كه در دانش كيميا ( شيمى ) نيز دستى داشته است .\r\nابن سمح از بزرگ‌ترين شاگردان مسلمة بن احمد مجريطى ( د 398 ق / 1007 م ) بود ، بعدها پيروى از رأى و نظر ابو محمد السّوسى را برگزيد و او را از ديگران برتر دانست . او به سبب نابسامانىهاى سياسى قرطبه ، زادگاهش را ترك گفت و به غرناطه رفت و به حمايت حبّوس صنهاجى امير بنى زميرى درآمد ، در آنجا دارايى بسيار اندوخت و فراخ حال و نيكوروزگار گرديد .\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 10 ، ص 337 و بعد ، ماده اندلس ، نيز ، التعريف بطبقات الامم ، قاضى صاعد اندلسى ، تحقيق غلامرضا جمشيدنژاد ، نشر انتشارات هجرت ، 1376 ش .\r\n","page_name":" 167 ","page_number":167},
  {"content":"\r\n\r\nبزرگ‌ترين شاگردان او ، ابو مروان سليمان بن الناشى را مىتوان نام برد كه اغلب مآخذ ، زندگى ابن سمح را به نقل از گزارش‌هاى او آورده‌اند .\r\nآثار علمى : ده اثر به ابن سمح نسبت داده شده كه نسخه‌هايى از برخى از آنها در كتابخانه‌هاى جهان مضبوط است .\r\n1 ) المدخل الى الهندسه ، كه شرح و تفسير كتاب اقليدس است .\r\n2 ) ثمار العدد ، معروف به المعاملات ، كتابى بزرگ در هندسه كه در آن از خواص خط مستقيم ، مقوّس و منحنى سخن گفته است .\r\n3 و 4 ) دو كتاب در اسطرلاب ، يكى التعريف بصورة صنعة الاسطرلاب ( تعريف شكل ساختمان اسطرلاب ) در دو مقاله ، و ديگرى كتاب العمل بالاسطرلاب ( كاربرد اسطرلاب ) در صد و سى باب .\r\n6 ) كتاب الزّيج ، ابن سمح اين كتاب را كه از تأليفات بسيار معتبر اوست براساس روش سندهند تدوين كرده است ، مقرى بر اين عقيده است كه در اين فن كتابى مانند زيج مسلّمة بن مجريطى و زيج ابن سمح تأليف نشده است .\r\n7 ) كتابى راجع به نجوم كه فقط ترجمه آن به زبان اسپانيايى قديم در دست است ، و در آن فواصل نقاط اوج كواكب در سال 416 ق / 1025 م داده شده است .\r\n8 ) الكافى فى الحساب الهوائي ، در چگونگى محاسبات ذهنى ارقام بزرگ در ده باب .\r\n9 ) كتاب طبيعة العدد .\r\n10 ) رماية الغرض و حماية الجوهر عن العرض . « 1 »\r\n\r\n\r\n","description":"","footnote":"\r\n( 1 ) . برگرفته از دائرةالمعارف بزرگ اسلامى ، ج 3 ، ص 707 ماده ابن سمح .\r\n","page_name":" 168 ","page_number":168},
  {"content":"\r\n\r\n\r\nابن وحشيه ( زنده در 387 ه / 996 )\r\nابو بكر احمد بن على بن قيس كسدانى ، شخصيت ناشناخته نبطى سده‌هاى 3 و 4 ق ، 9 و 10 م كه ترجمه آثارى در كشاورزى ، گياه‌شناسى ، نجوم ، كيمياگرى ، زهرشناسى ، پزشكى ، جادوگرى و نيز اثرى درباره خطوط دوران‌هاى كهن به وى نسبت داده مىشود ، و عمده‌ترين آنها كتاب الفلاحة النبطيه شهرت جهانى يافته است .\r\nدرباره او و تأليفاتش نظرهاى مختلفى ابراز شده است از جمله :\r\n1 . آثارى كهن به زبان نبطى وجود داشته و ابن وحشيه مترجم آنهاست .\r\n2 . هيچ‌يك از اين آثار اصالت ندارند و ابن وحشيّه آنها را جعل كرده و به نياكان نبطى خود نسبت داده است .\r\n3 . جاعل اين نوشته‌ها ابن زيّات است كه آنها را به ابن وحشيه نسبت داده است .\r\n4 . ابن زيّات نه تنها جاعل اين آثار بلكه جاعل ابن وحشيه نيز بوده و اصولا شخصى به نام ابن وحشيه وجود خارجى نداشته است .\r\nاز معاصران ابن وحشيه ظاهرا تنها ابن نديم از او ياد كرده است ، و از نويسندگان متأخّرتر كه به ابن وحشيه اشاره كرده‌اند اينان را مىتوان ذكر كرد ، ابو القاسم مجريطى ، ابن ميمون كه با دشمنى شديد از او سخن گفته است .\r\nآثار منسوب به ابن وحشيه عبارت‌اند از :\r\n1 . الادوار الكبير .\r\n2 . اسرار الشمس و القمر فى النيرنجات .\r\n3 . اسرار عطارد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n4 . اسرار الفلك .\r\n5 . اصول الحكمة .\r\n6 . الرئاسة فى علم الفراسة .\r\n7 . رسالة فى معرفة الحجر .\r\n8 . سدرة المنتهى .\r\n9 . السموم و الترياقات .\r\n10 . الشواهد فى الحجر الواحد .\r\n11 . شوق المستهام فى معرفة رموز الاقلام .\r\n12 . الطلسمات .\r\n13 . الفلاحة النبطية .\r\n14 . كتاب بالينوس الحكيم .\r\n15 . « كتاب تنكلوشا البابلى فى صور درج الفلك و ما تدلّ عليه من أحوال المولودين » تنكلوشا ( به گفته ابن نديم و قفطى ) از دانشمندان قديم بابل و متعلق به زمانى است كه طى آن ، بابل در شكوفايى بود . و گفته‌اند در زمان انوشيروان به پهلوى ترجمه شده است .\r\n16 . كتاب طبقانا در نجوم و سحر .\r\n17 . كشف الرموز و اشارات الحكماء الى الحجر الاعظم .\r\n18 . كنز الحكمة در كيميا كه در آن از جابر بن حيان و امام جعفر صادق عليه السّلام نقل قول شده است .\r\n19 . مطالع الانوار فى الحكمة .\r\n20 . الواضح فى ترتيب العمل الواضح .\r\n21 . الهياكل و التماثيل .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nدر ميان آثار ابن وحشيه از همه مهمتر « الفلاحة النبطيه » است ، وى در اين كتاب ادعا مىكند كه اين كتاب را در سال 318 ق بر ابن زيات ( اديب و ديوان‌سالار معروف دوران عباسى ) املاء كرده است ، امّا در متن كتاب به موضوعى برمىخوريم كه به دوران مقتدر ( 295 - 320 ) و يا پس از آن مربوط مىشود ، بخش بزرگتر اين كتاب درباره گياهان ، كاشت ، آبيارى ، نگاهدارى ، رفع آفات ، خواص ريشه ، ساقه و برگ و ميوه آنها و مسايل جنبى كشاورزى است . « 1 »\r\n\r\nعياشى ( م قرن 4 ه )\r\nابو النّضر محمد بن مسعود عياشى سمرقندى ، به گفته سيد بن طاوس محمد بن مسعود امامى مذهب و از دانشمندان آگاه به نجوم و مؤلفان در نجوم شيخ بزرگ كه بر جلالت و عدالت او عامه و خاصه اتفاق نظر دارند عياشى است . وى مورد ستايش ابن نديم و شيخ طوسى و نجاشى و . . . نيز مىباشد و كتابى در نجوم از تأليفات اوست .\r\nاو به حديث و روايت بسيار آشنا و بصير بوده و حدود 200 تأليف داشته و آنچه از پدر به او به‌عنوان ارث رسيده مقدار سيصد هزار دينار همه را در اين راه هزينه كرده و خانهء او مانند مسجد پر از جمعيتى بوده كه نويسندگان ، مقابله‌كنندگان نسخه‌ها ، قاريان حديث و تعليقه‌نگاران بوده است ، افزون بر اين كلاس‌هاى خصوصى و نيز كلاس‌هاى عمومى داير كرده به‌گونه‌اى كه او را در دانش‌هاى آن زمان يگانه دهر دانسته‌اند و يكى از بزرگ‌ترين شاگردان او\r\n\r\n\r\n","description":"","footnote":"\r\n( 1 ) . تاريخ التنجيم عند العرب ، ص 224 ؛ دائرةالمعارف بزرگ اسلامى ، ج 5 ، ص 67 مادّهء ابن وحشيّه .\r\n","page_name":" 171 ","page_number":171},
  {"content":"\r\n\r\nابو عمرو محمد بن عبد العزيز كشى صاحب كتاب رجال مشهور مىباشد .\r\nآية اللّه خويى كتابها و تأليفات او را به رقم آورده كه در ميان آنها كتاب‌هايى درباره نجوم ، قبله‌شناسى ، اوقات و فلكيات به چشم مىخورد . « 1 »\r\n\r\nابن سمعان ( 4 ه / 10 م )\r\nمحمد بن عبد اللّه بن سمعان از شاگردان ابو معشر بلخى ( م 272 ه / 885 م ) داراى كتابى است به نام « المدخل الى علم صناعة النجوم » . « 2 »\r\n\r\nابن الصلت ( قرن 4 ه / 10 م )\r\nابو زكريا حبوب بن عمرو بن يوحنا بن الصلت ، او داراى كتابى است به نام ، « الاحتجاج فى صحة النجوم و الأحكام فيها » . « 3 »\r\n\r\nالدّندانى ( قرن 4 ه / 10 م )\r\nعبد اللّه بن على نصرانى ، صاحب كتاب « صناعة التنجيم » ابن نديم اين كتاب كهنه را ديده است .\r\n\r\n\r\n","description":"","footnote":"\r\n( 1 ) . فرج المهموم ، ص 124 ، سفينة البحار ، محدث قمى ، ج 2 ، ص 301 ، ماده عياشى ؛ معجم رجال الحديث ، آية اللّه خويى ، ج 17 ، ص 224 ، ط 3 ، بيروت 1403 ه / 1981 م .\r\n( 2 ) . تاريخ التنجيم عند العرب ، ص 225 .\r\n( 3 ) . الفهرست ، ابن نديم ، ص 338 .\r\n","page_name":" 172 ","page_number":172},
  {"content":"\r\n\r\n\r\nالمصيصى ( 4 ق / 10 م )\r\nابو الحسن ، على ، صاحب كتاب « القرانات » ، در نجوم . « 1 »\r\n\r\nابن الجهم المنطقى ( سده 4 ق / 10 م )\r\nمحمد بن جهم منطقى ، منجم داراى كتابى به نام « الاختيارات النجوميه » است . « 2 »\r\n\r\nابو الجود ( سده 4 ق / 10 م )\r\nمحمد بن احمد بن ليث ، هندسه‌دان و رياضىدان برجسته ايرانى ، ( سده 4 ق / 10 م ) از تاريخ تولد ، سرگذشت ، جاى زندگى و درگذشت او آگاهى چندانى نداريم ، ظاهرا در قلمرو پادشاهان سامانى - شايد شرق خراسان - مىزيسته است ، صاعد اندلسى محل اقامت او را بلنسيه ، منصب او را قضا و سال وفات وى را 405 ق آورده است .\r\nاز استادان او تنها صاغانى را مىشناسيم ، نيز مىدانيم كه با كسانى از رياضىدانان نامدار عصر خويش مانند ابو جعفر خازن و ابو ريحان بيرونى مكاتبه داشته است ، بيرونى و عمر خيام از او در آثار خويش نام برده‌اند .\r\nابو الجود پس از آموختن دانش‌هاى رياضى متداول در روزگار خويش\r\n\r\n\r\n","description":"","footnote":"\r\n( 1 ) . همان ، همان‌جا ، تاريخ التنجيم ، ص 226 .\r\n( 2 ) . همان ، ص 227 .\r\n","page_name":" 173 ","page_number":173},
  {"content":"\r\n\r\nبراى كسب روزى به كارهاى ديوانى روى آورد و در اوقات فراغت به مسايل رياضى مىپرداخت . در دوران او دانش‌هاى رياضى سخت رونق داشت ، برخى مسايل هندسى از جمله تقسيم دايره به 7 و 9 جزء برابر « تقسيم زاويه به 3 جزء برابر كه از دوران‌هاى كهن از سوى رياضىدانان يونان مطرح شده و تا اين زمان راه حل نيافته بود به‌شدت مورد بحث اهل نظر بود .\r\nمسايلى نيز از سوى رياضىدانان بزرگ همين دوران مانند ابو جعفر خازن و ابو ريحان بيرونى طرح مىشد ، برخى از اين مسايل به معادلات درجه سوم و چهارم مىانجاميد و در نتيجه ، حلّ اين‌گونه معادلات نيز به‌عنوان يك موضوع مستقل مورد توجه قرار گرفته بود . از جمله ابو الجود محاسبه 9 ضلعى منتظم را به معادلهء  X 3 G 1 - 3 X  برگرداند ، و يك مسأله هندسى ديگر را كه به خواهش بيرونى بدان پرداخت ، به يك معادله درجه چهارم تحويل كرد و آن را از طريق تجزيه به معادلات سهمى و هذلولى حلّ نمود ، وى همچنين به حل مسأله تقسيم عدد 10 به دو جزء  b  و  a  با شرط برقرارى رابطه :  a 2 G b 2 G a / b - 72  كه به معادله :\r\n X 2 G 13 1 / 2 X G 5 - 10 X 2 \r\nمنجر مىشود توفيق يافت .\r\nپيش‌تر ، جمعى از رياضىدانان و از جمله آنان ابو سهل كوهى ، ابو الوفاى بوزجانى و ابو حامد صاغانى در حلّ مسأله اخير كوشيده و ناكام مانده بودند ، اين مسأله ظاهرا بسيار مهم تلقى مىشده و چنان‌كه گفته‌اند راه‌حلّى كه ابو الجود براى آن يافت در خزانه پادشاهان سامانى نگهدارى مىشده است حل اين مسأله را به ابو عبد اللّه محمد بن احمد شنّى نيز نسبت داده‌اند .\r\nهمچنين مسأله رسم 7 ضلعى منتظم يا به‌عبارت ديگر تقسيم دايره به 7 جزء برابر بيش از مسايل ديگر نظرها را به خود جلب كرده بود ، چنان‌كه در\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nنامه‌هايى كه ميان رياضىدانان بزرگ اين دوران مبادله شده از آن بسيار سخن مىگفتند .\r\nدر اين دوران به‌جز ابو الجود 4 تن را مىشناسيم كه در كوشش‌هاى مربوط به رسم 7 ضلعى منتظم شركت داشتند ، ابو حامد صاغانى ، ابو سهل كوهى ، ابو سعيد سجزى و ابو سعد علاء بن سهل ، به‌نظر مىرسد نخستين كسى كه راه علمى رسم 7 ضلعى را يافت ابو الجود بود ، گرچه او نيز كار را به پايان نبرد و در نتيجه ارتكاب خطايى در محاسبه ، نيمى از اين پيروزى به نام ابو سعد علاء بن سهل كه به رفع آن خطا توفيق يافت ثبت شده است . « 1 »\r\nآثار : آثار به‌جاى مانده از ابو الجود را مىتوان ده عدد به‌حساب آورد كه همه از رياضيات و هندسه بشمار مىروند .\r\n\r\nفهرستى از اخترشناسان\r\nسيد بن طاوس گروهى از منجمان ، آشنايان به نجوم و مؤلفان آثار نجومى شيعى مذهب را ذكر كرده كه ما برخى از آنان را تحت عنوان‌هاى جداگانه آورديم و برخى از آنان بدين شرح است :\r\n1 . احمد بن محمد بن طلحه ، كه مورد ستايش شيخ طوسى در فهرست و نجاشى واقع شده و از جمله كتاب‌هاى او كتاب النجوم را برشمرده‌اند .\r\n2 . احمد بن عباس نجاشى ، مؤلف كتاب فهرست المصّنفين ، وى كتابى تصنيف كرده و نام آن را « مختصر الانوار فى مواضع النجوم » نهاده است .\r\n3 . على بن محمد بن عدوى شمشاطى ( متوفى اواخر سده 4 ق ) نجاشى او را ستايش كرده و به‌عنوان فاضل اهل زمان و اديب از او ياد كرده و از جمله\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 302 ، مادّه ابو الجود .\r\n","page_name":" 175 ","page_number":175},
  {"content":"\r\n\r\nتصانيف او ، رسالة فى ابطال احكام النجوم » شايد منظور او از ابطال احكام نجوم آن است كه نجوم علت فاعلى و يا مختار باشند كه اين نظر باطل است .\r\n4 . محمد بن عباس فسابخس ( م بعد از سده 4 ) نجاشى گفته است او عالم به اخبار ، اشعار ، سير و آثار بوده و از تصانيف اوست « كتاب الرد على المنجمين » و « كتاب الرد على اهل المنطق » و « كتاب الردّ على الفلاسفة » .\r\n5 . محمد بن على كراجكى ، كه دو تصنيف در دانش نجوم از او مانده است . وى معتقد است دانش نجوم دلالت بر پديده‌ها دارد ، او دانشمندى قابل اعتماد است .\r\n6 . ابو الحسن المنجم المبجّل ، علوىتبار .\r\n7 . ابو القاسم ابن مانع ، حسين بن دورقى گفته است كه من نزد ابو القاسم بن مانع علم فقه و كلام خوانده‌ام و به علم نجوم عارف بود و در اين امر معروف و مشهور بود .\r\n8 . خطير الدّين ، محمود بن محمد ، سيد بن طاوس گفته است من او را درك كردم . عارف به نجوم بود و پيشگويىهاى او به‌واقع اصابت مىكرد ، و در سالى كه خود او پيش‌بينى كرد مرحوم گرديد .\r\n9 . ابو الحسن ، على بن احمد عمرانى ، وى به دانش نجوم مشهور بود و تصانيف او به ما رسيده است ، از جمله « كتاب المواليد و الاختيارات » ابن نديم در كتاب فهرست گفته است وى اهل موصل بود و مردم به خاطر فضل و دانش او از راه‌هاى دور به او مراجعه مىكردند .\r\n10 . ابو القاسم ، على بن قاسم قصرى ، از تبار بنى العباس مشهور به علم نجوم است و از تصانيف او كه به ما رسيده است كتاب ترتيب حساب دساتر الكواكب السبعة است .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n11 . محمد بن عبد اللّه بازيار قمى ، از مشهورين به دانش نجوم و از شاگردان ابو معشر بلخى است ، از تصنيفات نجومى كه از او به دست ما رسيده است « كتاب القرانات و الدول و الملل » است .\r\n12 . ابو الحسين ابن ابى الخصيب قمى ، اشتهار به علم نجوم دارد اين دانشمند ساكن بصره بود و تعدادى تصنيف دارد كه از جمله آنهاست « كتاب كار مهتر » .\r\n13 . ابو جعفر محمد بن على بن بابويه ، استادى كه همه بر عدالت او اتفاق نظر دارند ، وى قائل به صحت علم نجوم است ، از كتاب خصال او صحت اين كلام به ما رسيده است ، چنان‌كه در خطبه كتاب من لا يحضره الفقيه گفته است او آنچه در اين كتاب ذكر مىكند به منزله فتواى اوست و معتقد است آنچه ذكر نموده حجت است بين او و خداى بزرگ ، و در برخى از نوشته‌ها چنين يافتم كه پدر بزرگوار او يعنى على بن حسين بابويه رحمه اللّه طالع نجومى فرزند خود ( محمد ) را گرفت ، و ميلادش در سنبله بود ، او مكاتبه‌اى با مولاى ما حضرت مهدى - صلوات اللّه عليه - كرد و نامه توسط حسين بن روح ( نايب سوم حضرت مهدى ) به آن حضرت رسيد ، وى در نامه درخواست كرده بود خداوند به او فرزند روزى فرمايد ، حضرت مهدى عليه السّلام در پاسخ بر او نوشتند در اين‌باره دعا كردم و به زودى خداوند دو پسر نيكوكار به شما عنايت مىفرمايد .\r\nنيز گروهى گفتند نزد ابو الحسن على بن محمد سمرى رحمه اللّه ( نايب چهارم حضرت مهدى عليه السّلام ) بوديم كه گفت : خدا رحمت كند على بن حسين بن بابويه را ، گفته شد او زنده است ، سمرى گفت : در اين روز از دنيا رفت ، چندى گذشت كه گزارش رسيد على بن حسين بن بابويه در همان روز به رحمت خدا رفته است .\r\n14 . ابو جعفر ، محمد بن حسن طوسى رحمه اللّه جدّ بزرگوارم ( بنابه آنچه از\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nنوشته‌هاى ابو عمرو كشى به‌دست‌مىآيد ) تصديق به حكم نجوم را اختيار كرده است ، دليل اين امر روايت ابو خالد سجستانى است كه گفته است چون علم نجوم دلالت كرد كه حضرت ابو الحسن موسى بن جعفر عليه السّلام درگذشت از واقفيت دست برداشتم ، سجستانى خيال مىكرد آن حضرت نخواهد مرد ، امّا مردن او سبب هدايت ابو خالد سجستانى شد ، وانگهى هيچ ديده نشده كه جدّم ابو جعفر شيخ طوسى علم نجوم را انكار كرده باشد .\r\n15 . حسن بن احمد بن محمد بن عاصم ، معروف به عاصمى ، محدث كوفى ، ساكن بغداد ، مردى موثق و در دانش نجوم داراى تصنيفات مىباشد .\r\n16 . ابو جعفر سقا ، معروف به منجم احول ، وى دانشمندى شيعى بود كه با امام رضا عليه السّلام ملاقات داشت و تا سال 340 ق زنده بودن او را گزارش داده‌اند .\r\n17 . محمد بن احمد بن سليم جعفى ، مصنف كتاب الفاخر المختصر از دانايان به علم نجوم و مؤلفان كتب نجوم است .\r\n18 . ابو الفتح ، محمود بن حسين بن سندى بن شاهك ، معروف به كشاجم ، دانشمند شيعى ، شاعر ، اديب ، منجم و متكلم است .\r\n19 . مردويه بن ابراهيم بن سندى ، خطيب ، نسب‌شناس ، فقيه ، منجم ، طبيب ، از رؤساى متكلّمين ، سياستمدار ، پرحافظه‌ترين مردم در مسموعات .\r\n20 . عفيف بن قيس كندى ، برادر اشعث بن قيس كندى ، از دانشمندان نجوم و از اصحاب امير المؤمنين عليه السّلام و همراهان آن حضرت در جنگ خوارج است .\r\n21 . محمود بن على حمّصى ، شيخ شيعه ، و بزرگوار ، قائل به صحت علم نجوم است ، وى تصريح مىكند كه دانش نجوم دلالت بر پديده‌ها دارد ، چنان‌كه جدّ بزرگوارم ورام بن ابى فراس قدّس سرّه كه از باتقواترين كسى است كه ديده‌ام\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nحمصى و كتاب تعليق العراق او را بزرگ مىشمرد ، وى در اين كتاب به صحت علم نجوم تصريح كرده است . « 1 »\r\n\r\nابو الحسن مغربى ( اواخر سده 4 ق / 10 م )\r\nابن ابى الرجال على الكاتب الشيبانى المغربى منجّم و شاعر ، مربّى ، وزير ، رئيس ديوان رسائل ، چهارمين « اميرزيرى ، معزّ بن باديس » از زندگى آغازين او آگاهى زيادى در دست نيست ، او در فاس يا قرطبه زاده شد و در قيروان شهرت يافت ، او به دربار معزّ راه يافت و مربّى او شد ، بنى زيرى از سوى فاطميان بر افريقيه حكم مىراندند .\r\nبه گزارش قفطى ، در رصد ورود شمس به صورت فلكى ميزان ( رصد دوم كوهى ) كه در 378 ق / 988 م به فرمان شرف الدوله بويهى و زير نظر ابو سهل بيژن بن رستم كوهى ، هندسه‌دان و ستاره‌شناس برجسته طبرستانى در بغداد انجام شد ، منجمى به نام ابو الحسن مغربى نيز شركت داشته است . به‌نظر برخى پژوهشگران ، آن منجم همين ابن ابى الرجال بوده است ، برخى ديگر چنين چيزى را نامحتمل مىشمارند .\r\nآثار : معروف‌ترين اثر علمى ابن ابى الرجال 1 . « كتاب البارع فى احكام النجوم » است كه به‌ويژه در جهان غرب شهرت عظيمى براى او به بار آورد ، در اين كتاب بسيارى از مطالب رساله‌هاى كهن‌تر دربارهء احكام نجوم بازگو شده است ، از ويژگىهاى اين كتاب نقل قطعاتى از يك منجم ناشناس به نام مستعار زرتشت است او مدعى است كه اثر زرتشت را خوانده و تحقيق و تكميل كرده\r\n\r\n\r\n","description":"","footnote":"\r\n( 1 ) . سيد بن طاوس ، فرج المهوم ، ص 122 ، و بعد .\r\n","page_name":" 179 ","page_number":179},
  {"content":"\r\n\r\nاست .\r\nكتاب البارع شامل 8 باب است ، سه باب نخست در اختيارات ( گزينش اوقات سعد ) سه باب بعدى در مواليد ، ، باب هفتم در تحويل سنين ، و باب هشتم در تنجيم عمومى ، از مسايل جالب توجه در باب هفتم اين كتاب ، مبحث منازل قمر است وى در اين مبحث آراء ستاره‌شناسان هندى را با نظرات « دوروتئوس » يونانى ( سده اوّل م ) مقايسه مىكند ، او براى قمر 28 منزل برمىشمارد درحالىكه هندوان معاصر وى تنها 27 منزل مىشناختند .\r\nكتاب البارع به زبان‌هاى كاستيلى ، لاتين ، عبرى ، پرتغالى ترجمه شده و در اوايل سده 14 ق / 20 م ابو القاسم شيرازى ( فرزند وصال شيرازى شاعر ) و محمد امين موسوى خراسانى از عربى به فارسى برگرداندند .\r\n2 . ارجوزة فى الأحكام الفلكية ، يا الدّلالة الكلية عن الحركات الفلكية .\r\n3 . ارجوزة فى دليل الرّعد يا دوحة حوادث الرعاد .\r\n4 . كتاب فى الرموز و حلّ العقد و بيان الرّصد . كه هر دو اثر اخير از ميان رفته است . « 1 »\r\n\r\nقبيصى ( م حدود 380 ق / 990 م )\r\nابو الصقر ، عبد العزيز بن عثمان قبيصى هاشمى ، رياضىدان ، منجم ، از شاگردان على بن احمد موصلى ، هم‌روزگار ابن نديم صاحب فهرست ، و آموزگار مجسطى است او آثارى چند از خود به يادگار گذاشته است از جمله :\r\n1 . المدخل الى علم النجوم ، به گفته بيهقى اين كتاب در فن نجوم مانند\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 2 ، ص 654 ، ماده ابن ابى الرجال .\r\n","page_name":" 180 ","page_number":180},
  {"content":"\r\n\r\nكتاب حماسه در اشعار است .\r\n2 . رسالة فى نقض رسالة عيسى بن على فى ابطال احكام النجوم .\r\n3 . « امتحان المنجمين » كه تقديم سيف الدوله حمدانى نمود .\r\n4 . كتاب المدخل يا المسائل و الاختيارات . « 1 »\r\n\r\nابن يونس صفدى ( 399 ه / 1009 م )\r\nابو الحسن ، على بن ابى سعيد عبد الرحمن بن احمد بن يونس ( صدفى ) صفدى رياضىدان و منجم بل از بزرگ‌ترين و اكابر علماى فلك و نجوم در مصر متولد شد ، پدرش عبد الرحمن بن احمد از علماى حديث و مشاهير علم تاريخ بوده است . ابن يونس شاهد فتح مصر توسط فاطميان و بناى شهر قاهره در 359 بود .\r\nآثار : مهم‌ترين اثر ابن يونس 1 . « الزيج الكبير الحاكمى » بود كه آن را در دوران خلافت « العزير باللّه » ( حك 365 - 386 ق ) شروع كرده و در زمان حكومت پسرش الحاكم بامر اللّه ( 386 - 411 ق ) به پايان رسيده است . اين اثر بااين‌كه فقط بخشى از آن به دست ما رسيده است ، يكى از مهم‌ترين منابع نجومى بشمار مىرود ، در اين اثر ابن يونس دربارهء رصدهايى كه توسط پيشينيان انجام يافته تحقيق كرده و بيشتر آنها را تصحيح نموده و اختلاف آنها را با رصدهاى زمان خود نشان داده است .\r\nابن يونس چند روش ابتكارى براى تعيين عرض جغرافيايى مىدانسته است . « شوى » در 1920 م مقاله‌اى به زبان آلمانى با عنوان « فصل بيستم از الزّيج\r\n\r\n\r\n","description":"","footnote":"\r\n( 1 ) . لغت‌نامه دهخدا ، ابو الصقر ، تاريخ التنجيم عند العرب ، ص 232 ، القبيصى .\r\n","page_name":" 181 ","page_number":181},
  {"content":"\r\n\r\nالحاكمى ابن يونس دربارهء محاسبه سمت از ارتفاع و ارتفاع از سمت » درباره يكى از ابتكارات ابن يونس نوشته است در فصل 20 الزيج الحاكمى ابن يونس طريقه به دست آوردن « سمت خورشيد » را وقتى كه در نقطه اعتدال ربيعى يا در نقطه اعتدال خريفى باشد به‌صورت زير بيان مىكند :\r\nسينوس ارتفاع خورشيد را در لحظه رصد كردن از سينوس ارتفاع نصف النهارى خورشيد كم كن ، آنچه باقى مىماند در عرض جغرافيايى محل تقسيم كن ، سپس حاصل را از كسينوس ارتفاع نصف النهارى كم كن ، پس از آن ، حاصل را در شعاع كره سماوى ضرب كن و حاصل ضرب را بر كسينوس ارتفاع تقسيم كن ( پس از تقسيم كردن حاصل بر شعاع كره سماوى ) حاصل ، سينوس سمت خورشيد براى ارتفاع آن است .\r\nاين قاعده از نظر نجوم رياضى كاملا صحيح است و امروزه به‌صورت زير اثبات مىشود :\r\n Sin , a - sin ? sin ? / cos ? cos ? \r\nبنابراين در مثال ابن يونس براى 20 - بيست درجه و 30 - سى درجه در اين حالت اندازه سمت 50 ، 7 ، ؟ 12 -  a  دوازده درجه و هفت دقيقه و پنجاه ثانيه فلكى .\r\nابن يونس سينوس 1 ( يك درجه ) را با دقتى شگفت‌آور محاسبه كرد كه با مقدار واقعى محاسبات امروزى تنها - 10 اختلاف دارد .\r\n2 . « غاية الانتفاع فى معرفة الدائر و فضله و السمت من قبل الارتفاع » .\r\n3 . « جداول فضل الدائر من قبل الارتفاع » .\r\n4 . « كتاب الجيب لدقيقه فدقيقة ، و ثانية فثانية » .\r\n5 . كتاب التعديل المحكم .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n6 . رسالة فى طريق خط نصف النهار .\r\n7 . عمل ثريا يوقد فيها اثنى عشر قنديلا فكلّما مضت ساعة من الليل طفى منها قنديلا » .\r\n8 . كتاب بلوغ الامنية فى ما يتعلق بطلوع الشعرى اليمانية » . « 1 »\r\nابن يونس درباره احكام نجوم و پيش‌بينىها صاحب حدس قوى و صادق بوده چنان‌كه زيج او نيز كامل‌ترين زيجهاست . « 2 »\r\n\r\nحسن قمى\r\nابو نصر حسن بن على قمى ، منجم سده 4 ق / 10 م ، داراى كتاب « البارع الى احكام النجوم » كه در سال 357 ق آن را به پايان رسانيده است . « 3 »\r\n\r\nنصر قمى ( سده 4 ق / 10 م )\r\nنصر بن حسن قمى از اعلام سده چهارم 4 ق 10 م داراى تأليف نجومى « المدخل الى علم النجوم » است ( چنان‌كه ابن طاوس در فرج المهوم ذكر كرده است ) كه تقديم فخر الدوله بويهى نموده است ، اين كتاب در اوضاع فلكى و بروج ، و كيفيت استدلال بر طالع و آينده‌نگرى استدلال كرده است . « 4 »\r\nاحتمال مىرود ، ابو نصر حسن بن على قمى و نصر بن حسن قمى هر دو\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 146 ، ماده ابن يونس .\r\n( 2 ) . تاريخ التنجيم عند العرب ، ص 189 .\r\n( 3 ) . لغت‌نامه دهخدا ، ماده حسن قمى به‌نقل از هداية العارفين و الذريعة .\r\n( 4 ) . تاريخ التنجيم عند العرب ، ص 233 .\r\n","page_name":" 183 ","page_number":183},
  {"content":"\r\n\r\nيك نفر باشند و داراى دو كتاب . و اللّه عالم .\r\n\r\nفاريابى ( 385 ه / 995 م )\r\nمحمد بن عبد اللّه ، مصرى ، افريقى ، معروف به فاريابى ، منجم ، ستاره‌شناس از اعلام مؤلفان در صفت نجوم و احكام نجوم مىباشد . « 1 »\r\n\r\nابو على حبوبى ( نيمه دوم سده 4 ق / 10 م )\r\nحسن بن حارث حبوبى خوارزمشاهى ، رياضىدان ، قاضى و فقيه ايرانى ، از زندگى او آگاهى چندانى در دست نيست ، امّا با توجه به مكاتبات وى با ابو الوفاء بوزجانى و اشارات ابو نصر عراق و بيرونى به مقام علمى و هم‌روزگار بودن با آنان بوده است .\r\nابو على گويا از ميان معاصران خود بيش از همه با ابو الوفاء بوزجانى مكاتبه داشته است ، وى در يكى از نامه‌ها از ابو الوفا دستورى براى محاسبه مساحت يك مثلث بدون داشتن اندازه ارتفاع را آن خواسته بود كه بوزجانى در رساله‌اى كوتاه به وى پاسخ داده است .\r\nابو الوفاء در نامه‌اى ديگر به ابو على كشف قضيه سينوس‌ها يا شكل مغنى را - كه در مثلثات كروى اهميت فراوان دارد - به خود نسبت داده بود كه مورد اعتراض ابو نصر عراق قرار گرفت .\r\nبيرونى در حل قضيه نخست كتاب « استخراج الاوتار » دو راه حل از\r\n\r\n\r\n","description":"","footnote":"\r\n( 1 ) . تاريخ التنجيم عند العرب ، ص 233 .\r\n","page_name":" 184 ","page_number":184},
  {"content":"\r\n\r\nابو على آورده است ، راه حل نخست وى و سومين برهان ابو سعيد سجزى بر قضيّه مزبور ، از بهترين و ساده‌ترين برهان‌هاى قضيّه اوّل ( بين 22 برهان ) است .\r\n\r\nآثار ابو على حبوبى بدين قرار است :\r\n1 . الاستقصاء و التجنيس فى علم الحساب ، يا به اختصار الاستقصاء كه از كهن‌ترين كتاب دربارهء جبر و مقابله است ، از مهم‌ترين آثارى كه پيش از اين كتاب در اين باب نوشته شده است ، مىتوان المختصر فى حساب الجبر و المقابله اثر محمد بن موسى خوارزمى و سپس الجبر و المقابله اثر ابو كامل شجاع بن اسلم را نام برد كه هر دو از الاستقصاء مهمترند ، الاستقصاء تقريبا به سبك كتاب محمد بن موسى نوشته شده ، با اين تفاوت كه در الاستقصاء شمار مثال‌ها اندك است ، امّا هر مثال با روش‌هاى گوناگون حل شده ، درحالىكه در كتاب محمد بن موسى مثال‌ها بيشتر و روش‌هاى حلّ كمتر و معمولا هر مسأله تنها با يك روش حل شده است .\r\nافزون بر اين ابو على در كتاب خود فقط به كاربرد جبر و مقابله در حساب وصايا پرداخته امّا محمد بن موسى به مباحث ديگرى چون محاسبه مساحت و حساب معاملات نيز توجه داشته است ، كتاب محمد بن موسى از آثار مورد توجه ابو على بوده است .\r\nابو على در مقدمهء الاستقصاء گويد : برترين علوم شرعى پس از شناخت خداوند متعال . . . دانش احكام و شناخت شرايع اسلام به‌ويژه علم مسائل مقدره است كه شامل دو دانش است : نخست دانش احكام از حظر ، اباحه ، فساد و صحت . و ديگر علم رياضيات ، شامل جبر و مقابله و اعمال هندسى . « 1 »\r\n\r\n\r\n","description":"","footnote":"\r\n( 1 ) . برگرفته از دائرةالمعارف بزرگ اسلامى ، ج 6 ، ص 36 ، ماده ابو على حبوبى .\r\n","page_name":" 185 ","page_number":185},
  {"content":"\r\n\r\n\r\nابو الحسن شمسى هروى ( قرن 4 ق )\r\nابو الحسن شمسى هروى ، رياضىدان ايرانى قرن چهارم است ، از آنجا كه احمد بن عبد الجليل سجزى ( ح 330 - 415 ) رياضىدان و منجم معروف از وى نام مىبرد به‌نظر مىرسد او در همان زمان و شايد پيش‌تر از آن مىزيسته است ، آنچه دربارهء او مىدانيم - به‌ويژه به‌علت اختلاط و تشابه نام او با ديگران - بر پايه احتمالاتى است كه طبعا آنها را بدون قراين كافى نمىتوان اثبات كرد .\r\nسجزى در رساله‌اى با عنوان فى قسمة الزاوية المستقيمة الخطين بثلاثة أقسام متساوية ، از او روشى بر تثليث زاويه نقل كرده و « وپكه » مطالب آن را در ملحقات رساله جبر خيام آورده است .\r\nبيرونى نيز روش ابو الحسن هروى را در قانون مسعودى ذكر كرده است ، امّا شايد به سبب رعايت اختصار از مبدع آن نام نبرده است ، امّا چنان‌كه اشاره شد سجزى به صراحت نام او را نوشته است . « 1 »\r\n\r\nسجزى ( م 415 ق )\r\nابو سعيد احمد بن محمّد بن عبد الجليل سجزّى يا سجستانى ، منجم ، رياضىدان و مخترع آلات نجوم در سده 4 ق / 10 م و اوايل سده پنجم ق مىباشد او در پيشبرد علوم سهم بسيارى داشت ، شهرت او در فلك‌شناسى و نجوم و هندسه است ، وى در قطاع مخروط و تقاطع آنها با دايره‌ها ، همچنين در تقسيم زاويه به سه قسم متساوى به‌وسيله تقاطع دايره بحث كرده است .\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 343 ماده ابو الحسن شمسى .\r\n","page_name":" 186 ","page_number":186},
  {"content":"\r\n\r\nمجله ازيس به سال 1926 م مباحثى از نظريات او را در تقسيم زاويه به سه قسم ، و در ايجاد هفت ضلعى منتظم چاپ كرده است .\r\nبه گفته سيد بن طاوس در فرج المهموم سجزى از كسانى است كه به علم نجوم شهرت داشت و گفته شده كه احمد بن محمد سجزى شيعه‌مذهب بود .\r\nآثار او عبارت است از :\r\n1 . برهان الكفايه ، اين اثر خلاصه و مختصر كتاب تحويل سنى المواليد ابو معشر جعفر بن محمد بن عمر منجم بلخى ( م 272 ق ) است نسخه‌اى از اين كتاب در كتابخانه رضوى موجود است .\r\nابن طاوس كتاب « الزّايجات » را متعلق به پدر او محمد بن عبد الجليل سجزى مىداند .\r\n2 . الدلائل فى احكام النجوم ، يك نسخه از اين كتاب در كتابخانه مشكاة موجود است .\r\n3 . كتاب جامع شاهى ، كتابى است بزرگ در دانش نجوم ، سجزى بسيارى از رساله‌هاى نجومى خود را در آن درج كرده است ، يك نسخه از اين كتاب در كتابخانه رضوى نگهدارى مىشود .\r\n4 . رسالة الاختيارات ، در نجوم است و آن را در كتاب جامع شاهى خود گنجانده است .\r\n5 . رسالة الاسعار ، در بيان احكام نجوم است و آن را نيز در جامع شاهى آورده است . سجزى برخى از اين رساله‌ها را به عضد الدوله ديلمى ( م 372 ق ) اهدا كرده است .\r\n6 . رساله اسطرلاب ، يك نسخه از اين كتاب در كتابخانه رضوى موجود است سجزى اين رساله را براى عبد اللّه بن على حاسب تأليف كرده است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nشايد اين رساله درباره همان اسطرلاب زورقى اوست كه اختراع نموده است ، اين اسطرلاب مبتنى بر اين است كه زمين متحرك است و فلك با هرچه در آن است ( غير از كواكب سبعه ) ثابت مىباشد .\r\n7 . كتاب الاوائل مؤلف در كتاب الدلائل خود از آن ياد كرده است . « 1 »\r\n\r\nمحمد بن حسن كرجى م 420 ق / 1029 م )\r\nمحمد بن حسن كرجى رياضىدان برجسته اوايل قرن 5 ق و 11 م داراى رساله‌اى در جبر كه آن را به فخر الملك اهدا كرد و اثر ديگرى در حساب به نام « الكافى فى الحساب » است .\r\nبه گفتهء بارون كارا ، در آثار رياضىدانان مسلمان حلّ مسأله حاصل جمع مكعب‌هاى متوالى و حتى فورمولى براى يافتن مجموع توان‌هاى چهارم اعداد ، و همچنين قضايايى مربوط به مكعب‌ها ديده مىشود .\r\nراه حلّ مجموع توان‌هاى سوم بسيار عالى است و آن را از طريق استدلال هندسى به دست آورده‌اند ، اين راه حل از كرجى عالم جبر است كه در رساله فخرى خود آورده است مثل :\r\nگفتنى است وپكه منتخباتى از فخرى را به سال 1853 منتشر كرد و كتاب كافى را ادهوخهايم در 1880 - 1878 در هاله ترجمه كرد . « 2 »\r\n\r\n\r\n","description":"","footnote":"\r\n( 1 ) . فلاسفه شيعه ، غضبان ، ص 331 .\r\n( 2 ) . متفكران اسلام ، بارون كارا ، دودو ، ترجمه احمد آرام ، ص 111 ، دفتر نشر فرهنگ اسلامى ، 1359 ش .\r\n","page_name":" 188 ","page_number":188},
  {"content":"\r\n\r\n\r\nابو نصر عراق ( بين 407 - 427 ق )\r\nابو نصر ، منصور بن عراق ، رياضىدان و منجم نامدار ايرانى سدهء 4 و 5 ق / 10 و 11 م از آل عراق يا خوارزمشاهيان قديم .\r\nبه‌رغم شهرتى كه ابو نصر در روزگار خود و پس از آن داشته ، نويسندگان تراجم و احوال اخبار پراكنده‌اى از او و آثارش به دست داده‌اند ، ابو نصر فرزند على ، برادر محمد بن عراق خوارزمشاه بوده و القاب « دهقان كبير » و « امير » براى او به‌كاررفته‌است .\r\nدرباره استاد يا استادان ابو نصر نيز آگاهى در دست نيست ، از آنجا كه ابو نصر در رسالهء « القسى الفلكية » خود ابو الوفاء بوزجانى را « شيخنا » خوانده برخى او را شاگرد ابو الوفاء دانسته‌اند ، امّا بيرونى كه آگاه‌ترين كس به احوال استاد خود ابو نصر بوده ، نه تنها از چنين رابطه‌اى ميان آن دو سخن نگفته ، بلكه تلويحا آن را نفى كرده است .\r\nبه‌هرحال اطلاعات درباره فعاليت علمى ابو نصر بيشتر مربوط به روزگار حكومت على بن مأمون و برادرش ابو العباس ، مأمون خوارزمشاه است كه پدر آنان ، آل عراق را منقرض كرد و سلسله مأمونيان خوارزمشاهى را بنياد نهاد .\r\nبااين‌همه ابو نصر در دربار آل مأمون ماند و نزد آنان به حرمت مىزيست . تا به روزگار مأمون ، سلطان محمود غزنوى دانشمندان خوارزم را به غزنين خواند و ابو نصر و بيرونى بدانجا رفتند .\r\nاز تاريخ مرگ ابو نصر اطلاع دقيقى در دست نيست ، امّا پيداست كه در 398 ق / 1007 م زنده بوده است ، زيرا تحرير « اكرم نلائوس » توسط او را در اين سال دانسته‌اند . و چون بيرونى در رساله فهرست كه آن را در 427 ق / 1036 م\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nپرداخته است از او با دعاى « انار اللّه برهانه » ياد كرده دانسته مىشود كه پيش از اين تاريخ درگذشته است .\r\nجايگاه علمى ابو نصر بيش از همه به آثار او در رياضيات و نجوم مربوط مىشود ، بخش بزرگى از اين آثار ، به خواهش بيرونى و به نام وى نوشته شده و بيرونى 12 عدد آنها را در رساله فهرست خود نام برده است ، برخى از اين رساله‌ها در تاريخ رياضيات جاى مهمى دارد .\r\nبيرونى وى را از همه رياضىدانان آن دوران برتر مىشمارد ، وى همچنين شمارى از استدلالات ابو نصر را در اثبات مسايل گوناگون از جمله قضيه مغنى و تعميم آن به مثلثات مسطحه نقل مىكند .\r\nخيّام نيز ابو نصر را ستوده و وى را از بزرگ‌ترين رياضىدانان شمرده ، و از جمله دربارهء كوشش‌هاى وى براى رسم هفت ضلعى منتظم سخن گفته است .\r\nهمچنين خواجه نصير الدّين طوسى ، ابو نصر را بسيار ستوده است ، به گفتهء وى برخى مسايل كتاب « منلائوس » كه خطاهاى بسيار در آن راه يافته بوده و رياضىدانان چندى از جمله ماهانى و ابو الفضل هروى به تصحيح آن پرداخته بودند ، تنها پس از مطالعه رساله كتاب مانالائوس ابو نصر بر او روشن شده است ، خواجه نصير همچنين در كشف القناع عن اسرار شكل القطاع ، استدلال‌هاى ابو نصر را در اثبات شكل مغنى نقل كرده است .\r\nشكل مغنى ، يا قضيّه مغنى كه مسأله تقدّم در كشف آن ميان ابو نصر عراق ، ابو محمود خجندى ، ابو الوفاء بوزجانى و ابو الحسن گوشيار گيلى موضوع تنازع است ، يك مسأله رياضى در مثلثات كروى است ، اين قضيه در روزگار ما قضيّه سينوسها نام دارد و چنين بيان مىشود :  sina / sinA - sinb / sinB - sinc / sinC \r\n(  A  و  B  و  C  زوايا و  a  و  b  و  c  اضلاع مثلث كرويند ) .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nقضيه مغنى در سده 4 ق جايگزين قضيه ديگرى شد كه در سده اوّل م از سوى « منلائوس » كشف شده بود ، مترجمان عربى آثار يونانى آن را شكل قطاع مىناميدند و از آن زمان در محاسبات نجومى به كار گرفته مىشد ، شكل قطاع شكلى است كه از تقاطع 4 دايره عظيمه بر سطح كره پديد مىآيد ، و ميان پاره خطهاى حاصل از اين تقاطع رابطه‌اى برقرار است .\r\nكه امروز چنين بيان مىشود :  sinCE / sinAE - sinCF / sinDF . sinDB / sinAB \r\nامّا در مثلثات مسطّحه قضيّه قطاع به‌صورت زير است :\r\n CE / AE - CF / DF . DB / AB \r\nامّا كاربرد اين قضيه دشوار بود ، ازاين‌رو شمارى از رياضىدانان ايرانى براى يافتن رابطه‌اى كه كاربرد آن آسان‌تر باشد ، به كوشش برخاستند و به كشف قضيه مغنى توفيق يافتند .\r\nابو نصر در « القسّى الفلكية » به اثبات آن پرداخته است ، بيرونى يكى از برهان‌هاى ابو نصر بر اين قضيه را در نامه‌اى به ابو سعيد سجزى نقل كرد .\r\n« زوتر » اين نامه را در 1909 م به آلمانى ترجمه كرد و « آيدين » در 1974 نيز ترجمه تركى و انگليسى آن را همراه با متن اصلى منتشر ساخت .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nنام مغنى به معناى بىنيازكننده از كاربرد شكل قطاع ، از سوى ابو الحسن گوشيار گيلى بر اين قضيه نهاده شده است .\r\nآثار : در منابع ، حدود 25 رساله و كتاب از ابو نصر ياد شده كه برخى از آنها اكنون در دست است :\r\n1 . اصلاح كتاب منلائوس فى الكريّات ، ابو نصر اين اثر را در 398 ق نوشته است و ماكس در 1936 به آلمانى ترجمه كرد .\r\n2 . تهذيب التعاليم ، كه بيرونى از آن در دو اثر خود الاستيعاب و مقاليد علم الهيئة ياد كرده است ، اين اثر مهم تاكنون نشانى از آن به دست نيامده است .\r\n3 . رسالة فى الاسطرلاب السّرطانى المجنّح فى طريقته بالطريق الصناعى .\r\n4 . رسالة فى براهين اعمال جدول التقويم فى زيج حبش الحاسب .\r\n5 . رسالة فى البرهان على حقيقة المسألة التى وقعت بين ابى حامد الصغانى و بين منجّمى الرّى ، يا منازعه اعمال اسطرلاب .\r\n6 . رسالة فى البرهان على عمل حبش فى مطالع السمت فى زيجه ، كه براى بيرونى نگاشت .\r\n7 . رسالة فى البرهان على عمل محمد بن صباح فى الاسطرلاب .\r\n8 . رسالة فى البرهان على عمل محمد بن صباح فى امتحان الشمس ، كه براى بيرونى نوشت .\r\n9 . رسالة فى تصحيح ما وقع لابى جعفر الخازن فى السّهو فى زيج الصفائح كه براى بيرونى نوشته است ، ابو نصر در اين رساله به ذكر اختلاف ميان زيجات شايع روزگار و تصحيح خطاهاى زيج ابو جعفر پرداخته و براهين او را با براهين منلائوس مقايسه كرده است .\r\n10 . رسالة فى الجواب عن بعض مسائل الهندسيّة ، اين رساله مشتمل بر\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n15 مسأله و حلّ آنهاست .\r\n11 . رسالة فى حلّ شبهة عرضت له فى المقالة الثالثة عشرة من كتاب الاصول ، كه براى بيرونى به نگارش آورد .\r\n12 . رسالة فى الدوائر التى تحدّ الساعات الزمانيّة و بعض ما يتّصل باعمال الاسطرلاب .\r\n13 . رسالة فى صنعة الاسطرلاب بالطريق الصناعى كه به نام ابو عبد اللّه محمد بن على مأمونى نوشت .\r\n14 . رسالة فى كشف عوار الباطنية بما موّهوا على عامّتهم فى رؤية الاهلة ، ابو نصر در اين رساله به ذكر دليل‌هاى شرعى و روايى در كيفيت رؤيت هلال ماه و بكارگيرى آن در امور شرعى ، اختلاف آراء حكماء و استدلال‌هاى آنها در رؤيت و ذكر علّت اختلاف فواصل ميان دو رؤيت كه گاه 29 و گاه 30 روز است پرداخته است .\r\n15 . رسالة فى مجازات الدوائر السّماوات فى الاسطرلاب .\r\n16 . رسالة فى معرفة تقويم الجداول المسماة بجدول الدقائق ، ابو نصر در اين رساله انحرافات درجات فلك البروج از درجات فلك معدل النهار را اثبات كرده و اختلاف ساعات طلوع و غروب را در بلاد و اقاليم مختلف برحسب اين انحرافات تبيين كرده است .\r\n17 . رسالة فى معرفة القسّى الفلكية بعضها من بعض بطريق غير طريق معرفتها بالشكل القطاع و النسبة المؤلفة . « لاكى » در سال 1940 م اين رساله را به آلمانى ترجمه و با تحقيقى دربارهء آن منتشر كرد .\r\n18 . فصل من كتاب لابى منصور فى كرّية السماء .\r\n19 . كتاب السّماوات ، كه به خواهش ابو ريحان بيرونى و براى ابو سعيد\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاحمد بن محمد سجستانى نوشت و حاوى شكل قطاع و طرح شكل مغنى است ، نيز چند طريق براى استخراج سمت قبله در آن شرح داده شده است .\r\n20 . كتاب فى تنصيف التّعديل عند أصحاب سندهند .\r\n21 . المجسطى الشاهى ، كه از مهم‌ترين آثار ابو نصر است و گويا ميان سال‌هاى 387 و 400 ق نوشته شده است . خواجه نصير الدّين طوسى نيز در كشف القناع از آن ياد كرده است .\r\n22 . فى تصحيح كتاب ابراهيم بن سنان فى تصحيح اختلاف الكواكب العلوية .\r\nاز آثار يادشده شماره‌هاى 4 ، 6 ، 8 ، 18 در مجموعه رسائل ابى نصر منصور بن عراق الى البيرونى چاپ شده است ، همچنين شماره‌هاى 5 ، 12 ، 13 و 15 از سوى « خوليو سامسو » به اسپانيايى ترجمه و همراه رساله‌اى با عنوان « بررسىهايى درباره ابو نصر منصور بن على عراق » چاپ شده است . « 1 »\r\n\r\nابن هيثم ( حدود 354 - 430 ق / 1038 م )\r\nابو على حسن بن حسن بن هيثم بصرى ، رياضىدان برجسته ، و بزرگ‌ترين فيزيك‌دان و نورشناس مسلمان سده 4 ق / 10 م كه در آثار لاتينى سده‌هاى ميانه به « آونتان » يا آوناتهان و بيشتر به « الهازن » نام‌بردار است .\r\nبه‌رغم شهرت عظيم ابن هيثم اطلاعات چندانى درباره زندگى ، تحصيل و استادان او در دست نيست . ابن هيثم از بصره برخاست و با توجّه به آنكه در 417 ق / 1026 م و در 63 سالگى رساله‌اى نوشت كه ابن اصيبعه آن را به خط خود\r\n\r\n\r\n","description":"","footnote":"\r\n( 1 ) . برگرفته از دائرةالمعارف بزرگ اسلامى ، ج 6 ، ص 327 ، ماده ابو نصر .\r\n","page_name":" 194 ","page_number":194},
  {"content":"\r\n\r\nاو ديده بود مىبايست در 354 ق زاده شده باشد . ابن هيثم در بصره - كه در آن سالها زير فرمان آل بويه عراق بود - شغلى ديوانى داشت كه از آن به وزارت بصره تعبير شده است و چون پرداختن به علم را از آن كار دوست‌تر مىداشت تظاهر به جنون كرد تا وى را عزل كردند ، او سپس به مصر رفت .\r\nبه گفتهء قفطى سفر ابن هيثم به مصر به تشويق و وعدهء الحاكم فاطمى فرمانرواى مصر روى داد . ابن هيثم طرقى بر تنظيم آب نيل پيشنهاد داشت امّا وقتى از نزديك ساختمان‌هاى شهر مصر و تقسيم آب نيل را ديد ظاهرا طرح خود را ناموفق ديد و الحاكم نيز واكنش تندى از خود نشان نداد و ابن هيثم را به جاى آنكه در جايى چون دار الحكمة قاهره در كنار كسانى مانند ابن يونس منجم و راصد مشهور به كار بگمارد ، به شغل ديوانى گماشت ، ابن هيثم با آنكه از بيم اين فرمانرواى خونريز به اين شغل گردن نهاد ، ولى براى رهايى از آن چاره در اين ديد كه باز تظاهر به جنون كند ، ازاين‌رو خليفه اموال او را مصادره كرد و كسى را به قيمومتش گماشت و در خانه‌اش محبوس كرد ، چون الحاكم درگذشت ( 411 ق / 1020 م ) ابن هيثم نيز از تظاهر به جنون دست برداشت و آزاد شد و اموالش را بازپس گرفت آن‌گاه نزديك الازهر قاهره مقام گزيد و بقيه عمر را به تدريس و تأليف سپرى كرد .\r\nابن هيثم را بايد پيشرو دانشمندان اهل تجربه و آزمايش به معناى دقيق آن خواند ، زيرا وى در باب نظريات علمى خود ، به‌ويژه در بررسىهاى نورشناسى و مسأله « ابصار » ، به‌درستى از استقراء و تمثيل و قياس سود مىجست ، چنان‌كه گفته‌اند در بكارگيرى روش استقراء علمى ، گذشته از تقدم زمانى بر « فرانسيس بيكن » ، ديدگاهى وسيع‌تر و عميق‌تر از او نيز داشته است . وى علاوه بر رياضيات و نورشناسى در فنونى چون كلام ، مابعدالطبيعه ، منطق ، ادب ، اخلاق و موسيقى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nماهر بود و خاصه در قوانين نظرى و امور كلى پزشكى دستى قوى داشت ، ولى به طبابت نپرداخت .\r\nبيكن گفته است : « كندى و حسن بن هيثم با بطلميوس در صفّ مقدّم هستند ، چنان‌كه بيهقى نيز او را بطلميوس ثانى لقب داده و از زهد و ديندارى او ياد كرده است .\r\nاز ميان شاگردان ابن هيثم دو تن را مىشناسيم : « ابو الوفاء مبشّر بن فاتك » ، دانشمند مشهور مصرى كه نزد ابن هيثم به تحصيل رياضى پرداخت ، و يكى از بزرگان سمنان به نام سرخاب ( سهراب ) كه 3 سال نزد او شاگردى كرد ، و استاد هر ماه 100 دينار از او مىگرفت ، امّا چون درس به انجام رسيد ، ابن هيثم همه آنچه را كه گرفته بود به سرخاب بازپس داد و يادآور شد كه مراد او از اين كار آزمايش خلوص شاگرد در دانش‌اندوزى بوده است .\r\nابن هيثم به زبان عربى مسلط بود و خطى خوش داشت ، كتاب‌هايى كه وى استنساخ مىكرد گذشته از خط خوش از دقت علمى خوبى نيز برخوردار بود و طالبان اين كتاب‌ها مبالغ زيادى در ازاى آن مىپرداختند .\r\nآثار : ابن هيثم در رسالهء « علوم الاوائل » آثار خود را تا سال 417 ق 70 رساله برشمرده ( 25 اثر در رياضيات ، 44 اثر در طبيعيات و الهيات ، و يك اثر در علوم اوايل ) و گويا اين‌ها به‌جز رسائلى بوده كه مردم اهواز و بصره از او در دست داشتند .\r\nابن ابى اصيبعه نام آثار ديگر او را تا آخر سال 429 ق / 1038 م گرد آورده و همه 92 اثر را تقريبا به ترتيب زمانى مرتّب كرده است ، برخى از مقالات و رسائل ابن هيثم از يك سدهء پيش به اين طرف توسط محقّقان مسلمان و اروپايى تجزيه و تحليل و ترجمه و منتشر شده است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nچند اثر از مهم‌ترين آثار او از اين قرار است :\r\n1 . آلة لفحص الضوء و آثاره ، اين رساله را ويدمان از متن لاتينى به آلمانى ترجمه و در 1884 م در « اخبار فيزيك » منتشر كرده است .\r\n2 . استخراج ارتفاع القطب على غاية التحقيق . كه به چند زبان ترجمه و منتشر شده است .\r\n3 . استخراج اعمدة الجبال .\r\n4 . استخراج سمت القبلة فى جميع المسكونة بجداول و صفتها و لم اورد البرهان على ذلك . كارل شوى اين رساله را بررسى و در 1921 در « مجله انجمن خاورشناسى آلمان » منتشر كرده است .\r\n5 . مقالة مختصرة فى الاشكال الهلاليّة ، و مقالة مستقصاة فى الاشكال الهلالية .\r\n6 . اضواء الكواكب ، اين رساله را « ويدمان » در 1890 بررسى و به اختصار به آلمانى ترجمه و در « هفته‌نامه ستاره‌شناسى » منتشر كرده است ، و به زبان‌هاى ديگر نيز ترجمه و منتشر شده است .\r\n7 . بركار الدوائر العظام يا ، استعمال برجل ( پرگار ) لرسم الدوائر العظام اين رساله به چند زبان ترجمه گشته است .\r\n8 . تربيع الدائرة ، كه « زوتر » آن را همراه با ترجمه آلمانى در 1899 م در « مجله رياضيات و فيزيك » منتشر كرد .\r\n9 . حركة القمر .\r\n10 . حل شكوك حركة الالتفات ، ابن هيثم اين رساله را در جواب ايرادهايى نوشت كه به رساله او موسوم به حركة الالتفات وارد كردند ، اين رساله به انگليسى ترجمه و منتشر شده است .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n11 . « رسالة فى صورة الكسوف » ويدمان مقدّمه اين رساله را به آلمانى ترجمه كرده و روشن ساخته است كه نخستين كاربرد تاريكخانه در تاريخ نورشناسى از سوى ابن هيثم صورت گرفته است . اين مقاله در 1910 م در « سالنامه عكاسى » منتشر شد .\r\n12 . رسالة فى مساحة الحجم المكافى » كه يكى از مهم‌ترين آثار رياضى اسلامى است .\r\n13 . الضوء ، كه نخستين بار توسط « بارمن » ترجمه و در 1882 م در « مجله انجمن خاورشناسى آلمان » چاپ شد . ويدمان نيز تحرير همين رساله را كه توسط كمال الدّين فارسى ( د ، 720 ق / 1320 م ) انجام شده است ، بررسى و در همان مجله منتشر كرد .\r\n14 . ضوء القمر ، ابن رضوان ، پزشك مشهور مصرى در 422 ق آن را براى خود استنساخ كرد ، و از اينجا پيداست كه در ايام خود مؤلّف اين اثر شهرتى يافته است .\r\n15 . المرايا المحرّقة بالدوائر ، اين اثر به انگليسى ترجمه و مورد تجزيه و تحليل قرار گرفته است .\r\n16 . المرايا المحرقة بالقطوع ، اين اثر به انگليسى ترجمه و در « مجله انجمن سلطنتى آسيايى بنگال » مورد تجزيه و تحليل قرار گرفته است .\r\nويدمان ، هر دو رساله پيش را بررسى و با نام « تاريخ آينه‌هاى سوزان » در 1890 م در « اخبار فيزيك » منتشر كرده است .\r\n17 . المناظر ، به‌عنوان معروف‌ترين كتاب ابن هيثم در قرون وسطى به لاتينى ترجمه و تأثير عميقى در دانش غربى نهاد و پيشرفت عظيمى را در روش تجربى به بار آورد . اين كتاب توسط كمال الدّين فارسى با عنوان « تنقيح المناظر\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nلذوى الابصار و البصائر » نقد و تهذيب شد و در حيدرآباد ( 1347 - 1348 ق ) در 2 مجلد به چاپ رسيده است .\r\nويدمان ، چند فصل اوّل كتاب تنقيح المناظر را به آلمانى ترجمه و با عنوان « نورشناسى ابن هيثم » در 1912 م در مجله « آرشيو تاريخ علوم طبيعى » منتشر كرد .\r\n18 . الشكوك على بطلميوس ، ابن هيثم در اين اثر 3 كتاب بطلميوس ، يعنى المجسطى ، الاقتصاص ، و المناظر را مورد ارزيابى و نقد قرار داده است .\r\n19 . مقالة فى هيئة العالم » ابن هيثم خود اين اثر را در شمار مؤلفات طبيعى الهى خويش نهاده است ، 2 ترجمه عبرى و 3 ترجمه لاتين و يك ترجمه اسپانيايى و شرحى عربى بر آن تاكنون شناخته شده است و در نيمه دوم سده 8 ق / 14 م مير سيد شريف جرجانى آن را به فارسى ترجمه و شرح نمود .\r\n\r\nجايگاه ابن هيثم در تاريخ علم\r\nخاورشناسان اروپايى به پژوهش‌هاى گسترده‌اى درباره آثار ابن هيثم پرداخته و با ابراز شگفتى بسيار ، توانايىهاى اين دانشمند نوآور را تحسين كرده و مقام او را در تاريخ علم بسيار و الا شمرده‌اند ، تا پايان سدهء 19 م وى بيشتر به دليل آثارش در نورشناسى مورد ستايش قرار مىگرفت ، امّا وقتى كسانى چون ويدمان ، زوتر ، شوى ، شرام و نيز مصطفى نظيف بيك به بررسى و معرفى مفصل‌تر آثار او پرداختند ، آشكار شد كه ابتكار حلّ شمارى از مسايل دشوار رياضيات نيز از آن اوست .\r\nكارل شوى ، در مقدمه ترجمه رساله استخراج سمت القبلة درباره وى گويد : نوشته‌هاى ابن هيثم نشان مىدهد كه اين دانشمند با تبحّر بسيار توانسته است مسائل دشوار مثلثات را نيز از راه‌هاى صرفا هندسى حل كند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nسارتن ، وى را بزرگ‌ترين نماينده روح تجربى در سده‌هاى ميانه خوانده است .\r\nماتياس شرام ، استعداد نبوغ‌آميز ابن هيثم را در رياضيات مىستايد ، و در شرح ابن هيثم بر مجسطى ، و نيز حلّ الشكوك فى كتاب المجسطى ، بر مطالبى كه براى ارزيابى ابن هيثم به‌عنوان رياضىدان مناسب يافته ، تأكيد ورزيده است ، همو ، پژوهش‌هاى ابن هيثم در نورشناسى را نيز گواه بر استعداد فوق‌العاده وى در رياضيات مىشمارد ، به گفته وى گرچه ابن هيثم همان گونه كه در شرح سلوك علمى خويش آورده ، نخست پيرو ارسطو بوده است ، اما پژوهش‌هاى وى در علوم دقيقه و تعمّق او در فلسفه و رياضيات موجب شد كه از عقيده نخستين برگردد و بدين‌سان ، شيوه علمى ابن هيثم ، از اعتبار جزمى ارسطو كاست .\r\nابن هيثم مبتكر روش‌هاى تجربى است و آزمايش علمى به‌عنوان يكى از وسائل سيستماتيك كار ، دستاورد ابن هيثم است ، تحول جهش‌وار نورشناسى در آثار مربوط به « مكتب اكسفورد » تا حدود زيادى مرهون آشنايى با منابع عربى و به‌ويژه آثار ابن هيثم بوده است . شرام ، با بررسى تفصيلى 3 اثر از ابن هيثم يعنى ، ضوء القمر ، المناظر و هيئة العالم بر آن است كه ابن هيثم كوشيده است ميان طبيعيات ارسطويى از يك‌سو ، و رياضيات به‌كاررفته در ستاره‌شناسى و نورشناسى كهن ، پيوندى برقرار سازد ، و اين تلاش به‌ويژه در 3 كتاب يادشده نمونه‌وار است .\r\nراجر بيكن ، دانشمند انگليسى سده 13 م در تحقيقات علمى خويش از نتايج پژوهش‌ها و آزمايش‌هاى ابن هيثم استفاده كرده است ، كاربرد رياضيات در پژوهش‌هاى مربوط به علوم طبيعى ، از جمله شيوه‌هايى است كه راجر بيكن را پايه‌گذار آن مىشناسند ، درحالىكه استفاده از رياضيات در دانش‌هاى طبيعى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاز سوى ابن هيثم به‌ويژه در المناظر و المرايا المحرقة به روشن‌ترين وجه و بسيار جدّىتر از آنچه بيكن انجام داده صورت گرفته است .\r\nخاورشناسان دقّت ابن هيثم را در مقاله الشكوك على بطلميوس ستوده‌اند ، در اين اثر ، وى تفاوت‌ها و تناقضات ميان دو اثر نجومى بطلميوس ، يعنى المجسطى و الاقتصاص را آشكار مىسازد و نظريات دقيق‌ترى را عرضه مىدارد ، همچنين در فى هيئة العالم مىكوشد آنچه را بطلميوس در الاقتصاص ناتمام گذارده تكميل كند .\r\nتحوّل دانش ستاره‌شناسى در مغرب زمين بيش از همه مديون اين كتاب است .\r\nهارتنر ، نيز ثابت كرده است كه نظريه سيّارات نو كه در سده 15 م از جانب پورباخ بيان شده در اساس چيزى جز تكرار نظريه ابن هيثم نبوده است . نظريه سيّارات نو ، به نوبه خود بزرگ‌ترين تأثير را بر روى كپرنيك ، رگيومونتان ، و راينهولد باقى گذاشت .\r\nپژوهش‌هاى ابن هيثم درباره نور ماه ، از نظر « كول » كه رساله ضوء القمر را به آلمانى ترجمه كرده ، نخستين تلاش در جهت يك تحقيق جامع فيزيك نجومى بشمار مىآيد ، و اين واقعيت كه ابن هيثم در اين اثر ، با ابزارهاى آزمايش به پژوهش در اشعهء ماه پرداخته و نخستين بار از « تاريكخانه » استفاده كرده ، جايگاه او را به‌عنوان پژوهشگر طبيعى ، بلكه پايه‌گذار روش نوين پژوهش طبيعت نشان مىدهد .\r\n\r\nتجزيه و تحليل برخى از آثار و نظرات ابن هيثم\r\n1 . رسالة فى مساحة المجسّم المكافى ، يكى از مهم‌ترين آثار رياضى اسلامى است ، در اين رساله ، ابن هيثم روش « افناء » را براى پيدا كردن حجم‌هايى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكه برخى از آنها تا زمان خود او محاسبه نشده بودند به كار برده است ، به اين ترتيب ابن هيثم قادر شد كه در محاسبه حجم حاصل از دوران ، محور دوران را براى اوّلين بار به‌طور دلخواه انتخاب كند ، قبل از ابن هيثم ، ارشميدس برخى از آنها را با روش افناء حلّ كرده بود .\r\nقابل توجه است كه به احتمال زياد دانشمندان اسلامى از جمله ابن هيثم از نسخه‌اى كه ارشميدس درباره روش افناء نوشته بود ، نسخه مربوط به شبه مخروطها و شبه كره‌ها ، اطلاعى نداشتند ، چون در هيچ‌يك از منابع اسلامى ذكرى از آن نشده است . تكامل روش افناء در واقع منجر به نظريه « انتگرال » گرديد كه پايه مهم كاربرد رياضيات در مسائل علمى و نظرى است .\r\nابن هيثم راجع به تحقيقات ثابت بن قرّه و ابو سهل كوهى در اين رساله نيز سخن به ميان آورده امّا تصريح كرده كه تحقيقات اين دو تنها به برخى از مسايل بوده است .\r\nرساله مزبور بين سال‌هاى 1911 - 1912 م توسط « هاينريش زوتر » به آلمانى ترجمه و تجزيه و تحليل شده است .\r\n2 . ابن هيثم عقيده بطلميوس و اقليدس را كه اشعه نور از چشم به طرف شىء مىرود را در كتاب المناظر رد كرده و جهت آن را از شىء به طرف چشم مىداند ابن هيثم در اين كتاب ثابت مىكند كه شعاع تابش ، و شعاع انعكاس ، و خط عمود بر سطح آينه در نقطه برخورد شعاع به آينه ، همه در يك صفحه واقع‌اند و با عمود مزبور زواياى مساوى مىسازند . « 1 »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 127 ، ماده ابن هيثم ، فلاسفه شيعه ، ص 463 .\r\n","page_name":" 202 ","page_number":202},
  {"content":"\r\n\r\n\r\nسخنى پيرامون انتگرال و ديفرانسيل و آناليز\r\nگفتنى است در محاسبه حجم حاصل از دوران ، ابن هيثم ، محور دوران را براى اوّلين بار به‌طور دلخواه انتخاب كرد كه تكامل آن منجر به نظريه انتگرال گرديد . ريشه‌هاى آن در رياضيات يونانىها ديده شده و بعد از آن در رياضيات مسلمانان به‌ويژه ابن هيثم تجلّى و تكامل يافت آن‌گاه وارد چرخه دانش جديد به‌ويژه دانش فضا شد ، زيرا مىدانيم امروزه نظريه مقطع‌هاى مخروطى ، جوهر اصلى هندسى بخش‌هاى نخستين هندسه تحليلى را تشكيل مىدهد ( بيضى ، هذلولى ، سهمى ) اين نظر در دوران باستانى هم پيشرفتى داشت مثلا نتيجه‌گيرىها « آپولونيوس » شامل معادلهء مقطع‌هاى مخروطى ( تنها به شكل هندسى ) هم بود ، به هم آميختن اين درون‌مايهء هندسى با قالب جبرى كه با پيشرفت رياضيات بعد از يونانىها انجام گرفت و به‌ويژه در كار ابن هيثم ديده شد ، و با فكر كلى « كميّت متغيّر » كه ضمن بررسى حركت به‌وجود آمد ، هندسه تحليلى را ايجاد كرد .\r\nمقطع‌هاى مخروطى ، براى يونانىها يك موضوع خالص رياضى بود . امّا در زمان دكارت آن‌ها را براى به دست آوردن مقدارهاى واقعى ، كه براى اخترشناسى ، مكانيك و صنعت لازم بود بررسى مىكردند .\r\nكپلر ( 1571 - 1630 م ) كشف كرد كه سيّاره‌ها روى مدار بيضى به دور خورشيد حركت مىكنند ، و گاليله ثابت كرد جسمى كه پرتاب مىشود ، خواه سنگ باشد يا گلوله توپ به شكل سهمى حركت مىكند ، توجه به موضوع‌هاى گوناگون و محاسبه‌هاى مربوط به آنها منجر به مقطع‌هاى مخروطى شد و آن را به عنوان يكى از نيازهاى جدّى زمان معرفى كرد .\r\nگام تعيين‌كننده در اين راستا با به‌وجود آمدن حساب ديفرانسيل و\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nانتگرال و با زحمات نيوتن و لايب نيتس در نيمه دوم سده 17 م برداشته شد كه در واقع پيدايى واقعى « آناليز » بود ، زيرا بر خلاف هندسه تحليلى كه موضوع آن در هر صورت شكل‌هاى هندسى است ، موضوع حساب ديفرانسيل و انتگرال عبارت از ويژگىهاى خود تابع است ، در واقع نيوتن و لايب نيتس كار مقدماتى بزرگى كه بسيارى از رياضىدان‌ها در آن شركت داشتند و تدارك آن از زمان يونانىهاى باستان براى يافتن روش‌هايى بر تعيين سطح و حجم بودند به پايان رساندند . و به تعبير ديگر در سده 17 م عدّه زيادى از رياضىدانان مانند كپلر ، كاواليرى و ديگران سرگرم اين مسأله‌ها بودند ، ولى چيزى كه در اين‌باره تعيين‌كننده بود ، كشف ارتباط بين اين دو نوع مسأله و تنظيم روش كلى حلّ آنها بود كه افتخار آن نصيب نيوتن و لايب نيتس شد .\r\nپايه اين كشف ، يعنى كشف رابطه بين مسأله‌هاى مكانيك و هندسه را بايد در روش مختصاتى جستجو كرد ، روشى كه اجازه مىدهد رابطهء يك كميت را با كميت ديگر ، به‌وسيله منحنى نشان داد ، يعنى روشى كه امكان نمايش هندسى يك تابع را به دست مىدهد ، زمانى كه بتوانيم منحنى يك تابع را نشان دهيم ، خواهيم توانست ارتباط بين مسأله‌هاى مكانيك و هندسه را نشان دهيم ، ارتباطى كه ريشهء حساب ديفرانسيل و انتگرال است و درون مايه اين حساب هم در آن وجود دارد .\r\nحساب ديفرانسيل عبارت است از « روش پيدا كردن سرعت حركت در لحظه دلخواهى از زمان ، به شرطى كه رابطه بين مسافت و زمان معلوم باشد » . اين مسأله ، به‌وسيله « ديفرانسيل‌گيرى » حل مىشود ، و هم‌پايه با مسأله رسم مماس بر منحنى است كه نمايش تغييرات مسافت را نسبت به زمان مىدهد ، سرعت در لحظه  t  برابر است با تانژانت زاويه انحراف ( ضريب زاويه ) مماس بر منحنى در\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nنقطه‌اى كه به ازاى  t  به دست آمده است :\r\nحساب انتگرال عبارت است از « روش پيدا كردن مسافت پيموده شده ، به شرطى كه رابطه بين سرعت و زمان معلوم باشد » يا به‌طور كلى « پيدا كردن مقدار مجموع عمل يك كميت متغيّر » .\r\nروشن است كه اين مسأله وارونه ديفرانسيل‌گيرى يعنى مسأله يافتن سرعت است و به‌وسيله « انتگرال‌گيرى » حل مىشود ، و هم‌پايه با مسأله پيدا كردن مساحت زير منحنى است كه از نمايش تغييرات سرعت نسبت به زمان به دست آمده باشد . مسافت پيموده شده ، در فاصله زمانى از لحظه  t 1  تا  t 2  برابر است با سطحى كه زير منحنى نمايش تغييرات سرعت قرار دارد و عرض‌هاى نقطه‌هايى كه متناظر مقدارهاى  T 1  تا  T 2  است ، محدود باشد .\r\nگذشته از مفهوم‌هاى متغير و تابع ، بعدها مفهوم « حدّ » هم به يكى از پايه‌هاى ديفرانسيل و انتگرال ، و هم به يكى از پايه‌هاى آناليز تبديل شد . در\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدوره‌اى كه آناليز شكل مىگرفت ، به‌جاى واژهء آناليز ، مقدارهاى بىنهايت كوچك را ، كه در آن زمان هنوز داراى ابهام‌هايى بود به كار مىبردند ، شيوه محاسبه سرعت از روى قانون تغيير مسافت ( ديفرانسيل‌گيرى ) و محاسبه مسافت از روى سرعت ( انتگرال‌گيرى ) ، بر پايه استفاده از جبر ، و با توجه به مفهوم حدّ ، قرار دارد ، آناليز در نتيجه اجتماع اين مفهوم‌ها و مسأله‌هاى مربوط به مكانيك و هندسه و بعضى مسأله‌هاى ديگر ( مثل مسأله‌هاى مربوط به ماكزيمم و مىنيمم ) به‌وجود آمد ، آناليز براى پيشرفت مكانيك بيش از حدّ لازم بود ، و در اساس ، مفهوم آناليز در خود تنظيم قانون‌هاى مكانيك ( گرچه به‌طور پنهانى ) وجود داشت .\r\nقانون دوم نيوتن ، از زبان خود او مىگويد كه : تغيير مقدار حركت متناسب با نيروى مؤثر است » يعنى سرعت تغيير مقدار حركت ، متناسب با نيرو است ، بنابراين براى استفاده از اين قانون بايد بتوان سرعت تغيير يك كميّت را معيّن كرد ، يعنى ديفرانسيل گرفت . « 1 »\r\n\r\nابو منصور بغدادى ( زنده 429 ق / 1037 م )\r\nابو منصور عبد القاهر تميمى بغدادى ملقب به « استاد » متكلم ، فقيه و رياضىدان سدهء پنجم ، پدر او ابو عبد اللّه طاهر بن محمد بن عبد اللّه بغدادى ( 383 ق / 993 م ) مردى فرهيخته و دانش‌اندوخته بود ، هرآنچه از اهل‌وعيال و ثروت بسيار داشت برداشت و به همراه خود رو به نيشابور نهاد .\r\n\r\n\r\n","description":"","footnote":"\r\n( 1 ) . جوهر ، روش و كارايى رياضيات ، ص 58 و بعد ، گروه مؤلفين انستيتوى رياضى استكلوواى شوروى ، ترجمه پرويز شهريارى ، شركت انتشارات فنى ايران ، 1379 ش .\r\n","page_name":" 206 ","page_number":206},
  {"content":"\r\n\r\nعبد القاهر در نيشابور به تكميل تحصيلات خود پرداخت و در حلقه درس ابو اسحاق اسفراينى ( د 418 ق / 1027 م ) حاضر شد و پس از استاد خويش و به خواست وى بر مسند او تكيه زد و ساليانى به تدريس علوم پرداخت ، او از بسيارى استادان ديگر نيز درس آموخت و حديث شنيد .\r\nجامعيت علمى عبد القاهر كه گفته مىشود 17 نوع از علوم را تدريس مىكرده است حلقه درس وى را به يكى از مهم‌ترين حلقه‌هاى درسى منطقه خراسان و محل توجه دانشجويان آن زمان بدل ساخته بود ، از شمار شاگردان او ، ابو بكر احمد بن حسين بيهقى ، ابو القاسم قشيرى و امام الحرمين جوينى پرآوازه‌ترند .\r\nدر سرگذشت نامه‌ها ، از نيك‌طبعى و گشاده‌دستى عبد القاهر سخن به ميان آمده است ، چنان‌كه گفته‌اند دارايى فراوان خود را در راه كسب دانش و دستگيرى از دانش‌آموزان صرف كرد و چيزى براى خود باقى نگذاشت .\r\nسرانجام عبد القاهر براثر واقعه‌اى كه از آن با عنوان « فتنهء تركمانان » ياد كرده‌اند نيشابور را به قصد اسفراين ترك كرد ، امّا چندى نگذشت كه در همان جا درگذشت و در كنار آرامگاه استادش ابو اسحاق اسفراينى به خاك سپرده شد .\r\nآثار : ابو منصور در زمينه‌هاى فقه ، حديث ، كلام ، تفسير و رياضيات آثار متنوع و گوناگونى دارد كه ما در اينجا تنها به آثار رياضى و هندسى او خواهيم پرداخت .\r\n1 . الايضاح عن اصول صناعة المسّاح ، كه درباره اندازه‌گيرى سطح و حجم است .\r\n2 . التكملة فى الحساب ، اين اثر مجموعه‌اى از علم حساب روزگار مؤلف را شامل مىشود ، در اين اثر ، بغدادى به كتاب گمشده الجمع و التفريق خوارزمى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاشاره نموده ، و مبحث حساب انگشتى را از آن كتاب نقل كرده است ، وى در قسمت حساب اعداد گنگ ( اصمّ ) از كتاب 10 اصول اقليدس درباره اعداد گنگ و ريشه‌هاى دوم استفاده كرده است .\r\nبغدادى در بخش خواص اعداد هنگام بحث درباره اعداد طبيعى ، زائد ، ناقص ، كامل و متحابّ به نتايج جالبى دست مىيابد ، از جمله اينكه ميان و عدد كاملى وجود ندارد و همه اعداد كامل به 6 يا 8 ختم مىشوند . همچنين در اين كتاب به اعداد متعادل برخورد مىكنيم كه تا چندى پيش در غرب ناشناخته بودند .\r\nاعداد متعادل به اعدادى گويند كه مجموع اجزاء آنها باهم برابر باشند مانند دو عدد « 159 » و « 559 » ، زيرا 57 - 53 + 3 + 1 - ( 159 ) و 57 - 43 + 13 + 1 - ( 559 ) . « 1 »\r\n\r\nابو الحسن اهوازى ( م قبل از 440 ق )\r\nاحمد بن حسين ، رياضىدان و منجم ايرانى سده 4 و 5 و در برخى از نوشته‌ها متوفى قبل از 440 ق ، زادگاهش اهواز بوده است ، و از جزئيات زندگى وى اطلاعى در دست نيست ، نام او در برخى نسخه‌هاى خطى شرح المقالة العاشرة لاقليدس ، اهوازى ضبط شده است . وى غير از عبد اللّه بن هلال اهوازى زنده در 165 ق است .\r\nبيرونى در آثار خويش چند بار از ابو الحسن اهوازى نام برده كه نشان‌دهنده اهميت كارهاى علمى اوست ، يك جا نيز به انتقاد از وى پرداخته و از\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 12 ، ص 362 ، ماده بغدادى .\r\n","page_name":" 208 ","page_number":208},
  {"content":"\r\n\r\nستمى كه اهوازى نسبت به خوارزمى روا داشته سخن گفته است .\r\nابو الحسن اهوازى در رسالهء خود از ابو جعفر خازن كه حدود 360 ق درگذشته ياد كرده است ، ازاين‌رو مىتوان نتيجه گرفت كه روزگار كهنسالى اهوازى با دوران كودكى بيرونى مقارن بوده است .\r\nتنها اثر موجود اهوازى كتابى است با عنوان شرح المقالة العاشرة من كتاب اقليدس . « 1 »\r\n\r\nابن سينا ( 370 - 428 ق / 980 - 1037 م )\r\nابو على ، حسين بن عبد اللّه بن سينا ، بزرگ‌ترين فيلسوف ، پزشك ، رياضىدان ، آگاه به مكانيك ، موسيقىدان ، اخترشناس ، عارف و اديب نامدار ايران در جهان اسلام در حدود 370 ق در بخارا زاييده شد ، پدرش از اهالى بلخ بود ، و در دوران فرمانروايى نوح بن منصور سامانى ( 366 - 387 ق / 977 - 997 م ) به بخارا رفت و در آنجا در يكى از مهم‌ترين قريه‌ها به نام « خرميئن » در دستگاه ادارى به كار پرداخت ، وى از قريه‌اى در نزديكى آنجا به نام « افشنه » زنى ( ستاره نام ) را به همسرى گرفت و در آنجا اقامت گزيد ، و ابن سينا در آنجا ديده به جهان گشود ، پنج سال پس از آن برادر كهترش به نام محمود به دنيا آمد .\r\nابن سينا نخست به آموختن قرآن و ادبيات پرداخت و ده‌ساله بود كه همه قرآن و بسيارى از مباحث ادبى را فراگرفته بود ، در اين ميان پدرش دعوت يكى از داعيان اسماعيليه را پذيرفته بود امّا ابن سينا سخنان آنان را نپذيرفت ، پدرش رسائل اخوان الصفا را مطالعه مىكرد و ابن سينا نيز گاهى به مطالعهء آنها\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 330 ، ماده ابو الحسن اهوازى .\r\n","page_name":" 209 ","page_number":209},
  {"content":"\r\n\r\nمىپرداخت . پدرش او را نزد سبزىفروشى به نام محمود مسّاحى كه از حساب هندسى آگاه بود فرستاد و ابن سينا از وى اين فن را آموخت ، در اين هنگام دانشمندى به نام ابو عبد اللّه ، حسين بن ابراهيم طبرى ، ناتلى كه مدعى فلسفه‌دانى بود به بخارا آمد ، پدر ابن سينا وى را در خانهء خود جاى داد و ابن سينا نزد او به آموختن فلسفه پرداخت ، و قبل از او نزد اسماعيل زاهد فقه آموخته بود و به روش اعتراض فقيهان آشنا بود .\r\nابن سينا نزد ناتلى نخست مدخل منطق ارسطو را فراگرفت ، امّا او را دربارهء دقايق اين دانش ناآگاه يافت ، ازاين‌رو به كتاب‌هاى منطق ارسطو و مطالعه شرح‌هاى ديگران بر آن‌ها پرداخت ، آن‌گاه اندكى از كتاب « عناصر يا اصول هندسه » اثر اقليدس را نزد ناتلى خواند و بقيّه را نزد خود خواند و آنها را حلّ كرد ، سپس كتاب معروف مجسطى بطلميوس را نزد ناتلى آغاز كرد و پس از خواندن مقدمات و رسيدن به شكل‌هاى هندسى آن ، ناتلى به او گفت كه بقيّه كتاب را خودش بخواند و مسائل و مشكلات آن را حلّ كند ، ابن سينا نزد خودش مسائل آن را حل كرد چنان‌كه بسيارى از مشكل‌ها را ناتلى نمىدانست مگر پس از آنكه ابن سينا آنها را براى وى توضيح مىداد .\r\nدر اين هنگام ناتلى بخارا را به قصد گرگانج و رسيدن به دربار ابو على مأمون بن محمد خوارزمشاه ترك كرد ، امّا ابن سينا به خواندن و آموختن متون و شرح‌هاى كتاب‌هايى در طبيعيات و الهيات پرداخت تا به گفته خودش « درهاى دانش به رويش گشود شد » .\r\nوى سپس به دانش پزشكى روى آورد و به اندك زمانى در آن مبرّز شد ، چنان‌كه پزشكان برجسته نزد او آموختن پزشكى را آغاز كردند و خود او نيز به درمان بيماران مىپرداخت و تجربياتى بر او آشكار شد كه به گفته خودش\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنمىتوان آنها را وصف كرد ، او در اين هنگام 16 ساله بوده است ، وى پس از آن بار ديگر به خواندن منطق و فلسفه پرداخت به‌گونه‌اى كه شب جز اندكى نمىخوابيد ، انبوهى از دسته‌هاى كاغذ در برابر خود مىنهاد و مسايل گوناگون براى خود مطرح مىكرد و در هر مسأله مقدمات قياس و شروط آن را در نظر مىگرفت و « حدّ وسط » آن را درمىيافت و اگر به مسأله‌اى مىرسيد كه نمىتوانست به « حدّ وسط » آن دست يابد برمىخاست و به مسجد مىرفت ، نماز مىگزارد و از خداوند حلّ مشكل خويش را خواستار مىشد تا بر وى گشوده مىگشت ، وى در اين هنگام كه تمامى دانش آن زمان را فراگرفته بود 18 سال داشت ، آنگاه به الهيات روى آورد و به خواندن كتاب متافيزيك ( مابعدالطبيعه ) ارسطو پرداخت و حتى به گفته خودش 40 بار آن را خوانده بوده و متن آن را از برداشته ، امّا هنوز محتوا و متن آن را نمىفهميده است . و از فهم آن نااميد شده تا اينكه روزى در بازار كتاب‌فروشان مردى كتابى را به بهاى ارزان بر او عرضه مىكند ، اين همان كتاب ابو نصر فارابى درباره « اغراض مابعدالطبيعه » بوده است ، ابن سينا پس از خواندن اين كتاب محتواى كتاب مابعدالطبيعه ارسطو بر او روشن مىشود .\r\nفرمانرواى بخارا در اين زمان نوح بن منصور سامانى دچار يك بيمارى مىشود كه پزشكان از درمانش درمانده بودند ، در اين وقت كه نام ابن سينا به دانشورى شهرت يافته بود ، پزشكان نام او را نزد نوح به منصور بردند ، ابن سينا به حضور بيمار آمد و با پزشكان در درمان او شركت كرد ، ازاين‌رو از نزديكان نوح فرمانروا گرديد ، ابن سينا روزى از وى اجازه خواست كه به كتابخانه بزرگ و مشهور وى راه يابد ، اجازه به او داده شد و ابن سينا كتاب‌هاى بسيارى را در دانش‌هاى گوناگون يافت كه نام‌هاى بسيارى از آنها را كسى نشنيده و خود او هم\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنديده بود ، وى به خواندن آنها پرداخت و بهره‌هاى فراوان گرفت .\r\nابن سينا به 22 سالگى رسيده بود كه پدرش درگذشت و دگرگونىهاى سياسى و سقوط فرمانروايى سامانيان سبب شد ابن سينا به سمت گرگانج واقع در شمال غربى خوارزم برود ، او در آنجا به حضور على بن مأمون ( حك 387 - 399 ق ) معرفى شد در اين هنگام ابو الحسين سهيلى مقام وزارت برعهده داشت او كه به گفته ابن سينا « دوستدار اين‌گونه دانش‌ها » بوده حقوق ماهيانه‌اى براى ابن سينا مقرر داشت .\r\nپس از چندى سلطان محمود غزنوى ( حك 388 - 421 ق ) از مأمون بن مأمون درخواست كرد كه چند تن از دانشمندان دربار خود از جمله ابن سينا را به دربار وى گسيل دارد ، تنى چند از ايشان از جمله ابو ريحان بيرونى به اين سفر رضايت دادند ، امّا ابن سينا و دانشمند ديگرى به نام ابو سهل مسيحى از رفتن سرباز زدند و ناگزير شدند كه گرگانج را ترك گويند ، در اين داستان مىتوان بذرى از حقيقت را يافت ، محمود غزنوى سنى مذهب متعصّبى بوده است ، درحالىكه ابن سينا بنا بر سنت خانوادگى شيعه‌مذهب بوده است ، محمود غزنوى همچنين با فلسفه و فيلسوفان ميانه خوشى نداشته است ، چنان‌كه در رى 50 خروار دفتر روافض و باطنيان و فلاسفه را زير درختان بردارآويختگان به آتش كشيد .\r\nبه‌هرحال ابن سينا در حدود 402 ق به شهر گرگان كه تحت فرمانروايى قابوس وشمگير بود رسيد ، در اين ميان قابوس زندانى شده بود و به سال 403 درگذشت ، جانشين قابوس پسرش از دست‌نشاندگان محمود غزنوى گرديد و دختر او را به همسرى برگزيد ، لذا ابن سينا ناگزير شد گرگان را ترك گويد ، در اين وقت ابو عبيد جوزجانى شاگرد وفادارش به وى پيوست و تا آخر\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nعمر استاد ( حدود بيست سال ) همراه وى بود . ابن سينا حدود 404 ق گرگان را به قصد رى ترك كرد و در آنجا به « سيّده ، ام الملوك ، بيوه فخر الدوله و مادر مجلد الدوله پيوست ، اين مادر و فرزند مقدم ابن سينا را گرامى داشتند و فخر الدوله كه دچار بيمارى سودا ( ماليخوليا ) شده بود را درمان كرد ، اما ديرى نپاييد درگيرى و جنگ‌هايى رخ داد كه ابن سينا را ناگزير ساخت رى را ترك كند به‌ويژه كه دانست محمود غزنوى در سر فكر تسخير رى دارد ، لذا ابن سينا از رى به قزوين و از آنجا به همدان شتافت ، در همدان شمس الدوله فرمانروايى داشت و اتفاقا به بيمارى قولنج مبتلا بود ازاين‌رو ابن سينا را به كاخ وى بردند و او به معالجه پرداخت ابن سينا چهل روز در كاخ بود تا بيمار بهبود كامل يافت و با خلعت فراوان به خانه خود بازگشت ، پس از چندى شمس الدوله به سمت كرمانشاه لشكر كشيد و ابن سينا همراه وى بود ، وى در نبرد با غنّاز شكست خورد و به همدان بازگشت در اين وقت ( 406 ق ) ابن سينا را به وزارت خود گماشت ، امّا پس از چندى ميان ابن سينا و سپاهيان شمس الدوله درگيرى روى داد ، بر او شوريدند ، خانه‌اش را محاصره كردند و پس از دستگيرى دارايى او را به تاراج بردند و از شمس الدوله خواستار كشتن وى شدند ، امّا شمس الدوله از اين كار سرباززد ، و براى آرام كردن سپاهيان فقط ابن سينا را از دستگاه دور كرد ، ابن سينا 40 روز متوارى بود امّا بار ديگر دچار بيمارى قولنج شد و ابن سينا را احضار كرد و از او پوزش خواست ، ابن سينا به معالجه وى پرداخت تا بهبود يافت ، شمس الدوله بار ديگر وزارت را به او سپرد و از او خواست شرحى بر نوشته‌هاى ارسطو بنويسد ، با فرصتى كه به دست ابن سينا رسيد تأليف كتاب « شفا » را از طبيعيات آغاز كرد ، گرچه نخست ابن سينا كتاب « قانون » را در پزشكى نوشته بود ، ابن سينا در اين مدت كلاس‌هايى پيرامون شفا و قانون داير\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكرد و روزگار گذشت تا سال 412 ق كه شمس الدوله براى جنگ با امير طارم برخاست امّا در نزديكى طارم باز دچار قولنج و بيمارىهاى ديگرى شد ، سپاهيان از مرگ وى بيمناك شدند و او را به همدان برگرداندند امّا در راه به سال 412 ق درگذشت .\r\nدر ماجراى پرفراز و نشيب ابن سينا چنان مقدّر شده بود كه باز پس از مدتى متوارى شدن و پنهان زيستن در خانه ابو غالب عطّار بتواند بقيّه كتاب شفا همچون كتاب منطق و . . . را بنويسد و نهانى با فرمانرواى اصفهان مكاتبه كند تا سرانجام به سال 414 ق / 1023 م در اصفهان در خانه مردى به نام عبد اللّه بن بىبى در كوى گنبد فرود آيد ، از اين به بعد دوران خلّاق چهارده ، پانزده‌ساله زندگى آرام ابن سينا آغاز مىشود ، وى اكنون از نزديكان علاء الدوله بود كه مردى دانش دوست و دانشمندپرور بشمار مىرفت .\r\nشب‌هاى جمعه مجلس مناظره‌اى در حضور وى تشكيل مىشد كه ابن سينا و دانشمندان ديگر در آن شركت مىكردند ، ابن سينا در همه دانش‌ها سرآمد ايشان بود ، وى در اصفهان كتاب شفا را با نوشتن بخش‌هاى منطق ، و مجسطى اقليدس ، رياضيات و موسيقى به پايان رسانيد ، جز دو بخش « گياهان » و « جانوران » كه آنها را هنگامى كه علاء الدوله هنگام حمله به « شاپور خواست » واقع در جنوب همدان و غرب اصفهان بود در بين راه و همراه او نوشت ، كتاب النجاة را نيز در همين سفر و در ميان راه تأليف نمود .\r\nجوزجانى گويد ابن سينا هنگام به پايان رساندن كتاب شفا چهل‌ساله بوده است كه با توجه به تاريخ تولد ابن سينا تاريخ پايان نوشتن شفا 410 ق مىشود و احتمال دارد كه بخش‌هايى از آن در سال‌هاى بعد از 410 نوشته شده باشد .\r\nابن سينا كتاب « الانصاف » را نيز در اصفهان تأليف كرده بود كه در حمله\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nسلطان مسعود غزنوى به اصفهان اين كتاب از بين رفته است ، سپاهيان وى پس از كشتار فراوان به تاراج اموال علاء الدوله و نيز خانه ابن سينا دست زدند و اموال و كتاب‌هاى وى را غارت كرده به شهر غزنه فرستادند كه در آنجا به آتش كشيده شدند .\r\nابن سينا همچنان در اصفهان روزگار مىگذرانيد تا هنگامى كه علاء الدوله در 427 ق به نبرد با « تاش فراش » سپهسالار سلطان مسعود در ناحيه كرج ( كرخ ) نزديك همدان شتافت ، ابن سينا كه در اين سفر علاء الدوله را همراهى مىكرد دچار بيمارى قولنج شد و به درمان خود پرداخت سپس در حال بيمارى به اصفهان برده شد و او همچنان به مداواى خود ادامه داد تا اندكى بهبود يافت ، چنان‌كه توانست در مجلس علاء الدوله حضور يابد ، تا اينكه علاء الدوله قصد رفتن به همدان كرد ، ابن سينا نيز وى را همراهى كرد ، امّا در راه بيماريش عود كرد ، پس از رسيدن به همدان ، وى از معالجه خود دست كشيد ، و پس از چند روز در نخستين جمعه رمضان 428 ق / ژوئن 1037 م در سنّ 58 سالگى درگذشت و در همان شهر به خاك سپرده شد .\r\n\r\nآثار ابن سينا\r\nوى در علوم و فنون گوناگون تأليفات سودمند از خود به يادگار گذاشت .\r\nاز جمله :\r\n1 . الشفاء كه از مهم‌ترين كتب فلسفى ابن سينا شمرده شده و شامل طبعيات ، الهيات ، منطق ، روانشناسى ( النفس ) مىباشد .\r\n2 . النجاة كه گزيده‌اى از مطالب شفاست .\r\n3 . الاشارات و التنبيهات ، كه ظاهرا آخرين نوشته ابن سينا و از برجسته‌ترين آثار اوست .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n4 . الانصاف ، نوشته بزرگى بوده كه به گفتهء ابن سينا نزديك 28 هزار مسأله را در بر گرفته است .\r\n5 . منطق المشرقيّين .\r\n6 . الاضحوية فى أمر المعاد .\r\n7 . عيون الحكمة .\r\n8 . تسع رسائل فى الحكمة و الطبيعيات .\r\n9 . رسائل عرفانى ابن سينا شامل رسالة حىّ بن يقظان ، رساله ماهية العشق ، رساله فى ماهية الصلاة ، رسالة فى معنى الزيارة ، رسالة فى القدر ، شرح سورة الاخلاص ، و . . . .\r\n10 . فى معانى كتاب ريطوريقا .\r\n11 . رسالة فى الاكسير .\r\n12 . رسالة فى معرفة النفس الناطقة و أحوالها .\r\n13 . التعليقات .\r\n14 . القانون فى الطّب .\r\n15 . النكت و الفوائد .\r\n16 . دانشنامه علايى ، وى آن را براى علاء الدوله كاكويه نوشت ، شامل بخش‌هاى منطق ، الهيات ، طبعيات ، رياضيات و . . . .\r\n17 . كنوز المغرمين .\r\n18 . رساله جرّثقيل .\r\nلازم به ذكر است : ابن سينا نه تنها يكى از بزرگترين فيلسوفان جهان ، بلكه همچنين از برجسته‌ترين چهره‌هاى تاريخ پزشكى در همه دوران‌هاست ، مهم‌ترين اثر وى در پزشكى كتاب قانون ( القانون فى الطب ) است كه بخش يكم\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nآن را حدود 35 سالگى تأليف كرده است .\r\nپيش از ابن سينا دو كتاب مهم در پزشكى در حوزه علمى جهان اسلام نوشته شده بود ، يكى كتاب « الحاوى » از محمّد بن زكرياى رازى و ديگرى كتاب « كامل الصناعة الطبيّة » از على بن عباس مجوسى ( د 372 ق / 982 م ) امّا قانون ابن سينا طى چندين سده چه در سرزمين‌هاى اسلامى و چه در اروپاى سده‌هاى ميانه - همه كتاب‌هاى پزشكى ديگر را در سايه خود نهاده بود .\r\nابن سينا افزون بر قانون چند نوشته ديگر نيز در پزشكى دارد كه مهم‌ترين آنها عبارتند از « الارجوزة فى الطّب » كه در قالب شعر نوشته شده ، ابن سينا در اين اثر خلاصه مطالب قانون را آورده است ، و اثر ديگر به نام « مقالة فى احكام الادوية القلبية » .\r\n\r\nآثار ابن سينا در رياضيات و نجوم\r\nابن سينا در رياضيات و نجوم صاحب‌نظر بوده و آثارى در اين باب تصنيف كرده و بخش بزرگى از كتاب شفا را به آن اختصاص داده است ، وى همچنين در ساختن آلات رصد دستى قوىّ داشته است .\r\nرياضيات كتاب شفا شامل چهار بخش است : 1 . در اصول هندسه ، 2 . در علم حساب ، 3 . در علم موسيقى ، 4 . در هيئت . ابن سينا در بخش اوّل اصول اقليدس را مورد بررسى قرار داده و به تفصيل نپرداخته زيرا قصد داشته دانشجو را هرچه سريع‌تر با مبانى هندسه آشنا سازد ، ابن سينا بخش 7 كتاب نجات را نيز به هندسه اختصاص داده است ، او در هندسه همچنين « رسالة فى تحقيق الزاوية » را به نگارش آورده است .\r\nبخش دوم رياضيات شفا در حساب و شامل 4 مقاله است ، خواص العدد ، احوال العدد من حيث اضافته الى غيره ، احوال العدد من حيث كيفيّة تأليفه من\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nالوحدانيات ، المتواليات العشر ، همچنين بخش 8 كتاب نجات در علم حساب است .\r\nبخش سوم ( فن سوم ) در علم موسيقى است كه شامل 6 مقاله است ، او در فصل اوّل از مقاله اوّل موسيقى را جزو رياضيات دانسته است ، همچنين بخش 10 كتاب نجات نيز در موسيقى است .\r\nبخش چهارم رياضيات شفا در هيئت است كه به گفتهء ابن سينا شامل مختصرى از المجسطى و رساله‌اى از خود ابن سيناست .\r\nديگر آثار وى در هيئت عبارت‌اند از : 1 . بخش نهم كتاب نجات ، 2 . تحرير المجسطى ، 3 . علة قيام الارض فى حيّزها ، يا قيام الارض فى وسط السماء ، 4 .\r\nتفسير السماء و العالم كه گم شده است .\r\n5 . مقالة فى كيفية الرّصد و مطابقته مع العلم الطبيعى ، 6 . كتاب الارصاد الكلّية ، 7 . مقالة فى خواص خط الاستواء ، 8 . معرفة تركيب الافلاك ، 9 . مقالة فى الطريق الذى آثره على سائر الطرق فى اتّخاذ الآلات الرصدية ، وى ساختمان و اصول كاربرد ابزار و آلات براى رصد ستارگان را شرح داده و چيره‌دستى خود را در اين فنّ به منصّه ظهور رسانده است . تحقيقات تاكنون نشان مىدهد قبل از ابن سينا كسى اين ابتكار را در ساختن آلات اندازه‌گيرى رصدى به كار نبرده است يعنى وى در اندازه‌گيرى ، خط مستقيم مدرّج را جايگزين دايره مدرج كرده است كه به بدين‌وسيله تقسيمات جزئىتر و دقيق‌ترى را روى آن مىتوان انجام داد .\r\nدربارهء احكام نجوم ابن سينا از منكران آن بوده و در اين‌باره رساله‌اى به نام « فى ابطال احكام النجوم » يا « رسالة فى الردّ على المنجّمين » را تأليف كرده است .\r\nابن سينا درباره بخش‌هاى مختلف ژئوفيزيك ، هواشناسى ، آثار جوّى ،\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتشكيل كوه‌ها ، آب‌هاى زيرزمينى ، زلزله ، تشكيل معادن ، ابر ، باران ، بخار آب ، شبنم ، برف ، تگرگ ، هاله ، قوس ، قزح ، باد ، رعد ، برق ، ستاره‌هاى دنباله‌دار ، و شهاب ، نظراتى ابراز كرده است ، آثار ابن سينا در اين زمينه عبارت‌اند از :\r\n1 . الآثار العلوية ، يا اسباب الآثار العلوية .\r\n2 . مقاله اوّل فن پنجم طبعيات شفا ، دربارهء ژئوفيزيك و مقالهء دوم دربارهء هواشناسى و آثار جوى مىباشد .\r\nآثار موسيقى ابن سينا در كتاب‌هاى شفا ، النجاة ، دانشنامه علايى ، المدخل الى صناعة الموسيقى ، كتاب اللّواحق ، و كتاب جوامع علم الموسيقى كه جزء شفاست مهم‌ترين اثر او در موسيقى است . « 1 »\r\n\r\nبرخى از نوآورىهاى ابن سينا\r\n1 . چيره‌دستى ابن سينا در ساخت برخى آلات رصدى و تبديل دايره مدرّج به خط مستقيم مدرج براى تسهيل تقسيم درجات به دقايق و ثوانى چنان كه گذشت .\r\n2 . ابن سينا امتحان نه‌نه را هوشمندانه اختراع كرد ، اين امتحان در آثار پيشينيان به‌صورت صريح ديده نمىشود ، و ابن سينا از آن براى تحقيق در صحت مجذور [ - توان 2 
  ] يا مكعب [ - توان 3 
  ] عدد استفاده نموده است ، مثلا اگر باقيمانده عدد 1 باشد مىبايستى مكعب عددى باشد كه باقيمانده تقسيم آن بر 9 برابر با 1 ، يا 4 ، يا 7 است ، اگر باقيمانده 8 باشد مكعب عددى است كه باقيمانده تقسيم آن بر 9 برابر 8 يا 2 يا 5 است ، اگر باقيمانده 9 باشد مكعب عددى است كه\r\n\r\n\r\n","description":"","footnote":"\r\n( 1 ) . برگرفته از دايرةالمعارف بزرگ اسلامى ، ج 4 ، ص 1 ، مادّه ابن سينا .\r\n","page_name":" 219 ","page_number":219},
  {"content":"\r\n\r\nباقيمانده تقسيم آن بر 9 برابر 3 يا 6 ، يا 9 است . « 1 »\r\n3 . ابن سينا نخستين كسى است كه در قانون ، التهاب غلاف دماغ را توصيف كرده است .\r\n4 . ابن سينا خاصيت سير را در مداواى مارگزيدگى تجربه نموده و به كار گرفته است . « 2 »\r\n5 . ابن سينا اوّلين بار در تاريخ طب از گردش ريوى خون سخن گفته و با تأكيد گفته است خون در كبد پاك و تصفيه مىشود . « 3 »\r\n6 . ابن سينا به‌عنوان تئورىدان صاحب‌نظر موسيقيايى ، استعداد و نبوغ ذاتى او به همراه مطالعه و بررسى آثار و نظريات فلاسفه يونان قديم ، موجب رفع معضلات و ابهامات علمىاى گرديد كه يونانيان نيز بدانها عنايت نشان نداده و غفلت ورزيدند .\r\nموسيقىدانان بعد از او مانند صفى الدّين ارموى در كتاب « شرفيه » و قطب الدّين شيرازى در « درّة التاج » به عين مطالب ابن سينا استناد جسته‌اند .\r\nبه‌نظر مىرسد ابن سينا و فارابى بنيانگذار نخستين پايه‌هاى علم هماهنگى ( هارمونى ) در موسيقى بوده‌اند ، همان دانشى كه بعدها اروپاييان آن را به تكامل رساندند .\r\nدر بخش ايقاعات ، ابن سينا جهات تفاوت و اختلاف اصوات را چون بلند ، كوتاه ، تند ، سنگين و . . . روشن مىنمايد ، يعنى ايقاعات كه زمان اخوان الصفا\r\n\r\n\r\n","description":"","footnote":"\r\n( 1 ) . الشفاء ، الفن الثانى فى الرياضيات ، ص 60 ، تحقيق استاد عبد الحميد لطفىمهر ، الهيئة المصرية العامة لكتاب 1975 م .\r\n( 2 ) . القانون فى الطب ، ج 1 ، ص 762 و بعد ، نشر مؤسسه عز الدّين للطباعة و النشر 1413 ق / 1993 م .\r\n( 3 ) . گوستاو لوون ، تاريخ تمدن اسلام و عرب ، ص 636 .\r\n","page_name":" 220 ","page_number":220},
  {"content":"\r\n\r\nبه‌طريق معمول اعمال مىشد با نظريات ابن سينا تحوّل يافت .\r\nابن سينا ويژگى « اكتاو » و مقامات دوازده‌گانه اصلى موجود در زمان خود را بحث و آن را با نام‌هاى فارسىشان معرفى مىنمايد . وى معرف گامى در موسيقى است كه به نام او اشتهار دارد ، ابن سينا در بين مقام‌ها به دو مقام اصفهان و سلمكى بيشتر توجه نموده است . « 1 »\r\n\r\nابو عبيد جوزجانى ( معاصر ابن سينا )\r\nابو عبيد جوزجانى ، عبد الواحد بن محمد يكى از مشهورترين شاگردان و ملازمان ابن سينا و نيز گردآورنده و شارح برخى از آثار اوست .\r\nاز زندگى ابو عبيد پيش از پيوستن به ابن سينا اطلاعى در دست نيست ، و آنچه دربارهء فعاليت‌هاى او در زمان‌هاى بعد مىدانيم ، غالبا منحصر به شرح حال ابن سينا به قلم ابو عبيد است كه قفطى و ابن ابى اصيبعه آن را نقل كرده‌اند ، و نيز مقدمه‌اى كه وى بر شفا و دانشنامه نوشته است .\r\nاز عنوان « فقيه » كه نويسندگانى چون بيهقى به ابو عبيد داده‌اند برمىآيد كه ابتدا به تحصيل فقه و علوم دينى پرداخت ، و به گفته خود چون دوستدار علوم فلسفى بود و آوازه شيخ الرئيس به گوش او رسيد ، ترك ديار گفت و در جرجان به ابن سينا كه در آن هنگام نزديك به 32 سال داشت پيوست و تا پايان عمر شيخ همچنان ملازم او بود .\r\nابو عبيد هر روز نزد ابن سينا به خواندن المجسطى مىپرداخت و نيز شيخ\r\n\r\n\r\n","description":"","footnote":"\r\n( 1 ) . عيون الانباء ، ص 437 و بعد ؛ تاريخ مختصر موسيقى ايران ، نقى بينش ، ص 94 ، نشر آروين ، تهران 1374 ش ؛ نام‌نامه موسيقى ايران زمين ، ص 30 .\r\n","page_name":" 221 ","page_number":221},
  {"content":"\r\n\r\nالرئيس رساله المختصر الاوسط در منطق را در جرجان بر وى املا مىكرد ، هنگامى كه ابن سينا به رى و سپس به همدان رفت و در آنجا به وزارت آل بويه رسيد ، ابو عبيد از وزارت استاد كه چندان مجال تدريس و تصنيف به او نمىداد اظهار دلتنگى كرد و به همين سبب كوشيد تا استاد را به تصنيف و تدريس وادارد .\r\nچون ابن سينا از همدان قصد اصفهان و پيوستن به علاء الدوله كرد ، ابو عبيد و ديگر ياران استاد نيز با او همراه شدند و به اصفهان رفتند ، در اصفهان چون ابن سينا به فرمان علاء الدوله خواست به رصد كواكب و تنظيم زيج جديدى بپردازد ، ابو عبيد را مأمور تهيه ابزار و آلات و استخدام صنعتگران كرد .\r\nدر همدان ابو عبيد از ابن سينا خواست كه به تصنيف بپردازد و او تصنيف « طبيعيات » شفا را آغاز كرد ، در اين ميان نابسامانىهاى سياسى ، شورش سپاهيان عليه ابن سينا ، و عزل و اختفا و سپس نصب مجدد او به وزارت پيش آمد ، تا سرانجام پس از طبيعيات و الهيات ( كه در اختفاء تصنيف شد ) بخش منطق نيز تصنيف شد .\r\nابو عبيد خود مقدمه‌اى بر شفا نوشت و از عبارت « ادام اللّه ايّامه » كه در حق استاد گفته معلوم مىشود كه ابن سينا در آن هنگام كه شاگردش شفا را تدوين مىكرده و بر آن مقدمه مىنوشته زنده بوده است . ابو عبيد پس از مرگ استاد نيز با استفاده از مبحث رياضيات شفا و آثار ديگر ابن سينا در رياضيات ، بخش رياضى كتاب « النجاة » را تهيه كرد و بدان افزود .\r\nبخش موسيقى و رياضى دانشنامه علايى كه شيخ الرئيس ، و نيز ترجمه و تلخيص بخش رياضيات آثار ديگر بو على ، به خامه ابو عبيد است . اين كتاب را ابو عبيد پس از مرگ ابو على تدوين و نام « دانشنامه » بر آن نهاد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nجوزجانى\r\nبه گفته جوزجانى ، شيخ الرئيس به نگاهدارى آثار خود اهتمام نداشت و آنچه را تصنيف مىكرد ، به همان كسانى مىداد كه طالب تصنيف آن بودند و نسخه‌اى جهت خود نگاه نمىداشت ، ازاين‌رو ابو عبيد جوزجانى ، خاصه پس از مرگ استاد به گردآورى آثار او اهتمام بسيار نشان داد ، و شرح حال ابن سينا از اقامت در جرجان كه ابو عبيد به او پيوست ، تا هنگام مرگ همه به قلم اين شاگرد و ملازم وفادار اوست به جرأت مىتوان گفت اگر ابو عبيد نمىبود ، اوّلا كتاب برجسته‌اى چون شفا فراهم نمىآمد ، و ثانيا بسيارى از آثار ابن سينا احتمالا بر جاى نمىماند .\r\nاز زندگى ابو عبيد پس از مرگ ابن سينا اطلاعى در دست نيست .\r\nآثار : گذشته از آنچه ابو عبيد به كتاب‌هاى ابن سينا افزود ، آثار خود او اين‌هاست :\r\n1 . خلاص تركيب الافلاك ، در شرح فصول احمد بن محمد فرغانى .\r\n2 . رساله‌اى در هندسه كه آن را براساس يادداشت‌هاى ابن سينا فراهم آورده است .\r\n3 . شرح قصيدهء عينيّه ابن سينا كه نسخه‌هايى از آن در وين ، مونيخ و برلين موجود است .\r\n4 . شرح حال ابن سينا كه قفطى و ابن ابى اصيبعه آن را در آثار خود آورده‌اند . جوزجانى آثار يافت‌نشده‌اى هم دارد از جمله 1 . تفسير مشكلات كتاب قانون ، 2 . كتاب الحيوان به فارسى ، 3 . شرح رساله حىّ بن يقطان ابن سينا .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nآثار جوزجانى در موسيقى\r\nنگارش بخش موسيقى كتاب نجات ، و بخش موسيقى دانشنامه علايى ، اطلاع ابو عبيد جوزجانى را از مبانى علمى موسيقى دوران اسلامى ايران نشان مىدهد ، با آنكه نگارش‌هاى موسيقيايى ابو عبيد را ، همانند موسيقى ابن سينا و موسيقى نجات خلاصه‌اى از جوامع علم الموسيقى شفا شناخته‌اند ، و حتى موسيقى دانشنامه علايى را كه به فارسى است ترجمه‌اى از موسيقى نجات و در نتيجه خلاصه‌اى از موسيقى شفا پنداشته‌اند ، از مقايسه آنها با يكديگر مىتوان دريافت كه ابو عبيد در عين توجه به آثار استاد ، مانند هر مؤلف صاحب‌نظرى از اعمال ذوق و سليقهء خود غافل نبوده است ، به‌عنوان مثال بعضى از قسمت‌هاى موسيقى شفا را مانند مقدمه آنكه رنگ فلسفى و تا حدّى عبارت‌پردازى داشته ، در موسيقى نجات حذف كرده و در بسيارى از موارد ، غير از تلخيص در آنها تغييراتى نيز داده و عباراتى چه‌بسا شيواتر و رساتر به‌جاى آنها نهاده و گاهى پالايش كرده است .\r\nبخش موسيقى دانشنامه علايى با آنكه شباهت زيادى به موسيقى نجات دارد ، چون بر خلاف بخش موسيقى شفا و نجات ، به فارسى است و با توجه به كمبود اين‌گونه آثار ، مىتواند در حدّ خود ارزنده و شايان توجه باشد ، از ويژگىهاى موسيقى دانشنامه علايى بيان مفاهيم بنيادين موسيقى سنّتى و اصيل ايران در قالب الفاظ فارسى است كه در آن ميان معادل‌هاى فارسى اصطلاحات موسيقيايى كمال اهميت را دارد . « 1 »\r\n\r\n\r\n","description":"","footnote":"\r\n( 1 ) . برگرفته از دايرةالمعارف بزرگ اسلامى ، ج 5 ، ص 700 ، ماده ابو عبيد جوزجانى .\r\n","page_name":" 224 ","page_number":224},
  {"content":"\r\n\r\n\r\nابو ريحان بيرونى ( 362 - 442 ق )\r\nابو ريحان ، محمد بن احمد ، دانشمند برجسته ايرانى در نيمه دوم قرن 4 ق / 10 م و اوايل قرن پنجم نويسنده‌اى جامع الاطراف ، و صاحب آثار پرشمارى در رياضيات ، نجوم ، داروشناسى ، كانىشناسى ، جغرافيا و هندشناسى بوده است .\r\nبنابراين هريك از بخش‌هاى زندگى ، مذهب ، رياضيات و نجوم ، داروشناسى ، كانىشناسى ، جغرافيا آراء و آثار فلسفى او قابل بحث است ، ولى ما در اينجا به برخى از آنها مىپردازيم .\r\n\r\nزندگى بيرونى\r\nبيرونى به سال 362 در بيرون ( حومه ) شهر كاث پايتخت خوارزمشاهيان افريغى به دنيا آمد و 25 سال نخست خود را در خوارزم گذراند ، در اين دوره از زندگى علوم مختلف ، فقه ، كلام ، صرف و نحو ، جغرافيا ، رياضيات ، ستاره‌شناسى ، پزشكى و جز اين‌ها را آموخت - در بخش آخر زندگى بيشتر شهرت او به‌عنوان منجم دربار غزنويان بود - پس از آن زادگاه خود را به قصد بخارا پايتخت سامانيان ترك گفت و در آنجا حمايت معنوى امير سامانى منصور دوم پسر نوح دوم ( 387 - 389 ) را كسب كرد بيرونى قبلا با ابن سينا در آنجا مكاتبه داشت . آن‌گاه به سال 388 به دربار امير زيارى طبرستان و گرگان قابوس بن وشمگير رفت و در آنجا نخستين اثر مهم خود « الآثار الباقية عن القرون الخالية » ( درباره گاه‌شمارى تاريخى و علمى ) خود را در حدود 390 ق نوشت ، بيرونى سرانجام آشكارا واقعيت زوال قطعى آل افريغ را پذيرفت و با آل مأمون ، كه دربارشان در گرگانج رو به رونق بود آشتى كرد و به مدت هفت سال به‌عنوان نديم ، رايزن و . . . در خدمت خوارزمشاه ابو العباس مأمون بن مأمون ( 399 -\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n407 ق ) بود .\r\nازسوىديگر سلطان محمود غزنوى به شكوه محفل دربار مأمون بن مأمون غبطه خورده براى مأمون اتمام حجتى فرستاد كه بىدرنگ همه دانشمندان برجسته آنجا را به غزنه بفرستد تا محمود دربار خود را به حضور آنان بيارايد ، دو فيلسوف ، ابن سينا و ابو سهل عيسى مسيحى به‌سوى غرب گريختند ، ابن سينا به اصفهان رفت و تا پايان عمر در خدمت علاء الدوله محمد كاكويه بود ، امّا بيرونى ، و ابو نصر عراق رياضىدان و ابو الخير خمّار پزشك به غزنه رفتند و به خدمت محمود درآمدند ( البتّه به روايتى به دستور محمود ابو نصر عراق در خوارزم به دار آويخته و بيرونى به غزنه برده شد ) ، بيرونى باقى عمر را كه بيش از سه دهه بود در خدمت محمود ، مسعود و مودود غزنوى و جانشينان آنان گذرانيد و پس از سال 442 ق درگذشت .\r\nبيرونى بخشى از ملازمت خود با محمود را به كسب اطلاعات دربارهء هند ، آموختن سانسكريت و زبان‌هاى هندى و حكمت و دانش‌هاى هندوان رايج در آن نواحى گذراند و شايد همراه او در يورش‌هاى غارتگرانه محمود به هند ، رفته باشد .\r\nبيرونى از اطلاعاتى كه در اين سال‌ها گرد آورده بود در كتاب مهمّ خود دربارهء هند ( تحقيق ما للهند ) كه تأليف آن در 421 ق و پس از مرگ محمود اتمام يافت ، استفاده كرده است ، اندك زمانى پيش از آن تأليف ديگر خود در رياضيات و نجوم به نام « كتاب التفهيم لاوائل صناعة التنجيم » را به پايان برده است ، و در اوايل سلطنت مسعود كتاب « القانون المسعودى فى الهيئة و النجوم » را در سال 421 ق به پايان برد . وى در دوره سلطنت مودود بن مسعود ( 432 - 440 ) كتاب الجماهير فى معرفة الجواهر در كانىشناسى را به انجام رساند ، و در اواخر عمر كه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبه گفته خودش بيش از هشتاد ( 80 ) سال داشته كتاب « الصّيدنة فى الطب » را در داروشناسى و مفردات پزشكى نگاشته است .\r\nدر بررسى به اين نتيجه رسيده‌اند كه كلّ آثار بيرونى از تأليفات پردامنه گرفته تا رساله‌هاى كوتاه درباره موضوع‌هاى گوناگون بالغ بر 180 مىشود .\r\n\r\nمذهب بيرونى\r\nدر آثار الباقية كه به نخستين دوران فعاليت علمى او باز مىگردد ، بسيارى از عبارت‌ها حاكى از گرايش عميق او به تشيّع است ، گذشته از عبارت‌هاى دعايى معمول ، كه پىدرپى دربارهء حضرت على عليه السّلام و خاندان پيامبر صلّى اللّه عليه و آله به كار برده است ، اين دلبستگى او به‌خصوص هنگام ذكر تفصيلى واقعه و مراسم عاشورا و غدير خم و واقعه مباهله آشكار مىشود ، امّا در دوران غزنويان نوشته‌هاى او از آب و رنگ شيعى كمترى برخوردار است ، چرا كه از تعصب غزنويان در تسنن هراس داشته و خواسته است با بىاعتنايى به گرايش‌هاى فرقه‌اى انتقادهاى موجود نسبت به خود در آثار دوره جوانى را خنثى كند . در اين زمينه آثار و شواهد فراوانى بر تشيع او در دست است .\r\n\r\nرياضيات و نجوم\r\nاز بين 180 تأليف بيرونى دست كم 115 عنوان به رياضيات و نجوم و مطالب وابسته به آنهاست بيرونى پس از مطرح كردن امكان حركت وضعى زمين ، آن را موضوعى فلسفى دانسته و از آن گذشته است ، او بر خلاف معاصرانش نظير ابن هيثم و ابو عبيد جوزجانى و جانشينانش چون مؤيد الدّين عرضى ، خواجه نصير الدّين طوسى ، قطب الدّين شيرازى و ابن شاطر كه همگى به انتقاد از نجوم بطلميوسى برخاستند ، و حتى در مواردى الگوهاى ديگرى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبراى هيئت عالم مطرح كردند ، اثرى در اين‌باره ننگاشته است .\r\nاين انتقادها يكى از وجوه بسيار مهمّ نجوم دوره اسلامى در قرن‌هاى هفتم و هشتم بشمار مىآمده و بر كارهاى كوپرنيك در اين زمينه اثر گذاشته است ، تنها اثرى كه در اين زمينه از بيرونى يادشده اثر گمشده « ابطال البهتان بايراد البرهان » است كه بنا بر شواهد ، در ردّ نظريه بطلميوس دربارهء عرض سيارات تأليف شده بود .\r\nدر رياضيات آثار زير از بيرونى بر جا مانده است :\r\n1 . باب آغازين كتاب « التفهيم » به هندسه و باب دوم آن به حساب و جبر و مقابله اختصاص دارد ، بيرونى در سال 420 ق اين كتاب مهم « التفهيم لأوائل صناعة التنجيم » را به خواهش ريحانه بنت الحسين خوارزمى به دو زبان عربى و فارسى نوشت كه روايت فارسى آن از كهن‌ترين متن رياضى ، نجومى فارسى موجود بشمار مىرود . اندكى بعد محمود غزنوى درگذشت و فرزندش محمّد جانشين او شد امّا مسعود كه پسر بزرگتر بود ، پس از مدتى كوتاه با پيروزى بر برادر بر تخت پدر نشست .\r\nمسعود پس از رسيدن به سلطنت بيش از پدر بيرونى را نواخت و او نيز به نشانه سپاسگزارى كتاب مهم قانون مسعودى را نوشت .\r\n2 . « قانون مسعودى » دانشنامه‌اى از آگاهىهاى گرانبهاى نجومى آن دوران است از جمله ، مبادى دانش نجوم و اخترشناسى ، روز ، ماه ، سال ، كبيسه شمسى و قمرى ، تاريخ ، مبدأ ، تاريخ و نسبت تواريخ با يكديگر ، و استخراج آنها از يكديگر ، اعياد اسلام ، نصارى ، مجوس ، فرس ، استخراج وتر ، سايه‌ها ، شاخص‌ها ، ( بحث‌هاى سينوس‌ها و تانژانت‌ها ) تقاطع منطقة البروج و معدل النهار ، ميل كلى و مقدار آن ، استخراج بعد كواكب ، عرض شهرها ، طول شهرها و\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nنقاط كره زمين ، فاصله شهرها از طريق كسوف و از طريق جداول ، حركت وسطى خورشيد ، حركت اوج‌ها و مقدار آن ، تعديل زمان ، حركت‌هاى ماه ، اختلاف منظر ، اجتماع ستارگان و سيارات ، اختلاف رنگ ماه ، محاسبه كسوف و خسوف ، هلال‌شناسى ، طلوع فجر شفق و فلق ، فرق ميان ستارگان و سيّارگان و نشانه‌هاى آنها ، حركت ستارگان ثابت و مقدار حركت آنها ، منازل قمر نزد عرب و هند ، احوال سيارات پنجگانه و حركات و القاب آنها ، جداول عرض سيارات ، اقترانات كواكب ، تناظر كواكب و ساير احوال پرتوىهاى كواكب ، زايچه‌ها ، صعود و هبوط آنها و . . .\r\n3 . راشيكات الهند ، در اين كتاب مختصر مطالبى در باب نسبت و تناسب در رياضيات هند و آنچه در اين‌باره از رياضيات يونان به كشورهاى اسلامى رسيده آورده است .\r\n4 . استخراج الاوتار فى الدائرة بخواص الخط المنحنى الواقع فيها » اين كتاب در رياضيات محض است . وى اين رساله را در سال 418 به پايان رسانده است .\r\n5 . جمع الطرق السائرة فى معرفة اوتار الدائرة ، اين كتاب به اندازه‌گيرى طول وترهاى دايره مربوط مىباشد .\r\n6 . بيرونى در كتاب ابى الريحان الى ابى السعيد ، اثبات ابو نصر عراق بر « شكل مغنى » را براى ابو سعيد سجزى بيان كرده است ، اثرى از او با عنوان « مقالة فى النسب التى بين الفلزات و الجواهر فى الجسم » ، نيز حاوى كاربردهايى از رياضيات در محاسبه وزن مخصوص اجسام است .\r\n7 . آثار الباقية .\r\n8 . مقاليد علم الهيئة ما يحدث فى سطح بسيط الكرة . اين كتاب يكى از\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمهم‌ترين آثار بيرونى و نخستين كتاب كاملى است كه در باب مثلثات كروى نگاشته شده است ، بيرونى اين اثر را به نام ابو العباس مرزبان بن رستم بن شروين از اميرزادگان آل باوند و مؤلف كتاب مرزبان‌نامه نوشته است ، موضوع اين اثر معرفى شكل مغنى و به كارگيرى آن در محاسبات نجومى به‌جاى شكل القطاع ، به‌طور مفصّل و مشروح است .\r\n9 . تحديد نهايات الاماكن لتصحيح مسافات المساكن . نسخه نفيسى از اين اثر كه در كتابخانه فاتح استانبول نگهدارى مىشود در رجب 416 ق كتابت شده است ، بنابراين خود اثر بايد در فاصله 408 - سال ورود بيرونى به غزنه - و 416 ق نوشته شده باشد ، بيرونى انگيزه خود را در تأليف اين اثر چنين آورده است : « . . . و اما آنچه مخصوصا مورد نظر است اينكه همه اين‌ها [ مختصات جغرافيايى 
  ] را براى شهر غزنه كه پايتخت كشور مشرق است اندازه بگيرم ، چه اين شهر ، به گمان آن‌كس كه تقدير را از بشر مىداند ، به تقدير بشرى وطن من است ، و همه تقدير در حقيقت مخصوص خداى يگانه است ، و در آن ، اگر بتوانم ، پيوسته به آنچه از خاطر دور نمىشود از رصد كردن و كوشش علمى مىپردازم ، و قبلهء آن را درست مىكنم » تعيين سمت قبله براى غزنه كه مسأله رياضى نسبتا دشوارى بود و به استفاده از مثلثات كروى پيشرفته نياز داشت به بيرونى مجال داد تا از فوائد رياضيات و نجوم رياضى سخن بگويد ، موضوع تعيين سمت قبله به عنوان يك امر شرعى ، مستلزم بكارگيرى جغرافياى رياضى بود ، و بر اين اساس بيرونى در كنار علوم « اواخر » ( اسلامى ) از علوم « اوايل » ( يونانى ) نيز دفاع كرده است .\r\nبرخى از نكات كتاب سودمند « تحديد نهايات الاماكن . . . » عبارتند از :\r\n1 . بيرون آوردن و استخراج عرض بلد ، با بهره‌گيرى از ستارگان ابدى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nالظهور ( مانند جدى ) و اشاره به رصدهاى بنى موسى و تعيين عرض جرجانيه .\r\n2 . تعيين عرض يك شهر از روى عرض شهرى ديگر و رصد خجندى در آن .\r\n3 . استخراج ميل اعظم به‌صورت مستقل ، و اشاره به رصدهاى دانشمندان يونانى همچون هيپارك و بطلميوس . بيرونى به رصدهاى دوره دانشمندان اسلامى همچون اصحاب زيج ممتحن ، بنى موسى ، ابو الفضل هروى ، ابو جعفر خازن ، عبد الرحمن صوفى ، ابو الوفاى بوزجانى ، ابو حامد صاغانى ( يا صغانى ) ابو سهل كوهى ، خجندى - با شرحى بسيار ستايش‌آميز و نسبتا مفصل درباره سدس عظيم ، ساختهء او موسوم به سدس فخرى در كوه طبرك چسبيده به شهر رى و شرحى درباره مكالمه ابو ريحان و خجندى در اين‌باره - و رصدهاى خودش نيز به علل پديد آمدن اختلاف در اندازه‌ها اشاره مىكند ، و از كسانى كه پيروى از محاسبات هنديان را به غلط سبب اين اختلاف‌ها مىداند ، از همه خرده مىگيرد .\r\n4 . پيدا كردن عرض بلد و ميل كلى از يكديگر ، اشاره به برخى ارصاد و محاسبات خويش .\r\n5 . اقاليم سبعه ، اشاره به ربع مسكون و اقليم‌هاى هفتگانه ، روش محمد بن صباح دريافتن سعه و گستردگى مشرق و 3 رصد از بيرونى در اين‌باره .\r\n6 . شناختن اختلاف طول ميان شهرها ، بيرونى نخست به نصف النهار مبدأ طول شرقى يا غربى ، تعريف طول و اختلاف طول و اندازه‌گيرى آن ، استفاده از خسوف در اندازه‌گيرى طول ، تعريف ميل ، و نحوه اندازه‌گيرى آن مىپردازد ، سپس از رساله‌اى كه ابن سينا در تصحيح طول جرجان براى زرين‌گيس دختر شمس المعالى نوشته است به سختى انتقاد مىكند ، رصد وى را غير قابل اعتماد و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nابو الفضل هروى را در اين قبيل كارها مقدم بر او مىداند ، وى در پايان اين بخش روش عملى اندازه‌گيرى ارتفاع كوه و اندازه‌گيرى قوس يك درجه توسط خود مىپردازد ، در پايان كتاب نيز به مجموعه‌اى از رصدهاى زمان اعتدال خريفى ( امتداد پاييزى ) توسط دانشمندان پيش يا پس از اسلام مىپردازد . بيرونى در تحديد نهايات الاماكن علاوه بر عرضه چندين روش براى تعيين سمت قبله فصل‌هاى جامعى را به مسايل علمى ديگر چون تعيين نصف النهار محل ، فاصلهء ميان شهرها ، روش‌هاى رصد و مانند آن اختصاص داده است ، علاوه بر ويرايش متن عربى ، اين كتاب به زبان‌هاى روسى ، فارسى و انگليسى ترجمه شده است .\r\n10 . افراد المقال فى امر الظلال : بيرونى در اين كتاب نيز مىكوشد تا تمايز ميان مباحث رياضى و فلسفه را تشريح كند ، او معتقد است كه بدون استفاده از نجوم و حساب و هندسه به سختى مىتوان مبحث سايه‌ها را درك كرد ، و كسى كه اين علوم را با دين ناسازگار بداند نه تنها با عوام تفاوتى ندارد ، بلكه با اين دفاع نابجاى خود به دين لطمه مىزند .\r\nبيرونى در مقدّمه‌اى طولانى كاربردهاى گوناگون ظل ( سايه ) را از نظر نجومى بررسى مىكند ، سپس با تعريف توابع ظل يعنى ظل مستوى ( كتانژانت ) و ظل معكوس ( تانژانت ) ، در باب‌هاى 9 و 10 از اين كتاب به بحث خود پايان مىدهد ، آن‌گاه روابط ميان اين تابع‌ها و ديگر تابع‌هاى مثلثاتى به تفصيل مورد بحث قرار مىگيرد ( باب‌هاى 11 و 12 ) و روش‌هاى عملى براى تبيين توابع ظل عرضه مىشود ( باب‌هاى 13 تا 17 ) ، اين پژوهش‌ها ، از طريق تعيين اوقات شرعى ، به‌شدت كاربرد دينى پيدا مىكند كه به نوبه خود ( باب‌هاى 25 و 26 ) به بررسى اوقات نماز و نمايش آنها به‌صورت منحنىهايى بر ابزارهاى نجومى مىانجامد . اين منحنىها معادل كاربرد امروزى نمودارهاى تابع‌هاى رياضى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاست ، او در باب 27 به بررسى مزاياى استفاده از تابع‌هاى مثلثاتى ، به جاى قضيه منلائوس اختصاص دارد و در باب‌هاى 28 تا 30 با آوردن مطالب متفرقه دربارهء سايه‌ها به بحث پايان مىدهد .\r\nبيرونى در اين اثر گرچه خواسته است اوقات نماز را به روش رياضى تعيين كند و بدين‌ترتيب رياضيات را براى مقاصد دينى به كار گيرد ، رساله افراد المقال را مىتوان متن مستقلى در مثلثات دانست ، در واقع از لحاظ تاريخى ، بررسى ابزارهاى سنجش سايه و تعيين وقت ، منشأ پيدايش تابع‌هاى مثلثاتى بوده است .\r\n11 . استيعاب الوجوه الممكنة فى صنعة الاسطرلاب ، بيرونى در اين كتاب علاوه بر بررسى كليه انواع شناخته‌شدهء اسطرلاب و عرضه گزارشى از تاريخچه تحوّل فنى اين ابزار نجومى يونانى تا قرن پنجم ، توضيحات مفصّلى هم درباره انواع اسطرلاب‌هاى بديع و شالوده نظرى آنها آورده است ، براى مثال ، بيرونى درباره اسطرلاب زورقى كه ابو سعيد احمد بن محمد سجزى آن را ابداع كرده است مىگويد : اسطرلاب ساده‌اى ، ساخته ابو سعيد سجزى ديدم فاقد بخش شمالى يا جنوبى ، كه زورقى ناميده مىشد ، از اين اسطرلاب خيلى خوشم آمد ، زيرا ابو سعيد آن را بر مبناى نظريه مستقلى ابداع كرده بود كه عدّه‌اى آن را قبول دارند و طبق آن حركت كلى ظاهرى ناشى است از حركت زمين نه از آسمان ( فلك اعلى ) من جدّا بر اين باورم كه تحقيق دربارهء اين حركت و تجزيه و تحليل آن دشوار است ، و اين امر نبايد آنان كه با خطوط هندسى سروكار دارند ، يعنى هندسه‌دانان ( مهندسان ) و منجمان را نگران كند ، زيرا چنين نظريه‌اى به‌هيچ‌وجه كار آنان را بىاعتبار نمىكند ، مسئوليت تجزيه و تحليل اين‌گونه مسائل و نظريات برعهده فيلسوفان طبيعى است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nنوشته احمد بن محمد بن حمدان حرّانى در كتاب « جامع الفنون » در قرن هفتم هجرى هم مؤيد آن است كه كسانى از جمله سجزى به حركت وضعى زمين ( بر خلاف جلوه ظاهرى و نظريات بطلميوسى ) معتقد بودند : طبق نظر مهندسان ، زمين حركت دورانى پيوسته‌اى دارد ، و آنچه به ظاهر حركت آسمان ديده مىشود ، در واقع به خاطر حركت ( وضعى ) زمين ، و نه آسمان است .\r\nگفتنى است اين كتاب اخيرا توسّط صديق محترم سيد محمد اكبر جوادى حسينى تحقيق و بررسى گرديد و در مؤسسه فلكى نجومى قم نگارنده قبل از چاپ بسيارى از اين اوراق شريف را از نظر گذراندم و استاد بزرگوار ما حضرت علّامه حسن‌زاده آملى ( مدظلّه ) نيز مقدمه‌اى بر آن به نگارش آوردند ، و چنانچه كوشايى و پايدارى محقق محترم و قبول زحمات طاقت‌فرساى او نبود اين اثر ارزشمند بدين‌گونه ارائه نمىشد ، شكرا اللّه سعيه ، كتاب مزبور در مؤسسه و بنياد پژوهش‌هاى اسلامى آستان قدس رضوى به زيور طبع آراسته شد .\r\n12 . تمهيد المستقر لتحقيق معنى الممرّ ، اين متن نمونه خوبى از روش برخورد بيرونى با احكام نجوم است ، او در اين كتاب مفهوم « ممرّ » ( عبور اجرام يا نقاط فرضى آسمانى از نصف النهار يا از مقابل يكديگر ) يا غير آن را برمىگزيند ، كاربرد عمومى اين اصطلاح را به تفصيل بررسى مىكند سپس ممرّ را از لحاظ رياضى تعريف مىكند و آن را به ديگر مفاهيم نجومى كه قبلا تعريف شده‌اند ربط مىدهد ، بيرونى پس از عرضهء همه اطلاعاتى كه دربارهء يك مفهوم خاص گردآورده است ، روش‌هاى متعدّد خود را براى حلّ مسأله يا دقيق‌تر كردن تعريف‌ها عرضه مىكند ، افزون بر اين ، در هر مورد روش‌هاى مختلف پيشينيان را با ديد انتقادى مطرح مىسازد و روش خود را اثبات مىكند ، به اين ترتيب بيرونى اطلاعاتى از محتواى برخى از آثار گذشته كه اكنون بر جاى نمانده‌اند به\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدست مىدهد .\r\n13 . غرّة الزّيجات : اين متن تنها يكى از چندين كتاب سانسكريت است كه ظاهرا بيرونى بانى ترجمه آنها به عربى بوده است .\r\n14 . فى تسطيح الصور و تبطيخ الكور ، درباره انتقال تصوير صور سماوى و مواضع شهرها و كشورها از سطح كروى به روى صفحه مسطح مىباشد . اين اثر به ايتاليايى ، آلمانى نيز ترجمه شده است . وى اين اثر را به ابو الحسن على بن مأمون ( خوارزمشاه ) هديه كرده كه در سال‌هاى 387 ق در خوارزم به رصد مىپرداخته و با ابو الوفاى بوزجانى نيز از راه دور همكارى مىكرده است . هدف بيرونى از رفتن به دربار على بن مأمون و اهداى اين كتاب قاعدتا براى جلب حمايت او براى انجام فعاليت‌هاى رصدى و از جمله رصد خسوف 14 رمضان 394 بوده است ، او در روزگار على بن مأمون توانست با آسودگى خاطر به تحقيقات علمى خود بپردازد .\r\n15 . « حلقة شاهية » بيرونى در سال‌هاى 406 و 407 ق فرصتى كوتاه براى پرداختن به كار رصد پيدا كرد ، او توانست با بهره‌گيرى از كمك‌هاى مالى پادشاه ( على بن مأمون ) آلتى رصدى موسوم به حلقه شاهيه بسازد كه نامش مأخوذ از لقب خوارزمشاه بود ، وى در گرگانج به يك سلسله رصدهاى پىدرپى پرداخت كه آخرين آنها به جمعه 4 رجب 407 مربوط مىشود ، وى برخى از اين ارصاد را در قصر پادشاهى مأمون ( خوارزمشاه ) انجام داد .\r\nدر سال 407 مأمون كشته شد و در سال بعد محمود غزنوى گرگانج را تصرف كرد و بيرونى را با خود به غزنه برد گرچه بيرونى تلويحا به اسارت خود در چنگ محمود اشاره كرده و از فرمان محمود غزنوى مبنى بر حضور اجبارى او در دربار غزنويان با عنوان كنايه‌آميز « تقديرى بشرى » ياد كرده است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبا اين‌همه پس از رصد خورشيد گرفتگى ذىقعده 409 در نزديكى لمغان ( ميان كابل و قندهار ) از جمادى الاول 410 ق يك سلسله رصدهاى مختلف را در غزنه آغاز كرد كه تا 412 ق به طول انجاميد ، رصد « انقلاب تابستانى » در 412 ق آخرين رصد بيرونى بشمار مىآيد .\r\n16 . مقالة فى استخراج قدر الارض برصد انحطاط الافق عن قلل الجبال .\r\nبيرونى در جريان لشكركشىهاى متناوب محمود به هند كه تا 417 ق طول كشيد ، با كوششى پىگير زبان سنسكريت را كه كليد گنجينه معارف هندوان بود ، فرا گرفت و با برقرارى ارتباط با دانشمندان و عالمان دينى هند ، اطلاعاتى بسيار گرانبها از اين سرزمين به دست آورد ، در 415 ق در غزنه با فرستادگان فرمانرواى « ولگا » ديدار كرد و توانست اطلاعات جغرافيايى قابل توجهى از اعضاى اين هيئت به دست آورد از جمله :\r\nيكى از فرستادگان در برابر محمود گفت كه در نواحى دوردست شمال ( نواحى مناطق قطبى ) خورشيد گاهى روزهاى پىدرپى غروب نمىكند ، محمود غزنوى از اين سخن برآشفت و اين سخنان را كفرآميز خواند . امّا ابو ريحان او را متقاعد ساخت كه سخن سفير معقول است . « 1 »\r\nبيرونى در سرزمين هند در قلعهء « نندنه » توانست شيوه ابتكارى خود براى اندازه‌گيرى قطر زمين توسط اسطرلاب را كه پيش از اين به‌صورت نظرى بيان كرده بود ، بيازمايد . و شايد بيرونى « مقالة فى استخراج قدر الارض برصد انحطاط الافق عن قلل الجبال را در همين هنگام نوشته است .\r\n17 . حكاية الآلة المسماة السّدس الفخرى ، رساله كوتاهى دربارهء آلت نجومى سدس فخرى كه از اختراعات ابو محمود خجندى ( سده 4 ) بوده است\r\n\r\n\r\n","description":"","footnote":"\r\n( 1 ) . توضيح اين ديدار و سخنان آنها در جلد 1 از اين قلم گذشت .\r\n","page_name":" 236 ","page_number":236},
  {"content":"\r\n\r\nاين رساله به فرانسه و روسى ترجمه شده است .\r\n18 . مقالة فى التحليل و التقطيع للتعديل ، كه در هند نگهدارى مىشود .\r\n19 . كتاب الدرر فى الأكر ، كه در انگلستان نگهدارى مىشود .\r\n20 . رسالة فى سمت القبلة ، رساله كوتاهى است درباره جهت قبله .\r\n21 . رسالة فى تصوير الكواكب و البلدان فى أىّ دائرتين اردنا .\r\n22 . كتاب فى اخراج ما فى قوة الاسطرلاب الى الفعل .\r\n23 . مقالة فى صنعة الاسطرلاب .\r\n24 . رسالة فى الاسطرلاب ، رساله مفصلى دربارهء كاربردهاى مختلف اسطرلاب در 67 باب .\r\n25 . مقالة فى التطريق باستعمال فنون الاسطرلابات ، اين نسخه در پاريس نگهدارى مىشود .\r\n26 . مقالة فى تسهيل التسطيح الاسطرلابى و العمل بمركباته الشمالى و الجنوبى ، رساله‌اى است در دو مقاله درباره ساخت اسطرلاب و برخى كاربردهاى آن .\r\n27 . مقياس المرجع فى العمل بالاسطرلاب المسطّح ، نسخه‌اى از اين كتاب را در مصر معرفى كرده‌اند .\r\n28 . جوامع معانى كتاب ابى حامد الصاغانى فى التسطيح التامّ ، نسخه‌اى از اين كتاب در هلند وجود دارد .\r\n\r\nجغرافىشناسى بيرونى\r\nبيرونى در جغرافيا ادامه‌دهنده پژوهش‌هاى دانشمندان يونان ، هندوان ، ايرانيان قديم و به‌ويژه جغرافيانگاران و سيّاحان پيش از خود در دوره اسلامى مانند ابن خرداذبه ، قدامة بن جعفر ، يعقوبى ، ابن فقيه و مسعودى است .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبيرونى در كتاب‌هاى التفهيم ، قانون مسعودى ، تسطيح الصور درباره مسايل گوناگون جغرافيايى بحث كرده است ، مانند شكل كروى زمين و قطر آن ، درياها ، خشكىها ، طول و عرض جغرافيايى ، روش‌هاى تعيين قبله ، و شايد از طريق او اطلاع درباره اتصال اقيانوس هند به اقيانوس اطلس در اختيار « ابن ماجد » قرار گرفته باشد .\r\nمعاصران ، در زمينه‌هايى از دانش جغرافيا براى او ارزش ويژه‌اى قائل‌اند :\r\nاز جمله وى را پايه‌گذار علم مساحى و پژوهش‌هاى مربوط به جغرافياى طبيعى او را مقدم بر كارهاى « برنهادوارينوس » ( در قرن هفتم ) بشمار آورده‌اند ، همچنين وى را در برخى از زمينه‌هاى جغرافياى رياضى پيشگام دانسته‌اند .\r\nبيرونى در جغرافياى طبيعى نظرياتى در مقدمهء كتاب « تحديد » عنوان كرده است مانند پيدايش عالم ، چگونگى پديد آمدن لايه سطحى زمين ، دوره‌هاى مختلف دگرديسى سطح زمين ، پيدايش درياها و خشكى ، تبديل درياها به خشكى ، تغيير مكان عوارض زمين و . . .\r\nبيرونى در جغرافياى رياضى آرايى عرضه كرده است همچون طول و عرض جغرافيايى شهرها وى در قانون مسعودى طول و عرض جغرافياى بيش از ششصد ( 600 ) موضع جغرافيايى را ذكر كرده است ، او با همكارى ابو الوفاى بوزجانى با استفاده از خسوف اختلاف طول جغرافيايى بغداد و شهر كهنه اورگنج ( خوارزم قديم ) را به دست آورده است .\r\nبيرونى براى يافتن سمت قبله نيز روش‌هاى گوناگونى را شرح داده كه مهم‌ترين آنها در تحديد آمده است ، مهم‌ترين روش‌هاى او در اين زمينه براساس مثلثات كروى است كه ريشهء آن به نوشته‌هاى بطلميوس و نويسندگان پيش\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاز خود مىرسد . او در اين زمينه به آراى دانشمندان اسلامى متقدّم نيز توجه نموده ، از جمله در رساله فى تسطيح الصور آراى بتّانى را نقد كرده است .\r\nدومين روش بيرونى براى تعيين سمت قبله كه در تحديد شرح داده شده بازنگرى روش حبش حاسب است .\r\nبيرونى در زمينه ترسيم نقشه نيز ابتكاراتى داشته است ، در رساله تسطيح الصور چگونگى تصوير كردن كره بر صفحه را شرح داده كه علاوه بر طراحى اسطرلاب در ترسيم نقشه نيز كاربرد دارد ، او در اين رساله از روش ابداعى خود در تسطيح كره نام نبرده امّا در آثار الباقية از اين روش كه آن را تسطيح اسطوانى ناميده ياد كرده و مىگويد در استيعاب با ذكر اين روش در كنار ديگر روش‌هاى تسطيح ، درباره اهميّت تسطيح در جغرافيا ، ستاره‌شناسى و ساخت اسطرلاب بحث كوتاهى كرده است .\r\nسزگين چند شهر مهم را كه با استفاده از فاصله‌هايى كه بيرونى براى آنها ذكر كرده بر روى نقشه نشان داده و روش بيرونى را در ترسيم نقشه بررسى كرده و او را نخستين فرد در تاريخ علم جغرافياى اسلامى مىداند كه اختلاف طول جغرافيايى غزنه و بغداد را براساس مثلثات كروى و محاسبات نجومى مشخص كرده است .\r\nبيرونى در التفهيم نقشه‌اى از كره زمين ترسيم كرده و اتصال اقيانوس هند به اقيانوس اطلس ( المحيط الغربى ) را براى نخستين بار در آن نشان داده است .\r\nافزون بر اين بيرونى به ديگر مسايل جغرافيا از جمله به دست آوردن خط نصف النهار بر روى زمين و توضيح و نقد روش پيشينيان براى به دست آوردن نيم قطر و كره زمين نيز پرداخته و روش‌هاى خود را شرح داده است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nساير رشته‌هاى دانش بيرونى\r\n1 . كانىشناسى ، نوآورى بيرونى و مزيت تأليف او ، « الجماهر فى الجواهر » مقامى استثنايى در ادبيات كانىشناختى دوره اسلامى دارد ، كه ما در اينجا چون از بحث بيرون است به آنها نمىپردازيم .\r\n2 . فلسفه ، آراء فلسفى بيرونى را در كتابها و تأليفات او همچون « الشامل فى الموجودات المحسوسة و المعقولة فى التوسط بين ارسطوطاليس و جالينوس فى المحرك الأوّل ، رياضة الفكر و العقل ، مقالة البحث عن الآثار العلوية ، مقالة فى صفات اسباب السخونات الموجودة فى العالم و اختلاف فصول السنة و . . . بايد جستجو نمود .\r\n3 . طب و داروشناسى : بيرونى به گفته خود از نوجوانى به شناخت موادّ دارويى و شناخت آنها بسيار شايق بوده و در طول زندگى ، شخصا و يا به يارى برخى از دوستان فاضل خود ، مطالبى دربارهء آنها از منابع قديم و هم‌روزگار خود گرد مىآورد ، ولى ظاهرا فرصت نيافت كه مطالب گردآمده را به شيوه عالمانه خود تأليف كند ، تا اينكه در اواخر عمر كه سنش بيش از هشتاد گذشت به كمك دوست دانشمند خود ابو حامد احمد بن محمد نهشى كه پزشكى را نزد استادان مبرز آموخته بود و هم در آثار پيشينيان و متأخران فحص كرده بود و پيش‌نويس تأليفى به نام « الصّيدنة » يا « الصيدلة » ( - داروشناسى ، داروسازى ) را فراهم آورد . از بزرگ‌ترين ويژگى كتاب مزبور فراوانى نام‌هاى مترادف مواد دارويى به‌ويژه نام‌هاى ايرانى آنهاست .\r\n\r\nتجربه‌گرايى و حقيقت‌جويى\r\nديدگاه بيرونى دربارهء پژوهش‌هاى علمى موجب شد كه وى از پيشگامان پژوهش‌هاى محض در جهان اسلام باشد ، تحقيقات وى دربارهء احكام نجوم ( كه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nخود همواره از منتقدان آن بود ) و نيز پژوهش‌هاى وى دربارهء تاريخ ، آداب و رسوم ملل مختلف ، از بارزترين نمونه‌هاى اين‌گونه تحقيقات بشمار مىرود ، بررسى آثار مختلف وى در نجوم ، طب و ساير رشته‌ها حاكى از آن است كه او از نظر شيوه پژوهش بسيار پيش از روزگار خود و كم‌وبيش همانند شيوه دانشمندان اروپايى عصر نوزايى بود .\r\nتمايل وى به دقت و مشاهده در كنار احتمال راه يافتن خطاهاى هرچند كوچك در محاسبات پيچيده ، وى را برآن وامىداشت تا روش‌هايى را كه از راه آزمايش مستقيما به نتيجه مىرسد ، بر روش‌هاى نظرى مبتنى بر محاسبه برترى دهد .\r\nاو در الجماهير با تكيه بر آزمايش‌هايى كه شيوه علمى در آنها كاملا رعايت شده است ، دو باور عاميانه را كه حتى به آثار علمى راه يافته ، ردّ مىكند ، نخست سمّى بودن الماس را كه با خوراندن آن به سگى مىآزمايد و مىافزايد كه چه در آن هنگام و چه بعدها نشانى از مسموميّت در آن سگ ديده نشد ، و سپس درباره نظريه بسيار شايعى كه برخى منابع حتى به ارسطو نسبت داده‌اند كه اگر مار به زمرد بنگرد چشمانش ضعيف يا كور مىشود مىگويد : در سنجش اين سخن ، از انداختن طوق زمردنشان بر گردن مار گرفته ، تا حركت دادن رشته‌اى از دانه‌هاى زمرد در جلو چشمانش و . . . چندان كوشيدم كه كسى را ياراى فرارفتن از آن نيست و اين كار را 9 ماه تمام در سرما و گرما آزمودم و تنها مانده بود كه زمر را چون سرمه به چشمانش بكشم امّا اين كارها اگر تيزى چشم مار را بيشتر نكرد ، چيزى از بينائيش كم نكرد .\r\nبيرونى در آزمايش و سنجش مواد كانىها همچون طلا ، جيوه ، آهن ، مرواريد ، كهربا و . . . چون موفّق آزمايش كرد كه نتايج آنها در تعيين وزن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمخصوص - يا چگالى به اصطلاح امروزه - مواد منظور ، با ارقامى كه قرن‌ها پس از او دانشمندان غربى با روش‌ها و محاسبات جديد به دست آوردند بسيار نزديك است . « 1 »\r\n\r\nنوآورىهاى بيرونى\r\nبيرونى در جهان اسلام بدون شكّ در تراز اوّل دانشمندان رياضى ، فلكى ، هندسى ، سازنده ابزار و آلات جديد نجومى ، پژوهشگر تجربى در زمينه‌هاى جغرافيا ، كانىشناسى ، و داروشناختى قرار دارد .\r\nدانشمندان متأخر به‌ويژه مستشرقان به شدت تحت تأثير عظمت بيرونى قرار گرفته و بزرگى شخصيت جامع او چشم و گوششان را پر كرده است .\r\nساخائو پس از مطالعه آثار بيرونى به اين نتيجه رسيده كه بيرونى بزرگ‌ترين دانشمندى است كه تاريخ نشان داده است .\r\nاسميت در تاريخ رياضى خود اعتراف مىكند كه بيرونى درخشان‌ترين چهره علمى زمان خود در رياضيات بود و غربيان در آگاهىهاى خود راجع به هند و دانش آن سرزمين خود را مديون او مىدانند .\r\nسارتون به نبوغ و وسعت اطلاعات بيرونى اعتراف مىكند و مىگويد بيرونى مردى محقق ، فيلسوف ، رياضىدان ، جغرافىشناس و مردى بافرهنگ و اطلاعاتى وسيع ، بلكه از بزرگ‌ترين دانشمندان جهان بود .\r\nشاخت مستشرق مىگويد : حق اين است كه بگوييم شجاعت فكرى بيرونى و عشق او به اطلاعات علمى و دورى او از وهم و خيال و علاقه شديد او\r\n\r\n\r\n","description":"","footnote":"\r\n( 1 ) . برگرفته از دانشنامه جهان اسلام ، ماده بيرونى ، دائرةالمعارف بزرگ اسلامى ، ج 13 ، ماده بيرونى ، فلاسفه شيعه ، ص 111 و بعد ، تاريخ التنجيم عند العرب ، ص 235 و بعد .\r\n","page_name":" 242 ","page_number":242},
  {"content":"\r\n\r\nبه حقيقت و گذشت و فداكارى او ، تمام اين‌ها صفاتى بودند كه در قرون وسطى بىنظير بودند ، بيرونى در واقع شخصيتى نوآفرين و داراى بصيرت علم و كلّى و نافذ بود .\r\nبنابراين به‌نظر اكثريت قريب به اتفاق علماى پيشين و نيز متأخرين ، بيرونى يكى از اركان فكر علمى و فلسفى و داراى ذهنى نيرومند و فروزان در بيشتر ميدان‌هاى علمى بود ، بيرونى بر علماى عصر خود برترى داشت ، زيرا ابتكارهاى پرارزش و بحث‌هاى پرفايده و نادر در رياضيات و فلك و تاريخ و فلسفه و علوم ديگر داشت بنابراين مىتوان گفت او از برجسته‌ترين علماى دوره خود بود كه در نتيجه كوشش‌هاى آنان ، علوم به‌طور كلى پيشرفت كرد و توسعه يافت و افق فكرى جديدى بر روى بشر گشود . « 1 »\r\nمرحوم همايى در مقدمه ممتّع خود بر التفهيم درباره نوآورىهاى ابو ريحان بيرونى چنين مىنويسد :\r\nبه‌طورى كه اشاره شد ابو ريحان در انواع علوم صاحب‌نظر و تصرف بود ؛ افكار تازهء نوآوردهء ابو ريحان اعم از اختراعات رياضى و اكتشافات نجومى و رصدى و جغرافيايى و آزمايش‌هاى طبيعى ؛ و همچنين تحقيقات بديع بىسابقهء او در تاريخ و فلسفه و ادبيات بر روى هم تا آنجا كه بر ما معلوم شده از پنجاه فقره متجاوز است كه دربارهء هركدام از آنها مىتوان مقاله يا رساله‌اى مفصّل تأليف كرد ؛ و هركدام از آن ابتكارات در هركسى باشد كافى است كه او را جزو طبقهء عالى دانشمندان محقّق قلمداد كند .\r\nما اينجا به ذكر سى و يك فقره از افكار نوآورده و اختراعات او كه با توجه به تعدد بعضى موضوعاتش به حدود چهل فقره مىرسد مىپردازيم .\r\n\r\n\r\n","description":"","footnote":"\r\n( 1 ) . فلاسفه شيعه ، ص 111 .\r\n","page_name":" 243 ","page_number":243},
  {"content":"\r\n\r\n\r\n1 . استخراج جيب يك درجه\r\nاستخراج جيب يك درجه از مسائل عالى رياضى است كه علماى پيش از ابو ريحان به كشف آن توفيق نيافته بودند .\r\nابو ريحان اول كسى است كه آن مسأله را كشف كرده و شرح آن را در باب چهارم از مقالهء سوم قانون مسعودى [ ج 1 ، ص 292 
  ] آورده ؛ بدين تفصيل كه ابتدا دوازده مقدّمه يعنى دوازده قضيهء رياضى را از پيش خود طرح و اثبات كرده و سپس مقصود خود را از آن نتيجه گرفته است .\r\nاز معاصران ابو ريحان دو تن از اعاظم علماى رياضى يكى ابو سهل بيژن بن رستم كوهى و ديگر ابو الجود محمد بن ليث سمرقندى در اين‌باره اهتمام به خرج داده بودند ؛ امّا كوشش ايشان به جايى نرسيد و نتيجه‌اى از كار ايشان بدست نيامد .\r\nتوضيحا استخراج جيب يك درجه را الغ بيك در زيج خود كه محصول رصد سمرقند در قرن نهم هجرى است به خود نسبت مىدهد .\r\nملا عبد العلى بيرجندى شارح زيج الغ بيك نيز آن ادعا را تقريبا تأييد مىكند .\r\nغياث الدّين جمشيد كاشانى كه از اصحاب ممتاز بسيار مؤثّر زيج و رصد سمرقند است هم دربارهء استخراج جيب يك درجه رساله‌اى نوشته و مدّعى شده كه ابتكار از اوست .\r\nنويسندهء فاضل نامهء دانشوران نخست دليل آورده كه كتاب قانون مسعودى در دستگاه الغ بيك و اصحاب زيج او وجود داشته ؛ آنگاه بر وى و بيرجندى خرده گرفته است كه در اين‌باره تقصير كرده و انصاف نداده‌اند .\r\nراقم سطور دربارهء خصوص غياث الدّين جمشيد كاشانى معتقد است كه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمقام و منزلت علمى او از آن بالاتر و برتر بود كه محصول فكر ديگران را به خود نسبت بدهد ؛ بدين سبب مىتوان گفت كه چگونگى و نوع كار او در اين‌باره با ابو ريحان تفاوت داشته است ؛ نه اينكه عمل ابو ريحان را بدون كم و زياد انتحال كرده باشد .\r\n\r\n2 . قاعدهء تسطيح كره و ترسيم نقشه‌هاى جغرافيايى\r\nقاعدهء تسطيح كره بر سطح مستوى و ترسيم نقشه‌هاى جغرافيايى را مخصوصا به طريقه‌اى كه خود ابو ريحان آن را اسطوانى [ - استوانى 
  ] ناميده است در علماى اسلامى اوّل بار ابو ريحان اختراع كرد به‌طورى كه هم‌اكنون طريقهء نوآوردهء او مورد قبول و مدار عمل علماى رياضى و جغرافىدانان عالم است .\r\nابو ريحان شرح اختراع تازهء خود را در آثار الباقية آورده و در ابتداى تفصيل قضيه گفته است « و لم أجد لأحد قولا فى ذلك فأحكيه و لكنّى اذكر فيه ما يخطر ببالى فليعذر الناظر : ص 357 » .\r\nو در بيان طريقهء اسطوانى گفته است : « و لم يتّصل بى انّ أحدا من أصحاب هذه الصّناعة ذكره قبلى : 357 » .\r\n* * * توضيحا نوعى از تسطيح كره كه آن را طريقهء مخروطى مقابل استوانى مىتوان گفت از قديم در ساختن اسطرلاب معمول بوده است ؛ و ابو حامد صغانى [ احمد بن محمد بن حسين متوفّى 379 ه ق 
  ] از منجّمان بزرگ قرن چهارم هجرى پيش از ابو ريحان هم دربارهء همان نوع از تسطيح كره رساله‌اى موسوم به « كيفية تسطيح الكرة على سطح الاسطرلاب » به نام عضد الدولهء ديلمى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n338 - 372 نوشته بود كه خوشبختانه نسخهء آن به طبع رسيده است . « 1 »\r\nابو ريحان از آن مسائل و از رسالهء صغانى غافل نبوده و حق او را گزارده ؛ براى اينكه در همان مبحث تسطيح كره در آثار الباقية و همچنين در كتاب « استيعاب الوجوه الممكنة فى صنعة الاسطرلاب » از آن نام برده است ، امّا ابو ريحان كار تازهء ديگر اختراع كرد كه در رسالهء ابو حامد صغانى نيز هيچ سابقه نداشت ؛ وانگهى طريقهء او را هم تزييف كرده و نپسنديده است .\r\nعلاوه مىكنم كه كتاب استيعاب ابو ريحان متضمّن قواعد تسطيح است ؛ رساله‌اى هم موسوم به تسطيح الصّور و تبطيح الكور و چند رسالهء ديگر نيز مربوط به اسطرلاب داشته كه در فهرست مؤلّفاتش مذكور است .\r\n\r\n3 . چاه آرتزين\r\nابو ريحان اول كسى است كه علل طبيعى و كيفيت فوران و جستن آب را از بعض چشمه‌ها و چاه‌ها كشف كرد ، همان را كه در قرون بعد چاه آرتزين  Arte'sien  ناميده‌اند « 2 » و به قول نويسندهء فاضل نامهء دانشوران كشف ابو ريحان خيلى جلوتر از زمان « موسيوزله » بود كه در كتاب علم طبيعى خود چاه آرتزين را بيان كرد .\r\n\r\n4 . ترازوى ابو ريحان\r\nابو ريحان براى تعيين وزن و حجم مخصوص اجسام ترازويى تازه كه آن را به نام ترازوى ابو ريحان بايد خواند اختراع و بدين‌وسيله وزن مخصوص عده‌اى از اجسام حدود 16 فقره را معلوم كرد كه با دقيق‌ترين تحقيقات علماى\r\n\r\n\r\n","description":"","footnote":"\r\n( 1 ) . حيدرآباد دكن ، سال 1368 ه ق .\r\n( 2 ) . آثار الباقية ، ص 261 - 263 .\r\n","page_name":" 246 ","page_number":246},
  {"content":"\r\n\r\nامروز موافق است .\r\nترازوى ابو ريحان در نظر اهل‌فن دقيق‌تر از ترازوى ارشميدس است .\r\nرساله‌اى هم در نسب ما بين فلزّات و جواهر معدنى در حجم نوشته كه در فهرست مؤلّفاتش مذكور است .\r\nدر كتاب الجماهر هم مخصوصا وزن مخصوص فلزات و پاره‌اى از احجار قيمتى را تعيين كرده است .\r\n\r\n5 . قاعدهء نجومى تسوية البيوت\r\nابو ريحان بر خلاف منجّمان ديگر در عمل تسوية البيوت كه از اعمال مهم فن زيج و استخراج تقويم است قاعدهء تازه‌اى وضع كرد كه آن را مراكز محققه مىگويند ؛ و شرح آن را خود ابو ريحان در قانون مسعودى « 1 » و عبد العلى بيرجندى در شرح بيست باب اسطرلاب بيان كرده‌اند .\r\nرساله‌اى هم در اين موضوع در فهرست مؤلّفات ابو ريحان مذكور است به نام كتاب فى استعمال دوائر السّماوات لاستخراج مراكز البيوت .\r\n\r\n6 . قاعدهء نجومى مطرح شعاع\r\nابو ريحان در موضوع مطرح شعاع كه مربوط به فن ستاره‌شناسى و رصد كواكب است قاعدهء اختصاصى از خود برگزيده كه با اصول ستاره‌شناسى عبد الرّحمن صوفى صاحب صور الكواكب و ديگر منجمان فرق دارد .\r\nشرح اين قاعده را هم در قانون مسعودى نوشته « 2 » ؛ رساله‌اى هم در اين باب به نام رسالة فى مطرح الشّعاع ثابتا على تغيّر البقاع داشته كه در فهرست\r\n\r\n\r\n","description":"","footnote":"\r\n( 1 ) . ج 3 ، ص 1359 .\r\n( 2 ) . ج 3 ، ص 1389 .\r\n","page_name":" 247 ","page_number":247},
  {"content":"\r\n\r\nتأليفاتش مذكور است .\r\n\r\n7 . تسييرات كواكب\r\nبيرونى در تسييرات كواكب نيز قاعدهء ابتكارى مخصوص به خود داشت . « 1 »\r\n\r\n8 . سير نور و صوت\r\nابو ريحان دربارهء سير نور و صوت و اينكه حركت صوت بطيءتر از نور است تحقيق عميق كرده است . « 2 »\r\n\r\n9 . مساحت محيط و قطر كرهء زمين\r\nابو ريحان مساحت محيط و قطر كرهء زمين را شخصا رصد و محاسبه كرد كه نتيجه‌اش با دقيق‌ترين تحقيقات امروزى تقريبا موافق و تفاوت آن بسيار اندك و ناچيز است .\r\nابو ريحان نخستين‌بار مىخواست اين كار را در بيابان شمالى دهستان جرجان انجام بدهد ؛ و ليكن به سبب صعوبت آمد و رفت آن بيابان ؛ و نيز براى نداشتن دستيار و معاون امين صادق كه مخصوصا براى اين عمل لازم و در بايست است از دهستان صرف‌نظر كرد و بعدا آن را در هندوستان انجام داد . « 3 »\r\nتوضيحا مساحت محيط كرهء زمين را در روزگاران پيش از ابو ريحان رومىها و هندىها رصد و معلوم كرده بودند ؛ كه مقياس طول رومىها اسطاذيا [ -\r\n\r\n\r\n","description":"","footnote":"\r\n( 1 ) . قانون مسعودى ، ج 3 ، ص 1397 .\r\n( 2 ) . آثار الباقية ، ص 256 .\r\n( 3 ) . كتاب التفهيم ، ص 164 و قانون مسعودى ، ج 2 ، ص 530 - 531 .\r\n","page_name":" 248 ","page_number":248},
  {"content":"\r\n\r\nاستاد 
  ] و مقياس هندىها ، جوژن بوده است « 1 » ؛ جالينوس و بطلميوس نيز دراين‌باره به اختلاف اشاراتى داشته‌اند .\r\nبعد از اسلام هم نخستين‌بار مأمون عباسى ( 198 - 218 ) گروهى از منجّمان و مهندسان زمان خود را مانند خالد بن عبد الملك مرورودى و ابو الطيب سند بن على و على بن عيسى حرانى اسطرلابى مأمور كرد تا در دشت سنجار از توابع موصل آن را رصد و مساحت كردند كه نتيجه‌اش در كتب نجوم و مسالك و ممالك قديم از جمله در كتاب التفهيم [ ص 156 - 164 
  ] ذكر شده است .\r\nابو ريحان چون در هيچ مسألهء علمى به تقليد ديگران قانع نمىشد و بدون اينكه خود رسيدگى و تحقيق كند چيزى را باور نمىكرد شخصا بدان كار پرداخت ، چنان‌كه در قانون مسعودى مىنويسد :\r\n« و على شدّة حرصى ان اتولّى الاعتبار و اختيارى له قاعا صفصفا فى شمال دهستان الّتى بأرض جرجان ، ثم عجزى عن المفاوز المتبعة و المعين الصّادق عليه عدلت فيه « 2 » إلى طريق آخر لما وجدت بأرض الهند جبلا مشرفا على صحراء مستوية الوجه ناب استواؤها عن ملاسة سطح البحر : ج 2 ، ص 530 » .\r\nاتفاقا نتيجهء رصد عهد مأمون نيز بسيار دقيق بوده چندان‌كه مساحت ابو ريحان با آن چندان تفاوت نداشته است .\r\nدر كتاب التّفهيم مىگويد : « من نيز به زمين هندوستان آن را به ديگر طريقه‌ها آزمودم بسى خلاف نيافتم بااين‌كه مقدار كه حكايت كردم : ص 164 » يعنى مساحتى را كه قبل از آن خود ابو ريحان به تفصيل نوشته است . « 3 »\r\n\r\n\r\n","description":"","footnote":"\r\n( 1 ) . كتاب التفهيم ، ص 160 .\r\n( 2 ) . كذا فى النسخة المطبوعة و لعل الصواب « منه » .\r\n( 3 ) . ص 156 - 164 .\r\n","page_name":" 249 ","page_number":249},
  {"content":"\r\n\r\n\r\nقلعهء نندنهء هندوستان\r\nتوضيحا محل كار و مسكن ابو ريحان در ايام رصد مساحت كرهء زمين به طورى كه خود او در « تحديد نهايات الاماكن » تصريح كرده قلعهء نندنهء هندوستان بوده است كه طول جغرافيايى آن را در جداول قانون مسعودى ( ج 2 ، ص 562 ) 98 درجه و 30 دقيقه و عرض آن را 33 درجه و 10 دقيقه ضبط كرده است . طرز كار و نتيجهء آن هم در « تحديد نهايات الأماكن » به تفصيل ذكر شده ؛ نام قلعهء نندنه در كتاب الهند نيز آمده است . « 1 »\r\n« نليّنو » نيز ذيل عنوان « اهميّت اندازه‌گيرى اسلامى و اندازهء صحت آن - طريقه‌اى نظرى براى اندازه‌گيرى بزرگى زمين با اسطرلاب كه ابو ريحان بيرونى بيان كرده است - اندازه‌گيرى اسلامى و اكتشاف امريكا - اندازه‌گيرىهاى اروپايى : اندازه‌گيرى فرنل - اختراع طريقهء مثلث‌بندى » مىنويسد :\r\nداورى دربارهء حدود صحّت اندازه‌گيرى عربى منوط است به شناختن طول ميل عربى كه ، بنا بر قول احمد بن محمّد بن كثير فرغانى و مسعودى و بيرونى و ابو نصر حسن قمّى ( از منجّمان قرن چهارم ) و ابن يونس ، مشتمل بر چهار هزار ذراع سياه بوده است . و كسانى كه در دورهء جديد در اندازهء اين ذراع تحقيق كرده‌اند ، با يكديگر اتّفاق كلمه ندارند ، و سال‌ها است كه اين اختلاف وجود دارد . و من با براهينى كه شرح آنها در اينجا به درازا مىكشد « 2 » ، ثابت كرده‌ام كه ذراع سياه ( الذّراع السّوداء ) همان ذراع شرعى است ، و نشان داده‌ام كه طول آن مساوى 3 ، 493 ميلىمتر بوده است ، و از اين راه چنين استنباط كردم كه در ازاى ميل عربى 3 ، 1973 متر بوده است . و اين مقدار با آنچه محمود پاشاى\r\n\r\n\r\n","description":"","footnote":"\r\n( 1 ) . مقدمه التفهيم ، ص 113 تا 119 .\r\n( 2 ) . ص 23 تا 35 از مقالهء ايتاليايى من .\r\n","page_name":" 250 ","page_number":250},
  {"content":"\r\n\r\nمنجّم يافته است بيش از 40 سانتيمتر تفاوت ندارد كه چيز قابل ذكرى نيست .\r\nبنابراين طول قوس يك درجه در نظر منجّمان مأمون برابر با 815 ، 111 متر و تمام طول محيط زمين برابر با 248 ، 41 كيلومتر بوده است كه بسيار نزديك به حقيقت است « 1 » و نشان مىدهد كه دانشمندان مسلمان در رصدها و مسّاحىها چه اندازه مهارت داشته‌اند ، هرچند كه حدّ صحّت اين اندازه‌گيرى از آنچه اراتوستنس به دست آورده بوده كمتر است . « 2 » ولى ، چنان‌كه پيش از اين توضيح دادم ، آن منجّم يونان قديم تنها از راه مدد كردن بخت و اتّفاق توانسته بود به چنان صحّتى در اندازه‌گيرى خود برسد . اندازه‌گيرى اسلامى نخستين اندازه‌گيرى واقعى است كه همهء كارهاى آن مستقيما صورت گرفته و گروهى از منجّمان در آن شركت داشته‌اند و در مدّتى دراز با تحمّل همهء سختىهاى كار آن را به اتمام رسانيده بوده‌اند . پس ناگزيريم كه اين اندازه‌گيرى را در شمار بزرگ‌ترين كارهاى علمى مسلمانان قرار دهيم .\r\nو چون موضوع اين درس‌ها تاريخ پيشرفت علم است ، به من اجازه بدهيد تا در اينجا روش نظرى ساده‌اى را كه ابو ريحان بيرونى ، متوفّى 440 / 1048 ، براى يافتن تقريبى اندازهء محيط زمين بيان كرده است ، شرح دهم .\r\n\r\n\r\n","description":"","footnote":"\r\n( 1 ) . در حقيقت اشتباه از آنچه از مقابلهء اين مقدار با طول پذيرفته‌شدهء محيط زمين در زمان ما ( يعنى 70 ، 400 كيلومتر ) حاصل مىشود ، بيشتر است ، چه منجّمان مأمون قوسى از خطّ نصف النهار را پيمودند كه تقريبا ميان عرض‌هاى 5 3 و 6 3 واقع بود ، و به سبب فرورفتگى قطبين زمين ، مقدار طول يك درجه در آنجا كمتر از مقدار طول يك درجه بر استوا يعنى 938 ، 110 متر به‌جاى 306 ، 111 متر كنونى بود ، و مىدانيد كه اندازهء قوس يك درجه از خط استوا تا قطب افزايش پيدا مىكند ، و كمترين آن ، ميان عرض‌هاى 0 و 1 ، برابر با 564 ، 110 متر و بيشترين آن ، ميان عرض‌هاى 9 8 و 0 9 ، برابر با 680 ، 111 متر است .\r\n( 2 ) . به آن فرض كه محاسبهء او را با اسطاديونهاى اسكندرانى بدانيم .\r\n","page_name":" 251 ","page_number":251},
  {"content":"\r\n\r\nاين دانشمند بزرگوار در آخر كتاب « اسطرلاب » خود « 1 » فصلى در شناختن اندازهء محيط زمين آورده ، و پس از بيان طريق متعارفى دقيق اين اندازه‌گيرى چنين نوشته است : « و براى دانستن آن روش ذهنى هست كه با برهان صحّت آن اثبات مىشود ولى عمل كردن آن ، به‌علّت خردى اسطرلاب « 2 » و كوچكى مقدار چيزى كه بر آن بنا مىشود ، دشوار است . « 3 » و راهكار آن است كه بر قلّهء كوهى مشرف بر دريا بر دشت هموارى بالا روى و غروب خورشيد را رصد كنى ، و از اين راه مقدار انحطاطى را كه گفتيم به دست آورى ؛ و ارتفاع كوه را در جيب مستوى زاويهء متمّم زاويهء انحطاط ضرب كنى ، و سپس حاصل را بر جيب منكوس خود زاويهء انحطاط تقسيم كنى ، و خارج قسمت « 4 » را در بيست و دو ضرب و حاصل را بر هفت « 5 » تقسيم كنى ، تا از اين راه مقدار محيط زمين را ، بنا بر واحدى كه با\r\n\r\n\r\n","description":"","footnote":"\r\n( 1 ) . ص 43 از نسخهء خطّى كتابخانهء برلن ( شمارهء 5794 از فهرست چاپى ) . و در اينجا از استاد ويدمن كه عكسى از اين فقره را براى من فرستاده است سپاسگزارى مىكنم . اين به آلمانى ترجمه است :\r\n E . Wiedemann Bestimmungen des Erdumfanges Vonal Beruni ( Archiv filr die Geschichte der Naturwissenschaf ten , Bd . I , 1908 , P . 67 ) . \r\nو اين كتاب اسطرلاب غير از كتاب ديگر « استيعاب الوجوه الممكنة فى صنعة الاسطرلاب » بيرونى است .\r\n( 2 ) . يا « الآلات » . و در اصل « الالاب » آمده است .\r\n( 3 ) . و يكى از موانع زيادى انكسار جوّ است كه از اندازه‌گيرى صحيح زاويهء انحطاط جلوگيرى مىكند . و معلوم است كه حد اكثر انكسار در افق است و حدّ اقل ( بلكه صفر ) آن در خطّ سمت الرأس يعنى در ارتفاع 0 9 از افق .\r\n( 4 ) . در اصل چنين است « ما خرج » ، ولى بايد « ضعف ما خرج » يعنى دو برابر خارج قسمت باشد ، چه خارج قسمت شعاع است نه تمام قطر .\r\n( 5 ) . مشهور چنان است كه ارشميدس  ( Archimedes )  يونانى سيسيلى كه به سال 212 قبل از مسيح از دنيا رفته ، حساب كرده است كه يعنى نسبت محيط دايره به قطر آن محصور است ميان 7 / 10 1 ( يا 7 / 22 ) و 7 / 10 3 ( يا 71 / 223 ) .\r\n","page_name":" 252 ","page_number":252},
  {"content":"\r\n\r\nآن ارتفاع كوه را اندازه گرفته‌اى به دست آورى . و براى ما در مورد اين انحطاط و مقدار آن در مواضع بلند تجربه‌اى دست نداد . و آنچه ما را در بيان اين روش جرأت داد ، گفتهء ابو العبّاس نيريزى « 1 » به‌نقل از ارسطولس است كه بلندترين ارتفاع كوه ، بنا بر آنكه شعاع كرهء زمين تقريبا سه‌هزار و دويست ميل باشد ، پنج ميل و نيم است . محاسبه نشان مىدهد كه مقدار انحطاط در كوهى به اين بلندى بايد تقريبا سه درجه بوده باشد . و در مانند اين‌گونه چيزها بايد به تجربه و امتحان توسّل شود ، و كاميابى جز از جانب خداوند تواناى دانا نيست » .\r\nاين سخن بيرونى است كه برهانى كردن آن دشوارى ندارد . فرض كنيم كه  A  قلهء كوهى و  AB  ارتفاع آن باشد كه از مركز  T  زمين مىگذرد . خطّ  HH '  را عمود بر  AT  رسم مىكنيم كه در سطح افق قلّهء كوه قرار مىگيرد .\r\nو نيز خط  AC  را در نقطهء  C  بر محيط زمين مماس مىكنيم . چنان‌كه در هندسه ثابت شده است « 2 » ، خط مستقيم مماسّ بر دايره ، بر شعاع و اصل به نقطهء تماس عمود است ، و بنابراين مثلّث  ACT  در  C  قائم‌الزّاويه خواهد بود . زاويهء  HAC  همان است كه بيرونى آن را انحطاط افق ناميده است ، و پيدا است كه اين زاويه متمّم زاويه  ATC  است و با زاويهء  ATC  برابر است . چون شعاع زمين را با  r  و ارتفاع كوه را با  h  و زاويهء\r\n\r\n\r\n","description":"","footnote":"\r\n( 1 ) . متوفّى اندكى پس از سال 300 هجرى .\r\n( 2 ) . كتاب « تحرير اصول اوقليدس » تأليف خواجه نصير الدّين طوسى چاپ سال 1594 م رم ، ص 77 ( شكل هفدهم از مقالهء سوم ) .\r\n","page_name":" 253 ","page_number":253},
  {"content":"\r\n\r\nانحطاط را با  a  نمايش دهيم ، بنا بر آنچه از مثلّثات مىدانيم ، چنين خواهيم داشت :\r\n sinTAC - cosa - r / r G h \r\n rcosa G hcosa - r \r\n r ( 1 - cosa ) - hcosa \r\n r - hcosa / 1 - cosa \r\nو اين معادلهء اخير همان قاعدهء بيرونى است ، چه جيب منكوس عبارت است از شعاع ( در اينجا به فرض 1 ) كه جيب تمام زاويهء مفروض را از آن كاسته باشند . و چون  r  را كه به اين ترتيب به دست آمده است در  n  يعنى 7 / 22 ضرب كنيم ، طول محيط زمين به‌دست‌مىآيد .\r\nو شايستهء ذكر است كه بيرونى ، پس از تأليف اين كتاب اسطرلاب روش مذكور را عملا انجام داده است . در كتاب « القانون المسعودى » چنين نوشته است « 1 » : « در سرزمين هند كوهى را مشرف بر صحراى هموارى يافتم كه هموارى آن همان هموارى سطح دريا بود ؛ بر قلّهء آن محلّ برخورد ظاهرى آسمان با زمين يعنى دايرهء افق را اندازه گرفتم كه از خطّ مشرق و مغرب به اندازهء اندكى كمتر از ثلث و ربع درجه انحطاط داشت ، و من آن را 34 دقيقه محسوب داشتم ؛ سپس ارتفاع كوه را از طريق رصد كردن قلّهء آن از دونقطه كه با مسقط الحجر اين قلّه بر يك امتداد بودند اندازه گرفتم كه مساوى ششصد و پنجاه و دو ذراع درآمد . . . و چون حساب كردم نتيجه تقريبا 58 ميل درآمد ، و از اينجا به صحّت اندازه‌گيرى منجّمان مأمون اطمينان حاصل كردم » .\r\n\r\n\r\n","description":"","footnote":"\r\n( 1 ) . و نيز رجوع كنيد به مقالهء ايتاليايى مذكور من ، ص 22 . [ « القانون المسعودى » ، چاپ سال 1955 ، حيدرآباد ، ص 530 و 531 . مترجم 
  ] .\r\n","page_name":" 254 ","page_number":254},
  {"content":"\r\n\r\nبا انتشار ترجمه‌هاى لاتينى كتاب‌هاى عربى در اروپا ، اندازهء مأمونى درجه ، يعنى 56 و 3 / 2 ميل نيز رواج يافت ؛ و همان گونه كه نويسندگان عربىزبان ، هنگام نقل كتاب‌هاى يونانى و سريانى به عربى متوجّه اختلاف ميل نشده و دچار اشتباهات عجيبى كه ذكر كردم شده بودند ، اروپاييانى نيز كه در قرن‌هاى چهاردهم و پانزدهم مسيحى متوجّه اختلاف ميل‌هاى خود با ميل عربى نشده بودند ، سخت در محاسبات خود دچار اشتباه شدند . و يكى از ايشان كريستوفورو كولومبا « 1 » مكتشف امريكا بود كه ، با فرض اينكه طول قوس يك درجه 56 ميل و 3 / 2 ميل ايتاليايى « 2 » است ، فاصلهء ميان سواحل غربى اروپا و سواحل شرقى آسيا را بسيار كمتر از آنچه واقعا بود حساب كرد ، و دور نيست كه اگر دچار چنين خطايى نشده بود ، شايد با آن كشتىهاى كوچك كه نمىتوانست توشه‌اى كافى براى چند ماه سفر دريايى با خود حمل كند ، به آن مسافرت خطير و شگفت‌انگيز نمىپرداخت كه سبب اكتشاف قارهء امريكا شد و عهد جديدى را گشود كه تأثير آن در احوال اجتماعى و اقتصادى نوع بشر از اندازه بيرون است .\r\nعجب اشتباهى بود كه اين همه خير و بركت بهرهء همهء جهانيان كرد !\r\nنسل‌ها و قرن‌ها گذشت بىآنكه كسى در انديشهء تجديد اندازه‌گيرى دايرهء نصف النّهار برآيد ، و نخستين كسى كه در اروپا به اين كار آغاز كرد ، يكى از پزشكان پاريس بود به نام فرنل « 3 » ؛ وى در سال 1525 م به يكى از چرخ‌هاى درشكهء خود دستگاهى متّصل كرد كه شمارهء دورزدن‌هاى چرخ را در ضمن\r\n\r\n\r\n","description":"","footnote":"\r\n( 1 ) .  Cristoforo Colombo  - كريستوف كولومب .\r\n( 2 ) . ميل ايتاليايى در آن زمان معادل 589 ، 1 متر و بنابراين 384 متر كوتاه‌تر از ميل عربى بوده است . و چون 10589 را در 3 / 2 56 ضرب كنيم طول قوس يك درجه مساوى 8 ، 710 ، 89 متر به‌دست‌مىآيد كه از آنچه مقصود نويسندگان عربىزبان بوده به اندازه 22 كيلومتر كمتر است .\r\n( 3 ) .  Jean Fernel \r\n","page_name":" 255 ","page_number":255},
  {"content":"\r\n\r\nحركت درشكه نشان مىداد . به اين ترتيب فاصلهء مستقيم پاريس و آمين « 1 » را كه تقريبا بر يك خطّ نصف النّهار واقعند اندازه گرفت و ، با در نظر گرفتن اختلاف عرض جغرافيايى اين دو شهر ، اندازهء طول قوس يك درجه را مساوى 602 ، 110 متر به دست آورد . بنابراين ، با فرض كرويّت كامل زمين ، محيط آن 817 ، 39 كيلومتر مىشود . از شگفت‌انگيزترين شگفتىها آن است كه اندازه‌گيرى وى تا اين حد به حقيقت نزديك است ، و حتّى از بعضى اندازه‌گيرىهاى پس از او كه با اسباب‌هاى عالىتر انجام گرفته نيز به حقيقت نزديك‌تر است . و اين اتّفاق عجيبى بوده است .\r\nمعلوم است كه مسافت درازى را بر روى خط مستقيم با آن اندازه دقّت كه در كارهاى نجومى مورد نظر است ، نمىتوان مستقيما بر روى زمين اندازه‌گيرى كرد ، و هر اندازه هم كه مهارت و دقّت كسانى كه به اين امر پيمايش مسافت مىپردازند زياد باشد ، باز مسئله از اين قرار است . در قرن شانزدهم مسيحى ، دانشمندان اروپايى ، پس از غور و بررسى در اين امر مهمّ و دشوار ، روشى اختراع كردند كه از پيدا شدن خطا در پيمودن مسافات بر روى زمين جلوگيرى مىكند ، و آن روش مثلبندى « 2 » است ، ولى اين روش تا سال 1615 م از صورت نظرى محض بيرون نيامد ؛ در اين سال سنلّيوس « 3 » ، مهندس هولندى ، از اين روش عملا در اندازه‌گيرى قوسى از نصف النّهار در دشت‌هاى سرزمين خود كامياب شد ، و پايهء علم جديد نقشه‌بردارى يا زمين‌پيمايى « 4 » را ريخت . « 5 »\r\n\r\n\r\n","description":"","footnote":"\r\n( 1 ) .  AmienS  .\r\n( 2 ) . به فرانسه :  triangulation  .\r\n( 3 ) . (  Willebrord Snellius  يا  Snell  ) .\r\n( 4 ) . به فرانسه :  geodesie  .\r\n( 5 ) . تاريخ نجوم اسلامى ، نلينو ، ترجمه احمد آرام ، ص 361 و بعد ، كانون نشر و پژوهش‌هاى اسلامى ، 1349 ش .\r\n","page_name":" 256 ","page_number":256},
  {"content":"\r\n\r\nپس از پژوهش نلينو درباره محيط و قطر كره زمين به سخن همايى برمىگرديم :\r\n\r\n10 . طول و عرض جغرافيايى و سمت قبلهء بلاد\r\nبيرونى طول و عرض جغرافيايى و سمت قبلهء شهرهاى معروف هفت اقليم بعضى را با قواعد رياضى و محاسبه و بعضى را با رصد شخصى استخراج و تصحيح كرد كه نمونهء آن را در جدول اطوال و عروض بلدان در قانون مسعودى « 1 » آورده و در مقدمه‌اش كار تحقيقى خود را به اين عبارت بيان كرده است :\r\n« قد أثبت فى هذا الباب جداول تضمّنت أطوال البلدان و عروضها بعد الاجتهاد فى تصحيحها بموجب أوضاع بعضها من بعض و ما بينها من المسافات لا بالنّقل الساذج من الكتب فانّها فيها مختلطة فاسدة : ج 2 ، ص 546 » .\r\nحدود پانزده كتاب و رساله هم دربارهء طول و عرض و سمت قبلهء بلاد تأليف كرده كه يكى از آنها كتاب تحديد نهايات الأماكن لتصحيح مسافات المساكن در مصر به طبع رسيده و رسالهء ايضاح الأدلّة على كيفية سمت القبلة و رسالهء تلافى عوارض الزّلة فى كتاب دلائل القبلة و چند كتاب و رسالهء ديگر از اين قبيل كه در فهرست مؤلّفاتش مذكور است .\r\nبيرونى در پاره‌اى از شهرها كه مدّتى اقامت داشت مانند جرجان و جرجانيهء خوارزم و غزنين بيشتر از مواضع ديگر در رصد و استخراج طول و عرض و سمت قبلهء آن شهر اهتمام و عنايت ورزيد .\r\nاز جملهء آنها رصد آفتاب است براى استخراج طول و عرض غزنه كه\r\n\r\n\r\n","description":"","footnote":"\r\n( 1 ) . ج 2 ، ص 546 - 579 .\r\n","page_name":" 257 ","page_number":257},
  {"content":"\r\n\r\nمىگويد : « أما غزنة فقد كانت فيها أخير ارصادى للشمس » .\r\nعرض بلد جرجانيهء خوارزم را هم يك‌بار با آلت رصدى حلقهء شاهيه و بار ديگر در ماه رجب 407 ه ق به‌وسيلهء ديگر رصد كرد ؛ كه نتيجه‌اش اوّل بار 42 درجه و 17 دقيقه ، و بار دوم 42 درجه و 18 دقيقه درآمد . « 1 »\r\n\r\n11 . قاعدهء يافتن سمت قبله و ساختن محراب مساجد\r\nابو ريحان در دايرهء هنديه كه براى استخراج خط نصف النهار و تعيين سمت قبلهء شهرها معروف است تصرفاتى كرده ؛ و در مقابل طريقه‌اى كه معماران و بنايان در اين‌باره براى ساختن محراب مساجد معمول داشتند از خود قواعدى تازه وضع كرده كه شرح آن را در « تحديد نهايات الاماكن » به تفصيل نوشته است .\r\n\r\n12 . رصد ميل كلّى و ميل اعظم\r\nميل كلى يا ميل اعظم در اصطلاح علماى هيئت و نجوم مقدار زاويهء تقاطع معدّل النهار است با منطقة البروج ؛ يا اندازهء ميل دايرةالبروج و مدار انتقالى زمين از خط استواء ؛ يا مقدار تمايل محور حركت زمين از مدار استوايى ؛ و به تفسيرى كه در كتب هيئت معروف است بزرگ‌ترين قوسى است كه از دايرهء عظيمهء ميل ما بين مدار ظاهرى آفتاب و دايرهء معدل النهار واقع شده باشد از جانب اقرب .\r\nچون ميل كلّى از مهمات مسائل هيئت و نجوم و زيج و اسطرلاب است علماى فن براى بدست آوردن اندازهء آن از اقدم ازمنه جهد كرده و در اين‌باره به وسائل مختلف كه از آن جمله آلت رصدى حلقهء عرض و ميل و حلقهء اعتدالى است متوسّل شده بودند ؛ و بسيارى از منجمان كه ابو ريحان از آن جمله اسامى\r\n\r\n\r\n","description":"","footnote":"\r\n( 1 ) . قانون مسعودى ، ج 2 ، ص 612 و 619 .\r\n","page_name":" 258 ","page_number":258},
  {"content":"\r\n\r\nحدود بيست تن از آنها را از زمان اقليدس و ابرخس و اراطستانس تا زمان خودش با نتيجهء رصدشان در قانون مسعودى و تحديد نهايات الاماكن آورده است در تعيين مقدار ميل كلى رنج بردند و هركدام استنباطى مخصوص داشتند .\r\nمعاصران ابو ريحان از جمله ابو الوفاء بوزجانى و ابو محمود خجندى نيز در اين خصوص با رصدى تازه نتيجه‌اى بدست آوردند كه آن را هم ابو ريحان متعرّض شده است .\r\nبا وجود اين احوال روح محتاط و ذهن متحرّك كنجكاو ابو ريحان به‌هيچ يك از اقوال و ارصاد گذشتگان و معاصرانش اعتماد نكرد و زير بار تقليد نرفت .\r\nاين بود كه خود او شخصا درصدد رصد مقدار ميل كلى برآمد و چهار پنج بار آن را انجام داد ؛ اوّل بار در جوانى كه هنوز از وطنش خوارزم خارج نشده بود ؛ در محلى كه عرض بلدش 41 درجه و 36 دقيقه بود « 1 » ؛ بار دوم پس از بيست\r\n\r\n\r\n","description":"","footnote":"\r\n( 1 ) . فاعتبرته فى حداثنى بطل المنقلب الصيغى مع الظل الذى لا سمت له فى موضع من خوارزم عرضه أحد و أربعون جزءا و ثلاثة أخماس جزء : قانون مسعودى ، ج 1 ، ص 364 - 365 .\r\nتوضيحا به‌طورى كه از « تحديد نهايات الاماكن » مستفاد مىشود مقصود ابو ريحان از ايام جوانى ظاهرا حدود سنهء 384 - 385 ه ق است كه هنوز از خوارزم به عراق سفر نكرده و آنجا در كار رصد بود .\r\nو منظورش از آن موضع كه عرض 41 درجه و 36 دقيقه داشت به تصريح همان كتاب قريهء بوشكانز است در سمت غربى جيحون و جنوب جرجانيهء خوارزم كه ابو ريحان مدتى آنجا اقامت و به امور علمى و رصدى اشتغال داشت .\r\nعلاوه مىكنم كه در يك موضع از « تحديد نهايات الأماكن » خود ابو ريحان آغاز جوانى و اعمال رصدى خود را حدود سال 380 ه ق نوشته است ؛ امّا در اين موضع گفت‌وگويى از رصد ميل كلى نكرده و فقط استخراج عرض بلد جرجانيه را متعرض شده ؛ وانگهى اسمى از روستاى « بوشكانز » نبرده است ؛ امّا در سال‌هاى 384 - 385 ه ق مكرر از ميل كلى و عرض بلد هر دو گفت‌وگو كرده و محل رصد خود را نيز همه جا همان روستاى « بوشكانز » گفته است .\r\n","page_name":" 259 ","page_number":259},
  {"content":"\r\n\r\nو چند سال در جرجانيهء خوارزم به سال 407 ه ق ؛ سوم بار در غزنه به سال 410 ؛ چهارم بار هم در غزنه به سال 411 ه ق . كه نتيجه‌اش بيست و سه درجه و سى و پنج دقيقه و چهل و پنج ثانيه بود ؛ و آخرين رصد او به اين قرار انجام گرفت كه روز پنج‌شنبه 21 ماه صفر 411 اعظم ارتفاعات شمس ؛ و روز چهارشنبه 25 و پنج‌شنبه 26 ماه شعبان آن سال اصغر ارتفاعات شمس را معلوم كرد .\r\nشرح رصد و محاسبات نجومى خود را در « تحديد نهايات الاماكن » و قانون مسعودى [ ج 1 ، ص 364 - 366 
  ] و خلاصهء آن را در كتاب « التّفهيم به اين عبارت بيان كرده است : « و اندازهء اين ميل بزرگ چنان‌كه ما به رصد يافتيم بيست و سه جزو است و سى و پنج دقيقه : ص 76 » .\r\nناگفته نماند كه بعد از ابو ريحان نيز تاكنون بارها ميل كلّى را رصد و اندازه‌گيرى كرده‌اند ؛ از جمله در رصد خواجه نصير الدّين به مراغه آن را 23 درجه و 30 دقيقه ، و در رصد الغ بيك به سمرقند 23 درجه و 30 دقيقه و 17 ثانيه يافته‌اند ؛ و به‌طور كلى جميع ارصاد قديم تا حال ما بين 23 - 24 درجه است . رصد علماى امروز هم مانند ارصاد قديم است .\r\n\r\n13 . حركت زمين\r\nهرچند ابو ريحان جدّا معتقد به حركت زمين نشده امّا در اين‌باره چندان پيش رفته بود كه بر خلاف جمهور علماى هيئت و نجوم كه حركت زمين را محال و ممتنع مىشمردند وى آنان را از نظر رياضى ممكن مىدانست ؛ و چنان در اين مسأله مردّد بود كه حلّ آن عقده و دفع آن شبهه را از عويصات و مشكلات علمى مىشمرد .\r\nابو ريحان از همان جهت كه روحا متمايل به حركت زمين بود اسطرلاب زورقى را كه ابو سعيد سجزى بر مبناى حركت وضعى زمين ساخته بود بسيار\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nتحسين مىكرد كه شرح آن را در كتاب استيعاب الوجوه الممكنة فى صنعة الاسطرلاب آورده است و ما عين عبارت او را در حواشى كتاب التفهيم [ ص 297 
  ] نقل كرده‌ايم .\r\nدر كتاب الهند نيز راجع به شكل حركت زمين بحث كرده است [ ص 138 
  ] .\r\n\r\n14 . حركت خاصهء وسطى شمس\r\nبيرونى حركت خاصهء وسطى شمس را كه در نتيجه‌اش مقدار سال شمسى حقيقى به‌دست‌مىآيد يك‌بار در جرجانيهء خوارزم در وقت انقلاب صيفى رصد كرد ؛ همان را كه ابو سهل كوهى نيز در بغداد رصد كرده بود . « 1 »\r\nبار ديگر در غزنه براى تصحيح وسط شمس موضع اوج را در مدت ما بين تابستان تا اعتدال خريفى رصد كرد كه نتيجه‌اش سه سال فارسى يعنى سال شمسى 365 روز به‌علاوه 46 روز و نزديك سه‌چهارم روز درآمد . « 2 »\r\n\r\n15 . حركت اوج شمس\r\nابو ريحان بر خلاف بطلميوس از منجمان پيش از اسلام ؛ و ابو العباس نيريزى صاحب زيج معتضدى از اعاظم علماى رياضى قرن سوم اسلامى « 3 » و جمع ديگر از پيروان آنها با دلايل رياضى ثابت كرد كه اوج شمس متحرّك است ؛ و مقدار حركت اوج و فاصلهء بين المركزين يعنى مركز فلك ممثّل و خارج مركز شمس را در جرجانيهء خوارزم به سال 385 يزدگردى [ مطابق 407 ه ق 
  ] و\r\n\r\n\r\n","description":"","footnote":"\r\n( 1 ) . قانون مسعودى ، ج 2 ، ص 641 - 643 .\r\n( 2 ) . قانون مسعودى ، ج 2 ، ص 687 .\r\n( 3 ) . در اين مورد است كه بيرونى دربارهء ابو العباس نيريزى مىگويد : « و هذا ممّا القاه الشيطان فى امنية النيريزى : قانون مسعودى ، ج 2 ، ص 675 » .\r\n","page_name":" 261 ","page_number":261},
  {"content":"\r\n\r\nخصوص مدت ربع شمالى را در دو كرّت رصد كرد . « 1 »\r\nعلاوه مىكنم كه بيرونى موافق حصهء حركت وسطى شمس و اوج شمس كه خود او با رصد دقيق معلوم كرده بود جدولى براى مقدار حركت شمس در هر روز در غزنه ترتيب داد كه مبدأش نصف النهار روز سه‌شنبه آغاز سال 400 يزدگردى است . « 2 »\r\n\r\n16 ، 17 . خاصيت فيزيكى الماس و زمرّد\r\nبيرونى براى كشف خاصيت فيزيكى الماس و زمرد شخصا به آزمايش دقيق پرداخت كه شرح آن را در فصل شخصيت علمى و اخلاقى وى نوشتيم .\r\n\r\n18 . جزر و مدّ انهار و رودخانه‌ها\r\nبيرونى در كشف علّت و چگونگى جزر و مد انهار و رودخانه‌ها مثل رود جيحون و نيل و فرات و همچنين دريافتن علل و اسباب اينكه چرا اوقات جزر و مد رودخانه‌ها با يكديگر تفاوت دارد از اين قبيل كه مثلا حالت مدّ جيحون در اوقاتى روى مىدهد كه آب دجله و فرات رو به نقصان و كمى مىگذارد تحقيقات تازهء بىسابقه داشت كه شرح آن را در آثار الباقية [ ص 261 
  ] نوشته است .\r\n\r\n\r\n","description":"","footnote":"\r\n( 1 ) . قانون مسعودى ، ج 2 ، ص 655 - 660 . و در چاپ جديد به تحقيق عبد الكريم سامى الحيذى ط دار الكتب العلمية بيروت ، بايد گفت : در مدت ما بين نصف تابستان تا اعتدال خريفى . . .\r\nقانون مسعودى ج 2 ، ص 143 ( زمانى )\r\n( 2 ) . قانون مسعودى ، ج 2 ، ص 688 - 689 .\r\n","page_name":" 262 ","page_number":262},
  {"content":"\r\n\r\n\r\n19 . چشمه‌هاى متناوب\r\nخاصيت و كشف علّت چشمه‌هاى متناوب را كه ما چشمهء وقت و ساعت مىگوييم ابو ريحان دريافته و بيان كرده است . « 1 »\r\n\r\n20 . اشكال هندسى گل‌ها و شكوفه‌ها\r\nاز جمله اكتشافات و تحقيقات تازهء ابو ريحان استنباط اين نكته است كه در شكوفه‌ها و گل‌ها دقايق هندسى به‌كاررفته ؛ و سبب اينكه شكوفه‌ها و گل‌ها هرگز هفت برگ يا نه برگ نمىشود يعنى شكل مسبّع و متسّع ندارد بلكه مثلث و مربع و مخمس و مسدس و غيره مىباشد آن است كه ترسيم شكل هفت ضلعى و نه ضلعى متساوى الاضلاع در دايره ممتنع و محال است . « 2 »\r\nنگارنده گويد از همين جهت است كه بر مسمط بهاريهء حكيم خاقانى خرده مىگرفتند كه با وجود اينكه خود او مخصوصا در علوم رياضى دست داشت چرا شكل مسبع را از اشكال گل كه شامل شكوفه نيز مىشود گفته است :\r\n باغ چو از ايزدى جامه مخلّع شود * ظاهر از انواع گل شكل مضلّع شود \r\n\r\n\r\n","description":"","footnote":"\r\n( 1 ) . آثار الباقية ، ص 264 .\r\n( 2 ) . آثار الباقية ، ص 298 .\r\nتوضيحا در « مقاليد علم الهيئة » نيز اشاره مىكند كه علماى رياضى درصدد يافتن حل اين مشكل يعنى ترسيم شكل هفت ضلعى و نه ضلعى در دايره بوده و به جايى نرسيده‌اند .\r\nدر قانون مسعودى مقالت سوم [ ج 1 ، ص 272 - 
  ] 273 هم مىگويد كه تا زمان ما وتر سبع و تسع يعنى يك‌هفتم و يك‌نهم دايره استخراج نشده است امّا خود ابو ريحان در استخراج وتر تسع حيله‌اى رياضى انديشيده و تمحلى به كار برده تا نتيجهء تقريبى آن را بدست آورده است [ قانون مسعودى ، ص 
  ] 286 .\r\n","page_name":" 263 ","page_number":263},
  {"content":"\r\n\r\n يكى مخمّس شود يكى مربّع شود * يكى مسدّس شود يكى مسبّع شود\r\nالحق بس نادر است هندسهء كردگار \r\n\r\n21 . امكان خلأ\r\nابو ريحان بر خلاف جمهور فلاسفه كه قائل به امتناع خلأ بودند خود در اين‌باره مردد بود ؛ جاذبهء خلأ را كه ممسك اجسام است هم به قوهء علمى و به فراست ذهن دريافته بود . « 1 »\r\nمسألهء ششم از هشت سؤال كه ابو ريحان از ابو على سينا اقتراح كرده بود ، در خصوص همين مسأله « خلأ » حاكى است از اينكه خارخار اين شبهه در فكر ابو ريحان بوده كه با جمهور فلاسفه در امتناع « خلأ » موافقت نداشته و نظر ابو على سينا را در آن باره پرسيده است .\r\n\r\n22 . زنبور عسل\r\nابو ريحان دربارهء زنبور نحل و كيفيت ساختن عسل عقيدهء مشهور قديم را كه مىگفتند عسل فضله يا قىكردهء نحل است « 2 » رد كرده و خود در اين خصوص طريقه‌اى گفته كه تحقيقات علمى طبيعى امروز كاملا با آن موافق و كاشف از كمال دقت و اصابت فكر اوست . « 3 »\r\n\r\n\r\n","description":"","footnote":"\r\n( 1 ) . آثار الباقية ، ص 263 .\r\n( 2 ) . ظهير فاريابى گويد :\r\n به بوى آنكه دهانى از او كنى شيرين * نشسته‌اى مترصد كه قى كند زنبور \r\n( 3 ) . كتاب الجماهر ، ص 183 .\r\n","page_name":" 264 ","page_number":264},
  {"content":"\r\n\r\n\r\n23 . رصد خسوف و كسوف\r\nبيرونى سه فقره از كسوفات قمريه را [ - خسوف 
  ] « 1 » براى تصحيح و تعيين حركات وسطى و تقويمى قمر رصد كرد :\r\nبار اوّل شب شنبه چهاردهم ربيع الآخر سال 393 ه ق در جرجان .\r\nبار دوم شب يك‌شنبه سيزدهم شوال 393 ه ق هم در جرجان .\r\nبار سوم شب چهارشنبه چهاردهم رمضان 394 ه ق در جرجانيهء خوارزم . « 2 »\r\n\r\n24 . مقدار حركت دورى ثوابت\r\nبراى تعيين مقدار حركت دورى ثوابت كه هر درجه به اختلاف ارصاد ما بين شصت و شش تا هفتاد سال شمسى است ؛ ابو ريحان ستارهء سماك اعزل را در بيست و يكم تيرماه كه آن را روز رام مىگفتند در سال 378 يزدگردى رصد كرد . « 3 »\r\nتوضيحا سال 378 يزدگردى موافق 388 شمسى و 400 هجرى قمرى است .\r\n\r\n25 . تأسيس دولت ساسانيان\r\nبيرونى اوّلين كسى است كه تاريخ صحيح دقيق تأسيس دولت ساسانيان\r\n\r\n\r\n","description":"","footnote":"\r\n( 1 ) . در قديم گرفتن ماه و خورشيد هر دو را « كسوف » مىگفتند ؛ و قرينهء معينه‌اش اضافهء « شمس » و « قمر » بود ؛ بعدا در مورد ماه‌گرفتگى كلمهء « خسوف » مصطلح گرديد ؛ ابو ريحان موافق همان اصطلاح قديم همه جا « كسوف قمرى » گفته است .\r\n( 2 ) . قانون مسعودى ، ج 2 ، ص 740 - 741 .\r\n( 3 ) . آثار الباقية ، ص 118 .\r\n","page_name":" 265 ","page_number":265},
  {"content":"\r\n\r\nرا از روى كتاب شاپورگان مانى معلوم كرد « 1 » و قبل از وى احدى از مورخان اسلامى و غير اسلامى آن را تحقيق نكرده و به اين كشف بزرگ نايل نيامده بود .\r\n\r\n26 . داريوش و حفر كانال سوئز\r\nابو ريحان اوّلين دانشمندى است كه پرده از اين راز مهم تاريخى برداشته و به جهانيان آگاهى داده است كه حفر كانال سوئز يا ترعه‌يى كه براى پيوستن بحر احمر به درياى مديترانه [ - درياى شام 
  ] ايجاد شده از آثار داريوش شاهنشاه ايرانى هخامنشى است . « 2 »\r\n\r\n27 . تضاعيف خانه‌هاى شطرنج\r\nبيرونى تضاعيف خانه‌هاى شطرنج را كه مبتنى بر تصاعد هندسى است در صورتى كه خانهء اوّل از يكى آغاز شده باشد به‌طور دقيق حساب كرده و اين نتيجه را بدست داده است :\r\n615 ، 551 ، 709 ، 073 ، 446 ، 18\r\nتوضيحا قاعدهء رياضى تضاعيف بيوت شطرنج چنين است [ 1 - ؟ ؟ 16 
  ] يا [ 1 - ؟ ؟ 2 
  ] كه نتيجهء هر دو يكى است .\r\nامّا چون ابو ريحان به اصطلاح قديم جبر و مقابله يعنى « مال » و « مال مال » گفته است . « 3 »\r\n\r\n\r\n","description":"","footnote":"\r\n( 1 ) . آثار الباقية ، ص 118 .\r\n( 2 ) . تحديد نهايات الاماكن .\r\n( 3 ) . آثار الباقية ، ص 135 . و قسمتى از عبارت خود ابو ريحان اين است « متى ضربنا مال مال مال الستة عشر فى نفسه و أسقطنا من المبلغ واحدا كان ذلك هو ما يجتمع فى جميع بيوت رقعة الشطرنج من التضاعيف إذا ابتدئ فى الأوّل منها بواحد » .\r\n","page_name":" 266 ","page_number":266},
  {"content":"\r\n\r\n\r\n28 . ساختن كرهء جغرافيايى\r\nساختن كرهء آسمانى كه دواير فلكى مانند معدل النهار و منطقة البروج ؛ و احيانا چهل و هشت پيكر كواكب ثابته نيز از روى آن نشان داده مىشود از قديم معمول بوده است ؛ امّا ساختن كرهء زمينى جغرافيايى را شايد نخستين‌بار ابو ريحان ساخته باشد .\r\nوى اوّل بار نيمكره‌اى به قطر ده ذراع يعنى حدود پنج متر ساخته و اسامى بلاد را با طول و عرض جغرافيايى و فواصل آنها از يكديگر در آن ثبت كرده بود .\r\nبيرونى چگونگى آن اختراع را در « تحديد نهايات الاماكن » « 1 » توضيح داده است .\r\n\r\n29 . آلات و افزارهاى رصدى\r\nابو ريحان غير از آلات و افزارهاى رصدى از قبيل اسطرلاب و ذات الشّعبتين و ذات الحلق و حلقهء ارتفاع و ميل و امثال آنكه از قديم معروف و معمول بود ؛ بيش از ده قسم افزار رصدى تازه اختراع كرد كه چگونگى ساختن و طرز استعمال آنها را جاىجاى در « قانون مسعودى » و « تحديد نهايات الاماكن » نوشته است و هركدام را جداگانه مىتوان يكى از اختراعات تازهء او شمرد از اين قبيل :\r\n1 . نيم‌كره و شاقول قائم با حلقه‌اى به قطر يك وجب و مخروط قائم‌الزاويهء مشبّك ؛ براى يافتن ارتفاع و ميل آفتاب ؛ و تعيين عرض بلد « 2 » ؛ كه مخصوصا اعتدالات و انقلابات را با همين وسيله رصد مىكرد و معتقد بود كه\r\n\r\n\r\n","description":"","footnote":"\r\n( 1 ) . ص 19 نسخهء دانشگاه .\r\n( 2 ) . تحديد نهايات الاماكن .\r\n","page_name":" 267 ","page_number":267},
  {"content":"\r\n\r\nنتيجه‌اش از آلت رصدى حلقهء ارتفاع و ميل دقيق‌تر و شاخص هم براى ارتفاع و ميل شمس آسان‌تر بود . « 1 »\r\n2 . كرهء كامل با شاقول و شاخص هم براى ارتفاع و ميل شمس و عرض بلد . « 2 »\r\n3 . سه ميله و شاقول با عضاده و هدفه و ثقبهء شعاع نيز براى همان ارتفاع و ميل و عرض بلد ؛ به كيفيتى كه شرح آن را در « تحديد نهايات الاماكن » ذكر كرده ؛ و محتمل است كه همان آلت رصدى ارتفاع شمس و عروض بلدان باشد كه در « قانون مسعودى » به نام شعره و شاقول آمده است . « 3 »\r\n4 . حلقه‌اى به قطر پانزده ذراع با لوازم رصدى ديگر كه در آن تعبيه شده بود ؛ باز براى رصد كردن همان ارتفاع و ميل و عرض كه در افزارهاى قبل گفته شد .\r\nو اين آلت رصدى را در سال‌هاى 384 - 385 ه ق ساخت ايّامى كه هنوز از خوارزم به عراق و جرجان سفر نكرده بود و در قريهء بوشكانز غربى جيحون مىزيست و آنجا به كارهاى علمى و رصدى اشتغال داشت در حالتى كه او را به ديگر آلات رصدى دسترس نبود ؛ و با همان وسيله غايت ارتفاع و ارتفاع بدون سمت خورشيد را بدست آورد ؛ و از روى آن ميل كلّى را معلوم كرد 23 درجه و 35 دقيقه و 45 ثانيه . « 4 »\r\n5 . تختهء مربّع و شاخص مدرّج قائم كه برحسب ظل اصابع يا ظل اقدام\r\n\r\n\r\n","description":"","footnote":"\r\n( 1 ) . قانون مسعودى ، ج 2 ، ص 618 .\r\n( 2 ) . تحديد نهايات الاماكن .\r\n( 3 ) . قانون مسعودى ، ج 1 ، ص 408 .\r\n( 4 ) . تحديد نهايات الاماكن .\r\n","page_name":" 268 ","page_number":268},
  {"content":"\r\n\r\nتقسيم مىشد ؛ همراه با آنچه از عضاده و ثقبهء ارتفاع دربايست بود ؛ نيز براى همان منظور كه در افزارهاى پيش گفتيم . « 1 »\r\n6 . حلقهء يمينى كه به حسب دقايق درجه‌بندى شده بود و با آن وسيله در « غزنه » به سال‌هاى 409 - 410 عرض بلد آنجا را معلوم كرد « 2 » هم گويا از مخترعات خود ابو ريحان است كه آن را به نام سلطان يمين الدوله محمود ساخته بود نظير حلقهء عضدى كه براى عضد الدّولهء ديلمى ساخته بودند . « 3 »\r\n7 . رصدافزار بربخ براى رصد رؤيت هلال .\r\nلوله‌اى بود كه طولش از پنج ذراع و دهنه‌اش از يك ذراع كمتر نمىشد ؛ و آن را بر عمودى متحرك يا پيچ و مهرهء نر و ماده [ - نرماذج 
  ] و شاقول و ربع دايرهء مدرّج با رعايت اصول فنى در محلى مناسب براى رصد هلال نصب مىكردند .\r\nلولهء بربخ و عمود و پيچ و مهره را چنان ساخته بودند كه بربخ از هر طرف حركت مىكرد و مىتوانستند آن را در دايرهء ارتفاع قرار بدهند . « 4 »\r\n8 . تختهء مربع قائم‌الزاويهء مدرّج به اندازهء يك ذراع در يك ذراع كه دو ضلع آن برحسب درجات و دقايق تقسيم و درجه‌بندى شده بود ؛ با عضاده و هدفه و ثقبهء شعاع براى يافتن ارتفاع كوه و امثال آن . « 5 »\r\n9 . تختهء حساب و قوس دايرهء مدرّج براى ارتفاع و ميل خورشيد و عرض بلد كه آن را در سال 409 ه ق ساخت ؛ آنگاه كه در روستاى جيفور نزديك كابل بسر مىبرد و دسترس به آلات رصدى نداشت ؛ به اين طريق كه بر پشت\r\n\r\n\r\n","description":"","footnote":"\r\n( 1 ) . تحديد نهايات الاماكن .\r\n( 2 ) . قانون مسعودى ، ج 2 ، ص 609 .\r\n( 3 ) . رجوع شود به حواشى صفحات قبل .\r\n( 4 ) . قانون مسعودى ، ج 2 ، ص 964 .\r\n( 5 ) . تحديد نهايات الأماكن .\r\n","page_name":" 269 ","page_number":269},
  {"content":"\r\n\r\nتختهء حساب قوس دايره‌اى مدرّج ساخت كه هر درجه‌اى به شش بخش ، هر بخشى نمايندهء ده دقيقه تقسيم شده بود . « 1 »\r\n10 . حلقهء رصدى ، براى استخراج بعد ما بين نيّرين [ - ماه و آفتاب 
  ] كه آن را به جاى ذات الحلّق اختراع كرد ؛ و شرح ساختمان و كيفيت به كار بردن آن را در قانون مسعودى نوشته است . « 2 »\r\n11 . حلقهء شاهى ، كه براى خوارزمشاهان قديم ، شايد براى « ابو العباس مأمون بن مأمون خوارزمشاه 400 - 407 ه ق » نظير حلقهء عضدى ساخته بودند ؛ و ابو ريحان با آن وسيله در سال 407 ه ق عرض بلد جرجانيه را 42 درجه و 17 دقيقه معلوم كرد « 3 » ؛ نيز محتمل است كه از ساخته‌هاى خود او باشد .\r\n\r\n30 . گاه‌شمارى و ترتيب سال و ماه ايرانيان و ديگر ملل و اقوام قديم\r\nابو ريحان اوّل كسى است كه دربارهء تقويم و ترتيب سال و ماه و گاه‌شمارى ايرانيان و اعراب جاهلى و ديگر ملل و اقوام قديم و ترتيب سال و ماه و گاه‌شمارى ايرانيان و اعراب جاهلى و ديگر ملل و اقوام قديم اطلاعات صحيح كافى وافى به ما داده است ؛ و از آن جمله طريقهء گاه‌شمارى و اسامى ماه‌هاى خوارزمى و سغدى است كه جز در نوشته‌هاى ابو ريحان هيچ كجا يافته نمىشود . « 4 »\r\n\r\n\r\n","description":"","footnote":"\r\n( 1 ) . تحديد نهايات الاماكن .\r\n( 2 ) . قانون مسعودى ، ج 2 ، ص 799 .\r\n( 3 ) . تحديد نهايات الاماكن و قانون مسعودى ، ج 2 ، ص 612 .\r\n( 4 ) . آثار الباقية و كتاب التفهيم .\r\n","page_name":" 270 ","page_number":270},
  {"content":"\r\n\r\n\r\n31 . ابو ريحان و كشف امريكا\r\nابو ريحان اوّل كسى است كه به قوهء علم و فراست ذاتى وجود سرزمينى را حدس زده است كه چند قرن بعد از وى در سال 1492 ميلادى و 897 هجرى قمرى به نام امريكا كشف شد .\r\nخلاصه اينكه ابو ريحان در كشف امريكا سهمى مهم و قابل توجه دارد بدين قرار كه پيشينگان همه معتقد بودند كه بخش خشكى معمور مسكون زمين منحصر به ربع شمالى است كه آن را ربع مسكون مىگفتند ؛ و از اين ربع نيز به تفصيلى كه در كتب هيئت و جغرافياى قديم آمده است تمام 90 درجه عرض شمالى را معمور نمىدانستند .\r\nابو ريحان نخستين دانشمندى است كه به نيروى علم و فراست حدس زد و اعتقاد كرد كه در ربع شمالى ديگر يا در نيمكرهء جنوبى زمين يعنى در نقطهء مقابل مقاطر ربع شمالى كه فقط آن را مسكون و معمور مىدانستند هم خشكى وجود دارد ؛ و دو ربع ديگر كرهء زمين را آب درياها گرفته و وجود همين درياها ما بين دو قاره را جدايى انداخته و مانع از ارتباط دو قسمت خشكى با يكديگر شده است .\r\nاين مسأله كه چرا پيشينگان تنها يك ربع شمالى زمين را معمور و مسكون دانسته‌اند سؤال چهارم است از هشت سؤال اقتراحى ابو ريحان از ابو على سيناست .\r\nپيداست كه خود ابو ريحان در اين‌باره صاحب فكرى تازه و نظرى مخصوص بوده و چون به ذكاوت و حدّت فكر و تيزهوشى ابو على سينا و اهليت او براى اين مباحث اعتقاد داشته ؛ همان‌طور كه در مسألهء خلأ [ سؤال ششم از هشت سؤال اقتراحى 
  ] گفتيم ؛ مىخواسته است عقيدهء او را در اين\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخصوص جست‌وجو و فكر خود را پخته و تأييد كند ؛ منظورش امتحان يا فضل‌فروشى و مناظره و مغالبهء جدلى نبوده است .\r\nفكر تازهء ابو ريحان همان است كه در كتاب الهند تأليف حدود 422 ه ق 1030 م در دو موضع بيان كرده و در قانون مسعودى نيز سربسته بدان اشاره نموده است ، امّا در كتاب الهند .\r\n1 . در يك جا مىگويد : « على « 1 » انّه ممكن بل كالواجب تقاطر ربعين من أرباع الأرض يابسين و تقاطر الآخرين من الماء مغمورين فيرون الأرض فى الوسط » .\r\n2 . و در جاى ديگر باز مىگويد : « و أمّا نحن فوجودنا الاستقرائى يقتضى اليبس فى أحد ربعيها الشمالين و نتفرس لأجله فى الربع المقاطر له مثل ذلك » . « 2 »\r\n3 . در قانون مسعودى نيز مىگويد كه حصر عمارت در يك ربع شمالى علت و موجب طبيعى ندارد ؛ يعنى از روى قواعد علمى ممكن است كه قسمت ديگر زمين نيز خشكى قابل عمارت باشد « و جعلوا العمارة فى أحد الربعين الشماليين لا انّ ذلك موجب أمر طبيعى » . « 3 »\r\nخوانندگان را به اين نكته توجه مىدهم كه ابو ريحان در « تحديد نهايات الاماكن » كه تاريخ تحرير بعض فصولش سنهء 409 ه ق و سال ختم تأليفش به قرينهء نسخهء خطى موجود 416 ه ق است هم در اين‌باره كه آيا در نيمكرهء جنوبى زمين نيز خشكى قابل عمارتى هست يا نيست ؛ بحث بسيار مفصل كرده است .\r\n\r\n\r\n","description":"","footnote":"\r\n( 1 ) . الا : طبع زاخائو ، ص 133 .\r\n( 2 ) . كتاب الهند ، ص 224 طبع حيدرآباد دكن و ص 135 طبع زاخائو .\r\n( 3 ) . ج 2 ، ص 536 .\r\n","page_name":" 272 ","page_number":272},
  {"content":"\r\n\r\nبارى خشكى مقاطر ربع شمالى كه ابو ريحان حدس زده بود ؛ با همان سرزمين منطبق مىشود كه واقع ما بين اقيانوس اطلس و اقيانوس ساكن است ؛ و پس از 474 سال قمرى و 462 سال شمسى به توسط كريستف كلمب  Christophe Colomb  كشف شد و آن را آمريكا ناميدند ؛ و تركان عثمانى با املاى گاف نونى « يگى دنيا - ينى دنيا » به‌معنى دنياى تازه مىگفتند كه در محاورات فارسى به « ينگه‌دنيا » تبديل شده بود .\r\nعجب است كه « كريستف كلمب » همچنان‌كه معروف است از روى قواعد و اطلاع و بصيرت علمى آن قاره را كشف نكرد ؛ چرا كه اصلا و مطلقا از وجود چنان سرزمينى آگاهى نداشت ؛ احتمال آن را هم نمىداد ؛ بلكه به‌طورى كه گفته و نوشته‌اند به قصد هندوستان سفر كرده بود ؛ و در اثر اشتباهى كه در اثناء سفر او را دست داد يا به سبب عوامل ديگر ناگهان در آن قارهء تازه افتاد كه آن را هيچ نمىشناخت .\r\nامّا ابو ريحان از روى قواعد متقن و كمال بصيرت علمى و روشن‌رايى ؛ به وجود چنان سرزمين خشك‌افتاده‌اى پى برده و آن را چند قرن پيش از « كريستف كلمب » صريح و واضح خبر داده بود .\r\n* * * توضيحا علاوه بر نقشه‌ها و كره‌هاى جغرافيايى كه به دسترس همه‌كس هست ؛ يكى از دلايل علمى مقاطر بودن امريكا با معمورهء ربع شمالى اين است كه نصف النهار پاره‌اى از بلاد امريكا با بعض مواضع ربع مسكونى شمالى دوازده ساعت كه نصف دور حركت شبانه‌روزى وضعى زمين است فاصله دارد . « 1 »\r\n\r\n\r\n","description":"","footnote":"\r\n( 1 ) . براى تقريب به ذهن خوانندگان مىگوييم كه تفاوت نصف النهار شهر « سانفرانسيسكو »  San Francisco  و « لوس‌آنجلس »  Loss - Andjles  آمريكاى شمالى با همين طهران ما يازده\r\n","page_name":" 273 ","page_number":273},
  {"content":"\r\n\r\n* * * خلاصه اينكه فكر و حدس ابو ريحان دربارهء قارهء امريكا شبيه آن است كه موسيو لوريه [  1877 - 1811 Loverrier  م 
  ] منجم رصدى فرانسوى در سپتامبر 1846 م از روى مبانى علمى و محاسبهء دقيق رياضى حدس زد كه در فلان نقطهء آسمان سياره‌اى وجود دارد كه چشم عادى ما قادر بر ديدن آن نيست .\r\nپس از مدتى كه تلسكوب‌هاى قوى ساخته شد در همان نقطهء آسمان كه « لوريه » حدس زده و پيش‌بينى كرده بود سيارهء « نپتون » را كشف و آن را با تلسكوپ مشاهده كردند ؛ و همين امر موجب افتخار علمى « لوريه » شده است ؛ به‌طورى كه علماى هيئت و نجوم در تاريخ اين علم هركجا به كشف سيارهء « نپتون » مىرسند حق سبق و فضل تقدّم را به وى مىدهند و آن افتخار را براى او محفوظ مىدارند .\r\n* * * مسلّم است كه ابو ريحان نيز حدود پنج قرن قبل از آنكه امريكا كشف شده باشد و اهالى ديگر نقاط معمورهء زمين بدانجا راه يافته باشند ؛ اوّلين دانشمندى بود كه وجود چنان قاره‌اى را به حدس دقيق علمى پيش‌بينى و آن را با كمال صراحت و وضوح در نوشته‌هاى خود ذكر كرده بود .\r\nپس به همان قياس و همان تقريب كه در « لوريه » و سيارهء « نپتون » گفته شد ؛ ما نيز اگر در كشف امريكا يعنى پى بردن و خبر دادن از چنان سرزمين ، حق\r\n\r\n\r\n","description":"","footnote":"\r\nساعت و نيم است ؛ يعنى وقت ظهر طهران مطابق نيم ساعت بعد از نصف شب آن مواضع است كه قريب به نصف دور مىشود ؛ و به اين قياس تفاوت ساعات نصف النهار دو نيمكرهء شمالى و جنوبى را مىتوان استنباط كرد ؛ چه مردم اين دونقطه مانند ساكنان دونقطهء مشرق و مغرب در اين وضع قرار گرفته‌اند كه كف پاى آنها قابل يكديگرست .\r\n","page_name":" 274 ","page_number":274},
  {"content":"\r\n\r\nتقدّم را به ابو ريحان بيرونى بدهيم راهى دور نرفته و سخنى به گزاف نگفته باشيم . « 1 »\r\n\r\nاسطرلاب\r\nتاكنون سخن از اسطرلاب فراوان گفته شد ، اينك توضيح بيشترى دراين‌باره خواهيم داد .\r\nاسطرلاب ، نام چند نوع ابزار اندازه‌گيرى نجومى كه براى سنجش ارتفاع ، بعد و ميل خورشيد و ستارگان ، و تعيين وقت در ساعات روز و شب ، قبله و زمان طلوع و غروب آفتاب و مقاصد ديگر - كه از بسيارى نتوان شمرد - به كار مىرفته است .\r\nاين دستگاه كه گاه آن را كهن‌ترين ابزار علمى جهان مىخوانند احتمالا در سدهء ق م در يونان ساخته شده است ، در حقيقت ، در دوران شكوفايى دانش ستاره‌شناسى يونانيان دو دستگاه اندازه‌گيرى متفاوت يكى به نام اسطرلاب حلقوى ، و ديگرى به نام اسطرلاب مسطح مورد استفاده بوده است ، آنچه بطلميوس در مجسطى با عنوان اسطرلاب از آن سخن مىگويد ، همان نوع حلقوى اسطرلاب است كه بعدها در جهان اسلام ذات الحلق ناميده شد ، و برخى نيز آن را اسطرلاب ذات الحلق ناميدند .\r\nگفته مىشود ابرخس دگرگونىهايى در اين ابزار به‌وجود آورده بود و احتمالا بطلميوس ( سدهء 2 م ) نيز به ابتكار خويش اجزايى بدان افزوده بود و آن را براى اندازه‌گيرى تفاوت طول نجومى ماه و خورشيد و نيز تعيين موضع هر\r\n\r\n\r\n","description":"","footnote":"\r\n( 1 ) . التفهيم ، بيرونى ، مقدمه همايى ، ص 119 و بعد .\r\n","page_name":" 275 ","page_number":275},
  {"content":"\r\n\r\nستاره نسبت به دائرةالبروج يعنى طول و عرض نجومى آن ، مورد استفاده قرار مىداده است .\r\nدربارهء سرچشمه بابلى اسطرلاب نيز سخنانى گفته شده ، و در اين زمينه شواهدى از قبيل الواح سفالين مشابه اسطرلاب مسطّح - كه در ويرانه‌هاى بابل به دست آمده ، و شامل خطوط و دواير و نقش چند ستاره است - و نيز قراينى مانند آگاهىهاى پراكنده پيرامون گستره پژوهش‌هاى نجومى دانشمندان بابلى ارائه شده است ، اين نيز روشن است كه يونانيان در زمينه ستاره‌شناسى از بابليان درس‌هاى بسيار آموخته‌اند ، امّا به اعتقاد پژوهشگران تاريخ نجوم ، اين شواهد و قراين براى اثبات اختراع اسطرلاب در بابل و آشور ، و انتقال بعدى آن به يونان كفايت نمىكند .\r\nآنچه در منابع اسلامى درباره ساختن اسطرلاب و كاربرد آن در دوران باستان آمده با افسانه آميخته است ، در شمارى از اين مآخذ اختراع اين ابزار را گاه به فرزند هرمس حكيم و گاه به فرزند ادريس پيغمبر - كه گويا لاب نام داشته است - نسبت مىدهند و واژه اسطرلاب را برگرفته از نام او مىشمارند .\r\nگفتنى است كه خوارزمى اين‌گونه توجيهات را سخيف شمرده است ، در منابع اسلامى به چند روايت كه به مفهوم اصل يونانى واژه بسيار نزديك است برمىخوريم ، حمزهء اصفهانى تركيب ستاره‌ياب را نقل كرده و اسطرلاب را معرّب آن شمرده است در موارد ديگر با تصريح به اصل يونانى اين واژه آن را به غلط ترازوى ستارگان ، يا ترازوى آفتاب ، آينه ستارگان و همانند آنها ترجمه كرده‌اند .\r\nبه‌نظر بيرونى ممكن است تركيب ستاره‌ياب در واقع نيز ابتكار ستاره‌شناسان ايرانى ، و مستقل از واژه يونانى بوده باشد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاين ابزار در برخى منابع كهن ، « ذات الصفائح » ناميده شده است .\r\nاسطرلاب در آغاز به شكل كره ساخته مىشد ، در جهان اسلام نيز به‌رغم آشنايى با اسطرلاب مسطّح ، نخست به اسطرلاب كروى توجه بيشترى نشان داده شد ، فضل بن حاتم نيريزى ( سدهء 3 ) نيز طى رساله‌اى درباره اسطرلاب كروى ، از مزاياى آن بر اسطرلاب مسطح ياد كرده است .\r\nگفته مىشود كه بطلميوس مبتكر اسطرلاب مسطّح بوده است . طرح و ساخت اين نوع اسطرلاب مستلزم آشنايى با ترسيم تصوير فضاى سه‌بعدى بر صفحه مسطح است كه ابرخس و بطلميوس از آن به خوبى آگاهى داشتند .\r\nابن نديم ، ابيون بطريق را مبتكر اسطرلاب مسطح مىشمارد ، سهولت حمل و نقل اسطرلاب مسطّح به زودى مزاياى اسطرلاب كروى را در سايه نهاد ، در نتيجه اسطرلاب مسطح همه جا متداول گرديد .\r\nدر اواخر سدهء 5 م ساختن و كاربرد اسطرلاب در بيزانس به اوج خود رسيد و پس از وقفه‌اى تا سده‌هاى ميانه ادامه يافت ، از اين دوران تنها يك اسطرلاب در دست است كه در 1062 م در آسياى صغير ساخته شده ، و نوشته‌هاى روى آن به زبان يونانى است .\r\nاز جهان اسلام اسطرلاب‌هاى قديم‌ترى بر جاى مانده است . در سدهء 2 ق 8 م فرهنگ نوپاى اسلامى در شهر حرّان واقع در جنوب آناتولى كنونى با اسطرلاب آشنايى يافت و اخترشناسان جهان اسلام به ساختن اين ابزار و استفاده از آن پرداختند . طى يك هزار سال بعد ، منجمان مسلمان هزاران اسطرلاب ساختند و صدها رساله دربارهء آن نوشتند و دانشمندانى مانند ابراهيم بن حبيب فزارى ، ابن حبش ، على بن عيسى اسطرلابى ، فضل بن حاتم نيريزى و جابر بن سنان در اين فن برجستگى يافتند .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nابو جعفر بن احمد بن عبد اللّه بن حبش رساله‌اى دربارهء اسطرلاب مسطح نوشت . بسيارى نيز به ابتكاراتى در طرح اسطرلاب و ساختن انواع گوناگونى از آن پرداختند .\r\nبعدها ، در سدهء 6 ق / 12 م شرف الدّين مظفر طوسى منجم ، اسطرلابى به شكل خطكش ساخت كه اسطرلاب خطى يا عصاى طوسى ناميده شد ، امّا به علت آنكه كار چندانى از آن برنمىآمد ، كاربرد گسترده‌اى نيافت ؛ بااين‌همه ، در تاريخ نجوم اين نوع اسطرلاب موضوع بحث‌ها و گفت‌وگوهاى بسيارى بوده است . شمارى اندك از اسطرلاب‌هايى كه تاكنون باقى مانده‌اند ، مربوط به دوران شكوفايى دانش نجوم در جهان اسلام ، يعنى سده‌هاى 3 - 9 ق / 9 - 15 م و شمارى بيشتر مربوط به سده‌هاى بعد است . نوآورىهاى عمده در ساخت اسطرلاب ، طى همين دوران صورت گرفته است ؛ چنان‌كه برخى گفته‌اند : اخترشناسان جهان اسلام در همين سده‌ها دانش نجوم را به چنان اوجى رساندند كه تا قرن‌ها پس از آن براى دانشمندان هيچ ملتى دست‌يافتنى نبود .\r\nدر سدهء 7 ق / 13 م اسطرلاب در سراسر جهان اسلام ، از هندوستان تا اسپانيا شناخته شده ، و مورد استفاده بود . در سدهء 9 ق / 15 م اسطرلاب از راه اسپانيا - و شايد نيز درعين‌حال از طريق سيسيل - به اروپا راه يافت ؛ گرچه به‌نظر مىرسد كه آشنايى برخى از دانشمندان اروپايى كه از راه ونيز با دانش‌هاى شرقى آشنا شده بودند ، قدرى زودتر صورت گرفته باشد . در همين دوران ، همراه با ترجمهء رساله‌هايى دربارهء اسطرلاب به زبان‌هاى اروپايى ، برخى اصطلاحات نجومى عربى ، مانند سمت ، سمت الرأس و سمت القدم ، گاه با تحريف و تغيير شكل بسيار ، به‌صورت آزيموت « 1 » ، زنيت « 2 » و ندير « 3 » به واژگان اخترشناسى غرب\r\n\r\n\r\n","description":"","footnote":"\r\n( 1 ) .  azimuth \r\n( 2 ) .  Zenith \r\n( 3 ) .  nadir \r\n","page_name":" 278 ","page_number":278},
  {"content":"\r\n\r\nافزوده گشت . ازآن‌پس در مغرب زمين نيز ساختن اسطرلاب ، و بهره‌گيرى از نوآورىهاى ستاره‌شناسان جهان اسلام رواج يافت . در اينجا نيز تفاوتى سخت چشمگير ميان منجمان مسلمان و اروپايى ديده مىشود . درحالىكه مسلمانان پس از آشنايى با اسطرلاب طى چند دهه به اوجى حيرت‌انگيز در هنر اسطرلاب‌سازى دست يافته ، و اسطرلاب‌هاى استادانه ساخته بودند . اروپاييان براى رسيدن به همان نتايج به زمانى دراز در مقياس چند سده نياز يافتند .\r\nبا آغاز دوران نوين ، اسطرلاب از انحصار دانشمندان و خواص اهل‌فن بيرون آمد و بسيارى از مردم ، براى تعيين وقت از آن استفاده مىكردند . اين ابزار همچنين در سفرهاى دراز دريايى براى تعيين موقعيت كشتى مورد استفاده بود .\r\nپس از رواج يافتن تئودوليت ( زاويه‌ياب ) و دوربين نجومى ، از اهميت اسطرلاب كاسته شد . در دوران ما افراد بسيار اندكى از مبانى علمى اين دستگاه آگاهى دارند . بااين‌همه ، اسطرلاب به‌عنوان يك ابزار آموزشى ، ارزشى را كه در سده‌هاى ميانه و دوران رنسانس براى آموزش اصول ستاره‌شناسى داشت ، از دست نداده است . همچنين گروهى از علاقه‌مندان به ابزارهاى نجومى ، انجمن بين المللى اسطرلاب را بنياد نهاده‌اند و كسان بسيارى نيز مجموعهء اسطرلاب گردآورى مىكنند .\r\n\r\nاندام‌هاى اسطرلاب\r\nحلقه : اين قطعه دايره‌اى است فلزى كه به هنگام كار با اسطرلاب مىتوان آن را به‌عنوان دستگيره به كار برد ، يا به جايى آويخت . گاه حلقهء ديگرى نيز كه ممكن است فلزى ، نخى يا ابريشمى باشد و آن را علاقه مىنامند ، به آن\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىافزايند .\r\nعروه : اين اندام دايره‌اى فلزى است كه ميان حلقه و كرسى قرار مىگيرد .\r\nنقش اين دو ( يا سه ) اندام فراهم شدن امكان چرخش كامل اسطرلاب و قرار گرفتن آن در جهت صحيح به هنگام كار با آن است .\r\nكرسى : زايده‌اى است بر قوس كوچكى از محيط اسطرلاب كه عروه بدان متصل مىشود .\r\nام : ام صفحهء اصلى و غير قابل انتقال اسطرلاب است و ديواره‌اى آن را در بر مىگيرد و صفحات ديگر كه قابل انتقالند ، روى آن قرار مىگيرند . عرض ديواره به 360 تقسيم شده است . بر كف اين صفحه ، چندين دايره كه مركز آنها مركز صفحه است ، رسم شده‌اند ، و در هريك از اين دواير ، نام چندين شهر نوشته شده است . اين صفحه بيشتر براى يافتن جهت قبله به‌كارمىرود .\r\nحجره : فضاى تهى كه از ام اسطرلاب و ديوارهء آن تشكيل مىشود و صفحه‌هاى قابل انتقال اسطرلاب و عنكبوت در آن جاى مىگيرند .\r\nصفايح : صفايح صفحاتى دايره شكلند با سوراخى در مركز دايره كه محور اسطرلاب از آن مىگذرد و يك فرورفتگى در نقطه‌اى از پيرامون ، براى آنكه به كمك يك برآمدگى در ديوارهء حجره ، در جاى خود قرار گيرد و از گردش آن جلوگيرى گردد . بر روى هر صفحه ، 3 دايره كه مركز آنها مركز صفحه است ، رسم شده ، و هركدام به ترتيب درازاى شعاع نشان‌دهندهء مدارهاى رأس الجدى ، رأس الحمل و رأس‌السرطانند . اين ترتيب مربوط به اسطرلاب شمالى است ؛ در اسطرلاب جنوبى دايرهء كوچك‌تر مدار رأس الجدى و دايرهء بزرگ‌تر مدار رأس السرطان خواهد بود . بر روى صفحات ، همچنين دو قطر عمود برهم رسم شده است ؛ قطر افقى را خط مشرق و مغرب خوانند ( نيمهء چپ خط مشرق ، و نيمهء\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nراست خط مغرب است ) و قطر عمودى ، از كرسى تا مركز ، خط نصف النهار است و نيمهء ديگر آن خط وتد الارض ، يا خط نصف الليل ناميده مىشود .\r\nبر روى صفحات ، دواير ديگرى نيز به نام دواير مقنطرات كه تصويرهاى دواير ارتفاع از افق تا سمت الرأس را نشان مىدهند و همچنين قوس‌هاى مربوط به ساعات معوجه و مستويه رسم شده‌اند . در تصوير دواير مقنطرات نيز ميان اسطرلاب شمالى و جنوبى تفاوت‌هايى وجود دارد .\r\nساعات مستويه ساعات معمولى ، يعنى واحدهاى زمانى برابر 24 / 1 شبانه روزند . امّا ساعات معوجه ساعات نابرابرند . در اين زمينه ، شايان ذكر است كه در سده‌هاى ميانه واحد متغيرى نيز براى اندازه‌گيرى زمان به كار مىبردند ، بدين معنى كه درازاى روز را از سپيده‌دم تا مغرب ، و درازاى شب را از شامگاه تا سپيده‌دم ، صرف‌نظر از كوتاهى و بلندى آنها به 12 بخش تقسيم مىكردند . بدين‌ترتيب ، در طول سال و برحسب عرض‌هاى جغرافيايى متفاوت ، ساعت‌هاى نابرابر به‌وجود مىآمد . در بسيارى از اسطرلاب‌ها ، قوس‌هايى نيز رسم شده است كه ساعت‌هاى نابرابر را نشان مىدهد .\r\nعنكبوت : اين قطه صفحه‌اى مشبك است و شبكه نيز ناميده مىشود و بر روى آن دو دايره رسم شده است . دايرهء بزرگ‌تر مدار رأس الجدى و مركز آن مركز اسطرلاب ، و دايرهء كوچك‌تر كه در درون دايرهء بزرگ‌تر قرار دارد و با آن مماس است ، منطقة البروج ( در حقيقت : دائرةالبروج ) را نشان مىدهد . نقطهء تماس دائرةالبروج با مدار جدى ، رأس الجدى ، و نقطهء مقابل آن ، يعنى محل تقاطع دائرةالبروج با قطر قائم عنكبوت ، رأس السرطان را نشان مىدهد . اين دونقطه ، قطر دائرةالبروج ، و بدين‌ترتيب ، مركز آن را مشخص مىكنند . در عنكبوت مربوط به اسطرلاب جنوبى نيز همان گونه كه در شرح صفيحه‌ها گفته\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nشد ، دايرهء بزرگ‌تر مدار رأس السرطان خواهد بود و جاى رأس الجدى و رأس السرطان نيز با يكديگر عوض مىشود .\r\n\r\nالاصطرلاب الثلثي\r\nعنكبوت روى صفيحه‌ها قرار مىگيرد و خطوط و قوس‌ها صفيحه‌ها ، از لابه‌لاى بريدگىهاى آن ديده مىشود . از نقطهء رأس الجدى زائدهء كوچك نوك تيزى بيرون آمده كه آن را مرى خوانند و به‌هنگام گرداندن عنكبوت با حجره تماس پيدا مىكند . در پيرامون منقطة البروج ، زايده‌هاى تيزى قرار دارند كه ستارگان ثابت را نشان مىدهند . اين زايده‌ها را مريهاى كواكب خوانند . عنكبوت در روى صفيحه‌ها قرار مىگيرند و به كمك دسته‌اى كه مدير يا محرك نام دارد ، چرخانده مىشود .\r\nعضاده : اين اندام بازوى متحركى است مانند خطكش با سوراخى در وسط كه به كمك محور در پشت اسطرلاب قرار مىگيرد . و دوسر آن اندكى تيز\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاست . اين تيزىها را مريهاى عضاده خوانند . و در نزديكى دوسر آن ، دو قطعه مربع شكل نصب شده‌اند كه آنها را لبنه ، يا هدفه نامند و به فارسى خشتك نيز گفته مىشود . و در ميان هريك از آن دو سوراخى ريز است به نام سوراخ شعاع كه از درون آنها ستارگان ، يا هر چيز ديگر را مشاهده مىكنند و در برخى اسطرلاب‌ها سطح عضاده به 12 بخش تقسيم شده است كه ساعات معوجه را نشان مىدهد .\r\nمحور : اين قطعه ميله‌اى است باريك كه قطب نيز ناميده مىشود . ته آن پهن است و در سر آن سوراخى است كه فرس ( اسبك ) در آن جاى مىگيرد . اين ميله از سوراخ‌هاى مركز امّ اسطرلاب ، و مراكز صفحات ، عنكبوت ، عضاده و گاه نيز شاخص عبور مىكند ، به‌طورىكه اين اندام‌ها تنها حركت دورانى در پيرامون محور داشته باشند .\r\nفرس : فرس كه آن را به فارسى اسبك مىخوانند ، براى جلوگيرى از جدا شدن صفحات و عنكبوت و عضاده از محور در سوراخ محور جاى داده مىشود .\r\nپشت اسطرلاب به‌وسيلهء دو قطر آن ، يكى عمودى كه خط علاقه خوانده مىشود و ديگرى افقى كه خط مشرق و مغرب نام دارد ، به 4 بخش تقسيم شده است . « چهار يك چپ از نيمهء زيرين » را ربع ارتفاع مىخوانند و به 90 بخش تقسيم مىكنند . ربع مقابل آن ، يعنى چهار يك راست از نيمهء زيرين ربع ظل ناميده مىشود . و برحسب تانژانت يا كتانژانت صفر تا ؟ ؟ 90 درجه‌بندى شده است .\r\nدر برخى اسطرلاب‌ها در زير خط مشرق و مغرب دو مربع نيز رسم شده است . معمولا دو ضلع بيرونى مربع سمت راست به 12 قسمت و دو ضلع بيرونى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمربع سمت چپ به 7 قسمت تقسيم شده‌اند . تقسيمات مربع سمت راست اصابع ( جمع اصبع - انگشت ) ، و تقسيمات مربع سمت چپ اقدام ( جمع قدم - پا ) نام دارند . اين دو مربع گاه همچنين جدولى به نام جدول طبايع را در بر مىگيرند .\r\nمربعات و جدول يادشده براى تعيين ارتفاع اجرام سماوى به كمك سايهء اشياء ، و نيز استخراج احكام نجوم به‌كارمىروند . اسطرلاب مسطح ، معمولا در اندازه‌هاى ميان 8 تا 40 سانتىمتر ساخته مىشد . البتّه اسطرلاب‌هاى بسيار بزرگ‌ترى نيز ساخته شده‌اند .\r\n\r\nانواع اسطرلاب :\r\nچنان‌كه پيش‌تر گفته شد ، اسطرلاب مسطح مدور به‌علت سهولت حمل و سهولت كاربرد به‌زودى در ميان ستاره‌شناسان تداول يافت . امّا نوآورىهاى ستاره‌شناسان مسلمان در طرح اسطرلاب و از جمله در تصوير منطقة البروج و دواير ارتفاع و خط مشرق و مغرب به ساخت انواع گوناگون از اسطرلاب مسطح انجاميد كه شمار آنها از 20 افزون است . اسطرلاب‌هاى آسى ، طبلى ( مطبّل ) سرطانى ( مسرطن ) ، مبطّخ ، حلزونى ، ثورى ، جاموسى ، شقايقى ، سفرجلى ، زورقى و صليبى از اين جمله‌اند . به‌طورى كه از منابع برمىآيد ، اين نام‌گذارىها در 9 مورد نخست به شكل منطقة البروج در صفحهء عنكبوت مربوط مىشود ، يعنى منطقة البروج در اين اسطرلاب‌ها ، به ترتيب به شكل‌هاى برگ مورد ، طبل ، خرچنگ ، خربزه ، حلزون ، سر گاو ، سر گاوميش ، برگ شقايق و گلابى است .\r\nاز اين ميان ، اسطرلاب‌هاى طبلى ، سرطانى ، ثورى ، جاموسى ، شقايقى و زورقى ، بدون آنكه تغييرى در ساختمان آنها لازم آيد ، براى هر دو نيمكره به كار مىرفته‌اند و در آنها ميان شمالى و جنوبى تفاوتى نبوده است . چنان‌كه در شرح ساختمان اسطرلاب ديديم ، اسطرلاب‌هايى كه براى رصد ستارگان و اندازه‌گيرى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمختصات آنها از نيمكرهء جنوبى لازم است ، با اسطرلاب‌هايى كه در نيمكرهء شمالى به‌كارمىروند ، تفاوت‌هايى در ساختمان عنكبوت و صفيحه‌ها ، شامل جا به جايى در مدارهاى رأس السرطان و رأس الجدى ، و نيز در تصوير دواير ارتفاع ( مقنطرات ) دارند ؛ درحالىكه در اسطرلاب‌هاى يادشده ، اين تفاوت‌ها از ميان برداشته شده است . در مورد اسطرلاب‌هاى زورقى كه به ابتكار ابو سعيد سجزى ساخته شده است ، يك ويژگى مهم ديگر نيز جلب توجه مىكند . بيرونى كه خود نمونه‌اى از اين اسطرلاب را ديده است ، پس از ستايش آن و سازنده‌اش گويد : « اين اسطرلاب بر پايهء اعتقاد برخى اهل نظر كه حركت كلى مرئى را از آن زمين ، و از غرب به شرق مىدانند ، ساخته شده است » . وى مىافزايد :\r\nهندسه‌دانان و فلك‌شناسان در رد اين نظر سخنى ندارند و استدلال در نقض اين اعتقاد موكول به فلاسفهء طبيعى است . اين ظاهرا نخستين كاربرد نظريهء حركت وضعى زمين در ميان اخترشناسان مسلمان است . مراكشى 3 قرن پس از سجزى و دو قرن پس از بيرونى اين نظر را با قاطعيت رد مىكند و به ابن سينا و رازى استناد مىورزد .\r\nمتأسفانه ، چون از انواع يادشده نمونه‌اى باقى نمانده است ، هيچ‌گونه داورى علمى دربارهء آنها ممكن نيست .\r\n\r\nتأليفات در زمينهء اسطرلاب :\r\nآگاهى از آثارى كه پيش از اسلام دربارهء اسطرلاب نوشته شده ، بسيار اندك است . بطلميوس در كتاب پنجم مجسطى بخش كوتاهى با عنوان « دربارهء ساختمان اسطرلاب » آورده است كه چنان‌كه گفتيم ، در حقيقت به ذات الحلق مربوط مىشود ؛ امّا در منابع اسلامى كتابى مستقل دربارهء اسطرلاب نيز به وى نسبت داده شده كه مورد توجه مؤلفان كتاب‌هاى تاريخ علم قرار گرفته است . يعقوبى از اثرى در اين زمينه نام مىبرد كه\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاحتمالا در سدهء 2 ق / 8 م به عربى ترجمه شده است . اين نسخه برجا نمانده است ، امّا ترجمه‌هاى لاتين و عبرى كتابى دربارهء اسطرلاب در دست است كه بطلميوس مؤلف آن شمرده مىشود .\r\nدر منابع كهن عربى اثرى نيز با عنوان رسالة فى العمل بالاسطرلاب به تئون اسكندرانى كه از شارحان آثار بطلميوس بشمار مىرود نسبت داده شده است .\r\nاز يوحناى نحوى رسالهء ارزشمندى دربارهء شيوهء ساختن و كاربرد اسطرلاب به زبان يونانى برجا مانده است .\r\nدر منابع عربى همچنين از ابيون بطريق كه شايد اندكى پيش از اسلام مىزيسته ، به‌عنوان مؤلف رساله‌اى در اسطرلاب به زبان يونانى ، و نيز نخستين كسى كه اسطرلاب مسطح ساخته است ، ياد مىشود . گفته مىشود كه رسالهء وى شامل 157 باب بوده ، و ثابت بن قره آن را به عربى درآورده است . شايان ذكر است كه رسالهء المقياس المرجح فى العمل بالاسطرلاب كه اشتباها به بيرونى نسبت داده شده است ، گفته مىشود كه ثابت بن قره در رساله‌اى با عنوان العمل بالاسطرلاب ، ابرخس را مبتكر اسطرلاب كروى و نيز اسطرلاب مسطح شمرده ، و در عين حال به تسطيح اسطرلاب توسط لاب اشاره كرده است . اين سخن ازآن‌رو شگفت مىنمايد كه يگانه رسالهء منسوب به ثابت بن قره با عنوان يادشده ، همان ترجمهء رسالهء ابيون بطريق است و داستان لاب ، ويژهء رسائل عربى است .\r\nهمچنين قابل تصور نيست كه دانشمندى مانند ثابت ابن قره آن را باور كرده باشد . رساله‌اى نيز به زبان سريانى در وصف اسطرلاب از سوروس سبوخت « 1 » ، اسقف قنسرين ( سدهء 1 ق / 7 م ) در دست است .\r\nاز مجموعهء شواهد چنين برمىآيد كه پيش از آشنايى مسلمانان با\r\n\r\n\r\n","description":"","footnote":"\r\n( 1 ) .  Severus Sebokht \r\n","page_name":" 286 ","page_number":286},
  {"content":"\r\n\r\nاسطرلاب ، شمار اخترشناسانى كه به پژوهش و تأليف دربارهء اين ابزار اهتمام مىورزيده‌اند ، چندان زياد نبوده ، و در نتيجه رسائل چندانى هم در اين زمينه نوشته نشده است ، درحالىكه طى دوران شكوفايى دانش نجوم در سرزمين‌هاى اسلامى ، صدها رساله دربارهء اسطرلاب تأليف شد . شمار آنچه از اين رساله‌ها به‌جا مانده ، از 200 متجاوز است كه بيشتر آنها نيز مورد بررسى قرار نگرفته‌اند .\r\nكهن‌ترين رساله‌هاى كه در جهان اسلام دربارهء اسطرلاب نوشته شده ، الجامع فى الاسطرلاب علما و عملا نام دارد و به جابر بن حيان منسوب است .\r\nابن مشاط سرقسطى ( سدهء 5 ق / 11 م ) اين رساله را كه گويا شامل هزار مسأله بوده ، در قاهره ديده ، و آن را بىهمانند يافته است . جملاتى از اين رساله در غاية الحكيم منسوب به مجريطى نقل شده است .\r\nاينك مهم‌ترين آثارى كه در اين زمينه نوشته شده است ، ياد مىشود :\r\n1 . العمل بالاسطرلاب ، يا صنعة الاسطرلاب و العمل به ، از ماشاءالله يهودى ، چنان‌كه پيش‌تر اشاره شد ، اصل عربى آن از ميان رفته ، امّا ترجمهء لاتين آن باقى مانده است . اين ترجمه در سده‌هاى ميانه در اروپا بسيار متداول و مورد توجه بوده است . در حدود 200 نسخهء خطى از اين ترجمه در دست است و از 1503 تا 1583 م چندين بار به چاپ رسيده است ؛ امّا به‌رغم اهميت و شهرت بسيارى كه داشته ، بررسى قابل توجهى دربارهء آن صورت نگرفته است .\r\n2 . العمل بالاسطرلاب المسطح ، از ابراهيم بن حبيب فزارى .\r\n3 . العمل بالاسطرلاب ، از محمد بن موسى خوارزمى . ويدمان بخشى از اين رساله را كه تصور مىشد از ميان رفته باشد ، در ميان نسخه‌هاى خطى برلين يافت و به آلمانى ترجمه كرد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n4 . العمل بالاسطرلاب ، از احمد بن عبد اللّه مروزى ( ابن نديم ، 334 ؛ قفطى ، 170 ؛ زوتر ، 12 ) .\r\n5 . العمل بالاسطرلاب ، از على بن عيسى منجم . اين اثر در 1912 م در بيروت به چاپ رسيد . كارل شوى آن را به آلمانى ترجمه كرد و در 1927 م در مجلهء ايزيس منتشر ساخت .\r\n6 . برهان صنعة الاسطرلاب ، از محمد بن صباح و ابراهيم بن صباح .\r\n7 . رسالة فى عمل الاسطرلاب ، از محمد بن موسى بن شاكر .\r\n8 . رسالة فى العمل بالاسطرلاب ، از حامد بن على واسطى . نسخه‌اى از آن در كتابخانهء احمد ثالث موجود است .\r\n9 . رسالة فى الاسطرلاب ، از ابراهيم بن سنان . اين اثر در 1362 ق در حيدرآباد دكن چاپ شده است .\r\n10 . العمل بالاسطرلاب ، از عبد الرحمن صوفى . اين اثر در 1381 ق از روى نسخهء خطى كتابخانهء ملى پاريس كه ناقص ، و تنها شامل 386 باب است ، در حيدرآباد دكن چاپ شد . در 1406 ق / 1986 م چاپ تصويرى نسخهء ديگرى از آن ، شامل 402 باب در اشتوتگارت انتشار يافت . اين نسخه در همان سال با ويرايش و تحقيق على عمراوى در رباط چاپ شد . عبد الرحمن صوفى يك كتاب مفصل‌تر نيز دربارهء اسطرلاب و شيوهء كار با آن ، شامل 1760 باب تأليف كرده است كه از كتاب منسوب به جابر بن حيان در اين زمينه نيز كلان‌تر ، و احتمالا مفصل‌ترين كتابى است كه تا روزگار وى در اين فن تأليف شده است .\r\nمتأسفانه ، بخش بزرگى از اين اثر شامل 960 باب از ميان رفته است ، امّا تلخيصى از آن شامل 170 باب باقيماندهاست . چاپ تصويرى آن نيز در 1406 ق / 1986 م در اشتوتگارت انتشار يافت .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n11 . رسالة فى صنعة الاسطرلاب و العمل بها ، از مسلمة بن احمد مجريطى ، نسخه‌اى از آن در كتابخانهء اسكوريال نگهدارى مىشود . اين رساله به لاتين نيز ترجمه شده است .\r\n12 . رسالة فى عمل الاسطرلاب ، از ابو سعيد سجزى . نسخه‌اى از آن در كتابخانهء ملى شيراز نگهدارى مىشود .\r\n13 . رسالة فى الاسطرلاب ، از كوشيار بن لبان .\r\n14 و 15 . رسالة دوائر السماوات فى الاسطرلاب و رسالة فى الاسطرلاب ، هر دو از ابو نصر منصور بن عراق ( وى اين دو رساله را براى ابو ريحان بيرونى نوشته است ) .\r\n16 . رسالة فى صنعة الاسطرلاب بالطريق الصناعى ، از همو .\r\n17 . مقالة فى منازعة اعمال الاسطرلاب ، از همو . ابو نصر طى اين مقاله دربارهء اختلاف‌نظر ميان ابو حامد صغانى و اخترشناسان رى در زمينهء شيوهء كاربرد اسطرلاب داورى كرده است .\r\nاثر يادشده ( شماره 14 - 17 ) در 1366 ق / 1947 م در حيدرآباد دكن به چاپ رسيده است .\r\n18 . كتاب فى العمل بالاسطرلاب ، از ابن سمح . نسخه‌اى از اين اثر در كتابخانهء اسكوريال نگهدارى مىشود .\r\n19 . العمل بالاسطرلاب و ذكر آلاته و اجزائه ، از ابن صفار . از اين اثر نسخه‌اى خطى متعدد ، و نيز دو ترجمهء لاتين در دست است .\r\n20 . اختصار علم الاسطرلاب ، از ابن مشاط سرقسطى . اين اثر همراه با ترجمهء اسپانيايى و توضيحات در 1884 م در غرناطه چاپ شده است .\r\n21 . رسالة فى علم الاسطرلاب ، از بيرونى . نسخهء عكسى آن در كتابخانهء\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمركز موجود است .\r\n22 . استيعاب الوجوه الممكنة فى صنعة الاسطرلاب ، از همو ، نسخهء عكسى اين اثر نيز در كتابخانهء مركز موجود است .\r\n23 . الدرر فى سطح الاكر ، از همو . اين اثر همراه با ترجمهء انگليسى احمد دلال در ج 1 مجلهء « تاريخ علوم عربى و اسلامى « 1 » » چاپ شده است .\r\n24 . بيست باب در معرفت اسطرلاب ، از نصير الدّين طوسى . اين اثر در 1335 ش به كوشش مدرس رضوى چاپ شده است .\r\n25 . رساله در ساختن اسطرلاب ، از غياث الدّين جمشيد كاشانى .\r\nهمچنين در ميان كتاب‌هاى فن نجوم غالبا به شكل گسترده طى فصل يا فصولى به موضوع اسطرلاب و اجزاء آن و چگونگى كار با آن پرداخته شده است . از اين جمله‌اند : المدخل الى علم أحكام النجوم از ابو نصر قمى ، افراد المقال فى امر الظلال از بيرونى ، التفهيم لأوائل صناعة التنجيم از همو ، روضة المنجمين از شهمردان بن ابى الخير رازى و جامع المبادئ و الغايات فى علم الميقات از ابو على مراكشى . دربارهء انواع ويژهء اسطرلاب - كه پيش‌تر از آنها ياد شد - نيز رسائلى نوشته شده است كه به مهم‌ترين آنها اشاره مىشود :\r\n1 . رسالة فى الاسطرلاب المسرطن ، از ابو سعيد سجزى ، نسخه‌اى از اين اثر در كتابخانهء آستان قدس موجود است .\r\n2 . الاسطرلاب الزورقى ، از همو .\r\n3 . رسالة فى الاسطرلاب السرطانى المجنح ، از ابو نصر عراق .\r\n4 . رسالة فى الاسطرلاب السرطانى المجنح ، از محمد بن نصر بن سعيد .\r\nنسخه‌اى از اين اثر در كتابخانهء اسكوريال نگهدارى مىشود .\r\n\r\n\r\n","description":"","footnote":"\r\n( 1 ) .  Zeitschrift . . . \r\n","page_name":" 290 ","page_number":290},
  {"content":"\r\n\r\n5 . رسالة فى عمل الاسطرلاب المسرطن ، از ابو نصر احمد بن وزير .\r\nنسخه‌اى از اين اثر در ليدن موجود است .\r\n\r\nتعيين وقت به كمك اسطرلاب\r\nابتدا بايد ارتفاع يك جرم سماوى ، مثلا خورشيد را تعيين كرد . براى اين كار ربع ارتفاع را به‌سوى خورشيد مىگيريم و عضاده را مىچرخانيم تا خورشيد از ميان سوراخ‌هاى هر دو لبنه ديده شود . مرى عضاده بر مدرج ارتفاع ، ارتفاع خورشيد را نشان مىدهد . آنگاه صفيحه‌اى را كه عرض جغرافيايى مكان اندازه‌گيرى ( يا نزديك‌ترين عرض جغرافيايى به آن ) را دربردارد ، در زير عنكبوت قرار مىدهيم . عنكبوت را مىچرخانيم تا طالع آفتاب ، يعنى برج و درجه‌اى كه خورشيد در آن قرار دارد ( مثلا دهم ميزان ) ، بر مقنطره‌اى قرار گيرد كه برابر ارتفاع خورشيد است . در اينجا ، درجه‌اى را كه مرى رأس الجدى بر درجات 360 گانهء حجره نشان مىدهد ، به خاطر مىسپاريم . آنگاه طالع آفتاب ( مثلا دهم ميزان ) را بر افق مشرق قرار مىدهيم ؛ بار ديگر درجه‌اى را كه مرى رأس الجدى نشان مىدهد ، در نظر مىگيريم . تفاضل اين دو درجه مقدار قوسى است كه خورشيد از لحظهء برآمدن تا زمان اندازه‌گيرى پيموده است و آن را داير گذشته از روز خوانند . از آنجا كه خورشيد در هر ساعت ؟ ؟ 15 از مدار خود را مىپيمايد ، اگر اين تفاضل مثلا ؟ ؟ 82 باشد ، با محاسبهء زير مقدار زمانى كه از برآمدن آفتاب گذشته است ، به‌دست‌مىآيد :\r\n5 ساعت و 28 دقيقه - 15 / 82\r\n\r\nاسطرلاب‌هاى به‌جا مانده\r\nاز اسطرلاب‌هاى قديم يونان نمونه‌اى به‌جا نمانده است ؛ امّا مسلمانان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nپس از آشنايى با اين ابزار هزاران اسطرلاب ساختند كه از آن ميان شايد در حدود 800 نمونه باقى مانده باشد . شمار اندكى از اين رقم مربوط به دوران شكوفايى دانش نجوم در جهان اسلام ، و بقيه مربوط به سده‌هاى بعد ، يعنى دورانى است كه هيچ‌گونه نوآورى قابل ذكرى در كار نبوده است . در حقيقت ، چنان‌كه گفته شد ، جهان اسلام طى همان دوران به چنان اوجى در اين فن دست يافته بود كه تا قرن‌ها پس از آن ، براى دانشمندان هيچ ملتى دست‌يافتنى نبود . در مجموع ، اسطرلاب‌هايى كه در ايران ، يا به دست صنعتگران ايرانى ساخته شده ، در دقت هندسى و زيبايى بسيار برتر از اسطرلاب‌هاى ساخت ديگر اقوام تشخيص داده شده‌اند . دقت و صحت اسطرلاب‌هاى ساخت ايرانيان ، بيشتر ازآن‌روست كه اين اسطرلاب‌ها به دست خود اخترشناسان ايرانى و يا زير نظر ايشان ساخته مىشده‌اند .\r\nبر پايهء يكى از گزارش‌ها از مجموع 165 اسطرلاب كهن مربوط به مشرق زمين كه با دقت مورد بررسى قرار گرفته‌اند ، 65 نمونه ساخت ايرانيان ، 27 نمونه ساخت مسلمانان هندوستان ، 8 نمونه ساخت هندوان ، 21 نمونه ساخت عرب‌ها ( يعنى مصريان ، سوريان و عراقيان ) ، و 42 نمونه ساخت صنعتگران اسپانيا و مسلمانان شمال افريقا ، و دو نمونه ساخت يهوديان است . به‌طورىكه ملاحظه مىشود در اين فهرست ايرانيان در رأس قرار دارند .\r\nبيشتر آنچه از اسطرلاب‌هاى كهن باقى مانده است ، در موزه‌هاى بزرگ اروپا به‌ويژه در انگلستان ، اسپانيا ، ايتاليا نگهدارى مىشود .\r\nمورلى « 1 » بر آن است كه كهن‌ترين اسطرلاب موجود ساخت احمد بن خلف مروزى است و در 293 ق / 906 م براى مقتدر ، خليفهء عباسى ساخته شده\r\n\r\n\r\n","description":"","footnote":"\r\n( 1 ) .  W . H . Morley \r\n","page_name":" 292 ","page_number":292},
  {"content":"\r\n\r\nاست ، اما دركر « 1 » تاريخ ساخت آن را 339 ق / 950 م مىداند و آ . داسكيو « 2 » بر آن است كه اين اسطرلاب در سدهء 12 يا 13 م از روى يك نمونهء قديمى ساخته شده است .\r\nاحتمالا كهن‌ترين اسطرلابى كه تاكنون باقى مانده ، در 374 ق 984 / م به دست دو برابر اصفهانى به نام‌هاى احمد و محمد بن ابراهيم در اصفهان ساخته شده است . اين اسطرلاب كه به‌رغم كهنگى ، مهارت سازندگانش را به خوبى نشان مىدهد ، در موزهء اشمولين آكسفرد نگهدارى مىشود .\r\nاينك از چند اسطرلاب ديگر نيز كه جالب توجه شمرده شده‌اند ، ياد مىشود :\r\n1 . اسطرلاب محمد بن ابى القاسم بن بركان ، ساخته شده در 496 ق / 1103 م . اين اسطرلاب در موزهء تاريخ علم در فلورانس نگهدارى مىشود .\r\n2 . اسطرلاب حامد بن محمود اصفهانى ، ساخته شده در 547 ق / 1152 م .\r\nاين نمونه نيز در موزهء تاريخ علم در فلورانس نگهدارى مىشود .\r\n3 . يك اسطرلاب قديمى كه تاريخ ساخت آن معلوم نيست ، ساخته شده در اندلس كه در نورمبرگ نگهدارى مىشود .\r\n4 . اسطرلاب محمد بن سهلى ، كه در 483 ق / 1090 م در والنسيا ساخته شده ، و اكنون در مؤسسهء اسميتسون واشينگتن نگهدارى مىشود .\r\n5 . اسطرلاب احمد بن كمال ، كه ظاهرا كهن‌ترين اسطرلابى است كه در دار الآثار العربيهء بغداد نگهدارى مىشود . تاريخ ساخت آن معلوم نيست ، ولى از نوشته‌هاى آنكه به خط كوفى است ، چنين مىنمايد كه در سدهء 4 ق ساخته شده\r\n\r\n\r\n","description":"","footnote":"\r\n( 1 ) .  Drecker \r\n( 2 ) .  A . daSchio \r\n","page_name":" 293 ","page_number":293},
  {"content":"\r\n\r\nاست . « 1 »\r\n\r\n\r\n","description":"","footnote":"\r\n( 1 ) . دايرةالمعارف بزرگ اسلامى ، ج 8 ، ص 297 و بعد .\r\n","page_name":" 294 ","page_number":294},
  {"content":"\r\n\r\n\r\nبرخى از انواع اسطرلاب و ديگر ابزار نجومى\r\n1 . اسطرلاب كامل\r\n2 . اسطرلاب ثلثى\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n3 . اسطرلاب سدسى\r\n4 . اسطرلاب زورقى ساخت سجزى بر پايه حركت چرخشى ( وضعى ) زمين\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nشكل سدسى فخرى\r\nشكل زرقاله\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nگفتنى است نگارنده خداوند بزرگ را سپاسگزار است كه توفيق داد در سال 1384 ش برخى از كتاب‌هاى نگارش‌يافته دربارهء اسطرلاب از جمله « استيعاب الوجوه الممكنة فى صنعة الاسطرلاب » تأليف بيرونى را در حوزهء علميه قم تدريس و در سال 85 طراحى نمايد و اصول علمى آن را در چند لوح فشرده  ( CD )  صوتى تصويرى به جهان دانش تقديم دارد .\r\n\r\nمحمد بن احمد بن ليث ( م 450 ق )\r\nمحمد بن احمد بن الليث از محققين در علم عدد ، هندسه ، حركات كواكب و ارصاد در قرن 5 ، بصير به فقه ، لغت و قضا بود ، وى سمت قضاء شربون اندلس را داشته و در سال 450 ه ق وفات كرده است . « 1 »\r\n\r\nجيّانى ( 379 ق / 990 م - بعد از 472 ق / 1079 م )\r\nابو عبد اللّه محمد بن معاذ ، منجم و رياضىدان قرطبهء اسپانيا از مردم جيّان ( امروز جائن  ( Jaen )  پايتخت ايالتى از اندلس ، اطلاع از زندگانى او اندك است ، ابن بشكوال ( م 578 ق / 1183 م ) از دانشمندى متبحر در علوم قرآنى به همين نام ياد مىكند كه از زبان‌شناسى عربى و قوانين ارث ( فرض ) و حساب اطلاعاتى داشته است ، گمان مىرود كه او همين جيّانى مورد بحث باشد كه مدتى نيز در قاهره مىزيسته است ، تاريخ درگذشت جيانى بايد بعد از 472 ق باشد ، زيرا وى درباره كسوفى كه در 28 ذىقعده 471 / اوّل ژوئن 1079 م در جيان روى داده بود\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده محمد بن احمد .\r\n","page_name":" 298 ","page_number":298},
  {"content":"\r\n\r\nرساله‌اى با عنوان « دربارهء كسوف كامل » نوشته بوده است ، ازاين‌رو معلوم مىشود كه وى تاريخ نجوم حقيقى را در نظر گرفته بوده است نه تاريخ متوسط كه مطابق تاريخ معمولى قمرى اسلامى 30 ذىقعده ( 3 ژوئن » مىشود ، وى در اين‌باره توضيح مىدهد كه اختلاف بين اين دو تاريخ ممكن است به دو روز برسد .\r\nرساله « درباره كسوف كامل » و نيز رساله‌اى با عنوان « درباره سپيده‌دم » ( شفق و فلق ) از تأليفات جيانى است كه توسط سموال بن يهود به زبان عبرى ترجمه شده است ، رساله اخير را گرارد كرمونايى نيز به لاتينى ترجمه نموده ، رسالهء اخير مدتى دراز به ابن هيثم نسبت داده مىشد ، شايد به اين دليل كه در بعضى نسخه‌هاى خطى بىفاصله بعد از « المناظر ابن هيثم » گاهى بىآنكه از مؤلّف اثر دوم نامى برده شود ، قرار گرفته بوده است . در اين اثر جيانى برآوردى از زاويهء انخفاض خورشيد در آغاز سپيدهء بامدادى و پايان سرخى شامگاهى بدست مىدهد و مقدار ؟ ؟ 18 را كه در حد معقول دقيق است به دست مىدهد .\r\nبر پايهء اين محاسبه و برخى داده‌هاى ديگر سعى مىكند كه ارتفاع رطوبت جوى را كه موجب اين پديده‌ها است حساب كند . اين كتاب در قرون وسطى در كشورهاى لاتين و نيز در دورهء رنسانس ، مورد علاقهء فراوان بوده است .\r\nابن رشد مىگويد كه ابن معاذ ، رياضىدان اندلسى ، يكى از كسانى است كه زاويه را كميت چهارم مىداند ، علاوه بر جسم و سطح و خط بااين‌كه او اين بحث را خيلى مجاب‌كننده نمىداند ابن معاذ را رياضىدانى عالىمقام و پيشرو مىشناسد . اين ابن معاذ ظاهرا همان جيانى است ، بخصوص كه دربارهء نسبت ديدگاه پرورده‌ترى مىتوان يافت . در آنجا جيانى از پنج كميت سخن مىگويد كه بايد در هندسه به كار برد : عدد ، خط ، سطح ، زاويه و جسم . در اينجا ديدى غير\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nيونانى كه عدد را عنصرى از هندسه مىانگارد ، مورد نياز است ، زيراكه جيانى تعريف نسبت را بر مقادير بنا مىكند .\r\nرسالهء دربارهء نسبت دفاعى است از اقليدس . جيانى كه از ستايشگران پرشور اقليدس بود ، در ديباچهء كتاب خود مىگويد كه نيت وى آن است كه « آنچه را ممكن است در مقالهء پنجم كتاب اقليدس روشن نباشد براى كسانى كه از آن خرسند نيستند شرح دهد » . انتقاد از اقليدس ، كه جيانى به آن ايراد گرفته ، نارضايى كلى رياضيدانان عرب بود از تعريف پنجم مقالهء پنجم اصول اقليدس . صورت سرد و انتزاعى بحث دربارهء نسبت‌ها در اصول جاذبه‌اى براى فكر و ذهن رياضيدانان اسلامى نداشت ، زيراكه دربارهء نحوهء پديد آمدن اين مفهوم هيچ نتيجه‌اى نمىشد گرفت يا خيلى كم به اين كار توفيق حاصل مىشد . از اين روى از سدهء سوم / نهم به بعد مسلمانان كوشيدند كه نتيجه‌هايى هم‌ارز با آنها كه براى خودشان قانع‌كننده‌تر باشد به دست آورند ، يا بين نظرهاى خود و آن نظريهء نارضايت‌بخش رابطه‌اى برقرار سازند . كسانى كه مانند ابن هيثم و خيام و طوسى راه دوم را پيش گرفتند كوشيدند كه شيوهء يونانى « هم‌مضربها » را براساس مفاهيم و روش‌هاى بنيادىتر و شناخته‌تر توضيح دهند .\r\nاز اين حيث در ميان آنان موفق‌تر از همه جيانى بود . براى مستقر ساختن پايه‌اى مشترك بنا را بر اين فرض مىگذارد كه هر شخص درست‌انديش مفهومى مقدماتى از نسبت و تناسب در ذهن دارد . از اين فرض تعدادى حقايق كه صفت‌هاى بارز مقدارهاى متناسبند ، بىاستدلال و اثبات ، بيرون مىكشد ، زيراكه به عقيدهء او « براى روشن كردن چيزى كه خودبه‌خود روشن است روشى وجود ندارد » . آنگاه ارتباط را بدين نحو برقرار مىكند كه مضرب‌هاى اقليدس را به اجزاء تحويل و تبديل مىكند ، به نحوى كه مقدارهايى كه بنا بر نظر خود او\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبراستى متناسب باشند در معيارهاى اقليدسى نيز صدق كنند . عكس موضوع با برهان نامستقيمى ثابت شده است كه ، چون مبتنى است بر وجود چهارمين جزء تناسب و قابليت تقسيم نامحدود مقدارها ، خيلى شبيه است به برهان ابن هيثم .\r\nدر جزء سوم جيانى به نسبت‌هاى نامساوى مىپردازد .\r\nجيانى در اينجا نيروى دركى متجلى مىسازد قابل مقايسه با نيروى درك آيزك بارو « 1 » كه معمولا او را اوّلين كسى مىشناسد كه مقالهء پنجم را خوب فهميده است . « 2 »\r\n\r\nعلى نسوى ( م 473 ق )\r\nابو الحسن على بن احمد نسوى ، رياضىدان و منطقى و هندسه‌دان از اهالى « نساء » در خراسان بود .\r\nآثار او عبارتند از :\r\n1 . التجريد فى اصول الهندسة .\r\n2 . رسالة فى المداخل الى علم المنطق .\r\n3 . المقنع فى الحساب الهندسى فى العراقين ، العربى و الفارسى . « 3 »\r\n\r\n\r\n","description":"","footnote":"\r\n( 1 ) .  Isac Baeeow \r\n( 2 ) . برگرفته از زندگىنامه علمى دانشمندان اسلامى ، ج 1 ، ص 371 و بعد .\r\n( 3 ) . لغت‌نامه دهخدا ، ماده على نسوى .\r\n","page_name":" 301 ","page_number":301},
  {"content":"\r\n\r\n\r\nمحمد بن ايوب طبرى ( بعد از 485 ق )\r\nمحمد بن ايوب طبرى ، رياضىدان ، حاسب و منجم عصر عباسى است . « 1 »\r\n\r\nزرقالى اندلسى ( م 493 ق )\r\nابو اسحاق ، ابراهيم بن يحيى النقّاش ، معروف به ابن زرقيال يا زرقالى ، از مردم قرطبه ، در طليطله به اعمال نجومى اشتغال داشت ، و با كثرت شهرت ، از حال او اطلاع چندانى در دست نيست .\r\nابن زرقيال در طليطله 5 سال پيش از ورود مسيحيان بدان شهر به سال 472 ق ، رصد مىكرد و زيجى ترتيب داد كه به زيج طليطله معروف و در كتابخانه ملى پاريس موجود است .\r\nابن زرقيال آلتى اختراع كرد موسوم به صحيفه زرقيال ، يا ربع زرقالى ، كه نوعى اسطرلاب است . و چون آن را به مشرق آوردند منجمان به زحمت مقصود و طرز عمل آن را دريافتند . خود ابن زرقيال آن را شرح كرده و ترجمهء لاتينى آن در كتابخانه ملى پاريس نگهدارى مىشود .\r\nابن زرقيال رصدهايى داشته و ابن حمّاد سه زيج از روى رصدهاى او ترتيب داده است . « 2 »\r\n\r\n\r\n","description":"","footnote":"\r\n( 1 ) . لغت‌نامه دهخدا ، مادّه طبرى .\r\n( 2 ) . لغت‌نامه دهخدا ، ماده ابن زرقيال .\r\n","page_name":" 302 ","page_number":302},
  {"content":"\r\n\r\n\r\nشهمردان بن ابى الخير رازى ( م اواخر سدهء 5 ق )\r\nشهمردان بن ابى الخير رازى ، منجم ، رياضىدان ، طبيعىدان ، از نامورترين منجمان سده 5 ق و از هم‌روزگاران عمر خيام نيشابورى است .\r\nآثار او عبارت‌اند از :\r\n1 . كتاب « البدائع » در نجوم به زبان عربى .\r\n2 . كتاب « نزهت‌نامه علايى » ، مشتمل بر 12 مقاله و مقدمه و خاتمه ، در علوم مختلف به زبان پارسى كه پس از 477 به نام عضد الدّين ، علاء الدوله ، و جمال المله ، خاص بيك ، ابو كاليجار گرشاسف حسام تأليف كرده است .\r\n3 . كتاب « روضة المنجمين » كه روضة النجوم يا روضة المنجم نيز خوانده مىشود . اين كتاب را به درخواست حكيم على بن ابراهيم كرمانى به نگارش آورده و به استاد خود على بن احمد نسوى تقديم كرده است .\r\n4 . كتاب شش فصل . « 1 »\r\nگفتنى است كتاب روضة المنجمين جديدا توسط مركز نشر آثار ميراث مكتوب به تصحيح و تعليق جليل اخوان زنجانى به سال 1382 ش چاپ گرديد ، اين كتاب يكى از منابع كهن نجوم و تقويم و احكام نجوم بشمار رفته و نويسنده آن از منابع كهن متعددى بهره برده كه شمارى از آنها در اختيار نيست . « 2 »\r\n\r\n\r\n","description":"","footnote":"\r\n( 1 ) . لغت‌نامه دهخدا ، شهمردان .\r\n( 2 ) . روضة المنجمين ، تحقيق جليل اخوان زنجانى ، نشر ميراث مكتوب ، 1382 ش .\r\n","page_name":" 303 ","page_number":303},
  {"content":"\r\n\r\n\r\nعمر خيام ( م بين 515 يا 517 ق )\r\nابو الفتح يا ابو حفص غياث الدّين ، عمر بن ابراهيم ، معروف به خيام ، خيّامى ، دستور ، امام ، حكيم ، حجة الحق ، فيلسوف ، حكيم و رياضىدان ، شاعر اواخر سده 5 و اوايل سدهء 6 و از مفاخر بزرگ ايران است كه بيشتر مردم به خاطر دوبيتىهايش بهتر او را مىشناسند .\r\nابن اثير در كامل خود گويد در سال 427 ق نظام الملك و سلطان ملكشاه سلجوقى گروهى از اخترشناسان بزرگ را براى تنظيم سال شمسى گرد آوردند ، اين گروه نوروز را به جاى اوّل خود يعنى نقطه اوّل حمل برگرداندند ، زيرا قبل از آن در نيمه حوت بود ، آنگاه نوروز را مبدأ تقويم قرار دادند ، از اين گروه مىتوان عمر بن ابراهيم خيامى ، ابو المظفر اسفزارى ، عبد الرحمن خازنى ، ميمون بن نجيب واسطى و ديگران را نام برد . نظام الملك و ملكشاه بر اصلاح تقويم و رصد به دست اين گروه هزينه زيادى خرج كرد تا اينكه سلطان ملكشاه در سال 485 وفات يافت .\r\n\r\nآثار\r\n1 . رساله‌اى در جبر و مقابله كه « مسيو وپكه » متن عربى آن را با ترجمهء فرانسوى آن در 1851 م در پاريس به طبع رساند .\r\n2 . رسالة فى شرح ما اشكل من مصادرات كتاب اقليدس كه در كتابخانه ليدن در هلند نگهدارى مىشود .\r\n3 . زيج ملكشاهى كه خيام يكى از مؤلفان آن بوده است .\r\n4 . مختصرى در طبيعيات .\r\n5 . رساله‌اى در وجود كه به زبان فارسى است .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n6 . رساله در كون و تكليف .\r\n7 . رسالة فى الاحتيال ، معرفة مقدارى الذهب و الفضة فى جسم مركب منهما ، اين تأليف در كتابخانه گوته آلمان نگهدارى مىشود .\r\n8 . رسالة مسمى بلوازم الامكنة ، كه دربارهء فصول و علت اختلاف هواى شهرها و اقاليم است .\r\n9 . رباعيات عمر خيامى ، كه به شيوه و سبك او رباعيات فراوانى سروده شد و چه بسيارى از آنها را به خيام نسبت دادند درحالىكه از او نيست . رباعيات خيام به كرات در ايران و هند چاپ شده و به زبان‌هاى فراوان ، لاتين ، فرانسوى ، انگليسى ، آلمانى ، دانماركى ، روسى ترجمه شده و در اروپا انجمن عمر خيام تأسيس شد به نام « عمر خيام كلوپ » .\r\nگفتنى است نظريات عمر خيام براى اصلاح تقويم حتى از تقويم فعلى اروپا كه موسوم به تقويم گرىگورى است صحيح‌تر است ، زيرا تقويم‌گرى گورى در طول 2320 سال يك روز خطا مىكند ، ولى تقويم خيامى در 3770 سال يك روز خطا مىكند . « 1 »\r\nدر خور ذكر است دانشمندانى كه در اصلاح تاريخ نقش برجسته داشته‌اند و با قاعده يا قواعدى راهكار نشان داده‌اند تا سال‌هاى عادى از كبيسه بازشناخته شوند ، يادآور شويم ، به كارگيرى اين قواعد بسيار باارزش و مفيد است و دريچه‌اى جديد از دانش نجوم ، اخترشناسى ، و تقويم‌نگارى را به روى ما خواهد گشود .\r\nكتاب سودمند و ممتع « تاريخ تاريخ در ايران » با كاوشى همه‌سويه زواياى فراوانى را باز كاويده و در اختيار خوانندگان قرار داده است ، در اين كتاب\r\n\r\n\r\n","description":"","footnote":"\r\n( 1 ) . لغت‌نامه دهخدا ، مادهء خيام و خيامى .\r\n","page_name":" 305 ","page_number":305},
  {"content":"\r\n\r\nمىخوانيم :\r\n\r\nگاه‌شمارى جلالى\r\nگاه‌شمارى جلالى كه بىگمان از عالىترين مظاهر فرهنگ اصيل و دانش ديرپاى علم نجوم در ايران است به نام سلطان جلال الدوله معز الدّين ملكشاه بن محمد ( - السلطان معز الدنيا و الدّين ملكشاه بن محمد ؛ 458 - 465 هجرى قمرى / 1092 - 1072 مسيحى ) و به نام‌هاى گوناگون « تاريخ جلالى » ، « تاريخ ملكى » ، « تاريخ ملكشاهى » ، « تاريخ سلطانى » و « تاريخ محدث » ناميده شده است و بنياد آن نيز به دوران سلطنت پادشاه مذكور بازمىگردد .\r\nشيوه‌هاى مطمئنى براى تعيين تاريخ دقيق نخستين روز مبدأ گاه‌شمارى مذكور - يكم فروردين نخستين سال جلالى - ممكن است به كار برده شود . تاريخ هجرى قمرى ، ژولين ، هجرى شمسى و يزدگردى مطابق با آن تاريخ را بسيارى از منجمان و مورخان محاسبه كرده‌اند ، امّا محاسبه‌كنندگان در همهء موارد با يكديگر همداستان نيستند . يكى از شيوه‌هاى مطمئن ، محاسبهء قهقرايى از انبوه تاريخ‌هاى مضاعفى است كه مورخان و منجمان متقدم براى حوادث تاريخى با تاريخ جلالى در كنار ديگر تاريخ‌ها از گاه‌شمارىهاى گوناگون ضبط كرده‌اند .\r\nبه كار بردن محاسبات تبديل تاريخ جلالى به تاريخ ديگر گاه‌شمارىها به‌صورتى كه نصير الدّين طوسى و الغ بيك و ديگران ارائه كرده‌اند اطمينان بيشترى بدست مىدهد . شيوهء ديگرى كه براى تعيين دقيق نخستين روز مبدأ گاه‌شمارىها به كار مىتوان برد ، شمارش روزهاى بين التاريخنى است كه در منابع و مآخذ هم‌زمان و يا نزديك به تاريخ تأسيس گاه‌شمارى مورد نظر ضبط شده است .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nفاصلهء ميان نخستين روز مبدأ جلالى با نخستين روز ديگر مبدأهاى شناخته‌شده در مآخذ معتبر به شرح زير ضبط شده است .\r\nمبدأ اسكندر ( سلوكى ) 507497 روز\r\nمبدأ مسيحى 393813 روز\r\nمبدأ خراجى 170933 روز\r\nمبدأ هجرى ( با گاه‌شمارى قمرى ) 166797 روز\r\nمبدأ يزدگردى 163173 روز\r\nارقام بالا به استثناى رقم مربوط به نخستين روز مبدأ مسيحى كه در آثار نسبتا متأخر با اختلاف يك روز ضبط شده است - در زيج ايلخانى و زيج الغ بيك و كليهء شرح‌هايى كه بر اين دو زيج نوشته شده ، بدون اختلاف ثبت شده است و ارقام بين التاريخين در مقدمهء زيج‌هايى كه در دوره‌هاى بعد از تأليف زيج ايلخانى و زيج الغ بيك تأليف شده است آمده ، احتمالا از دو زيج مذكور اقتباس شده و از همين روى با ارقام بالا اختلاف ندارد .\r\nبا شمارش ارقام بين التاريخين روز جمعه نهم رمضان سال 471 هجرى قمرى مطابق با نوزدهم فروردين‌ماه 448 يزدگردى و 468 خراجى و پانزدهم مارس 1079 مسيحى ( ژولين ) به‌عنوان نخستين روز مبدأ گاه‌شمارى جلالى بدست مىآيد . با به كار بردن ديگر شيوه‌هاى محاسبه نيز دقيقا به همان نتيجه مىرسيم . بااين‌همه تقىزاده مىنويسد : « با آنكه همهء نويسندگان قديمى دربارهء جمعه بودن آن با يكديگر توافق دارند ، بعضى از منابع آن روز را ده رمضان نوشته‌اند و بعضى ديگر نه رمضان ، در صورتى كه هيچ‌يك از اين دو روز جمعه نبوده است » . بيان تقىزاده در اين‌باره متكى بر جداول نجومى شرام « 1 » است كه\r\n\r\n\r\n","description":"","footnote":"\r\n( 1 ) .  Schram \r\n","page_name":" 307 ","page_number":307},
  {"content":"\r\n\r\nكه گينزل نيز در همين مورد از جداول مذكور استفاده كرده و اظهارات مشابهى نموده است . اگرچه تقىزاده در اين‌باره به گينزل اشاره نمىكند ، امّا به همان نتيجهء نادرستى كه گينزل نيم قرن پيش از وى رسيده بوده است مىرسد . حقيقت اين است كه اوّلا بر خلاف ادعاى ايشان مراجعه به تقويم‌هاى دايمى گاه‌شمارى هجرى قمرى نشان مىدهد كه نهم رمضان سال 471 هجرى قمرى روز جمعه بوده است ، ازسوىديگر مردم نقاط مختلف قلمرو وسيع ملكشاه ممكن است روز جمعه نهم ماه رمضان سال 471 هجرى قمرى را هشتمين ، نهمين يا دهمين روز ماه رمضان تلقى كرده باشند . همان گونه كه در دورهء معاصر نيز آغاز و پايان ماه رمضان را حاكم شرع يا مفتى براساس شهادت حد اقل دو نفر شاهد عادل كه شخصا ماه نو را رؤيت كرده باشند رسما اعلام مىكند ، در دوران پادشاهى ملكشاه نيز نخستين روز ماه شوال به‌وسيلهء مفتى رسما اعلام مىشده است . در يك مورد ، هنگامى كه ملكشاه با عده‌اى از همراهانش در خارج شهر هلال ماه نو را رؤيت كرده بودند و در مراجعت به شهر پايان ماه رمضان را اعلام كردند مفتى شهر شخصى به نام ابو المعلى به استناد آنكه گواهان عادل نيستند فرداى آن روز را به‌عنوان نخستين روز ماه شوال و عيد فطر نپذيرفت و در نتيجه عامهء مردم فرداى آن روز را به‌عنوان روز سىام ماه رمضان روزه گرفتند درحالىكه كسانى كه ماه را شخصا رؤيت كرده بودند همان روز را عيد گرفتند . ابو الحسن على بن زيد بيهقى در تاريخ بيهق ( ص 271 ) از جدالى كه ميان مردم قصبه ( - سبزوار ) و خسروجرد ( - دهى در يك فرسنگى سبزوار ) در سال 288 هجرى قمرى بر سر اختلاف يك روز در برگزارى مراسم عيد فطر اتفاق افتاده است سخن مىگويد .\r\nتعيين سال مبدأ جلالى نيز از مسائل مبهمى است كه از ديرباز بحث‌هاى فراوانى برانگيخته و اختلاف‌نظرهايى بوجود آورده است . بعضى از تاريخ‌هايى\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nكه براى سال مذكور ذكر شده است بىگمان از اشتباه ناسخان كتب قدما سرچشمه گرفته و برخى ديگر از تفسيرهاى نادرست محققان متأخر كه روايات متقدمان را به‌درستى درنيافته‌اند نشأت گرفته است ، و از آن جمله است روايت مؤلف تاريخ بناكتى كه مبدأ گاه‌شمارى جلالى را 417 هجرى قمرى نوشته است ، و از آنجا كه ملكشاه و بسيارى ديگر از دست‌اندركاران تأسيس گاه‌شمارى مذكور در آن تاريخ هنوز چشم به جهان نگشوده بودند تاريخ مذكور نمىتواند درست باشد و شك نيست كه رقم 417 از جابجا شدن اعداد هفت و يك در رقم 471 - كه به دلايلى كه بيان خواهيم داشت رقم درست سال مبدأ جلالى است - شكل گرفته است .\r\nبلسارا در چند جا سال تأسيس گاه‌شمارى جلالى را به درخواست ملكشاه در سال 1099 مسيحى ذكر كرده است و چون ملكشاه خود در سال 1092 درگذشته است سال 1099 نمىتواند درست باشد .\r\nگمراهى برخى از محققان كه سال 468 هجرى قمرى را سال مبدأ گاه‌شمارى جلالى پنداشته‌اند نيز از روايت نادرست الغ بيك سرچشمه گرفته است . الغ بيك در زيج خود براى سال مبدأ گاه‌شمارى جلالى دو روايت 468 و 471 هجرى قمرى را ذكر مىكند ، امّا خود سال 471 را از آن روى كه - به ادعاى وى - قبول عامه يافته است ، ترجيح مىدهد . عبد العلى بيرجندى كه بر زيج الغ بيك شرح مفصلى نوشته است دربارهء مبدأ گاه‌شمارى مذكور مىنويسد : « مبدأ آن در نزد بعضى روز يكشنبه پنجم شعبان ثمان و ستين و أربعمائة [ - 468 
  ] هجرى و در نزد بعضى ديگر جمعه دهم رمضان احدى و سبعين و اربعمائه [ 471 
  ] هجرى است چنانچه تفاوت هزار و نود و هفت روز باشد و سبب اختلاف ما را معلوم نيست و چون رأى دوم مشهورتر است ما بر آن رفتيم » . سخنان مشابهى در\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nترجيح سال 471 هجرى قمرى به‌وسيلهء مؤلفان ايرانى و خارجى قرون بعد نيز گفته شده است . فى المثل ، « دربلو » « 1 » كه دائرةالمعارف تأليف وى به نام  Bibliotheque Orirental  در سال 1776 مسيحى منتشر شده و سالها مورد مراجعهء خاورشناسان بوده است دو تاريخ 468 و 471 هجرى قمرى را به‌عنوان مبدأ گاه‌شمارى جلالى ثبت نموده و افزوده است كه شرق‌شناسان اروپايى معمولا سال 471 هجرى قمرى را به‌عنوان مبدأ گاه‌شمارى مذكور پذيرفته‌اند .\r\nاستاد جلال الدّين همائى كه بسيارى از روايات متقدمان را در مبحث تأسيس گاه‌شمارى جلالى گرد آورده است سال 467 را بنا به روايت ابن اثير و سال‌هاى 468 و 471 را بنا به روايات الغ بيك و خواجه نصير الدّين طوسى آورده و اضافه مىكند : « ما عجالتا در اينجا به‌نقل اقوال قناعت كرده تحقيق را به تهيهء مدارك و وقت وسيع‌ترى محول مىسازيم » .\r\nگزارش ابن اثير دربارهء تأسيس گاه‌شمارى جلالى به‌صورت ظاهرى آن ، نه با سال 471 هجرى قمرى كه مبدأ گاه‌شمارى مذكور است تطبيق مىكند و نه با سال 468 هجرى قمرى كه الغ بيك و برخى ديگر نوشته‌اند . ابن اثير در حوادث سال 467 هجرى قمرى ( 1075 / 1074 مسيحى ) مىنويسد : « در اين سال نظام الملك و سلطان ملكشاه جماعتى از بزرگان منجمان را گرد آوردند تا نوروز را در اول حمل مستقر سازند و پيش از اين ، نوروز در نيمهء برج حوت واقع بود و اين عمل سلطان مبدأ تقويمها شد . در همين سال رصدى براى سلطان ملكشاه ترتيب يافت و جماعتى از بزرگان منجمان در عمل آن شركت كردند و از آن جمله بودند عمر بن ابراهيم خيامى و ابو المظفر اسفزارى و ميمون بن نجيب واسطى و جز آنان » . خازنى ( - ابو الفتح عبد الرحمن المنصور الخازنى ) مؤلف\r\n\r\n\r\n","description":"","footnote":"\r\n( 1 ) .  d'Herbelot \r\n","page_name":" 310 ","page_number":310},
  {"content":"\r\n\r\nزيج سنجرى كه هم‌زمان با تأسيس مبدأ جلالى مىزيسته نيز سال 467 هجرى قمرى را سال صدور دستور سلطان براى رصد ذكر مىكند و از همين روى ترديدى باقى نمىماند كه سال مذكور به همان گونه كه ابن اثير نوشته است سال صدور دستور ملكشاه و گردهمايى منجمان بوده است . ابن اثير مىافزايد : « رصد تا سال وفات ملكشاه يعنى 485 هجرى قمرى داير بود و بعد از وفات وى متروك شده » و بنا به روايت مؤلف نوروزنامه پس از مرگ ملكشاه نيز ادامه يافته است .\r\nنقل عقايد گوناگون و فرضيات متعدد محققان متأخر براى برقرار كردن توافقى ميان روايت‌هاى مختلف بيهوده سخن را به درازا كشاندن است در اينجا تنها به ذكر سه روايت از منجمان متقدم كه كليهء فرضيات متأخرين را بىاعتبار مىسازد قناعت مىكنيم :\r\n1 . ابو جعفر محمد بن ايوب حاسب طبرى منجم معاصر ملكشاه كه زيج مفرد را چند سالى بعد از مرگ ملكشاه تأليف كرده و در ايامى كه عده‌اى از منجمان بنا به دستور ملكشاه در اصفهان به رصد ستارگان مشغول بوده‌اند ( همان گونه كه خود مىنويسد : « روز اشتاد از مهر ماه ملكى سلطانى سال بر چهارصد و پنجاه و دو از تاريخ يزدگرد و اوّل جمادى الاولى از سال چهارصد و هفتاد و شش هجرى ) در آمل به كار رصد اشتغال داشته است » ، تاريخ نوروز سال 447 يزدگردى ( - 25 فوريهء سال 1078 مسيحى - نهم شعبان 470 هجرى قمرى ) را مقارن نوروز ملكى سلطانى ثبت كرده است . تاريخى كه ابو جعفر بدست مىدهد به خوبى نشان مىدهد كه تا سال 471 هجرى قمرى جشن نوروز در نخستين روز سال يزدگردى برگزار مىشده است و تا تاريخ مذكور هنوز كبيسه‌اى اجرا نشده بوده است .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n2 . نصير الدّين طوسى دربارهء تأسيس مبدأ جلالى مىنويسد : « . . . ابتداء اين تاريخ [ گاه‌شمارى 
  ] از كبيسهء ملكشاه گيرند » .\r\n3 . ملا مظفر گنابادى و بسيارى ديگر از منجمان متقدم مبدأ گاه‌شمارى جلالى را نخستين نوروزى دانسته‌اند كه نوروز از نيمهء برج حوت به اوّلين درجهء برج حمل انتقال داده شده است . دربارهء روز و ماه مبدأ گاه‌شمارى جلالى بايد كمى مفصل‌تر سخن بگوييم .\r\nقديم‌ترين مأخذى كه سال 468 را به‌عنوان مبدأ گاه‌شمارى جلالى ضبط كرده است زيج الغ بيك است كه اطلاعات مربوط به گاه‌شمارى جلالى را از مأخذ قديم‌ترى - كه بازنمانده - بدست آورده است . در مأخذى كه مورد استفاده الغ بيك بوده است مبدأ گاه‌شمارى مضبوط بوده است . درحالىكه سال 468 تاريخ خراجى مطابق با سال 471 هجرى قمرى بوده ، الغ بيك سال 468 را نيز هجرى قمرى پنداشته و تاريخ مطابق اعتدال ربيعى آن سال را محاسبه و در كنار رقم 468 ثبت كرده است .\r\nكبيسهء جلالى كه بسيارى از منجمان و مورخان متقدم دربارهء آن روايتهاى مشابهى ذكر كرده‌اند ، حذف نخستين هيجده روز فروردين‌ماه در سال 448 يزدگردى بوده است . در سال مذكور جشن نوروز يعنى نخستين روز مبدأ گاه‌شمارى جلالى در روز نوزدهم فروردين‌ماه مقارن با ورود خورشيد به اوّلين درجه حمل برگزار شده است و نخستين هيجده روز فروردين يزدگردى را « كبيسهء جلالى » ناميده‌اند . نام زرتشتى ماه‌هاى گاه‌شمارى يزدگردى را كه در گاه‌شمارى جلالى نيز به كار مىرفت و در به دو تأسيس گاه‌شمارى جلالى ، تنها نوزده روز اختلاف داشتند براى تميز و تشخيص در گاه‌شمارى يزدگردى با واژهء قديمى يا فرسى و در گاه‌شمارى جلالى با واژهء ملكى يا جلالى مشخص\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمىنمودند . به همين ترتيب نوروز گاه‌شمارى جلالى « نوروز ملكى » ، « نوروز سلطانى » ، « نوروز جلالى » يا نوروز حمل ناميده مىشد .\r\nبرخى از منجمان مىنويسند : از آنجا كه طول سال گاه‌شمارى جلالى برابر با طول حقيقى سال شمسى محاسبه شده است ، طول ماه‌هاى گاه‌شمارى مذكور نيز به‌وسيلهء برخى از منجمان و مردم برابر با زمان توقف خورشيد در هريك از بروج دوازده‌گانه گرديد و بنابراين نخستين روز هر ماه مقان با ورود خورشيد به هريك از بروج دوازده‌گانه قرار گرفته است . از همين روى فصول نيز همچنان فصول نجومى و آغاز هر فصل مقارن با عبور ظاهرى خورشيد از هريك از نقطه‌هاى اعتدالين و انقلابين در نظر گرفته شده است .\r\nبا آنكه خواجه نصير الدّين طوسى در زيج ايلخانى بيان داشته است كه : « ماه‌هاى جلالى با طول مدت زمان توقف خورشيد در هريك از بروج دوازده‌گانه تنظيم مىشده است » در كتاب « سى فصل نظر ديگرى اظهار داشته و نوشته است : « بعضى از استادان اين فن روايت كرده‌اند كه سال ملكى را نام روزها و ماه‌ها و « پنجهء دزديده شده » ، وضع كرده‌اند » . نام ماه‌ها و روزها به صورتى كه براى گاه‌شمارى جلالى تدوين شده است بوسيلهء مؤلف زيج اشرفى نيز با اندك اختلافى ضبط شده است .\r\nهدف اصلى اصلاح گاه‌شمارى در زمان ملكشاه - همان گونه كه منجمان متقدم تصريح كرده‌اند - تثبيت نوروز در آغاز بهار ( اعتدال بهارى - يا به تعبير منجمان عصر ملكشاه - اوّلين درجهء برج حمل ) بوده است ، و از همين روى نصير الدّين طوسى و الغ بيك و بسيارى ديگر از منجمان گفته‌اند كه : « نوروز جلالى يا اوّلين روز سال در گاه‌شمارى جلالى روزى است كه تا ظهر آن روز خورشيد به اوّلين درجهء برج حمل وارد شده باشد » . شارح زيج الغ بيك\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n( عبد العلى بيرجندى ) و شارح شرح بيرجندى بر زيج الغ بيك ( ملا مظفر گنابادى ) مىنويسند كه : « نوروز سلطانى [ - ملكى - جلالى 
  ] روزى است كه در ظهر آن روز خورشيد قبلا در اوّلين درجهء برج حمل بوده باشد مشروط بر آنكه در روز قبل از آن در برج حوت بوده باشد » . در اين تعريف از آن روى ظهر به عنوان لحظهء تعيين‌كننده براى مشخص كردن روز نوروز انتخاب شده است كه منجمان دورهء ملكشاه همانند منجمان دورهء پس از وى ظهر ( - لحظهء عبور خورشيد از نصف النهار محل ) را به‌عنوان لحظهء آغاز محاسبات نجومى و لحظهء آغاز شبانه‌روز به‌حساب مىآورده‌اند .\r\nاگر منجمان دست‌اندركار اصلاح گاه‌شمارى براى برقرارى سالهاى كبيسه ( - 366 روزه ) قانون منظمى تدوين ننموده بودند تعريفى كه براى موقعيت نوروز جلالى پيشتر از قول بيرجندى و ملا مظفر نقل كرديم دشوارىهايى در امر گاه‌شمارى بوجود مىآورد . فى المثل : فرض كنيم كه لحظهء ورود خورشيد به اوّلين درجهء برج حمل را در سال سوم از مبدأ گاه‌شمارى جلالى منجمان رصدخانهء ملكشاه در روز يكشنبه‌اى در ساعت 45 / 11 دقيقهء وقت محلى محاسبه كرده باشند ، در همان روز هنگامى كه خورشيد از نصف النهار شهر « مرو » عبور مىكرده هنوز خورشيد در برج حوت بوده است . بنابراين در حالى كه آن روز يكشنبه نخستين روز فروردين ( - نوروز سلطانى ) سال سوم جلالى در اصفهان بوده است همان روز يكشنبه را در مرو سيصد و شصت و ششمين روز از سال دوم گاه‌شمارى جلالى مىشمرده‌اند . ازسوىديگر طول حقيقى سال شمسى و تعيين دقيق لحظهء ورود خورشيد به اوّلين درجهء برج حمل - كه هيچ‌گاه منجمان متقدم دربارهء اين دو هم‌عقيده نبوده‌اند - مىتوانسته است موجب اختلاف دربارهء نخستين روز در گاه‌شمارى گردد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nقانون كبيسه\r\nبرغم عقايد گوناگون و نادرستى كه دربارهء قانون برقرارى كبيسه‌هاى جلالى تا به امروز ارائه‌شده‌ات منجمان دست‌اندركار اصلاح گاه‌شمارى ، قانون بسيار هوشمندانه‌اى را براى برقرارى كبيسه‌هاى جلالى مدون ساخته‌اند كه نه تنها به آن وسيله سال‌هاى كبيسه در آينده مشخص مىشود بلكه با به كار بردن آن كليهء سال‌هاى كبيسه و عادى از به دو تأسيس گاه‌شمارى مذكور تا به امروز به سادگى مشخص مىگردد . خازنى منجم معاصر ملكشاه مىنويسد : « اگر بخواهيم بدانيم كه سالى از سالهاى گاه‌شمارى جلالى كبيسه است يا عادى ؟ بايد رقم 172 را به رقم سال مورد نظر اضافه كنيم و مجموع را در عدد 53 ضرب و حاصل ضرب را بر عدد 220 تقسيم كنيم ؛ اگر باقيماندهء اين تقسيم عدد 53 يا بيشتر از آن باشد آن سال عادى است و اگر كمتر از عدد 53 باشد آن سال كبيسه است » . عدد 220 در اين محاسبات نمايندهء يك دورهء كبيسه شامل 53 سال كبيسهء 366 روزه و 167 سال عادى 365 روزه است ؛ عدد 172 نمايندهء نخستين سال اوّلين دورهء كبيسه است . اعدادى كه خازنى بدست داده است ماهيت دقيق قانون برقرارى كبيسه‌هاى جلالى را روشن مىكند : دورهء 220 ساله شامل سه دورهء 25 ساله و پنج دورهء 29 ساله مىشود ؛ در هر دورهء 25 ساله 19 سال عادى 365 روزه و شش سال كبيسهء 366 روزه است :\r\n24 / 365 - 25 / ( 366 * 6 ) + ( 365 * 19 )\r\nو در هر دوره 29 ساله 22 سال عادى 365 روزه و هفت سال كبيسهء 366 روزه است :\r\n2413 / 365 - 29 / ( 366 * 7 ) + ( 365 * 22 )\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nدر هر دورهء 25 ساله پس از برقرارى پنج سال كبيسه در هر چهار سال يك‌بار ، ( - كبيسهء رباعى ) ، ششمين كبيسه ، بعد از پنج سال ( - كبيسهء خماسى ) برقرار مىشود . در دورهء 29 ساله نيز پس از شش‌بار برقرارى كبيسهء رباعى ، هفتمين كبيسه پس از پنج سال برگزار مىشود . بنابراين طول متوسط سال در گاه‌شمارى جلالى - در دورهء 220 ساله - برابر با 240909 / 365 روز يا 365 روز و 5 ساعت و 46 دقيقه و 5 / 54 ثانيه است :\r\nروز 27393 - ( 6 * 3 ) + [ 365 ( 25 * 3 ) 
  ]\r\nروز 52960 - ( 7 * 5 ) + [ 365 ( 25 * 5 ) 
  ]\r\nروز 80353 - 52960 + 27393\r\nروز 240909 / 365 - 220 / 80353\r\nطول متوسط سال در گاه‌شمارى جلالى در دورهء مذكور از طول متوسط حقيقى سال شمسى ( - 365 روز ، 5 ساعت ، 48 دقيقه و 46 ثانيه ) در هر 775 سال يك روز كوتاه‌تر است .\r\nروز 283062 - 2422 / 365 * 775\r\nروز 283061 - 2409 / 365 * 775\r\nروز 1 - 283061 - 283062\r\nاختلاف طول متوسط سال در گاه‌شمارى جلالى با كاربرد قاعده‌اى كه خازنى بدست مىدهد با طول سال شمسى براساس اندازه‌گيرى خود خازنى ( - 365 روز ، 5 ساعت ، 45 دقيقه و 44 ثانيه ) نشان مىدهد كه ترتيب برقرارى كبيسه‌ها براى طول سالى كه خازنى اندازه‌گيرى نموده تنظيم نشده بوده است و بنابراين خازنى ترتيبى را كه كبيسه در زمان وى برقرار مىشده است و ظاهرا منجمان دست‌اندركار اصلاح گاه‌شمارى آن را محاسبه كرده بوده‌اند ارائه كرده\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاست ، نه آنكه خود ترتيبى را براساس محاسبهء طول سال تنظيم و ارائه كند .\r\nبه‌نظر مىرسد كه برقرارى كبيسه‌هاى جلالى به آن‌گونه كه خازنى ذكر مىكند در قرون بعد متروك شده است ، زيرا با تأسيس رصدخانهء مراغه ( - زيج ايلخانى ) و اندازه‌گيرى طول دقيق سال شمسى ، و بدست آمدن ميزانى متفاوت با آنچه كه منجمان دورهء ملكشاه بدست آورده بودند ، ناچار تغييراتى در برقرارى كبيسه‌هاى جلالى نيز پيش آمده است .\r\nدر زيج ايلخانى دربارهء كبيسه‌هاى گاه‌شمارى جلالى آمده است : « . . . پنچهء مسترقه در آخر اسفندارمذ ماه گيرند و به هر چهار سال يك روز كبيسه باشد و سال سيصد و شصت و شش روز شود و چون هفت بار يا هشت بار به چهار سال كبيسه افتد يك‌بار به پنج سال كبيسه افتد و معرفت اوايل سالها به استقراء معلوم شود » تعداد كبيسه‌هاى رباعى پيش از برقرارى يك كبيسهء خماسى كه در تعريف مذكور هفت يا هشت بار ذكر شده با تعداد كبيسه‌هاى رباعى به‌گونه‌اى كه از قاعدهء خازنى بدست مىآيد ( پنج يا شش‌بار ) يكسان نيست . علاوه بر اين در جدول كبيسه‌هاى نخستين دويست و نود و پنج سال گاه‌شمارى جلالى كه در زيج ايلخانى مضبوط است كبيسه‌هاى خماسى پس از شش يا هفت بار كبيسهء رباعى ثبت شده است . ازسوىديگر در تعريف مذكور آمده است كه : « اوايل سالها به استقراء معلوم شود » درحالىكه ترتيب كبيسه‌ها و مدخل سالهاى گاه‌شمارى جلالى در زمان تأليف زيج ايلخانى براى نزديك به يك‌صد سال آينده محاسبه و در جدول مدخل سال و جدول كبيسه‌هاى جلالى ثبت شده است .\r\nتناقض‌هاى آشكارى كه تعريف مذكور با جدول‌هاى مدخل سال و كبيسه‌هاى جلالى در همان زيج دارد ، اين تصور را پيش مىآورد كه تعريف شيوهء برقرارى كبيسه‌هاى جلالى را خواجه نصير الدّين طوسى و يا يكى از منجمان\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nدست‌اندركار رصدخانه نوشته است و حال آنكه جدول‌هاى مذكور را منجم ديگرى براساس يك قاعدهء دقيق و علمى محاسبه كرده است .\r\nمقايسهء جدول پراكندگى كبيسه‌هاى گاه‌شمارى جلالى كه در زيج ايلخانى مضبوط است - و ازاين‌پس آن را جدول طوسى مىناميم با جدولى كه براساس رهنمود خازنى نويسندهء كتاب حاضر محاسبه كرده است نشان مىدهد كه پراكندگى كبيسه‌هاى جلالى در دو جدول مذكور مشابه يكديگر نيست . اين اختلاف از آنجا ناشى شده است كه جدول‌هاى مذكور براى طول‌هاى متفاوتى كه براى طول حقيقى سال شمسى اندازه‌گيرى كرده بوده‌اند ، محاسبه شده است .\r\nازسوىديگر حتى اگر در مورد طول سال اختلافى نمىداشتند ، اختلاف در طول و عرض جغرافيايى به تنهايى كافى است كه جدول‌هاى پراكندگى كبيسه‌هاى جلالى ، مشابه نباشد . در خور توجه آنكه خازنى بىآنكه خود جدولى براى سالهاى كبيسهء جلالى محاسبه كند قاعدهء برقرارى كبيسه‌هاى مذكور را بدست داده و درست برعكس وى خواجه نصير الدّين طوسى با اشارهء كوتاه و نادرستى به ترتيب كبيسه‌هاى جلالى ، جدول نخستين دويست و نود و پنج سال جلالى را براساس قاعده‌اى دقيق و علمى محاسبه كرده است ! قاعده‌اى را كه جدول طوسى براساس آن محاسبه شده است از جدول مذكور استخراج مىتوان كرد .\r\nكبيسه‌هاى خماسى نخستين دويست و نود و پنج سال گاه‌شمارى جلالى در جدول طوسى به ترتيب سال‌هاى 31 ، 64 ، 97 ، 130 ، 163 ، 192 ، 225 ، 258 و 291 ضبط شده است . با شمارش از نخستين سال كبيسهء خماسى در جدول مذكور ( سال 31 جلالى ) فاصلهء نخستين پنج كبيسهء خماسى جدول - يعنى سال‌هاى 31 ، 64 ، 97 ، 130 و 163 هريك 33 سال است . كبيسهء خماسى بعد از سال 163 ، سال 192 جلالى است كه بعد از بيست و نه سال برقرار شده است .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nكبيسه‌هاى خماسى بعد از سال 192 با فاصلهء سى و سه سال همانند نخستين پنج كبيسهء خماسى برقرار شده است . با در نظر گرفتن سال 31 جلالى كه نخستين سال برقرارى كبيسهء خماسى بوده ، برقرارى كبيسه در دوره‌هاى بعد در دوره‌هاى سى و سه و بيست و نه‌ساله برقرار شده است . سال 31 نيز بدين معنى است كه ورود خورشيد به اوّلين درجهء برج حمل در نصف النهار رصدخانهء مراغه دو سال پيش از مبدأ گاه‌شمارى جلالى دقيقا مقارن ساعت دوازدهء ظهر در نظر گرفته شده و بنابراين نخستين دورهء برقرارى كبيسه نيز سى و سه‌ساله شامل بيست و پنج سال سيصد و شصت و پنج‌روزه و هشت سال سيصد و شصت و شش روزه در نظر گرفته شده است . طول متوسط سال در هر دورهء سىوسه‌ساله برابر 2424 / 365 روز يعنى 365 روز ، 5 ساعت ، 49 دقيقه و 3 / 3 ثانيه است :\r\nروز 2424 / 365 - 33 / ( 365 * 8 ) + ( 365 * 25 )\r\nدر جدول مذكور پس از چهار دورهء سى و سه‌ساله يك دورهء بيست و نه سال ضبط است كه همان گونه كه پيشتر محاسبه كرديم ، طول متوسط سال در دورهء بيست و نه‌ساله 2413 / 365 روز است . بنابراين از چهار دورهء سى و سه‌ساله و يك دورهء بيست و نه‌ساله مجموعا يك دورهء صد و شصت و يك‌ساله بدست مىآيد كه در آن صد و بيست و دو سال عادى و سى و نه سال كبيسه است . طول متوسط سال در دورهء صد و شصت و يك‌ساله 2422 / 365 روز ( 365 روز ، 5 ساعت ، 48 دقيقه و 1 / 49 ثانيه ) محاسبه مىشود :\r\nروز 24223 / 365 - 122 + 39 / ( 365 * 112 ) + ( 366 * 39 )\r\nبنابراين اگر نقصان تدريجى طول سال شمسى حقيقى در نظر گرفته نشود طول متوسط سال در جدول طوسى براى گاه‌شمارى جلالى تنها سه ثانيه از طول متوسط حقيقى سال شمسى بيشتر مىشود و اين اختلاف در طول 28800 سال\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمعادل يك روز مىگردد .\r\nدورهء صد و بيست و هشت‌ساله كه از مجموع سه دورهء سى و سه‌ساله و يك دورهء بيست و نه‌ساله تشكيل مىگردد [ 128 - 29 + ( 33 * 3 ) 
  ] شامل سى و يك سال كبيسه و نود و هفت سال عادى دقيق‌ترين شيوه‌اى است كه براى تنظيم سال‌هاى كبيسه و عادى گاه‌شمارى جلالى و هجرى شمسى پيش‌بينى مىتوان كرد . طول متوسط سال در دورهء مذكور - كه در مبحث گاه‌شمارى هجرى شمسى از آن به شرح سخن خواهيم گفت - با در نظر گرفتن كاهش تدريجى طول حقيقى سال شمسى به ميزان 530 / 0 ثانيه در هر قرن با طول متوسط سال شمسى برابر خواهد بود :\r\nروز 24218 / 365 - 97 + 31 / ( 365 * 97 ) + ( 366 * 31 )\r\n( 365 روز 5 ساعت ، 48 دقيقه و 45 ثانيه )\r\nدر شيوه‌هاى سه‌گانه‌اى كه شرح داده شد شناسايى سال‌هاى كبيسه در گذشته و پيش‌بينى آن در آينده به سادگى امكان‌پذير است . فى المثل ، اگر بخواهيم بدانيم كه فلان سال براساس قاعده‌اى كه از جدول طوسى استخراج شده است عادى يا كبيسه بوده است ، ابتدا بايد عدد سه را با سال مفروض جمع كنيم ؛ سپس حاصل جمع را در عدد 39 ( تعداد سال‌هاى كبيسه در هر دورهء 161 ساله ) ضرب و حاصل ضرب را به عدد 161 تقسيم نماييم ، اگر باقىماندهء تقسيم مذكور كمتر از عدد 39 باشد سال مفروض كبيسه و در غير اين صورت عادى بوده است .\r\nمثال : سال 258 جلالى يك سال عادى يا كبيسه بوده است ؟\r\n261 - 3 + 258\r\n10179 - 39 * 261\r\nباقىمانده 36 63 - 161 / 10179\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبنابراين چون باقىمانده از عدد 39 كمتر است ، سال 258 جلالى كبيسه بوده است .\r\nبا آنكه قاعدهء برقرارى سال‌هاى كبيسه در گاه‌شمارى جلالى بوسيلهء خازنى بدست داده شده است و جدول طوسى نيز نشان مىدهد كه برقرارى سال‌هاى كبيسه در گاه‌شمارى جلالى ضابطه و قاعدهء دقيقى دارد تقىزاده مىنويسد : « هرگز كسانى كه تقويم را اصلاح كردند قرار ثابتى نگذاشتند كه چه وقت كبيسهء پنج‌ساله باشد و چه وقت كبيسهء چهارساله باشد » .\r\nاشتباه تقىزاده از آنجا ناشى شده است كه حروف ابجدى را كه براى پنجمين سال كبيسهء خماسى در جدول طوسى نوشته شده است به‌جاى رقم 163 ؛ 167 خوانده است و بنا به همين دريافت اشتباه به‌جاى يك دورهء سى و سه‌ساله و يك دورهء بيست و نه‌ساله ، يك دورهء سى و هفت‌ساله و يك دورهء بيست و پنج‌ساله در جدول مذكور تصور كرده است . پيداست كه با قرائت نادرست ارقام جدول ، تقىزاده نمىتوانسته است دريافت درستى از قاعدهء منظم برقرارى كبيسه‌هاى جلالى داشته باشد . نسخهء خطى زيج ايلخانى كه تقىزاده سال‌هاى كبيسهء خماسى را از آن نقل كرده نسخه‌اى است كه در كتابخانهء ملى پاريس « 1 » به شمارهء 163 نگاهدارى مىشود و ميكروفيلم آن در اختيار نويسنده اين سطور قرار دارد . متأسفانه حروف ابجد نمايندهء ارقام در جدول كبيسه‌هاى جلالى در ميكروفيلم ناخواناست ، امّا شواهد و مدارك معتبرى در دست است كه نشان مىدهد در جدول مذكور پنجمين سال كبيسهء خماسى سال 163 مىباشد :\r\n1 . در سه نسخهء عكسى ديگرى از زيج ايلخانى كه در اختيار نويسندهء اين سطور است و از ميان آنها نسخهء خطى موزهء بريتانيا به نشان  or . 7464  قديم‌تر از\r\n\r\n\r\n","description":"","footnote":"\r\n( 1 ) .  Bibliotheque National \r\n","page_name":" 321 ","page_number":321},
  {"content":"\r\n\r\nنسخهء مورد مراجعهء تقىزاده است ، حروف ابجد نمايندهء پنجمين سال كبيسهء خماسى در هر سه نسخه به روشى فسح ( - فسج - 163 ) ضبط است .\r\n2 . حسن بن حسين بن حسن شاهنشاه سمنانى در شرحى كه در سال 795 هجرى قمرى ( 1393 مسيحى ) بر زيج ايلخانى نوشته سال‌هاى كبيسهء رباعى و خماسى گاه‌شمارى جلالى را تا سال 443 جلالى ضبط كرده است . در جدول مذكور نخستين دويست و نود و پنج سال گاه‌شمارى جلالى بدون تغيير از جدول طوسى نقل شده است و حروف ابجد پنجمين سال كبيسهء خماسى نيز همانند زيج ايلخانى فسح ( - فسج - 163 ) است . منجم مذكور در ادامهء جدول طوسى سالهاى 320 ، 353 ، 396 و 419 را به‌عنوان سال‌هاى كبيسهء خماسى ثبت كرده است و سمنانى نيز دوره‌هاى سى و سه‌ساله و بيست و نه‌ساله را براى برقرارى كبيسه‌هاى خماسى مراعات كرده است . با آنكه اصول محاسبات سمنانى با قاعده‌اى كه از جدول طوسى استخراج شده است مطابقت دارد ، امّا دربارهء نخستين سال كبيسهء خماسى - كه بنا بر محاسبهء وى سال 320 جلالى بوده است - توضيحى بايد داد :\r\nسال كبيسهء خماسى 159 در جدول طوسى با سال 320 در جدول سمنانى شرايط مشابهى دارد و در هر دو مورد باقىماندهء محاسبات عدد 39 را نشان مىدهد .\r\nباقىمانده 39 39 - 161 / 39 ( 3 + 159 )\r\nباقىمانده 39 78 - 161 / 39 ( 3 + 320 )\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nامّا درحالىكه طوسى سال پيش از سال 159 - يعنى سال 158 را كه نتيجهء محاسبات سال مذكور ، عدد صفر را نشان مىدهد - كبيسه كرده ، سمنانى نيز سال 319 را كه باقىماندهء محاسبات آن سال نيز صفر بوده كبيسه نكرده و سال بعد را كبيسه كرده است .\r\nباقىمانده صفر 39 - 161 / 39 ( 3 + 158 )\r\nباقىمانده صفر 78 - 161 / 39 ( 3 + 319 )\r\nاين اختلاف ممكن است از آنجا ناشى شده باشد كه سمنانى سالهايى را كه باقىماندهء محاسبات آنها 39 و بيشتر است سال عادى در نظر گرفته و از همين روى در مواردى كه باقىمانده صفر است نيز سال را عادى شمرده است .\r\nالغ بيك نيز دوره‌هاى كبيسهء گاه‌شمارى جلالى را سى و سه‌ساله و بيست و نه‌ساله ( برقرارى كبيسه‌هاى خماسى پس از شش يا هفت بار كبيسهء رباعى ) ذكر مىكند ، امّا به دورهء بزرگترى كه دوره‌هاى مذكور را در بر مىگيرد اشاره‌اى نمىكند . با در نظر گرفتن طول سال شمسى كه به‌صورتى غير دقيق در رصدخانهء سمرقند ( - رصدخانهء الغ بيك ) 365 روز ، 5 ساعت ، 49 دقيقه و 15 ثانيه اندازه‌گيرى شده است كاربرد دوره‌هاى سى و سه‌ساله و بيست و نه‌ساله نمىتوانسته است جدولى به‌درستى جدول طوسى يا سمنانى بدست دهد .\r\nزيج‌هاى ايرانى كه برجا مانده است ، حقيقت تأسف‌آورى را بازگو مىكنند : درحالىكه ابو جعفر ايوب حاسب طبرى در نيمهء دوم قرن پنجم هجرى / يازدهم مسيحى همانند دانشمندى آگاه در قرن بيستم گزارش دقيق مشاهدات و رصد خود را با دقت تمام در زيج مفرد ثبت نموده است منجمان پس از وى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nرفته‌رفته دقت چندانى از خود نشان نداده‌اند و حتى زيج ايلخانى كه در قرن هفتم هجرى / سيزدهم مسيحى با مشاركت گروهى از منجمان شرق و غرب و بهره گرفتن از كوشش گروه انبوهى كه به كار ساختن آلات و وسائل رصد مشغول بوده‌اند و نيز با برخوردارى از حمايت بىدريغ وزير دانشمند و قدرتمندى چون خواجه نصير الدّين طوسى تأليف شده است و از همين روى اثر ارزشمند و معتبرى است ، به سبب عدم توجه به ثبت گزارش پيشرفت كار ، حد اقل از اين بابت ارزش زيج مفرد را ندارد . « بار تولد » مىنويسد : « مقدر نبود كه رصدخانهء الغ بيك [ قرن نهم هجرى / پانزدهم مسيحى 
  ] همان نقشى را در عالم علم ايفا نمايد كه رصدخانهء مراغه [ - زيج ايلخانى 
  ] كه در سال 1259 مسيحى تأسيس شده ايفا كرده است » . بار تولد مىافزايد كه : « منجمان مسلمان دوره‌هاى بعد از مرگ الغ بيك ركود حاصل كردند و منجمان حقيقى ناپديد شدند و جاى آنها را مؤلفان تقويم‌ها و سالنامه‌ها گرفتند » .\r\nدر همين دورهء جهل نسبى بود كه عبد العلى بن محمد حسين بيرجندى ( 929 هجرى قمرى / 1523 مسيحى ) ضمن شرحى بر زيج الغ بيك به سبب عدم دريافت ماهيت كبيسه‌هاى جلالى و بر رغم وجود قواعد خازنى و جداول خواجه نصير الدّين طوسى با بىپروايى نوشت : « از آنجا كه طول حقيقى سال شمسى در سال‌هاى مختلف متفاوت است تعيين دقيق سال‌هاى كبيسهء تقويم جلالى تنها از طريق رصد ساليانه امكان‌پذير است » با آنكه گاه‌شمارى جلالى بىگمان دقيق‌ترين گاه‌شمارى است كه تا به امروز بشر به آن دست يافته است و قانون برقرارى كبيسه‌هاى آن هوشمندانه‌ترين شيوه‌اى است كه تا به حال در گاه‌شمارىهاى عالم به كار گرفته شده است منجمان دربارى قرن دهم هجرى به بعد يا به دليل عدم درك آن و يا به خاطر باز نگاهداشتن دكان كبيسه‌يابى و كبيسه‌فروشى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nو استخراج تقويم ! تعمدا همچون كاهنان رومى پيش از دورهء مسيحيت و يا اعلام‌كنندگان كبيسه در دورهء عرب جاهلى ( قلامس ) تنها به اعلام سال‌هاى كبيسه و عادى گاه‌شمارى جلالى آن هم به صورت دلخواه اقدام مىكردند . حتى اگر در زمان ملكشاه قانون منظمى براى برقرارى كبيسه‌هاى جلالى تنظيم نكرده بودند ، حق آن بود كه امروز با رسميت دادن به يكى از شيوه‌هايى كه ذكر كرديم ( و در مبحث گاه‌شمارى هجرى شمسى از بهترين آنها به تفصيل سخن خواهيم گفت ) . ترتيب سال‌هاى كبيسه براى همهء كسانى كه با اين‌گونه امور سروكار دارند - يك‌بار براى هميشه مشخص شود و بدين‌گونه گاه‌شمارى هجرى شمسى كه دقيق‌ترين گاه‌شمارىهاى عالم است به عنوان مظهرى از فرهنگ ديرپاى قوم ايرانى به جهانيان معرفى شود . « 1 »\r\n\r\nگاه‌شمارى دقيق هجرى شمسى\r\nاز آنجا كه يكى از اصول اساسى گاه‌شمارى جلالى كه در طول قرن‌هاى متمادى همواره مورد اعجاب و شگفتى منجمان و مستشرقان بوده و از اكتشافات مهم نجومى منجمان ايرانى نزديك به هزار سال پيش است - با آنكه عبد الرحمن خازنى هم‌زمان با تأسيس گاه‌شمارى جلالى به روشنى شرح داده است - در گاه‌شمارى هجرى شمسى رعايت نشده و دشوارىهايى را براى مردم و بويژه كسانى كه با موضوع گاه‌شمارى در ارتباط بيشترى هستند بوجود آورده است ، در اين‌باره كمى مفصل‌تر سخن مىگوييم :\r\nارزش علمى گاه‌شمارى مسيحى و اصلاحى كه پاپ گرگوار سيزدهم در\r\n\r\n\r\n","description":"","footnote":"\r\n( 1 ) . تاريخ تاريخ در ايران ، رضا عبداللّهى ، ص 297 و بعد ، مؤسسه انتشارات امير كبير .\r\n","page_name":" 325 ","page_number":325},
  {"content":"\r\n\r\nسال 1583 مسيحى - پانصد سال و اندى پس از تأسيس گاه‌شمارى جلالى - در آن به عمل آورد ازآن‌جهت است كه تعيين سال‌هاى كبيسهء گاه‌شمارى مذكور در سال‌هاى گذشته و آينده به سادگى امكان‌پذير است و هر سالى - به استثناى سال‌هاى شروع قرن - كه بدون كسر قابل قسمت بر عدد چهار باشد كبيسه است در گاه‌شمارى هجرى قمرى نيز منجمان از روزگاران قديم قاعده‌اى براى تعيين سال‌هاى كبيسه به دست داده‌اند . چگونه ممكن است كه گاه‌شمارى هجرى شمسى كه به اعتراف دانشمندان بزرگ جهان از دقيق‌ترين گاه‌شمارىهايى است كه تاكنون بشريت به تدوين آن توفيق يافته است قاعدهء منظمى براى تعيين سال‌هاى كبيسه نداشته باشد و در نتيجه فاصلهء دو تاريخ را كه در دو سال متوالى قرار گرفته باشد بدون مراجعه به تقويم‌هاى ساليانه تعيين نتوان كرد .\r\nجدول شمارهء نوزدهء نابسامانى را كه به سبب عدم به كار بردن يك قاعدهء دقيق و علمى در گاه‌شمارى جلالى بوجود آمده به روشنى نمايش مىدهد .\r\nستون شمارهء يك جدول مذكور سال‌هاى كبيسهء گاه‌شمارى هجرى شمسى را از سال 1304 تا 1354 به صورتى كه در تقويم‌هاى ساليانه ضبط است نشان مىدهد . ستون شمارهء دو به سال‌هاى جلالى معادل با سال‌هاى هجرى شمسى اختصاص دارد . سال‌هاى كبيسهء گاه‌شمارى جلالى طبق محاسبهء وستن فلد و مالر در ستون شمارهء سه ارائه گرديده است . ستون شماره چهار سال‌هاى كبيسهء گاه‌شمارى جلالى را طبق قاعده‌اى كه خازنى شرح كرده است نمايش مىدهد و ستون شمارهء پنج سال‌هاى كبيسهء جلالى را براساس قاعده‌اى كه از جدول‌هاى زيج ايلخانى و توضيح زيج ايلخانى استخراج شده است بدست مىدهد .\r\nسال‌هاى كبيسهء خماسى در هر ستون با خطى در زير سال مشخص است . عدم تطبيق سال‌هاى كبيسهء رباعى و خماسى در چهار ستون جدول مذكور از به كار\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبردن شيوه‌هاى گوناگون براى تعيين سال‌هاى كبيسه ناشى شده است .\r\nاز ميان شيوه‌هاى گوناگونى كه در مبحث گاه‌شمارى جلالى براى برقرارى كبيسه شرح داده شد ، دورهء يك‌صد و بيست و هشت‌ساله دقيق‌ترين شيوه‌اى است كه ممكن است براى گاه‌شمارىهاى هجرى شمسى و جلالى در نظر گرفته شود . در دورهء يك‌صد و بيست و هشت‌ساله نه تنها پيش‌بينى سال‌هاى كبيسه و عادى به سادگى امكان‌پذير است بلكه طول سال گاه‌شمارى هجرى شمسى دقيقا همان طول سال شمسى خواهد بود و هيچ‌گاه احتياجى به اصلاح گاه‌شمارى پيش نخواهد آمد . با به كار بردن قاعده‌اى كه در زير شرح داده مىشود تعيين سال‌هاى كبيسه و عادى گاه‌شمارى هجرى شمسى از مبدأ گاه‌شمارى مذكور تا هر زمانى در آينده كه مورد نظر باشد به سادگى امكان‌پذير است .\r\nاگر بخواهيم كبيسه يا عادى بودن سالى را بدانيم ، ابتدا بايد سال مفروض را با عدد 38 - ( كه نخستين سال اوّلين دورهء 128 سالهء پيش از مبدأ هجرى شمسى است ) جمع كنيم و سپس حاصل جمع را در عدد 31 كه تعداد سال‌هاى كبيسه در هر دوره 128 ساله است ، ضرب نماييم . حاصل ضرب مذكور را بايد به عدد 128 - كه طول يك دورهء برقرارى كبيسه است - تقسيم كنيم . باقىماندهء تقسيم مذكور ، عادى يا كبيسه بودن سال را مشخص مىكند : بدين صورت كه اگر باقىمانده از عدد 30 بزرگتر باشد سال مفروض عادى است و در غير اين صورت كبيسه است .\r\nمثال 1 : سال 1365 هجرى شمسى چگونه سالى است ؟\r\n1403 - 38 + 1365\r\n43493 - 31 * 1403\r\nباقىمانده 4 340 - 128 ؟ ؟ ؟ 43493\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبنابراين چون باقىمانده كوچكتر از عدد 31 است سال 1366 هجرى شمسى كبيسه است .\r\nجدول شمارهء بيست سال‌هاى عادى و كبيسهء گاه‌شمارى هجرى شمسى را از سال 1301 تا 1450 براساس دورهء يك‌صد و بيست و هشت‌ساله نمايش مىدهد . مقايسهء جدول مذكور با تقويم‌هاى ساليانه به خوبى نشان مىدهد كه از سال 1304 كه گاه‌شمارى هجرى شمسى رسميت يافته است تا زمان حاضر سال‌هاى كبيسه همان سال‌هايى است كه در جدول ارائه شده است . جا دارد كه مسئولان فرهنگ و علوم كشور با رسميت دادن به اين قاعده گاه‌شمارى هجرى شمسى را تكميل كنند و به دشوارىهايى كه در اين زمينه وجود دارد و به برخى از آنها اشاره كرديم ، پايان دهند . « 1 »\r\n\r\n\r\n","description":"","footnote":"\r\n( 1 ) . همان ، ص 344 و بعد .\r\n","page_name":" 328 ","page_number":328},
  {"content":"\r\n\r\n\r\nجدول شماره 19 سالهاى كبيسهء گاه‌شمارىهاى هجرى شمسى و جلالى از 1304 تا 1354 هجرى شمسى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nجدول شماره 20 : سالهاى كبيسه در گاه‌شمارى هجرى شمسى از سال 1304 تا 1450\r\n\r\n","description":"","footnote":"","page_name":" 330 ","page_number":330},
  {"content":"\r\n . \r\n","description":"","footnote":"","page_name":" 331 ","page_number":331},
  {"content":"\r\n\r\n\r\n\r\n","description":"","footnote":"\r\n( 1 ) . همان ، ص 372 و بعد .\r\n","page_name":" 332 ","page_number":332},
  {"content":"\r\n\r\n\r\nابو حاتم مظفّر اسفزارى ( د 515 ق / 1121 م )\r\nاسفزارى ، ابو حاتم مظفر بن اسماعيل ، منجم و رياضىدان ايرانى كه در مكانيك و هيئت نيز دست داشت ، وى در اسفزار ( سبزوار افغانستان ) زاده شد و با حكيم عمر خيام ( 432 - 515 ق / 1041 - 1123 م ) معاصر بود . او ترازوى ارشميدس را كه براى تعيين ميزان ناخالصى در اشياء ساخته شده از طلا و نقره و نيز تعيين نسبت فلزات به كار رفته در سكه‌ها ساخته شده بود ، و طى چند قرن دانشمندانى چون منلائوس ، سند بن على ، محمد بن زكرياى رازى ، ابن سينا ، بيرونى و عمر خيام بررسى كرده ، يا دربارهء آن رساله نوشته بودند ، مورد مطالعهء دقيق قرار داد و براى سهولت كار دگرگونىهايى در آن پديد آورد و از جمله ، دو كفه بدان افزود و آن را « ميزان الحكمه » ناميد ، به روايت خازنى وى پيش از تكميل ميزان الحكمة درگذشت ، امّا برخى ديگر برآنند كه پس از تسليم اين دستگاه به خزانه سلطان سنجر سلجوقى ( حك 511 - 552 ق / 1117 - 1157 م ) خزانه‌دار از بيم آشكار شدن خيانتش در اموال خزانه ، ترازو را از بين برد ، اين حادثه اسفزارى را سخت اندوهگين ساخت .\r\nاز ديگر فعاليت‌هاى علمى اسفزارى ، شركت در رصد اعتدال بهارى و اندازه‌گيرىهاى لازم براى تعيين دقيق طول سال خورشيدى به منظور اصلاح گاه‌شمارى ، و تدوين تقويم جلالى و نيز شركت در ساختمان رصدخانه‌اى - ظاهرا در اصفهان - در دوران پادشاهى ملكشاه سلجوقى و به فرمان وى بوده است .\r\nرصدهاى يادشده در 467 ق / 1075 م آغاز شد و در نتيجه روز اوّل حمل 458 خورشيدى برابر 9 رمضان 471 ق / 15 مارس 1079 م به عنوان آغاز تاريخ\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nجلالى تعيين گرديد . ساختمان رصدخانه كه گويا 8 تن و از جمله عمر خيام ، محمد بن احمد معمورى و ميمون بن نجيب واسطى در آن شركت داشتند تا اندكى پس از مرگ ملكشاه در 485 ق / 1092 م ادامه داشته و سپس متوقف گرديده است .\r\nآثار اسفزارى بدين قرار است :\r\n1 . آثار علوى يا كائنات جوّ ، به فارسى كه در تهران 1319 ش انتشار يافته است .\r\n2 . اختصار لاصول اقليدس ، كه فصل 14 آن به فرانسه ترجمه شده است .\r\n3 . مراكز الاثقال و صنعة القفان ، يا ارشاد ذوى العرفان الى صناعة القفان ( قپان ) .\r\n4 . مقدمة فى المساحة .\r\n5 . رساله‌اى در هيدروليك و مكانيك كه نسخه‌اى از آن در كتابخانه منچستر نگهدارى مىشود .\r\n6 . تلخيص كتاب الحيل بنى موسى . كه نسخه‌اى از آن در كتابخانه منچستر نگهدارى مىشود . « 1 »\r\n\r\nابو الصلت ( 460 - 529 ق / 1068 - 1135 م )\r\nابو الصلت ، امية بن عبد العزيز بن ابى الصلت ، اديب ، شاعر ، ستاره‌شناس ، رياضىدان ، فيلسوف ، موسيقىدان ، پزشك و داروشناس اندلسى ، معروف به طبيب فيلسوف در دانيه از شهرهاى اندلس زاده شد ، سالهاى كودكى و نوجوانى\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 8 ، ص 330 با تلخيص .\r\n","page_name":" 334 ","page_number":334},
  {"content":"\r\n\r\nرا در اندلس گذراند و نزد گروهى از دانشمندان از جمله ابو وليد وقشى قاضى دانيه ، دانش آموخت .\r\nابو الصلت در 489 ق / 1096 م به مصر رفت و به دستگاه افضل بن امير الجيوش ، وزير تواناى الآمر خليفه فاطمى پيوست ، در برخى منابع آمده است كه وى پيش از رفتن به مصر ، مدتى در مهديه نزد اميران صنهاجى به‌سربرده و از سوى حاكم مهديه ، به رسولى به مصر رفته است ، مختار تاج المعالى ، يكى از نزديكان افضل ، ( وزير خليفه ) به فضل ابو الصلت پى برد و به او علاقه يافت و به بهره‌جويى از آگاهىهاى او در عرصه‌هاى پزشكى و نجوم پرداخت ، و سرانجام به‌رغم حسد و زشت‌خويى كاتب افضل كه در مجلس وزير ، مجال ستايش از دانشمندان را به كسى نمىداد ، ابو الفضل و دانش او را بسيار ستود ، و گواهى گروهى از بزرگان اهل دانش را در برترى وى بر ديگر نويسندگان آن روزگار نقل كرد ، گويا تاج المعالى در چشم افضل ( وزير ) آن‌قدر محتشم بود كه كاتب وزير جرأت معارضه با وى نكرد و ناگزير خشم خويش را فروخورد ، امّا از او و نيز از ابو الصلت كينه‌اى شديد به دل گرفت ، زمانى كه افضل بر تاج المعالى خشم گرفت و او را به زندان افكند ، كاتب او فرصت انتقام يافت و اتهامى بر ابو الصلت وارد ساخت ازاين‌رو ابو الصلت نيز زندانى شد و مدت 3 سال و يك ماه در حبس بسر برد .\r\nعلت زندانى شدن ابو الصلت را در اين دانسته‌اند كه بنا به گفته او بدگويى يكى از شاگردانش نزد افضل ، خشم وزير را نسبت به او برانگيخته است ، امّا ابن ابى اصيبعه ناكامى ابو الصلت در بيرون كشيدن يك كشتى غرق‌شده كه حامل مس بوده است را سبب زندانى شدن وى مىداند .\r\nابو الصلت پيش از زندانى شدن به تدريس علوم ادبى نيز مىپرداخته\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاست ، از شاگردان او شيخ سليمان بن فيّاض اسكندرانى را نام برده‌اند و در اسكندريه مكين الدوله ، ابو طالب احمد بن عبد المجيد از ممدوحان او بوده‌اند .\r\nابو الصلت در زندان شعر مىسروده است ، شعر او در حدّ اعلاى استحكام و فصاحت است و با بهترين اشعار عرب برابرى مىكند ، وى اشعار بسيار زيبايى نيز در ستايش افضل ( وزير ) و جنگهاى او با صليبيان دارد .\r\nمهم‌ترين آثار ابو الصلت عبارت‌اند از :\r\n1 . « الادوية المفردة » اين اثر شامل 20 باب است و در آن از داروهاى ساده و تأثير آنها در اعضاى بدن سخن گفته شده است .\r\n2 . الانتصار ، در حساب و هندسه ، اين اثر در برابر ردّ ابن رضوان بر حنين بن اسحاق و در دفاع از نظرات حنين نوشته شده است .\r\n3 . رسالة العمل بالاسطرلاب ، در 90 باب ، ابو الصلت اشعارى نيز در وصف اسطرلاب دارد و برخى اشعار او حاكى از آن است كه به پيش‌گويى از راه تنجيم اعتقاد نداشته است .\r\n4 . رسالة فى الموسيقى ، اصل عربى اين اثر به دست نيامده ، امّا ترجمه عبرى آن برجا مانده است ، نسخه‌اى از اين ترجمه در كتابخانه ملى پاريس نگهدارى مىشود .\r\nفارمر بر آن است كه تأثير ابو الصلت بر موسيقى شمال آفريقا قابل توجه است .\r\n5 . الرسالة المصرية ، ابو الصلت در اين اثر ديدنىهاى مصر و آداب و رسوم مردم آن را وصف كرده و از پزشكان ، منجمان و شاعرانى كه در اين سرزمين با آنان آشنا شده ، سخن گفته و از آثارشان ياد كرده است .\r\n6 . تقويم الذهن ، اين اثر در فن منطق است .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n7 . الملح العصرية ، در شرح حال شعراى اندلس و اشعار آنان ، از اين دو اثر اخير تاكنون نسخه‌اى يافت نشده است . « 1 »\r\n\r\nجابر بن افلح ( م سدهء 6 ق )\r\nكنيه‌اش ابو محمد ، منجم و رياضىدان مشهور اندلسى در قرن ششم ، دربارهء زندگى وى اطلاع چندانى در دست نيست . احتمالا در سويل ( اشبيليه ) به دنيا آمده زيرا برخى مؤلفان ، به‌خصوص موسى بن ميمون ( 529 - 600 ) كه به گفتهء خودش با پسر جابر آشنا بوده است و بطروجى ، او را اشبيلى ناميده‌اند . ازسوىديگر ، اين موضوع كه ابن ميمون پسر جابر را مىشناخته حاكى از آن است كه جابر در قرن ششم يا در اواخر قرن پنجم مىزيسته است . نام جابر در كتاب تلخيص المجسطى ، منسوب به ابن رشد ( 520 - 594 ) ، آمده است . در اين اثر - كه اصل عربى آن در دسترس نيست امّا نسخه‌هايى از ترجمهء عبرى آن ، اثر ژاكوب ( يعقوب ) آناتولى موجود است - آمده كه جابر در همان قرن مؤلف ( احتمالا ابن رشد ) مىزيسته است ؛ بنابراين ، به احتمال بسيار جابر در نيمهء اوّل قرن ششم مىزيسته است .\r\nافسانه‌هايى دربارهء ارتباط جابر با سويل وجود دارد كه نادرستى آنها به اثبات رسيده است . مثلا اينكه وى سازندهء برج زرين و منارهء خير الدا - كه امروزه جزئى از كليساى جامع سويل است - بوده و از اين مناره براى رصدهاى نجومى استفاده مىكرده است . خطاى معمول ديگر اين بود كه تصور مىشد واژهء\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ماده ابو الصلت .\r\n","page_name":" 337 ","page_number":337},
  {"content":"\r\n\r\nالجبرا « 1 » ( علم جبر ) از صورت لاتينى نام جابر  ( Geber )  مشتق شده ، درحالىكه از ريشهء ج ب ر ( به‌معناى جبران يا ترميم كردن ) است . علاوه بر اين ، گاهى نام جابر بن افلح با اشخاص ديگرى اشتباه شده است ، از جمله با شاعر تقريبا معاصرش ، ابو القاسم على بن افلح اهل بغداد ؛ ابو افلح سرقسطى ، كه احتمالا در قرن هفتم يا هشتم مىزيسته ؛ منجم مشهور محمد بن جابر بتّانى ؛ و جابر بن حيّان ، عالم كيميا ، كه نام لاتينى او نيز  Geber  است .\r\nچندين ترجمهء عبرى از متون منسوب به جابر سراغ داريم : تفسيرى كوتاه بر رسالهء ثابت بن قرّه دربارهء قضيهء منلائوس و بر اكر منلائوس و گزيده‌هاى شرحى بر اصول اقليدس . امّا شهرت جابر بن افلح به سبب پژوهش‌هاى او\r\n\r\n\r\n","description":"","footnote":"\r\n( 1 ) .  algebra \r\n","page_name":" 338 ","page_number":338},
  {"content":"\r\n\r\nدربارهء مجسطى بطلميوس ، و انتقادهاى وى از اين كتاب است . مسلمانان از طريق دو ترجمهء عربى با مجسطى آشنا شدند . جابر برخى روابط مثلثاتى را عرضه كرد كه در مجسطى وجود ندارد و همچنين ترديدهايى دربارهء بعضى از جنبه‌هاى نجوم بطلميوس ، به‌ويژه در مورد دو سيارهء عطار و زهره ، ابراز كرد . مهم‌ترين اثر جابر ، نقد او بر مجسطى ، در نه مقاله است . عنوان يكى از نسخه‌هاى موجود از اين اثر رسالهء اصلاح المجسطى است . در اين رساله ، كه بازنگارى مجسطى بطلميوس است ، جابر در مقدمه تفاوت‌هاى عمدهء اصلاح و مجسطى را برشمرده است . اصلاح المجسطى را احتمالا نخستين بار گرادوس كرمونايى ( 507 - 583 / 1114 - 1187 ) به لاتينى ترجمه كرد . غربىها عمدتا از طريق اين ترجمه با جابر آشنا شدند .\r\nقضيهء منلائوس ( شكل قطاع ، دستور مقادير شش‌گانه ) ، كه بطلميوس آن را به كار مىبرد ، بعدها در نجوم دورهء اسلامى جاى خود را به قضيهء مثلثات كروى ساده‌ترى به نام « شكل مغنى » داد كه در آن چهار كميّت به ميان مىآيد . اين قضيه حاصل مستقيم يا غير مستقيم انقلاب مثلثاتى بوزجانى ، ابو نصر عراق ، خجندى يا بيرونى در قلمرو شرقى جهان اسلام ، در دو قرن چهارم و پنجم / دهم و يازدهم بوده است . جابر از توابع ظلّى ( تانژانت و كتانژانت ) استفاده نمىكرد ؛ بنابراين ، كار وى در اين زمينه از بسيارى از منجمان پيشين ، ابتدايىتر بشمار مىآيد . البتّه رياضىدانان اندلسى از آغاز قرن پنجم ( يعنى از زمانى كه ابن معاذ اين قضايا را تبيين كرد و زرقالى آنها را به كار برد ) با اين قضايا آشنا بودند .\r\nعجيب اينجاست كه ظاهرا مثلثات كروى جابر ، با ابن معاذ ارتباطى ندارد . به علاوه ، جابر هيچ‌گاه از ديگر مؤلفان عربىزبان ، حتى از مؤلفان اندلسى ، مطلبى نقل نكرده است .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nروش‌هاى جابر در مثلثات مسطحه ، بطلميوسى است ، امّا بر خلاف بطلميوس - كه فقط در موارد ضرورى روش‌هاى رياضى را به كار مىبرد - جابر اين روش‌ها را از لحاظ رياضى اثبات مىكرد . علاوه بر بحث‌هاى مثلثاتى ، مهم‌ترين تفاوت ميان مجسطى و اصلاح المجسطى جابر ، بحث موقعيت سيارات سفلى ( عطارد و زهره ) است . بطلميوس اين سيارات را زير فلك خورشيد ( ميان ماه و خورشيد ) در نظر گرفته است . بدين‌منظور بطلميوس مىبايست مشاهده نشدن عبور اين سيارات از مقابل خورشيد را توجيه مىكرد .\r\nبطلميوس قرارگيرى اين سيارات را بر خط ميان ناظر زمينى و خورشيد ، امرى محال مىدانست . جابر در مقالهء هفتم كتابش به اين موضوع پرداخته و بحث بطلميوس را نامعتبر دانسته و اين دو سياره را در فلك‌هاى بالاتر ( دور تر ) از خورشيد قرار داده است . در اندلس ، جابر نخستين فردى بود كه از دستگاه بطلميوسى حركت عطارد كاملا انتقاد كرد . اثر مهم ديگر در اين زمينه كتاب الشكوك على بطلميوس از ابن هيثم بود كه از اواخر قرن پنجم / يازدهم در اندلس فراگير شد . امروزه مشخص شده كه جابر بن افلح در تأليف كتابش از ابن هيثم تأثير نگرفته است .\r\nبه عقيدهء جابر ، مبانى رياضى مجسطى بايد اصلاح مىشد . اصلاح المجسطى به‌وضوح اثرى نظرى است ، بيان مطالب هيچ‌گاه شامل مثال‌هاى عددى و جدول نيست و در آن جابر مهارت فوق‌العادهء خود را در رياضيات نشان داده ، امّا ازسوىديگر از نوشته‌هايش چنين برمىآيد كه وى اصلا منجمى رصدگر نبوده است . جابر از روش بطلميوس در گزينش رصدهايش انتقاد كرده امّا خود رصدهاى جديدى عرضه نكرده است .\r\nدر مقالهء پنجم اصلاح المجسطى ، جابر ابزارى رصدى را شرح داده كه به\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nادعاى وى قادر است در رصدهاى نجومى گوناگون ، جانشين چهار ابزار نجومى بطلميوس ( كه در مجسطى آمده ، يعنى اسطرلابون ، ذات الحلق نصف النهارى ، ذات الحلق استوايى و ذات الشعبتين ) شود ، امّا اساسا فقط جانشين مناسبى براى اسطرلابون است . گذشته از يك ذات الحلق ، كه فقط زرقالى دربارهء آن توضيح داده و ترجمهء لاتينى كهنى از آن باقى است ، در اين اثر براى نخستين بار يك ابزار رصدى در اندلس وصف شده است . اين ابزار ، همچون ذات الحلق ، بزرگ بوده است و گونهء اوليهء توركيتم - كه بعدها در اروپا به كار رفت - فرض مىشود . ابزار اخير را برنارد وردونى و فرانكو لهستانى نخستين بار در قرن هفتم / سيزدهم در يك متن لاتينى وصف كرده‌اند كه تركيبى از اسطرلابون ( نوعى ذات الحلق ) بطلميوس و اسطرلاب مسطح است ، امّا ابزارى كه در متن عربى اصلاح المجسطى وصف شده با ابزارى كه در ترجمه‌هاى لاتينى وصف گرديده ، متفاوت است . شگفت اينكه ابزار وصف شده در متن عربى به توركيتم شباهت بيشترى دارد .\r\nتشابه ابزار نجومى جابر با توركيتم ، در جانشينى قطعاتى ساده‌تر به‌جاى حلقه‌هاى تودرتو با حفظ همان زاويه‌بندى است ، اگرچه فاقد درجه‌بندى ساعت و دايرهء مدرج ( در كنار عضاده ) است كه معمولا در توركيتم وجود دارد .\r\nابزار رصدى جابر ظاهرا در جهان اسلام مورد توجه قرار نگرفته است .\r\nركيو مونتانوس ( رياضيدان ايتاليايى 839 - 879 / 1436 - 1474 ) در 873 - 874 / 1469 ، براى نخستين بار ، از اين ابزار در فهرست ابزارهاى نجومى غير قابل حمل ياد كرده است . احتمال دارد كه مخترعان توركيتم از نوشتهء جابر دربارهء ابزار ابداعىاش آگاه بوده باشند ولى شواهدى در اين‌باره در دست نيست . احتمالا جابر خود متن رسالهء اصلاح ، يا دست‌كم مباحث مثلثاتى آن ، را\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nپيش از آنكه موسى بن ميمون اين اثر را در مصر معرفى كند ، بازنويسى كرده است ( به نوشتهء قفطى ابن ميمون و يكى از شاگردانش ، يوسف بن يحيى معروف به ابن شمعون ( بن سمعون ) ، اصلاح را ظاهرا در حدود 581 / 1185 بازنويسى كردند . نسخهء اسكوريال كه در قرن هشتم / چهاردهم در مغرب ( مراكش ) استنساخ شده است بايد از روى بازنويسى اخير باشد كه اندكى با نسخهء برلين تفاوت دارد .\r\nدر قرن نهم / پانزدهم ، اصلاح در بخش شرقى قلمرو اسلامى اشاعه يافت .\r\nدر واقع ، نسخهء برلين در 1229 در دمشق استنساخ شد و قطب الدّين شيرازى ( 634 - 710 ) گزيده‌اى از اصلاح المجسطى را فراهم كرد . كتاب جابر در غرب تأثيرى بسيار فراتر داشت . در اندلس آثار ابن رشد و بطروجى ( قرن ششم / دوازدهم ) به وضوح از نقد جابر بر مجسطى تأثير گرفتند . بطروجى در مقدمهء اثر معروفش ، كتاب الهيئة ، از جابر و زرقالى به‌عنوان منجمانى ياد كرده كه با آراى بطلميوس مخالفت كرده‌اند ) . گذشته از موسى بن ميمون ، ديگر مؤلفان يهودى نيز به اين اثر علاقه‌مند بودند . دو ترجمهء عبرى از اصلاح موجود است :\r\nاولى از موسى بن تبّون در 672 - 673 / 1274 كه نسخهء خطى آن احتمالا به خط مؤلف است و دومى ترجمه‌اى از برادرزادهء او يعقوب بن ماحر كه ساموئل بن يهودا اهل مارسى در 735 - 736 / 1335 ( با استفاده از نسخه‌اى عربى كه خود مدتى قبل در آرل رونويسى كرده بود ) آن را بازنويسى كرد . نظريات جابر را ديگر مؤلفان يهودى از قرن هفتم تا يازدهم / سيزدهم تا هفدهم نقل كرده‌اند .\r\nعلاوه بر اين ، حدود بيست نسخهء خطى از ترجمه‌هاى لاتينى اصلاح سراغ داريم كه دوتاى آنها به خط رگيومونتانوس است . همهء اين ترجمه‌ها و همچنين چاپ اصلاح به‌وسيلهء پتر آپيان ( نورنبرگ 1534 ) ، در انتشار اين اثر در اروپا سهيم بوده\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاست . منجمان مشهور ، مانند موسى بن ميمون ، هنرى بيتس ، راجر بيكن ، رگيو مونتانوس و كپرنيك ، مطالبى از جابر نقل كرده‌اند . تيرى فرايبرگى ( متولد 711 / 1311 ) اظهار تعجب كرده كه چرا همه هيئت بطلميوسى سيارات را مىپذيرند ، درحالىكه نظر جابر منطقىتر است . كپرنيك در صفحهء عنوان نسخه‌اش از كتاب هيئت جابر ، وى را « بهتان‌زننده‌اى استثنايى به بطلميوس » ناميده است . طى قرن هفتم / سيزدهم منجمان دربار آلفونسى ( سلسله پادشاهان اسپانيا ) قضاياى مثلثات كروى جابر را به كار بردند . نظريات جابر در مثلثات ، منشأ بخش عمده‌اى از رسالهء مثلثاتى رگيومونتانوس با « پنج كتاب دربارهء همهء انواع مثلث‌ها » ( كه نقطهء اوج مثلثات در سده‌هاى ميانى در غرب بوده است ) ، به شمار مىآيد ، اگرچه نام جابر در آن نيامده است . همچنين احتمالا منشأ بخش مثلثات كتاب كپرنيك با نام « دربارهء گردش افلاك آسمانى » و كتاب مشتق شده از آن به نام « دربارهء اضلاع و زواياى مثلث‌ها » نظريات جابر است . آثار جابر سرآغاز انتقاد از مجسطى بطلميوس در قلمرو غربى اسلامى بوده است . ديدگاه وى بديع و به‌طور چشمگيرى با نظريات فلاسفهء ارسطويى مكتب اندلس - كه آرايى فلسفى بر خلاف نظريات بطلميوس داشتند - متفاوت است . نقدهاى او با انتقادهاى منجمان مكتب مراغه در قرن هفتم نيز تفاوت دارد . « 1 »\r\n\r\nبديع اسطرلابى ( م 534 ق / 1140 م )\r\nبديع اسطرلابى ( يا اصطرلابى ) ، بديع الزمان ابو القاسم هبة اللّه ابن حسين بن احمد ( يا يوسف ) بغدادى ( د 534 ق / 1140 م ) منجم ، سازندهء افزارهاى\r\n\r\n\r\n","description":"","footnote":"\r\n( 1 ) . دانشنامه جهان اسلام ، ماده جابر بن افلح .\r\n","page_name":" 343 ","page_number":343},
  {"content":"\r\n\r\nنجومى و شاعر كه در علم حيل ، رياضيات ، فلسفه ، كلام ، پزشكى ، احكام نجوم و طلسمات نيز دست داشت . وى به سبب مهارت در ساخت اسطرلاب و ديگر افزارهاى نجومى به اسطرلابى شهرت يافت .\r\nاطلاعات ما دربارهء احوال و آثار او اندك است . اگر مراد بيهقى از « بديع الزمان طبيب » - كه ضمن شرح حال ابن تلميذ از او نام برده است - بديع اسطرلابى نباشد ، عماد الدّين كاتب و جزرى نخستين كسانى هستند كه از او ياد كرده‌اند . مورخان بعدى همچون ياقوت ، قفطى ، او را بغدادى خوانده‌اند . عبارات حك شده بر روى افزار نجومى برجاىمانده از بديع نيز مؤيد همين مطلب است . پينگرى آورده است كه اجداد بديع از طبرستان بودند و خود او در اصفهان درگذشته است . اگرچه وى منبع خود را ذكر نكرده است ، امّا به‌نظر مىرسد كه آنچه را ابن ابى اصيبعه دربارهء يكى از معاصران بديع آورده ، به اشتباه مربوط به خود او دانسته است .\r\nمىدانيم كه اسطرلابى در 510 ق / 1116 م در اصفهان ، و در 517 ق 1123 م در بغداد بوده ، و در 524 ق با حمايت سلطان محمود سلجوقى ( حك : 511 - 525 ق / 1117 - 1131 م ) سرپرستى ارصادى را در همان شهر برعهده داشته است .\r\nنيز گفته‌اند كه وى در روزگار خلافت مسترشد عباسى ( حك 512 - 529 ق / 1118 - 1135 م ) با ساختن افزارهاى نجومى و طلسمات ثروت بسيار اندوخت .\r\nبديع اسطرلابى در 534 ق به مرض فالج درگذشت و در مقبرهء الورديهء بغداد به خاك سپرده شد .\r\nبسيارى از محققان معاصر - نه هيچ‌يك از متقدمان - احوال و آثار بديع اسطرلابى را با ابو القاسم هبة اللّه بن حسين بن على ، پزشك اصفهانى و معاصر\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبديع خلط كرده ، يا اين دو را يكى پنداشته‌اند و به خطا ، بديع را اصفهانى ، و مرگ او را براثر سكته دانسته‌اند . . ظاهرا مشابهت نام و كنيهء اين دو ، و هم‌عصرى آنها و حضور بديع اسطرلابى در اصفهان و نيز بىتوجهى به گزارش قفطى سبب اصلى اين اشتباه بوده است ؛ زيرا استناد همهء اين مؤلفان ، به متن موجود تاريخ مختصر الدول ابن عبرى است كه در آن ، ضمن شرح احوال و آثار چند دانشمند با نام هبة اللّه ، عبارتى مانند « [ هو 
  ] من أقران البديع الاسطرلابى » از شرح حال پزشك اصفهانى ساقط شده ، و موجب اين خلط گشته است ؛ وانگهى نقل دو بيت از بديع اسطرلابى ضمن شرح حال ابو البركات بغدادى ، نشان از آن دارد كه خود ابن عبرى ميان بديع و پزشك اصفهانى تمايز قائل بوده است .\r\nچنان كه از منابع برمىآيد ، بديع بسيارى از مشاهير معاصر خود همچون ابن تلميذ را مدح ، و دانشمندانى چون ابو البركات بغدادى را هجو كرده است . از ستايش‌هاى ديگران دربارهء اشعار او مىتوان دريافت كه وى در اين زمينه از شهرتى بسزا برخوردار بوده است . به‌ويژه آنكه اديبى نامدار همچون ابو محمد ابن خشاب از وى شعر روايت كرده است . ابن خلكان هرچند بديع را از ادبا و فضلا برشمرده ، امّا به ذكر تنها چند بيت از اشعار فراوان او بسنده كرده است ، زيرا به‌نظر وى بيشتر اشعار بديع به دشنام و پرده‌درى آلوده است .\r\nبسيارى از مورخان نزديك به عصر بديع ، دربارهء جايگاه علمى او قلم‌فرسايى كرده ، و از جمله آورده‌اند كه او با تكميل آلت شاملهء خجندى - كه تنها براى محاسبهء يك عرض جغرافيايى تنظيم مىشد - آن را براى محاسبهء عرضهاى گوناگون قابل استفاده كرد ؛ درحالىكه خود او دليل‌هايى براى ناممكن بودن اين كار آورده بود . برخى پژوهشگران معاصر همچون زوتر و سارتن علت اين ستايش‌ها را كمى آگاهى اين مورخان از رياضيات و نجوم\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدانسته‌اند . رزنتال ضمن بررسى رساله‌اى مجهول المؤلف به نام العمل بالكرة ( دربارهء اسطرلاب كروى ) ، بر آن است كه مؤلف فاضل اين رساله - كه آلت شاملهء خجندى را تكميل و عمر خيام نيز كار او را تأييد كرده - كسى جز بديع اسطرلابى نيست . امّا ادلهء ديگر رزنتال براى انتساب اين رساله به او چندان پذيرفتنى به‌نظر نمىرسد ؛ هرچند از آنجا كه انجام دادن اين كار ، تنها از منجمى چيره‌دست ساخته است . در صورت پذيرش درستى نظر رزنتال ، بايد گفت كه ستايش‌هاى مورخان دورهء اسلامى چندان نابجا نبوده است .\r\n\r\nآثار\r\n1 . المعرب المحمودى يا زيج محمودى ، كه به نام محمود سلجوقى نوشته شده است . شايد اين زيج ثمرهء ارصاد ناتمامى بود كه در 524 ق به سرپرستى بديع در بغداد آغاز شده بود . الگود بر آن است كه بديع اين اثر را هنگامى كه در دربار سلطان محمود در اصفهان بسرمىبرده ، به وى تقديم كرده است . امروزه از اين زيج نشانه‌اى در دست نيست .\r\n2 . ساخت ابزارى نجومى براساس زيج الصفائح ابو جعفر خازن ، كينگ به تفصيل دربارهء اين ابزار سخن گفته است . اين وسيله در دههء 1920 م در مونيخ نگهدارى مىشد ، امّا ازآن‌پس اثرى از آن يافت نشده ، و تمامى آگاهىها دربارهء اين ابزار نجومى ، براساس 3 عكسى است كه از دو طرف آن گرفته شده است .\r\nتاريخ ساخت اين ابزار كه شباهت بسيارى به اسطرلاب شمالى دارد ، 513 و 514 ق است . امّا يك ديوارهء عمودى دور اين ابزار و نيز ثبت اعدادى براى تسريع دريافتن طول و عرض سياره‌اى روى يكى از صفحات ، آن را از اسطرلاب شمالى متمايز مىسازد . پارامترهاى اين صفحه براى عرض جغرافيايى 33 و در نتيجه احتمالا براى شهر بغداد محاسبه شده است . از عبارات\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nحك شده روى اين ابزار چنين برمىآيد كه صفحات ديگرى نيز داشته كه شايد براى عرضهاى ديگر تنظيم شده بوده‌اند . احتمالا ابزار نجومى مورد اشارهء پينگرى كه آن را موجود ، و ساختهء بديع در 513 ق دانسته ، همين وسيله است ، هرچند وى دربارهء محل نگهدارى اين وسيله سخنى نگفته است .\r\n3 . اصلاح و تكميل آلت شاملهء خجندى و نگارش رساله‌اى دربارهء آن . اگر رسالهء مجهول المؤلف مورد نظر رزنتال را از آن بديع بدانيم ، بايد گفت كه وى چند دستگاه از اين ابزار ساخته بوده ، و سومين آنها را كه از جنس سرب بوده ، به نزد عمر خيام برده است .\r\n4 . اصلاح و تكميل يك وسيلهء نجومى به نام « الكرة ذات الكرسى » و تصنيف رساله‌اى دربارهء آن ، اين وسيله به‌نظر زوتر يك گوى كروى ، و به‌نظر كينگ ظاهرا يك اسطرلاب كروى است . گويا رزنتال الكرة ذات الكرسى و آلت شاملهء خجندى را يكى دانسته است .\r\n5 . نگارش مقاله‌اى دربارهء نوعى نىزن خودكار ، جزرى اين‌گونه دستگاه‌ها را « آلة الزمر الدائم » ناميده است . به گفتهء همو در اين اثر كه در 517 ق در بغداد نوشته شده ، نوآوريهايى وجود داشته است . از اين مقاله يا دستگاه وصف شده در آن ، امروزه نشانى در دست نيست ، امّا براساس توضيحات جزرى مىتوان دريافت كه شباهت بسيارى ميان دستگاه او و دستگاه بديع وجود داشته است . ساختمان و طرز كار اين دستگاه به‌طور خلاصه چنين است :\r\nدستگاه از دو محفظهء بسته كه هريك داراى يك دريچهء ورود آب و يك نى يا سوتك است ، تشكيل شده است . آب به نوبت از اين دريچه‌ها وارد اين دو محفظه مىشود . با پرشدن محفظه و رانده شدن هواى درون آن به سمت نى ، صدا توليد مىشود و اين كار تا پرشدن محفظهء نخست ادامه مىيابد و پس از آن\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nآب به محفظهء ديگر هدايت مىشود . ترتيبى اتخاذ شده است كه هر محفظه پس از پرشدن ، از راه دريچه‌اى در كف آن خالى ، و براى پرشدن مجدد آماده شود . با ادامهء اين فرآيند ، دستگاه به‌طور دائم صدا توليد مىكند .\r\n6 . ديوان اشعار كه در دست نيست .\r\n7 . درة التاج من شعر ابن حجاج ، برگزيده‌اى است از اشعار ابن حجاج در 141 باب كه هر باب به يكى از فنون شعر اختصاص دارد . نسخه‌اى از اين اثر به خط ابو محمد ابن خشاب با تاريخ كتاب 559 ق در كتابخانهء ملى پاريس محفوظ است . . آقا بزرگ نسخه‌اى از اين اثر را در بغداد ديده است . « 1 »\r\n\r\nحسن قطان مروزى ( 465 - 548 ق / 1073 - 1153 م )\r\nعين الزمان ، حسن بن على بن محمد ، ابو على قطّان مروزى حكيم ، پزشك ، مهندس ، اديب و از ستاره‌شناسان ايرانى سده پنجم و ششم هجرى قمرى است .\r\nرشيد الدّين وطواط و ظهير الدّين ابو الحسن على بن زيد بيهقى ( ابن فندق ) از معاصران قطّان مروزى از نخستين كسانى بوده‌اند كه در آثارشان از او نام برده و يا او را معرّفى كرده‌اند ، وى از ابو العباس لوكرى و ديگران دانش آموخته و به مرتبه‌اى رسيده كه همگان به فضل و دانش گسترده‌اش به علومى همچون پزشكى ، نجوم ، لغت ، ادب و فلسفه اعتراف نموده‌اند .\r\nدر منابع ، اشاره‌اى به مذهب و اعتقادات او نشده ، اما آقا بزرگ تهرانى به دو دليل او را در شمار علماى شيعه آورده است ، نخست پنهان‌كارى او در امر\r\n\r\n\r\n","description":"","footnote":"\r\n( 1 ) . برگرفته به اختصار از دائرةالمعارف بزرگ اسلامى ، ج 11 ، ماده بديع .\r\n","page_name":" 348 ","page_number":348},
  {"content":"\r\n\r\nاستماع حديث و ديگرى نوشتن كتاب نسب ابى طالب كه همان دوحة الشرف فى نسب ابى طالب است .\r\nاز ديگر آثار او رساله سارحة الرموز ، سبائك الذهب ، رساله مشجّر در انساب ، العروض مشجّر ، و كتاب كيهان شناخت است . امّا اين كتاب را مىتوان در دو مقام بررسى كرد :\r\n\r\n1 . نام و عنوان :\r\nدر نام اصلى كتاب اختلاف است برخى آن را گيهان سياحت و يا كيهان سياحت خوانده‌اند ، در مورد نخستين عنوان ، علامه قزوينى نوشته است با كاف عربى و گاف فارسى ، هر دو صحيح است على ما فى البرهان ( برهان قاطع در لغت ) همچنين در مورد كلمه « سياحت » ، علامهء قزوينى نوشته است كه : « . . . منتهى به اسم كيهان سياحت ( كذا ! ) كه مسبب از سهو نساخ است ، بدون هيچ شكلى . . . » . « 1 »\r\nبنابراين نام صحيح كتاب همان : « گيهان شناخت » يا « كيهان شناخت » است كه بيشتر مآخذ به آن تصريح كرده‌اند .\r\n\r\n2 . مؤلف گيهان شناخت\r\nمرحوم سيد جلال الدّين تهرانى ، ذيل شرح حال « حسن قطان مروزى » در گاهنامه ، نوشته است كه : « ما از او كتابى در هيئت و نجوم سراغ نداشتيم ، تا آنكه از كتابخانهء مرحوم حاج شيخ فضل اللّه مجتهد نورى ، كتابى به نام كتاب كيهان شناخت ، آقاى آقا ضياء الدّين ، نجل آن مرحوم بيرون آوردند « 2 » و براى پيدا كردن مؤلف آن را در كتابخانهء مجلس در دسترس اهل فضل گذاردند ، مؤلف معلوم\r\n\r\n\r\n","description":"","footnote":"\r\n( 1 ) . بيست مقالهء قزوينى ، 1 و 2 / 853 ؛ مجلهء شرق ، دورهء اوّل ( 1309 - 1310 ش ) ، 9 / 605 .\r\n( 2 ) . اين نسخه ، همان تنها نسخه موجود از كتاب گيهان شناخت است كه به كتابخانهء بزرگ آيت‌الله‌العظمى مرعشى نجفى ( ره ) منتقل شده است .\r\n","page_name":" 349 ","page_number":349},
  {"content":"\r\n\r\nنشد ؛ ولى تاريخ تأليف و مكان تأليف آن را اينجانب يافتم . چه در تعيين اوجات كواكب مىنويسد كه به سال 489 قمرى ، قبلهء مرو را نيز ، تعيين كرده اين عادتى بود ميان قدما كه هريك در كتب هيئت و نجوم ، قبلهء شهر خود را تعيين مىنمودند . ما دانستيم كه اين كتاب در سال 498 تا 500 قمرى ، تأليف شده و در مرو نيز ، تأليف گرديده ، ولى مؤلف معلوم نبود ، تا آنكه از كتابخانهء آستانهء مقدسه ، كتابى به نام تتمهء صوان الحكمة ، تأليف ابو الحسن بيهقى بيرون آوردند و در تهران به آقاى سيد محمد مشكاة بيرجندى كه مردى فاضل است ، براى تصحيح و نوشتن برخى حواشى دادند ؛ در آن كتاب ، تحت عنوان « حسن قطان مروزى » مىنويسد : مؤلف كتاب كيهان شناخت فارسى در هيئت ، آقاى آقا ميرزا طاهر تنكابنى ، مدرس حكمت الهى كه كتاب كيهان شناخت را ديده بودند ، چون تتمهء صوان الحكمة را نيز مىخوانند ، متوجه مىشوند كه امام حسن قطان مروزى ، صاحب كيهان شناخت است و ايشان تذكر موضوع دادند . پس امام حسن قطان مروزى ، مؤلف كتاب كيهان شناخت و كتاب ديگرى است كه به نام اخترشناخت تأليف كرده و در كيهان شناخت ، بدان اشاره كرده است » . « 1 »\r\nمرحوم عباس اقبال آشتيانى نيز ، در اين مورد نوشته است : « اگرچه در متن كتاب كيهان شناخت ، هيچ جا اسم مؤلف برده نشده ؛ ولى از اشارهء بيهقى و مشهور نبودن كتابى به اين عنوان ، در علم هيئت ، به اسم ديگرى ، مىتوان به ظنّ قوى گفت كه اين نسخهء كيهان شناخت ، همان كتابى است كه بيهقى تأليف آن را به امام حسن قطان منسوب مىدارد ، به‌خصوص كه مؤلف نسخه حاضر ، در آن سمت قبلهء شهر مرو را كه موطن و مقر قطان مروزى است ، تعيين مىكند و تأليف آن نيز ، در بين سنوات 498 تا 500 قمرى است ؛ يعنى در اواسط عمر امام حسن\r\n\r\n\r\n","description":"","footnote":"\r\n( 1 ) . گاهنامهء 1311 ش ، ص 132 - 133 .\r\n","page_name":" 350 ","page_number":350},
  {"content":"\r\n\r\nقطان و بسيار بعيد است كه در يك عصر و زمان ، دو نفر در يك شهر ، در باب يك علم ، دو كتاب به يك اسم تأليف كنند » . « 1 »\r\nعلامهء قزوينى نيز ، در مورد انتساب كتاب كيهان شناخت ، به قطان مروزى ، در نامه‌اى در تأييد نظر اقبال آشتيانى ، چنين نوشته است : « اكتشاف بسيار - بسيار مهمى فرموده‌ايد كه در تتمهء صوان الحكة ، يافته‌ايد كه مؤلف كيهان شناخت ، امام حسن قطان بوده است ، چندى قبل آقاى آقا ضياء الدّين نورى ، از بنده در خصوص مؤلف كتاب مزبور استفسار فرموده بودند و من با فحص بليغ در جميع فهارس جميع مكاتب اروپا كه به آنها دسترسى داشتم ، ذكر و نامى و نشانى ، نه از كيهان شناخت و نه از مؤلف آن نتوانستم به دست آورم و حالا پس از قرائت مرقومهء عالى و رجوع به تتمهء صوان الحكمة ، نسخهء برلين ، ورق 889 ، ديدم ، بله واضحا صريحا ، تأليف كتاب مزبور را به امام حسن قطان ، نسبت مىدهد . . . فوق‌العاده از اين اكتشاف سركار ، بنده هم خوشحال شدم و فورا در تحت نام سركار اين فقره را در حاشيه حاجى خليفه و در ورقهء علىحده يادداشت كردم كه يادم نرود » . « 2 »\r\nغير از بيهقى در تتمهء صوان الحكمة و سيوطى در بغية الوعاة به‌نقل از معجم الادباء ياقوت حموى ، صفدى نيز ، در شرح حال قطان مروزى ، كتاب كيهان شناخت را از آثار وى معرفى كرده است « 3 » و در منابع متأخر نيز ، يكى از آثار قطان مروزى را ، همين كتاب دانسته‌اند . « 4 » بنابراين انتساب كتاب كيهان\r\n\r\n\r\n","description":"","footnote":"\r\n( 1 ) . مجلهء شرق ، دورهء اوّل ( شهريور 1310 ) ، 9 / 533 - 539 .\r\n( 2 ) . همان ، دورهء اول ( 1309 - 1310 ش ) ، 9 / 605 .\r\n( 3 ) . الوافى بالوفيات ، 12 / 141 .\r\n( 4 ) . به‌عنوان نمونه نگاه كنيد به : تاريخ اديان در ايران ، صفا ، 2 / 965 - 967 ؛ گنجينهء سخن ، صفا ، 2 / 141 ؛ تاريخ نظم و نثر در ايران ، نفيسى ، 1 / 127 سبك‌شناسى ، ملك‌الشعراى بهار ،\r\n","page_name":" 351 ","page_number":351},
  {"content":"\r\n\r\nشناخت و نسخهء موجود آن به وى قطعى است و جاى شك و شبهه‌اى باقى نمىماند .\r\n\r\n3 . تاريخ و مكان تأليف\r\nبراساس نوشته‌ها و استخراج‌هايى كه آقاى سيد جلال الدّين منجم تهرانى كرده‌اند ، در نسخهء موجود گيهان شناخت ، در سه موضوع از كتاب ، تاريخ تأليف كتاب به‌صورت تقريبى در فاصلهء سالهاى 498 تا 500 قمرى مىباشد كه به اين شرح ذكر كرده‌اند كه من تاريخ تأليف و مكان تأليف آن را در هنگام بيان اوجات كواكب و تعيين قبلهء مرو يافته‌ام سپس به بيان اين مواضع سه‌گانه پرداخته‌اند :\r\nالف . مورد اوّل ، در اوايل نسخه ، تصريح مىكند كه : « مواضع اوجات كواكب شمس و زهره و جوزا 25 درجه و 39 دقيقه و 23 ثانيه ، به اول محرم 498 قمرى . . . » .\r\nب . مورد دوم ، در اواسط نسخه : « اصول الجوز هرات ، زحل ، اسد ، 17 درجه و 52 دقيقه و 33 ثانيه ، حركت ايشان هم ، چون اوجات است ، براى سال 498 هجرى » .\r\nج . در اواخر نسخهء موجود نيز ، چنين آمده است : « و به تاريخ آخر جمادى الاولى سنهء خمسمائة و در اين ماه قران علويّين بود در برج جدى در 12 درجه و 40 دقيقه و خسوف كلى گذشته بود ، ماه را در آخر سرطان ، در اين تاريخ مذنبهء عظيم بديد آمد سپيد يكرنگ بر شكل كوى صنوبر مغربى در آخر برج حوت » .\r\nاقبال آشتيانى ، اين مطلب را از سيد جلال الدّين تهرانى نقل كرده‌اند . « 1 »\r\n\r\n\r\n","description":"","footnote":"\r\n2 / 403 - 404 ؛ فرهنگ ادبيات فارسى ، ص 398 .\r\n( 1 ) . مجلهء شرق ، دورهء اول ( شهريور 1310 ) ، 9 / 534 - 535 .\r\n","page_name":" 352 ","page_number":352},
  {"content":"\r\n\r\nبدين‌ترتيب روشن مىشود كه آغاز تأليف كتاب ، در اواخر سال 497 قمرى بوده و در اواسط يا اواخر سال 500 قمرى ، تأليف آن پايان يافته است .\r\nدر مورد مكان تأليف كتاب نيز ، بايد گفت كه چون عادت و سيرهء قدما بر اين بوده كه هريك از آنها در كتاب‌هاى هيئت و نجوم ، قبلهء شهر خود را تعيين مىكرده‌اند ، مؤلف در اين كتاب نيز ، جهت قبلهء شهر مرو را كه موطن وى بوده ، تعيين نموده و بدين‌سان روشن مىشود كه اين كتاب را قطان در همان زادگاه خويش يعنى شهر مرو ، نوشته است « 1 » . « 2 »\r\n\r\nابن صلاح همدانى ( د 548 ق / 1153 م )\r\nنجم الدّين ( يا كمال الدّين ) ابو الفتوح ، احمد بن محمد بن سرى بن صلاح همدانى ، رياضىدان ، هندسه‌دان ، منجم ، پزشك از او با عنوان ابن سرى نيز ياد مىشود وى ايرانىنژاد و اصلا اهل همدان بود ، او پس از سپرى كردن تحصيلات مقدماتى به بغداد رفت و زمانى دراز در آن شهر به تحصيل در رشته‌هاى مختلف علوم پرداخت .\r\nابو الحكم مغربى اندلسى ( 486 - 549 ق / 1093 - 1155 م ) از زمره نخستين و برجسته‌ترين استادان ابن صلاح به‌ويژه در رياضيات بود و ابن صلاح خود از او با احترام ياد كرده است ، امّا از ساير استادان او اطلاعى در دست نيست ، ابن صلاح همچنان در بغداد بود تا امير حسام الدّين تيمورتاش ( حك 516 - 547 ق ) او را گويا به‌عنوان طبيب خاص خود به « ماردين » فراخواند ، در همين ايام بود كه\r\n\r\n\r\n","description":"","footnote":"\r\n( 1 ) . گاهنامهء 1311 ، ص 132 .\r\n( 2 ) . كيهان شناخت ، مقدمه ص 55 و بعد .\r\n","page_name":" 353 ","page_number":353},
  {"content":"\r\n\r\nفخر الدّين ماردينى به آموختن حكمت و فلسفه نزد او پرداخت ، دور نيست كه حسام الدّين تيمورتاش ، امير فضل‌پرور ماردين ابن صلاح را براى تأسيس كتابخانه ماردين به آن شهر فراخوانده باشد ، مدت اقامت او در ماردين معلوم نيست ، امّا شايد براى پيوستن به استاد خود ابو الحكم مغربى كه در آن زمان در دمشق سكنى داشت ، رهسپار آنجا شد ، در موصل امير نور الدّين محمود زنگى او را بسيار نواخت و چون به دمشق رسيد در خانه ابو الفضل اسماعيل بن ابى الوقار پزشك منزل كرد ، وى آخرين سالهاى عمر خود را در دمشق و در ميان دانشمندانى چون ابو الحكم مغربى و ابن ابى الوقار ، و حكيم امين الدّين يحيى بن اسماعيل بياسى به عزّت تمام سپرى كرد تا همان‌جا درگذشت .\r\nابن صلاح از دانشمندانى بود كه طالبان علم به حضور در مجالس درس او شوق بسيار داشتند ، وى گذشته از دانش وسيع ، زبانى گشاده و بيانى رسا و شيوا داشت ، اگرچه از او با عنوان پزشك نيز ياد شده ، ولى شهرت عمدهء او و نيز معروفيت آثارش بيشتر در رياضيات است ، ابن صلاح با آثار رياضىدانان پيشين به خوبى آشنا بود و چون زبان سريانى مىدانست به ترجمه سريانى آثار رياضى يونانى مراجعه مىكرد ، آثار او را استوار و ويراسته ، و شرح و حواشى انتقادى او را بر كتب ديگران ، باارزش و سودمند دانسته‌اند .\r\nابو الحكم مغربى مراتب علمى شاگرد برجسته خود را ستوده است .\r\nآثار : بيش از 10 اثر از ابن صلاح ياد كرده‌اند ، برخى از آثار و رسائل او از نظر رياضيات ارزشمند است .\r\n1 . فى كيفية تسطيح الكرى ، رساله‌اى است دربارهء چگونگى تصوير كره بر روى صفحه كه امروزه به تصوير « كنجنگارى » موسوم است ، اين رساله شامل دو مقاله است مقاله اول بخش نظرى و مقاله دوم كاربرد آن را در اسطرلاب تشكيل\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمىدهد .\r\n2 . فى سبب الخطاء و التصحيف العارضين فى جداول المقالتين السابعة و الثامنة من كتاب المجسطى و تصحيح ما أمكن تصحيحه من ذلك » اين رساله درباره تصحيح اشتباهات جداول مقالات هفتم و هشتم مجسطى است كه ابن صلاح در آن خطاهايى را كه در تعيين مختصات ستارگان روى داده و خطاهاى ديگرى كه به‌واسطه استنساخ متعدد كتاب مجسطى حادث شده ، اصلاح كرده است .\r\nوى همچنين بدان سبب كه در تدوين اين رساله ، مآخذ معتبر و اصلى كار را شناسايى و مقايسه كرده ، از ابو الحسن صوفى ، بتانى ، ابو ريحان بيرونى و ديگران با روش كاملا علمى انتقادهايى به‌عمل آورده است ، مسير فكرى و روش ابن صلاح در اين مورد چنان است كه مىتواند دانشمندان امروزى را متقاعد سازد .\r\n3 . دو مسأله هندسى ، نسخه‌اى از اين رساله در ليدن موجود است ، هاينريش روتر در سال‌هاى 1907 و 1908 م اين دو مسأله را مورد تجزيه و تحليل قرار داد .\r\n4 . جواب عن برهان مسألة مضافة إلى المقالة السابعة من كتاب اقليدس فى الاصول و سائر ما جرّه الكلام فيه ، از اين رساله نسخه‌هايى در كتابخانه‌هاى اياصوفيا و فيض اللّه موجود است .\r\n5 . ايضاح البرهان على حساب الخطائين ، اصل اين اثر از ابو سعيد جابر بن ابراهيم صابى است كه ابن صلاح بر آن حاشيه نوشته و در آن لا اقل يك اشتباه جابر را اصلاح كرده است .\r\n6 . شرح فصل فى آخر المقالة الثانية من كتاب ارسطوطاليس فى البرهان\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nو اصلاح خطأ فيه .\r\n7 . مقالة فى الشكل الرابع من اشكال الحملى ، منسوب به جالينوس .\r\n8 . قول فى ايضاح غلط ابى على بن الهيثم فى الشكل الأوّل من مقالة العاشرة من كتاب اقليدس فى الاصول ، اين اثر دربارهء مبانى روش افناء اقليدس است .\r\n9 . قول فى بيان الخطاء العارض فى معنى مذكور فى المقالة الثالثة من كتاب ارسطوطاليس فى السماء و العالم و فى جميع الشروح و التعاليق التى تعرض فيها بايضاح المعنى .\r\n10 . قول فى بيان ما و هم فيه ابو على بن الهيثم فى كتاب فى الشكوك على اقليدس انّ من آثر الحق و طلبه غير مستبشع عنده التنبيه على الغلط . احتمالا آنچه تحت عنوان الردّ على ابن الهيثم . . . همان رساله سابق الذكر است .\r\n11 . قول فى بيان ما و هم فيه ابو نصر الفارابى عند شرحه الفصل السابع عشر من المقالة الخامسة من المجسطى و شرح هذا الفصل .\r\n12 . ما ذكره بطلميوس فى الباب الثانى من المقالة الثانية عشرة فى مقدار رجوع زحل ، و فى الابواب الاربعة التى بعده لرجوع باقى الكواكب .\r\n13 . مقالة فى تزييف مقدمات مقالة ابى سهل الكوهى فى انّ نسبة القطر الى المحيط نسبة الواحد الى ثلاثة و سبع .\r\n14 . مقالة فى كشف الشبهة التى عرضت لجماعة ممّن ينسب نفسه الى علوم التعاليم على اقليدس فى الشكل الرابع عشر من المقالة الثانية عشر من الاصول . « 1 »\r\n\r\n\r\n","description":"","footnote":"\r\n( 1 ) . برگرفته به اختصار از دائرةالمعارف بزرگ اسلامى ، ج 4 ، ص 117 ، ماده ابن صلاح .\r\n","page_name":" 356 ","page_number":356},
  {"content":"\r\n\r\n\r\nعبد الرحمن ، منصور خازنى ( م 550 ق )\r\nعبد الرحمن خازنى معروف به زاهد ، رياضىدان ، حكيم ، راصد و هيوى بزرگ سده‌هاى 5 و 6 ق وى در سال 467 و بعد در گروه اصلاح تاريخ و تبديل به جلالى حضور داشته است ، او در 513 زيج شاهى را تأليف نموده و در 525 كتابى مانند زيج دربارهء اوساط كواكب به نگارش آورده است .\r\nتأليفات و آثار خازنى عبارتند از :\r\n1 . رسالة فى الآلات العجيبة ، اين كتاب مشتمل بر 7 مقاله است در شرح برخى از آلات و ابزار رصدى كه قدماء از آنها استفاده مىكرده‌اند . 1 . در آلت ذات الشعبتين ، 2 . ذات الثقبتين ، 3 . ذات المثلث ، 4 . ربع ، 5 . آلت انعكاس ، 6 .\r\nاسطرلاب ، 7 . در استخراجات مشخصات فلكيه .\r\nخازنى در اين كتاب شنبه 12 ربيع الأوّل 525 را براى مثال اعتدال ربيعى نام مىبرد . او عرض رى را 35 درجه و 40 دقيقه ضبط كرده است ، خازنى اوساط كواكب ثابته را به مقدارى كه در سال 509 هجرى در اوّل محرم بوده نوشته و ثوابت را رصد نكرده ، و تنها 15 درجه بر مقادير آنها كه در مجسطى است افزوده است .\r\n2 . زيج سنجره ، وى اين زيج را به نام پادشاه سلجوقى تأليف كرده كه يك نسخه خطى آن در كتابخانه واتيكان موجود است .\r\n3 . ميزان الحكمة ، خازنى حدود 513 ترازوى حكمت را براى سنجيدن وزن مخصوص اجسام ساخت ، و براى آنها قانونى وضع كرد كه تعقيب ميزان الحكمة ارشميدس بود ، و گفته شده ترازوى او از غرائب مكانيك بشمار مىرفت و تا 3 رقم اعشار بود .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n4 . ساخت ساعت آبى ، وى در سال 515 ق اين ساعت را به نام ميزان الحكمة ساخت . « 1 »\r\n\r\nخواجه عبد الرحمن خازنى مروزى\r\n\r\nپيشاهنگ اصلاح تقويم در ايران « 2 »\r\nابو منصور ابو الفتح عبد الرحمن خازنى ، رياضىدان و يكى از منجمان مشهور قرون پنجم و ششم قمرى است . دربارهء تاريخ ولادت و وفات اين دانشمند بزرگ اطلاع دقيقى در دست نيست ولى گفته مىشود كه وفات او بعد از سال 525 قمرى اتفاق افتاده است . وى در آغاز ، غلام خواجهء علم‌پرورى بود كه از بركت الطاف كريمانهء همين شخص به تحصيل دانش رياضى مشغول و پس از آنكه موفقيت شايان توجهى در هندسه به دست آورد از بند غلامى آزاد شد . ازآن‌پس به سرعت پيشرفت كرد ، چنان‌كه در عهد ملكشاه در شهر مرو از رياضيدانان و منجمان بزرگ آن روزگار بشمار مىرفت . او به لحاظ اخلاقى از شخصيت و الا و نيرومندى برخوردار بود . خازنى فردى زاهد و متّقى بود ، به طورى كه از نزديك شدن به صاحبان حكومت و قدرت ، دورى مىجست و زندگى را در قناعت سپرى مىكرد . وى كتاب الزيج المعتبر السنجرى را در روزگار سلطان سنجر تدوين كرد و بنا بر رسوم آن زمان ، كتاب را به نام او نامگذارى كرد امّا در مقابل ، چيزى از سلطان سنجر نپذيرفت .\r\nاز جمله آثار خازنى مىتوان به كتاب‌هاى زير اشاره كرد :\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده خازنى ، به نقل از گاهنامه تهرانى .\r\n( 2 ) . نوشته محمد رضا صيّاد .\r\n","page_name":" 358 ","page_number":358},
  {"content":"\r\n\r\n1 . الزيج المعتبر السنجرى : خازنى از سال 468 قمرى بيش از 30 سال از عمر خويش را در شهر مرو به انجام ارصاد نجومى در مورد خورشيد ، ماه و سيارات ، سپرى نمود و از اين طريق توانست وضعيت قرار گرفتن خورشيد ، ماه و سيارات را نسبت به هم در چنين مدت طولانى اندازه‌گيرى كند . افزون بر اين ، از نتايج رصدهاى معتبر زمان خويش توانست مقدار متوسط كسر مدت سال شمسى حقيقى را به مقدار 5 ساعت و 46 دقيقه ، اندازه‌گيرى نمايد . خازنى در سال 525 قمرى ، نتايج حاصل از پژوهش‌ها و رصدهاى نجومى خويش را در كتاب الزيج المعتبر السنجرى ، ثبت نمود .\r\nخلاصه‌اى از اين زيج ، تحت عنوان زيج الخازنى در مخزن كتابخانهء مدرسه عالى استاد مرتضى مطهرى در تهران ، نسخهء خطى نسبتا كاملى از آن در موزهء بريتانى در لندن و نسخهء خطى ديگرى از آن در واتيكان ، موجود است .\r\n2 . رسالة فى الآلات العجيبة الرصدية : اين رساله در توصيف آلات رصدخانهء مرو نوشته شده و نسخهء بسيار كهنى از آن در مخزن كتابخانهء مدرسهء عالى استاد مرتضى مطهرى موجود است . اين رساله از لحاظ محتواى علمى به مراتب بر رسالهء مؤيد الدّين العرضى در توصيف آلات رصدخانهء مراغه و رسالهء غياث الدّين بن جمشيد كاشانى در توصيف آلات رصدخانهء سمرقند ، برترى دارد .\r\n3 . رسالة الاعتبار : اين رساله دربارهء « قانون اعتبار » در برابر نتيجهء رصد نوشته شده است و نشان مىدهد كه در مسائل نجومى ، علاوه بر عمل نتيجهء رصد كه از راه اندازه‌گيرى با آلات و ابزار نجومى حاصل مىشود با استفاده از روش ديگرى كه قانون اعتبار نام دارد ، مىتوان در حل مسائل و كشف حقايق علم نجوم ، توفيق يافت . نسخه‌اى از اين رسالهء بىنظير در مخزن كتابخانهء مدرسهء\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nعالى استاد مرتضى مطهرى موجود است .\r\n4 . ميزان الحكمة : اين كتاب ، بيانگر اطلاعات علمى وسيع و عميق خازنى است كه در سال 515 قمرى تأليف شده است و دربرگيرندهء چندين رسالهء معتبر از دانشمندان نامى پيش از خازنى و يا معاصر با اوست ، از جمله : منلائوس ، ابو بكر محمد بن زكرياى رازى ( 251 - 313 يا 323 ) ، ابو ريحان محمد بن احمد بيرونى خوارزمى ( 362 - 440 ) ، ابو حاتم مظفر اسفزارى هروى و ابو الفتح عمر بن ابراهيم خيامى نيشابورى .\r\nخازنى در اصلاح تقويم يزدگرى موفق به تدوين تقويم سلطانى شد .\r\nبراى پرداختن به چگونگى كار و اقدامات خازنى لازم است ، نخست تاريخچه‌اى از وضعيت تقويم در ايران از زمان ساسانيان تا سلجوقيان آورده شود .\r\n\r\n1 . تاريخچهء تقويم در ايران از زمان ساسانيان تا سلجوقيان\r\nپيش از اسلام در عهد ساسانيان ، در بين ايرانيان « تقويم اوستايى » متداول بوده است كه از زمان پيدايش اين تقويم ، اطلاع دقيقى در دست نيست . طول سال در تقويم اوستايى ، 365 شبانه‌روز و شامل 12 ماه 30 شبانه‌روزى است به ترتيب به نام‌هاى : فروردين ، ارديبهشت ، خرداد ، تير ، امرداد ، شهريور ، مهر ، آبان ، آذر ، دى ، بهمن و اسفندارمذ . نام ماه دى ، يكى از القاب اهورامزدا و نام يازده ماه بقيه به نام فرشتگان و ياوران اهورامزداست . 5 شبانه‌روز بقيهء سال ، موسوم به اندرگاه ( پنجه ) كه بر پايهء ترتيب بخصوصى به آخر يكى از ماه‌هاى سال اضافه مىشدند ، عبارتند از : « 1 » امنوذ ، اشتوذ ، اسنفدمذ ، و هيشت و هشتواش . اين تقويم ، فاقد هفته است ولى ، هر روز ، نام بخصوصى داشت كه با اعتقادات\r\n\r\n\r\n","description":"","footnote":"\r\n( 1 ) . محمد محيط طباطبايى ، خيامى يا خيام ، تهران ، 1370 ، ص 135 .\r\n","page_name":" 360 ","page_number":360},
  {"content":"\r\n\r\nمذهبى و سنتى زردشتيان ارتباط دارد . رديف و نام روزهاى ماه به شرح جدول 1 است . « 1 »\r\n\r\nجدول 1 . رديف و نام روزهاى ماه در تقويم اوستايى\r\nايرانيان از كسر تقريبى مدت سال شمسى و در نتيجه از كبيسهء يك شبانه\r\n\r\n\r\n","description":"","footnote":"\r\n( 1 ) . همان ، ص 134 و 135 .\r\n","page_name":" 361 ","page_number":361},
  {"content":"\r\n\r\nروز در هر چهار سال مطلع بودند ، امّا ، چون در هر روز آيين‌هاى دينى بخصوصى را اجرا مىنمودند ، ازاين‌رو ، اجراى كبيسهء چهارساله كه باعث تغيير ترتيب شمارهء روزهاى سال مىشد ، ميسر نبود . بنابراين جهت تطبيق نوروز ( اوّل فروردين ) تقويم اوستايى در حوالى آغاز فصل تابستان ( نقطه انقلاب تابستانى ) در هر 120 سال ، يك ماه كبيسهء 30 شبانه‌روزى اجرا مىكردند . ماه كبيسهء مذكور را هر 120 سال به ترتيب به آخر يك ماه سال مىافزودند . نام اين ماه كبيسه ، همنام با نام ماهى بود كه به آخر آن اضافه مىشد . بنابراين ، در 120 سال اوّل ، دو ماه فروردين ، در 120 سال دوم ، دو ماه ارديبهشت ، . . . و در 120 سال دوازدهم ، دو ماه اسفندارمذ ، منظور مىشد . براى مشخص نمودن ماهى كه مىبايست ، ماه كبيسهء يادشده را « ماه بهيزكى » و سال كبيسهء 13 ماهه را « سال بهيزكى » مىگفتند .\r\nمبدأ تقويم اوستايى ، متغير بود ، يعنى سال جلوس هر شاه ساسانى ، به عنوان مبدأ تاريخ‌گذارى جديد انتخاب مىشد و اين مبدأ تا پايان حكومت او معتبر بود . آخرين مبدأ تقويم اوستايى كه در دورهء ساسانيان پايه‌گذارى شد ، سال جلوس يزدگرد سوم ، يعنى سال 11 قمرى است . بعد از به قتل رسيدن يزدگرد سوم و انقراض سلسلهء ساسانيان در سال 31 قمرى ، مبدأ تاريخ‌گذارى جديدى پايه‌گذارى نشد . در نتيجه ، همان سال سلطنت يزدگرد سوم ، به‌عنوان مبدأ « تقويم يزدگردى » ، بين ايرانيان آن روزگار و بخصوص زردشتيان متداول شد .\r\nتقويم يزدگردى ، داراى 12 ماه 30 شبانه‌روزى با ترتيب و نام ماه‌هاى تقويم اوستايى بود . 5 شبانه‌روز مربوط به اندرگاه ، در پايان روزگار يزدگرد سوم به آخر ماه آبان اضافه مىشد .\r\nنوروز سال يكم يزدگردى ، تقريبا در حوالى نقطهء انقلاب تابستانى قرار داشت . امّا با انقراض سلسلهء ساسانيان و عدم اجراى كبيسهء بهيزكى ، نوروز تقويم\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nيزدگردى در هر 120 سال تقريبا 30 شبانه‌روز زودتر از اوّل فصل تابستان آغاز مىشد يا به عبارت ديگر ، نوروز تقويم يزدگردى از آغاز فصل تابستان به طرف آغاز فصل بهار پيش مىرفت . از آنجا كه فرمانروايان عرب بنا به رسوم دورهء ساسانيان ، جمع‌آورى خراج از ايرانيان را در نوروز به‌عمل مىآوردند ، پيشرفت نوروز به طرف آغاز فصل بهار و در نتيجه عدم توانايى كشاورزان در پرداخت به موقع خراج ، آنان را با مشكلات مالى بسيار سختى مواجه مىساخت . ازاين‌رو ، فرمانروايان عرب جهت دستيابى به راه حل مناسب ، تلاش‌هايى در جهت اصلاح تقويم مالى دورهء اسلامى به‌عمل آوردند كه چهار تن از مهم‌ترين آنان به ترتيب : هشام بن عبد الملك ( حك : 105 - 125 ) ، هارون الرشيد ( حك : 170 - 193 ) ، متوكّل على اللّه ( حك : 232 - 247 ) و معتضد باللّه ( حك : 279 - 289 ) مىباشند .\r\nفرمانروايان اوّل تا سوم به عللى موفق به اصلاح تقويم مالى دورهء اسلامى نشدند . امّا ، معتضد باللّه در سال 282 قمرى ، كار اصلاح تقويم را با پايه‌گذارى « تقويم خراجى » يا « تقويم معتضدى » و با هدف تثبيت « نوروز خراجى » يا « نوروز خراجى » يا « تقويم معتضدى » و با هدف تثبيت » نوروز خراجى » يا « نوروز معتضدى » بر حوالى نقطهء انقلاب تابستانى و آن هم به‌طور تقريبى و ناقص انجام داد . علىرغم اصلاحات تقويم مالى دورهء اسلامى ، توسط فرمانروايان عرب ، نوروز تقويم يزدگردى به‌دليل عدم احتساب كبيسه‌هاى مورد نياز به محل واقعى خود ، يعنى آغاز فصل تابستان منطبق نشد . نوروز سال‌هاى يزدگردى با گذشت زمان ، همچنان به طرف آغاز فصل بهار پيش مىرفت تا اينكه در اواخر قرن چهارم قمرى ، براى نخستين بار ، نوروز تقويم يزدگردى برحسب رويداد طبيعى تقريبا در حوالى آغاز فصل بهار واقع شد و سپس به تدريج در امتداد برج\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nحوت ( آخرين ماه از فصل زمستان ) به پيشروى ادامه داد ، به‌طورى كه در سال 467 قمرى ( 453 - 454 ش ) نوروز سيار تقويم يزدگردى ، تقريبا بر 14 برج حوت منطبق شد .\r\nسلطان جلال الدّين ملكشاه سلجوقى ( حك : 465 - 485 ) در 8 رجب 467 ( 14 اسفند 453 ش ) فرمانى صادر كرد كه اوّلا نوروز از 14 برج حوت به نقطهء اعتدال بهارى منتقل شود و ثانيا منجمان با عمل نجومى و منطبق بر پايه‌هاى علمى ، ترتيبى اتخاذ نمايند كه براساس آن ، نوروز سيار به‌جاى گردش در طول فصول طبيعى ، همواره در نقطهء اعتدال بهارى تثبيت شود . قبل از سال 467 قمرى ، در سبر تاريخچهء تقويم و تاريخ در ايران در مدارك و مآخذ تاريخى ، نجومى و دينى ، تقويمى كه آغاز سال آن همواره از نقطهء اعتدال بهارى شروع شود ، ذكر نشده است . تولد چنين رويداد مهم علمى ، به ابتكار و درخواست ملكشاه از منجمان هم‌عصر خود در سال 467 بوده است . در اجراى فرمان ملكشاه ، به ترتيب در سال‌هاى 468 قمرى ( 454 - 455 ش ) و 471 قمرى ( 457 - 458 ش ) دو نوع تقويم به نام‌هاى : « تقويم سلطانى » و « تقويم جلالى » توسط منجمان پايه‌گذارى شد .\r\n\r\n2 . تقويم سلطانى\r\nخازنى در اجراى دستور رسمى ملكشاه در شهر مرو ، كار اصلاح تقويم و پايه‌گذارى تقويمى به نام تقويم سلطانى را با روشى علمى در سال 467 قمرى آغاز نمود و مدتى بعد با اجراى كبيسهء دقيق در سال 468 قمرى ، اين امر مهم را به انجام رساند . چون در سال 468 قمرى ، نوروز سال 445 يزدگردى ، تقريبا بر 14 برج حوت منطبق بود ، ازاين‌رو ، خازنى 17 شبانه‌روز از ماه فروردين سال 445 يزدگردى را حذف كرد و روز 18 فروردين سال 445 يزدگردى ، مطابق اوّل\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nفروردين سال يكم سلطانى ( 1 فروردين سال 455 ش ) را بر نقطهء اعتدال بهارى تثبيت نمود . اصول تقويم سلطانى به شرح زير است :\r\n\r\nالف . تعيين نوروز :\r\nبراى تثبيت دايمى نوروز تقويم سلطانى بر نقطهء اعتدال بهارى از قاعدهء « نوروز تحويلى » استفاده شد كه به تعبير خازنى ، نوروز تقويم سلطانى ، روزى باشد كه تا نصف النهار آن روز آفتاب به درجهء اول برج حمل داخل شده باشد ، مشروط بر آنكه تا نصف النهار روز قبل ، آفتاب در آخرين درجهء برج حوت بوده باشد . اين قاعده به تعبير منجمان امروزى به اين شرح است كه : اگر لحظهء تحويل سال تقويم سلطانى بين بعد از ظهر سيصد و شصت و پنجمين روز و قبل از ظهر سيصد و شصت و ششمين روز سال واقع مىشد ، در اين صورت ، سيصد و شصت و ششمين روز ، نوروز گرفته مىشد و اگر لحظهء تحويل سال تقويم سلطانى در بعد از ظهر سيصد و شصت و ششمين روز سال واقع مىشد ، در اين صورت ، سيصد و شصت و هفتمين روز ، نوروز گرفته مىشد .\r\n\r\nب . تعيين سال‌هاى عادى و كبيسه :\r\nخازنى در كتاب الزيج المعتبر السنجرى ، براى تعيين سال‌هاى عادى و كبيسهء تقويم سلطانى ، قاعده‌اى نوشته است .\r\nقسمتى از ترجمهء عربى به فارسى آن به اين شرح است : « ابتدا عدد 172 را با سال سلطانى جمع نموده و از حاصل جمع ، دوره‌هاى 220 ساله را منها مىكنيم . سپس عدد كمتر از 220 به‌دست‌آمده را در عدد 53 ضرب نموده و حاصل‌ضرب را بر عدد 220 تقسيم مىكنيم ، اگر باقيمانده كمتر از 53 شود سال مورد نظر كبيسه و گرنه يك سال عادى است » .\r\nخازنى در كتاب زيج الخازنى دربارهء تعداد كبيسه‌هاى چهار و پنج‌ساله در\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدستهء 220 ساله ، مىگويد : « دورهء كبيسهء آن 220 سال شمسى است و در آن 53 كبيسه وجود دارد كه 45 عدد از آنها كبيسهء 4 ساله و 8 عدد بقيه ، 5 ساله است و مجموع آنها 53 دور كبيسه مىشود » . « 1 »\r\nهرچند خازنى در كتاب‌هاى الزيج المعتبر السنجرى و زيج الخازنى به ترتيب و توالى كبيسه‌هاى چهار و پنج‌ساله در دستهء 220 ساله ، صريحا اشاره‌اى نكرده است ، با اين وجود ، تنها با استفاده از قاعدهء محاسباتى مندرج در كتاب الزيج المعتبر السنجرى كه از نظرتان گذشت ، به آسانى مىتوان به ترتيب و توالى كبيسه‌هاى چهار و پنج‌ساله در دستهء 220 ساله ، پى برد . نگارنده ( محمد رضا صياد ) در سال 1359 شمسى به پژوهش در اين‌باره پرداخته است « 2 » ، بدين‌ترتيب كه تمام سال‌هاى عادى و كبيسهء يك دسته 220 ساله ( از سال 171 تا 48 سلطانى ) را با استفاده از قاعدهء محاسباتى مندرج در كتاب الزيج المعتبر السنجرى ، محاسبه نمود . بررسىهاى انجام‌شده ، نشان داد كه ترتيب و توالى كبيسه‌هاى چهار و پنج‌ساله در دوره‌هاى 25 و 29 ساله و در يك دستهء 220 ساله ، به‌صورت زير اتفاق مىافتند .\r\nدو دورهء 29 ساله + يك دورهء 25 ساله + دو دورهء 29 ساله + يك دورهء 25 ساله + يك دورهء 29 ساله + يك دورهء 25 ساله - دستهء 220 ساله\r\nپنج كبيسهء 4 ساله + كبيسهء 5 ساله - دورهء 25 ساله\r\nشش كبيسهء 4 ساله + يك كبيسهء 5 ساله - دورهء 29 ساله\r\n\r\n\r\n","description":"","footnote":"\r\n( 1 ) . عبد الرحمن خازنى ، زيج الخازنى ، نسخهء خطى شماره 682 كتابخانهء مدرسهء عالى استاد مرتضى مطهرى ، تهران ، ص 5 .\r\n( 2 ) . محمد رضا صياد ، ترتيب و تقسيم كبائس رباعى و خماسى در تاريخ جلالى ، گزارش دوازدهمين كنفرانس رياضى كشور ، بخش رياضى دانشگاه صنعتى اصفهان ، 1360 ، ص 33 - 34 و 46 .\r\n","page_name":" 366 ","page_number":366},
  {"content":"\r\n\r\nيك سال كبيسه + چهار سال عادى - كبيسهء 5 ساله\r\nيك سال كبيسه + سه سال عادى - كبيسهء 4 ساله\r\nمطالبى كه در اين مبحث از نظرتان گذشت ، نشانگر اين واقعيت افتخارآميز است كه خازنى ، مخترع و كاشف كبيسه‌هاى پنج‌ساله در تاريخ علم نجوم است چون تا روزگار خازنى ابتكار اجراى كبيسهء پنج‌ساله در هيچ كشور و در بين هيچ ملتى سابقه نداشت .\r\n\r\nج . نام و تعداد شبانه‌روز ماهها :\r\nمدت سال در تقويم سلطانى ، شمسى حقيقى و شامل 12 ماه با ترتيب و نام ماه‌هاى تقويم يزدگرى با پسوند « سلطانى » يعنى : فروردين سلطانى ، ارديبهشت سلطانى ، . . . و اسفندارمذ سلطانى است .\r\nتعداد شبانه‌روزهاى ماه‌هاى حقيقى تقويم سلطانى به ترتيب از مدت حركت مركز خورشيد در هر هريك از بروج : حمل ، ثور ، . . . و حوت ، 12 صورت فلكى قديمى دايرةالبروج پيروى مىنمود كه به‌علت حركت ظاهرى غير يكنواخت مركز خورشيد روى مدارش ( دايرةالبروج ) از 29 تا 32 شبانه‌روز در تغيير بود .\r\nبه‌عبارت ديگر ، اوّل ماه‌هاى فروردين سلطانى ، ارديبهشت سلطانى ، . . . و اسفندارمذ سلطانى به ترتيب با وارد شدن مركز خورشيد به اوّل بروج : حمل ، ثور ، . . . و حوت ، هماهنگى داشت .\r\nالبتّه ، خازنى با كنار گذاشتن تعداد شبانه‌روز ماه‌ها و پنجهء تقويم يزدگرى ، يك نكته را ناديده گرفت و آن توجه به اعتقادات سنتى ايرانيان و بخصوص اعتقادات دينى زردشتيان به نام روزهاى ماه‌ها و پنجهء تقويم يزدگردى بود كه هرروزى از ماهها به نامى خوانده مىشد و واجد امتياز دينى جداگانه‌اى بود . در واقع ، تعداد شبانه‌روزهاى جديد ماه‌هاى حقيقى و نجومى در تقويم سلطانى ، آرزوهاى سنتى و دينى آنها را تأمين نمىكرد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\n3 . تقويم جلالى ( ملكى )\r\nهيئتى از رياضىدانان و منجمان عهد ملكشاه به نام‌هاى : حكيم عمر خيامى ( 438 تا 440 - 517 ) ، حكيم ابو العباس فضل بن محمد لوكرى مروزى ، مظفر اسفزارى ( متوفّى قبل از 515 ) ، ميمون بن نجيب واسطى ، ابن كوشك معمورى بيهقى و چند تن ديگر در اصفهان ، پس از فراهم نمودن تجهيزات نجومى ، كار اصلاح تقويم و پايه‌گذارى تقويمى به نام تقويم جلالى را از سال 467 آغاز نمودند و پس از چهار سال تلاش در 471 اين امر مهم را در مقياس ساده‌تر و بدون ذكر تفصيل علمى به انجام رساندند . چون در سال 471 قمرى ، نوروز 448 يزدگردى ، تقريبا بر 13 برج حوت منطبق بود ، ازين‌رو ، 18 شبانه‌روز از ماه فروردين 448 يزدگردى را حذف نمودند و روز 19 فروردين 448 يزدگردى ، مطابق اوّل فروردين سال يكم جلالى ( 1 فروردين 458 ش ) را بر نقطهء اعتدال بهارى تثبيت نمودند . اصول تقويم جلالى به شرح زير است :\r\nالف . تعيين نوروز : براى تثبيت دايمى نوروز تقويم جلالى بر نقطهء اعتدال بهارى ، قاعدهء نوروز تحويلى تقويم سلطانى ( - بند الف - مبحث 2 ) ، از طرف هيئت منجمان ملكشاه در اصفهان ، پذيرفته شد .\r\nب . ترتيب و توالى كبيسه‌ها : در اين‌باره تاكنون هيچ‌گونه سند و مأخذ معتبر علمى ، به دست نيامده است تا با بررسى اين‌گونه مدارك به كيفيت و چگونگى ترتيب و توالى كبيسه‌هاى تقويم جلالى كه امروزه به‌صورت يكى از مشكل‌ترين و پيچيده‌ترين مسائل نجومى و تاريخى درآمده است ، پى ببريم .\r\nليكن از قرن هفتم قمرى به بعد ، منجمان و مورخان قديمى ايران به استناد مقدار متوسط كسر سال شمسى حقيقى كه در زيج‌هاى مختلف قديم ، نوشته شده است ، ترتيب خاصى از كبيسه‌هاى چهار و پنج‌ساله در دوره‌هاى 29 ، 33 و 37\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nساله و در دورهء بزرگ 1440 ساله و غيره را به هيئت منجمان ملكشاه در اصفهان ، نسبت داده‌اند . « 1 » همچنين ، منجمان ، مورخان و محققان ايرانى و خارجى در دو قرن گذشته ، براساس رصدهاى سال‌هاى دو قرن گذشته و يا روايات و مآخذ مخدوش و گمراه‌كننده كتب قديمى تاريخ و نجوم ، هركدام ترتيب خاصى از كبيسه‌هاى چهار و پنج‌ساله در دوره‌هاى 29 ، 33 و 37 ساله و در دسته‌هاى 62 ، 70 ، 128 ، 132 ، 161 و 268 و در دورهء بزرگ 2820 ساله و غيره را به همان هيئت نسبت داده‌اند . « 2 » نگارنده با توجه به اين واقعيت كه تاكنون هيچ‌گونه سند و مدرك معتبر تاريخى و نجومى در اين‌باره ، به دست نيامده است ، كليهء ترتيب‌هاى كبيسهء نسبت داده شده به هيئت منجمان ملكشاه در اصفهان را فرضى ، خيالى و فاقد واقعيت تاريخى و نجومى مىداند . « 3 »\r\nج . نام و تعداد شبانه‌روز ماه‌ها : در رسالهء سى فصل خواجه نصير الدّين طوسى ( ولادت 597 ) كه قديم‌ترين مأخذ نجومى معتبر علمى براى تحقيق پيرامون تقويم جلالى محسوب مىشود ، روايتى وجود دارد كه برطبق آن « 4 » ، تقويم جلالى شامل 12 ماه 30 شبانه‌روزى به ترتيب و نام‌هاى : ماه نو يا نوروز ، نوبهار ، گرمافزا ، روزافزون ، جهانتاب ، جهان‌آراى ، مهرگان ، خزان ، سرمافزا ، شب افزون ، آتش‌افروز و سال‌افزون ، بود . همان‌طور كه ملاحظه مىشود ، به‌جاى نام ماه‌هاى تقويم يزدگردى كه ريشهء سنتى و دينى داشت ، نامهاى جديدى انتخاب كردند كه صرفا با خواص و اوضاع و احوال ماه‌هاى فصول طبيعى در ارتباط بود .\r\n\r\n\r\n","description":"","footnote":"\r\n( 1 ) . همان ، ص 35 - 39 .\r\n( 2 ) . همان ، ص 40 - 44 .\r\n( 3 ) . همان ، ص 45\r\n( 4 ) . محمد محيط طباطبايى ، خيامى يا خيام ، انتشارات ققنوس ، تهران ، 1370 ، ص 134 - 135 .\r\n","page_name":" 369 ","page_number":369},
  {"content":"\r\n\r\nپنج يا شش شبانه‌روز پنجه كه به آخر ماه دوازدهم يعنى « سال افزون » اضافه مىشد به ترتيب و نام‌هاى : آفرين ، فرخ ، فيروز ، راست و درود ، بود . ولى براى ششمين روز آخر سال‌هاى كبيسه ، نامى در مآخذ معتبر ذكر نشده است . براى روزهاى هر ماه نيز نام‌هاى جديدى انتخاب نمودند كه رديف و نام روزهاى ماه ، به شرح جدول 2 است . « 1 »\r\n\r\nجدول 2 . رديف و نام روزهاى ماه در تقويم جلالى\r\n\r\n\r\n","description":"","footnote":"\r\n( 1 ) . همان ، ص 134 .\r\n","page_name":" 370 ","page_number":370},
  {"content":"\r\n\r\nهمان‌طور كه ملاحظه مىشود ، به جاى نام روزهاى ماه‌هاى تقويم يزدگردى كه ريشهء سنتى و دينى داشت ، نام‌هاى جديدى انتخاب كردند كه هيچ‌گونه مناسبتى نداشت و منحصرا گوش‌نواز ، خوش‌آهنگ و دلنشين بود .\r\nايرانيان ، اين تقويم جلالى را كه داراى ارزش علمى چندانى نبود و صرفا ، چون از لحاظ تعداد شبانه‌روز ماه‌ها و پنجه با تقويم يزدگردى هماهنگ و مأنوس‌تر بود ، به‌جاى تقويم سلطانى پذيرفتند و اين ، يكى از علل ديگرى بود كه بعدها باعث شد تقويم سلطانى ، اين ميراث علمى ارزشمند تا بيش از هشت قرن بعد از پايه‌گذارى آن ، در پس غبار فراموشى باقى بماند .\r\nدر اين دو قرن گذشته ، منجمان و تقويم‌نويسان ايران در تقويم‌ها از شكل ديگرى از تقويم جلالى استفاده مىكنند كه در واقع ، همان تقويم يزدگردى كبيسه شده با تغيير در مبدأ مىباشد . مبدأ اين تقويم ، يعنى اوّل فروردين سال يكم جلالى ( 1 فروردين سال 458 ش ) اختيار شده است . براى تثبيت دايمى نوروز تقويم جلالى بر نقطهء اعتدال بهارى از قاعدهء نوروز تحويلى تقويم سلطانى استفاده مىكنند . اين تقويم داراى 12 ماه 30 شبانه‌روزى با ترتيب و نام ماه‌هاى تقويم يزدگردى است . 5 يا 6 شبانه‌روز بقيهء سال ( پنجه ) به آخر ماه اسفندارمذ ، افزوده مىشود .\r\n\r\n4 . بنياد تقويم هجرى شمسى\r\nتقويم‌هاى قديمى منتشرشده در ايران ، نشان مىدهند كه تقريبا بعد از 1259 شمسى ، تقويمى به نام « تقويم هجرى شمسى برجى » به ابتكار ميرزا عبد الغفار خان نجم الدوله ( 1259 - 1326 ) در ايران ابداع و به‌طور غير رسمى متداول شد . در واقع قبل از 1259 شمسى ، تقويمى كه اساس آن شمسى و مبدأ\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nآن واقعهء هجرت باشد ، رايج نبوده است .\r\nدورهء دوم مجلس شوراى ملى ايران ، در مادهء 3 قانون محاسبات عمومى ، مصوب 21 صفر 1329 ، مطابق 2 حوت 1289 ، تقويم هجرى شمسى برجى را به عنوان مقياس رسمى زمان در محاسبات دولتى پذيرفت .\r\nمبدأ تقويم هجرى شمسى برجى ، اوّل بهار سال هجرت پيامبر اكرم صلّى اللّه عليه و آله از مكهء معظمه به مدينهء طيّبه ، مطابق روز جمعه 19 مارس 622 ژوليوسى است . براى تثبيت دايمى نوروز تقويم هجرى شمسى برجى بر نقطهء اعتدال بهارى از قاعدهء نوروز تحويلى تقويم سلطانى استفاده مىشود . بنابراين ، نوع سال آن شمسى حقيقى و شامل 365 شبانه‌روز در سال عادى و 366 شبانه‌روز در سال كبيسه است . سال كبيسه هر چهار و گاهى هر پنج سال يك‌بار و منحصرا در دوره‌هاى 33 و 29 ساله اتفاق مىافتد . نام ماه‌هاى حقيقى ( بروج ) اين تقويم به ترتيب همنام با دوازده صورت فلكى قديمى دايرةالبروج ، يعنى : حمل ، ثور ، جوزا ، سرطان ، اسد ، سنبله ، ميزان ، عقرب ، قوس ، جدى ، دلو و حوت ، است . تعداد شبانه‌روز هر برج برابر با مدت حركت مركز خورشيد در همان برج مىباشد كه از 29 تا 32 شبانه‌روز در تغيير است . تقويم هجرى شمسى برجى ، به‌جز مبدأ و نام ماه‌ها ، شباهت زيادى به تقويم سلطانى دارد . در واقع عبد الغفار نجم الدوله ، پس از گذشت 804 سال شمسى ، اساس كار علمى خازنى در تقويم سلطانى را دوباره احيا نمود .\r\nدورهء پنجم مجلس شوراى ملى ايران ، براساس قانون تبديل بروج به ماه‌هاى فارسى از نوروز 1304 شمسى ، مصوب 11 فروردين 1304 شمسى ، تقويمى به نام تقويم هجرى شمسى را به‌عنوان تقويم رسمى كشور پذيرفت و جايگزين تقويم هجرى شمسى برجى نمود كه هم‌اكنون تقويم\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nرسمى ايران است .\r\nتقويم هجرى شمسى از هر لحاظ ، به‌جز در نام و تعداد شبانه‌روزهاى ماه‌ها ، همانند تقويم هجرى شمسى برجى است . نام ماه‌هاى اصطلاحى تقويم هجرى شمسى ، همنام با نام ماه‌هاى تقويم سلطانى با حذف صفت سلطانى است كه به ترتيب عبارتند از : فروردين ، ارديبهشت ، خرداد ، تير ، امرداد ، شهريور ، مهر ، آبان ، آذر ، دى ، بهمن و اسفند . شش ماه اوّل سال 31 شبانه‌روز ، پنج ماه بعد 30 روز و ماه اسفند در سال‌هاى عادى 29 شبانه‌روز و در سال‌هاى كبيسه 30 شبانه‌روز است . تقويم هجرى شمسى به‌جز مبدأ و تعداد شبانه‌روزهاى ماه‌ها ، اساسا شباهت زيادى به تقويم سلطانى دارد . تثبيت نوروز تقويم سلطانى بر نقطهء اعتدال بهارى و اتخاذ پايه‌هاى نجومى و طبيعى براى تقويم ايرانيان توسط خازنى و در عهد ملكشاه ، به‌عنوان يك اقدام علمى بىسابقه در تاريخ علم از اهميت خاصى برخوردار است . اهميتى كه سرانجام باعث شد ، دورهء پنجم مجلس شوراى ملى ايران ، پس از گذشت 849 سال شمسى ، اصول علمى تقويم هجرى شمسى را براساس تقويم سلطانى استوار نمايد و اين ميراث ارزشمند علمى را با اندك تصرفى ، مجددا مورد احيا ، تجديد و تصويب قانونى قرار دهد . تقويم هجرى شمسى از لحاظ نجومى و طبيعى ، بهترين و دقيق‌ترين تقويم جهان است .\r\nاستاد سيد محمد محيط طباطبايى زواره‌اى ( 1281 - 1371 ش ) بزرگ‌ترين گاه‌شناس معاصر ، بيش از نيم قرن از عمر خويش را در راه پژوهش و تفحص پيرامون مسئلهء اصلاح تقويم و پايه‌گذارى تقويم‌هاى سلطانى و جلالى در عهد ملكشاه ، سپرى نمود و سرانجام با نكته‌يابىهاى ظريف به حل اين معماى پيچيده تاريخى و نجومى نايل شد و به‌علاوه با استناد به مدارك علمى و معتبر تاريخى\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nو نجومى توانست ، مقام علمى خازنى را به او بازپس دهد . « 1 »\r\n\r\nابو البركات بغدادى ( م بين 545 تا 560 ق )\r\nهبة اللّه بن على ( الى ) بن ملكا ، بغدادى ، ملقب به اوحد الزمان و فيلسوف العراقين . از پزشكان و فيلسوفان بزرگ و آشنايان به نجوم و مؤلفان در اين‌باره است .\r\nتاريخ ولادت ابو البركات به‌درستى معلوم نيست ، همين اندازه مىدانيم كه در ناحيهء بلد - در نزديكى موصل - در خانواده‌اى يهودىتبار به دنيا آمد و در بغداد پرورش يافت و همان‌جا ماندگار شد ، ازاين‌رو او را بلدى و بغدادى ياد كرده‌اند .\r\nوى در طب و فلسفه چيره‌دست باتجربه ، برجسته و صاحب‌نظر بود و نوشته‌هاى متعددى از جمله « كتاب « المعتبر فى الحكمة » كه مشهورترين اثر فلسفى اوست از خود به يادگار گذاشت .\r\nامّا اثر او در هيئت و نجوم عبارت است از مقالة فى سبب ظهور الكواكب ليلا و اختفائها نهارا ، يعنى سبب پيدايى ستارگان در شب و ناپيدايى آنها در روز ، نيز رساله‌اى به نام « رؤية الكواكب فى اللّيل لا فى النّهار » يا « رؤية الكواكب بالليل لا بالنهار » در دست است كه رساله اوّل به خواجه نصير طوسى و رساله دوم را به ابن سينا نيز نسبت داده‌اند ، امّا چنان‌كه از آغاز اين نسخه‌ها برمىآيد ، رساله در پاسخ سلطان محمد ملكشاه سلجوقى نوشته شده و بنابراين انتساب آن به ابن\r\n\r\n\r\n","description":"","footnote":"\r\n( 1 ) . مجله تحقيقات اسلامى ، سال هشتم ، شماره 1 و 2 ، ص 199 و بعد ، نوشتهء محمد رضا صيّاد ، نشر بنياد دائرةالمعارف اسلامى ، 1372 ش .\r\n","page_name":" 374 ","page_number":374},
  {"content":"\r\n\r\nسينا و خواجه نصير نادرست است . اين رساله توسط ويدمان به آلمانى ترجمه شده و چاپ گرديده است . « 1 »\r\n\r\nابن فندق بيهقى ( 490 - 565 ق / 1097 - 1170 م )\r\nبيهقى ، ابو الحسن على بن زيد بن محمد ( 19 شعبان 490 - 565 ق / اوّل اوت 1097 - 1170 ) ، حجة الدّين ، ظهير الدّين و فريد خراسان ، عالم بزرگ كه در غالب دانش‌هاى روزگار خود دست داشت .\r\nنسب او به خزيمة بن ثابت انصارى ، مشهور به « ذو الشهادتين » ، صحابى پيامبر اكرم صلّى اللّه عليه و آله مىرسيد . در سلسله نسب او نام فندق به‌عنوان يكى از نياكان وى ذكر گرديده ، و از مؤلفان متقدّم ، سبكى ( د 771 ق ) ، به اين نام توجه كرده است . تا آنجا كه اينك مىدانيم ، در منابع متقدم ، عطا ملك جوينى او را « ابن فندق البيهقى » خوانده ، و شهرت ابن فندق در ميان برخى از محققان معاصر رواج بيشترى داشته است .\r\nاقامتگاه اصلى خانوادهء بيهقى ده سيوار از توابع والشتان‌بست ( در افغانستان كنونى ) بوده است . نياى بزرگ او ، فندق بن ايوب ( د 419 ق / 1028 م ) ، پس از آنكه از سوى محمود غزنوى به منصب قضا در نيشابور گمارده شد ، به اين شهر مهاجرت كرد ، امّا اندكى بعد از اين شغل « استعفا خواست » و در ناحيهء بيهق ، در ده سرمستانه سكنا گزيد . به‌نظر مىرسد كه وى در بيهق منصب قضا داشته است ، زيرا گفته‌اند كسى را به نيابت از خود بر اين شغل گمارده ، و نيز مقام قضا در بسطام و دامغان را به دو پسر خويش سپرده بود . دربارهء شغل پدرش\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 202 ، ماده ابو البركات .\r\n","page_name":" 375 ","page_number":375},
  {"content":"\r\n\r\nزيد ( 447 - 517 ق / 1055 - 1123 م ) چيزى نمىدانيم ؛ جز آنكه به گفتهء بيهقى ، ساليان درازى در بخارا سكنا داشته ، و در اين مدت ، ضمن معاشرت با علماى شهر ، از ايشان پاره‌اى از چندگونه علوم را فراگرفته بوده است . بيهقى همچنين بدون ذكر آگاهىهاى بيشتر ، از اقامت پدرش در كاروان‌سرايى نزديك بغداد ، سخن به‌ميان آورده است .\r\nمادرش نيز چنان‌كه بيهقى خود آورده است ، افزون بر حفظ قرآن كريم ، بر وجوه گوناگون تفسير آگاهى داشت .\r\nبيهقى خود در يكى از روستاهاى سبزوار به نام ششتمد ، به دنيا آمد . در شرح حال خود نگاشت بيهقى ، در نسخه‌اى از كتاب اكنون مفقود مشارب التجارب - كه ياقوت در دست داشته - تاريخ تولد وى روز شنبه 27 شعبان 499 ثبت شده بوده است ، ولى تاريخ مذكور با قول ديگر بيهقى مبنى بر اينكه او به هنگام قتل فخر الملك وزير در محرم 500 ق كودكى نوآموز بوده است ، توافق ندارد . محمد مشكاة براى حل اين تناقض ، با فرض وقوع تصحيف در متن ، طى محاسباتى ، تاريخ دقيق ولادت بيهقى را در شعبان 493 دانسته است .\r\nبيهقى در غالب عمر خويش به فراگيرى دانش‌هاى مهم عهد اشتغال داشت . وى نخست در زادگاه خود به فراگيرى ادب عربى پرداخت و در 514 ق / 1120 م در نيشابور از ابو جعفر بيهقى ( د 544 ق ) و احمد بن محمد مىدانى ( د 518 ق ) بهره برد . همچنين ابراهيم ابن محمد خزاز و على بن عبد اللّه بن هيصم نيشابورى استادان او در علم كلام بودند . بيهقى پس از مرگ پدرش ( جمادى الآخر 517 ) ، در ذيحجهء 518 ، به مرو رفت و فقه را نزد ابو سعد يحيى بن عبد الملك صاعدى آموخت .\r\nوى پس از ازدواج در مرو ، در ربيع الأوّل 521 بار ديگر به نيشابور ، و آن‌گاه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبه بيهق بازگشت و در جمادى الأوّل 526 از سوى شهاب الدّين محمد بن مسعود - والى وقت رى كه با بيهقى نسبت سببى يافته بود - به مقام قضاى بيهق رسيد . امّا اندكى بعد شغل مذكور را وانهاد و در شوال همان سال به رى سفر كرد . وى در اين شهر مورد استقبال بزرگان و علما قرار گرفت و تا جمادى الأوّل 527 كه در رى اقامت داشت ، توانست تا اندازه‌اى در رياضيات و جبر و مقابله و احكام نجوم دانش بيندوزد . او بعدها دانش خود را در اين زمينه ، در خراسان ، نزد عثمان بن جادوكار ، تكميل كرد . وى در ربيع الآخر 529 به نيشابور ، و سپس بيهق بازگشت ؛ امّا در 530 ق براى فراگيرى حكمت و فلسفه ، نزد قطب الدّين محمد مروزى به سرخس رفت و پس از دو سال بار ديگر به نيشابور بازگشت و تا رجب 536 در اين شهر اقامت داشت . گرچه او در شعبان اين سال رو به‌سوى بيهق نهاد ، امّا اندكى بعد در رمضان 537 ، چنان‌كه خود به‌طور مبهم اشاره مىكند ، براى رهايى از حسد نزديكان ، ناچار به نيشابور بازگشت . در نيشابور او از اكرام طاهر بن فخر الملك وزير و ديگر بزرگان شهر برخوردار بود و در روزهاى خاصى از هفته در چند مسجد مشهور نيشابور مجلس وعظ تشكيل مىداد ؛ تا آنكه در رجب 549 براى ديدار مادرش به بيهق رفت . با آنكه زندگىنامهء خودنوشت بيهقى در اينجا با ارائه فهرستى از تأليفات خودش به پايان مىرسد امّا به احتمال قوى او تا هنگام مرگ در زادگاه خود بسرمىبرد .\r\nپيكر بيهقى در زادگاهش روستاى ششتمد سبزوار به خاك سپرده شد و در سالهاى اخير براثر درخواست مردم ناحيه كه مزار « امام فريد الدّين » را مورد توجه خاص قرار مىدهند ، اقداماتى براى ساخت بناى يادبود بر آن صورت گرفته .\r\nبيهقى گذشته از آنچه ذكر شد ، از محضر عالمان ديگرى نيز دانش\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاندوخته است : نخست پدرش زيد بن محمد ، سپس حسن بن يعقوب بن احمد نيشابورى ( د 517 ق ) كه نهج البلاغة را نزد او خواند . و احمد بن حامد نيشابورى در رياضيات ، استاد ديگر او بود . او همچنين ، از اسماعيل بن ابى بكر بيهقى ( د 519 ق ) و ابو الغنائم حمزهء حسينى ( د 523 ق ) و محمد بن فضل صاعدى ( د 530 ق ) حديث استماع كرد و در دانش نسب‌شناسى نيز از على بن محمد حسينى ونكى بهره برد .\r\nبيهقى با عالمان مشهور عهد ديدار و ارتباط داشت ، مانند عمر بن سهلان ساوى ( زنده در 526 ق ) ، مجد الافاضل عبد الرزاق تركى ، محمد بن عبد الكريم شهرستانى ( د 548 ق ) ، اسماعيل بن حسن جرجانى پزشك ( د 531 ق ) و عالم بزرگ عمر خيام نيشابورى .\r\nبيهقى در 543 ق به امر سلطان سنجر رساله‌اى در پاسخ فرمانرواى ابخازيه به دو زبان عربى و سريانى نوشت كه اين موضوع نشان‌دهندهء آگاهى او به زبان سريانى نيز هست . بيهقى شاعر نيز بود و قطعاتى از شعر او در مآخذ آمده است .\r\nمذهب بيهقى از جمله موضوعات مهم در بررسى زندگى اوست . عالم شيعى ، ابن شهرآشوب ، از مؤلفى به نام ابو القاسم زيد بن حسن بيهقى ياد كرده ، و به او كتابى به نام حلية الاشراف نسبت داده است و مىگويد از طريق فرزند اين بيهقى ، ابو الحسن به كتاب مذكور دسترسى يافته است : سپس از فرزند وى ، ابو الحسن على بن زيد بن حسين بيهقى با لقب « فريد خراسان » نام برده ، و تنها 3 اثر به او نسبت داده است . با توجه به اين مطلب ، برخى از علماى اماميه ، ابو الحسن بيهقى را از بزرگان تشيع دانسته ، و در كتب خود از وى و آثارش به تفصيل ياد كرده‌اند . همچنين ، عبد الجليل قزوينى رازى ، مؤلف نقض نيز از « الشيخ الامام ابو الحسن الفريد » نام برده ، و او را در شمار بزرگان شيعه آورده\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاست .\r\nگذشته از اينكه پاره‌اى از مطالب بيهقى در ذكر فضائل امير المؤمنين على ( ع ) و اهل بيت ( ع ) ، بىگمان مؤيد تشيع اوست . وى در آغاز كتاب معارج نهج البلاغة از چند تن از استادان خود در كلام نام برده ، و از آنها بسيار ستايش كرده ، مانند رشيد الدّين عبد الجليل رازى كه از جمله بزرگ‌ترين متكلمان شيعه بوده است . و على بن هيصم نيشابورى ، فقيه و اديب شيعى .\r\nمسئلهء مهمى كه مىبايد در سرگذشت بيهقى در برخى مآخذ كهن مورد توجه قرار گيرد ، خلط او با دو شخصيت ديگر است ؛ نخست وزير شرف الدّين ابو الحسن على بن حسن بيهقى ( مق 536 ق ) كه شاعر نيز بود .\r\nگويا نخستين بار عماد الدّين كاتب اصفهانى دچار چنين اشتباهى شد و مؤلفانى چون ذهبى و ابن فوطى از او پيروى كرده‌اند . همچنين منتجب الدّين رازى از فقيهى به نام ابو الحسين زيد بن حسن بن محمد بيهقى كه از او حديث استماع كرده ، نام مىبرد . و برخى از علماى اماميه ، مانند حرّ عاملى ، نورى و بحر العلوم او را با بيهقى موضوع اين مقاله يكى دانسته‌اند ؛ حال آنكه بيهقى مذكور ، فخر الدّين ابو الحسين زيد بن حسن بروقنى است كه در 540 ق به يمن هجرت كرد .\r\nآثار : بيهقى در كتاب مشارب التجارب فهرستى از آثار خود ، شامل بيش از 70 اثر آورده بوده است و ما به‌واسطهء نقل ياقوت ، از آن آگاهى داريم : گرچه ظاهرا چند كتاب او در اين فهرست ذكر نشده بوده است ، مانند المواهب الشريفة ( تأليف : 556 ق ) و لباب الانساب ( تأليف : 558 ق ) .\r\nبا توجه به تاريخ تأليف اين آثار ، مىتوان حدس زد كه او فهرست مذكور را در زمانى قبل از اين دو تاريخ تنظيم كرده است . چنان‌كه گفته شد ، ابن\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nشهرآشوب تنها به 3 اثر از ابو الحسن بيهقى اشاره كرده است : تلخيص مسائل الذريعة ، الافادة للشهادة و جواب يوسف العراقى اليهودى . در فهرست خودنگاشت بيهقى ، تنها از كتاب دوم ، با عنوان الافادة فى كلمة الشهادة نام برده شده است و بعيد نيست اصول الفقه در همان فهرست ، همان « تلخيص » مذكور در كتاب ابن شهرآشوب باشد . كتاب سوم نيز نه نام ، بلكه به احتمال بسيار موضوع آن است .\r\nدر اينجا به برخى از مهم‌ترين آثار او اشاره مىشود :\r\n1 . ازاهير الرياض المريعة و تفسير الفاظ المحاورة و الشريعة ، در توضيح اصطلاحات شرعى .\r\n2 . تاريخ بيهق .\r\n3 . تتمة صوان الحكمة .\r\n4 . جوامع احكام النجوم ، كه به فارسى در 3 مجلد در موضوع رد بر احكام نجوم تأليف شده است .\r\n5 . طرائق الوسائل الى حدائق الرسائل . نسخه‌اى منتخب از آن در كتابخانهء چستربيتى انگلستان ( شماره 3968 ) موجود است .\r\n6 . غرر الأمثال و درر الأقوال ، در دو مجلد در موضوع امثال عربى ، چاپ تصويرى اين كتاب به كوشش محمد حسين حسينى جلالى در شيكاگو از روى نسخهء ناقص موجود در ليدن منتشر شده است . بيهقى اين كتاب را به يكى از بزرگان دربار سلطان سنجر ، به نام ابو على احمد بن اسماعيل العارض اهدا كرده است .\r\n7 . لباب الانساب و الالقاب و الاعقاب ، در موضوع نسب‌شناسى ، بيهقى اين كتاب را ميان جمادى الآخر - رمضان 558 ، به خواهش نقيب السادات بيهق ،\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nعماد الدّين ابو الحسن على بن محمد از آل زياره نگاشت . به‌نظر مىرسد كه كتاب در دو جلد تأليف شده بوده ، زيرا مؤلف مطلبى را به جلد دوم كتاب احاله داده است . اين اثر در دو جزء در 1400 ق در قم با اغلاط بسيار منتشر شده است .\r\n8 . معارج نهج البلاغة ، در شرح نهج البلاغة . بيهقى اين كتاب را ميان ربيع الآخر - جمادى الأوّل 552 در دو مجلد نگاشت . وى در كتاب خود تا حد بسيارى بر شرح نهج البلاغهء ابو نصر احمد بن محمد وبرى خوارزمى حنفى ( د ح 510 ق ) تكيه داشته است .\r\nمعارج براساس تنها نسخهء شناخته‌شدهء آن ، به كوشش محمد تقى دانش‌پژوه در قم ( 1406 ق ) منتشر شد ، و بار ديگر نيز به كوشش اسعد طيب با تصحيح دقيق‌ترى در همان شهر ( 1422 ق ) به چاپ رسيد .\r\n9 . مشارب التجارب و غوارب الغرائب ، در تاريخ روزگار مؤلف كه در واقع ادامهء تاريخ يمينى عبد الجبار عتبى مورخ دربار غزنوى بوده است . از آنجا كه كتاب عتبى در 410 ق متوقف شده بود ، بيهقى اثر خود را از همين سال آغاز كرد و آن را تا حدود سال 560 ق ادامه داد . مشارب التجارب مأخذ مؤلفانى چون ابن فوطى بوده است .\r\n10 . المواهب الشريفة فى مناقب ابى حنيفة . از سخن فصيح خوافى چنين برمىآيد كه اين اثر ، افزون بر شرح احوال و مناقب منسوب به ابو حنيفه ، شامل ترجمهء احوال اصحاب او نيز بوده است . يوسف بن محمد اهلى در شوال 839 اين كتاب را با عنوان تحفة السلطان فى مناقب النعمان به فارسى ترجمه ، و به شاهرخ تيمورى اهدا كرد . بعيد نيست حاجى خليفه كه توصيفى بلند از المواهب ارائه داده همين ترجمهء فارسى را در دست داشته است .\r\n11 . و شاح دمية القصر و لقاح روضة العصر ، در شرح احوال و آثار شعراى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمعاصر مؤلف كه تأليف آن در رمضان 535 به پايان آمد . « 1 »\r\n12 . خلاصة الزيجات و امثلة الاعمال النجومية ، ابن فندق در مقدمه كتاب جوامع احكام النجوم گفته است آنچه را از سخنان پيشينيان و پسينيان بود در اينجا گرد آوردم و بيشتر از نگارش‌هاى زرداشت ، ماشاءالله ، ابو معشر ، احمد عبد الجليل ، ابن الخطيب ، غلام زحل ، تئوفيل رومى حنه هندى گرفته‌اند .\r\nبيهقى اين اثر را در اختر بينى نگاشته ، امّا مبحث‌هاى ستاره‌شناسى را به « خلاصة الزيجات و امثلة الاعمال النجوميهء » خويش بازگشت مىدهد ، متأسفانه نسخه‌هاى كهنى كه در سده‌هاى هفتم تا نهم نوشته شده باشد وجود ندارد و در كتابخانه‌هاى داخل و خارج نيز كمتر وجود دارد .\r\nمرحوم استاد محمد تقى دانش‌پژوه در مقدمه معارج نهج البلاغة نوشته است از اين جوامع يك نسخه در كتابخانهء سپهسالار ، نسخه‌اى در 949 در سبزوار ، نسخه‌اى در بنگال و . . . موجود است . « 2 »\r\nاز اين فراز استنباط مىشود كه مرحوم بيهقى كتابى به نام خلاصة الزيجات و امثلة الاعمال النجوميه تأليف كرده است .\r\n\r\nسموال بن يحيى مغربى ( م 570 ق )\r\nسموئل بن يحيى بن عباس مغربى ، حكيم ، طبيب ، رياضىدان ، هندسه‌دان ، وى از اهل اندلس بود و با پدرش به مشرق مسافرت كرد و در فنون\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ماده بيهقى .\r\n( 2 ) . كيهان شناخت ، تأليف ابو على قطان مروزى ، ص 27 ، نشر كتابخانهء آيت‌اللّه مرعشى نجفى ، قم 1379 ش .\r\n","page_name":" 382 ","page_number":382},
  {"content":"\r\n\r\nحكمت و رياضى و هندسه به مقام شامخى نايل آمد ، وى در مسافرت به آذربايجان در شهر مراغه توقف كرد و از خود فرزندانى باقى گذاشت كه پيرو علم پدر در طبّ و پزشكى بوده‌اند .\r\nسموئل مسلمان گشت و كتابى در ردّ دعاوى يهود و تحريف تورات و معايب يهود نوشت و در مراغه وفات يافت .\r\nآثار او عبارتند از :\r\n1 . المفيد الأوسط در طب .\r\n2 . رسالة الى ابن خدود در مسايل حساب\r\n3 . اعجاز المهندسين كه به سال 570 ق در مصر از آن فارغ شده است\r\n4 . ردّ على يهود\r\n5 . مثلث قائم الزاوية\r\n6 . المنبر در مساحت اجسام و جواهر مختلفه ، براى بيرون آوردن مقادير مجهول . « 1 »\r\n\r\nشريف ادريسى ( م 576 ق / 1182 م )\r\nادريسى ، ابو عبد اللّه محمد بن محمد بن عبد اللّه بن ادريس ، معروف به شريف ادريسى ، جغرافىنگار ، مورخ ، گياه‌شناس ، شاعر و اديب اندلسى سدهء 6 ق . در بعضى نوشته‌ها او را محمد بن احمد نيز ناميده‌اند . چون نسب وى به حضرت فاطمه ( ع ) مىرسد ، با عنوان « شريف » شهرت يافته است .\r\nظاهرا به سبب اقامت طولانى در جزيرهء سيسيل ( صقليه ) ، او را « ادريسى\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده سموئل .\r\n","page_name":" 383 ","page_number":383},
  {"content":"\r\n\r\nصقلى » نيز ناميده‌اند . نياى بزرگ او ادريس عالى بامر اللّه بود ، ازاين‌رو دودمان او را با عنوان ادريسى مىشناختند . سر دودمان ادريسيان ، ادريس اوّل بود كه از سرزمين‌هاى شرقى خلافت به مراكش رفت و در حدود سبته در 172 ق / 788 م دولتى مستقل تأسيس كرد . پس از مرگ وى در 177 ق ، پسرش ادريس دوم به پادشاهى رسيد كه بناى شهر فاس در مراكش را به او نسبت داده‌اند . اين دودمان تا 375 ق / 985 م حكومت كرد .\r\nتولد ادريسى را 493 ق / 1100 م در شهر سبتهء مراكش نوشته‌اند . گمان مىرود رابطهء خانوادهء او با اندلس همچنان برقرار بود و ادريسى در قرطبه كه مركز فرهنگى عمده‌اى بشمار مىرفت ، به تحصيل رياضيات ، تاريخ و جغرافيا پرداخت . مطالب مشروحى كه ادريسى در كتاب خود دربارهء قرطبه آورده ، مؤيد آشنايى وسيع وى با آنجا بوده است ، ادريسى از دوران جوانى بسيار سفر كرد و به سرزمين‌هايى رفت كه سفر بدان نواحى چندان رايج و معمول نبود ، اينكه او مراكش و اسپانيا را مىشناخت ، چندان مايهء شگفتى نيست ، ولى از سطور مختلف كتاب او مىتوان دريافت كه به سواحل فرانسه و انگلستان نيز سفر كرده است . در 510 ق / 1116 م كه ادريسى بيش از 17 سال نداشت ، به آسياى صغير سفر كرد . در كتاب او خاطراتى از ديگر نواحى آسيا و افريقا مشهود نيست . چنين به‌نظر مىرسد كه وى خود آن نواحى را نديده بود . ظاهرا در حدود سال 1138 م ( 532 ق ) به پالرمو رفت و به دربار روجر دوم پادشاه سيسيل راه يافت و تا پايان عمر آن فرمانروا ( 26 فوريهء 1154 ) از نزديكان او بود . دوران اقامت ادريسى در سيسيل چندان روشن نيست . شايد وى در روزگار جانشين روجر نيز مدتى در سيسيل اقامت داشته است .\r\nاطلاعات دربارهء سرگذشت ادريسى بسيار اندك است . شايد سبب اين\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبىتوجهى آن بوده است كه تذكره‌نويسان عرب ، او را مرتد مىشمردند ، زيراكه در دربار پادشاهى مسيحى مىزيسته ، و در كتاب خود او را ستوده است . ادريسى احتمالا در دوران پيرى به سبته بازگشته ، و هرگاه روايتها پذيرفته آيند ، در 560 ق / 1165 م در آنجا درگذشته است .\r\nبهترين دورهء زندگى ادريسى و نيز دوران نگارش اين اثر عمدهء او نزهة المشتاق فى اختراق الآفاق با شهر پالرمو ، تختگاه سيسيل مرتبط است . اين اثر در عصر شكوفايى فرهنگى سيسيل ، به‌هنگام فرمانروايى نورمانها كه حاصل ابتكار روجر دوم بود ، نوشته شد . مؤلف خود در مقدمهء آن ، اين نكته را يادآور شده ، و مقدم بر هر چيز از نقش پادشاه نورمانها در خلق آن اثر ياد كرده است . او چگونگى تأليف كتاب را ضمن ستايش از ولىنعمت خويش به شرح آورده ، و متذكر شده است كه چون قلمرو پادشاه وسعت گرفت و بلاد روم و مردم آن به فرمان او درآمدند ، « خواست تا كيفيت سرزمين خويش را از روى حقيقت و بصيرت بشناسد و حدود راههاى آن را به خشكى و دريا بداند كه در كدام اقليم است و درياها و خليج‌هاى خاص آن نيز كدامند » .\r\nوى انگيزهء ديگر نگارش كتاب را شناسايى 7 اقليم دانسته ، و به آثار مؤلفانى چون مسعودى ، ابو نصر جيهانى ، ابن خردادبه ، احمد بن عمر عذرى ، ابن حوقل ، ابن خاقان كيماكى ، موسى بن قاسم قردى ، احمد بن [ ابى 
  ] يعقوب يعقوبى ، اسحاق بن حسن منجم ، قدامهء بصرى ، بطلميوس اقلودى و ارسيوس انطاكى اشاره كرده است ، ادريسى در ادامهء سخن مىنويسد كه روجر دوم مطالب اين اثر را مشروح و كامل نيافت . ازاين‌رو اهل‌فن و آگاهان را فراخواند و چون اطلاعات آنان را فزون‌تر از پيشينيان نديد ، آگاهان سفركرده را دعوت كرد و مطالب مورد نياز را چه جمعى و چه فردى از آنان جويا شد . هرچه را مورد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاتفاق بود ، در ثبت نگاه داشت و هرچه را مورد اختلاف بود ، ناديده انگاشت .\r\nوى سپس مىافزايد كه 15 سال بر اين‌گونه سپرى گشت ، پس آنگاه روجر دوم بر آن شد تا صحت گفتار را دربارهء طول و عرض بلاد از روى يقين بداند ، پس لوح نقشه‌اى را به وى ارائه كردند . اجزاء آن را با مقياس آهنين آزمود و به مقايسهء نظر مؤلفان پرداخت ، تا به واقعيت دست‌يافت ، سپس فرمود تا كره‌اى ضخيم و بزرگ از نقرهء خالص براى او به وزن 400 رطل رومى ( هر رطل 112 درم است ) بسازند . و چون آماده شد ، صورت 7 اقليم با همهء اجزاء ، سواحل ، جلگه‌ها ، خليج‌ها ، درياها ، رودها و جز آن را بر آن نقش كردند ، پس آنگاه فرمان داد تا كتابى مطابق شكل‌ها تأليف شود ، با ذكر جزئيات ، از جمله اخلاق ، مذهب ، پوشاك ، زينت و زبان و آن را نزهة المشتاق فى اختراق الآفاق بنامند و اين در دههء اول ژانويهء 1154 مطابق با شوال 548 بود . با مقايسهء تاريخ پايان نگارش كتاب و تاريخ مرگ روجر دوم ، مىتوان دريافت كه زمان اتمام كتاب ميان 6 تا 7 هفته پيش از درگذشت فرمانرواى سيسيل بوده است . پادشاه نورمان در اواخر زندگى به بيمارى سختى دچار شد كه اميد شفاى آن نمىرفت . از شتابى كه در بعضى فصول به‌ويژه از فصل دوم كتاب ادريسى مشهود است ، چنين مىنمايد كه فرمانرواى سيسيل آرزو داشته تا پيش از پايان عمر ، كتابى را كه انديشهء تأليفش از او بوده است ، مشاهده كند .\r\nپيرامون نقش ادريسى در تأليف كتاب ، در نسخه‌هاى مختلف ، اندك تناقضى مشهود است . نگارش كتاب گاه به او ، و زمانى به روجر دوم نسبت داده مىشود ، ولى با اين وصف ترديد نيست كه مؤلف كتاب ، ادريسى بوده است .\r\nصفدى در شرح احوال روجر فرمانرواى سيسيل مىنويسد كه وى از شريف ادريسى صاحب كتاب نزهة المشتاق دعوت كرد تا صورتى از نقشهء جهان را\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبراى او تأليف كند . چون ادريسى نزد او شد ، وى را محترم داشت و از او خواست تا در سيسيل بماند و اخبار سرزمين‌ها را تحقيق كند . روجر كسانى خردمند را به سرزمين‌هاى شرق و غرب و جنوب و شمال فرستاد و مصوّرانى همراه آنان كرد . هر زمان كه صورتى ارائه مىشد ، ادريسى آن را ثبت مىكرد و چون خواستهاى او در اين زمينه برآورده شد ، كتابى گرد آورد كه همان نزهة المشتاق شريف ادريسى است .\r\nصفدى دربارهء سبب اقامت ادريسى در سيسيل مىنويسد كه روجر به ادريسى گفت : چون تو از دودمان خلافت هستى ، اگر ميان مسلمانان باشى ، قصد كشتن تو را خواهند كرد و اگر نزد من بمانى در امان خواهى بود ، ادريسى نيز اين پيشنهاد را پذيرفت .\r\nروجر بر سيسيل كه سرزمين نيمه شرقى و مرز ميان دو تمدن جهان آن روزگار بود ، فرمانروايى داشت و چنين مىنمايد كه هر دوجهان را نيك مىشناخت . اينكه وى دانشمندى مسلمان را به تأليف كتابى در وصف جهان عصر خويش واداشته ، خود نمودارى از برترى تمدن اسلامى بوده است . اشتياق روجر به اينكه نقشه‌اى خاص او از جهان تصوير شود ، خود نشانه‌اى از گونه‌اى گرايش شرقى است . چنان كه انديشهء اسكندر و شاهان ايران و علاقهء مأمون خليفهء عباسى و نيز اشتياق اميران سامانى به اينكه نقشه‌اى از نقاط زير سلطهء خود داشته باشند ، نمودارى از اين تمايل است . در اين هنگام مسير تازه‌اى در دانش جغرافيا پديد آمد كه هدف آن پيوند دادن جغرافياى توصيفى به جغرافياى نجومى بود .\r\nاين مسير در اثر ادريسى روشن و آشكار است . گمان مىرود تقسيم جهان به 7 اقليم از انديشه‌هاى كهن ايرانى دربارهء 7 كشور مايه گرفته باشد . كتاب ادريسى كوششى به منظور نزديكى جغرافياى نجومى و توصيفى بوده كه با توفيق كامل\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nهمراه نشده است .\r\nادريسى را نمىتوان سالار جغرافىنگاران عرب و اسلامى ناميد . با اين وصف ، كتاب او در اروپا بيش از ديگر تأليفات جغرافيايى عربى شهرت يافته است ، حضور او در محيط نيمه عربى و نيمه اروپايى سيسيل سبب شد كه از شهرت فراوانى برخوردار گردد ، بااين‌همه ، اطلاعات مربوط به زندگى و شرح احوال وى اندك است . در برخى نوشته‌ها ، ادريسى را « استرابن عرب » ناميده‌اند .\r\nچنين به‌نظر مىرسد كه اين لقب را اروپاييان به وى داده باشند .\r\nاز مقدمهء ادريسى و نوشتهء صفدى معلوم مىشود كه تأليف نزهة المشتاق در 3 مرحله انجام گرفته ، و 3 نتيجه داشته است : نخست نمونه‌اى بىنظير از جهان به‌صورت كره‌اى از نقره شامل نقشهء جهان ؛ دوم نقشهء سرزمين‌ها ، كشورها ، درياها ، رودها ، كوه‌ها ، فاصله‌ها و جز آن ؛ سوم نام كتاب است كه بدان اشاره شد .\r\nكرهء نقره در 1160 م ( 555 ق ) به سبب حملهء شورشيان درهم شكست و به غارت رفت ، ولى نسخه‌هاى متعددى از كتاب و نقشه‌ها بر جاى مانده است كه ناقصند و رونويس‌هاى آن نيز همگون نيستند .\r\nكتاب ادريسى نام ديگرى نيز دارد و آن كتاب روجار يا كتاب روجارى است كه منتسب به روجر دوم است .\r\nبه‌جز متن كامل نزهة المشتاق ، متن كوتاه‌ترى نيز هست كه در 1592 م ( 1000 ق ) در چاپخانهء مديجى رم با عنوان طويل نزهة المشتاق فى ذكر الامصار و الاقطار و البلدان و الجزر و المدائن و الآفاق به چاپ رسيده است و در 1619 م ( 1028 ق ) دو دانشمند مارونى به نام‌هاى جبرئيل صهيونى و يوحناى حصرونى كه معلمان زبان‌هاى شرقى در پاريس بودند ، آن را به لاتينى ترجمه كردند . عنوان ترجمه « جغرافياى نوبى ، وصف كامل جهان بنا بر 7 اقليم آن . . . »\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nاست . همين عنوان سبب بروز خطايى دربارهء ادريسى شد كه حدود دو سده در محافل علمى اروپا دوام داشت . چون مترجمان نام مؤلف را نمىدانستند ، گمان كردند كه اصل وى از نوبه بوده است . آنان در جايى كه از رود نيل و عبور آن از سرزمين نوبه ياد شده است ، واژهء ارضها ( سرزمين آن ) را ارضنا ( سرزمين ما ) خواندند و همين خطا سبب شد كه مؤلف كتاب ( ادريسى ) را از مردم نوبه بدانند .\r\nگرچه كتاب ادريسى تا اندازه‌اى آميخته به تصنع است ، با اين وصف ترتيب آن ساده مىنمايد . وى نخست وصف كوتاهى از زمين به دست داده ، و آن را به شكل كره‌اى تصوير كرده كه چون زردهء تخم‌مرغ در فضا معلق است . او طول محيط زمين را 22900 ميل نوشته است . ميل از ديدگاه ادريسى برابر 1555 متر ، و كمتر از ميل عربى است كه آن را معادل 1878 متر نوشته‌اند ، ادريسى در كتاب خود به يك روز راه يا منزل اشاره دارد كه مسافت آن 24 ميل برابر 5 / 37 كم و با حركت سريع حدود 30 ميل معادل 45 كم است . او يك روز راه يا يك منزل دريايى را حدود 100 ميل دانسته كه برابر 155 كم است . نوشتهء ادريسى دربارهء مسافتها چندان قابل اعتماد نيست ، زيرا وقتى از ميل سخن مىگويد ، معلوم نيست كه مقصود او ميل فرنگى است ، يا عربى ، همين آشفتگى دربارهء منزل نيز به عنوان واحد طول و مسافت مشهود است .\r\nادريسى ضمن گزارش كوتاهى دربارهء اقليم‌ها ، درياها و خليج‌ها ، پديده‌هاى سطح زمين را مورد شرح و بررسى قرار مىدهد . در اين زمينه او پيرو دانشمندان پيشين ، از جمله مكتب بطلميوس است كه زمين را به 7 اقليم بخش كرده‌اند كه هريك چون كمربندى عريض از مغرب به مشرق از خط استوا مىگذرد . ادريسى هر اقليم را به 10 قسمت منقسم كرده ، و گزارش هر قسمت را از شرق به غرب به ترتيب آورده ، و هريك از گزارش‌ها را با نقشه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nهمراه كرده است كه جمعا 70 نقشهء كوچك مىشود . در نسخه‌هاى خطى بنابرمعمول يك يا دو نقشه افتاده است . ضمنا در آغاز كتاب يك نقشهء مدور جهان وجود دارد كه تنها مىتوان آن را با « اطلس اسلام » مكتب كلاسيك ارتباط داد ، زيرا انديشهء خاص آن ، وجود دو درياى بزرگ ، آشكارا در نقشهء ادريسى نمايان است ، امّا كرانه‌هاى درياى مديترانه در نقشهء او ضمن مقايسه با نقشه‌هاى سابق به واقعيت نزديك‌تر است . اگر اين 70 نقشهء كوچك به يكديگر متصل شوند ، يك نقشهء بزرگ جهان به‌صورت مستطيل پديد مىآيد . همهء نقشه‌هاى ادريسى ، از جمله نقشهء مدور او با دقت رسم شده‌اند و در آنها از وجود خطوط مستقيم و دواير هندسى چشم‌پوشى شده است . اين نيز نسبت به مرحلهء دوم نقشه‌كشى عربى ، يعنى « اطلس اسلام » داراى امتياز است .\r\nاز آغاز سدهء 20 م با مطالعهء اثر ادريسى معلوم شد كه بررسى كتاب او جز با تحليل پابه‌پاى نقشه و متن ميسر نيست . اين نظر را ميلر با انتشار همهء مطالب مربوط به نقشه‌شناسى متون عربى و فارسى مشخص كرده است ، ولى ارتباط متن و نقشه در كتاب ادريسى دشوار مىنمايد . ازاين‌رو بيشتر پژوهندگان ، كتاب را شرح نقشه‌ها دانسته‌اند . در مقدمهء كتاب جز برخى ديدگاه‌هاى كلى دربارهء جغرافياى نجومى ، مطلبى از روش‌هاى نجومى ترسيم نقشه مشهود نيست . با اين وصف ، بايد افزود كه نقشه‌هاى ادريسى از عمده‌ترين آثار نقشه‌شناسى اسلامى موجود تا زمان اوست .\r\nدر كتاب ادريسى بخش مربوط به افريقاى شمالى ، اسپانيا ، سيسيل و نواحى ايتاليا از همه مهم‌تر است . زيرا به خلاف ديگر بخش‌ها ، مبتنى بر مشاهدات اوست . بحث دربارهء رومانى و شبه‌جزيرهء بالكان تا اندازه‌اى مبسوط است . ادريسى از طريق بازرگانان عرب ، يهود ، يونانى و اروپايى توانسته بود با\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمهم‌ترين مراكز و راه‌هاى بازرگانى رومانى آشنا شود . مطالب كتاب او دربارهء جغرافياى طبيعى بالكان اندك است ، ولى دربارهء اوضاع اقتصادى امپراتورى بيزانس و بلغارستان در سال 6 ق / 12 م مطالب قابل توجهى دارد . ادريسى به‌جز افريقاى شمالى ، هيچ‌يك از سرزمين‌هاى غير اروپايى را به‌صورتى مستقل و بىواسطه نمىشناخته است ، ازاين‌رو بسيارى از محققان ، مطالب او را در اين زمينه‌ها چندان ارزشمند نمىشمارند . به عقيدهء نالينو ، نوشتهء ادريسى دربارهء بخش‌هاى غير مسلمان آسيا و افريقا ملهم از ترجمهء عربى و منتهاى دست‌كارىشدهء اثر بطلميوس است .\r\nاطلاعات ادريسى دربارهء هند و جنوب شرقى آسيا آشفته است . نيمى از نام‌هاى جغرافياى كتاب او برگرفته از مؤلفان معروف اسلامى است ، ولى مؤلف ديگرى كه ادريسى از او نام برده ، جاناخ ( خاناخ ) بن خاقان كيماكى است كه شناخته نشده است .\r\nشهرت ادريسى با كتاب نزهة المشتاق پيوند دارد ، ولى معلوم شده كه وى كتاب جغرافيايى ديگرى نيز با عنوان روض الانس و نزهة النفس براى يوم ( ويليام ) اول ( حك 1154 - 1166 م ) فرزند و جانشين روجر دوم پادشاه سيسيل تأليف كرده است . سال تأليف اين كتاب را 1161 م ( همان‌جا ) و نام آن را الممالك و المسالك نيز نوشته‌اند . نسخه‌اى خطى در استانبول با عنوان روض الفرج و نزهة المهج به دست آمده كه ظاهرا قسمتى از اين كتاب است و 73 نقشه دارد .\r\nتاريخ آن نيز مربوط به 588 ق / 1192 م است . اين كتاب در محافل علمى با عنوان الادريسى الصغير معروف شده است تا با كتاب نزهة المشتاق اشتباه نشود . در كتاب الادريسى الصغير اقليم هشتمى بر 7 اقليم افزوده شد كه وصف آن در كتاب آمده و در واقع همان خط استواست . نام مؤلف كتاب مشخص نيست ؛ ممكن\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاست اين كتاب نسخهء ناقصى از كتاب روض الانس و نزهة النفس باشد .\r\nادريسى چون بيشتر دانشمندان زمان خود صاحب فنون و كمالات بود . از او جز آثار جغرافيايى ، آثار ديگرى نيز بر جاى مانده است . از جمله رساله‌اى است در ادويهء مفرده . سارتن از كشف رسالهء گم‌شده‌اى منسوب به ادريسى دربارهء ادويهء مفرده ياد كرده است .\r\nبسيارى از جغرافىنگاران اسلامى از نوشته‌هاى ادريسى بهره جسته‌اند .\r\nاز ميان اين گروه مىتوان به ابن سعيد مغربى ، جغرافىنگار نيمهء دوم سدهء 7 ق / 13 م و ابو الفداء ، جغرافىنگار اوايل سدهء 8 ق / 14 م اشاره كرد كه بدون واسطه‌اى از آثار ادريسى بهره گرفته‌اند . « 1 »\r\n\r\nابن طفيل اندلسى ( د 581 ق / 1185 م )\r\nابو بكر ، محمد بن عبد الملك طبيب ، فيلسوف ، شاعر ، وزير ، فقيه ، منجم اندلسى ، تاريخ و محل تولد وى به‌درستى معلوم نيست ، بعضى نوشته‌اند احتمالا بين سال‌هاى 495 تا 505 ق در برشانه از نواحى المريه ، يا در وادى آش از نواحى غرناطه زاده شده است ، او احتمالا در غرناطه دانش آموخته و از ابن باجه استفاده فلسفى برده است ، لذا ابن باجه را بر همه كسانى كه در مغرب و اندلس به حكمت و فلسفه اشتغال داشته‌اند برتر شمرده است .\r\nابن طفيل ابن رشد را مىشناخته و ميزان دانش وى را نيز مىدانسته است او حتى با خاندان و نياكان ابن رشد آشنايى داشته است ، ازاين‌رو مىتوان استنباط كرد كه ابن رشد شاگرد او بوده است ، آن‌سان كه بطروجى نيز از شاگردان\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 8 ، ص 342 ، ماده ادريسى ، لغت‌نامه دهخدا ، مادهء ادريسى .\r\n","page_name":" 392 ","page_number":392},
  {"content":"\r\n\r\nشاخص ابن طفيل قلمداد شده است ابن طفيل در فلسفه شرح زيبايى بر رساله حى بن يقطان نوشته است .\r\nبه گفتهء ابن ابى زرع ، ابن طفيل طبيب حاذق و در جراحى چيره‌دست بوده است او در غرناطه به طبابت اشتغال داشت و تأليفاتى از خود باقى گذاشته است .\r\nابن طفيل شعر نيز مىسروده و اشعارى از او باقى مانده است ، وى از فنون ادب و موسيقى بهره‌مند بود .\r\nابن طفيل در علم هيئت نيز تأليفاتى داشته كه ابن رشد در شرح الاوسط بر كتاب الآثار العلوية ارسطو به يكى از اين آثار اشاره كرده است .\r\nبطروجى مىگويد : ابن طفيل به نظامى جديد دست يافته بود و حركات افلاك را به‌گونه‌اى تفسير مىنمود كه با آنچه در هيئت بطلميوس آمده مخالف بود ، تفسيرى كه ابن طفيل از حركت افلاك ارائه مىكرد به دايره‌هاى داخلى و خارجى نيازمند نبود . « 1 »\r\n\r\nمحمد بن مسعود بخارى ( م 582 ق )\r\nشمس الدّين محمد بن مسعود بخارى غزنوى ، حكيم و منجّم سدهء ششم قمرى و صاحب تأليفات زير است :\r\n1 . آثار علوى ، در طبيعيات و كائنات جو\r\n2 . كفاية التعليم فى صناعة التنجيم . « 2 »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 4 ، ص 136 ، ماده ابن طفيل .\r\n( 2 ) . مقدمه كتاب كيهان شناخت ، ابو على قطان مروزى ، ص 34 ، نشر كتابخانهء آيت‌اللّه مرعشى نجفى ، قم ، 1379 ش / 1421 ق .\r\n","page_name":" 393 ","page_number":393},
  {"content":"\r\n\r\n\r\nابن رشد اندلسى ( 520 ق / 1126 م - 595 ق م / 1198 )\r\nابو الوليد محمد بن احمد بن محمد بن رشد ، مشهور به حفيد ، ( نواده ) فيلسوف ، شارح و مفسر آثار ارسطو ، فقيه ، قاضى ، پزشك ، رياضىدان و منجّم برجستهء غرب اسلامى ( اندلس ) .\r\nوى در شهر قرطبه در اندلس زاده شد ، پدربزرگ و پدرش هر دو از فقيهان و عالمان نامدار و بلندپايه زمان خود بوده‌اند ، او نخست نزد پدرش فقه آموخت و كتاب « موطّأ » را به حافظه سپرد .\r\nابن رشد غير از رشته تخصصى فلسفه و كلام و چيره‌دستى در آنها طى تحصيلاتش در مراكش به پژوهش‌هاى تازه‌اى در زمينه ستاره‌شناسى دست يافته است ، او مىكوشيد كه دانش ستاره‌شناسى را كه در دوران وى بر پايهء هيئت بطلميوسى استوار بوده كه خود آن بر رياضيات تكيه داشته است ، بار ديگر به ستاره‌شناسى دوران باستان بازگرداند كه بر پايه « اصول طبيعى » قرار داشته است ، وى اين نكته را در بخشى از تفسير بزرگ خود بر كتاب متافيزيك يا مابعدالطبيعه ارسطو چنين بيان مىكند « پژوهش درباره ستاره‌شناسى قديم بايد يكباره از نو انجام گيرد ، زيرا آن ستاره‌شناسى درست است كه بر اصول طبيعى استوار باشد من در جوانى آرزو داشتم كه اين پژوهش را به انجام رسانم ، امّا در اين دوران پيرى از اين كار نوميد شدم ، زيرا پيش از آن موانعى مرا از انجام آن بازداشته بود .\r\nابن رشد از اشتغال به امور اجتماعى ( قضا ، پزشكى و . . . ) شكايت دارد كه وقت و فراغ‌بال لازم را براى آن كارها ، از وى مىگيرد ، در پايان نخستين مقاله خلاصه كتاب المجسطى مىگويد كه اجبارا مىبايستى خود را به مهم‌ترين قضاياى مجسطى محدود سازد و خود را به مردى تشبيه مىكند كه زير فشار\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nآتش‌سوزى ، خويش را با ضرورىترين اشياء خود ، هرچه باشند ، نجات مىدهد ، وظايف وى او را وادار مىكرد كه به اقطار مختلف امپراتورى موحّدون بارها سفر كند ، گاه در اين‌سو ، و گاه در آن‌سوى جبل الطارق ، در مراكش ، در اشبيليه ، در قرطبه ، وى در شهر مراكش بخشى از كتابش درباره « جوهر فلكى » را مىنويسد ، 575 ق در اشبيليه يكى از رسائل خود را دربارهء الهيات به پايان مىرساند ، در 578 ق ابو يعقوب يوسف ، در مراكش وى را به جانشينى ابن طفيل و به‌عنوان پزشك اول خود تعيين مىكند ، ابو يعقوب در ماه شعبان 579 ق ابن رشد را به‌عنوان قاضى القضاة قرطبه منصوب كرد و خود را براى رويارويى و جنگ با مسيحيان آماده مىكرد .\r\nآثار : ابن رشد در سراسر سده‌هاى ميانه و نيز در دوران رنسانس اروپا بيش از هر چيز به‌عنوان شارح بزرگ نوشته‌هاى ارسطو مشهور بوده است . ما در ميان آثار فراوان او به آن دسته كه به نجوم و دانش‌هاى مربوط به آن است بسنده مىكنيم :\r\n1 . تلخيص السماء و العالم ( شرح متوسط بر « دربارهء آسمان و جهان » ارسطو ) .\r\n2 . تلخيص الآثار العلوية ( شرح متوسط بر « متئورولوگيكا ، يا پديده‌هاى جوّى ارسطو ) .\r\n3 . مقالة فى جوهر الفلك .\r\n4 . مختصر المجسطى ، اصل عربى آن در دست نيست ، دست‌نوشته‌هاى ترجمه عبرى آن در بسيارى از كتابخانه‌ها يافت مىشود .\r\n5 . ما يحتاج اليه من كتاب اقليدس فى المجسطى .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n6 . مقالة فى حركة الفلك ( و كلام له على حركة الجرم السماوى ) . « 1 »\r\n\r\nمحمد بن اشرف سمرقندى ( م 600 ق )\r\nشمس الدّين ، محمد بن اشرف ، منجم ، رياضىدان ، هندسه‌دان و ساير رشته‌هاى دانش ، مهمترين آثار او عبارت است از :\r\n1 . اشكال التأسيس در هندسه ، وى 35 شكل از اشكال هندسى را در اين كتاب آورده است ، قاضىزاده رومى در سال 810 ق اين كتاب را در سمرقند شرح نموده است .\r\n2 . شرح تحرير مجسطى . « 2 »\r\n\r\nابن ياسمين ( د اواخر 600 يا 601 ق )\r\nابو محمّد عبد اللّه بن محمّد بن حجاج اشبيلى ، مراكشى ، اديب ، كاتب و رياضىدان ، ياسمين نام مادر وى بود و از آنجا كه عبد اللّه همچون مادر سيه‌چرده بود به او منسوب شده است ، ابن ياسمين از مردم فاس بوده و نسبش به بربرهاى بنى حجاج مىرسيده است ، او در اشبيليه پرورش يافت و به كسب علم پرداخت ، وى تحصيل علوم را با فقه آغاز كرد و سپس به نظم و نثر و فنون ادبى روى آورد تا آنجا كه او را از اديبان و كاتبان بزرگ عصر شمرده‌اند ، استاد او در\r\n\r\n\r\n","description":"","footnote":"\r\n( 1 ) . برگرفته از دايرةالمعارف بزرگ اسلامى ، ج 3 ، ص 556 ، ماده ابن رشد ، نيز مراجعه شود به زندگىنامه علمى دانشمندان اسلامى ، بخش اوّل ، ص 40 و بعد ، انتشارات علمى و فرهنگى 1365 ش .\r\n( 2 ) . لغت‌نامهء دهخدا ، ماده محمد بن اشرف .\r\n","page_name":" 396 ","page_number":396},
  {"content":"\r\n\r\nدانش حساب و رياضى ابو عبد اللّه بن قاسم بوده است .\r\nابو عبد اللّه از اشبيليه به فاس رفته و در آنجا به خدمت يعقوب المنصور ( حك 580 - 595 ) و فرزندش محمد الناصر از امراى موحّدون پيوسته است .\r\nآثار : ابن ياسمين شاعرى توانا و رياضىدانى قابل بود ، آنچه از او به يادگار مانده ، بيانگر تسلّط او بر اين دو فنّ است . آثار خطى به‌جا مانده از او عبارت‌اند از :\r\n1 . ارجوزة فى الجبر و المقابلة ، يا ارجوزة الياسمينية ، ارجوزه ابن ياسمين تا قرنها بعد همچنان مورد توجه بوده و شرح‌هايى بر آن نوشته شده كه نسخه‌هايى از آنها در دست است ، شرح عراقى ( د 826 ق ) به نام المعين على فهم ارجوزة ابن ياسمين ، شرح سبط ماردينى ، شرح ابن هائم ، شرح قلصادى .\r\n2 . ارجوزة مشتملة على اعمال الجذور .\r\n3 . تنقيح الافكار فى العلم برسوم الغبار . « 1 »\r\n\r\nبطروجى اشبيلى ( سدهء 6 )\r\nابو اسحاق ، نور الدّين اشبيلى ، ستاره‌شناس اندلسى ( سدهء ششم و اوايل سدهء هفتم ق ) چون در بطروج ( بتروج ) يا پدروش كنونى در شمال قرطبه ( كوردوبا ) به دنيا آمد ملقّب به بطروجى شد او به سبب اقامت طولانى در اشبيليه ( سويل ) به اشبيلى شهرت يافت ، در منابع غربى « آلپتراگيوس » ناميده مىشود .\r\nدرباره زندگى و تحصيلاتش اطلاعى در دست نيست ، فقط مىدانيم كه شاگرد ابن طفيل فيلسوف مشهور و معاصر ابن رشد بوده است .\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 139 ، ابن ياسمين .\r\n","page_name":" 397 ","page_number":397},
  {"content":"\r\n\r\nيهود بن سولومون كوهن از مردم طليطله مرگ او را در 614 ق ذكر كرده است ، ولى اين تاريخ سال ترجمه كتاب الهيئة او به زبان لاتينى است ، بدون تعيين هرگونه تاريخ قطعى مىتوان وفات بطروجى را در اوايل قرن هفتم دانست .\r\nانديشه انتقاد از نظام نجومى بطلميوس و ايجاد تغيير در اين نظام را ابن طفيل با تكيه بر فلسفه طبيعى ارسطو ، در بطروجى برانگيخت ، به گفتهء بطروجى ، ابن طفيل نظام نجومى جديدى مطرح كرد كه در آن از فلك‌هاى خارج مركز و تدوير استفاده نمىشد و با الگوى بطلميوسى متفاوت بود .\r\nابن طفيل در يكى از كتاب‌هاى خود وعدهء عرضه كردن چنين نظامى را داده ، ولى ظاهرا نتوانسته است آن را عملى كند .\r\nكارمدى با توجه به تشابه نظام نجومى بطروجى و نظريات ساده‌تر ابن رشد ، مأخذ هر دو كتاب را ابن طفيل دانسته است كه اكنون موجود نيست .\r\nبطروجى به سفارش ابن طفيل « كتاب الهيئة » را نوشت كه سبب شهرتش شد ، وى با مطالعهء اصلاح المجسطى جابر بن افلح اشبيلى ، با انتقادهاى او به نظام بطلميوس كه پس از ديگران انجام داده بود - آشنا شد . مهم‌ترين ايرادى كه بطروجى در نظام بطلميوسى يافت قابل توضيح نبودن اين نظام با قواعد اساسى طبيعيات ارسطويى بود ؛ به بيان ديگر اين نظام به ارسطو وفادار نبود .\r\nبه عقيدهء ارسطو ، آسمان متشكل از فلك‌هاى تودرتو و متحد المركزى است كه حركت‌هاى خاص خود را دارند . هر فلك شامل يك يا چند جرم آسمانى ( ثوابت و سيارات ) است كه با حركت افلاك تغيير مكان مىدهند .\r\nبنابراين ، هر فلك محرك آن دسته از جرمهاى آسمانى است كه در آن قرار گرفته‌اند . از بالاترين فلك ( فلك ثوابت ) به پايين‌ترين آنها ( فلك قمر ) از كمال\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nفلك‌ها كاسته مىشود . اين فلك‌ها منشأ تغييرات فيزيكى ، شيميايى و زيستى در كرهء زمين‌اند . بطلميوس با بهره‌جويى از اين نظريهء ارسطو و عقايد اخترشناسان قديم ، چون ابرخس ( هيپارخوس ) و اراتستن الگوى زمين مركزى خود را عرضه كرد . در نظريهء او ، هفت سياره ( ماه ، خورشيد ، عطارد ، زهره ، مريخ ، مشترى ، زحل ) به‌صورت منظم و دايره‌وار به گرد زمين كه ثابت است ، مىچرخند . براى توضيح بعضى اختلال‌هاى حركتى اين سيارات نيز فلك‌هاى خارج مركز ( فلك‌هاى حامل ) را كه حامل اين سيارات بودند به كار گرفت . بنابه اين نظريه ، سيارات به هنگام گردش ، گاهى به زمين نزديك و گاهى از آن دور مىشوند و به همين دليل با آنكه هميشه سرعت ثابتى دارند ، حركت آنها از زمين گاهى كند و گاهى تند ديده مىشود . امّا مفهوم فلك خارج مركز نمىتوانست حركت رجوعى سيارات را توجيه كند . براى تبيين اين پديده تصور فلك ديگرى درون فلك خارج مركز لازم بود . اين فلك كه فلك تدوير خوانده مىشود ، محيط فلك خارج مركز را مىپيمايد و ضمن چرخش يكنواخت حول محور خود ، سياره را نيز مىچرخاند . به همين دليل ، گاهى ديده مىشود كه سياره‌اى از حركت طبيعى خود رجوع مىكند و ظاهرا به عقب مىرود .\r\nتعبير بطلميوس ، با نظريهء ارسطو كه مىگويد سيارات حول زمين ثابت مىچرخند سازگار نيست ؛ زيرا در نظام ارسطويى ، فلك‌هاى خارج مركز و تدوير وجود ندارند . بطروجى به قصد ايجاد نظامى ساده‌تر و استوارتر ، نظريهء حركت لولبى ( حلزونى ) را كه ساده‌تر و به نظريهء ارسطو نزديك‌تر بود ، عرضه كرد [ درعين‌حال نظريهء بطروجى از نظام ائودوكسوس كه منشأ نظام ارسطويى بود مستقل است . واژهء لولب را نخستين بار بطروجى در نقل قولى از كتاب « در آسمان » ارسطو به كار برده است . 
  ] وى قائل به وجود فلك نهمى بود كه منشأ تمام\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nحركات ( تغييرات ) بشمار مىآيد . فلك‌هاى تودرتوى آسمان تحت تأثير فلك نهم - بالاترين فلك - از شرق به غرب مىچرخند و سرعت حركت هر فلك به فاصلهء آن تا فلك نهم بستگى دارد . فلك هشتم يا فلك ثوابت كمترين فاصله را با فلك نهم دارد و سرعت آن از همه بيشتر است ؛ هر 24 ساعت يك دور كامل مىچرخد . فلك‌هاى درونىتر براثر تأثيرپذيرى كمتر از فلك بيرونى ، كندتر حركت مىكنند ، و منشأ مشاهدهء حركت رجوعى نيز همين است . در اين نظام ، هر فلك قطب جداگانه‌اى دارد و قطب هر فلك نسبت به قطب فلك بالاتر داراى انحراف است . فلك‌ها از يك‌سو در مسير روزانهء خود حركت مىكنند و ازسوىديگر به دور محور خود مىچرخند . با تركيب اين دو حركت ، حركت لولبى پديد مىآيد كه طى آن سيارات به شمال و جنوب منحرف مىشوند . به اين ترتيب ، در نظام نجومى بطروجى ، بىنظمى ظاهرى مشهود در حركت سيارات ، بدون نياز به فلك‌هاى خارج مركز و تدوين توجيه مىشود .\r\nبه‌علاوه ، بطروجى ترتيب سيارات را كه در نظام بطلميوس به قرار ماه ، عطارد ، زهره ، خورشيد ، مريخ و غيره بود به‌صورت ماه ، عطارد ، خورشيد ، زهره ، مريخ و غيره مىآورد ، كه در اين صورت ، خورشيد پايين‌تر از زهره قرار مىگيرد . وى ازآن‌رو اين ترتيب را اختيار كرد كه عبور زهره از برابر خورشيد هيچ‌گاه مشاهده نشده بود . او همچنين معتقد بود كه عطارد و زهره ، بر خلاف ماه ، از خورشيد نور نمىگيرند ، بلكه خود منبع نورند . [ بطروجى درعين‌حال به مشكلات موجود در نظام نجومى خود ، مثلا در موضوع اختلاف‌نظر كه با افلاك متحد المركز قابل توضيح نيست ، آگاه بود 
  ] .\r\nنظام نجومى بطروجى تأثير زيادى بر اروپاى قرن هفتم / سيزدهم گذاشت .\r\nويليام ، اخترشناسى انگليسى ، از او نقل قول كرده است و گروستست ، با تكيه بر\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاين نظام ، پژوهش‌هاى مختلفى كرده و حتى در ردّيه‌اش بر نظام بطلميوس بخشى از آن را به خود نسبت داده است . بحث ميان طرفداران بطلميوس و بطروجى تا نيمهء دوم همان قرن ادامه داشت ؛ در آن زمان آلبرت كبير كوشيد تا عقايد بطروجى را ساده كند و ترويج دهد ولى سرانجام الگوى بطلميوس را پذيرفت . راجر بيكن در اثرى به نام كومونيانا توراليوم نظام بطروجى را به تفصيل بررسى و آن را با نظام بطلميوس مقايسه كرد . وى در اثر ديگرى به نام اپوس مايوس نيز نظريهء اقبال و ادبار او را مورد بحث قرار داد . [ گلداشتاين معتقد است كه بطروجى قائل به « تقديم متغير » بود و منظورش از اقبال و ادبار و زياد و كم شدن مقدار حركت تقديمى بود 
  ] .\r\nدر قرن هشتم / چهاردهم ، نظام بطلميوس بدون هيچ بحثى پذيرفته شد . با اين حال ، مؤلف يهودى ، سولومون كوهن در 1247 م خلاصه‌اى از كتاب الهيئة فراهم آورد و اسحاق اسرائيلى از مردم طليطله ، بطروجى را كسى دانست كه « نظريه‌اش دنيا را تكان داده است . » انتشار نظريات بطروجى در قرنهاى نهم / پانزدهم و دهم / شانزدهم نيز ادامه يافت ، ولى گويا بعضى دانشمندان آن را كاملا درنيافتند يا به اندازهء كافى بررسى نكردند . براى مثال ، سيمون دوفار ، بىآنكه آثار بطروجى را خوانده باشد ، بعضى نظريات را به او نسبت داده و رگيومونتانوس كتابچه‌اى دربارهء اشتباهات بطروجى نوشته و در بخشى از اين كتاب نظريات او را به خطا تفسير كرده است .\r\nانتقاد بطروجى و بعضى دانشمندان و فيلسوفان اندلسى ، چون ابن باجه و ابن طفيل و ابن رشد و ابن افلح ، از نجوم بطلميوسى و تأكيد بر ناسازگارى آن با طبيعيات ارسطو ، در قرون وسطى تأثير فراوانى در غرب گذاشت ؛ اين تلاشها ، بويژه براى منتقدين بطلميوس در دورهء نوزايى ( رنسانس ) ، منبع الهام بود .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمايكل اسكات كتاب الهيئة بطروجى را در 614 / 1217 با عنوان « دربارهء حركت‌هاى مستدير افلاك » به لاتينى ترجمه كرد . موسى بن تبّون اين كتاب را در 657 / 1259 به عبرى برگرداند . قلونيموس بن داود ترجمهء عبرى سولومون كوهن را به لاتينى ترجمه كرد كه در 937 / 1531 در ونيز منتشر شد . در قرن چهاردهم / بيستم نيز كارمدى ترجمهء لاتينى مايكل اسكات را منتشر كرد . گلداشتاين يك نسخه از اين اثر را كه در كتابخانهء طوپ‌قاپى سراى ( استانبول ، ش 3302 ) موجود است در دو جلد منتشر كرد . جلد اوّل حاوى ترجمهء انگليسى و توضيحات و جلد دوم حاوى متن عربى و ترجمهء عبرى موسى بن تبّون است . « 1 »\r\n\r\nفخر رازى ( 544 - 606 ق )\r\nعمر بن حسين بن حسن على طبرستانى ، زادگاه او در رى بود و در هرات مدفون گرديد . لقبش فخر الدّين و منسوب به خاندان قريش است ، وى از فحول حكماء و علماى شافعى است ، او جامع علوم عقلى و نقلى بوده و در تاريخ و كلام و فقه و اصول و تفسير و حكمت و ادب و فنون رياضى وحيد عصر خود بوده است .\r\nكتاب‌هاى او در زمان خود وى مورد اقبال مردم واقع شد و به‌صورت كتاب درسى درآمد ، در حوزه درس او بيش از دو هزار ( 2000 ) تن دانشمند براى استفاده مىنشستند حتى در موقع سوارى نيز قريب 300 تن از فقهاء و شاگردان براى استفاده در ركابش مىرفتند ، بااين‌همه بسا بود كه در اثر ژرف‌بينى و تعمق\r\n\r\n\r\n","description":"","footnote":"\r\n( 1 ) . دانشنامهء جهان اسلام ، ج 3 ، ص 491 و بعد ، ماده بطروجى ، زندگىنامه علمى دانشمندان اسلامى ، بخش اوّل ، ص 277 ، انتشارات علمى و فرهنگى ، 1365 ش .\r\n","page_name":" 402 ","page_number":402},
  {"content":"\r\n\r\nدر جرح و تعديل اقوال حكماى يونان برخى شبهات در مطالب عقلى و دينى ابراز مىداشت و افكار و اذهان مستمعان را به تشويش و اضطراب مىانداخت و چه‌بسا كه از حل آن خوددارى مىكرد .\r\nامام فخر در اواخر عمر به خوارزم رفت و به جهت پاره‌اى اختلاف‌نظرها در مسايل دينى محكوم به اخراج از بلد گرديد و از خوارزم به ماوراءالنهر و سپس به زادگاه خود تبعيد گرديد و در آنجا دو دختر پزشك ثروتمندى را به عقد دو پسر خود درآورد و چون پزشك مزبور درگذشت ثروت وى در دست امام افتاد و به خوارزم سفر كرد و مورد عنايت خوارزمشاه واقع گرديد ، او در هرات توطن گزيد و تا پايان عمر به وعظ و مطالعه و تصنيف اشتغال ورزيد . « 1 »\r\nامام فخر در دانش نجوم ، رياضى و هندسه تبحّر داشت و از شرح‌هاى او بر كتب ابن سينا و از تفسير كبير او اين نكته به‌خوبى استفاده مىشود و تأليفات مستقلى نيز در اين‌باره به او منسوب است مانند : 1 . اسرار النجوم ، 2 . السر المكتوم فى مخاطبة الشمس و القمر و النجوم ، برخى در صحت انتساب اين اثر به فخر ترديد كرده‌اند . « 2 »\r\n\r\nشرف الدّين طوسى ( م 609 يا 610 ق )\r\nمظفّر بن محمد بن مظفر ، رياضىدان و منجم به نام سده 6 و 7 ، وى اصلاحاتى در اسطرلاب انجام داده و شرح آن را در كتاب المسطح آورده است . « 3 » او نيز رساله‌اى در جبر به نام المعادلات تأليف كرده است . شاگردان او\r\n\r\n\r\n","description":"","footnote":"\r\n( 1 ) . دهخدا ، لغت‌نامه ، فخر رازى .\r\n( 2 ) . همان .\r\n( 3 ) . لغت‌نامه دهخدا ، ماده شرف الدّين\r\n","page_name":" 403 ","page_number":403},
  {"content":"\r\n\r\nعبارت‌اند از ابن يونس ، ابو عمران موسى بن يونس بن محمد كه كتاب اقليدس را به سال 576 نزد طوسى خوانده است . « 1 »\r\nطوسى در فن جبر و مقابله زبردست و از پيروان خوارزمى و ادامه دهندگان راه عمر خيام نيشابورى است :\r\n\r\nسخنى در جبر و مقابله\r\nبا تحولاتى كه به‌ويژه از قرن نوزدهم ميلادى تاكنون رخ داده ، واژهء جبر امروز بر يكى از علوم رياضى اطلاق مىشود كه موضوع آن بررسى ساختارهاى جبرى ( گروه ، حلقه ، هيئت . . . ) است ، امّا در اين مقاله ما آن را به معنايى محدودتر ، و تاريخىتر ، به كار خواهيم برد . در اين معنى ، جبر علمى است كه موضوع آن حل معادلات و نيز عمليات بر روى چندجمله‌اىهاست . اين علم در دوران اسلامى « جبر » يا « جبر و مقابله » ناميده مىشده است .\r\n\r\nمعناى واژه‌هاى جبر و مقابله\r\nواژهء « الجبر » ( در فارسى : « جبر » ) نخستين بار در عنوان كتاب المختصر فى حساب الجبر و المقابلة تأليف محمد بن موسى خوارزمى به‌كاررفته و پس از آشنايى اروپاييان با اين كتاب با مختصر تغييراتى ( مثلا به‌صورت  algebra  در انگليسى و  algebre  در فرانسه ) به زبان‌هاى ديگر راه يافته است . اين واژه از ريشهء جبر در عربى گرفته شده كه به‌معناى شكسته‌بندى و جبران است ، امّا خوارزمى آن را بر عمل افزودن جمله‌هاى منفى ، اطلاق مىكند . واژهء « مقابله » ، كه\r\n\r\n\r\n","description":"","footnote":"\r\n( 1 ) . دايرةالمعارف بزرگ اسلامى ، ج 5 ، ص 105 ، دانشنامه جهان اسلام ، مادّه جبر .\r\n","page_name":" 404 ","page_number":404},
  {"content":"\r\n\r\nآن هم در عنوان كتاب خوارزمى ديده مىشود ، به‌معناى حذف مقادير مساوى از دو طرف معادله است . نويسندگان آثار دايرةالمعارفى ، از جمله محمد بن احمد خوارزمى ( متوفى 387 ؛ ص 200 ) و فخر رازى ، ابن اكفانى و طاشكوپرىزاده ، حاجى خليفه و غالب جبردانان پس از خوارزمى ، از جمله ابو بكر محمد كرجى ( قرن چهارم ) ، واژهء جبر را به همين معنى به كار برده‌اند . ابو كامل شجاع بن اسلم ( نيمهء دوم قرن سوم ) نيز مشتقات واژهء جبر را به همين معنى به كار مىبرد .\r\nمثلا براى حل معادلهء 80 -  x  2 - 100 مىگويد : « صد درهم را با بيست شىء جبر كن و آن را با هشتاد جمع كن ( فاجبر المائة درهم بالعشرين شىء و زدها بالثمانين ) » تا به‌صورت 100 - 80 +  x  20 . ابو ريحان بيرونى عمل جبر را به افزودن مقادير مساوى به دو كفهء ترازو براى حفظ تعادل آن تشبيه مىكند و در اين تمثيل ، بىآنكه به آن تصريح كند ، به اصول\r\nاز اصول متعارف كتاب اصول اقليدس استناد مىجويد . خواجه نصير الدّين طوسى و غياث الدّين جمشيد كاشانى ( متوفى 832 ) و ابن غازى مكناسى ( متوفى 919 ) نيز جبر و مقابله را به‌همين‌صورت صورت تعريف كرده‌اند . با اين حال ابن بنّاى مراكشى ( 645 - 721 ) ، هرچند در كتاب خود بخشى را به جبر و مقابله به‌معناى متعارف آن اختصاص داده ، در جاى ديگرى واژهء « جبر » را به « اصلاح » معنى مىكند و آن را به‌معنى تقسيم مقدار ثابت به ضريب مجهول در معادلهء  ax - b  مىداند . امّا قلصادى ، جبر را به همان معناى اصطلاحى به كار برده است . كاربرد اين بنّا نيز هرچند با معنى متعارف جبر متفاوت است ، به نحوى با ريشهء لغوى اين كلمه ارتباط دارد . به اين دلايل ، نظر صليبا كه اين واژه را مستقل از ريشهء جبر به‌معناى مجبور كردن و ناگزير كردن مىداند و غرض خوارزمى را\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاز آن « بيرون كشيدن » ريشهء يك معادله مىشمارد پذيرفتنى نمىنمايد .\r\n\r\nجايگاه جبر در ميان علوم\r\nدر طبقه‌بندىهاى يونانيان از علوم ، نام علم جبر جزء علوم رياضى نيامده است . نخستين كسى كه جبر را در طبقه‌بندى علوم داخل كرده فارابى است كه در احصاء العلوم خود بخشى را به « علم الحيل » يا « علوم الحيل » اختصاص داده است . اين علوم ، كه فارابى در تعريف آنها مىگويد : « علم شيوهء چاره‌جويى است براى كاربرد آنچه وجودشان در رياضيات با برهان ثابت شده در اجسام طبيعى و ايجاد و وضع آنها بالفعل » جز « علم حيل » به‌معناى متعارف آن و نيز « علم آينه‌هاى سوزان » ، كه جزء « حيل هندسى » هستند ، دستهء ديگرى از علوم را نيز در بر مىگيرد كه فارابى آنها را « حيل عددى » مىنامد و شامل « علمى است در ميان مردم زمان ما به جبر و مقابله معروف است » . از اينكه فارابى جبر را جزء علوم حيل آورده ، معلوم مىشود كه از نظر او هنوز جبر نه علمى برهانى بلكه مجموعه‌اى از شگردها براى استخراج ريشه‌هاى معادلات شمرده مىشده است .\r\nاين ديدگاه به نحوى در طبقه‌بندى ابن سينا از علوم هم منعكس شده است . وى در رسالهء فى اقسام العلوم العقلية جبر را جزء « اجزاء فرعى ( الاقسام الفرعية ) رياضيات » آورده و آن را ، در كنار « عمل جمع و تفريق برحسب حساب هندى » يكى از « شاخه‌هاى علم اعداد ( من فروع علم العدد ) » شمرده است . در تقسيم‌بندى ابن سينا ، علم « حيل هندسى » ، در كتاب « علم اثقال ، صناعت اوزان و موازين ، مناظر و مرايا و آينه‌ها » جزء فروع علم هندسه شمرده شده است . همين طبقه‌بندى در رساله‌اى از خواجه نصير طوسى نيز بعينه تكرار شده است . بدين‌ترتيب ، در تقسيم‌بندى ابن سينا آنچه فارابى « علوم حيل » نام داده ، با تفصيل بيشتر ، « اقسام فرعى علوم رياضى » نام گرفته است . با اين حال ، ابن سينا برخى از\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاين رشته‌ها را « علم » ( علم المساحة ، علم الحيل المتحركة ، علم نقل المياه ) و برخى ديگر ، از جمله جبر ، را « عمل » مىنامد . ظاهرا خصوصيت مشترك دستهء اخير عملى بودن آنهاست . ابن سينا در تقسيم‌بندىهاى ديگرى كه از علوم كرده است اين علوم فرعى را ذكر نمىكند .\r\nدر تعريف كرجى ( قرن چهارم هجرى ) ، جبر و مقابله يكى از روش‌هاى « حساب » است ، امّا تعريف كرجى از حساب بسيارى كلىتر از مفهوم حساب به عنوان مجموعه‌اى از روش‌ها و « عبارت است از به دست آوردن مجهولات از معلومات » ، اين تعريف خود در واقع از مفهوم جديد جبر متأثر است . تعريفى كه كرجى از روش‌هاى حساب به دست مىدهد هم حل معادلات سيّال و معيّن را شامل مىشود و هم حساب چندجمله‌اىها را .\r\nخيام در رسالهء جبر و مقابلهء خود « صناعت جبر و مقابله » را يكى از « مفاهيم رياضى » مىشمارد « كه در بخشى از فلسفه كه به رياضى معروف است ، بدان نياز مىافتد » . هرچند خيام در اين عبارت درصدد به دست دادن تعريفى جامع و مانع از جبر نيست ، امّا از نوشتهء او چنين استفاده مىشود كه جبر اوّلا « صناعت » است و ثانيا جزء علوم رياضى است . نتيجهء كلى سخن خيام اين است كه جبر در طبقه‌بندى كلى علوم فلسفى قرار مىگيرد ، هرچند او جايگاه آن را در ميان اين علوم مشخص نمىكند . وى همچنين در تعريف جبر مىنويسد كه « فن جبر و مقابله فنى علمى است كه موضوع آن عدد مطلق و مقادير قابل سنجش است ازآن‌جهت كه مجهول‌اند ولى مرتبط با چيز معلومى هستند كه به‌وسيلهء آن مىتوان آنها را استخراج كرد » .\r\nبنابراين ، در نظر خيام ، مقادير عددى و مقادير هندسى هر دو مىتوانند ريشهء معادلات جبرى باشند . خيام در رسالهء ديگر خود به نام فى قسمة ربع\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nالدائرة ( اين رساله ، با عنوان رسالة لابى الفتح عمر بن ابراهيم الخيامى به چاپ رسيده است ) نيز تلويحا با اين فكر كه جبر مجموعه‌اى از شگردها ( « حيله » ، توجه كنيد كه در تقسيم‌بندى فارابى جبر جزء « علوم الحيل » قرار مىگيرد ) باشد مخالفت مىكند . خيام مىنويسد : « و آنكه گمان برده است كه جبر حيله‌اى [ شگردى 
  ] براى استخراج اعداد مجهول است ، امر نامعقولى را گمان برده است . . .\r\nجبر و مقابله امورى هندسى است كه به‌وسيلهء اشكال پنجم و ششم مقالهء دوم [ اصول اقليدس 
  ] مبرهن مىشود » . به اين ترتيب ، جبر و مقابله ، از نظر خيام ، علمى هندسى است و چون هندسى است برهانى نيز هست . اين اختلاف در جايگاه جبر به‌دليل تازگى اين علم و دو تصورى است كه از آغاز اين علم به موازات هم وجود داشته است .\r\nدر طبقه‌بندىهاى متأخر ( مثلا حاجى خليفه ) علم جبر و مقابله « از فروع علم حساب » شمرده شده است . امّا بايد توجه داشت كه اين طبقه‌بندىها به دورانى تعلق دارند كه دستاوردهاى بزرگ علم جبر دوران اسلامى فراموش شده و از آن تقريبا چيزى جز حل شش دسته معادلهء خوارزمى باقى نمانده بود .\r\n\r\nپيشينهء علم جبر\r\nمسايلى كه يافتن مقدار مجهول در آنها به حل معادلات جبرى درجهء اول و دوم ، و گاه به حل دستگاهى از معادلات ، منجر مىشود ، از گذشتهء بسيار دور در تمدن‌هاى گوناگون شناخته بوده است و برخى از مورخان مانند بارتل وان در واردن ريشهء اين مسائل را به دوران‌هاى پيش از تاريخ مىرسانند . مصريان باستان با دستور ( الگوريتم ) حل معادلات درجهء اوّل آشنا بودند و بابليها ، از حدود 1700 پيش از ميلاد ، نه تنها راه حل معادلات درجهء اوّل و دوم را مىشناختند ، بلكه برخى از معادلات درجهء هشتم ، را حل مىكردند . با اين حال ،\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nآنچه از اين تمدن‌ها به دست ما رسيده ، فقط مجموعه‌هايى از مسائل عددى است . راه‌حل‌ها ، هرچند در مورد معادلات درجهء اوّل و دم كليت دارند ، از طريق مسائل عددى خاص بيان مىشوند و معلوم نيست به چه طريق به دست آمده‌اند و در مسائلى كه درجهء آنها از دو بيشتر است ، دستورهاى حل معادلات تنها در موارد خاص كاربرد دارند .\r\nاز عصر زرين رياضيات يونانى ( قرن‌هاى پنجم و چهارم و سوم پيش از ميلاد ) ، هيچ اثرى در زمينهء جبر به دست ما نرسيده است . به‌نظر مىآيد كه علاقهء يونانيان به برهان دقيق ، و نيز كشف كميات ناهمسنجه ، توجه رياضىدانان يونانى را يكسره به هندسه معطوف كرده بوده است . در فلسفه يونانى ، به صورتى كه در آثار ارسطو آمده ، و تأثير آن در آثار رياضىدانان يونانى چون اقليدس و ارشميدس و آپولونيوس ديده مىشود ، كميت‌ها به دو دستهء كاملا متمايز تقسيم مىشود : اعداد ، كه منظور از آن اعداد طبيعى است ( يعنى مضرب‌هاى واحد ؛ خود واحد تجزيه‌ناپذير محسوب مىشود ) و مقادير ، كه كميّات هندسى ( طول و سطح و حجم ) اند . مفهوم كلى « عدد حقيقى » ( شامل اعداد گويا و گنگ ) بىمعنى است ، اعداد گويا ( كسرها ) به‌صورت « نسبت » هايى ميان اعداد طبيعى تعريف مىشوند و موجوداتى كه امروزه عدد گنگ مىناميم با پاره‌خط ، و نسبت ميان آنها با نسبت ميان پاره‌خطها ، نمايش داده مىشوند . با اين حال ، وجود برخى روشها در كتاب مخروطات آپولونيوس ( قرن سوم پيش از ميلاد ) و برخى از قضايا در مقالات دوم و ششم و دهم كتاب اصول اقليدس ( تأليف شده در حدود 300 پيش از ميلاد ) گروهى از مورخان را معتقد كرده است كه يونانيان از نوعى جبر هندسى استفاده مىكرده‌اند . اصطلاح « جبر هندسى » را نخستين بار رياضىدان دانماركى زويتن در كتاب خود به نام « نظريهء\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nمقاطع مخروطى در دوران باستان » ابداع كرده است . زويتن دريافت كه در كتاب مخروطات آپولونيوس ، خواص اصلى مقاطع مخروطى از راه عملياتى بر روى پاره‌خطها از يك‌سو ، و سطوح ازسوىديگر ، بيان شده است كه همان خواص جمعى و ضربى را دارند كه امروزه در كتاب‌هاى جبر آموخته مىشود .\r\nمفهوم جبر هندسى را با مثال‌هايى از كتاب اصول اقليدس بهتر مىتوان توضيح داد . مثلا قضيهء اوّل از مقالهء دوم اصول به اين صورت است :\r\nهرگاه دو خط مستقيم داشته باشيم و يكى از آنها را به تعداد دلخواهى پاره‌خط تقسيم كنيم ، مستطيلى كه از دو خط مستقيم تشكيل شود ، برابر با مجموع مستطيل‌هايى است كه از پاره‌خط ديگر و هريك از قطعات تشكيل مىشود .\r\nاگر قطعاتى پاره‌خط اصلى را به  b  و  a  و . . . و پاره‌خط ديگر را به  a  نمايش دهيم ، اين قضيه خاصيت بخش‌پذيرى جمع نسبت به ضرب را بيان مىكند :\r\n a ( b G c G . . . - ab G ac G . . . \r\nهمچنين قضيهء چهارم از مقالهء دوم اصول مىگويد كه اگر پاره‌خطى را به دو بخش تقسيم كنيم ، مربعى كه بر روى كل پاره‌خط ساخته مىشود مساوى است با مجموع مربع‌هايى كه بر روى هريك از دو بخش ساخته مىشوند و دو مستطيلى كه از دو بخش به‌دست‌مىآيد . هرگاه طول دو پاره‌خط را با نمادهاى  a  و  b  نمايش دهيم ، اين قضيه با اتحاد جبرى  ( a G b ) 2 - a 2 G b 2 G 2 ab  معادل است .\r\nمهم‌تر از اين دو ، از لحاظ تاريخ علم جبر ، قضيهء پنجم از مقالهء دوم كتاب اصول است : هرگاه پاره‌خط  AB  را در نقطهء  C  به دو قسمت مساوى  AC  و  CB  و در نقطهء  D  به دو قسمت نامساوى  AD  و ضلع ديگرى آن  DB  باشد به اضافهء مربعى كه هر ضلع آن  CD  باشد مساوى است با مربعى كه روى  CB  ( نصف پاره‌خط اصلى ) ساخته شود .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاين قضيه بدين معنى است كه در شكل 3 ، مستطيل  AEDG  به اضافهء مربع  FGIJ  مساوى است با مربع  CBIK  . چنان كه در اين شكل فرض كنيم كه  AB - a  و  DB - x  ، آنگاه اين قضيه به معالهء  ax - x 2 - b 2  منجر مىشود . امّا چنين تعبيرى مستلزم اين اعتقاد است كه هر طولى را مىتوان با عددى نمايش داد ، درحالىكه در سنّت يونانى هرچند هر عددى را با طولى نمايش مىدادند ، معتقد نبودند كه در برابر هر طولى هم عددى وجود داشته باشد . همچنين است ترسيماتى كه در قضاياى بيست و هشتم و بيست و نهم از مقالهء ششم كتاب اصول خواسته شده و معادل با حل يك معادلهء درجه دوم است .\r\nشكل 3\r\nبه همين دليل ، چه در اصول اقليدس و چه در مخروطات آپولونيوس ، مساحت مستطيل هيچ‌گاه به‌صورت حاصل‌ضرب اضلاع آن نشان داده نمىشود ، بلكه مساحت هر شكل با مساحتى ديگر سنجيده مىشود . ازاين‌رو ، هرچند آپولونيوس ، در مخروطات ، خواص مقاطع مخروطى را از طريق مفهومى به نام نشانه بررسى مىكند كه به مفهوم امروزى معادلهء مقطع مخروطى بسيار نزديك است ، با اين حال ، وى همواره نشان را به‌صورت برابرى دو سطح بيان مىكند . بنابراين ، تعبير جبرى قضاياى فوق توجيهى ندارد . همچنين ، هرچند\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nبرخى از ترسيمات هندسى مقالهء ششم كتاب اصول نيز ، هرگاه به زبان نمادهاى جبرى ترجمه شوند ، به حل معادلاتى از مرتبهء اوّل و دوم منجر مىشوند ، امّا تعبير جبرى اين قضايا نيز با همان مشكل پيشين مواجه است .\r\nهمچنين است مقالهء دهم اصول ، كه بسيارى از قضاياى پيچيدهء آن ، به زبان جبرى ، معادل با گويا كردن اعداد گنگ است . با اين حال ، مسئلهء جبر هندسى يونانى ، و به‌ويژه تعبير مقالات « جبرى » كتاب اصول اقليدس ، در بين مورخان رياضيات همچنان مورد بحث است .\r\nدر اين ميان يك استثناى مهم وجود دارد و آن كتاب الحساب ديوفانتوس اسكندرانى است . موضوع اين كتاب كه تاريخ دقيق تأليفش معلوم نيست امّا احتمالا در قرن سوم ميلادى تأليف شده ، « لوژيستيك يا شاخهء محاسباتى است كه در حل مسائل عملى از آن استفاده مىشود » . در رياضيات يونانى ، « لوژيستيك » مجموعه‌اى از فنون محاسبه بود و معمولا در مقابل « فن حساب » قرار مىگرفت كه دانشى برهانى محسوب مىشد . كتاب الحساب در اصل در هفت مقاله بوده كه اصل يونانى مقالات اوّل تا سوم و ترجمهء عربى چهار مقالهء ديگر آن در دست است ، و مجموعه‌اى است از مسائل معيّن ( معادلات يك مجهولى يا دستگاه‌هايى از معادلات كه شمار مجهولات آنها به تعداد معادلات است ) و نامعيّن ( سيال ، معادله يا دستگاه‌هايى از معادلات كه شمار مجهولات آنها بيش از تعداد معادلات است ) . ديوفانتوس در تنظيم اين معادلات ترتيب خاصى را رعايت نكرده است . در مورد هر معادله يا هر دستگاه از معادلات ، ديوفانتوس راه حل را عرضه مىكند و در مورد معادلات سيال جواب‌هاى گويا را به دست مىآورد و در اين كار غالبا به تغيير متغيرهاى هوشمندانه و روش‌هاى بديع براى كاستن از درجهء معادلات متوسل مىشود . گذشته از اين ، ديوفانتوس\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nنام‌هايى براى توان‌هاى مختلف اعداد ابداع كرده است و نيز نخستين نشانه‌هاى مختصرنويسى در جبر ( انتخاب برخى از حروف الفباى يونانى براى نمايش توان‌هاى مجهول ) در كار او ديده مىشود . همچنين ، ديوفانتوس دو عمل را تعريف مىكند كه براى ساده كردن معادلات انجام مىگيرد . يكى از اين دو عمل بعدها در كتاب خوارزمى « جبر » و ديگرى « مقابله » نام مىگيرد .\r\n\r\nخوارزمى و پيدايش علم جبر\r\nنخستين اثر مستقل در جبر كتابى است از محمد بن موسى خوارزمى كه به كتاب المختصر فى حساب الجبر و المقابلة معروف است ( هرچند كلمهء « المختصر » در عنوان آن ديده نمىشود ) و در زمان خلافت مأمون ( بين سال‌هاى 198 و 218 ) تأليف شده است . با اينكه خوارزمى تصريح مىكند كه هدف او نوشتن كتابى است كه در مسائل عملى مربوط به تقسيم ميراث و مسّاحى و تجارت به كار آيد ، و بخش‌هايى از كتاب نيز به اين‌گونه مسائل اختصاص دارد ، اهميت اين كتاب عمدتا در ارزش نظرى آن است . زيرا در اين كتاب است كه علم جبر ، به‌صورت يك علم مستقل با واژگان و مفاهيم و روش‌هاى خاصى كه آن را از حساب و هندسه متمايز مىكنند ، متولد مىشود .\r\nاين امر از روشى كه خوارزمى در معرفى موجودات جبرى به كار مىبرد پيداست .\r\nوى نخست عدد را ، به سنّت يونانى ، به‌صورت تركيبى از واحدها تعريف مىكند ، سپس سلسله‌هاى زير را مىسازد :\r\n1 ، 2 ، 3 . . . ، 9 ، 10\r\n1 + 10 ، 2 + 10 ، 3 + 10 ، . . . ، 9 + 10 ، 10 * 2\r\n1 + 10 * 2 ، 2 + 10 * 2 ، . . . ، 9 + 10 * 2 ، 3 * 10\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n. . . . . . . . . آنگاه خوارزمى ، از روى قياس با اين سلسله‌هاى عددى ، موجوداتى را كه در علم جبر به‌كارمىرود تعريف مىكند . اين موجودات عبارت‌اند از شىء ( مقدار مجهول يا  x  ) كه به قياس با ضريب بخش دهگانى ( ضريب 10 ) در يك عدد دو رقمى ساخته مىشود ، مال ( توان دوم مقدار مجهول يا  x 2  ) كه به قياس بخش صدگانى ( ضريب 102 ) در يك عدد صدگانى ساخته مىشود ، و عدد يا درهم ( مقدار معلوم ) ، كه متناظر است با ارقام 1 تا 9 در سلسله اعداد دهگانى .\r\nبه اين ترتيب ، موجودات جبرى شكل تعميم‌يافته‌اى از اعداد حسابى به‌نظر مىآيند . يعنى عدد مطلق ( فرد ) متناظر است با يكى از اعداد 1 تا 9 در دستگاه دهگانى ، تك‌جمله‌اى مرتبهء اوّل  a ) ax  و  x  اعداد گوياى مثبت‌اند ) متناظر است با عدد  m  10 ، كه در آن  m  يكى از ارقام 1 تا 9 است و تك‌جمله‌اى مرتبهء دوم\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n ax 2 \r\nمتناظر است با عدد . سپس خوارزمى به تقسيم‌بندى معادلاتى مىپردازد كه از تركيب‌هاى مختلف اين موجودات با يكديگر حاصل مىشود . به اين طريق شش دسته معادله ، از درجات اوّل و دوم ، به‌دست‌مىآيد :\r\n1 ) شىءهايى مساوى با عددى است :  ax - b  ،\r\n2 ) مالى مساوى با عددى است :  x 2 - a  ،\r\n3 ) مالى مساوى با شىءهايى است :  x 2 - ax  ،\r\n4 ) مالى به اضافهء شىءهايى مساوى با عددى است :  x 2 G ax - b  ،\r\n5 ) مالى به اضافهء عددى مساوى شىءهايى است :  x 2 G a - bx  ،\r\n6 ) مالى مساوى با شىءهايى به اضافهء عددى است :  x 2 - bx G a  ،\r\nضريب‌هاى  a  و  b  همواره اكيدا مثبت ( مثبت و مخالف صفر ) اند . در نمونه‌هايى كه خوارزمى ذكر مىكند ، همهء ضرايب اعداد صحيح‌اند امّا ، چنان‌كه خواهيم ديد ، جانشينان او معادلاتى با ضرايب كسرى و حتى گنگ را هم در نظر مىگيرند .\r\nخوارزمى معادلات ( 4 ) تا ( 6 ) را مقترنات نام داده است و جبردانان پس از او معادلات ( 1 ) تا ( 3 ) را مفردات ناميده‌اند . اين شش معادله ، در واقع تمامى حالات معادلات درجهء اوّل و دوم را ، به شرط مثبت بودن ضرايب ، نشان مىدهند . چنانچه معادله‌اى به‌صورتى جز يكى از اين شش صورت داده شده باشد ، آن را با يكى از دو عمل « جبر » يا « مقابله » ، يا با هر دو عمل ، به يكى از اين شش صورت نرمال تبديل مىكنيم . مثلا معادلهء 6 - 4 +  x  7 - 2  x  از راه « جبر » ( افزودن مقدار  x  7 به دو سوى معادله ) به‌صورت 6 +  x  7 - 4 + 2  x  و از راه مقابله ( حذف مقدار 4 از دو سوى معادله ) به‌صورت در 2 +  x  7 - 2  x  مىآيد كه نمونه‌اى از معادلهء ( 6 ) .\r\nهمچنين هرگاه ضريب 2  x  عددى مخالف يك باشد ، با تقسيم طرفين معادله به اين\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nعدد ، معادله به‌صورت نرمال درمىآيد .\r\nاز اين معادلات ، يكى ( شمارهء 1 ) از درجهء اوّل و يكى ديگر ( شمارهء 3 ) قابل تبديل به معادلهء درجهء اوّل است . راه حل اين دو معادله بديهى است ( خوارزمى البتّه ريشهء صفر را در مورد معادلهء شمارهء 3 به‌حساب نمىآورد ) و حل معادلهء شمارهء 2 به استخراج جذر يك عدد منجر مىشود . در مورد سه معادلهء ديگر ، خوارزمى دستور ( الگوريتم ) كلى حل معادله را به دست مىدهد ، منتهى در مورد هر معادله راه استفاده از اين الگوريتم را با استفاده از يك مثال عددى كه آن را « الگو » ( باب » ) مىنامد نشان مىدهد . به‌عنوان مثال ، دستور حل معادلهء ( 4 ) به‌صورت زير است : تعداد شىءها ( ضريب  x  يا  a  ) را نصف مىكنيم ، حاصل را در خودش ضرب مىكنيم ، مقدار به‌دست‌آمده را با تعداد درهمها  ( b )  جمع مىكنيم ، از مقدارى كه به اين طريق به‌دست‌مىآيد جذر مىگيريم ، و از حاصل ، نصف تعداد شىءها را كم مىكنيم . عدد به‌دست‌آمده مقدار مجهول است . به‌عبارت ديگر ، راه حل خوارزمى ، در واقع عبارت است از تبديل كردن عبارت دست چپ معادله به يك مربع كامل از راه افزودن مقدار  a 2  4 / 1 به دو طرف معادله .\r\n\r\nجبر دوجمله‌اىها\r\nبخش ديگرى از كتاب خوارزمى كه تنها در چند دههء اخير مورد توجه قرار گرفته و با اين حال از لحاظ تحول علم جبر بسيار حائز اهميت است ، بخشى است كه به بيان سه عمل اصلى ( جمع ، تفريق و ضرب ) بر روى دوجمله‌اىها اختصاص دارد . خوارزمى ابتدا به بيان قواعدى در مورد جمع و تفريق يك جمله‌اىها مىپردازد كه معادل است با دستورهاى  ax G bx - ( a G b ) x  و  ax - bx - ( a - b ) x  ( به‌شرط  ab  )\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nبراى بيان قواعد ضرب دوجمله‌اىها ، وى نخست قاعدهء ضرب دو عدد دورقمى در مبناى 10 را به‌صورت زير شرح مىدهد :\r\nسپس قاعدهء ضرب در دوجمله‌اى را بيان مىكند :\r\n ( ax G b ) . ( cx G d ) - ac . x 2 G ad . x G bc . x G bd \r\n ( ax G b ) . ( cx - d ) - ac . x 2 G bc . x - ad . x - bd \r\n ( ax - b ) . ( cx - d ) - ac . x 2 - ad . x - bc . x G bd \r\nاز شيوهء بيان خوارزمى پيداست كه وى يك دوجمله‌اى را به‌صورت يك عدد دورقمى در مبناى  x  در نظر مىگيرد ، و آنگاه قواعد ضرب دو عدد دورقمى در مبناى 10 را دربارهء اين عدد دورقمى در مبناى  x  به كار مىبرد :\r\nهمچنين در اين روابط ، خوارزمى ، به‌طور ضمنى ، قواعد\r\n ( G a ) * ( G b ) - G ( ab ) \r\n ( G a ) * ( - b ) - - ( ab ) \r\n ( - a ) * ( G b ) - - ( ab ) \r\n ( - a ) * ( - b ) - G ( ab ) \r\nرا ، كه در آن  a , b 0  ، به دست مىدهد . با اين حال ، مفهوم عدد منفى در كتاب خوارزمى وجود ندارد .\r\nبدين‌ترتيب ، بر خلاف رياضيات بابلى و « جبر هندسى » يونانى ، كه براى حل چند حالت خاص به « انواع انديشه‌هاى بديع » متوسل مىشدند ، در كتاب جبر و مقابلهء خوارزمى ، همهء انواع معادلات به « چند نوع استاندارد تحويل مىشود كه به كمك چند قاعده قابل حل‌اند » . پيش از خوارزمى ، استخراج\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمجهول از راه عمليات حسابى بر روى داده‌هاى عددى مسئله انجام مىگرفت ، امّا خوارزمى ، با معرفى دوجمله‌اىهاى جبرى و عمليات بر روى آنها ، در واقع موجودات جديدى را معرفى مىكند كه عدد نيستند ولى از روى الگوى اعداد ساخته مىشوند . البتّه خوارزمى اين موجودات را تعريف دقيق نمىكند . « بدين‌طريق ، جبر در آغاز ، به‌صورت نوعى حساب ظاهر مىشود كه از « لوژيستيك » كلىتر است - زيرا به كمك جبر مىتوان مسائل « لوژيستيك » را دقيق‌تر حل كرد - و نيز از « هندسهء متريك هم كلىتر است » . اين كار خوارزمى سرآغاز جريانى است كه رشدى راشد آن را « حسابى كردن جبر » مىنامد . بدين معنى كه اين علم به‌صورت نوعى حساب تعميم‌يافته و كلى ظاهر مىشود كه قواعد خود را از روى قواعد حساب مىسازد . اين كار بعدها در مكتب كرجى به اوج خود مىرسد . ازسوىديگر ، از همان كتاب خوارزمى ، كوششى براى آنكه اين قواعد به كمك ترسيمات هندسى برهانى شوند ، ديده مىشود .\r\n\r\nجبر از خوارزمى تا كرجى\r\nاهميت كتاب جبر و مقابلهء خوارزمى ، به‌رغم حجم كم و سادگى ظاهرى مطالب آن ، در همان قرن سوم شناخته شد . نشانهء اين توجه رساله‌هايى است كه در قرن‌هاى سوم و چهارم در اين موضوع نوشته شده است كه هرچند بسيارى از آنها از ميان رفته ، امّا بعضى از آنها كه به دست ما رسيده بر تأثير خوارزمى و كتاب او گواهى مىدهند . برخى از اين آثار از دست رفته عنوان « الجبر و المقابلة » دارند ، مانند كتاب الجبر و المقابلهء ابو حنيفه دينورى ( متوفى 290 ) و نيز كتاب احمد بن محمد بن طيّب سرخسى ( متوفى 286 ) و برخى ديگر شرح بر جبر و مقابلهء خوارزمىاند ، مانند شرح الجبر و المقابلة للخوارزمى از سنان بن فتح حرانى . در واقع از سنان بن فتح رساله‌اى در جبر ، به نام كتاب فيه الكعب و المال\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nو الأعداد المتناسبة ، باقى مانده ، امّا معلوم نيست كه اين رساله همان شرح كتاب خوارزمى باشد . در اين رساله معادلاتى كه شامل جمله‌هاى و و هستند به معادلات درجهء دوم تبديل شده‌اند و نيز شرح كتاب محمد بن موسى الخوارزمى فى الجبر از عبد اللّه بن حسين صيدنانى و تفسير كتاب الخوارزمى فى الجبر و المقابلة از ابو الوفاى بوزجانى . غالب اين آثار در همان قرن سوم و اثر اخير پيش از سال 377 كه سال تأليف نهايى الفهرست ابن نديم است نوشته شده‌اند .\r\nدر الفهرست ابن نديم كتابى به نام كتاب الجبر و المقابلة به سند ( يا سند ) بن على ، رياضىدان ، معاصر خوارزمى ، نسبت داده شده است ، امّا چون ابن نديم به سند بن على كتابى هم به نام كتاب الحساب الهندى نسبت مىدهد ، اين احتمال هست كه زندگىنامهء او با زندگىنامهء خوارزمى ، كه در الفهرست درست پيش از سند بن على آمده ، در استنساخ كتاب الفهرست درهم آميخته و برخى از آثار خوارزمى جزء آثار سند بن على آمده باشد ، به‌ويژه كه در نسخ موجود الفهرست هيچ‌يك از دو كتاب الحساب الهندى و كتاب الجبر و المقابلة ، كه به گواهى منابع ديگر مسلّما از خوارزمى است ، جزء آثار خوارزمى ذكر نشده است .\r\nسزگين به نقل از پل سبث آورده كه نسخه‌اى از كتاب سند بن على در حلب موجود بوده است . امّا ممكن است اين قول ، مانند پاره‌اى ديگر از گفته‌هاى سبث ، شتابزده و بر پايهء وارسى ناقص نسخه باشد . به‌هرحال ، اين نسخه اكنون ظاهرا موجود نيست .\r\nاز ميان آثار جبرى بازمانده از اين دوران ، برخى كه اندكى پس از زمان خوارزمى تأليف شده است بر كوشش رياضىدانان آن زمان براى تكميل كار خوارزمى دلالت دارند . رياضىدانى به نام عبد الحميد بن واسع ابن ترك ختلى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n( يا جيلى ، يا جبلى ) رساله‌اى در جبر تأليف كرده بوده كه تنها بخشى از آنكه به اثبات هندسى الگوريتمها اختصاص دارد به دست ما رسيده است . در اين بخش ، ابن ترك برخى از براهين هندسى خوارزمى را دقيق‌تر كرده و به‌ويژه دربارهء وجود ريشه ( يعنى ريشهء مثبت برخى از « مقترنات » ) بحث كرده و حالاتى را كه معادله ريشهء مثبت ندارد مشخص كرده است . به روايت حاجى خليفه نوهء ابن ترك ، به نام ابو برزه ، كه او هم رياضىدان بوده مدعى فضل تقدم نياى خود بر خوارزمى در ابداع علم جبر شده بوده و ابو كامل شجاع بن اسلم ، در مقدمهء دو اثر خود ، كه ظاهرا اكنون از ميان رفته‌اند ، اين ادعا را رد كرده بوده است . آنچه احتمال تقدم ابن ترك را بر خوارزمى كاهش مىدهد اين است كه ابن نديم ابو الفضل عبد الحميد بن واسع بن ترك ختلى را در زمرهء « الحسّاب و اصحاب الاعداد المحدثون » ، و پس از طبقهء خوارزمى ، ذكر مىكند . با اين حال بلاذرى ( متوفى ح 279 ) از او با عبارت « حدّثنى عبد الحميد بن واسع الختلى الحاسب » روايت مىكند . اما چون بلاذرى از خوارزمى هم مستقيما روايت مىكند ، مىتوان نتيجه گرفت كه ابن ترك معاصر خوارزمى و احيانا كمى از او جوان‌تر بوده است .\r\nرياضىدانان ديگر ، مانند سنان بن فتح نيز بر فضل تقدم خوارزمى گواهى داده‌اند .\r\nكوشش براى تعبير هندسى دقيق معادلات جبرى درجهء دوم در رسالة فى تصحيح مسائل الجبر بالبراهين الهندسية اثر ثابت بن قرّهء حرّانى ( 221 - 288 ) به صورت جدّىترى ادامه مىيابد . واژهء « تصحيح » را در عنوان اين رساله بايد به معناى « اثبات صحت » يا اثبات گرفت ، و بنابراين هدف ثابت اين است كه نشان دهد كه الگوريتمهايى كه خوارزمى براى حل معادلات درجهء دوم به دست داده درست‌اند . اثبات‌هاى ثابت هندسى است ، امّا بر خلاف خوارزمى و ابن ترك كه\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nتعبير خود را بر ترسيم اشكال هندسى استوار مىكنند ، وى مستقيما از قضاياى پنجم و ششم مقالهء دوم اصول اقليدس استفاده مىكند و ميان طول‌هايى كه در اين قضايا وارد مىشوند و ضرايب « مقترنات » تناظرى مستقيم برقرار مىكند .\r\nابو كامل شجاع بن اسلم حاسب مصرى ، كه در نيمهء دوم قرن سوم مىزيسته گذشته از كتابى به نام الجبر و المقابلة دارد كه تنها يك نسخهء خطى عربى و يك ترجمهء عبرى و يك ترجمه لاتينى از آن باقى مانده است . ابو كامل در مقدمهء اين كتاب ، انگار مىخواهد به ادعاهاى ابو برزه جواب بدهد . خوارزمى را نخستين كسى مىداند كه در جبر و مقابله كتابى تأليف كرده و اقرار به فضل تقدم او را وظيفهء همهء محاسبان مىداند . كتاب ابو كامل در سه بخش است . بخش اوّل به برسى همان معادلات خوارزمى اختصاص دارد ، با اين تفاوت كه هريك از مقترنات را يك‌بار براى  x  و يك‌بار براى  x 2  حل مىكند و در حل هر معادله حالات ممكن و ممتنع ( يعنى حالتى كه معادله ريشهء مثبت ندارد ) و نيز حالتى را كه معادله فقط يك ريشه يعنى ريشهء مضاعف ) دارد ، برحسب مقدار ضرايب مشخص مىكند . همچنين ابو كامل معادلاتى با ضرايب گنگ را هم در نظر مىگيرد . ابو كامل در اثبات‌هاى هندسى خود نيز صراحتا از دو قضيهء مقالهء دوم اصول اقليدس استفاده مىكند و ، مانند خوارزمى ، اين قضايا را « علت » درستى الگوريتم مورد نظر مىخواند و مىنويسد : « ما علت اين [ الگوريتمها 
  ] را با قضاياى هندسى بيان مىكنيم تا هندسه‌دانانى كه در كتاب اقليدس نظر كرده‌اند آن را دريابند » . بخش دوم كتاب ابو كامل مختص محاسبهء برخى از مقادير هندسى ، و از جمله ضلع پنج‌ضلعى و ده ضلعى و پانزده ضلعى محاط در دايره برحسب قطر آن است . روش هندسى به دست آوردن طول ضلع پنج‌ضلعى منتظم محاط در دايره در قضيهء يازدهم از مقالهء سيزدهم اصول اقليدس بيان شده ،\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nامّا ابو كامل مقدار عددى ضلع اين چندضلعىها را به دست مىآورد ، بدين معنى كه به دست آوردن ضلع چندضلعى را به حل يك معادلهء درجهء دوم تبديل مىكند . مثلا به دست آوردن ضلع پنج‌ضلعى منتظم محاط در دايره‌اى به شعاع 10 به حل معادلهء دومجذورى  x 2 G 3125 - 125 x 2  منجر مىشود .\r\nابو كامل با اين كار نه تنها معادلات از درجهء چهارم ( ولى قابل تبديل به معادلات درجهء دوم ) را در نظر مىگيرد بلكه ريشهء اين معادلات را هم كه عموما مقادير گنگ است به‌صورت عدد تلقى مىكند . در واقع ، او ميان دو سنّت يونانى ، كه يكى محاسبهء مقدار تقريبى مقادير هندسى است ، مانند محاسبهء وتر زاويهء يك درجه به‌صورتى كه مثلا در كتاب مجسطى بطلميوس ديده مىشود ، و ديگرى ترسيم دقيق اين مقادير از راه هندسى ، پلى مىزند و با اين كار اين مقادير را ريشهء يك معادلهء جبرى درجهء دوم ، يا معادلهء دومجذورى ، تلقى مىكند . در مقالهء سوم ، ابو كامل به حل چند معادلهء سيال و چند دستگاه معادلات سيال مىپردازد . در اين مقابله تأثير كتاب الحساب ديوفانتوس ، كه اندكى پيش از زمان ابو كامل به عربى ترجمه شده بود محسوس است . بر كتاب الجبر و المقابلهء ابو كامل ، على بن احمد عمرانى ( متوفى 344 ) شرحى نوشته بوده كه اكنون در دست نيست . از ابو كامل رساله‌اى نيز به نام الطرائف فى الحساب در دست است كه موضوع آن حل معادلات سيال مرتبهء اوّل به‌صورت  ax G by G cz G . . . G pt - m  است . ابو كامل ، بر خلاف ديوفانتوس ، تنها به جوابهاى صحيح اين معادلات توجه دارد و نه به جواب‌هاى گوياى آنها .\r\nتأثير زبان جبرى خوارزمى در كتاب معرفة مساحة الاشكال البسيطة و الكرية بنو موسى نيز محسوس است ، كه پيش از سال 259 ( سال درگذشت محمد بن موسى كه بزرگ‌ترين سه برادر است ) تأليف شده است . بنو موسى در\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاين اثر ، بر خلاف سنّت رياضيات اقليدسى و ارشميدسى ، مساحت يا حجم يك شكل را نه برحسب مساحتى ديگر بلكه به‌صورت حاصل ضرب بيان مىكنند و ، به بيان ديگر ، مقادير هندسى را به‌صورت عدد در نظر مىگيرند . اين امر اگر هم بر تأثير مستقيم كتاب خوارزمى دلالت نكند ، حاكى از تأثير غير مستقيم علم نوپاى جبر در زبان رياضى آن‌روز است . اين تأثير در ترجمهء كتاب الحساب ديوفانتوس هم ديده مىشود . اين كتاب ، كه بنا بر استدلال راشد در حدود سال 250 ، و نه چنان كه تاكنون گمان برده‌اند در اواخر قرن سوم ، به دست قسطا بن لوقاى بعلبكى به عربى ترجمه شده ، در ترجمه صناعة الجبر نام گرفته است .\r\nگذشته از اين ، واژگان اين كتاب ، در ترجمهء عربى آن سخت تحت تأثير واژگان جبرى است . كتاب الحساب ديوفانتوس ، « هرچند به مفهومى كه خوارزمى در نظر دارد كتاب جبر محسوب نمىشد ، امّا حاوى روش‌هايى مانند روش‌هاى جايگزينى و حذف و تغيير متغيّر است » كه در محاسبات جبرى بسيار به كار مىآيند . از همين رو ، مترجم اين كتاب قساط بن لوقا ، بر سه مقاله و نيم از آن و ابو الوفاى بوزجانى ظاهرا بر تمامى آن شرح نوشته است . ابو الوفا كتاب ديگرى به نام كتاب البراهين على القضايا التى استعمل ذيوفنطس فى كتابه و على ما استعمله هو فى التفسير داشته و در آن ، چنان كه از عنوانش پيداست ، براى قضاياى كتاب الحساب ديوفانتوس و نيز قضايايى كه خود او در شرح آن به كار برده بوده اثبات‌هايى ارائه كرده بوده است .\r\n\r\nكرجى و مكتب او\r\nتأثير آشنايى جبردانان اسلامى با كتاب الحساب ديوفانتوس در آثار كرجى ، رياضىدان قرن چهارم هجرى و مكتب او ، به‌ويژه خلف او سموأل بن يحيى مغربى ديده مىشود . از زندگى كرجى تقريبا هيچ نمىدانيم ، جز اينكه\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nاحيانا از مردم يكى از شهرهايى كه كرج نام داشته‌اند ( و شايد هم اهل كرخ ) بوده و بخش اخير زندگى خود را در ولايات جبال به كار مهندسى و به‌ويژه حفر قنات گذرانده است . از او ، جز كتابى در استخراج آبهاى پنهانى ، رساله‌هاى چندى در جبر و حسباب باقى مانده است ، كه از آن ميان دو رسالهء البديع و الفخرى ، كه به نام فخر الملك وزير نوشته شده ، به‌ويژه در خور ذكر است . به گفتهء ابن خلّكان اين فخر الملك ابو غالب محمد بن على بن خلف ( مقتول در 407 ) وزير بهاء الدوله و سلطان الدولهء ديلمى است و كرجى كتاب الكافى خود را هم براى او نوشته بوده است . از ميان دو شاخهء جبر ، كار كرجى بيشتر در حوزهء تكميل حساب جبرى ، يعنى عمليات بر روى عبارات جبرى ، قرار مىگيرد و به گفتهء ووپكه « وى كامل‌ترين و در واقع تنها نظريهء حساب جبرى را كه تاكنون در نزد عرب‌زبانها سراغ مىتوان گرفت عرضه كرده است » ( البتّه وويكه آثار سموأل را نمىشناخته است ) . هدف كرجى ، كه كمابيش به آن تصريح مىكند ، اين است كه علم جبر را به‌صورت علمى مستقل از هندسه مطرح كند و به‌ويژه گريبان خود را از نمايش هندسى عمليات جبرى رها كند . ازاين‌جهت ، كار او از يك‌سو ادامهء سنّتى است كه خوارزمى با معرفى عمليات بر روى دوجمله‌اىهاى جبرى بنيان نهاده بود و ازسوىديگر مبتنى بر امكاناتى است كه براثر كشف و ترجمهء كتاب الحساب ديوفانتوس در اختيار قرار گرفته و به دست رياضىدانانى چون ابو الوفاى بوزجانى گسترش يافته بود . با تكيه بر اين دو سنّت ، كرجى توفيق مىيابد كه نخستين نظريهء جبر چندجمله‌اىها را به دست دهد .\r\nدر الفخرى كرجى به بررسى توان‌هاى جبرى مىپردازد و آنگاه عمليات حسابى را در مورد جمله‌ها و عبارات جبرى بيان مىكند .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدر مورد عمليات جبرى بر روى چندجمله‌اىها ، كرجى نخست قواعد ضرب و تقسيم يك جمله‌اىها را به دست مىدهد و آنگاه به قواعد ضرب و تقسيم چندجمله‌اىها مىپردازد . الگوى او براى چندجمله‌اى ، يا به اصطلاح كرجى « كميات مركّب » ، يك عدد ده‌دهى با مقادير اعشارى است . همچنان‌كه در مورد خوارزمى مىديديم .\r\nدر مورد ضرب چندجمله‌اىها ، روش كرجى كاملا كلى است ، امّا در مورد تقسيم چندجمله‌اىها وى تنها قواعد تقسيم يك جمله‌اى بر يك جمله‌اى و تقسيم چندجمله‌اى بر يك جمله‌اى را به دست مىدهد . در مورد استخراج جذر ، روش وى كلى است امّا به حالتى كه ضرايب چندجمله‌اى مثبت باشند محدود مىشود .\r\nكرجى قواعد حساب را در مورد كمياتهاى گنگ نيز به كار مىبرد . هدف او اين است كه نشان دهد كه اين قواعد وقتى در مورد كميات گنگ به كار روند ويژگىهاى خود را حفظ مىكنند . امّا مشكلى كه بر سر راه دارد اين است كه چگونه مىتوان ، بدون در دست داشتن مفهوم اعداد حقيقى ، عمليات حسابى را در مورد اين اعداد به كار برد ، زيرا آنچه جبردانان در اختيار داشتند در واقع مجموعهء اعداد گويا بود . در اينجا كرجى بار ديگر به كتاب اصول اقليدس متوسل مىشود و تعريف خود را از عدد بر تعريف اقليدس مبتنى مىكند . همچنين مفاهيم ناهمسنجه و گنگ را براساس مقالهء دهم اصول اقليدس تعريف مىكند .\r\nبا اين حال ، بايد به ياد داشت كه در نظر اقليدس ، و شارحان او چون پايوس ، « اين ويژگىها ذاتا هندسىاند ، و ناهمسنجگى و گنگى در مورد اعداد نمىتواند وجود داشته باشد . اعداد همواره گويا و هم‌سنجه‌اند » ( و ذلك انّ المتباين و الأصمّ ، امّا فى الاعداد فغير موجودة بل الاعداد كلّها منطقة و مشتركة ) .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nكرجى در يكى از آثار گمشدهء خود ، كه سموأل بخشى از آن را نقل كرده ، ضرايب بسط  ( a G b ) a  را محاسبه كرده است و از اين نظر بر پاسكال كه اين ضرايب ( مثلث پاسكال ) به نام او معروف است ، و نيز بر خيام ، كه او نيز گاهى كاشف اين ضرايب شمرده مىشود ، فضل تقدم دارد . مهم‌تر اينكه ، براى به دست آوردن اين ضرايب ، كرجى از نوعى برهان رياضى كه امروزه به « استقراء رياضى » معروف است استفاده مىكند ، و از اين نظر نيز در كشف اين روش بر پاسكال و يا لوى بن گرشون رياضيدان يهودى فرانسوى ( 1288 - 1344 ) كه پيش از اين كاشف اين روش محسوب مىشده‌اند ، مقدّم است .\r\nبر پايهء كار كرجى ، سموأل بن يحيى مغربى ( متوفى ح 570 ) ، در الباهر ، نخستين روش كلى براى عمليات روى چندجمله‌اىها را به دست مىدهد . كار او نيز براساس شباهت ميان ساختار چندجمله‌اىهاى جبرى و اعداد دهگانى است و مبتنى است بر مفهوم « رتبه » و استفاده از جداولى كه عمليات جبرى را تسهيل مىكند .\r\n\r\nخيام و نظريهء هندسى معادلات درجهء سوم\r\nاگر آثار كرجى و مكتب او را اوج جريان حسابى كردن جبر بشمار بياوريم ، آثار جبرى خيام را مىتوان نقطهء اوج جريان هندسى كردن جبر در جهان اسلام دانست . از خيام دو رساله در جبر باقى مانده است ، يكى به نام رسالة فى الجبر و المقابلة كه موضوع آن طبقه‌بندى و حل معادلات با درجهء كوچك‌تر يا مساوى سه است و ديگرى رساله‌اى كه فى قسمة ربع الدائرة نام دارد ، و پيش از رسالة فى الجبر و المقابلة تأليف شده و به حل يك مسئلهء هندسى خاص به روش جبرى مىپردازد و نيز طبقه‌بندى ديگرى براى معادلات با درجهء كوچك‌تر يا مساوى سه عرضه مىكند . اهميت رسالهء دوم در اين است كه خيام در آن\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nتاريخچه‌اى از مسائلى را كه حل آنها به يافتن ريشهء معادلات درجهء سوم منجر مىشود به دست مىدهد . همچنين در اين رساله ، به خلاف رسالهء الجبر و المقابلة كه روشى كاملا تركيبى دارد ، مسئلهء مورد نظر به شيوهء تحليلى نيز بررسى مىشود ، و از اين نظر اين رساله مدخل مهمى است براى آشنايى با راهى كه خيام براى رسيدن به روش‌هاى حل معادلات ، كه در رسالة الجبر و المقابلة ارائه شده ، پيموده است .\r\nرياضىدانان يونانى دريافته بودند كه حل برخى از مسائل هندسى به آسانى با خطكش و پرگار ممكن نيست . ازاين‌رو كوشش مىكردند كه از راه « تحليل » اين مسائل را به مسائلى ساده‌تر كه حل آنها شايد آسان‌تر باشد ، تبديل كنند . از آن جمله‌اند سه مسئلهء معروف و كلاسيك تضعيف مكعب ، تربيع دايره و تثليث زاويه .\r\nدر مسئلهء تضعيف مكعب ، هدف يافتن ضلع مكعبى است كه حجم آن دو برابر مكعب مفروضى باشد . به زبان علائم جبرى ، اگر ضلع مكعب مفروض را به  a  و ضلع مكعب مطلوب را به  x  نمايش دهيم ، مسئلهء تضعيف مكعب به حل معادلهء  x 3 - 2 a 3  منجر مىشود كه معادله‌اى است از درجهء سوم رياضيدانان يونانى ، بىآنكه اين راه را طى كنند ، يعنى معادله‌اى بنويسند ، دريافته بودند كه مسئلهء تضعيف مكعب را مىتوان به « درج دو واسطه ميان دو مقدار معلوم » تبديل كرد .\r\nمنظور از اين اصطلاح ، يافتن مقادير ( طولهاى )  x  و  y  است كه در روابط  x / a - y / a - b / y  صدق كنند . از ضرب اين روابط به دست مىآوريم :\r\n( 1 )  x 2 - ay \r\n( 2 )  xy - ab \r\nرابطهء ( 1 ) معادلهء يك سهمى به رأس مبدأ مختصات و رابطهء ( 2 ) معادلهء\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nيك هذلولى متساوى الساقين است كه مجانبهاى آن محورهاى مختصات‌اند . به اين طريق حل مسئلهء « درج دو واسطه در ميان دو مقدار معلوم » ( و در نتيجه حل مسئلهء تضعيف مكعب ) به يافتن نقاط تقاطع يك سهمى و يك هذلولى معلوم منجر مىشود .\r\nاين نحوهء بيان و استفاده از معادلات نبايد ما را در مورد روش يونانيان به اشتباه بيندازد . مسئلهء تضعيف مكعب براى ايشان يك مسئلهء هندسى صرف بود كه به يك مسئلهء هندسى ديگرى ، و آن نيز به يافتن نقاط تقاطع يك سهمى و يك هذلولى ، كه مسئلهء هندسى سومى بود ، تحليل مىشد ، بىآنكه رياضيدانان يونانى در هيچ‌يك از مراحل تحليل از مفاهيم جبرىاى چون معادله استفاده كنند .\r\nدر دوران اسلامى ، رياضىدانانى در صدد برآمدند تا مسائلى از اين قبيل ، و نيز برخى از مسائل حسابى يا هندسى را كه ضمن پژوهش‌هاى خود ايشان پيش مىآمد ، به زبان معادلات ترجمه كنند . خيام اين كار را « استعمال واژگان اهل جبر در اين‌گونه مسائل » مىنامد ، و خود در رسالهء فى قسمة ربع الدائرة اين روش را به كار مىبرد زيرا « با استفاده از اين واژگان ضرب و تقسيم آسان‌تر مىشود » مسأله‌اى كه خيام در اين كتاب طرح مىكند اين است :\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nبر روى ربع دايره‌اى نقطهء  G  را چنان بيابيد كه داشته باشيم  CD / CH - CH / HB  اين مسئله از راه تحليل به ترسيم مثلث قائم‌الزاويهء  ASC  منجر مىشود به‌طورى كه  BD ) AB G BD - AC  ارتفاع وارد از رأس بر ضلع است ) .\r\nبا فرض  AD - 10  و  BD - x  ، ترسيم اين مثلث معادل مىشود با حل معادلهء  x 3 G 200 x - 20 x 2 G 2000  كه معادله‌اى است از درجهء سوم . خيام در رسالهء فى قسمة ربع الدائرة به تاريخچهء مسائل هندسىاى كه حل آنها به معادلات درجهء سوم مىانجامد ، مىپردازد . از ميان مسائلى كه خيام ذكر مىكند يكى مسئلهء ارشميدس است ، يعنى تقسيم كره‌اى به دو قسمت ، به‌طورى كه حجم قسمت بزرگ‌تر  n  برابر حجم قسمت كوچك‌تر باشد . ارشميدس در كتاب كره و استوانه خود اين مسئله را ، از راه تحليل ، به مسئلهء زير تبديل مىكند : دو خط  AB  و  BC  به اندازهء معلوم و بر يك استقامت داده شده‌اند . نسبت  BC  بر  CE  معلوم است .\r\nبنابراين  CE  ، چنان كه در معطيات [ اقليدس 
  ] ثابت شده ، معلوم است . نقطهء  D  را طورى به دست مىآوريم كه نسبت  CD  بر  CE  مساوى با نسبت  AB 2  بر  AD  باشد .\r\nخيام پس از آنكه نخستين طبقه‌بندى خود از معادلات درجهء سوم را عرضه مىكند ، مىگويد كه « رياضيدانان متقدم كه به زبان ما نمىنوشته‌اند » ( يعنى رياضيدانان يونانى ) به هيچ‌يك از اين معادلات پى نبرده‌اند و يا اگر در اين‌باره چيزى نوشته بوده‌اند به دست ما نرسيده است . امّا در ميان « همزبانان ما » ( يعنى رياضيدانان دورهء اسلامى كه به عربى مىنوشته‌اند ) « ماهانى مهندس » ، نخستين كسى است كه در كوشش براى حل مسئلهء ارشميدس به يكى از اين نوع معادلات رسيده بوده است . به گفتهء خيام ماهانى مسئلهء ارشميدس را به معادله‌اى به‌صورت  x 3 - ax 2 G b  تبديل كرد و چون از حل اين معادله عاجز ماند به ممتنع\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبودن مسئله حكم كرد . پس از آن ، ابو جعفر خازن ( متوفى بين سالهاى 350 و 360 ) راه حل اين معادله را پيدا كرد و رساله‌اى در اين‌باره نوشت . ابو نصر عراق ( متوفى بين سالهاى 408 و 427 ) رياضيدان ديگرى بود كه مسئلهء ترسيم ضلع هفت‌ضلعى منتظم را « با استفاده از واژگان جبرى » به حل معادلهء  x 3 G ax 2 - b  تبديل كرد و اين معادله را با كاربرد مقاطع مخروطى حل كرد .\r\nمعادلات درجهء سوم تنها از كوشش براى حل برخى از مسائل كلاسيك هندسى زاده نمىشدند ، بلكه حل برخى از مسائل عددى نيز به معادلاتى از درجهء سوم منتهى مىشد . به نوشته خيام ابو سهل كوهى ( نيمهء دوم قرن چهارم ) و ابو الوفاى بوزجانى و ابو حامد صاغانى ( متوفى 379 ) و برخى رياضيدانان ديگر ، كه در دربار عضد الدوله ديلمى بودند ، سعى كردند دستگاه  x 2 G y 2 G x / y - 72 x G y - 10  را ( به شرط  xy  ) حل كنند . حل اين دستگاه ، از راه تحليل ، به معادلهء  x 3 G ax G b - cx 2  منجر شد كه اين رياضيدانان از حل آن درماندند و سرانجام ابو الجود محمد بن ليث ، در دربار سامانيان ، آن را حل كرد .\r\nپس از خيام نيز رياضيدانان ديگرى در حل حالات خاصى از معادلات درجهء سوم كوشيده‌اند . از جمله رياضىدانى به نام سلمى ( قرن ششم ) در كتاب خود به نام المقدمة الكافية فى حساب الجبر و المقابلة ، دو نوع معادلهء درجهء سوم را در حالت خاص حل كرده و پاسخ آنها را به كمك راديكالها به دست آورده است . ابن بنّاى مراكشى ( 654 - 721 ) نيز در كتاب فى الجبر و المقابلة معادلهء درجهء سومى را با تغيير متغير حل كرده است . نيازهاى منجمان نيز در پيدايش برخى از معادلات درجهء سوم مؤثر بود . مثلا بيرونى ، براى تشكيل جدول سينوسها ، معادلات  x 3 - 3 x G 1  و  x 3 G 1 - 3 x  را تشكيل داده و آنها را از راه آزمون و خطا حل كرده است .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nگزارش تاريخى خيام نشان مىدهد كه چگونه در اثر پيدايش علم جبر ، مسائلى كه پيش از آن مستقيما از راه جستجوى مقاطع مخروطى مناسب و تقاطع آنها حل مىشد ، اكنون نخست به زبان معادلات ترجمه مىشد و سپس با كاوش در اين معادلات كوشش مىشد كه يك‌راه هندسى براى حل آنها يافت شود . با اين حال ، اين كوشش‌ها ، چنان‌كه خيام گفته است ، تنها به معادلات خاصى ، آن هم با ضريب عددى خاص منجر مىشد .\r\nكار خيام نقطهء تلاقى اين كوشش‌ها و سنّت جبرى خوارزمى است . وى همان كارى را كه خوارزمى دربارهء معادلات از درجهء كوچك‌تر يا مساوى با دو كرده بود ، براى معادلات با درجهء كوچك‌تر يا مساوى با سه انجام مىدهد ، و با در نظر گرفتن كليهء تركيب‌هاى ممكن  x  ( كه وى آن را گاهى شىء و گاهى جذر و گاهى ضلع مىنامد ) و  x 2  و  x 3  ( كه وى آن را « مكعب » مىنامد ) به دو نوع طبقه‌بندى اين معادلات مىرسد . خيام در فى قسمة ربع الدائرة معادلات را برحسب درجهء آنها تقسيم مىكند ، و به اين ترتيب به سه دسته معادله مىرسد :\r\n1 ) معادلات درجهء اوّل و دوم ، اين‌ها همان شش معادلهء خوارزمىاند و خيام مىگويد كه حل اين معادلات با استفاده از « مقالهء دوم » ( يعنى مقالهء دوم اصول اقليدس ) ممكن مىشود ، « چنان‌كه در كتاب‌هاى جبريان آمده است » . از اين عبارت پيداست كه وى راه‌حل‌هاى هندسى خود را براى معادلات درجهء دوم ( كه بعدا در رسالهء الجبر و المقابلة شرح خواهد داد ) با راه‌حل‌هاى الگوريتمى جبريان معادل مىداند .\r\n2 ) معادلات درجهء سوم دوجمله‌اى ( مفردات ) كه عبارت‌اند از :  x 3 - ax 2  كه به معادلهء درجهء اول  x - a  تبديل مىشود ، و  x 3 - ax  كه به معادله درجهء دوم  x 2 - a  تبديل مىشود ، و  x 3 - a  كه حل آن به طريق عددى و از راه استخراج ريشهء سوم و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nيا به‌طريق هندسى و با استفاده از مقاطع مخروطى ممكن است ( در واقع اين معادله همان مسئلهء تضعيف مكعب است كه قبلا از آن ياد كرديم ) .\r\n3 ) سيزده معادلهء سه‌جمله‌اى و چهارجمله‌اى ( مقترنات ) درجهء سوم كه حل آنها تنها با استفاده از مقاطع مخروطى ممكن است .\r\nوى در رسالهء الجبر و المقابلة ، تقسيم‌بندى ديگرى به دست مىدهد كه براساس تعداد جمله‌هاى هر معادله است . به اين طريق سه دسته معادله به‌دست‌مىآيد :\r\n1 ) معادلات دوجمله‌اى ( مفردات ) كه شامل يك معادلهء درجهء اوّل ، يك معادلهء درجهء دوم و سه معادلهء درجهء سوم است . از سه معادلهء اخير ، يكى به معادلهء درجهء اوّل و ديگرى به معادلهء درجهء دوم قابل تبديل است . معادلهء سوم همان مسئلهء تضعيف مكعب است .\r\n2 ) معادلات سه‌جمله‌اى ( مقترنات سه‌جمله‌اى ) درجهء دوم يا قابل تبديل به درجهء دوم كه شامل سه معادلهء سه‌جمله‌اى خوارزمى و معادلات زير است :\r\n x 3 G bx 2 - cx \r\n x 3 G cx - bx 2 \r\n x 3 G cx 2 - bx \r\nدر مورد سه معادلهء خوارزمى ، خيام مىگويد كه اين معادلات همانهاست كه در كتاب‌هاى جبريان آمده است و از طريق هندسى آنها را برهانى كرده‌اند امّا از راه عددى برهانى بر آنها نياورده‌اند ، و در مورد سه معادلهء اخير مىنويسد كه جبريان اين سه معادله را معادل با سه معادلهء اول دانسته‌اند ، امّا در موردى كه موضوع اين معادلات مقادير اندازه‌پذير ( « ممسوحات » ، يعنى مقادير هندسى ) باشد برهانى براى آن اقامه نكرده‌اند . در موردى كه موضوع اين مسائل عدد\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nباشد ، برهان مسئله از كتاب اصول اقليدس روشن است و خود او هم برهان هندسى آن را ذكر خواهد كرد .\r\n\r\nشرف الدّين طوسى و دنبالهء كار خيام\r\nتا اين اواخر تصور مىشد كه رسالهء جبر خيام نقطهء اوج علم جبر در عالم اسلام است ، امّا با كشف رسالهء المعادلات از شرف الدّين طوسى ، رياضيدان ايرانى قرن ششم ، معلوم شد كه پس از خيام نيز رياضىدانانى برنامهء او را ادامه داده‌اند . المعادلات رساله‌اى است در جبر كه تنها تلخيصى از آن به دست ما رسيده و كاتب در مقدمه آن را تلخيص صناعة الجبر و المقابلة نام داده و گفته كه عبارات آن را تلخيص و جداول آن را حذف كرده است . بااين‌كه بدون اين جداول درك مقصود طوسى ، به‌خصوص در مورد حل معادلات عددى بسيار دشوار است ، رشدى راشد توانسته است اين كتاب را بازسازى و تحليل كند .\r\nبر خلاف روش خيام كه جبرى و كلى است ، روش طوسى تحليلى و موضعى است . وى معادلات را برحسب اينكه ريشهء مثبت دارند يا ندارند طبقه‌بندى مىكند . به اين ترتيب هشت معادله كه همواره ريشهء مثبت دارند و پنج معادله كه « ممكن است حالات ناممكن داشته باشند » ( يعنى ريشهء مثبت نداشته باشند ) به دست مىآورد . در مورد معادلاتى كه ريشهء مثبت نداشته باشند ) به دست مىآورد . در مورد معادلاتى كه ريشهء مثبت دارند وى ، مانند خيام ، از دو مقطع مخروطى استفاده مىكند و ريشهء معادله را از راه تقاطع اين مقاطع به دست مىآورد و نيز مانند خيام ريشه‌هاى منفى را ناديده مىگيرد . خيام تنها به‌طور شهودى وجود ريشه را مفروض مىگيرد ، امّا طوسى با استفاده از واژه‌هاى « درونى » و « بيرونى » در مورد دو مقطع مخروطىاى كه در حل معادله به‌كارمىرود ، نشان مىدهد كه اين ريشه وجود دارد .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nدر بخش دوم المعادلات ، طوسى به بررسى معادلاتى كه ممكن است ريشهء مثبت نداشته باشند ، مىپردازد . اين معادلات عبارت‌اند از :\r\n x 3 G c - ax 2 \r\n x 3 G c - bx \r\n x 3 G ax 2 G c - bx \r\n x 3 G bx G c - ax 2 \r\n x 3 G c - ax 2 G bx \r\nبراى بررسى حالتى كه ريشهء مثبت وجود ندارد ، طوسى هريك از اين معادلات را به‌صورت  f ( x ) - c  مىنويسد ، كه در آن  f ( x )  تابعى چندجمله‌اى از درجهء سوم و  c  مقدار ثابت معادله است . به اين ترتيب ، بررسى وجود ريشهء مثبت به بررسى نقاط تقاطع تابع  y - f ( x )  و تابع ثابت  y - c  منتهى مىشود . براى اين كار ، طوسى رفتار تابع  y - f ( x )  را بررسى مىكند تا مقدار بيشينهء اين تابع را ، كه وى آن را بزرگ‌ترين عدد ( العدد الاعظم ) مىنامد به دست آورد . وى نقطه‌اى به مختصات  ( x . , y . )  را كه در آن تابع بيشينه مىشود و نيز مقادير  f ( x ) - 0  ، يعنى نقاط برخورد منحنى نمايش تابع را به محور  x  ، به دست مىآورد . با اين كار حدود ريشهء معادلهء اصلى معلوم مىشود ( ريشهء معادلهء  f ( x ) - c  بين ريشه‌هاى معادلهء  f ( x ) - 0  است ) .\r\nبراى پيدا كردن مقدار بيشينهء  f ( x )  ، طوسى معادلهء  f ' ( x ) - 0  را حل مىكند كه در آن  f ' ( x )  مشتق  f ( x )  است ( طوسى توضيح نمىدهد كه از چه طريقى به معادلهء مشتق رسيده است ) . مثلا در مورد معادلهء\r\n x 3 G c - ax 2 \r\n f ( x ) - ax 3 - x 2 \r\nو  f ' ( x ) - 2 ax - 3 x 2  . ريشه‌هاى معادلهء اخير عبارت‌اند از صفر\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nو  2 a / 3  كه به ترتيب مقدار كمينهء صفر و مقدار بيشينهء  f ( 2 a / 3 ) - c  را به دست مىدهند .\r\nازسوىديگر ، معادلهء  f ( x ) - 0  داراى ريشهء مضاعف  ? 1 - 0  و ريشهء سادهء  ? 2 - a  است . طوسى نتيجه مىگيرد كه اگر ،  cc  ، آنگاه معادلهء  x 3 G c - ax 2  دو ريشهء مثبت  x 1  و  x 2  دارد كه در بين ريشه‌هاى معادلهء  f ( x ) - 0  و در دو سوى ريشهء معادلهء  f ' ( x ) - 0  قرار دارند . در مورد معادلات ديگر نيز نحوهء استدلال طوسى به‌همين‌صورت صورت است .\r\nدستاورد مهم ديگر طوسى حل عددى معادلات درجهء سوم است . وى روشى را كه پيش از آن براى استخراج كعب ( يعنى حل عددى معادلهء  x 3 - c  ) به كار مىرفت ، و امروزه به روش روفينى - هورنر معروف است ، به معادلات درجهء سوم چندجمله‌اى تعميم مىدهد و از راه تقريب‌هاى متوالى ريشهء تقريبى اين نوع معادلات را به دست مىآورد .\r\n\r\nجبر پس از شرف الدّين طوسى\r\nآثار مكتب كرجى ، خيام و شرف الدّين طوسى اوج سنّت جبرى در عالم اسلام است و پس از ايشان ، اين علم پيشرفت چندانى در جهان اسلام نداشت . با اين حال ، از اشاراتى در بعضى از منابع معلوم مىشود كه برخى از رياضيدانان كار شرف الدّين طوسى را مىشناخته‌اند . كوشش براى حل برخى از معادلات درجهء سوم به كمك راديكالها نمونه‌اى ديگر از زنده بودن سنّت جبرى است و نيز وجود آثارى چون مفتاح الحساب غياث الدّين جمشيد كاشانى ( اتمام تأليف در 830 ) نشانهء آشنايى عميق مؤلف با سنّت جبرى كرجى است . قواعدى كه كاشانى براى جمع و تفريق چندجمله‌اىها و ضرب يك جمله‌اىها در يكديگر و چندجمله‌اىها در يكديگر و تقسيم چندجمله‌اىها بر يك جمله‌اىها به دست مىدهد ، همان قواعدى است كه در آثار كرجى و سموأل ديده مىشود . در\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمورد حل معادلات ، كاشانى در مفتاح الحساب به شش معادلهء درجات اول و دوم اكتفا كرده و ظاهرا كار خيام را نمىشناخته است ، چون مىگويد كه پيشينيان دربارهء حل معادلات از درجات بالاتر از دو چيزى نگفته‌اند جز شارح بهائيه ( ابن خوّام ) كه گفته است كه شرف الدّين مسعودى جز اين شش دسته ، نوزده دسته معادلهء ديگر را ، از درجهء سوم ، حل كرده است . پيداست كه مأخذ كاشانى ميان شرف الدّين طوسى و شرف الدّين مسعودى ، فيلسوف و دانشمند قرن ششم ، خلط كرده است . كاشانى مدعى است كه شمار معادلات ممكن ( يعنى معادلاتى با ضرايب مثبت ) از درجهء  n 4  نود و پنج است و مىگويد كه او خود راه حل هفتاد معادلهء درجهء چهار و نيز نوزده معادله‌اى را كه شرف الدّين « مسعودى » حل كرده به دست آورده است ، و وعده مىدهد كه در اين‌باره كتاب جداگانه‌اى بنويسد .\r\nمتأسفانه اين كتاب كاشانى ، اگر هم تأليف شده باشد ، از ميان رفته است ، و به اين سبب معلوم نيست كه راه‌حل‌هايى كه او مدعى يافتن آن است هندسى بوده است يا به كمك راديكالها .\r\nگذشته از اين آثار ، آثار بسيار ديگرى هم تأليف شده كه هرچند از اهميت نظرى خاصى برخوردار نيستند بر رواج اين علم در جهان اسلام دلالت مىكنند .\r\nبا همهء اختلاف‌نظرى كه دربارهء جايگاه جبر در ميان علوم وجود داشت ، علم جبر از همان آغاز به‌صورت جزء لاينفك علوم رياضى درآمد و گواه آن آثار بسيارى است كه در اين زمينه در شرق و غرب عالم اسلام تأليف شده و واژهء « جبر » يا « جبر و مقابله » در عنوان بسيارى از آنها آمده است . در ميان اين آثار مىتوان از كتابها و رساله‌هاى زير نام برد : المقدمة الكافية فى اصول الجبر و المقابلة از ابو الحسن على سهروردى ( متوفى 533 ) ؛ ارجوزهء ياسمينيه در علم جبر از ابن ياسمين مراكشى ( متوفى ح 601 ) ؛ نصاب الجبر فى حساب الجبر\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاز ابن فلّوس ماردينى ( 590 - 637 يا 650 ) ؛ اختصار الجبر از ابن بدر ( متوفى پيش از 687 ) از مردم بلنسيه ( والنسيا ) در اندلس ؛ رسالهء جبر و مقابله از خواجه نصير الدّين طوسى ؛ رسالهء جبر از ابو العلاى بهشتى ( متوفى 710 ) كه براى استفادهء فقيهان نوشته شده بوده است ؛ الجبر و الخطأين از سعد بيهقى ( زنده در 772 ) ؛ المقنع فى علم الجبر و المقابلة از ابن هائم مصرى ( 753 يا 756 - 814 ) ؛ و رسالهء جبر از ابو منصور طوسى ( ظاهرا سدهء نهم ) . غالب اين آثار ابتدايىاند و از « جبر » تنها به حل شش معادلهء خوارزمى و گاهى نيز به بيان قواعد حساب بر روى تك‌جمله‌اىها اكتفا مىكنند .\r\nگذشته از اين ، بسيارى از آثارى كه در علم حساب نوشته شده‌اند ، در كنار قواعد حساب بر روى اعداد صحيح و كسرها و استخراج جذر و نيز محاسبهء مساحت اشكال ساده ، شامل فصلى در باب جبرند . از اين جمله است : ارشاد الحسّاب فى المفتوح فى علم الحساب از ابن فلّوس ماردينى ؛ مرشدة الطالب الى اسنى المطالب از ابن هائم مصرى ؛ لبّ الحساب از على بن يوسف بن على منشى ( قرن ششم ) ؛ رسالة فى طريق المسائل العددية ، به فارسى ، از شرف الدّين سمرقندى ( زنده در 632 ) ؛ كتاب البديع فى علم الحساب ، به فارسى ، از مسعود بن احمد خاصبكى ( احتمالا اواخر قرن هفتم ) ؛ رسالة فى الحساب از قاضىزاده رومى ( ح 766 - ح 840 ) ؛ رسالهء محمديه در حساب از ملا على قوشچى ( متوفى 879 ) ؛ الكفاية فى الحساب از غياث الدّين منصور دشتكى ( متوفى 948 ) ؛ بغية الطلّاب من علم الحساب از تقى الدّين راصد ، ابن معروف ( 932 - 933 ) ؛ خلاصة الحساب از شيخ بهائى ( 953 - 1031 ) كه شروح متعددى به فارسى و عربى بر آن نوشته شده است و عيون الحساب از ملا محمد باقر يزدى ( زنده در 1047 ) .\r\nدر برخى از اين آثار قواعد حساب و جبر درهم آميخته‌اند ، امّا در بسيارى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاز آنها نخست عمليات در مورد اعداد معلوم بيان شده و سپس راه‌هاى استخراج مجهولات از طريق جبر ذكر شده است . غالب اين آثار از « حساب خطائين » نيز ، به‌عنوان يكى از راه‌هاى استخراج مجهولات ، در كنار جبر و مقابله بحث كرده‌اند . تقريبا هيچ‌يك از اين آثار از حد حل معادلات شش‌گانهء خوارزمى فراتر نمىروند ، هرچند در عيون الحساب برخى از معادلات درجهء پنجم به‌صورت تقريبى حل شده است . غالب اين آثار هم الگوريتمهاى حل معادلات را اثبات نمىكنند .\r\nدر غرب اسلامى نيز ، كه تكوين علم جبر در آن متأخر بر شرق و دنباله‌رو آن بود ، كتاب پرنفوذ تلخيص اعمال الحساب اثر ابن بنّاى مراكشى ( 654 - 721 ) به همين اسلوب تأليف شده و شامل دو جزء است . جزء اوّل ، « در عدد معلوم » ، مشتمل بر اعمال اصلى حسابى در مورد اعداد صحيح و كسرها و نيز استخراج جذر ، و جزء دوم عمدتا دربارهء جبر و مقابله است كه شامل حل معادلات شش‌گانهء خوارزمى و نيز قواعد ضرب و تقسيم تك‌جمله‌اىهاى جبرى است .\r\nابن بنّا براى توان ، واژهء « اسّ » را اختيار مىكند ، بدين معنى كه اسّ عدد را صفر ، اسّ  x  را يك ، اسّ  x 2  را 2 ، . . . اسّ  xn  را  n  مىگيرد . بدين‌ترتيب ضرب و تقسيم تك‌جمله‌اىها به جمع و تعريف اسّ آنها تبديل مىشود :\r\n xp . xq - xp G q \r\n xp . xq - xp - q \r\nبا اين نامگذارى ابن بنّا قواعدى به دست مىدهد كه معادله‌اى به‌صورت  ax 2 G p G bx 1 G p - cxp  را به‌صورت معادلهء  ax 2 G bx - c  درمىآورد . قواعدى كه ابن بنّا به دست مىدهد ، هرچند كار محاسبات جبرى را آسان مىكند ، از لحاظ نظرى چيزى بر دستاوردهاى كرجى و مكتب او نمىافزايد .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nكاربرد نماد در جبر\r\nتقريبا همهء آثار مهم جبرى دوران اسلامى به زبان متعارف نوشته شده‌اند و هيچ كوششى براى نمادگذارى در آنها ديده نمىشود . تنها استثنا برخى از آثارى است كه در قرن‌هاى هشتم تا دهم در غرب اسلامى تأليف شده است . غالب اين آثار شروح تلخيص اعمال الحساب ابن بنّا هستند . ابن قنفذ رياضيدان الجزايرى ( متوفى 810 ) در حطّ النقاب على وجه عمل الحساب خود كه شرحى است بر تلخيص ابن بنّا ، براى برخى از اصطلاحات جبرى صورت مختصرى اختيار كرده است . وى شىء را به « ش » و « مال » را به « م » و « كعب » را به « ك » و « مال مال » را به « م م » نشان داده و براى تساوى نيز حرف « ل » را برگزيده است .\r\nيكى ديگر از علماى قرن هشتم به نام يعقوب بن ايوب بن عبد الواحد نيز از همين نشانه‌هاى ابن قنفذ استفاده كرده است . اين‌گونه نمادگذارى در كشف الجلباب عن علم الحساب قلصادى ( متوفى 891 ) و كشف الاسرار عن وضع حروف الغبار او ، كه خلاصه‌اى است از كشف الجلباب ، به‌كاررفته‌است .\r\nقلصادى اين‌گونه نمادگذارى را در شرح تلخيص اعمال الحساب خود نيز به كار برده است . با اين نمادگذارى ، فى المثل معادلهء  8 x 4 - 16 x 364 x 2  به‌صورت در مىآيد\r\nم\r\nم ك م\r\n8 ل 16 64\r\nدرمىآيد . اين‌گونه خلاصه‌نويسى در بغية الطلاب فى شرح منية الحسّاب ابن غازى مكناسى ( متوفى 919 ) ، كه شرحى است به نثر بر منظومهء رياضى مؤلف ، هم ديده مىشود . ظاهرا اين‌گونه استفاده از علامات تنها در غرب\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاسلامى رايج بوده و از همان اوايل قرن دهم نيز متروك شده است .\r\nبا اين حال ، در قرن‌هاى بعدى ، برخى از رياضيدانان ايرانى به مباحث پيشرفته‌تر جبرى نيز پرداخته‌اند . در تكمله‌اى كه ملا على محمد اصفهانى ، رياضيدان قرن سيزدهم ، در 1240 بر عيون الحساب ملا باقر يزدى نوشته ، معادلات درجهء سوم به روشى بديع حل شده است كه نشانهء زنده بودن سنّت علم جبر اسلامى در ايران آن زمان است . فرزند همين اصفهانى ، ميرزا عبد الغفار نجم الدّين ( 1255 - 1316 ) ، در 1276 ، در دوران دانشجويى در دار الفنون ، در رساله‌اى به نام حلّ ما لا ينحل مسائلى را كه در آخر خلاصة الحساب شيخ بهايى آمده و به معادلات جبرى درجهء چهارم منجر مىشوند حل كرده است . اين كتاب را مىتوان نقطهء پايان جبر اسلامى و سرآغاز جبر جديد در ايران دانست .\r\n\r\nتأثير جبر دوران اسلامى در اروپا\r\nآشنايى اروپاييان با علم جبر با ترجمهء لاتينى جبر و مقابلهء خوارزمى آغاز شد . از اين كتاب دو ترجمهء لاتينى در دست است : يكى ترجمهء روبروت چسترى ( يا روبرت ريدينگى ) كه در 1144 ميلادى انجام شده است . اين ترجمه نامهاى گوناگون دارد كه در همهء آنها واژه‌هاى جبر و مقابله آمده است ( از جمله  Liber algebrae et almucabola  ) ، و ديگرى ترجمه ژرار ( گرارد ) كرمونايى ( ح 1114 - 1187 ) كه تاريخش معلوم نيست امّا به احتمال زياد پس از ترجمهء روبرت چسترى انجام شده است . اين ترجمه هم  De iebra et almucabala  نام دارد . از هر دو ترجمه نسخه‌هاى متعدد ( و گاه متفاوتى ) باقى مانده است كه گواه بر تأثير آنها در تحول جبر در اروپاى قرون وسطاست . از طريق اين ترجمه‌هاست كه اروپاييان با علم جبر آشنا شدند . تأثير جبر اسلامى در\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nآثار لئوناردو فيبوناتچى ( ح 1170 - پس از 1240 ) كه معمولا نخستين رياضيدان بزرگ اروپايى شمرده مىشود ، به‌ويژه در « كتاب حساب » او ، به‌خصوص پس از تحقيق در آثار ابو كامل معلوم شده است . اين اثر ، « از لحاظ محتواى رياضى ، از حد آثار اسلاف عربىنويس فيبوناتچى فراتر نمىرود » .\r\nگذشته از اين پيوندهاى تاريخى ، پيوندهاى مفهومى ميان جبر دوران اسلامى و جبر جديد اروپايى تا قرن هفدهم ادامه مىيابد . شيوهء « فرما » در محاسبهء مقادير بيشينه و كمينهء توابع به شيوهء شرف الدّين طوسى بسيار نزديك است و برنامه‌اى را كه دكارت از 1619 آغاز كرد ، و حاصل آن كتاب « هندسهء » اوست كه در 1637 منتشر شد ، مىتوان ادامه و مكمل كار خيام در جبر و مقابله دانست . « 1 »\r\n\r\nجبر از ديدگاه روز\r\nجبر با روش خاص خود مشخص مىشود ، كه درون‌مايهء آن عبارت است از به كار بردن حرف‌ها و عبارت‌هاى حرفى ، كه بنا بر قانون‌هاى معينى مىتوان آنها را به‌صورت‌هاى مختلف ، تبديل كرد . در جبر مقدماتى ، نقش عددهاى معمولى به‌عهدهء حرف‌ها گذاشته شده است ، و بنابراين قانون تبديل عبارت‌هاى حرفى براساس همان قانون‌هاى كلى عمل‌هايى كه روى عدد انجام مىگيرد ، بيان مىشود ( از جمله ، جمع به ترتيب جمله‌هاى آن بستگى ندارد كه به زبان جبرى به صورت  a G b - b G a  نوشته مىشود ، در ضرب مجموع دو عدد ، مىتوان هركدام از اين دو عدد را به‌طور جداگانه ضرب و سپس حاصل ضرب‌ها را باهم جمع كرد  ( a G b ) c - ac G bc  و غيره ) .\r\n\r\n\r\n","description":"","footnote":"\r\n( 1 ) . دانشنامهء جهان اسلام ، ماده جبر .\r\n","page_name":" 441 ","page_number":441},
  {"content":"\r\n\r\nوقتى اثبات يك قضيهء جبرى را دنبال مىكنيم ، براى ما به سادگى روشن مىشود ، اين اثبات تنها به قانون‌هايى بستگى دارد كه بنا بر آنها ، عمل‌هاى روى حرف‌ها انجام مىشود ، ولى به اينكه اين حرف‌ها چه ماهيتى دارند ، بستگى ندارد .\r\nروش جبرى ، يعنى روش محاسبه‌هاى حرفى ، كه به همهء رياضيات راه پيدا كرده است . اغلب به اين بيان برخورد مىكنيم كه حل فلان مسألهء رياضى ، چيزى جز يك برداشت جبرى ، كه پيچيدگى آن در حالت‌هاى مختلف فرق مىكند ، نيست . به‌جز اين ، در رياضيات از محاسبه‌هاى حرفى مختلفى استفاده مىشود ، كه در آنها حرف ، جانشين چيزهاى ديگرى ، به‌جز عدد شده است . در ضمن ، ممكن است قانون‌هايى غير از آنچه در جبر مقدماتى به‌كارمىرود ، دربارهء آنها اعمال شود . براى نمونه ، در هندسه ، مكانيك و فيزيك ، از بردارها استفاده مىكنند . همان‌طور كه مىدانيم ، دربارهء بردارها عمل‌هايى انجام مىشود كه قانون‌هاى مربوط به آنها ، با قانون‌هاى عمل‌هايى كه دربارهء عددها انجام مىشود ، فرق دارد ، و تا اندازه‌اى اين اختلاف مربوط به ماهيت قانون‌ها مىباشد .\r\nدر سال‌هاى اخير ، اهميت روش جبرى در رياضيات امروزى و كاربردهاى آن ، بىاندازه زياد شده است :\r\nنخست . خواست‌هاى روزافزون صنعت كه در حل مسأله‌هاى دشوار آناليز رياضى ، به نتيجه‌هاى عددى نياز دارد ، كه به‌طور معمول تنها وقتى ممكن مىشود كه مسأله به طريق جبرى حل شود و اين هم به نوبهء خود ، مسأله‌هاى تازه‌اى ، كه گاهى دشوار است ، در خود جبر به‌وجود مىآورد .\r\nدوم . برخى از پرسش‌هاى آناليز ، تنها وقتى روشن و قابل درك مىشود كه\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nدربارهء آنها ، روش‌هايى از جبر به كار برده شود كه براساس تعميم جدى ( در حالتى كه تعداد مجهول‌ها بىنهايت است ) نظريهء دستگاه معادله‌هاى درجهء اوّل ، قرار دارد .\r\nسرانجام ، بخش‌هاى عالى جبر ، توانسته‌اند كاربردهايى در فيزيك امروزى پيدا كنند ، از جمله در مفهوم‌هاى اساسى مكانيك كوانتايى ، كه به كمك موضوع‌هاى پيچيده و غير مقدماتى جبرى ، بيان مىشود .\r\n\r\nمسيرهاى اصلى تاريخ جبر را به‌ياد مىآوريم\r\nپيش از هر چيز بايد به ياد داشت كه پاسخ به اين پرسش كه جبر چيست و مسألهء اساسى جبر كدام است ، دو بار در جريان تاريخ تغيير كرده است ، يك‌بار در نيمهء اوّل سدهء نوزدهم و بار ديگر در آغاز سدهء بيستم . به اين ترتيب ، وقتى از جبر ، در زمان‌هاى مختلف ، صحبت مىشود ، سه موضوع متفاوت در نظر است .\r\nاز اين بابت ، تاريخ جبر از تاريخ سه رشتهء ديگر رياضيات محاسبه‌اى متمايز مىشود : هندسهء تحليلى ، حساب ديفرانسيل و حساب انتگرال . سه رشتهء اخير با دست كسانى مثل فرما ، دكارت ، نيوتن و لايب نيتس و ديگران ساخته شد ، سپس به‌طور عجيبى پيش رفت و به كمك رشته‌هاى تازه‌اى تكميل شد ، ولى هرگز ، سيماى اصلى خود را تغيير نداد .\r\nدر زمان‌هاى پيشين ، هر قانونى ، كه براى حل گروهى از مسأله‌هاى رياضى به كار مىرفت ، خيلى ساده به‌وسيلهء بيان عبارت‌ها و واژه‌ها نوشته مىشد ، زيرا هنوز علامت‌گذارى حرفى به‌وجود نيامده بود . خود واژهء « جبر » از نام‌گذارى دانشمند بزرگ سدهء نهم خوارزم ، محمد فرزند موسى خوارزمى ، آمده است كه در كتاب او ، نخستين قانون‌هاى كلى براى حل معادله‌هاى درجه اوّل و درجه دوم ذكر شده است . علامت‌گذارى حرفى ، به ويت بستگى دارد ، كه نه تنها براى\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nمجهول ، بلكه براى مقدارهاى داده شده هم ، از نشانه‌هاى حرفى استفاده مىكرد .\r\nسهم دكارت هم در پيش‌برد نشانه‌گذارى حرفى كم نيست ؛ در ضمن بايد توجه داشت كه البتّه ، حرف‌ها را به‌جاى عددهاى معمولى مىگذاشتند . از اين زمان ، جبر به‌عنوان دانش محاسبه‌هاى حرفى ، دانش تبديل رابطه‌هايى كه از حرف‌ها تشكيل شده است ، دانش معادله‌هاى جبرى و غيره شناخته شد ، كه با دانش حساب ، كه هميشه روى عددهاى مشخص عمل مىكند ، تفاوت دارد . تنها بعد از اين بود كه پيچيده‌ترين مفهوم‌هاى رياضى ، قابل مشاهده و ساده شد و براى بررسى در دسترس قرار گرفت . زيرا ، در بيشتر حالت‌ها ، با نظر انداختن به رابطهء حرفى ، مىتوان به ساختمان كلى آن و قانون‌هاى مربوط به آن پى برد و همچنين مىتوان به سادگى آن را تبديل كرد . در اين زمان ، هر چيزى از رياضيات را كه به هندسه و آناليز بىنهايت كوچك‌ها مربوط نبود ، جبر مىناميدند . اين نخستين برداشت ( به اصطلاح برداشت ويتى ) ، از جبر بود . اين برداشت را لئونارد اولر ، عضو آكادمى روس در كتاب « ورودى به جبر » خود ، كه آن را در سال‌هاى 60 سدهء هفدهم ، يعنى بيش از 200 سال پيش ، نوشته است ، به خوبى و روشنى شرح داده است .\r\nاولر ، جبر را به‌عنوان نظريهء محاسبهء با مقدارهاى مختلف ، تعريف مىكند .\r\nاولر ، در بخش نخست كتاب خود ، از نظريهء محاسبهء با عددهاى درست و گويا ، كسرهاى متعارفى ، ريشهء دوم و سوم ، نظريهء لگاريتم‌ها ، تصاعدها ، نظريهء محاسبهء چندجمله‌اىها ، نظريهء بسط دوجمله‌اى و كاربرد آن ، گفت‌وگو مىكند . بخش دوم كتاب ، شامل نظريهء معادلهء درجهء اوّل و دستگاه معادله‌هاى درجهء اوّل ، معادلهء درجهء دوم و نظريهء حل معادله‌هاى درجهء سوم و چهارم ، و همچنين بخش مفصلى دربارهء روش‌هاى پيدا كردن جواب‌هاى درست معادله‌هاى مختلف\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nسيال ، مىباشد . از جمله ثابت كرده است كه معادلهء فرما :  x 3 G y 3 - z 3  ، داراى جواب‌هاى درست براى  y , x  و  z  نيست .\r\nدر پايان سدهء هيجدهم و آغاز سدهء نوزدهم ، به‌تدريج ، يكى از مسأله‌هاى جبرى ، يعنى نظريهء حل معادله‌هاى جبرى ، در مركز توجه قرار گرفت . مشكل اصلى ، عبارت بود از حل معادلهء درجهء  n  يك مجهولى :\r\n xn G a 1 xn - 1 G a 2 xn - 2 G . . . G an - 1 x G an - 0 \r\nو اين ، ناشى از اهميت بىاندازه‌اى بود كه اين مسأله ، براى همهء رياضيات و كاربردهاى آن داشت و به‌صورت مشكلى براى اثبات بسيارى از نظريه‌هايى كه به آن بستگى داشت ، درآمده بود .\r\nهمه ، از اين دستور كلى آگاهى دارند :\r\n x - - p / 2 G ? p / 4 - q \r\nكه به يارى آن مىتوان ، هر معادلهء درجهء دومى را حل كرد . جبردان‌هاى ايتاليايى در سدهء شانزدهم ، توانستند دستورهاى مشابهى - اگرچه پيچيده‌تر - براى حل هر معادلهء درجهء سوم و چهارم پيدا كنند . ولى ، بررسىهاى بعدى كه براى حل معادله‌هاى از درجه‌هاى بالاتر انجام شد ، به دشوارىهاى ناگشودنى برخورد كرد . بزرگترين رياضىدان‌هاى سده‌هاى شانزده ، هفده و هيجده و آغاز سدهء بيست ( تارتاگليا ، كاردان ، دكارت ، نيوتن ، اولر ، دالامبر ، چيرنهاوزن ، بزو ، لاگرانژ ، گوس ، آبل ، گالوا ، لباچوسكى ، شتورم و ديگران ) ، مجموعهء عظيمى از قضيه‌ها و روش‌ها دربارهء اين پرسش آوردند . در جبر دوجلدى سه ره ، كه در نيمه‌هاى سدهء نوزدهم ، يعنى درست صدسال بعد از جبر اولر تنظيم شده است ( و در زمان خودش ، دوره‌اى را آغاز مىكند ، زيرا در آن براى نخستين بار ،\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nخطهاى اصلى نظريهء معادله‌هاى جبرى - نظريهء گالوا - را شرح داده است ) ، ديگر جبر به‌عنوان نظريهء معادله‌هاى جبرى ، تعريف شده است . و اين دومين ديدگاه در اين‌باره است كه : جبر چيست .\r\nدر نيمهء دوم سدهء نوزدهم ، و براساس انديشهء گالوا دربارهء نظريهء معادله‌هاى جبرى ، نظريهء گروه و نظريهء عددهاى جبرى ( كه در تشكيل آن ا . اى زولوتارف سهم زيادى دارد ) ، پيشرفت زيادى كرد .\r\nدر همين دورهء دوم ، به مناسبت حل معادله‌هاى جبرى و همچنين نظريهء چندنگاشت‌هاى جبرى درجهء بالا ، كه در آن زمان در هندسهء تحليلى بررسى مىشد ، جبر توانست در جهت‌هاى مختلف پيشرفت كند : نظريهء دترمينان و ماتريس ، نظريهء جبرى شكل‌هاى مربعى و تبديل‌هاى خطى و به‌خصوص ، نظريهء پاياها . به تقريب ، در جريان تمام نيمهء دوم سدهء نوزدهم ، نظريهء پاياها ، در مركز بررسىهاى جبرى قرار داشت . البتّه ، پيشرفت نظريهء گروه و نظريهء پاياها در اين دوره ، به نوبهء خود در پيشرفت هندسه هم اثر داشت .\r\nديدگاه تازه و سوم دربارهء اينكه جبر چيست ، به اين ترتيب به‌وجود آمد :\r\nدر نيمهء دوم سدهء 19 ، در مكانيك ، فيزيك و در خود رياضيات ، موضوع‌هايى پيدا شد كه لازم بود عمل‌هاى جمع و تفريق ، و گاهى ضرب و تقسيم ، دربارهء آن‌ها برسى شود ، در حال كه اين عمل‌ها از قانون‌هايى پيروى مىكرد كه با قانون‌هاى مربوط به اين عمل‌ها روى عددهاى گويا ، متفاوت بود .\r\nما دربارهء بردارها ، گفت‌وگو كرده‌ايم . شكل‌هاى ديگر اين‌گونه مقدارها ، كه قانون‌هاى ديگرى دربارهء عمل‌هاى مربوط به آنها صدق مىكند ، در اينجا تنها نام مىبريم : ماتريس‌ها ، تانسورها ، سپينورها ، عددهاى فوق مختلط و غيره .\r\nهمهء اين مقدارها را با حرف نشان مىدهند ، ولى براى حالت‌هاى مختلف اين\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمقدارها ، قانون‌هاى عمل با يكديگر فرق دارد . هروقت ، براى مجموعه‌اى از چيزها ( كه به كمك حرف نشان داده شده‌اند ) ، عمل‌هايى تعريف ، و قانون‌هايى كه دربارهء اين عمل‌ها صادق است ، معين شده باشد ، گويند يك دستگاه جبرى داده شده است . و ديدگاه سوم ( دربارهء اين پرسش كه جبر چيست ) ، چنين است :\r\nهدف جبر عبارت است از بررسى دستگاه‌هاى مختلف جبرى چنين جبرى را جبر اصل موضوعى يا جبر مجرد گويند . مجرد ، به اين مناسبت كه در اين دوره تفاوتى ندارد كه در دستگاه جبرى چه چيزهايى را به‌وسيلهء حرف نشان داده‌اند ، بلكه تنها اين موضوع مهم است كه چه اصل‌هايى ( قانون‌هايى ) دربارهء عمل‌هاى اين دستگاه صدق مىكند . اصل موضوعى هم به اين مناسبت ، كه براى ساختن آن ، هميشه از اصل‌هايى آغاز مىكنند كه بنيان‌هاى دستگاه را تشكيل مىدهد . به اين ترتيب ، دوباره به همان ديدگاه اوّل ( ديدگاه ويتى ) برگشتيم ، ولى در سطحى بالاتر ، كه جبر عبارت است از نظريهء محاسبه‌هاى حرفى . اينكه منظور از حرف‌ها چه چيزهايى است ، براى ما تفاوت نمىكند . تنها موضوعى كه براى ما مهم است ، وجود قانون‌هايى است كه مىتوان در عمل‌هاى حرفى ، از آنها استفاده كرد ؛ البتّه ، تنها دستگاه‌هايى از جبر براى ما جالب است كه يا در خود رياضيات و يا در كاربردهاى آن ، اهميت بيشترى دارد .\r\nمواد رياضى زيادى كه در دورهء قبل جمع شده بود ، زمينه را براى ساختمان جبر مجرد امروزى فراهم كرد .\r\nدر سال‌هاى 30 سدهء بيستم ، دورهء مشهور كتاب وان در واردن به نام « جبر امروزى » نقش بزرگى در شناساندن اين ديدگاه سوم كه « جبر چيست » ، به‌عهده داشت . آ . گ . كورش هم يك دورهء جبر ، به همين قصد تأليف كرده است .\r\nجبر سدهء بيستم ، كاربردهاى فراوانى در هندسه ( توپولوژى و نظريهء\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nگروه‌هاى لى ) و ، همان‌طور كه پيش از اين گفتيم ، در فيزيك امروزى ( آناليز تابعى و مكانيك كوانتايى ) پيدا كرده است .\r\nدر سال‌هاى نزديك‌تر ، تلاش‌هاى زيادى در جهت ماشينى كردن محاسبه‌هاى جبرى به كمك ماشين‌هاى محاسبهء رياضى و به‌ويژه به يارى يارانه‌ها ( كامپيوترها ) ، انجام گرفته است . مسأله‌هايى كه بستگى به اين رياضيات ماشينى پيدا مىكند ، به نوبهء خود مسأله‌هاى ويژه‌اى در برابر جبر قرار داده است .\r\n\r\n2 . حل جبرى معادله‌ها\r\nمعادلهء جبرى درجهء  n  يك مجهولى ، به معادله‌اى به‌صورت\r\n xn G a 1 xn - 1 G a 2 xn - 2 G . . . G an - 1 x G an - 0 \r\nگفته مىشود كه در آن  an , an - 1 , . . . , a 2 a 1  ضريب‌هاى داده شده‌اى هستند . « 1 »\r\nمعادله‌هاى درجهء اوّل و درجهء دوم . اگر ، معادله از درجهء اوّل باشد ، به اين صورت درمىآيد :\r\n x G a - 0 \r\nو به سادگى حل مىشود :\r\n x - - a \r\nمعادلهء درجهء دوم\r\n x 2 G px G q - 0 \r\nهم در همان دوره‌هاى باستانى حل شده بود . اين معادله هم به سادگى حل مىشود :  q  را به طرف راست مىبريم و سپس به دو طرف ، عدد  p 2 / 4  را مىافزاييم ،\r\n\r\n\r\n","description":"","footnote":"\r\n( 1 ) . فرض را بر اين گرفته‌ايم كه همهء جمله‌ها به سمت چپ برابرى منتقل و دو طرف به ضريب بزرگترين درجه ، تقسيم شده باشد .\r\n","page_name":" 448 ","page_number":448},
  {"content":"\r\n\r\nبه‌دست‌مىآيد :\r\n x 2 G pxp 2 / 4 - p 2 / 4 - q \r\nولى داريم :\r\n x 2 G px G p 2 / 4 - ( x G p / 2 ) 2 \r\nو بنابراين\r\n x G p / 2 G ? p 2 / 4 - q \r\nو از اينجا ، دستور معروف حل معادلهء درجهء دوم به‌دست‌مىآيد :\r\n x - - p / 2 G ? p 2 / 4 - q \r\nمعادلهء درجهء سوم . وضع معادله‌هاى بالاتر از درجهء دوم ، به نحو ديگرى است . حالت كلى معادلهء درجهء سوم ، در برابر همهء كوشش‌هاى رياضىدان‌هاى باستانى ، تسليم‌ناپذير باقى ماند . اين معادله ، تنها در آغاز سال‌هاى 1500 و در دوره بازسازى ( رنسانس ) در ايتاليا و به‌وسيلهء سىپيودل‌فه‌رو ، رياضىدان ايتاليايى حل شد . بنا بر عادت زمان ، فه‌رو كشف خود را منتشر نكرد ، ولى آن را به يكى از شاگردان خود اطلاع داد . بعد از مرگ فه‌رو ، اين شاگرد ، يكى از بزرگترين رياضىدانان ايتاليا ، يعنى تارتاگليا را براى حل چند معادلهء درجهء سوم به مسابقه دعوت كرد . تارتاگليا ( 1500 - 1557 ) ، دعوت را پذيرفت و 8 روز پيش از پايان مسابقه ، روش حل هر معادلهء درجهء سوم به‌صورت  x 3 G px G q - 0  را پيدا كرد .\r\nاو در 2 ساعت ، همهء مسأله‌هاى رقيب خود را حل كرد . كاردان ( 1501 - 1571 ) ، پروفسور رياضيات و فيزيك در ميلان ، از كشف تارتاگليا آگاهى پيدا كرد و از او خواهش كرد ، كشف خود را ، براى او فاش كند . تارتاگليا ، سرانجام موافقت كرد ، ولى با اين شرط كه كاردان ، روش او را پنهان نگاه دارد . كاردان ،\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nپيمان خود را شكست و دستور تارتاگليا را در كتاب خود به نام « هنر بزرگ »  Ars  ) (  magna  ، منتشر كرد .\r\nاز اين زمان ، دستور حل معادلهء درجهء سوم را دستور كاردان مىنامند ، در حالى كه حق اين است كه دستور تارتاگليا ناميده شود . « 1 »\r\n\r\nابن يونس ( 551 - 639 ق / 1156 - 1242 م )\r\nابن يونس ، كمال الدّين ابو عمران ( ابو الفتح ) موسى بن يونس بن محمد بن منعه ( 5 صفر 551 - 14 شعبان 639 ق 30 / مارس 1156 - 17 فوريهء 1242 م ) ، فقيه شافعى ، اصولى ، منطقى ، طبيب و رياضىدان . ابن يونس در موصل زاده شد و تا 20 سالگى كه در آنجا مىزيست ، نزد پدرش ابو الفضل يونس ، فقيه و مدرس مشهور موصل ، فقه و حديث خواند و ادبيات را نزد ابو بكر يحيى بن سعدون قرطبى فراگرفت در 571 ق / 1175 م به نظاميهء بغداد رفت و نزد ابو البركات انبارى و سديد سلماسى ، معيد نظاميه ، فقه و اصول و خلاف خواند ، سپس به موصل بازگشت و پس از درگذشت پدرش ( 6 محرم 576 ) ، در مسجد امير زين الدّين صاحب موصل به تدريس مشغول شد . در عين حال نزد شرف الدّين طوسى به آموزش رياضيات پرداخت . خود وى در حاشيهء كتاب اقليدس نوشته كه اين كتاب را نزد شرف الدّين طوسى خوانده و تاريخ 576 ق را در پايان آن ذكر كرده است . پس از مرگ برادرش عماد الدّين ( 608 ق ) به‌جاى وى به رياست مدرسهء علائيه ، سپس به رياست مدرسهء قاهريه كه تازه تأسيس شده بود و نيز از\r\n\r\n\r\n","description":"","footnote":"\r\n( 1 ) . جوهر ، روش و كارايى رياضيات ، 1 ، ص 331 و بعد ، تأليف گروه مؤلفين انستيتوى رياضى استكلوواى شوروى ، ترجمه پرويز شهريارى ، انتشارات فنى ايران ، 1379 ش .\r\n","page_name":" 450 ","page_number":450},
  {"content":"\r\n\r\n620 ق / 1223 م به رياست مدرسهء بدريه منصوب شد و در اين مدارس تدريس نيز مىكرد و شاگردان بسيار براى كسب علم نزد او مىشتافتند .\r\nابن يونس تا پايان عمر به تدريس و تأليف اشتغال داشت و پس از درگذشت ، پيكرش را در مقبرهء خانوادگى در خارج باب العراق موصل به خاك سپردند .\r\nابن يونس از دانشمندان ذوفنون و برجستهء عصرى بود كه به تقريب ، واپسين دورهء شكوفايى علمى در تمدن اسلامى بشمار مىرود . گفته‌اند كه وى در 24 فن از جمله فن مذاهب مختلف اسلام و اديان ديگر چندان چيره‌دست بود كه حتى حنفيان نزد او فقه حنفى مىآموختند و يهوديان و مسيحيان در تفسير تورات و انجيل و نيز اشتغال به علوم عقلى و توجه بسيار به كيميا كه پس از 585 ق بدان پرداخت ، سبب شده باشد كه او را به ضعف در دين و اعتقادات دينى متهم كنند . ابن يونس همچنين در هندسه ، هيئت ، مخروطات ، جبر و مقابله و موسيقى نظرى ، شهرتى بسزا داشت ، چندان‌كه او را سلطان المهندسين نيز خوانده‌اند . وى در استخراج وفق اعداد نيز روش‌هايى ويژه ابداع كرد . شهرت و مهارتش در علوم رياضى و نجوم ازآن‌رو مايهء شگفتى است كه او در اين دانش‌ها از استادان متعدد بهره نبرده و چنين مىنمايد كه نبوغ و علاقهء شخصى خود او به مطالعهء آثار رياضى ، در اين شهرت و مهارت دخيل بوده است . وى نسبت به ابو الوفاء بوزجانى رياضىدان ارادت تمام داشت و همواره به آثار او استناد مىجست . برخى از نويسندگان او را در علم سيميا نيز چيره‌دست دانسته و داستان‌هايى از كرامات و اعمال خارق عادت وى نقل كرده‌اند .\r\nابن خلكان كه خود در 626 ق ابن يونس را در موصل ديده ، از فضل و دانش او چيزها ياد كرده و خاطرنشان ساخته كه در ذكر آنها راه مبالغه نپيموده\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nاست . وى بىآنكه نزد ابن يونس شاگردى كرده باشد ، چنان تحت تأثير او واقع شد كه بنا بر عهدى كه با خود بست ، وقتى پسرش درست يك قرن پس از تولد ابن يونس زاده شد ، نام او را موسى نهاد . ابن ابى اصيبعه نيز او را يگانهء روزگار و « سيد حكماء » خوانده است ، چنان‌كه ابن يونس به همهء سؤالات نجومى كه از سوى فرنگان ( فردريك دوم فرمانرواى سيسيل و آلمان ) به نزد بدر الدّين لؤلؤ امير موصل فرستاده شده بود ، پاسخ گفت . وى شاگردان متعددى در منطق و رياضيات و علوم ديگر تربيت كرد كه برخى از آنها شهرتى يافتند . از آن ميان مىتوان به اثير الدّين مفضل بن عمر ابهرى اشاره كرد كه به هنگام شاگردى نزد ابن يونس ، خود دانشمندى مشهور بشمار مىرفت و معيد درس ابن يونس در مدرسهء بدريه شد و همو بود كه ابن يونس را از غزالى برتر مىدانست . همچنين بايد به تقى الدّين ابو عمرو بن صلاح ، فقيه مشهور ، علم الدّين قيصر ، معروف به تعاسيف ، قاضى يوسف بن ياسين دقوقى ، حكيم ثاذرى انطاكى يعقوبى مذهب و قاضى جلال الدّين بغدادى اشاره كرد . ابن شاكر كتبى ، ابن خلكان را نيز از شاگردان ابن يونس دانسته است ، امّا در هيچ‌يك از منابع ديگر از اين معنى ياد نشده ، و ابن خلكان ، چنان كه گذشت ، خود تصريح كرده كه نزد ابن يونس شاگردى نكرده است . مجالس درس ابن يونس چندان پررونق بود كه به‌رغم شهرت وى به سست‌اعتقادى ، عالمان دين نيز در آن حضور مىيافتند . ابن يونس در ادبيات نيز دستى قوى داشت و خود شعر مىسرود و آثار سيبويه و ابو على فارسى و زمخشرى را مىخواند و تاريخ و ايام عرب و اشعار بسيارى از برداشت .\r\nآثار : ابن ابى اصيبعه و ابن قاضى شهبه آثارى در فقه ، تفسير ، منطق ، رياضى و طب به ابن يونس نسبت داده‌اند كه نشانى از آنها يافت نشده است ؛ امّا رساله‌ها\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nو آثار ديگرى در رياضيات در دست است كه آنها را جزء آثار ابن يونس برشمرده‌اند . آثارى كه از اوست ، يا به وى نسبت داده‌اند ، اينهاست : اسرار السلطانية ، در نجوم ؛ كتابى در اصول ؛ رسالة فى البرهان على المقدمة التى اهملها ارشميدس فى كتابه فى تسبيع الدائرة و كيفية اتخاذ ذلك ؛ رسالة فى بيان المقدمتين مهملتين البيان استعملها ابلونيوس فى اواخر المقالة الاولى من المخروطات .\r\nنسخه‌هاى دو رسالهء اخير در كتابخانهء بادليان موجود است ؛ رسالة فى بيان انّه لا يمكن ان يوجد عددان مربعان فردان مجموعهما مربع ، كه نسخه‌اى از آن در برلين و نسخه‌هايى در استانبول و پاريس نگهدارى مىشود ؛ شرح الاعمال الهندسية ، كه شرحى است بر رسالة فى ما يحتاج اليه الصانع من اعمال الهندسية اثر ابو الوفاء بوزجانى كه ابن يونس آن را به نام صلاح الدّين ايوبى نوشت .\r\nنسخه‌اى از اين اثر در آستان قدس رضوى و نسخه‌اى ديگر در استانبول موجود است ؛ شرح كتاب التنبيه اثر ابو اسحاق شيرازى فقيه معروف و استاد نظاميهء بغداد ، در 2 جلد ؛ عيون المنطق ؛ كشف المشكلات و ايضاح المعضلات ، در تفسير قرآن ؛ لغز فى الحكمة ؛ مفردات الفاظ القانون ، در طب ؛ رساله‌اى حاوى پرسش‌هايى كه از ابن يونس شده و پاسخ‌هاى آن . نسخه‌اى از آن در مجموعه‌اى در تبريز موجود است ؛ رساله‌اى حاوى پاسخ به پرسش‌هايى كه از اندلس در 584 ق براى ابن يونس فرستادند . « 1 »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 5 ، ص 150 ، ماده ابن يونس .\r\n","page_name":" 453 ","page_number":453},
  {"content":"\r\n\r\n\r\nاثير الدّين ابهرى ( د 663 ق / 1265 م )\r\nمفضّل بن عمر بن مفضّل ، فيلسوف ، منطقى ، منجم و رياضىدان .\r\nاز جزئيات زندگانى اثير الدّين همين اندازه معلوم است كه از مردم ابهر - شهرى ميان زنجان و قزوين - بوده است . برخى از متأخران او را ابهرى سمرقندى دانسته‌اند . امّا علت اين انتساب دانسته نيست . آيا پدرانش از اهل سمرقند بوده‌اند ؟ خود او مدتى در سمرقند زيسته است ؟ و يا مقصود از ابهر يكى از مضافات سمرقند است ؟ به‌هرحال در منابع قديم هيچ‌گونه خبرى در اين‌باره در دست نيست . از طرف ديگر در ايرانيكا آمده است كه اثير الدّين در موصل متولد شده و همان‌جا به تحصيل پرداخته است . اگرچه مىتوان تحصيل اثير الدّين را در موصل به جهت شاگردى او نزد كمال الدّين ابن يونس موصلى محتمل دانست ، ولى اينكه در موصل زاده شده باشد ، در هيچ‌يك از مناقع قديم به اين مطلب اشاره نشده است ؛ وانگهى اگر اين دانشمند در موصل متولد شده و تحصيل كرده باشد ، چرا به ابهرى يا ابهرى سمرقندى شهرت يافته است ؟ افزون بر اين‌ها تصريح خود اثير الدّين مبنى بر اينكه وى از ديار خويش براى استفاده از محضر شيخ كمال الدّين ابن يونس راهى موصل شده است ، احتمال ولادت او را در موصل يكسره نفى مىكند .\r\nاثير الدّين از شاگردان مشهور امام فخر رازى است . تحصيل او نزد امام فخر بايد در يكى از نواحى خوارزم ، ماوراءالنهر ( دربار سلاطين غور ) ، غزنه و هرات بوده باشد ، زيرا مجالس درس وى در اين نواحى - مخصوصا در هرات - تشكيل مىشد و به اين ترتيب اثير الدّين بايد به خراسان نيز سفر كرده باشد .\r\nاز استادان ديگر وى ، كمال الدّين ابو الفتح موسى بن يونس موصلى ( 551 -\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n639 ق ) است و اثير الدّين نزد او رياضيات و نجوم آموخته است . ابن خلكان مىنويسد : من خود شاهد بودم كه اثير الدّين ، در محضر كمال الدّين يونس مانند طالب علمى كتاب به دست مىنشست و مجسطى مىخواند ، درحالىكه خود مقام بلندى در علم داشت و مردم از مصنفات او استفاده مىكردند .\r\nپس از بروز فتنهء مغول و آشفتگى اوضاع ، اثير الدّين نيز مانند بسيارى از دانشمندان در پى يافتن مأمنى مناسب به سفر پرداخت . ابتدا به‌سوى شام رفت و مدتى در اربل و دمشق بسربرد . در دمشق پيوسته با اهل علم ارتباط داشت و چندى در خدمت محيى الدّين محمد بن محمد ابن سعيد بن ندى ( د 651 ق ) بود .\r\nاز شام رهسپار بلاد روم ( آسياى صغير ) گرديد و در محيط نسبتا آرام آنجا كه پناهگاه دانشمندان و عارفان سدهء 7 ق بود ، ماندگار شد و ازاين‌پس اوقات خود را به تدريس و تعليم و تأليف مىگذرانيد .\r\nاثير الدّين معاصر نصير الدّين طوسى بود و اين دو دانشمند در زمينهء مسائل علمى و فلسفى با يكديگر مكاتباتى داشتند . متن يكى از اين مكاتبات كه به زبان فارسى است ، بر جاى مانده است . به عقيدهء برخى از محققان معاصر ، اثير الدّين نيز مانند بسيارى از رياضىدانان زمان خود در رصدخانهء مراغه كه به همت خواجه نصير طوسى بر پا شده بود ، فعاليت داشت . بااين‌كه بعضى از شاگردان اثير الدّين - مانند نجم الدّين دبيران كاتبى قزوينى - در رصدخانهء مذكور فعاليت داشتند ، ولى ارتباط مستقيم خود او با اين رصدخانه محرز نيست و تا زمانى كه مدارك قطعى در اين‌باره به دست نيايد ، آن را بايد با شك و ترديد تلقى كرد .\r\nاثير الدّين ، چنان‌كه اشاره شد ، علاوه بر تأليف ، تدريس نيز مىكرد . از شاگردان معروف او يكى كاتبى قزوينى ( 601 - 675 ق ) است كه از رياضىدانان و صاحب‌نظران در هيئت و نجوم و ساختن آلات رصدى شمرده مىشد . كاتبى در\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nكتاب حكمة العين بارها از اثير الدّين به احترام ياد مىكند و متعرض نظريات فلسفى او مىشود .\r\nشاگرد ديگر اثير الدّين ، عماد الدّين زكريا بن محمود قزوينى ( 600 - 682 ق ) مؤلف كتابهاى آثار البلاد و عجايب المخلوقات است كه ظاهرا در دمشق از محضر استاد بهره برده است . از شاگردان ديگر وى مىتوان از ابن خلكان نام برد كه به تصريح خود در حدود سال‌هاى 625 و 626 ق كه اثير الدّين از موصل به اربل آمده بود ، نزد او به فرا گرفتن فن خلاف مشغول بوده است . جمال الدّين احمد بن عيسى قزوينى از شاگردان ديگر اثير الدّين است كه به سبب خدمت نزد اثير الدّين و ارتباط نزديك با او به اثيرى معروف شده بود .\r\nاثير الدّين ابهرى ، طبع شعر نيز داشت و به گفتهء مؤلف عرفات العاشقين ديوانى در 3 هزار بيت داشته است . حمد اللّه مستوفى و واله داغستانى نيز يك رباعى از اشعار او را آورده‌اند .\r\nدربارهء سال وفات اثير الدّين اختلاف است : برخى وفات او را در 660 ق دانسته‌اند ؛ حاجى خليفه گاه وفات وى را در 663 ق ذكر مىكند ، گاه از حدود سال 700 ق سخن مىگويد و جاى ديگر فوت او را بعد از 660 ق مىنويسد ؛ امّا به‌طورقطع 700 ق نادرست است ، زيراكه كاتبى قزوينى ( د 675 ق ) در كتاب حكمة العين از استاد خود ، اثير الدّين ، با عبارت « برد اللّه مضجعه » ياد مىكند . به‌هرحال وفات اثير الدّين را در عهد هلاكوخان مغول ، ميان سالهاى 660 تا 663 ق دانسته‌اند ، و ظاهرا 663 ق قولى است كه بسيارى برآنند .\r\nاثير الدّين علاوه بر حكمت ، در رياضيات نيز به استادى شهرت يافت . وى را در هندسه بىهمتا مىشمردند . حكايت شده است كه الملك الكامل ايوبى چند مسألهء دشوار رياضى را كه دانشمندان فرنگ در حل آنها درمانده بودند ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nبراى اثير الدّين فرستاد و هرچند در دنبالهء گزارش آمده است كه وى نيز به‌علت دشوارى آن مسائل از استادش كمال الدّين ابن يونس كمك خواست ، امّا اين خود نكته‌اى است كه متن نهايى پاسخ از سوى اثير الدّين تهيه شد . آثار رياضى او از ديدگاه رياضىدانان معاصر وى و نيز دانشمندان دوران‌هاى بعد ، مهم شمرده شده است . به‌ويژه در سده‌هاى اخير ، پژوهشگران تاريخ رياضيات از او و آثارش بسيار سخن گفته و در بررسى آنها كوشيده‌اند .\r\nرسالهء اصلاح اصول اقليدس و كوشش اثير الدّين براى اثبات اصل پنجم اقليدس كه به نام اصل توازى شهرت يافته است ، در تاريخ رياضيات جايگاه ويژه‌اى دارد . اين اصل چنين بيان مىشود : هرگاه خطى دو خط ديگر را قطع كند ، به‌طورى كه دو زاويه كه مجموع آنها از دو قائمه كمتر باشد ، به‌وجود آيد ، آن دو خط يكديگر را در جهتى كه آن دو زاويه به‌وجود آمده‌اند ، قطع خواهند كرد .\r\nپس از اقليدس ، بسيارى از رياضىدانان ، به دنبال اين احساس كه اصل يادشده قابل اثبات است ، درصدد اقامهء برهان بر آن برآمدند ، امّا در حقيقت همهء آنان در روند استدلال از فرضى استفاده كرده‌اند كه با اصل توازى هم‌ارز بوده است .\r\nبرهان مفصلى كه در كتاب اصلاح اصول اقليدس بر اصل توازى بيان گرديده ، با برهان ديگرى كه براى اثبات همين اصل در برخى منابع به اثير الدّين نسبت داده شده ، به‌كلى متفاوت است . برهان نخستين ، كلمه به كلمه با برهانى كه به نصير الدّين طوسى نسبت داده مىشود ، واليس در سدهء 17 م و ساكرى در سدهء 18 م به آن استشهاد كرده‌اند ، منطبق است و بدين‌ترتيب انتساب آن به هريك از آن دو ، تعلق آن به ديگرى را مخدوش مىسازد . اين برهان بر 3 مقدمه استوار است كه مقدمهء نخستين آن با اصل توازى هم‌ارز است .\r\nدر اين مقدمه گفته مىشود : هرگاه چند خط مستقيم دو خط مستقيم ديگر\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nرا قطع كنند ، به‌طورى كه بر يكى از آن دو عمود شوند و با ديگرى زواياى حاده و منفرجه به‌وجود آورند ، آن دو خط تا زمانى كه يكديگر را قطع نكرده‌اند ، در جهت زواياى حاده به يكديگر نزديك و در جهت مخالف آن از يكديگر دور مىشوند ، و خطوطى كه آن دو را قطع مىكنند ، در جهت نخست رو به كوتاهى و در جهت مخالف آن رو به بلندى مىروند . جالب توجه اين است كه مؤلف ، اين دو قضيه را بديهى مىشمارد و تأكيد مىورزد كه برخى از هندسه‌دانان متقدم و متأخّر ، از آنها به‌عنوان دو قضيهء بديهى استفاده كرده‌اند .\r\nبرهان دوم كه روزنفلد ويوشكويچ در 1983 م ، و ژائوئيش در 1986 م به بررسى آن پرداخته‌اند ، شامل يك مقدمه است و متن آن اندكى مغشوش به‌نظر مىرسد . در مقدمه ، مؤلف مىكوشد با اثبات اينكه مىتوان خطوط بىشمارى رسم كرد كه دو خط متقاطع را قطع كنند و بدين‌ترتيب هركدام از آنها ، قاعدهء يك مثلث متساوى الساقين را تشكيل دهند ، زمينهء لازم را براى اقامهء برهان بر اصل توازى فراهم كند ، امّا در حقيقت در اينجا نيز از فرضى هم‌ارز با اصل توازى استفاده شده است . شايان ذكر است كه قاضىزاده استدلال اثير الدّين را خالى از فساد خوانده است .\r\n\r\nآثار\r\n\r\nرياضيات و نجوم :\r\n1 . المجسطى ، رساله‌اى است مختصر در هيئت . شايد اين رساله همان باشد كه در برخى منابع از آن با عنوان مختصر فى علم الهيئة ياد شده است .\r\n2 . سه رساله در هيئت و نجوم .\r\n3 . غاية الادراك فى دراية الافلاك . اين كتاب در برخى منابع به نامهاى گوناگون ذكر شده است : درايات الافلاك ؛ دراية الافلاك ؛ فى دراية الافلاك .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنسخه‌اى از اين كتاب در كتابخانهء مركزى دانشگاه موجود است . گزيده‌اى نيز از اين كتاب در كتابخانه‌هاى برلين و بودليان موجود است .\r\n4 . اصلاح اصول اقليدس ، در 13 مقاله . نسخه خطى اين رساله در كتابخانه‌هاى تهران ، استانبول و بورسه موجود است .\r\nكمال الدّين فارسى دربارهء يكى از مسائل اين كتاب رساله‌اى دارد كه نسخه‌اى از آن با عنوان رسالة على تحرير الابهرى فى المسألة المشهورة من كتاب اقليدس در كتابخانهء احمديهء تونس موجود است .\r\n5 . الزيج الشامل . در آغاز اين رساله گفته مىشود كه اين زيج ، بر پايهء اندازه‌گيريها و آزمايش‌هاى مكرر ابو الفا بوزجانى و يارانش تدوين شده است .\r\nنسخه‌اى از آن در پاريس نگهدارى مىشود .\r\n6 . الزيج الاختيارى يا الزيج الاثيرى ، نسخه‌اى از آن در رامپور و خلاصه‌اى از آن در واتيكان نگهدارى مىشود .\r\n7 . شريك الاقطار ، شامل چند مقاله در رياضيات است و در مقالهء پنجم آن شبههء جذر اصم بررسى شده است .\r\n8 . رسالة فى بركار القطوع . اين رساله شامل انديشه‌هايى است كه اثير الدّين ، طى آموزش رسالهء « دربارهء دايره » نزد كمال الدّين ابن يونس ، بدانها دست يافته است .\r\n9 . رسالة الاسطرلاب ، يا رسالة فى معرفة الاسطرلاب .\r\n10 . رسالة فى علم الهيئة .\r\n11 . مختصر فى علم الهيئة ، نسخه‌اى از اين اثر در كتابخانهء ليدن موجود است .\r\n12 . الزيج المقنّن .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n13 . الزيج الملخص . « 1 »\r\n\r\nمؤيّد الدّين عرضى دمشقى ( م 660 يا 664 ق )\r\nمؤيد الدّين يكى از منجمان بزرگ و دستياران خواجه نصير الدّين طوسى در كار رصدخانه مراغه بوده است .\r\nدر تاريخ مغول مىخوانيم : منجمانى كه در كار رصد مراغه با خواجه نصير الدّين كمك مىكردند عبارتند از علّامه قطب الدّين شيرازى ، مؤيد الدّين عرضى دمشقى ، محى الدّين مغربى ، فخر الدّين مراغى ، فخر الدّين اخلاطى ، نجم الدّين دبيران كاتبى قزوينى . « 2 »\r\nيكى از آثار عرضى « كتاب الهيئة » است اين كتاب نخستين بار توسط نوئل سوردلو در رسالهء چاپ‌نشدهء پايان‌نامه دكترايش مورد استفاده قرار گرفت ، عنوان رساله او اين است « تئورى بطليموس دربارهء فواصل و اندازه‌هاى سيارات ، پژوهشى در مبانى علمى كيهان‌شناسى قرون وسطى » او در اين پايان‌نامه گفته است : رساله اخترشناسى يا مؤلف ناشناخته در بخش نسخ خطى عربى كتابخانه بادليان ، بعدها همين نسخهء خطى به‌وسيلهء گلداشتاين و سوردلو در كتابخانهء بادليان مورد استفاده قرار گرفت ، نويسندهء اين مقاله سرانجام مشخص كرد كه اين رساله ، تأليف عرضى است ، مقالهء « نخستين اخترشناسى غير بطلميوسى در مكتب مراغه » . « 3 »\r\n\r\n\r\n","description":"","footnote":"\r\n( 1 ) . برگرفته از دائرةالمعارف بزرگ اسلامى ، ج 6 ، ص 586 و بعد ، ماده اثير الدّين ابهرى .\r\n( 2 ) . تاريخ مفصل ايران ، عباس اقبال ، ج 1 ، ص 191 ، چاپ چهارم ، انتشارات اميركبير ، 1356 ، لغت‌نامه دهخدا ، ماده مؤيد الدّين .\r\n( 3 ) . مجله تحقيقات اسلامى ، سال هشتم ، شماره 1 و 2 ، ص 66 ، 1372 ش .\r\n","page_name":" 460 ","page_number":460},
  {"content":"\r\n\r\n\r\nخواجه نصير الدّين طوسى ( 597 - 673 ق )\r\nمحمد بن محمد بن حسن طوسى ملقب به ( استاد البشر ) و ( محقق )\r\nخواجه نصير الدّين طوسى در سال 597 ه / 1251 م در طوس متولد شد ، و در روز 18 ذيحجه به سال 673 ه / 1274 م در بغداد درگذشت ، و در جوار دو امام بزرگوار در كاظمين به خاك سپرده شد .\r\nاين دانشمند مشهور يكى از مغزهاى بزرگ جهان و از نوابغ و بزرگانى بود كه جهان از اين قبيل افراد ، در زمينه‌هاى علم و فلسفه و فلك و رياضيات و رصد و علوم ديگر ، كمتر به خود ديده است . او به‌نظر استاد طوقان يكى از نوادر معدودى است كه در قرن ششم هجرى ظهور كرد ، و يكى از حكماى برجستهء اسلامى است كه حقا شايستهء لقب علّامه بودند . سارتون مىگويد : او از بزرگ‌ترين علماى اسلام و از بزرگترين رياضىدانهاى ايشان بود . بروكلمان آلمانى مىگويد :\r\n« او مشهورترين علماى قرن هفتم و زبان‌زدترين مؤلف آن قرن به‌طور اطلاق است » .\r\nنصير الدّين طوسى ، در ميان علما ، معروف به استاد البشر بود ، زيرا در علوم فلك و رياضيات و اختيارات و فلسفه و كلام و علوم ديگر مبرز بود و نام او در اقطار عالم ، از لحاظ علمى زبانزد شده بود . شهرت علم و دانش او به درجه‌اى رسيده بود كه شاگردش علامهء حلى ، شارح كتاب‌هاى او ، در حقش گفته است : « اين بزرگوار افضل اهل زمان خود در علوم عقلى و نقلى بود ، و در جاى ديگر گفته است : « او استاد بشر و عقل يازدهم است » .\r\nبا آنكه طوسى در فلسفه و كلام مردى عميق بود و در معقول و منقول و طبيعيات نيز پايگاهى ارجمند داشت شهرت او نزد محققان متأخر بر زمينهء كارها\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nو آثار وى در رياضيات و فلك و جغرافى پايه‌گذارى شده است ، و به اين جهت مىبينيم كه بررسىهاى خود را در مورد طوسى براساس اين شهرت قرار داده از ديدگاه رياضيات و فلك‌شناسى به بررسى او پرداخته‌اند .\r\nامّا جوانب و جهات ديگر علمى او ، از قبيل فلسفه و منطق و طبيعيات ، مورد مطالعه و بررسى قرار نگرفته و همچنان در بوتهء اجمال مانده است و اگر توجه‌گونه‌اى به اين جهات و جوانب نيز شده است سرسرى و تبعى بوده است .\r\nخواجه ، بىشك ، از اركان فكر و فلسفهء اسلامى بود كه به توسعهء افكار اسلامى كمك كرد و آن را به شاهراهى وسيع سوق داد .\r\nبيشتر دانشمندانى كه پس از او به عرصهء وجود آمدند از لحاظ علمى متكى بر افكار و آراء او بودند ؛ كتابهاى او در فلسفه و منطق و كلام به صراحت بر اين ادعا گواه است . پس چرا دانشمندان متأخر به اين جنبه از افكار خواجه توجه نكرده‌اند ؟ اين پرسشى است در انتظار پاسخ . شايد علت اين عدم توجه در اين است كه دانشمندان متأخر در زمانى زندگى مىكنند كه جنبه‌هاى مادى علوم بيشتر مورد توجه است ، ازاين‌رو به ديگر جنبه‌هاى خواجه توجهى نشده است .\r\nطوسى بىشك ، شيعهء امامى و اثناعشرى بوده ، تأليفات او در علم كلام كه مشتمل بر مسائل امامت است تصريح به امامت ائمهء دوازده‌گانه و عصمت آنان مىكند ، بلكه رسائل ، همچنين رساله‌هاى او صراحت به اين معنى دارد . به‌علاوه از محضر گروهى از علما و فقهاى شيعه ، از قبيل كمال الدّين ميثم بحرينى و معين الدّين مصرى كسب فيض كرده است . با تمام اين دلائل و قرائن از برخى نامه‌هاى اسماعيليان باطنى مذهب معلوم مىشود كه خواجه طوسى اسماعيلى و از بزرگان دعاة آنها بوده است . مثلا در رسالهء الدستور و دعوة المؤمنين الى الحضور از مبلغ اسماعيلى شمس الدّين احمد بن يعقوب طيبى ، از خواجه نام\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nبرده شده است . همچنين در آخر همين رساله با سه رسالهء ديگر از اسماعيليان در يك جا به كوشش استاد عارف تامر چاپ شده است چنين آمده : « شمس الدّين احمد بن يعقوب طيبى اين را از داعى جليل نصير الدّين طوسى شنيده است » استاد عارف تامر ، خواجه را داعى بزرگ اسماعيليه و وزير هلاكو خوانده است و او را از جملهء كسانى مىداند كه فلسفهء اسماعيلى را پذيرفته است .\r\nبه‌هرحال ، امكان دارد كه خواجه ، آنگاه كه در پناه اسماعيليان مىزيست ، به مذهب « اسماعيليه » گرويده باشد . همچنان‌كه امكان دارد اسماعيليان طوسى را بر خلاف ميل او ناچار و مجبور كرده باشند و ارجح هم همين است . خواجه نيز براى حفظ جان و تقيه از آنان آثارى به رشتهء تحرير درآورد كه هم مطابق مذهب اسماعيليه و هم موافق مذهب خود او بود ، و خواهيم ديد كه چگونه خواجهء طوسى مجبور شد نزد اسماعيليان زندانىوار بماند و دليل آن اين است كه به مجرد خراب شدن قلعه‌هاى اسماعيليان و از بين بردن آنها ، خواجهء طوسى آشكارا خود را شيعهء امامى اثناعشرى خواند . اين مطلب دلالت بر آن دارد كه از روى تقيه كتمان مذهب مىكرده است ، به‌علاوه به مجرد ورود به بغداد با رئيس علماى شيعهء آن دوران نجم الدّين معروف به محقق حلى در شهر حله ملاقات كرد و در مجلس درس او حضور يافت . طوسى نه تنها از حيث عقيده شيعه بود ، بلكه تا حد زيادى تحت تأثير عاطفى مذهب شيعه و روحيهء تشيع قرار گرفته بود .\r\n\r\nزندگانى او\r\nنصير الدّين طوسى در روز يازدهم جمادى الاول سال 597 هجرى در طوس به دنيا آمد و همان‌جا نشو و نما كرد و به‌همين‌جهت هم مشهور به طوسى شد . اصل او از جهرود از توابع قم ، از محلى كه آن را وشاره مىنامند بود . حيات علمى او با اشتغال به علوم عقلى در نزد دايى خود شروع شد و ظاهرا در آن\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nهنگام در قم تحصيل مىكرد . شايد استفادهء او از درس معين الدّين سالم بن بدران مازنى مصرى امامى نيز در قم بوده است و جلد سوم كتاب الغنية در فقه ، تأليف سيد ابو المكارم بن زهره حلبى فقيه را نزد او خوانده و معين الدّين در سال 619 هجرى به او اجازه داده است . « 1 » سپس به نيشابور كه مركز فرهنگى و علمى آن روزگار بود منتقل شد و در محضر فريد الدّين محمد بن ابراهيم نيشابورى معروف به شيخ عطار مشهور متوفى به سال 627 هجرى ، تلمذ كرد . شايد هم استفادهء او از محضر درس سراج الدّين سرخسى و فريد الدّين داماد نيشابورى و ابو السعادات اصفهانى ، اسعد بن عبد القاهر اصفهانى ، از علماى اماميه و كمال الدّين بن يونس موصلى پس از انتقال از قم به نيشابور بوده است . فقه را نزد كمال الدّين ميثم بحرينى خواند و گفته‌اند كه فقه را نزد علّامهء حلى نيز فراگرفت و دو دانشمند مزبور فلسفه و كلام را از خواجهء طوسى فراگرفتند . زندگى ( شيخ ) طوسى « 2 » در قم و نيشابور و قهستان و بغداد و حله سپرى شد و بالاخره در 18 ذىحجه 672 در بغداد درگذشت و در كنار قبر امام كاظم ، موسى بن جعفر عليه السّلام به خاك سپرده شد .\r\nطوسى در زندگانى خود سه مرحله را طى كرد :\r\nمرحلهء اوّل : شامل مدتى بود كه در ايران بسربرد ، از تاريخ ولادت تا زمانى كه به اسماعيليان پيوست ، و اين قسمت از عمر خود را در راه تحصيل و تكميل علوم در مراكز علمى ايران از قبيل قم و نيشابور و جاهاى ديگر گذراند .\r\n\r\n\r\n","description":"","footnote":"\r\n( 1 ) . روضات الجنات ، ص 606 .\r\n( 2 ) . عنوان مشهور نصير الدّين طوسى ، همان خواجه نصير الدّين ، است و اگر گاه در اين شرح حال به‌صورت طوسى يا به‌عنوان « شيخ طوسى » از او ياد شده ، نبايد موجب اشتباه با شيخ طوسى معروف ، يعنى ابو جعفر محمد بن حسن بن على طوسى ملقب به شيخ الطائفه متوفاى 460 شود . ويراستار .\r\n","page_name":" 464 ","page_number":464},
  {"content":"\r\n\r\nدر اين مرحله از زندگى خواجه مطلبى كه براى مورخان قابل توجه باشد وجود ندارد ، چه در اين مدت به كسب علوم معقول و منقول از محضر استادانى كه از اعلام زمان بودند ، پرداخته بود . ازاين‌رو مورخان اطلاعات مختصرى را به اجمال نقل كرده‌اند . همچنين نمىدانيم آيا شيخ طوسى در اين مرحله از زندگى خود كتابى تأليف كرده است يا نه ؟ ولى گمان مىرود كه طوسى برخى از كتابهاى خود را در اين مرحله نوشته باشد .\r\nمرحلهء دوم : با آغاز حملات مغول به كشورهاى اسلامى شروع مىشود ، آنگاه كه شهرها يكى پس از ديگرى در مقابل مغول سقوط مىكرد و مثل باد خزان كه برگها را پشت هم مىريزد شهرهاى اسلامى يك‌يك در زير سم اسبان مغول نابود و لگدمال مىشد . خواجه ناچار به اسماعيليان پناه برد ، تا از شر تندباد مزبور خود را نجات دهد ؛ زيرا در مقابل مغول جز اسماعيليان و قلعه‌هاى مستحكم آنان كسى ديگر نمىتوانست مقاومت كند . اين مرحله از زندگى او با پيروزى مغول بر قلعه‌هاى اسماعيليه به پايان رسيد . چنان مقدر شده بود كه حملهء مغول به فرماندهى چنگيز خان در وقتى كه طوسى در نيشابور ، شهر علم و فلسفه ، مىزيست به آن شهر صورت گيرد ، همچنين تقدير چنين بود كه طوسى از آن آتش سوزان و آن‌همه نابوديها كه خراسان بدان دچار شده بود نجات يابد .\r\nولى خراسان با هجوم مغول گرفتار انواع بدبختيها شد و سلطان محمد خوارزمشاه فرار كرد و تمام موجبات و اسباب مقاومت و دفاعى كه در اختيار داشت نابود شد . فقط قلعه‌هاى اسماعيليان بود كه با مغول مىجنگيد ، و جلو يورش آنها را مىگرفت . اسماعيليه آن‌چنان مقاومت مىكردند كه مغول از دست يافتن به قلعه‌هاى آنان عاجز ماندند . به‌علاوه فداييان اسماعيلى چنان شجاعت و شهامت از خود نشان مىدادند كه زبانزد مردم بود و بالاخره قلاع اسماعيلى نيز\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nدر آخرين حمله به فرماندهى هلاكو خان نوهء چنگيز ، سقوط كرد . در اثناى همين مشكلات و صدمات كه نفسها از ترس در سينه بند آمده بود ، طوسى از يگانه پناه آن روز در مقابل مظالم و خرابكارىهاى مغول استفاده كرده خود را به اسماعيليان نزديك كرد و به قهستان مسافرت كرد و دعوت حاكم قهستان ، ناصر الدّين عبد الرحيم بن ابى منصور را پذيرفت و به‌عنوان مهمان بر او درآمد . در اثناى توقف در آنجا كتابى براى مهمان‌دار خود ناصر الدّين ، به نام اخلاق ناصرى به فارسى نوشت كه آن را از كتاب الطهارة تأليف ابو على بن مسكويه استخراج و تلخيص كرده است . همچنين رسالهء المعينية را در هيئت براى پسرش معين الدّين بن ناصر الدّين نوشت و كتابهاى ديگرى كه بعدا از آنها نام مىبريم در همان‌جا به رشتهء تحرير دركشيد ؛ سپس پيشواى اسماعيليان علاء الدّين پسر محمد او را به قلعهء ميمون‌دژ دعوت كرد و طوسى به ميمون‌دژ رفت و با او بود تا آنكه علاء الدّين به دست يكى از محافظان خود كشته شد و طوسى ، پس از آن ، به صحبت پسر او ركن الدّين درآمد و همان‌جا با او در قلعهء الموت بماند ، تا وقتى كه ركن الدّين پس از حملهء اخير مغول به قيادت هلاكو خان و سقوط الموت ، به سال 653 تسليم مغولان شد . خواجهء طوسى پس از آنكه بيش از يك ربع قرن با اسماعيليان زندگى كرده بود ، در همدان به هلاكو خان پيوست .\r\nوى در مدت توقف خود نزد اسماعيليه براى آنان كتاب‌هاى فارسى و عربى تأليف مىكرد و به تركى نيز مىنوشت . در همان قلعه بود كه خواجه بيشتر تأليفات خود را در علوم رياضى و دانش‌هاى ديگر به رشتهء تحرير درآورد ، تأليفاتى كه نام او را جاودان ساخت و او را در ميان دانشمندان سرشناس كرد .\r\nبرخى از تأليفات او كه در قلاع به رشتهء تحرير درآمد عبارتند از :\r\nروضة القلوب .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nرسالة التولى و التبرى .\r\nتحرير مجسطى .\r\nتحرير اقليدس .\r\nاكرما نالاوس .\r\nاخلاق ناصرى .\r\nروضة التسليم .\r\nمطلوب المؤمنين .\r\nشرح اشارات .\r\nكتاب‌هاى ديگرى در نجوم و فلك نيز تأليف كرد . و بقيهء كتابهاى خود را بعد از آنكه هلاكو بغداد را فتح كرد به رشتهء تحرير درآورده است . « 1 »\r\nظاهرا خواجهء طوسى مجبور به اقامت نزد اسماعيليان شده بود . در كتاب درة الاخبار آمده است كه اوامر اكيدى به فداييان اسماعيلى صادر شد تا طوسى را بربايند و او را به قلعهء الموت ببرند . فداييان در اطراف باغهاى نيشابور در كمين او ماندند و پس از دست يافتن بر او از او خواستند تا با آنان به قلعه بيايد . خواجه نخست از اين كار امتناع كرد . پس او را تهديد به قتل كردند ، ناچار از ايشان پيروى كرد ؛ و سالها مثل يك اسير يا زندانى در آنجا مقيم بود . « 2 »\r\nسرجان ملكم در تاريخ خود اين نظر را تأييد مىكند كه طوسى ناچار به اقامت در نزد اسماعيليان شد و برخى معتقدند كه طوسى در اول امر به اختيار خود به‌سوى آنها رفت و ازآن‌پس پيشامدى كرد كه بين او و ناصر الدّين اسماعيلى اختلافى پيدا شد و محيط دوستى آنها به تاريكى گراييد . ناصر الدّين او\r\n\r\n\r\n","description":"","footnote":"\r\n( 1 ) . تاريخ علم الفلك فى العراق ، ص 34 .\r\n( 2 ) . مجلهء العرفان ، 474 ، ج 4 ، ص 332 .\r\n","page_name":" 467 ","page_number":467},
  {"content":"\r\n\r\nرا چون اسيرى پيش خود نگاهداشت و مجبور به مصاحبت با خود كرد و به ميمون‌دژ برد و خواجه در آنجا مثل يك زندانى بسرمىبرد . « 1 »\r\nسيد صدر نيز اين مطلب را تأكيد كرده است و مىگويد : « در قلعهء ديلم به امر خورشيد شاه قرمطى زندانى شد و چون تركان ( منظورش همان مغولان است ) بر او غالب شدند و قلعهء ديلم را گرفتند نصير الدّين طوسى را از حبس نجات دادند و به او احترام كردند زيرا به علم نجوم آگاه بود و در زمرهء وزراى آنان درآمد » . « 2 »\r\nظاهرا خواجه طوسى در مقام فرار برآمد يعنى پس از آنكه از ترس مغول به اسماعيليان پناه برد كدورتى ميان ايشان اتفاق افتاد و خواجه آهنگ فرار كرد و قصيده‌اى در مدح مستعصم عباسى سرود و از وزير او ، علقمى ، خواست تا قصيده را به خليفهء عباسى برساند و وساطت او را براى حركت به بغداد خواستار شد ولى علقمى چون ورود طوسى را به بغداد با مصالح شخصى خود مخالف مىديد مانع از انجام اين كار شد و از آن ترسيد كه مبادا حضور خواجه در خليفه مؤثر واقع شود زيرا فضل و علم او خليفه را به‌طور قطع تحت تأثير قرار مىداد و مقام و منزلت علقمى در نزد خليفه كم مىشد و به همين علت به‌طور محرمانه به پيشواى اسماعيليان جريان امر را نوشت و او را تحريض به نگهدارى و مراقبت از خواجه كرد . پيشواى اسماعيلى نيز چنين كرد و چندى نگذشت كه طوسى در قلعهء الموت به‌صورت يك نفر زندانى درآمد تا آنكه به دست مغول سقوط كرد . « 3 »\r\n\r\n\r\n","description":"","footnote":"\r\n( 1 ) . همان مجله ، ص 332 - 333 به‌طور خلاصه .\r\n( 2 ) . تأسيس الشيعة ، ص 397 .\r\n( 3 ) . روضات الجنات ، ص 609 - 610 و تراث العرب العلمى ، ص 356 .\r\n","page_name":" 468 ","page_number":468},
  {"content":"\r\n\r\nخواجهء طوسى در آخر شرح اشارات خود كه در قلاع اسماعيليان به سال 640 هجرى تأليف كرده است اشاره به اين مطلب مىكند كه اجبار او در اقامت ميان اسماعيليان تأييد مىكند و ناراحتى و دلتنگى او را از زندگى مىرساند و از دردها و سختىها و آلام او حكايت مىكند و مىگويد : « بيشتر مطالب آن را در چنان وضع سختى نوشته‌ام كه مشكل‌تر از آن ممكن نيست و بيشتر آنها را در دورانى همراه با كدورت بال و تشويش خاطر به رشتهء خاطر درآورده‌ام كه هر جزيى از آن زمان حاوى غصه و عذاب دردناكى بود و پشيمانى و حسرت بزرگى همراه داشت . در جاهايى بودم كه آتش جهنم در هرآن ، در آنها زبانه مىكشيد و آتش گداخته به سرم مىريخت ، و زمانى بر من نگذشت كه چشمايم پر از اشك و خيالم ناراحت و مشوش نباشد و زمانى پيش نمىآمد كه دردم در آن مضاعف نشود و غم و غصه‌ام فزونى نيابد . نمىدانم چرا در دورهء زندگانيم به زمانى برنخوردم كه پر از حادثه‌هايى نبود كه مستلزم پشيمانى دايم است و زندگانى من در بين سپاه غم و عساكر هم مىگذشت . خداوندا مرا از تزاحم امواج بلا و طوفان‌هاى مشقت و سختى نجات بده ، به حق رسول برگزيده‌ات و وصى پسنديدهء او ، درود خداوند بر رسول تو و بر وصى او و خانوادهء آنان باد و مرا از آنچه در آن افتاده‌ام فرجى عنايت فرما ، خدايى نيست جز تو و تو ارحم الراحمين هستى » . « 1 »\r\nمرحلهء سوم : ابتداى اين مرحله از هنگامى شروع مىشود كه طوسى به هلاكو ملحق شد و پايان آن روزى است كه در كاظمين به سال 672 ه / 1274 م درگذشت .\r\n\r\n\r\n","description":"","footnote":"\r\n( 1 ) . اشارات ابن سينا با شرح طوسى و رازى ، ج 2 ، ص 146 ، چاپ مطبعهء خيريهء مصر ، سال 1325 .\r\n","page_name":" 469 ","page_number":469},
  {"content":"\r\n\r\nدر اين مرحله بود كه بقيهء كتابهاى خود ، خاصه كتابهايى را كه در مذهب اماميه صراحت دارد ، تأليف كرد . و در 14 ماه شوال 654 هجرى در اثر اتصال خود به هلاكو اعلان كرد كه او شيعهء اثناعشرى است . « 1 » طوسى نسبت به هلاكو به منزلهء وزير و هميشه در حضر و سفر با او همراه بود و از جمله در حملهء هلاكو به بغداد و سوريه با او همراهى مىكرد و نامه‌هايى از زبان هلاكو نوشته است . مثلا نامه‌اى به اين مضمون پس از سقوط و تسليم بغداد به حاكم حلب نوشته است :\r\n« امّا بعد ، ما به سال 655 هجرى به بغداد وارد شديم . پس چه زشت است بامداد بيم‌دادگان . پس پادشاه آن حدود و سامان را به طاعت خود فراخوانديم ، ولى او حاضر به پذيرفتن آن نشد . در اين صورت بود كه مستحق مجازات گرديد و او را به سختى و شدت مؤاخذه كرديم . اينك تو را به اطاعت خود مىخوانيم اگر موافقت كنى در نهايت خوشى و رفاه و سلامت بسرخواهى برد و اگر امتناع نمايى مردم خودت را بر تو مسلط خواهم كرد ، مبادا مثل آن شوى كه خود دنبال مرگ خويش مىگشت و مانند كسى باشى كه گوشت نرم بينى خود را مىشكافت . و السلام » . « 2 »\r\nهلاكو خواجهء طوسى را ، به‌علت مكانت علمى و ارزش فكرى ، در شمار خواص خود درآورد و در حفظ او كوشيد و به صحبت خود برگزيد . البتّه پس از آنكه آخرين پيشواى اسماعيليان خورشاه ركن الدّين را از ميان برداشت و با قتل او ستارهء حكومت اسماعيليان غروب كرد و اثرى از آنان ، جز در تاريخ ، به جاى نماند .\r\nفيلسوف طوسى اين فرصت را غنيمت شمرد و از مكانت و قرب و\r\n\r\n\r\n","description":"","footnote":"\r\n( 1 ) . تاريخ علم الفلك فى العراق ، ص 33 .\r\n( 2 ) . كشكول شيخ بهائى ، ص 348 .\r\n","page_name":" 470 ","page_number":470},
  {"content":"\r\n\r\nمنزلت خود در دربار هلاكو استفاده كرد و مانع از آن شد كه اين بلايى كه بر مسلمانان و جهان اسلامى فرود آمده بود به حد كمال برسد و كار مسلمانان را يكسره كند ، پس همهء كوشش و سعى خود را مبذول داشت و هرچه در قوه داشت به كار برد تا بقيهء علما و فلاسفه و حكما را از نابودى كه در انتظارشان بود نجات دهد و همو قوىترين عامل براى حفظ و ابقاى اين گروه از ارباب معرفت و فلسفه و دانش بود . و در نتيجه مغول ، پس از مدت كمى ، ديانت اسلام را پذيرفتند و احفاد و نوه‌هاى چنگيز خان كه براى نابودى اسلام و از بين بردن تمدن اسلامى همت گماشته بودند مسلمان شدند و در شمار حاميان اسلام درآمدند .\r\nدكتر على اكبر فياض مىگويد : « نهضت اسلامى در آن دوره به اوج عظمت خود رسيده بود و آنان ، ( اسماعيليه ) را ، در بررسى و تحقيق فلسفه و قيام به امور آن ، حظى وافر بود تا براى تقرير اصول و اثبات دعاوى خود از آن استفاده كنند .\r\nدر قلعهء الموت كتابخانهء بزرگ و معتبرى فراهم كرده بودند كه به دست مغول بر باد رفت و مردى با آنان همكارى مىكرد كه از بزرگترين مردانى بود كه پس از ابن سينا به علوم عقلى اشتغال ورزيد و او نصير الدّين طوسى بود . گويى مقدر شده بود كه او ميراث و يادگارهاى اسلام را از دست مغول نجات دهد . . . هلاكو امر اوقاف كشور را به او واگذار كرد و خواجهء طوسى در مقام ضبط آنها برآمد و درآمد اوقاف را صرف مدارس و مراكز علمى مىكرد و علما و حكما را گردآورى كرد و با همكارى آنان رصدخانهء بزرگى در مراغهء آذربايجان ساخت و كتابخانه‌اى هم در جنب آن ايجاد كرد كه گويند ، چهارصد هزار جلد كتاب داشت » .\r\nروندلس مستشرق مىگويد : « طوسى در مراغه به هلاكو پيشنهاد كرد كه\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nفرمانده فاتح نبايد به خرابكارى اكتفا كند و به آن قانع شود . آن مرد مغول منظور و فحواى گفتار طوسى را درك كرد و به طوسى دستور داد رصدخانهء عظيمى روى تپهء شمالى مراغه بر پا سازد و اين عمل در دوازده سال انجام يافت و در خلال اين مدت زيجى را جمع‌آورى كرد كه پس از مرگ هلاكو تكميل شد و معروف به زيج ايلخانى است . . . و كتابخانهء بزرگى به آن ضميمه كرد و كتابهايى را كه از كتابخانه‌هاى بغداد غارت كرده بودند در آنجا گرد آورد » . « 1 »\r\nبه‌نظر مىرسد كه هلاكو فوق‌العاده به علم اختيارات عنايت و علاقهء خاص داشت و تحت تأثير آن قرار مىگرفت . علم اختيارات را علم تنجيم و علم احكام نجوم نيز مىنامند و از اين علم براى اختيار و برگزيدن وقت مناسب براى اجراى كارهاى خود استفاده مىكردند و همين كار بخشى از علم نجوم و در عصور نخستين اسلام تا آنجا شايع بود كه هريك از خلفا و امرا را مستشارى آگاه به اين علم بود و خليفه يا امير اوقات مناسب براى هر كار مهم را از او مىپرسيد و در اين رشته و اين فرع از علم نجوم كتابهايى نيز نوشته شده كه نام آنها در فهرست‌هاى كتب آمده است . « 2 »\r\nگفتيم كه هلاكو ولع و علاقهء شديدى به اين علم داشت و طوسى داراى اين علم و از متخصصان در اين علم بود و به‌همان‌جهت هلاكو ، طوسى را نگاهداشت و او را به خود نزديك كرد . طوسى چون نقطهء ضعف او را دانست هلاكو را وادار كرد كه تمدن جديدى به دست او در ممالك اسلامى به‌وجود آيد و ارزش معنوى دانشمندانى را كه از شمشير مغول نجات يافته بودند در نظر هلاكو بالا برد . بديهى است هدف و مقصود طوسى از ساختمان رصدخانهء مراغه\r\n\r\n\r\n","description":"","footnote":"\r\n( 1 ) . اين مطالب از مجلهء عرفان ، مجلد 57 ، ج 4 ، ص 330 - 335 تلخيص شده است .\r\n( 2 ) . الذريعة ، ج 5 ، ص 85 - 83 .\r\n","page_name":" 472 ","page_number":472},
  {"content":"\r\n\r\nهدفى علمى بود ، درحالىكه هلاكو خيال مىكرد اين كار با « اختيارات » وابستگى دارد .\r\nگفته‌اند هلاكو نسبت به مخارج ساختمان و تهيهء وسائل رصدخانه و اهميت آن اعتراض كرد و اعتراض او بر اين پايه بود كه كارهاى مقدرشدنى است و نمىتوان از مقدرات گريخت . طوسى هلاكو را با روشى شيوا قانع ساخت كه فرق است بين آنچه بدون اطلاع و ناگهانى به انسان مىرسد و بين آنچه كه قبلا به‌وقوع آن آگاهى و اطلاعى در ميان باشد ؛ از اين راه بود كه خواجه طوسى هلاكو را تشويق به ساختن رصدخانهء مراغه كرد و در جمادى الاوّل سال 656 ه / 1259 م شروع به ساختمان كردند . طوسى و گروه همكاران به رصد ستارگان پرداختند و طول و درجات عرضى آنها را تعيين كردند . خواجهء طوسى زيج ايلخانى را تصنيف كرد چنان كه مؤيد عرضى ( مؤيد الدّين بن برمك بن مبارك عرضى ) كه از همكاران طوسى در اين كار بود ، كتابى در ادوات و آلات اين رصدخانه نوشت و اسباب و لوازم آن را در كتاب مزبور به تفصيل معلوم داشت . عرضى مردى دانشمند و حكيمى متبحر و يگانه رياضىدانى بزرگ بود و در رجب سال 664 ه / 1266 م درگذشت .\r\nطوسى براى انجام اين كار بزرگ از يك عده علماى فلك‌شناس مشهور كه نخبه و برگزيده بودند دعوت كرد تا در اين كار به او كمك كنند . براى انجام اين كار هزينه‌هاى سنگينى خرج شد .\r\nاين دسته از علماى نخبه مجموعهء بزرگ و پرارزشى را تشكيل مىداد و در حقيقت مجمعى علمى بود كه به مباحث فلكى و رياضى رسيدگى مىكرد و هريك در رشتهء اختصاصى خود سهمى در اين مجمع علمى داشت . برخى از اين علما كه به اين امر مهم قيام كردند عبارت بودند از :\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n1 . شخص خواجه نصير الدّين طوسى .\r\n2 . كاتبى قزوينى .\r\n3 . ركن الدّين استرآبادى ، از موصل .\r\n4 . فخر خلاطى از بتليس ( بدليس ) .\r\n5 . مؤيد عرضى ، از دمشق .\r\n6 . فخر مراغى ، از موصل .\r\n7 . محى الدّين مغربى .\r\n8 . قطب الدّين شيرازى .\r\n9 . شمس الدّين شيروانى .\r\n10 . كمال الدّين ايجى .\r\n11 . حسام الدّين شامى .\r\n12 . نجم الدّين اسطرلابى .\r\n13 . صدر الدّين على بن نصير الدّين طوسى .\r\n14 . نجم الدّين على بن محمود حكيم كاتب بغدادى متوفى به سال 680 ه / 1281 م .\r\n15 . قومنجى ( قومه‌جه ) چينى ملقب به سينگ سينگ‌سينگ ، يعنى عارف .\r\n16 . ابن فوطى كمال الدّين بن عبد الرزاق بن احمد شيبانى .\r\n17 . خواجه شمس الدّين بن محيى الدّين بن عربى .\r\n18 . اصيل الدّين حسن بن نصير الدّين طوسى . « 1 »\r\nساختمان رصدخانهء مراغه در همان سالى كه خواجه نصير الدّين طوسى وفات كرد ، يعنى در سال 672 هجرى ، به پايان رسيد و مدت شانزده سال\r\n\r\n\r\n","description":"","footnote":"\r\n( 1 ) . تاريخ الفلك فى العراق ، ص 32 - 29 .\r\n","page_name":" 474 ","page_number":474},
  {"content":"\r\n\r\nساختمان آن به طول انجاميد .\r\nطوسى زيج معروف خود به نام زيج ايلخانى را از آن رصدخانه استخراج كرد و آن را در كتابى ويژه منتشر ساخت كه محتوى بر جدولهاى تازه و ظرايف حسابى جديد بود كه پيش از آن سابقه نداشت . به‌همين‌جهت در دورهء نهضت علمى اروپا زيج مزبور مورد اعتماد اروپاييان قرار گرفت .\r\nعظمت و قدرت علمى او در ساختن و فراهم كردن چنين رصدخانهء عظيم كه دلالت بر وسعت فرهنگ و اطلاعات و روشن‌بينى او مىكند ، گرچه مسلم و قطعى است ، ولى مظاهر عظمت روحى و قدرت ارادهء او در اين بود كه توانست باهوش و زرنگى و حسن تشخيص خود به‌تدريج بر عقل و فكر هلاكو تسلط پيدا كند و آن خونخوار بىبندوبار را وادار به اصلاح امور اجتماعى كند و به دست او فرهنگ و تمدنى متناسب روز فراهم سازد و نابودكنندهء تمدنها را به تمدن سوق دهد و او را به بهبود اجتماع علاقه‌مند سازد و بالاخره كار به جايى كشيده شد كه هلاكو فخر الدّين لقمان بن عبد اللّه مراغى را به كشورهاى عربى فرستاد تا علمايى را كه از ترس وى و مغول به اربل ، موصل ، الجزيره و شام فرار كرده بودند تشويق كند تا به مراكز خود برگردند و نيز از دانشمندان آن سامان دعوت كند كه براى اقامت به مراغه بيايند . اين فخر الدّين مردى زيرك و كاردان و باهوش بود با حسن تدبير خود توانست وظيفهء خود را به خوبى انجام دهد و به همين علت دانشمندان و علما به شهرهاى خود بازگشتند .\r\nاز طرف ديگر خواجه نصير الدّين توانست كتابخانهء مهم و معتبرى ، با چهارصد هزار كتاب ، در مراغه تأسيس كند و براى طلاب علم و محصلين مدارس و مراكز علمى حقوق و مقررى دايم ، در حدود درجه و مرتبهء آنان ، برقرار سازد .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nدر الهداية و النهاية آمده است كه خواجهء طوسى براى هريك از فلاسفه روزانه سه درهم و براى هريك از اطبا روزى دو درهم و براى هر فقيه روزى يك درهم و براى هر محدث روزى نيم درهم مقرر تعيين كرد ، به اين جهت مردم به تحصيل فلسفه و طب بيش از فقه و حديث توجه كردند و به آن دو رشته اقبال زيادترى نشان دادند و به مراكز فقهيه و حديث تمايل كمترى از خود بروز دادند ؛ در صورتى كه پيش از اين اقدام خواجه ، تحصيل اين قبيل از علوم سرى و محرمانه بود و پاداشى نداشت .\r\nبه اين ترتيب عدهء بسيارى از دانشمندان و شيفتگان علوم دعوت خواجه را پذيرفتند و از هر ناحيه به‌سوى ايران و مراغه روى آوردند . اينان پروانه‌وار دور شمع نورانى وجود طوسى مىگشتند و به كشف رازهاى علوم مىپرداختند .\r\nدعوت طوسى از علما مورد توجه و اقبال عدهء كثيرى از علماى عرب و غير عرب قرار گرفت كه دعوت او را پذيرفتند و به مراغه آمدند و همان‌جا بود كه عدهء بسيارى از علما از دمشق ، موصل ، قزوين ، تفليس و ساير شهرهاى اسلامى گرد هم آمدند . بجاست كه نوشته‌هاى دانشمند دمشقى مؤيد الدّين عرضى را كه در مقدمهء رسالهء خود در باب ادوات و آلات رصدخانهء مراغه آورده است در اينجا نقل كنيم . عرضى ، خود ، يكى از علمايى بود كه دعوت قاصد طوسى را پذيرفت و دمشق را ترك كرد و به مراغه آمد و زير پناه خواجهء طوسى در ميدان علمى وسيعى مشغول خدمت به علم گرديد .\r\nاينك آنچه را كه او در مقدمه نوشته است مىآوريم . « 1 »\r\n« . . . تمامى اين اعمال به دستور مولاى معظم ، عالم فاضل ، محقق كامل ، پيشواى علما و سيد حكما ، افضل علماى اسلام بلكه افضل پيشينيان و كسى كه\r\n\r\n\r\n","description":"","footnote":"\r\n( 1 ) . يك نسخهء خطى از اين كتاب در كتابخانهء امام رضا عليه السّلام در مشهد موجود است .\r\n","page_name":" 476 ","page_number":476},
  {"content":"\r\n\r\nخداوند متعال از ميان همهء مردم زمان ، تنها در وجود او تمامى فضائل و مناقب نيك و حسن سيرت و حلم و بردبارى و جزالت رأى و سرعت انتقال و احاطه به ساير علوم را جمع فرموده و به‌وسيلهء او علما و خانوادهء علم را با عطاها و بخشش‌هاى فراوان خود گرد هم آورده است . و از پدر نسبت به آنان مهربان‌تر است . ما در زير سايهء او در نهايت امنيت و آسايش زندگى مىكنيم و از ديدار او شاد مىشويم :\r\nدر اطراف او مىگرديم همچنان‌كه ، به پدرمان روى مىآوريم ، و او را به خشم مىآوريم تا او را در دو حالت خشم و خوشى امتحان كنيم ، و در هر حال او را كريم و مهربان مىيابيم .\r\nاين مرد بزرگ ، نصير الملة و الدّين محمد بن محمد طوسى است كه خداوند روزگار او را بادوام فرمايد .\r\nقبل از ديدار از آنچه درباره‌اش مىگفتند به نظرمان خيلى بزرگ و مبالغه‌آميز مىآمد ، و چون او را ديديم آنچه را شنيده و مبالغه مىپنداشتيم بسيار كمتر از آنچه در او بود يافتيم و آن خبرها كوچك به نظرمان رسيد .\r\nخدا را سپاسگزاريم كه ما را در خدمت او گرد آورد و ما را از فوائد او مسرور و خوشنود ساخت . گرچه از خانه و عشيره و اولاد و وطن خود دور شده‌ايم ولى در وجود او عوض هر چيزى كه از دست داده‌ايم يافت مىشود ، هركس او را يافت هيچ‌چيز از دست نداده و هركس او را از دست داد همه چيز را از دست داده است . خداوند ما را بىاو نگذارد و ما را از راه طول عمر و بقاى او بهره‌مند سازد . « 1 »\r\n* * *\r\n\r\n\r\n","description":"","footnote":"\r\n( 1 ) . مجلهء العرفان ، م 47 ، ج 4 ، ص 330 - 335 .\r\n","page_name":" 477 ","page_number":477},
  {"content":"\r\n\r\nالبتّه رصدخانهء مراغه اوّلين رصدخانه ، از نوع خود ، در اسلام نبود بلكه رصدخانه‌هاى متعدد ديگرى بود كه مشهورترين آنها عبارتند از :\r\n1 . رصدخانهء مأمون كه به سال 214 هجرى در قريهء شماسيه و آن اولين رصدخانه در اسلام بود .\r\n2 . رصدخانهء بتانى در حدود شام .\r\n3 . رصدخانهء « حاكمى » در مصر .\r\n4 . رصدخانهء « بنى الاعلم » در بغداد .\r\nبا آنكه خواجه نصير الدّين طوسى در راه بناى رصدخانهء مراغه كوشش و اهتمام كرد ، و با عنايت كاملى كه علما در كمك به او مبذول داشتند ، مع‌ذلك از خطا و اشتباه به دور نماند . تقى الدّين محمد بن زين الدّين معروف به راصد متوفى به سال 993 ه / 1585 م در كتاب خود سدرة المنتهى چنين آورده است :\r\n« رصدخانه‌اى كه خواجهء طوسى در مراغه ساخت ، خوب نبود ، زيرا او مشغول به امر وزارت و ادارهء آن بود و كار رصدخانه را به كسانى واگذار كرده بود كه با او هم‌وزن نبودند و حتى در علم و فضيلت نيز ، چندان به پايه و مقام خواجه نزديك نبودند . و من معتقدم كه اتقان و محكم‌كارى و نيكى آن در حد اعلا و كمال بود ، نهايت آنكه نقص‌ها پس از مدتى به‌نظر مىرسند و مورد تحقيق صحيح قرار مىگيرند و اينكه تجربه‌ها و مرور زمان لزوم تصحيح را ارائه كرد و اين امر در زمان الغ بيك در مورد رصدخانه‌اش معلوم شد . « 1 »\r\nچنين به‌نظر مىرسد كه دوستى و ارتباط طوسى با هلاكو دوام نكرد و هلاكو ، نسبت به طوسى بددل شد و مقام و منزلت خواجه در دربار هلاكو روى به تنزل نهاد تا حدى كه تصميم به قتل او گرفت . صاحب روضات قسمتى از اين\r\n\r\n\r\n","description":"","footnote":"\r\n( 1 ) . تاريخ علم الفلك فى العراق ، ص 35 .\r\n","page_name":" 478 ","page_number":478},
  {"content":"\r\n\r\nجريان را نقل كرده و خلاصهء آن اين است : هلاكو در يكى از جلسات خود نام او را به بدى برد و با رجال دولت خود از او آشكارا شكايت كرد و خيانت‌هاى او را برشمرد ، در اين اثنا خواجه نصير الدّين طوسى وارد مجلس شد ، پس هلاكو از او روى گردانيد و از ملاقات با او اظهار كراهت كرد و پس از مدتى متوجه او شد و گفت : آرام اى مرد اى فلان ! تندروى مكن و مراقب حال خود باش و اگر رصدخانه با از بين رفتن تو ناتمام نمىماند دستور كشتنت را مىدادم و آشكارا حرمت تو را هتك مىكردم . « 1 » ولى اسبابى كه موجب اين تغير و نارضايى شده است تاكنون همچنان مجهول مانده . بديهى است كه خواجه با آن شخصيت علمى و سجاياى ذاتى نمىتوانست با مردى خونخوار و وحشى يكدل شود و اين دو ، قدر جامعى باهم نداشتند ، فقط اوضاع و احوال و محيط آن روز و مصلحت كشوردارى هلاكو بود كه اين دو را باهم نزديك كرده بود و چه بسا خواجه از اعمال وحشيانهء آن مرد سفاك انتقاد نيز مىكرد . طبيعى است كه حاسدان نيز در پى فرصت مناسب بودند تا با سعايت از خواجه خود را در دربار هلاكو مقرب سازند . مقام و پايگاه علمى و سياسى خواجه نيز آن‌چنان بود كه او را محسود گروهى از طمع‌كاران قرار داده بود ، آنهايى كه در ركاب هر فاتح و غالبى پياده به راه مىافتند تا گرد و غبار چكمهء غبار فاتحان را پاك كنند ، اين قبيل مردم در هر دوره و مكانى بوده و هستند . صاحب روضات قراين و امارات چندى را نقل مىكند و پس از نقل قصهء فوق مىگويد : « گويند قطب الدّين شيرازى محمود بن مسعود شاگرد خواجه نصير در آن مجلس حاضر بود پس از آنكه سخنان هلاكو را شنيد ، فرصت را غنيمت شمرد و گفت اگر رأى مبارك نسبت به اين مرد اقتضايى دارد حاضرم كار زيج را تمام كنم هلاكو چيزى نگفت\r\n\r\n\r\n","description":"","footnote":"\r\n( 1 ) . روضات الجنات ، ص 610 .\r\n","page_name":" 479 ","page_number":479},
  {"content":"\r\n\r\nو جوابش را نداد و برخاست و مجلس به هم خورد . . . » . « 1 » سپس صاحب روضات مىنويسد : « . . . چنان‌كه شبيه به اين خيانت از نجم الدّين على بن عمر معروف به دبيران صاحب كتاب شمسيه در منطق و كتاب حكمة العين و كتاب جامع الدقائق هم نقل شده است » . « 2 » و مىتوان از اين حكايات پى برد كه مركزيت علمى و شخصيت سياسى طوسى سبب شده بود كه يك عده حسود نسبت به او سعايت كنند تا جاى او را بگيرند .\r\n\r\nآراء خواجه نصير الدّين طوسى\r\nملقب شدن خواجه به محقق و استاد البشر از روى گزافه‌گويى و نيز از روى مبالغه نبود ، كه مردم عادت دارند بدون اندازه‌گيرى و حساب دربارهء افراد مشهور روا دارند ، بلكه اين القاب در نتيجهء مقام علمى و قدرت فكرى و رسيدن او به آخرين حدود ممكن در علوم و فلسفه بوده است ، به‌علاوه وى خصوصيتى دارد و آن اين است كه آراء و نظريات فلسفى او رنگ جديد و پيشرفته‌اى داشت ، و از ته‌نشين‌شده‌هاى افكار يونانى و فلاسفهء ديگر نبود ، و فكر آزاد خود او در علوم و فلسفه به او شخصيتى مخصوص داده است ، كه اثرش در قرن‌هاى بعد از او باقى مانده و مورد استفاده قرار گرفته است ، لذا مىبينيم كه كتاب‌هاى رياضى و فلكى و فلسفى او را فلاسفهء متأخر در قلب خود جاى داده و شرح‌ها و حاشيه‌هايى بر آنها نوشته‌اند ، و متفكران قرون بعد از او آنها را مورد بررسى دقيق و توضيح قرار داده‌اند و همين سرّ عظمت و كليد شخصيت اوست .\r\nاستاد طوقان مىگويد : « هنگامى عظمت اين مرد و اثرش در تاريخ افكار\r\n\r\n\r\n","description":"","footnote":"\r\n( 1 ) . روضات الجنات .\r\n( 2 ) . همان .\r\n","page_name":" 480 ","page_number":480},
  {"content":"\r\n\r\nرياضى و غير رياضى بر ما روشن مىشود كه بدانيم مثلثات مايهء بسيارى از علوم رياضى و فلكى و هندسى است ، و اين علوم ممكن نيست از آن بىنياز بمانند و يا بتوان معادلات آنها را بدون كمك گرفتن از مثلثات دريافت . البتّه مخفى نيست كه آن معادلات عامل اصلى و اساسى استفاده از قوانين طبيعى و به كار گرفتن آنهاست ، و قوانين هندسى در ميدان‌هاى اختراع و اكتشاف بر اين پايه استوار است » . « 1 »\r\nو باز او مىگويد : « طوسى اوّلين دانشمندى است كه حالات ششگانه را ، در مثلث كروى قائم‌الزاويه استعمال كرد ، و آن را در كتاب خود به نام الشكل القطاع وارد ساخت ، و كسى كه اين كتاب را مطالعه كند ، در آن مطالبى مىبيند ، كه در بهترين كتاب‌هاى جديد دربارهء مثلثات ( هر دو نوع آن ) خواهد ديد . او مىگويد : « شكى نيست كه اين كتاب اثر بزرگى دربارهء مثلثات و بالا بردن سطح معلومات مربوط به آن دارد ، و مىتوان گفت پس از او چيز مهمى بر آن اضافه نشده است » . « 2 »\r\nو باز مىگويد : « طوسى در تذكرهء خود ، بسيارى از آراء و نظريات فلكى را توضيح داده ، و آن را به طرزى مشكل تنظيم كرده و همين امر سبب شده است كه شرح‌هاى بسيارى از طرف علماى عرب و مسلمانان بر آن نوشته شود » .\r\nطوسى انتقادى بر كتاب مجسطى دارد ، و نظامات جديدى براى عالم طرح كرده است ، كه ساده‌تر از نظام بطليموس « 3 » است ، و در آن نظام حجم بعضى از كواكب و ابعاد آنها را هم وارد كرده است .\r\n\r\n\r\n","description":"","footnote":"\r\n( 1 ) . تراث العرب العلمى ، ص 359 .\r\n( 2 ) . همان كتاب ، صص 258 - 259 .\r\n( 3 ) . ضبطى از بطلميوس .\r\n","page_name":" 481 ","page_number":481},
  {"content":"\r\n\r\nسارتون اعتراف مىكند ، انتقادى كه خواجه نصير الدّين طوسى بر مجسطى وارد ساخته ، دلالت بر نبوغ و يد طولاى او در علوم فلك دارد و مىشود گفت انتقاد او اوّلين قدمى بود كه سبب اصلاحات كوپرنيكى در آن شد . « 1 »\r\n\r\nرصدخانه چرا در مراغه تأسيس شد ؟\r\nبعد از تسخير بغداد ، هلاكو اموال فراوانى را كه از غارت خزاين خلفاى عباسى به چنگ آورده بود به انضمام غنايم گرجستان و ارمنستان و بلاد روم و لر و كرد به آذربايجان فرستاد و امر داد كه در يكى از جزاير داخلى درياى كبودان ( درياچهء اورميه ) واقع ما بين شهر سلماس و اورميه عمارتى عالى ساختند و از آنها آلت زرينه و سيمينه را آب كرده به شكل شمش در آنجا قرار داد و اين جزيره از قرارى كه بعضى از مورخين نوشته‌اند در سال مرگ ابقا خان يعنى در سنهء 681 در آب فرو رفت .\r\nچون همواره روابط بين هولاكو و برادرش منگوقاآن بر قاعدهء دوستى و وفاق مبتنى بود هولاكو مقدارى از غنايمى را كه در بغداد به چنگ آورده بود با خبر فتح ايران و عراق و تصميم توجه به طرف مصر و شام را پيش برادر فرستاد و رعايت جانب احترام او را به اين وسيله ملحوظ داشت .\r\nدر مدت اقامت هولاكو در حدود آذربايجان و مراغه عده‌اى از امرا و سلاطين اطراف به تهنيت فتح بغداد به خدمت او رسيدند و از آن جمله بودند بدر الدّين لؤلؤ صاحب موصل و اتابك سعد پسر اتابك ابو بكر بن سعد سلغرى و سلطان عز الدّين پادشاه سلجوقى روم و برادرش ركن الدّين .\r\nهولاكو مراغه را مقر اقامت خود قرار داد و علت اين مسئله گويا علاوه بر\r\n\r\n\r\n","description":"","footnote":"\r\n( 1 ) . همان كتاب ، ص 362 ؛ ر ك ، فلاسفه شيعه ، ترجمه غضبان ، ص 278 و بعد .\r\n","page_name":" 482 ","page_number":482},
  {"content":"\r\n\r\nسلامت آب‌وهواى آن شهر نظرى بود كه او به فتح شام و مصر داشت و خواجه نصير الدّين طوسى را امر داد كه در آن شهر در محل مناسبى رصدخانه‌اى بنا نمايد .\r\nرشيد الدّين فضل اللّه مؤلف جامع التواريخ رشيدى مىگويد كه منگوقاآن در موقع فرستادن هولاكو به سمت ايران چون آوازهء فضل و استادى خواجه نصير الدّين را شنيده بود از او خواست كه بعد از استخلاص قلاع ملاحده خواجه را به دربار او روانه دارد تا در مغولستان بناى رصدخانه كند ولى چون منگو در اين تاريخ به فتح چين جنوبى اشتغال داشت هولاكو چنين صلاح ديد كه اين كار در ايران و به فرمان او صورت پذيرد .\r\nخواجه نصير الدّين به هولاكو فهماند كه بناى رصد جديد و نوشتن زيجى تازه قريب سى سال مدت لازم دارد ولى هولاكو چون در اين كار اصرار داشت از خواجه خواست كه آن را در مدت دوازده سال به انجام رساند و چون در اين مدت رصد جميع كواكب و حساب دورهء آنها و تهيهء جداول تازه امكان نداشت خواجه به دستيارى جداول و زيج‌هاى سابق و رصدخانه‌هاى تازه در سال 657 شروع به ترتيب زيج جديد كرد و اين كار غير از منجمين و علماى بزرگ اسلامى كه مخصوص در اين كار از اطراف احضار شده بودند يك نفر از علماى نجوم چينى نيز در مراغه حضور داشت و او در ترتيب تاريخ چينى و طريقهء محاسبهء معمول آن قوم به منجمين اسلامى كمك مىكرد .\r\nمحلى كه براى رصدخانه اختيار شد در شمال مراغه بر روى تپه‌اى بود و به امر هولاكو عموم آلات رصدى لازم را كه در بغداد و غيره مغول به غارت گرفته بودند در آنجا به اختيار خواجه نصير الدّين گذاشتند به‌علاوه هولاكو امر داد كه جميع اوقاف ممالك مغول را تحت اختيار خواجه قرار دهند .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nرصد مراغه قريب پانزده سال طول كشيد و نتيجهء آن را خواجه نصير الدّين در كتابى به اسم زيج ايلخانى در سال 553 يعنى در ايام ابقا خان منتشر شاخت .\r\nچنان‌كه اشاره شد منجمينى كه در كار رصد مراغه با خواجه نصير الدّين كمك مىكردند عبارتند از : علّامه قطب الدّين شيرازى ، مؤيّد الدّين عرضى دمشقى ، محى الدّين مغربى ، فخر الدّين مراغى ، فخر الدّين اخلاطى ، نجم الدّين دبيران كاتبى قزوينى . بناى رصدخانهء مراغه قريب 20000 دينار خرج برداشت و بعد از ابقا به‌تدريج متروك ماند و امروز جز خرابه‌اى از آن چيزى ديگر به‌جا نيست . « 1 »\r\n\r\nابتكارات خواجه نصير الدّين\r\nيكى از ابتكارات خواجه نصير الدّين طوسى كه در واقع نقد جدّى به نظام بطليموسى است پيشنهاد فلك تدوير كوچك در تداوير افلاك سيارات است ، بنا به هيئت بطليموسى هريك از سيارات داراى يك فلك تدوير است كه سياره در آن واقع شده و آنها در فلك حامل قرار گرفته‌اند ، امّا نوساناتى در سيّاره مشاهده گرديد كه فلك تدوير نتوانست آنها را توجيه كند . تا اينكه خواجه نصير الدّين طوسى در ابتكارى نو يك فلك تدوير ديگر كوچكتر از تدوير در نظر گرفت به گونه‌اى كه قطر آن مساوى با شعاع تدوير بزرگتر باشد ، اين ابتكار به‌عنوان « جفت طوسى » شناخته و معروف گرديد .\r\nژرژ صليبا دانشمند غربى معاصر سخنانى قابل توجه و تحقيقى شايسته در اين‌باره نموده مىنويسد : گسترش تحقيقات تاريخ‌نگارى علوم اسلامى در\r\n\r\n\r\n","description":"","footnote":"\r\n( 1 ) . تاريخ مفصل ايران ، عباس اقبال ، ج 1 ، ص 189 و بعد ، چاپ چهارم ، مؤسسه انتشارات امير كبير ، 2536 .\r\n","page_name":" 484 ","page_number":484},
  {"content":"\r\n\r\nدهه‌هاى اخير نشان مىدهد كه نه تنها در سراسر دنياى اسلامى سده‌هاى ميانه ، از اندلس گرفته تا آسياى مركزى ، نظام بطليموسى مورد انتقادهاى جدّى واقع شده ، بلكه اخترشناسان اسلامى خود واضع نظريات جديدى بوده‌اند كه بىترديد بر تحولات علمى دوران تجديد حيات علمى تأثير گذاشته است .\r\nدر اين ميان حوزه‌اى از اخترشناسان اسلامى كه به مكتب مراغه معروف است جايگاه ويژه‌اى دارد ، تحقيقات اخير ، تأثير آثار خواجه نصير الدّين طوسى بنيانگذار و برجسته‌ترين متفكر اين مكتب و ديگر پيروان آن را بر كپرنيك آشكار مىكند ، مىتوان گفت به استثناى نظريه خورشيد مركزى ، هرآنچه در اخترشناسى كپرنيكى بديع و تازه مىنمايد ، در آثار طوسى و شاگردان و پيروانش وجود داشته است .\r\nمهمترين فرضيه‌اى كه در حوزهء مكتب مراغه مطرح شد ، پذيرفتن دو فلك تدوير جديد براى هر سياره بود . مبتكر اين فرضيه خواجه نصير الدّين طوسى بود و آن را براساس قضيه‌اى طرح‌ريزى كرد كه اكنون به قضيهء « جفت دايره‌هاى طوسى » معروف شده است . به كمك اين نظريه ، طوسى الگويى را ارائه كرد كه از لحاظ دقت نه تنها چيزى از الگوهاى بطلميوسى كم نداشت ، بلكه در توجيه پديده‌هاى نجومى از كارآيى بيشترى برخوردار بود . بعدها قطب الدّين شيرازى ، معروف‌ترين شاگرد و مصاحب طوسى ، نظريهء جفت فلكهاى تدوير را كامل‌تر كرد و آن را براى شكل‌هاى پيچيدهء حركت‌هاى سياره‌اى به كار برد .\r\nيك‌صد سال بعد ابن شاطر ، اخترشناس دمشقى صورت ديگرى از اين نظريه را براى تكميل الگويى كه براى ماه طرح‌ريزى كرده بود به كار گرفت ؛ و اين درست همان الگويى بود كه يك قرن بعد كپرنيك براى حركت ماه ارائه داد .\r\nچنين واقعيتى اين حدس را قوت مىبخشد كه كپرنيك هنگام تحصيل در\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nايتاليا ، به ترجمه يونانى يكى از متون راجع به جفت طوسى دست يافته است .\r\nيكى از تاريخ‌نگاران علم با بررسى نمودارهاى جفت طوسى كوشيده است تا نشان دهد كه طوسى و كپرنيك هر دو از نشانه‌هاى الفبايى همانندى براى اشاره به نقاط هندسى يكسان و نمودارهاى آنها بهره برده‌اند .\r\nاساس « جفت دايره‌هاى طوسى » بر ايجاد حركت توافقى ساده به كمك تركيبى از حركت‌هاى مستدير متشابه است . الگوى وى از دو دايره تشكيل يافته است به‌گونه‌اى كه شعاع يكى دو برابر شعاع ديگرى است . اگر دايرهء كوچكتر با سرعتى ( سرعت زاويه‌اى  a  ) دو برابر دايرهء بزرگتر ، مماس بر آن و در درون آن حركت كند ، در اين صورت هر نقطه بر محيط دايرهء كوچكتر در امتداد قطر از دايرهء بزرگتر نوسان خواهد كرد ( شكل 2 ) . اگر اين نقطه را سياره‌اى فرض كنيم ، مسير حركت آن را حول مركز عالم ( زمين ) مىتوان به‌صورت زير نمايش داد ( شكل 3 ) .\r\n\r\nشكل 2\r\n\r\nشكل 3\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nخواجه نصير الدّين طوسى ، دانشمند شهير ايرانى ، در كنار كارها و تحقيقات بسيار خويش به بازنگرى و اصلاح اخترشناسى بطلميوسى پرداخت . در اين راه ، هدف اساسى او قطعيت بخشيدن به اين امر بود كه تمامى الگوهاى سياره‌اى با قانون حركت‌هاى مستدير متشابه ( گردش دورانى يكنواخت ) مطابقت دارند . به‌عبارت ديگر ، حركت هر جرم آسمانى از تركيب حركت‌هاى مستدير هريك با سرعت زاويه‌اى ثابت ، ناشى مىشود .\r\nدر تلفيق سازوكارهاى سياره‌اى آن‌چنان‌كه بتوان به كمك آنها مواضع سياره‌ها را چنان پيش‌بينى كرد كه با رصدها همخوان باشند ، به كرّات نياز به دخالت دادن نوسانات تناوبى با دامنهء كوتاه احساس مىشد . ازين‌رو طوسى الگوى حركت شناختى مسطحى را ابداع كرد و به كار بست كه با تركيبى از دورانهاى متشابه ، حركت توافقى ساده را به‌وجود مىآورد . بعدها وى اين طرح را اصلاح كرد ، به‌گونه‌اى كه بر سطح يك كره و يا بر مجموعه‌اى از كرات هم مركز و نزديك به هم نيز قابل اعمال باشد .\r\nدر اين گفتار ابتدا به طرح تحول اين نظريه آن‌چنان‌كه در نوشته‌هاى متعدد طوسى آمده است ، مىپردازيم . آنگاه به وصف خصوصيات هندسى حالت كروى الگويى كه گاه « جفت طوسى » ناميده شده است ، خواهيم پرداخت .\r\nبه‌نظر مىرسد آنچه كه در ابتدا طوسى را به طرح اين نظريه واداشت ، مسئلهء عرض نجومى سيارات بود . براى ايجاد نوسانات تناوبى هماهنگ با رصدها ، بطلميوس دستگاهى از « دواير كوچك » را اختيار كرد كه به‌طور فرضى اوجهاى فلكهاى حامل مثلا ، سيارات سفلى ، بر روى آنها مىبايد واقع شود . در اين صورت حركت انتهاى قطر فلك حامل در دايرهء كوچگ نوساناتى را در صفحهء حامل ايجاد مىكند كه براى حل مسئلهء عرض نجومى مورد نياز است . امّا\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nحركت مستديرى كه بر قطر اعمال مىشود آن را به اجبار در طول نيز به حركت درآورده و نوسانى ناخواسته را در اين جهت بدان مىبخشد .\r\nتا آنجا كه اطلاع داريم ، طوسى نخستين اخترشناسى است كه كوشيده است تا به راه‌حلى دست يابد كه بدون مداخلهء مؤلفه‌هاى طولى ، حركت در عرض را تبيين كند . بدين سبب در اثرى به نام تحرير المجسطى كه نوشتن آن در 644 / 1247 به انجام رسيد ، چنين نوشت كه حركت نوسانى از تركيب حركت‌هاى مستدير متشابه دو دايرهء مساوى حاصل مىشود به‌طورى كه حركت يكى از دو دايره با تكيه بر محيط دايرهء ديگر انجام گيرد . در اينجا طوسى صرفا اظهار مىدارد كه اگر يكى از اين دو دايره با سرعتى يكنواخت دو برابر سرعت دايرهء ديگر و در جهتى خلاف جهت حركت آن به چرخش درآيد ، در اين صورت هر نقطهء واقع بر محيط دايرهء اول بر خطى مستقيم در امتداد يكى از قطرهاى دايرهء دوم نوسان مىكند . اگر انتهاى قطرهاى فلك حامل را بتوان بر چنين نقاطى از دايرهء اوّل منطبق كرد ، در اين صورت نوسان عرضى مورد نظر بدون مختل كردن مؤلّفهء طولى ايجاد خواهد شد . در تحرير المجسطى دربارهء اين مسئله و سازوكار فيزيكى كه اين دو دايرهء مساوى بايد به‌واسطهء آن به حركت درآيند ، نكتهء ديگرى نمىيابيم .\r\nبعدها طوسى اين نظريه را كامل‌تر كرد . وى نخست با بيان نتيجهء مأخوذ از راه حل دو دايره كه در تحرير آمده بود به‌صورت يك قضيه و با اقامهء برهانى هندسى ، شكلى كلى بدين مسئله بخشيد . عباراتى كه در آثار مؤخر او چون حلّ مشكلات معينيه و تذكرهء نصيريه آمده است ، اين دو دايره را نامساوى و به گونه‌اى وصف مىكند كه قطر دايرهء اول دو برابر دايرهء دوم است ، و اين همان دستگاهى است كه در حال حاضر به « جفت طوسى » معروف است . وى سپس\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nنقطهء واقع بر محيط دايره كوچك را به‌عنوان جايگاه فرضى مركز يك فلك تدوير بشمار آورد . بدين‌سان اين ابزار مىتوانست براى توجيه متغير بودن فاصلهء ماه از مركز زمين به كار رود بىآنكه تغييرات طولى را مختل سازد . طوسى همين جفت را براى توصيف حركت طولى سيارات علوى نيز به كار برد .\r\nوى همچنين بر اين عقيده بود كه دواير به‌خودىخود در كرات آسمانى گردش نمىكنند ، بلكه به سازگارى نيازمندند كه حركت مورد نظر را بدانها بدهد .\r\nازاين‌رو اظهار داشت كه دو دايرهء هم‌صفحهء جفت در صفحات استوايى » ( منطقه‌هاى ) دو كره نامساوى قرار دارند . دايرهء كوچكتر جفت كه توسط كرهء كوچكتر به چرخش درمىآيد ، نمايانگر مسير فرضى مركز يك فلك تدوير با شعاع معين در صفحهء « استوايى » كرهء كوچكتر است . دايرهء بزرگتر ، مسير فرضى مركز كرهء كوچكتر است درحالىكه توسط كرهء بزرگتر در همان صفحهء استوايى به حركت درآمده باشد . اگر به كرهء كوچكتر سرعتى دو برابر كرهء بزرگتر و در جهتى خلاف جهت آن داده شود ، در اين صورت حركت نوسانى وصف شده در مورد دو دايرهء مساوى در اينجا نيز تحقق خواهد يافت . تمامى اين حركتها در صفحهء فلك حامل كه همان صفحهء استوايى جفت دايره‌هاست ، در نظر گرفته مىشوند .\r\nچنين تمهيدى كه در صفحهء حامل يا صفحهء استوايى به‌خوبى به كار مىآمد ، نمىتوانست براى توجيه حركتهايى در عرض نجومى عمود بر آن صفحه به كار رود . براى حل مسئلهء عرض نجومى ، طوسى اين جفت دايره‌ها را به‌گونه‌اى تغيير وضع داد كه عمل آنها بر سطح كره‌اى انجام گيرد كه توسط دو كرهء نزديك به آن و هم‌مركز با آن ، به شرحى كه بعدا خواهد آمد ، احاطه شده\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nباشد . در تذكرهء نصيريه « 1 » وى بدون اقامهء برهانى تأكيد مىورزد كه خصوصيات جفت مسطح را به حالت كروى نيز مىتوان تعميم داد . به اين ترتيب كه نوسان مورد نظر به‌جاى واقع شدن در امتداد خطى راست ، در طول كمانى از يك دايرهء عظيمه صورت پذيرد .\r\nاين حالت تغيير وضع‌يافتهء جفت ، به زودى همچون هيئتى كاملا متفاوت با حالت مسطح شناخته شد . كسى كه در جاى جاى آثار خويش اين حالت را به « اصل الميل » تعبير كرد كسى جز قطب الدّين شيرازى ( 711 / 1311 ) معروف‌ترين شاگرد و هميار طوسى نبود . « 2 »\r\nتقريبا يك‌صد سال پس از مرگ طوسى ، اخترشناسى از آسياى ميانه به نام صدر الشريعة صورت ديگرى از اين دستگاه كرات تودرتو را با اندكى تصرف براى اهداف ديگر به كار بست « 3 » . « 4 »\r\n\r\nتأليفات خواجهء طوسى\r\nتأليفات خواجه بسيار و بيشتر آنها در فلسفه و كلام و فلك و رياضيات است . برخى از آنها عبارتند از :\r\n1 . تجريد الاعتقاد ، در كلام ، كه از كتابهاى پرارزش در اين موضوع است .\r\nاين كتاب مورد عنايت و اهتمام علما قرار گرفته و حاشيه و شرح‌هاى متعددى بر آن نوشته‌اند ، و از كسانى كه بر آن شرح نوشته‌اند ، علامهء حلى ، و حكيم قوشچى ،\r\n\r\n\r\n","description":"","footnote":"\r\n( 1 ) . نصير الدّين طوسى ، التذكرة النصيرية ، نسخه  Leiden Or . 905  ورق 50 رو .\r\n( 2 ) . اين مطلب بويژه در نهاية الادراك فى دراية الافلاك ، اثر قطب الدّين شيرازى ، استانبول نسخه ؛  Kopruiu  ورق 50 رو ، آمده است .\r\n( 3 ) . اين نكته را احمد دلال در رساله دكتراى خود ، كه تا به حال منتشر نشده ، آورده است .\r\n( 4 ) . مجلهء تحقيقات اسلامى ، سال هشتم ، شماره 1 و 2 ، 1372 ش .\r\n","page_name":" 490 ","page_number":490},
  {"content":"\r\n\r\nو فيلسوف عبد القادر لاهيجى و ديگران هستند ، اين شرحها با اصل چاپ شده و اخيرا در سال 1353 هجرى قمرى ، در چاپخانهء عرفان در صيدا با شرح علامه حلى به نام كشف المراد چاپ شده است و آن اوّلين و نخستين شرحى است كه مقاصد خواجه را روشن مىكند .\r\n2 . شرح اشارات ابن سينا ، در فلسفه . اين كتاب با شرح فخر رازى بر اشارات در مطبعهء خيريهء مصر در سال 1325 هجرى به چاپ رسيده است .\r\nخواجه در اين شرح اشتباهات بسيارى از رازى و تناقض‌گويىهاى او را توضيح داده است .\r\n3 . التذكرة فى علم الهيئة ، اين كتاب مختصر و جامع مسائل اين علم و مشتمل بر چهار باب است . اين كتاب نيز مورد اعجاب علما و عنايت آنان قرار گرفته و بر آن شرحها و حاشيه‌ها نوشته‌اند ، زيرا مؤلف آن شهرت زيادى در علم فلك داشته است . از كسانى كه آن را شرح كرده و يا بر آن حاشيه نوشته‌اند :\r\nيك . نظام الدّين نيشابورى صاحب تفسير كبير ، كه در حاشيهء تفسير طبرى چاپ شده است . و شرح او بر اين كتاب به نام توضيح التذكرة است .\r\nدو . محمد بن على بن الحسين و شرح او به نام مقاصد التذكرة است .\r\nسه . شريف گرگانى متوفى به سال 816 ه / 1413 م .\r\nچهار . حكيم خضرى از شاگردان سعد الدّين تفتازانى كه شرح خود را به نام التكملة فى شرح التذكرة به سال 932 ه / 1525 م به پايان رسانده است .\r\nپنج . شيخ عبد العلى بن محمد بن حسين بيرجندى ، كه يك نسخه از شرح او در كتابخانهء مجلس شوراى ملى ايران موجود است .\r\nشش . قطب الدّين شيرازى حكيم معروف و شاگرد خواجه ، كه شرح خود را به نام التحفة الشاهية ناميده است .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nهفت . قاضىزادهء رومى فلكى رياضيدان مشهور .\r\nهشت . كمال الدّين حسن بن على بن حسين فارسى ، كه حاشيهء مختصرى بر اين كتاب دارد .\r\n4 . اختيارات المهمات ، منظومه‌اى است به فارسى كه نجيب الدّين اصفهانى تمامى آن را در كتاب اصول الملحمة آورده و به سال 1306 هجرى به چاپ رسيده است .\r\n5 . اختيارات النجوم ، كه به فارسى است يك نسخه از آن در كتابخانهء محمد على خونسارى در نجف اشرف موجود است .\r\n6 . استخراج التقويم .\r\n7 . بيست باب ، كتابى است در اسطرلاب كه در بيست باب تنظيم شده ، گويند از اسطرلاب‌هاى اسماعيليه است كه خواجه نصير الدّين آنگاه كه در قلاع اسماعيليه مىزيست به رشتهء تحرير درآورده است و از جملهء غنايمى است كه عطا ملك جوينى بر آن دست‌يافت . اين كتاب توسط دانشگاه تهران به مناسبت يادبود خواجه چاپ شده است . بر اين كتاب نيز شرحهايى نوشته‌اند ، از جمله شرحى است كه شيخ عبد العلى بن محمد حسين بيرجندى به سال 893 هجرى تأليف كرده است .\r\n8 . تجريد الهندسه .\r\n9 . تحرير اقليدس ، در اصول هندسه و حساب كه در 22 شعبان سال 645 هجرى از تأليف آن فراغت يافت . از اين كتاب نسخه‌هاى متعددى در كتابخانهء موزهء عراق در بغداد و همچنين در كتابخانهء مجلس شوراى ملى ايران و جاهاى ديگر موجود است . اهميت اين كتاب ازآن‌جهت كه دانشمندان شرح‌هايى بر آن نوشته‌اند ، معلوم مىشود . قاضىزادهء رومى آن را شرح كرده\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nهمچنين شريف گرگانى نيز آن را شرح كرده است و در حدود يازده حاشيه بر آن نوشته شده است كه حاشيه‌نويسان آن از بزرگان دانشمندان بودند .\r\n10 . تحرير اگرما نالاوس ، كه مشتمل بر سه مقاله است . مقالهء اوّل بر سى شكل و مقالهء دوم بر هجده شكل و مقالهء سوم بر دوازده شكل مشتمل است و در بيست و يكم شعبان سال 644 هجرى آن را به اتمام رسانده است . نسخه‌اى از آن در كتابخانهء رضوى موجود است كه در سال 1057 كتابت شده ، و نسخهء ديگرى از آن در نجف موجود است .\r\n11 . تحرير مجسطى ، كتاب مجسطى تأليف بطلميوس يونانى در هيئت و علم فلك و حركات نجوم است كه خواجهء طوسى آن را براى حسام الدّين حسن بن محمد سيواسى تحرير كرده و در پنجم شوال 644 هجرى به پايان رسانده است . نسخه‌هايى از اين كتاب در تهران و بغداد و جاهاى ديگر موجود است ، و جمعى از علما از جمله شمس الدّين محمد سمرقندى و نظام الدّين اعرج نيشابورى آن را شرح كرده‌اند .\r\n12 . تحرير المعطيات در هندسه ، يك نسخه از آن در كتابخانهء مدرسهء سپهسالار در تهران و نسخهء ديگرى در دار الكتب المصرية وجود دارد كه به سال 1146 هجرى كتابت شده است .\r\n13 . جامع الحساب فى التخت و التراب .\r\n14 . الجبر و الاختيار ، كه در ضمن مجموعهء كلمات المحققين به سال 1215 هجرى چاپ شده است\r\n15 . رسالة حل ما لا يحل ، در توضيح مشكلات رسالهء معينيه در تهران چاپ شده است .\r\n16 . رسالة فى انعكاس الشعاع و انعطافه ، يك نسخه از آن در كتابخانهء\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nرئيس مطبوعات در كابل موجود است .\r\n17 . رسالة فى الجبر و الحساب و المقابلة ، نسخه‌اى از آن نزد ابو القاسم خونسارى در نجف وجود دارد . اين رساله مشتمل بر دو باب است : باب اوّل در حساب و باب دوم در جبر و مقابله .\r\n18 . رسالة مختصرة فى الاصطرلاب مشتمل بر 15 فصل به فارسى است .\r\n19 . الرسالة المعينية در هيئت ، كه به نام معين الدوله ابو الشمس بن عبد الرحمن نوشته است ، و يك نسخه از آن در كتابخانهء مجلس شوراى ملى ايران موجود و در تهران چاپ شده است .\r\n20 . زبدة الادراك فى هيئة الافلاك ، به فارسى است ، و نصير الدّين على بن محمد كاشانى آن را به عربى نقل و ترجمه كرده است .\r\n21 . زيج ايلخانى ، به فارسى و در چهار مقاله است .\r\nيك . در تاريخ .\r\nدو . در سير ستارگان .\r\nسه . در اوقات طالع .\r\nچهار : در بقيهء كارهاى نجومى .\r\nيك نسخه از آن در كتابخانهء استاد احمد عبيد در دمشق و يك نسخهء از آن در كتابخانهء ظاهريه در دمشق ، و نسخهء ديگرى در كتابخانهء ملى پاريس موجود است ، كه به خط اصيل الدّين پسر خواجهء طوسى است . بر اين زيج شرح‌هايى نوشته‌اند از جمله :\r\nيك . زيج شاهى ، متعلق به عليشاه بن محمد بن قاسم معروف به علاء المنجم خوارزمى كه به فارسى و مختصر است و آن را عمدة الايلخانية نام گذارده است .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nدو . شرح حسن بن محمد نيشابورى قمى معروف به نظام اعرج به فارسى و به نام كشف الحقائق .\r\nسه . شرح حسن بن حسين شهنشاه سمنانى كه به سال 796 هجرى نوشته است و يك نسخه از آن در لندن به شمارهء 11636 موجود است .\r\nچهار . شرح فيلسوف غياث الدّين جمشيد بن مسعود كاتبى به نام زيج خاقانى است كه زيج مشهورى است .\r\nپنج . شرح شريف حسين بن محمد بن يحيى زيدى حسينى به نام دستور منجمين .\r\nشش . شرح شمس الدّين محمد على خواجه وابكنوى به نام زيج المحقق السلطانى على اصول الرصد الايلخانى ، برخى اين شرح را به قطب الدّين شيرازى نسبت داده‌اند .\r\n22 . زيج شاهى ، كه آن را براى ركن الدّين خورشاه اسماعيلى در قلعهء الموت تأليف كرد و نجم الدّين بن لبودى آن را مختصر كرده و زيج زاهى نام نهاده است .\r\n23 . سى فصل در هيئت و معرفت تقويم ، كه بدر طبرى به سال 824 هجرى آن را شرح كرده و ميرزا محمد رضاى مستوفى پسر محمد شفيع معاصر شاه‌عباس دوم صفوى همين كتاب را به فارسى در سال 1069 هجرى شرح كرده است . يك نسخه از آن در كتابخانهء مجلس شوراى ملى ايران موجود است .\r\n24 . ظاهرات الفلك اقليدس ، كه يك نسخه از آن در كتابخانهء برلين موجود است .\r\n25 . القصيدة اللامية فى البروج الاثنى عشر .\r\n26 . كتاب الثمرة در احكام نجوم ، به فارسى است و نسخه‌اى از آن در\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nدار الكتب المصرية وجود دارد . نسخهء عربى آن را مهندس احمد بن يوسف مصرى منشى آل طولون شرح كرده است . يك نسخه از آن در كتابخانهء رضوى در مشهد به خط حكيم ابو على حسين بن عبد الرحمن صوفى رازى به تاريخ 871 هجرى موجود است .\r\n27 . كتاب الظفر فى الجبر و المقابلة ، كه يك نسخهء از آن در موزه و كتابخانهء رضوى مشهد موجود است .\r\n28 . الكرة المتحركة ، در هندسه مشتمل بر يك مقاله و 12 شكل است . يك نسخه از آن در دار الكتب المصرية ضمن مجموعه‌اى موجود است كه در 26 جمادى الثانى سال 1146 هجرى نوشته شده است .\r\n29 . المتوسطات بين الهيئة و الهندسة .\r\n30 . المختصر فى علم التنجيم و معرفة التقويم ، يك نسخه از آن در كتابخانهء برلين موجود است .\r\n31 . المدخل الى علم النجوم .\r\n32 . المساكن ، كه يك نسخه از آن در دار الكتب المصرية ، ضمن مجموعه‌اى به تاريخ 24 جمادى الآخر سال 1146 هجرى ، موجود و مشتمل بر 12 شكل است .\r\n33 . المعطيات .\r\n34 . المناظر ، كه مشتمل بر 64 شكل هندسى است و كتابت آن در ششم رجب سال 1146 هجرى به پايان رسيده است . نسخه‌اى از آن در دار الكتب المصرية در ضمن مجموعه‌اى موجود است ، و در هند با كتاب المعطيات به سال 1358 هجرى چاپ شده است .\r\n35 . رسائل خواجهء طوسى ، شامل شانزده رساله است كه در دو جلد در\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nچاپخانهء معارف عثمانى در حيدرآباد در سال 1359 ه / 1940 م چاپ شده است .\r\nو الرسالة الشافية عن الشك فى الخطوط المتوازية از رسائل فوق است . مجلد اوّل اين مجموعه مشتمل است بر :\r\nيك : تحرير المعطيات اقليدس .\r\nدو : تحرير الاكر ، از ثاذوسيوس .\r\nسه : تحرير الكرة المتحركة ، از اطولوقس .\r\nچهار : تحرير المساكن ، از ثاذوسيوس .\r\nپنج : تحرير المناظر ، از اقليدس .\r\nشش : تحرير ظاهرات الفلك ، از اقليدس .\r\nهفت : تحرير الايام و الليالى ، از ثاذوسيوس .\r\nمجلد دوم محتوى بر رسائل ذيل است :\r\nيك : كتاب معرفة مساحة الاشكال بنى موسى .\r\nدو : كتاب المفروضات ثابت بن قره .\r\nسه : كتاب مأخوذات ارشميدس .\r\nچهار : كتاب فى جرمى النيرين تأليف اسطرخس .\r\nپنج : كتاب فى الكرة و الاسطوانة از ارشميدس .\r\nشش : كتاب فى الطلوع و الغروب از اطولوقس .\r\nهفت : كتاب فى المطامع تأليف ابقلاوس .\r\nهشت : الرسالة الشافية .\r\nنه : كتاب منالاوس .\r\n36 . كتاب الاصول الموضوع .\r\n37 . رسالة فى البديهية الخامسة .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n38 . كتاب قواعد الهندسة .\r\n39 . كتاب مساحة الاشكال البسيطة و الكروية .\r\n40 . كتاب فى الموسيقى .\r\n41 . كتاب الجواهر و الفرائض ، بنا بر مذهب اهل بيت .\r\n42 . تعديل المعيار فى تنزيل الافكار .\r\n43 . بقاء النفس بعد بوار البدن .\r\n44 . اثبات العقل الفعال .\r\n45 . كتاب الفرائض ، شايد اين همان كتاب الجواهر و الفرائض فوق باشد .\r\n46 . كتاب آداب المتعلمين .\r\n47 . رسالة فى صفات الجواهر و خواص الاحجار .\r\n48 . نقد المحصل ، تأليف امام فخر رازى .\r\n49 . كتاب نقد التنزيل .\r\n50 . قواعد العقائد ، در كلام ، اين كتاب را علّامهء حلّى شرح كرده و كشف الفوائد ناميده است . اين كتاب چاپ سنگى شده و كتابى است مفيد در باب و موضوع خود .\r\n51 . شرح رسالة العلم ، تأليف شيخ على بن سليمان بحرينى ، استاد كمال الدّين ميثم بحرينى .\r\n52 . كتاب اساس الاقتباس .\r\n53 . معيار الاشعار .\r\n54 . رسالة فى اوصاف الاشراف .\r\n55 . رسالة فى خلق الاعمال .\r\n56 . رسالة فى اثبات الفرقة الناجية .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n57 . رسالة فى حصر الحق بمقالة الامامية ، به فارسى .\r\n58 . كتاب الاثنى عشرية .\r\n59 . الجفر النصيرى ، كه در ضمن مجموعه‌اى از اوقاف حاج عمار ، در خزانهء كتابخانهء رضوى موجود است .\r\n60 . رسالة فى الامامة .\r\n61 . رسالة الى نجم الدّين الكاشى ، در اثبات وجود واجب الوجود .\r\n62 . الحواشى على كليات القانون ، تأليف ابن سينا .\r\n63 . الفصول النصيرية ، در علم كلام ، اين كتاب به فارسى است و جمعى از علما آن را به عربى ترجمه كرده‌اند . نسخه‌اى از چند فصل عربىشدهء آن را دارم كه نويسنده‌اش حسن بن محمد بن حسن ، غروب روز سه‌شنبه اول جمادى الثانى سال 901 هجرى از نوشتن آن فارغ يافته است . كتابى ارزنده است و صدر در موردش گفته است : « مثل آن تصنيف نشده است ، و جمعى از علما بر آن شرحهايى نوشته‌اند » .\r\n64 . الاخلاق الناصرية يا اخلاق ناصرى ، اين كتاب گم شده است « 1 » و ملخصى از كتاب طهارت ابن مسكويه است .\r\n65 . كتاب خلافت‌نامه به فارسى .\r\n66 . كتاب الشكل القطاع ، اين كتاب در نوع خود بىنظير است . غربيان آن را به لاتين و فرانسه و انگليسى ترجمه كرده‌اند ، و در قرنهاى متعدد مدرك و مرجع علماى اروپا بود كه معلومات خود را در مورد مثلثات مستوى و كروى « 2 »\r\n\r\n\r\n","description":"","footnote":"\r\n( 1 ) . اين كتاب نه تنها گم نشده ، بلكه بارها هم به چاپ رسيده است . به فهرست كتابهاى فارسى تأليف خان‌بابا مشار . م .\r\n( 2 ) . مستقيم الخط و منحنى الخط . منحنى در نجوم و مستقيم در سطوح به‌كارمىرود . م .\r\n","page_name":" 499 ","page_number":499},
  {"content":"\r\n\r\nاز آن مىگرفتند . اين كتاب مشتمل بر پنج مقاله و هريك متضمن چند شكل و چند فصل است :\r\nمقالهء اوّل مشتمل بر نسبت‌هاى تأليفى و احكام آن است و 14 شكل دارد .\r\nمقالهء دوم در شكل قطاع سطحى و نسبت‌هاى موجود در آن بوده و در 11 فصل است .\r\nمقالهء سوم در مقدمات قطاع كروى است كه بدون آن نمىتوان از اشكال استفاده نموده ، و مشتمل بر سه فصل است .\r\nمقالهء چهارم در بيان قطاع كروى و نسبت‌هاى واقع بر آن و مشتمل بر پنج فصل است .\r\nمقالهء پنجم در بيان اصول و قواعدى است كه جانشين شكل قطاع در شناختن دايره‌هاى بزرگ است . اين مقاله مشتمل بر هفت فصل مىباشد .\r\nبرخى از فصول اين كتاب ، به‌طورى كه استاد طوقان مىگويد ، اقتباس از بحث‌هاى دانشمندانى است كه مشهور به رياضيات بودند ، امثال ثابت بن قره و بوزجانى ، و قسمتى از آنها مشتمل بر برهان‌هاى ابتكارى خود خواجه است كه در موارد متنوع عنوان نموده است .\r\nخواجه نخستين كسى است كه حالات شش‌گانهء مثلث كروى قائم‌الزاويه را به كار برده و آن را در اين كتاب آورده است . هركس اين كتاب را مطالعه كند ، متوجه مىشود كه مطالب مزبور در جديدترين كتابهايى كه در باب مثلثات تأليف شده ، موجود است . « 1 »\r\n67 . تحرير الكلام ، كتابى است كه در آن آورده است : « . . . اينك جواب آنچه\r\n\r\n\r\n","description":"","footnote":"\r\n( 1 ) . تراث العرب العلمى ، شرح حال خواجه خاصه جنبهء رياضى او كه مورد استفاده ما بوده است .\r\n","page_name":" 500 ","page_number":500},
  {"content":"\r\n\r\nرا كه در مورد تحرير مسائل كلام از من پرسيدى مىدهم ، و به بهترين وضعى مرتب و منظم مىكنم ، و به غرر فرائد اعتقاد و نكات مسائل اجتهادى اشاره مىكنم ، به راهى كه دلايل و براهين مرا بدان سوى كشانده و اعتقاد من بر آن پايدار شده است ، و آن در شش مقصد بيان گرديده است : اوّل در امور عامه ، دوم در جواهر و اعراض ، سوم در اثبات صانع و صفات او ، چهارم در نبوت ، پنجم در امامت ، ششم در معاد . . . » . « 1 »\r\nعلاوه بر اين ، كتاب‌هايى نيز در قلعه‌هاى اسماعيليه تأليف كرده است كه قبلا بدانها اشارت شد . كتاب‌هاى ديگرى در فروع گوناگون علوم رياضى و حكمت و جغرافى و طبيعى و موسيقى و تقويم و منطق و اخلاق و نجوم و موضوعات ديگر به فارسى و عربى تأليف كرده است كه از تمام آنها اين معنى به‌دست‌مىآيد كه خواجه نصير الدّين طوسى تمام همت و توجه خود را معطوف و مصروف به علوم نموده بود ، و گرنه نمىتوانست كتب يونان را ترجمه و آنها را شرح كند ، و آن‌همه تأليفات و رساله‌هاى متعدد در شئون مختلف از رشته‌هاى معرفت تصنيف و تأليف كند . درعين‌حال اين همه تأليفات دلالت دارد بر اين كه قريحهء او بارآور و قدرت فكرى او در حد عالى بوده به‌طورى كه تأليفات او در پيشرفت علم و فكر تأثير بسيار زيادى داشته است ، و سارتون را وادار كرده است بگويد : طوسى از اعاظم علماى اسلام و از بزرگترين رياضىدانهاى آنها است » . « 2 »\r\n\r\n\r\n","description":"","footnote":"\r\n( 1 ) . تراث العرب العلمى ، ص 364 .\r\n( 2 ) . براى شرح حال خواجه از منابع زير استفاده شد : روضات الجنات ، صص 605 - 611 ، الذريعة ، مجلدات يازده‌گانهء چاپ شده ، الكنى و الألقاب ، ج 3 ، صص 208 - 210 ، تأسيس الشيعة ، صص 395 - 397 ، تراث العرب العلمى ، صص 356 - 364 ، تاريخ علم الفلك فى العراق ، صص 22 - 60 ، مجلهء العرفان ، م 47 ، ج 4 ، صص 330 - 335 . بايد اعتراف كرد كه كتاب\r\n","page_name":" 501 ","page_number":501},
  {"content":"\r\n\r\n\r\nيحيى بن ابى شكر مغربى ( م بين 670 تا 683 ق )\r\nابو الفتح ، يحيى بن محمد بن ابى شكر ، از مردم قرطبه اندلس ، منجم ، دانشمند و معاصر خواجه نصير الدّين طوسى بود ، وى در مراغه در تأسيس رصدخانه با خواجه نصير همكارى داشت ، آثار او عبارت‌اند از :\r\n1 . ملخص المجسطى .\r\n2 . عمدة الحاسب و غنية الطالب .\r\n3 . تسطيح الاسطرلاب .\r\n4 . كتاب النجوم .\r\n5 . شكل القطاع .\r\n6 . كتاب المخروطات .\r\n7 . طوالع المواليد .\r\n8 . تحرير اقليدس فى اشكال الهندسة . « 1 »\r\nگفتنى است در لغت‌نامه دهخدا در ماده محى الدّين دانشمند ديگرى به نام محى الدّين بن محمد بن ابى السكّر المغربى اندلسى به‌عنوان حكيم و مهندس ياد شده و كتابى به نام « مدخل المفيد و غنية المستفيد فى الحكم على المواليد » به او نسبت داده و خاطرنشان ساخته كه نسخه‌اى از آن در كتابخانه دهخدا موجود است ، ولى ظاهرا به‌نظر مىرسد كه هر دو نام يك نفر باشند ، بر اين پايه استاد ما\r\n\r\n\r\n","description":"","footnote":"\r\nتراث العرب العلمى ، بزرگترين منبع و مأخذ ما بود ، به‌علاوه از مدارك ديگرى نيز استفاده كرديم كه در پابرگها به برخى از آنها اشاره شد . فلاسفهء شيعه ص 278 و بعد ، ترجمه سيد جعفر غضبان .\r\n( 1 ) . لغت‌نامه دهخدا ، ماده يحيى بن محمّد .\r\n","page_name":" 502 ","page_number":502},
  {"content":"\r\n\r\nحضرت آيت‌اللّه حسن‌زاده آملى - مد ظلّه - در رساله « الصّحيفة العسجدية فى آلات رصدية » مىنويسد خلاصه مجسطى به تحرير فخر المهندسين ، محى الدّين ، يحيى بن محمّد بن ابى الشكر المغربى الاندلسى » وى نيز هنگام بررسى و تحقيق مقدار دقيق روز مىنويسد ، روز نزد محى الدّين مغربى مؤلف تلخيص المجسطى عبارت است از 365 روز و 5 ساعت و 48 دقيقه . استاد - مد ظله - براى سومين بار درباره كيفيت ساخت اسطرلاب نام‌هاى يحيى و محى الدّين را كنار هم به‌عنوان محى الدّين ، يحيى بن محمد بن ابى الشكر المغربى الاندلسى به نگارش آورده و خاطرنشان ساخته كه نسخه‌اى از كتاب او در كتابخانه‌اش نگهدارى مىشود اين نسخه در زمان مؤلف به نگارش آمده و مغربى اندلسى از هم‌روزگاران محقق نصير الدّين خواجه طوسى و از راصدين در رصدخانه مراغه بوده و در صفحه اوّل اين اثر چنين نوشته شده است « كتاب الكبير المجسطى ، تأليف ملك الحكماء جاسوس الفلك فخر المهندسين محى الملة و الدّين ، عزيز الاسلام و المسلمين يحيى بن محمد بن ابى الشكر المغربى الاندلسى اطال اللّه بقاه » . « 1 »\r\n\r\nدبيران كاتبى قزوينى ( م 675 ق )\r\nنجم الدّين ابو الحسن على بن عمر بن على شافعى ، كاتبى قزوينى از هم‌روزگاران هلاكو و از خاندان دبيران قزوين ، او از حكماء و دانشمندان رصد ، رياضيات و حساب ، و از دستياران خواجه نصير الدّين طوسى و مؤيد الدّين\r\n\r\n\r\n","description":"","footnote":"\r\n( 1 ) . الصحيفة العسجدية ، آيت‌اللّه استاد حسن‌زاده آملى ، مقدمهء كتاب استيعاب الوجوه الممكنة فى صنعة الاسطرلاب بنياد پژوهش‌هاى آستان قدس رضوى ، ط 1 ، 1422 ق / 1380 ش .\r\n","page_name":" 503 ","page_number":503},
  {"content":"\r\n\r\nعرضى در ساختن زيج خاقانى به فرمان هلاكو خان مغول . « 1 »\r\nدر لغت‌نامه نيز مىخوانيم : كاتبى قزوينى موصوف به علامه از اكابر علما و حكما و دانشمندان رصد و رياضيات كه به منطق و هندسه و فنون حكمت عارف و در آلات رصديه ماهر و متبحر بود .\r\nاو از اساتيد كتب معقول علّامه حلى و قطب الدّين محمود شيرازى و از تلامذه خواجه نصير الدّين طوسى و از كسانى بوده كه در سال 657 هجرى به حسب پيشنهاد خواجه به امر هلاكو خان براى كمك و شركت در عمل رصدخانه در مراغه احضار شده بودند . كاتبى در قزوين تدريس مىكرده و حوزهء درس او مجمع افاضل بوده و به تشيع هم رغبتى وافر داشته تا روزى مسايل بسيارى از مشكلات كلاميه از خواجه درحالىكه مهيّاى سوارى بوده پرسيده و خواجه نيز در همان حال آنها را جوابى شافى داد ، پس كاتبى خيال كرد كسى كه فهم و ذكاوت و احاطهء او بدين پايه باشد ، دور نباشد كه امر مذهب را نيز با امثال اين گونه مطالب عاليهء دور از افهام عامه مشتبه سازد ، پس بدين خيال فاسد از آن حزم و رغبت مفرط كه به تشيع داشته منصرف گرديد ، آثار و تأليفات او عبارت‌اند از :\r\n1 . بحر الفوائد فى شرح عين القواعد كه شرح مزجى كتاب عين القواعد خود اوست .\r\n2 . جامع الدقائق فى كشف الحقائق در منطق ، كتابى است بزرگ ، در بردارندهء تمام اصول و فروع علم منطق .\r\n3 . حكمة العين ، كه مباحث الهيات و طبيعيات حكمت را جامع است و اكابر فريقين حواشى و شروح بسيارى بر آن نوشته‌اند ، علامه حلّى نيز شرحى به نام ايضاح المقاصد بر آن نوشته است .\r\n\r\n\r\n","description":"","footnote":"\r\n( 1 ) . لغت‌نامه ، ماده ، دبير ، دبيران .\r\n","page_name":" 504 ","page_number":504},
  {"content":"\r\n\r\n4 . الشمسية در منطق كه براى خواجه شمس الدّين صاحب ديوان جوينى تأليف كرده و ملا سعد تفتازانى و قطب الدّين رازى و ديگران شروح بسيارى بر آن نوشته‌اند .\r\n5 . عين القواعد در منطق و حكمت . « 1 »\r\nگفتنى است ، كتاب الشمسية در منطق از كتب دقيق منطق بشمار مىرود و تا همين اواخر جزء كتب درسى طلاب حوزه‌هاى دينى بشمار مىرفت و نگارنده نيز آن را تحصيل و تلمذ نموده است .\r\n\r\nشمس الدّين وابكنوى ( سدهء 7 )\r\nمحمد على وابكنوى ، دانشمند و منجم قرن هفتم هجرى قمرى ، از مردم حوالى بخارا ، راصد كواكب بوده و نتيجهء تحقيقات خود را در « زيج سلطانى » جمع آورده است ، علماى رياضى در مؤلفات خود به اقوال او استناد كرده‌اند .\r\nشايان توجه است زيج سلطانى مذكور را با زيج « الغ‌بيگى » كه آن هم مشهور به « زيج سلطانى » است نبايد اشتباه كرد . « 2 »\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده كاتبى قزوينى .\r\n( 2 ) . لغت‌نامه دهخدا ، ماده شمس الدّين .\r\n","page_name":" 505 ","page_number":505},
  {"content":"\r\n\r\n\r\nفهرست مطالب\r\nپيش‌گفتار 5\r\nعظمت نجوم از ديدگاه قرآن 5\r\nنوآورىهاى اخترشناسى 11\r\nنوآوران قرن سوم 12\r\nنوآورىهاى مسلمانان قرن 5 15\r\nتنجيم - نجوم يا هيئت 19\r\nتنجيم 20\r\nهيئت يا نجوم 20\r\nرصد 23\r\nرصدخانه در اسلام 24\r\nعلم نجوم و اسلام 26\r\nفزارى ( م 161 ق / 777 م ) 29\r\nفزارى ابو عبد اللّه محمد بن ابراهيم فزارى ( ت 181 ه / 796 م ) 32\r\nقرن دوم هجرى 35\r\nجابر بن حيّان طوسى 35\r\nآثار جابر 36\r\nابو ايوب موريانى ( د 154 ق / 771 م ) 37\r\nيعقوب بن طارق ( زاده 178 ه / 796 م ) 38\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nابو بكر محمد بن عمر بن فرخان طبرى ( م حدود 200 ه / 816 م ) 39\r\nبرمكيان ( سدهء 2 و 3 ) 39\r\nبيت الحكمة و نهضت ترجمه 44\r\nخاندان نوبخت 49\r\nابو سهل بن نوبخت 51\r\nفضل بن ابى سهل نوبختى 52\r\nخاندان نوبختى 57\r\nيحيى بن ابى منصور ( م بين 215 - 217 ق ) 59\r\nسند بن على ، مهندس ، رياضىدان و منجم 65\r\nعلى بن عيسى اسطرلابى ( م بعد از 214 ق ) 67\r\nخالد بن عبد الملك و پسرش محمد بن خالد 67\r\nابو سعيد ضرير 68\r\nعباس بن سعيد جوهرى 68\r\nخالد بن عبد الملك مرورودى ( م بعد از 218 ق ) 68\r\n( قصرانى ) قصرى ( زنده در سدهء سوم 200 و بعد ) 69\r\nابو احمد محمد بن ابى عمير ( م 217 ق / 832 م ) 70\r\nحسين كرمانى 71\r\nابراهيم بن صلت ( سده سوم ) 71\r\nفرغانى ( م بعد از 227 ق ) 74\r\nحسن بن خصيب ( سده 3 ق ) 77\r\nابح ( سده سوم ) 77\r\nسهل بن بشر ( زنده در 237 ه / 851 م ) 77\r\nحبش حاسب ( م بين 250 - 260 ق ) 78\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nابو حاتم سجستانى ( م 255 ق ) 79\r\nبنى موسى بن شاكر 79\r\nآثار بنى موسى در رياضيات و نجوم 82\r\nكندى ( حدود 185 - 260 ق ) 87\r\nشاگردان كندى 88\r\nحسين بن اسحاق عبادى ( 194 - 260 ه / 810 - 873 م ) 88\r\nمحمد بن عيسى ماهانى ( م 275 ق ) 89\r\nابو سعيد جرجانى ( سدهء 3 ) 90\r\nابو معشر بلخى ( 171 - 272 ق ) 91\r\nشاگردان و پيروان ابو معشر 95\r\nآثار چاپى ابو معشر 95\r\nآثار خطى ابو معشر 96\r\nبرقى ( م 274 يا 280 ق / 887 يا 893 م ) 97\r\nاحمد بن طيّب سرخسى ( م 286 ق ) 98\r\nاسحاق بن حنين ( 298 ه / 910 م ) 100\r\nسخنى پيرامون مجسطى 103\r\nثابت بن قرّه ( 221 - 288 ه ق ) و خاندان او 104\r\nسنان بن ثابت ( 331 ق ) 107\r\nعلى بن رين طبرى ( م 310 ه ) 112\r\nفضل بن حاتم نيريزى ( م 310 ق ) 113\r\nابن اماجور ( م 311 ه / 923 م ) 114\r\nمحمد زكرياى رازى ( 251 - 313 ق ) 115\r\nابو كامل ، شجاع بن اسلم بن محمد بن شجاع ( 318 ) 118\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nابو زيد بلخى ( ح 235 - 322 ق / 849 - 934 م ) 119\r\nابن هبنتى ( م 330 ه 941 / م ) 122\r\nالجلودى ( م 332 ه 943 / م ) 122\r\nحسن همدانى ( م 334 ه 945 / م ) 123\r\nبلخى ، على بن احمد ، منجم ( سدهء 4 ) 123\r\nمحمد بن صباح ( سدهء 4 ق ) 123\r\nابن دايه احمد بن يوسف بن ابراهيم ( م بين 330 تا 340 ق ) 124\r\nابو نصر محمد بن محمد فارابى ( 260 ه / 873 م - 339 ه / 950 م ) 126\r\nآثار فارابى 130\r\nنتيجه 131\r\nاقليدسى ( زنده 341 ق / 952 م ) 132\r\nخاندان تنوخى 133\r\nمسعودى ( م 346 ) 134\r\nاخوان الصّفا ( نيمه سدهء 4 ق ) 134\r\nعلم احكام نجوم نزد اخوان الصفا 138\r\nگوشيار گيلانى ( م 350 ه / 966 م ) 140\r\nابو الحسن قاينى ( حدودا نيمه سده 4 ق / 10 م ) 141\r\nابو سهل كوهى ( سدهء 4 ) 142\r\nابو جعفر خازن ( 290 - 360 ق / 930 - 971 م ) 146\r\nابن اعلم بغدادى ( 324 - 375 ق / 936 - 985 م ) 148\r\nغلام زحل ( م 376 ق ) 150\r\nعبد الرحمن صوفى ( 291 - 376 ق ) 151\r\nنظيف بن يمن يونانى سده 4 ق ) 151\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nعلى بن احمد انطاكى ( م 376 ق / 987 م ) 152\r\nاحمد بن محمد صاغانى ( م 379 ه ) 153\r\nعمر بن محمد مرورودى ( م 379 ه ) 153\r\nصاحب بن عباد ( 326 - 385 ق ) 153\r\nابو الفضل هروى ( سده 4 ق 10 م ) 154\r\nمحمد بن احمد خوارزمى ( م 387 ق ) 156\r\nابو الوفاى بوزجانى ( 328 - 388 ق / 940 - 998 م ) 156\r\n1 . بوزجانى و اختراع شكل مغنى و شكل ظلى 159\r\nآثار موجود بوزجانى 161\r\nحامد بن خضر خجندى ( 390 ه ) 163\r\nابو القاسم مجريطى اندلسى ( 238 ه - 398 ق ) 164\r\nنقش اندلس در پيشرفت دانش اخترشناسى 164\r\nابن سمح ( 370 - 426 ق / 980 - 1035 م ) 167\r\nابن وحشيه ( زنده در 387 ه / 996 ) 169\r\nعياشى ( م قرن 4 ه ) 171\r\nيا ابن سمعان ( 4 ه / 10 م ) 172\r\nابن الصلت ( قرن 4 ه / 10 م ) 172\r\nالدّندانى ( قرن 4 ه / 10 م ) 172\r\nالمصيصى ( 4 ق / 10 م ) 173\r\nابن الجهم المنطقى ( سده 4 ق / 10 م ) 173\r\nابو الجود ( سده 4 ق / 10 م ) 173\r\nفهرستى از اخترشناسان 175\r\nابو الحسن مغربى ( اواخر سده 4 ق / 10 م ) 179\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nقبيصى ( م حدود 380 ق / 990 م ) 180\r\nابن يونس صفدى ( 399 ه / 1009 م ) 181\r\nحسن قمى 183\r\nنصر قمى ( سده 4 ق / 10 م ) 183\r\nفاريابى ( 385 ه / 995 م ) 184\r\nابو على حبوبى ( نيمه دوم سده 4 ق / 10 م ) 184\r\nآثار ابو على حبوبى بدين قرار است : 185\r\nابو الحسن شمسى هروى ( قرن 4 ق ) 186\r\nسجزى ( م 415 ق ) 186\r\nمحمد بن حسن كرجى م 420 ق / 1029 م ) 188\r\nابو نصر عراق ( بين 407 - 427 ق ) 189\r\nابن هيثم ( حدود 354 - 430 ق / 1038 م ) 194\r\nجايگاه ابن هيثم در تاريخ علم 199\r\nتجزيه و تحليل برخى از آثار و نظرات ابن هيثم 201\r\nسخنى پيرامون انتگرال و ديفرانسيل و آناليز 203\r\nابو منصور بغدادى ( زنده 429 ق / 1037 م ) 206\r\nابو الحسن اهوازى ( م قبل از 440 ق ) 208\r\nابن سينا ( 370 - 428 ق / 980 - 1037 م ) 209\r\nآثار ابن سينا 215\r\nآثار ابن سينا در رياضيات و نجوم 217\r\nبرخى از نوآورىهاى ابن سينا 219\r\nابو عبيد جوزجانى ( معاصر ابن سينا ) 221\r\nجوزجانى 223\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nآثار جوزجانى در موسيقى 224\r\nابو ريحان بيرونى ( 362 - 442 ق ) 225\r\nزندگى بيرونى 225\r\nمذهب بيرونى 227\r\nرياضيات و نجوم 227\r\nجغرافىشناسى بيرونى 237\r\nساير رشته‌هاى دانش بيرونى 240\r\nتجربه‌گرايى و حقيقت‌جويى 240\r\nنوآورىهاى بيرونى 242\r\n1 . استخراج جيب يك درجه 244\r\n2 . قاعدهء تسطيح كره و ترسيم نقشه‌هاى جغرافيايى 245\r\n3 . چاه آرتزين 246\r\n4 . ترازوى ابو ريحان 246\r\n5 . قاعدهء نجومى تسوية البيوت 247\r\n6 . قاعدهء نجومى مطرح شعاع 247\r\n7 . تسييرات كواكب 248\r\n8 . سير نور و صوت 248\r\n9 . مساحت محيط و قطر كرهء زمين 248\r\nقلعهء نندنهء هندوستان 250\r\n10 . طول و عرض جغرافيايى و سمت قبلهء بلاد 257\r\n11 . قاعدهء يافتن سمت قبله و ساختن محراب مساجد 258\r\n12 . رصد ميل كلّى و ميل اعظم 258\r\n13 . حركت زمين 260\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n14 . حركت خاصهء وسطى شمس 261\r\n15 . حركت اوج شمس 261\r\n16 ، 17 . خاصيت فيزيكى الماس و زمرّد 262\r\n18 . جزر و مدّ انهار و رودخانه‌ها 262\r\n19 . چشمه‌هاى متناوب 262\r\n20 . اشكال هندسى گل‌ها و شكوفه‌ها 263\r\n21 . امكان خلأ 264\r\n22 . زنبور عسل 264\r\n23 . رصد خسوف و كسوف 264\r\n24 . مقدار حركت دورى ثوابت 265\r\n25 . تأسيس دولت ساسانيان 265\r\n26 . داريوش و حفر كانال سوئز 266\r\n27 . تضاعيف خانه‌هاى شطرنج 266\r\n28 . ساختن كرهء جغرافيايى 266\r\n29 . آلات و افزارهاى رصدى 267\r\n30 . گاه‌شمارى و ترتيب سال و ماه ايرانيان و ديگر ملل و اقوام قديم 270\r\n31 . ابو ريحان و كشف امريكا 270\r\nاسطرلاب 275\r\nاندام‌هاى اسطرلاب 279\r\nتعيين وقت به كمك اسطرلاب 291\r\nاسطرلاب‌هاى به‌جا مانده 291\r\nمحمد بن احمد بن ليث ( م 450 ق ) 297\r\nجيّانى ( 379 ق / 990 م - بعد از 472 ق / 1079 م ) 297\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nعلى نسوى ( م 473 ق ) 300\r\nمحمد بن ايوب طبرى ( بعد از 485 ق ) 301\r\nزرقالى اندلسى ( م 493 ق ) 301\r\nشهمردان بن ابى الخير رازى ( م اواخر سدهء 5 ق ) 302\r\nعمر خيام ( م بين 515 يا 517 ق ) 303\r\nآثار 303\r\nگاه‌شمارى جلالى 305\r\nقانون كبيسه 314\r\nگاه‌شمارى دقيق هجرى شمسى 324\r\nابو حاتم مظفّر اسفزارى ( د 515 ق / 1121 م ) 332\r\nابو الصلت ( 460 - 529 ق / 1068 - 1135 م ) 333\r\nجابر بن افلح ( م سدهء 6 ق ) 336\r\nبديع اسطرلابى ( م 534 ق / 1140 م ) 342\r\nآثار 345\r\nحسن قطان مروزى ( 465 - 548 ق / 1073 - 1153 م ) 347\r\n2 . مؤلف گيهان شناخت 348\r\n3 . تاريخ و مكان تأليف 351\r\nابن صلاح همدانى ( د 548 ق / 1153 م ) 352\r\nعبد الرحمن ، منصور خازنى ( م 550 ق ) 356\r\nخواجه عبد الرحمن خازنى مروزى 357\r\n1 . تاريخچهء تقويم در ايران از زمان ساسانيان تا سلجوقيان 359\r\n2 . تقويم سلطانى 363\r\n3 . تقويم جلالى ( ملكى ) 367\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n4 . بنياد تقويم هجرى شمسى 370\r\nابو البركات بغدادى ( م بين 545 تا 560 ق ) 373\r\nابن فندق بيهقى ( 490 - 565 ق / 1097 - 1170 م ) 374\r\nسموال بن يحيى مغربى ( م 570 ق ) 381\r\nشريف ادريسى ( م 576 ق / 1182 م ) 382\r\nابن طفيل اندلسى ( د 581 ق / 1185 م ) 391\r\nمحمد بن مسعود بخارى ( م 582 ق ) 392\r\nابن رشد اندلسى ( 520 ق / 1126 م - 595 ق م / 1198 ) 393\r\nمحمد بن اشرف سمرقندى ( م 600 ق ) 395\r\nابن ياسمين ( د اواخر 600 يا 601 ق ) 395\r\nبطروجى اشبيلى ( سدهء 6 ) 396\r\nفخر رازى ( 544 - 606 ق ) 401\r\nشرف الدّين طوسى ( م 609 يا 610 ق ) 402\r\nسخنى در جبر و مقابله 403\r\nمعناى واژه‌هاى جبر و مقابله 403\r\nجايگاه جبر در ميان علوم 405\r\nپيشينهء علم جبر 407\r\nخوارزمى و پيدايش علم جبر 412\r\nجبر دوجمله‌اىها 415\r\nجبر از خوارزمى تا كرجى 417\r\nكرجى و مكتب او 422\r\nخيام و نظريهء هندسى معادلات درجهء سوم 425\r\nشرف الدّين طوسى و دنبالهء كار خيام 432\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nجبر پس از شرف الدّين طوسى 434\r\nكاربرد نماد در جبر 438\r\nتأثير جبر دوران اسلامى در اروپا 439\r\nجبر از ديدگاه روز 440\r\nمسيرهاى اصلى تاريخ جبر را به‌ياد مىآوريم 442\r\n2 . حل جبرى معادله‌ها 447\r\nابن يونس ( 551 - 639 ق / 1156 - 1242 م ) 449\r\nاثير الدّين ابهرى ( د 663 ق / 1265 م ) 453\r\nآثار 457\r\nمؤيّد الدّين عرضى دمشقى ( م 660 يا 664 ق ) 459\r\nخواجه نصير الدّين طوسى ( 597 - 673 ق ) 460\r\nزندگانى او 462\r\nآراء خواجه نصير الدّين طوسى 479\r\nرصدخانه چرا در مراغه تأسيس شد ؟ 481\r\nابتكارات خواجه نصير الدّين 483\r\nتأليفات خواجهء طوسى 489\r\nيحيى بن ابى شكر مغربى ( م بين 670 تا 683 ق ) 501\r\nدبيران كاتبى قزوينى ( م 675 ق ) 502\r\nشمس الدّين وابكنوى ( سدهء 7 ) 504\r\n\r\n\r\n","description":"","footnote":"","page_name":" 516 ","page_number":516}
  ]