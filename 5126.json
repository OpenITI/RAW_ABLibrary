[
  {"content":"\r\nمجموعه تاريخ ايران\r\n2\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد دوم\r\nترجمهء\r\nابوالقاسم پاينده\r\nانتشارات اساطير\r\n5\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد دوم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : زمستان 1368 ه‍ ش\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد دوم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nارديبهشت ماه 1352\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n\r\nسخن از پادشاه پارسى بابل پس از منوچهر\r\nگفته‌ايم كه صحت تاريخ را از مدت عمر شاهان ايران توان شناخت .\r\nو چون منوچهر شاه پسر منشخور نر پسر منشخور اربغ درگذشت ، فراسيات پسر فشنگ پسر رستم پسر ترك بر خنيارث و مملكت پارسيان تسلط يافت و چنان كه گفته‌اند به بابل آمد و بيشتر ايام در بابل و مهرگانقذق به سر مىبرد ، و در مملكت پارسيان تباهى بسيار كرد .\r\nگويند : وقتى بر مملكت پارسيان تسلط يافت گفت : « در هلاكت مردم شتاب كنيم . » و ستم وى بسيار شد و آباديهاى خنارث رو به ويرانى نهاد و نهرها و كاريزها كور شد و به سال پنجم پادشاهى وى مردم دچار قحط شدند ، تا وقتى كه از مملكت پارسيان سوى قلمرو تركان رفت .\r\nدر اين سالها آب فرو رفت و درختان مثمر بى بار شد و مردم در بليه بودند ، تا « زو » پسر طهماسب ظهور كرد . و نام « زو » به صورت ديگر نيز آمده و بعضى وى را زاب پسر طهماسفان گفته‌اند . بعضى ديگر زاغ گفته‌اند ، و بعضى راسب ، پسر طهماسب پسر كانجو ، پسر زاب ، پسر ارفس پسر هرانسف پسر وندنگ پسر ارنگ ، پسر بود خوش پسر مسو پسر نوذر پسر منوچهر دانسته‌اند .\r\nمادر زو پسر مادول دختر وامن پسر واذرگا پسر قود پسر سلم پسر افريذون\r\n","description":"","footnote":"","page_name":" 367 ","page_number":4},
  {"content":"\r\nبود .\r\nگويند طهماسب در ايام پادشاهى منوچهر هنگامى كه براى جنگ فراسياب در حدود تركان مقيم بود خيانتى كرده بود و شاه بر او خشم آورده بود و آهنگ قتل وى داشت ، بزرگان مملكت دربارهء عفو وى با شاه سخن كردند و دادگرى منوچهر چنان بود كه وقتى كسى به گناهى سزاوار كيفر مىشد بزرگ و حقير و دور و نزديك را برابر مىگرفت ، و تقاضاى آنها را نپذيرفت و گفت : « اين مايهء سستى دين است ولى اگر اصرار داريد بايد ديگر در مملكت من نماند » و او را از قلمرو خويش براند كه سوى كشور تركان رفت و در قلمرو وامن اقامت گرفت .\r\nو چنان بود كه دختر وامن در قصر به زندان بود زيرا منجمان گفته بودند كه وى پسرى بيارد كه وامن را بكشد و طهماسب حيله كرد و دختر را كه از وى بار گرفته بود و آبستن « زو » بود از قصر برون آورد . پس از آن چون مدت كيفر طهماسب به سر رسيد ، منوچهر به دو اجازه داد سوى خنارث ، مملكت پارسيان ، باز گردد و او ، مادول دختر وامن را به حيله از كشور تركان به مملكت پارسيان آورد و همين كه مادول به كشور ايرانكرد رسيد زو را بياورد .\r\nگويند : زو ، در اثناى پيكارها كه با تركان داشت وامن پدر بزرگ خويش را بكشت و فراسياب را پس از جنگها كه با وى داشت از مملكت پارسيان به ديار تركان راند و تسلط فراسياب بر اقليم بابل و مردم پارسى از هنگام مرگ منوچهر تا وقتى كه بوسيلهء زو پسر طهماسب به تركستان رانده شد دوازده سال بود .\r\nگويند : زو ، د اثناى پيكارها كه با تركان داشت وامن پدر بزرگ خويش را بكشت و فراسياب را پس از جنگها كه با وى داشت از مملكت پارسيان به ديار تركان راند و تسلط فراسياب بر اقليم بابل و مردم پارسى از هنگام مرگ منوچهر تا وقتى كه بوسيله زو پسر طهماسب به تركستان رانده شد دوازده سال بود .\r\nگويند : بيرون راندن فراسياب از مملكت پارسيان به روز ابان در ماه ابان بود و عجم اين روز را عيد گرفتند كه از شر و ستم فراسياب رسته بودند ، و آن را پس از نوروز و مهرگان عيد سوم كردند .\r\nزو ، پادشاهى پسنديده راى و رعيت نواز بود و بفرمود تا همهء تباهىها را كه فراسياب در كشور خنارث و قلمرو بابل كرده بود به اصلاح آرند و قلعه هاى ويران\r\n","description":"","footnote":"","page_name":" 368 ","page_number":5},
  {"content":"\r\nرا بسازند و نهرها و قناتها را حفر كنند و آبهاى رفته را بر آرند و همه چيزها را از آنچه بوده بود بهتر كرد و هفت سال خراج از مردم برداشت و به روزگار وى مملكت پارسيان آباد شد و آب فراوان بود و مردم در رفاه بودند .\r\nوى در عراق نهرى بكند و آن را زاب نام داد و بگفت تا بر دو سوى آن شهرى بسازند و همانست كه آن را « شهر كهن » گويند ، و آن را ولايتى كرد و « زواجى » ناميد و سه بخش كرد : زاب بالا و زاب ميانه و زاب پايين و بفرمود تا تخم گل و درخت از كوهستان به آنجا آرند و بكارند .\r\nوى نخستين كس بود كه پختنىهاى گونه گون برايش فراهم آوردند و خورشهاى جوراجور داشت و سپاهيان را از غنائم و اموال كه از پيكار تركان به دست آمده بود بهره داد .\r\nوقتى زو ، به پادشاهى رسيد و تاج به سر نهاد گفت : « همه ويرانيهاى فراسياب جادوگر را آباد مىكنيم . » وى گرشاسب پسر اثرط پسر سهم پسر نريمان پسر طورك پسر شير اسب پسر اروشسب پسر طوج پسر افريدون شاه را در كار شاهى وزير و دستيار داشت و بعضى نسب شناسان پارسى گفته‌اند وى گرشاسب پسر اساس پسر طهموس پسر اشك پسر نرس پسر رحر پسر دورسر و پسر منوچهر شاه بود .\r\nگويند : زو ، و گرشاسب در پادشاهى انباز بودند ، ولى مشهور چنانست كه شاهى از آن زو ، پسر طهماسب بود و گرشاسب وزير و دستيار وى بود . گرشاسب پيش پارسيان بزرگ بود اما پادشاهى نداشت ، دوران پادشاهى او تا وقتى درگذشت ، چنان كه گفته‌اند ، سه سال بود .\r\n\r\nپس از او كيقباد به پادشاهى رسيد\r\nوى كيقباد پسر زاغ پسر بوحيا پسر مسو ، پسر نوذر ، پسر منوچهر بود و\r\n","description":"","footnote":"","page_name":" 369 ","page_number":6},
  {"content":"\r\nفرنك دختر بدسا را كه از سران و بزرگان ترك بود ، به زنى گرفت و كى افنه و كى كاوس و كى ارش و كيبه ارش و كيفاشين و كيسه را آورد كه پادشاه و پدر پادشاهان بودند .\r\nگويند : كيقباد وقتى به پادشاهى رسيد و تاج به سر نهاد گفت : « ما ديار ترك را ويران كنيم و در اصلاح ديار خويش بكوشيم . » وى مقدار آب جويها و چشمه ها را براى آبخور زمينها معين كرد و نام و حدود ولايتها و ناحيه ها را معلوم داشت و مردم را به زميندارى ترغيب كرد ، و ده يك از حاصل زمين را براى مخارج سپاه بگرفت .\r\nگويند : كيقباد در علاقه به آبادى و حفظ كشور از دشمن و گردنفرازى همانند فرعون بود . و نيز گويند كه پادشاهان كيانى و اعقابشان از نسل وى بوده‌اند و ميان وى و تركان و اقوام ديگر جنگهاى بسيار بود و ما بين مملكت پارسيان و قلمرو تركان بنزديك رود بلخ اقامت داشت كه تركان را از دست اندازى به قلمرو پارسيان باز دارد و خدا بهتر داند . 456 )\r\n\r\nسخن از كار بنى اسرائيل\r\nاينك از بنى اسرائيل و سالارشان از پس يوشع بن نون و حادثه ها كه به - روزگار زو ، و كيقباد ميان آنها رخ داد سخن مىكنيم :\r\nمطلعان اخبار گذشتگان و امور اقوام سلف خلاف ندارند كه پس از يوشع سالارى بنى اسرائيل با كالب بن يوفنا و پس از وى با حزقيل بن بوذى بود كه او را ابن عجوز مىگفتند .\r\nاز ابن اسحاق روايت كرده‌اند كه حزقيل بن بوذى را ابن عجوز از آن رو گفتند كه مادرش به دوران پيرى و نازايى از خدا فرزند خواست و خدا حزقيل را\r\n","description":"","footnote":"","page_name":" 370 ","page_number":7},
  {"content":"\r\nبه او داد بدين جهت ابن عجوز لقب يافت و اين آيهء قرآن در بارهء قوم وى بود كه خدا عز و جل فرمايد :\r\n« * ( أَ لَمْ تَرَ إِلَى الَّذِينَ خَرَجُوا من دِيارِهِمْ وَهُمْ أُلُوفٌ حَذَرَ الْمَوْتِ 2 : 243 ) * [ 1 
  ] يعنى :\r\nمگر آنها را كه از بيم مرگ از ديار خويش برون شدند و هزاران بودند نشنيدى » از وهب بن منبه روايت كرده‌اند كه گروهى از بنى اسرائيل به بليه و سختى روزگار دچار شده بودند و از بليهء خويش شكايت كردند و گفتند : « كاش مىمرديم و راحت مىشديم . » و خدا عز و جل به حزقيل وحى كرد كه قوم تو از بليه بناليدند و آرزو كردند كه بميرند و آسوده شوند ، با مردن آسوده نخواهند شد مگر پندارند كه من آنها را از پس مرگ زنده نتوانم كرد ، اينك به فلان محل برو كه آنجا چهار هزار كس مرده‌اند .\r\n( وهب گويد : همانها بودند كه خداوند آيهء الم تر الى الذين خرجوا من ديارهم را در بارهء آنها نازل فرمود ) برو و آنها را ندا كن و چنان بود كه پرندگان و درندگان ، استخوان مردگان را پراكنده بود ، و حزقيل آنها را ندا داد و گفت : « اى استخوانهاى پوسيده به فرمان خدا عز و جل فراهم شويد . » و استخوانهاى هر كس فراهم آمد . پس از آن ندا داد كه اى استخوانها به فرمان خداى گوشت بپوشيد و استخوانها گوشت پوشيد و پس از گوشت پوست پوشيد و جنبيد و حزقيل بار ديگر ندا داد كه اى جانها به فرمان خداى به جسدهاى خويش باز گرديد و به فرمان خدا همه برخاستند و يكباره الله اكبر گفتند .\r\nابن مسعود گويد : قصه قوم حزقيل چنان بود كه آنها در دهكدهء داوردان بودند كه پيش از شهر واسط بود و طاعون در آنجا رخ داد و غالب مردم آن بگريختند و در بيرون شهر فرود آمدند و بيشتر باقيماندگان هلاك شدند و بيرونشدگان سالم ماندند و تلفاتشان زياد نبود و چون طاعون برفت سالم بازگشتند و آنها كه در دهكده\r\n\r\n","description":"","footnote":"\r\n[ 1 
  ] بقره : 242\r\n","page_name":" 371 ","page_number":8},
  {"content":"\r\nمانده بودند گفتند : « اينان از ما دور انديشتر بودند ، اگر ما نيز چون آنها بيرون رفته بوديم تلفات نداده بوديم و اگر بار ديگر طاعون بيايد با آنها بيرون شويم . » و بار ديگر طاعون بيامد و آنها فرارى شدند و سى و چند هزار كس بودند كه به همان مكان فرود آمدند كه دره اى وسيع بود و فرشته اى از پايين دره ندا داد و فرشته ديگر از بالاى دره ندا داد كه بميريد . و همگى بمردند و پيكرهاشان بپوسيد و حزقيل پيمبر بر آنها گذر كرد و چون پيكرهاى پوسيده را بديد بايستاد و در كارشان انديشه كرد و وحى آمد كه اى حزقيل مىخواهى به تو بنمايانم كه چگونه آنها را زنده مىكنم ؟\r\nگفت : آرى ، و از قدرت خداى در هلاكت آنها به شگفت آمده بود .\r\nآنگاه وحى آمد كه ندا بده ، و او ندا داد كه اى استخوانها به فرمان خداى فراهم شويد ، و استخوانها به سوى همديگر به پرواز آمد و پيكرهاى استخوانى شد ، سپس خدا وحى كرد كه ندا بده اى استخوانها به فرمان خداى گوشت بپوشيد ، و گوشت و خون و جامه ها كه به هنگام مرگ داشته بودند ، بر آن نمودار شد پس از آن گفته شد ندا بده و او ندا داد : اى پيكرها به فرمان خدا برخيزيد و همه برخاستند .\r\nاز مجاهد روايت كرده‌اند كه وقتى مردگان برخاستند گفتند : « سبحانك ربنا و بحمدك لا إله الا انت . » و پيش قوم خويش بازگشتند و آثار مرگ بر چهرهء آنها نمودار بود و هر جامه كه مىپوشيدند چون كفن خاك آلود مىشد آنگاه در مدت مقدر بمردند .\r\nسالم نصرى گويد : روزى عمر نماز مىكرد و دو يهودى پشت سر وى بودند و يكيشان به ديگرى گفت : « اين همانست ؟ » و چون عمر نماز بكرد گفت : « اين سخن كه گفتيد اين همانست چه بود ؟ » گفتند : « ما در كتاب موسى يافته‌ايم كه كسى بيايد كه وى را نيز معجز حزقيل دهند كه به اذن خدا مردگان زنده كرد . »\r\n","description":"","footnote":"","page_name":" 372 ","page_number":9},
  {"content":"\r\nعمر گفت : « ما در كتاب خويش از حزقيل چيزى نمىيابيم ، و كسى به جز عيسى پسر مريم مرده زنده نكرد . » گفتند : « مگر در كتاب خدا نيابى كه گويد : و پيمبران بودند كه قصهء آنها نگفتيم . » عمر گفت : « چرا . » يهودان گفتند : « قصهء زنده كردن مردگان چنان بود كه وبايى در بنى اسرائيل رخ داد و جمعى از آنها برون شدند و چون يك ميل برفتند خدايشان بميرانيد و ديوارى بدور آنها ساختند و چون استخوانهايشان بپوسيد خداوند حزقيل را برانگيخت كه بر آنها بايستاد و سخنها گفت كه خدا فرموده بود و خدا آنها را زنده كرد و آيهء * ( أَ لَمْ تَرَ إِلَى الَّذِينَ خَرَجُوا من دِيارِهِمْ 2 : 243 ) * دربارهء آنها نازل شد . » از وهب بن منبه روايت كرده‌اند كه وقتى از پس يوشع بن نون خدا عز و جل كالب بن يوفنا را بميرانيد ، حزقيل بن بوذى كه لقب ابن عجوز داشت سالار بنى اسرائيل شد و همو بود كه براى قومى كه خدا در كتاب خويش ياد كرده دعا كرد و فرمود : « * ( أَ لَمْ تَرَ إِلَى الَّذِينَ خَرَجُوا من دِيارِهِمْ 2 : 243 ) * » . از ابن اسحاق روايت كرده‌اند كه فرار قوم حزقيل از طاعون يا بيمارى ديگر بود كه مردم بكشت و آنها از بيم مرگ بگريختند ، و هزارها بودند ، و به سرزمينى فرود آمدند ، و خدا فرمان داد كه بميريد ، و همگى بمردند . و مردم آنجا بدور آنها ديوارى كشيدند تا از درندگان محفوظ مانند ، زيرا بسيار بودند و دفنشان ميسر نبود و روزگارها سپرى شد و استخوان پوسيده شدند ، و حزقيل بن بوذى بر آنها بگذشت و از كارشان شگفتى كرد و بر آنها رحم آورد ، و ندا آمد : آيا دوست دارى كه خدايشان زنده كند ؟ گفت : آرى . و وحى آمد كه آنها را ندا كن كه اى استخوانهاى پوسيده هر كدام به صاحب خويش باز گرديد . و حزقيل ندا داد و استخوانها را بديد كه به جهش آمد و فراهم شد .\r\n","description":"","footnote":"","page_name":" 373 ","page_number":10},
  {"content":"\r\nآنگاه وحى آمد كه بگو اى گوشت و عصب و پوست ، به اذن خدا استخوانها را بپوشيد . گويد : و او نظر كرد و استخوانها عصب گرفت سپس گوشت گرفت و پوست و موى گرفت تا خلقت آن كامل شد اما جان نداشت . » آنگاه دعا كرد تا جان بگيرند و از خود برفت و چون به خود آمد قوم نشسته بودند و سبحان الله مىگفتند كه خدايشان زنده كرده بود .\r\nو نگفته‌اند كه حزقيل چه مدت در بنى اسرائيل ببود . و چون خداوند عز و جل حزقيل را بميرانيد ، حادثه ها در بنى اسرائيل بسيار شد و پيمان خدا را كه در تورات بود ترك كردند و بتپرست شدند و خداوند الياس پسر ياسين ، پسر فنحاص پسر عيزار ، پسر هارون پسر عمرتان را بر آنها مبعوث كرد .\r\nمحمد بن اسحاق گويد : وقتى خداوند حزقيل را به جوار خويش برد در بنى - اسرائيل حوادث بزرگ رخ داد و پيمان خدا را از ياد ببردند و بتپرست شدند و خدا الياس را به پيمبرى فرستاد و چنان بود كه پيمبران بنى اسرائيل پس از موسى به احياى تورات كه فراموش شده بود مبعوث مىشدند و الياس به دوران يكى از پادشاهان بنى اسرائيل بود كه احاب نام داشت و نام زنش ازبل بود و پادشاه تصديق الياس كرده بود و الياس كار وى را سامان داده بود و ديگر بنى اسرائيل بتى به نام بعل داشتند كه آن را به جاى خدا مىپرستيدند .\r\nگويد : و از بعضى مطلعان شنيده‌ام كه بعل زنى بود كه وى را به جاى خدا پرستش مىكردند .\r\nو خدا حكايت الياس را با محمد صلى الله عليه و سلم چنين گويد :\r\n« * ( وَإِنَّ إِلْياسَ لَمِنَ الْمُرْسَلِينَ . إِذْ قال لِقَوْمِه أَ لا تَتَّقُونَ . أَ تَدْعُونَ بَعْلًا وَتَذَرُونَ أَحْسَنَ الْخالِقِينَ ، الله رَبَّكُمْ وَرَبَّ آبائِكُمُ الأَوَّلِينَ 37 : 123 - 126 ) * » [ 1 
  ] .\r\n\r\n","description":"","footnote":"\r\n[ 1 
  ] صافات : 123 تا 126\r\n","page_name":" 374 ","page_number":11},
  {"content":"\r\nيعنى : « و الياس از پيغمبران بود ، و چون به قوم خود گفت : چرا نمىترسيد ؟ آيا بعل را مىخوانيد و بهترين آفريدگارتان را مىگذاريد ، خداى يكتا پروردگار شما و پروردگار پدران قديم شماست » .\r\nالياس آنها را به سوى خدا عز و جل دعوت همى كرد و به جز پادشاه كسى دعوت وى نپذيرفت . و در شام پادشاهان بودند و هر كدام بر ناحيه اى تسلط داشتند و آن پادشاه كه الياس با وى بود روزى به دو گفت : « به خدا دعوت ترا بيهوده مىبينم كه فلان و فلان ( و جمعى از پادشاهان بنى اسرائيل را كه به جاى خدا بت مىپرستيدند بر شمرد ) نيز مانند ما مىخورند و مىنوشند و در نعمتند و شاهى مىكنند و رفتارشان كه به پندار تو باطل است در دنيايشان نقصى نياورده و ما بر آنها برترى نداريم . » گويند ، و خدا بهتر داند ، كه الياس انا لله گفت و موى بر سر و تن او راست شد و سخن شاه را رد كرد و از پيش وى برفت و آن شاه نيز مانند شاهان ديگر به پرستش بتان پرداخت و الياس گفت : « خدايا بنى اسرائيل به كفر و بتپرستى اصرار دارند ، نعمت خويش از آنها بگير . » ابن اسحاق گويد : و خدا به دو وحى كرد كه كار روزى آنها را به دست تو سپرديم كه در اين باب فرمان دهى .\r\nالياس گفت : « خدايا باران از آنها بدار . » و سه سال باران نباريد و حشم و دواب و خزنده و درخت نابود شد و مردم به محنت افتادند . و الياس وقتى آن نفرين كرد از بنى اسرائيل نهان شد كه بر جان خويش بيم داشت و هر جا بود روزى او مىرسيد ، و چون در خانه يا اطاقى بوى نان بود مىگفتند : « الياس اينجا آمده . » و به جستجوى او مزاحم اهل خانه مىشدند .\r\nو الياس نبى به خانه زنى از بنى اسرائيل پناه برد كه پسرى بيمار داشت به نام اليسع بن اخطوب ، و زن او را پناه داد و كار وى را نهان داشت و الياس دعا كرد تا\r\n","description":"","footnote":"","page_name":" 375 ","page_number":12},
  {"content":"\r\nپسر وى از بيمارى شفا يافت و پيرو الياس شد و به دو ايمان آورد و همه جا همراه وى مىرفت .\r\nو الياس پير شده بود و اليسع جوانى نو سال بود . گويند : خدا به الياس وحى كرد كه باران از بنى اسرائيل برگرفتى و به جز آنها بسيارى خلق بىگناه را از چهار پا و پرنده و خزنده و درخت كه قصد هلاكشان نداشتم به گناه بنى اسرائيل تباه كردى الياس گفت : « خدايا بگذار من براى آنها دعا كنم و از بلائى كه بدان دچارند گشايش آرم ، شايد باز آيند و از بتپرستى چشم بپوشند . » و خدا پذيرفت . و الياس سوى بنى اسرائيل رفت و گفت : « شما از محنت به جان آمده‌ايد و حشم و دواب و پرنده و خزنده و درخت به گناه شما نابود شده‌اند و كار شما باطل و فريب است و اگر خواهيد اين را بدانيد و واقف شويد كه خدا بر شما خشمگين است و دعوت من به حق است بتان خويش را كه به پندار شما از خداى يگانه بهتر است بياريد ، اگر حاجت شما را بر آورد سخن شما درست باشد و اگر بر نياورد بدانيد كه كار شما باطل است و از آن دست برداريد و من از خدا مىخواهم كه بليه از شما بر دارد و در كارتان گشايش آرد . » قوم گفتند : « انصاف چنين است . » و بتان و بدعتان ناپسند خويش را بياوردند و بخواندند كه اجابت نبود و در گشايش كار اثر نداشت و بدانستند كه رفتارشان باطل و ضلالت است و گفتند : « اى الياس ما به هلاكت مىرويم ، براى ما دعا كن . » و الياس خدا را بخواند كه بليه از آنها بر دارد و باران دهد . و ابرى چون سپر از دريا برآمد كه آن را بديدند و ابرهاى ديگر با آن فراهم شد و بار گرفت و خدا باران داد و زمين زنده شد و بليه برفت .\r\nاما قوم از بتپرستى دست بر نداشتند و بدتر از پيش شدند .\r\nو چون الياس كفر آنها را بديد از خدا خواست كه جانش را بگيرد تا از دست\r\n","description":"","footnote":"","page_name":" 376 ","page_number":13},
  {"content":"\r\nقوم آسوده شود . و خدا وحى كرد كه فلان روز به فلان شهر رو و هر چه پيش تو آمد بر آن نشين و بيم مدار . و الياس برفت و اليسع نيز با وى بود . و چون به شهر موعود رسيدند اسبى آتشين بيامد و پيش الياس بايستاد كه بر آن جست و برفت و اليسع بانگ زد : الياس ، الياس ، من چكنم ؟ و اين آخرين ارتباطشان بود ، و خدا به الياس بال داد و جامهء نور پوشاند و لذت خوردن و پوشيدن از او بگرفت و با فرشتگان به پرواز در آمد و انسان - فرشتهء زمينى - آسمانى بود .\r\nبگفتهء وهب بن منبه پس از الياس ، اليسع پيغمبر بنى اسرائيل شد و چندان كه خدا خواست ببود و درگذشت و حادثه ها پديد آمد و گناهان بزرگ شد و صندوق عهد به دست بنى اسرائيل بود كه نسلها آن را از يك ديگر به ارث مىبردند و آرامش در آن بود و باقيماندهء ميراث آل موسى و آل هرون ، و هر وقت با دشمنى رو به رو مىشدند ، صندوق را پيش مىبردند و خدا دشمن را هزيمت مىفرمود .\r\nو چنان كه از بعضى عالمان بنى اسرائيل آورده‌اند آرامش ، يك سر گربهء مرده بود و چون در صندوق صداى گربه مىكرد از فيروزى اطمينان مىيافتند و پيروز مىشدند .\r\nآنگاه پادشاهى به نام ايلاف داشتند و خدا كوهشان را كه در ايليا بود ، مبارك كرده بود و دشمن بدانجا داخل نمىشد و در آنجا به چيزى حاجت نداشتند و چنان كه گفته‌اند خاك را بر صخره اى فراهم مىكردند و دانه در آن مىافشاندند و به اندازهء قوت سال حاصل بر مىداشتند و از يك درخت به اندازهء مصرف سال روغن مىگرفتند .\r\nو چون بدعتهاشان بزرگ شد و پيمان خدا را رها كردند ، دشمنى بيامد و به رسم معهود صندوق را پيش بردند و حمله كردند و جنگ انداختند تا صندوق از دستشان برفت و چون خبر به ايلاف رسيد كه صندوق از دست بنى اسرائيل برفت ، گردنش خم شد و از غم صندوق بمرد و كارشان آشفته شد و اختلاف افتاد و دشمن بر آنها چيره شد\r\n","description":"","footnote":"","page_name":" 377 ","page_number":14},
  {"content":"\r\nو فرزند و زنشان را بگرفت و با آشفتگى و اختلاف ببودند و گاهى در گمراهى فرو مىرفتند كه خدا يكى را بر آنها تسلط مىداد تا سرنگونشان كند و گاهى به توبه مىگراييدند و خدا شر دشمن را از سرشان بر مىداشت تا وقتى كه خداوند طالوت را پادشاهشان كرد و صندوق عهد را به آنها باز گردانيد .\r\nاز وفات يوشع بن نون تا استقرار پادشاهى و بازگشت پيغمبرى به شموئيل پسر بالى چهار صد و شصت سال بود كه گاهى كار قوم با قاضيان و سالاران بود و زمانى با كسان ديگر بود كه بر آنها چيره شده بودند .\r\nنخستين كسى كه بر آنها چيره شد مردى از نسل لوط بود كوشان نام كه خوار و زبونشان كرد . آنگاه برادر كوچك كالب پسر قنس ، بنى اسرائيل را از دست وى برهانيد و چنان كه گفته‌اند چهل سال سالارى قوم داشت .\r\nآنگاه پادشاهى به نام عجلون بر آنها مسلط شد و سپس مردى از سبط بنيامين به نام اهود شل دست پسر جيرا نجاتشان داد و هشتاد سال سلار قوم بود .\r\nآنگاه پادشاهى از كنعانيان بر آنها تسلط يافت كه يافين نام داشت و بيست سال ببود و پس از آن يك پيغمبر زن به نام دبورا نجاتشان داد و مردى باراق نام مدت چهل سال از طرف وى به تدبير امور بنى اسرائيل پرداخت .\r\nآنگاه گروهى از اعقاب لوط كه مقرشان در حدود حجاز بود بر آنها مسلط شدند و هفت سال ببودند . سپس مردى از اعقاب نفثالى پسر يعقوب به نام جدعون بن بواش نجاتشان داد و چهل سال تدبير امور بنى اسرائيل با وى بود و از پس جدعون پسرش ابى ملك سه سال سالار قوم بود . پس از ابى ملك تولغ پسر دائى ابى ملك و به قولى پسر عمهء وى بيست و سه سال تدبير امور كرد . و پس از تولغ ، مردى از بنى اسرائيل به نام يائير بيست و دو سال سالار قوم شد .\r\nآنگاه بنى عمون كه گروهى از مردم فلسطين بودند مدت هيجده سال بر آنها\r\n","description":"","footnote":"","page_name":" 378 ","page_number":15},
  {"content":"\r\nتسلط يافتند .\r\nآنگاه يكى از بنى اسرائيل به نام يفتح شش سال سالار قوم شد و پس از او بجشون كه وى نيز از بنى اسرائيل بود مدت هفت سال سالارى كرد ، پس از او آلون ، ده سال ، پس از او كيرون كه بعضىها وى را عكرون خوانده‌اند هشت سال تدبير امور كردند .\r\nپس از آن مردم و شاهان فلسطين مدت چهل سال بر آنها مسلط شدند ، پس از آن شمشون كه از بنى اسرائيل بود ، مدت بيست سال سالار قوم شد . و پس از شمشون چنان كه گفته‌اند ده سال بى سالار بودند . پس از آن عالى كاهن به تدبير امور پرداخت و به دوران وى صندوق عهد به دست مردم غزه و عسقلان افتاد .\r\nو چون چهل سال از روزگار عالى كاهن گذشت ، خدا عز و جل شموئيل را به پيغمبرى بر انگيخت و چنان كه گفته‌اند مدت ده سال تدبير امور با وى شد و چون به سبب عصيان خداى به دست دشمنان خوار و زبون شده بودند ، از شموئيل خواستند كه پادشاهى برايشان نصب كند كه با وى در راه خدا پيكار كنند و شموئيل با آنها سخنانى گفت كه خداوند در كتاب عزيز خويش آورده است . 466 )\r\n\r\nسخن از شموئيل پسر بالى و طالوت و جالوت\r\nخبر شموئيل پسر بالى چنان بود كه چون دوران بليهء بنى اسرائيل دراز شد كه شاهان بيگانه زبونشان كردند و بر ديارشان تسلط يافتند و مردانشان را بكشتند و فرزندانشان را به اسيرى بردند و صندوق عهد را كه آرامش و بقيهء ميراث آل موسى و آل هارون در آن بود و به كمك آن بر دشمنان ظفر مىيافتند ، ببردند ، از خداى خواستند پيمبرى برانگيزد كه كارشان را سامان دهد .\r\nسدى گويد : بنى اسرائيل با عمالقه كه پادشاهشان جالوت بود پيكار كردند\r\n","description":"","footnote":"","page_name":" 379 ","page_number":16},
  {"content":"\r\nو عمالقه بر بنى اسرائيل تسلط يافتند و جزيه بر آنها نهادند و تورات را بگرفتند و بنى اسرائيل از خدا خواستند كه پيمبرى برانگيزد تا با وى به پيكار روند و چنان بود كه سبط پيمبرى نابود شده بود و جز يك زن آبستن نمانده بود كه او را بگرفتند و در خانه اى بداشتند مبادا دخترى بيارد و با پسرى عوض كند از آن رو كه دلبستگى بنى اسرائيل را به مولود پسر خويش دانسته بود ، و زن از خدا خواست كه پسرى به او عطا كند و پسرى آورد و نام او را شمعون كرد ، يعنى : خدا دعاى مرا شنيد . و پسر بزرگ شد و او را در بيت المقدس به فرا گرفتن تورات وا داشت و پيرى از علماى قوم سرپرستى او را به عهده گرفت و پسر خويش خواند و چون پسر به بلوغ رسيد و وقت پيمبرى او رسيد جبرئيل بيامد و پسر نزديك پير خفته بود كه كس را به روى امين نمىدانست و به صداى پير گفت : « اى شموئيل ! » و پسر بيمناك برخاست و به پير گفت : « پدر مرا خواندى ؟ » و پير نخواست بگويد نه ، كه پسر بترسد و گفت : « پسرم برو بخواب . » و پسر بخفت و جبرئيل بار ديگر او را بخواند و پسر پيش پير آمد كه مرا خواندى ؟\r\nگفت : « برو بخواب ، و اگر بار ديگر ترا خواندم جوابم بده . » بار سوم جبرئيل عليه السلام بر او ظاهر شد و گفت : « پيش قوم خويش رو و رسالت خدايت را بگزار كه خدا ترا به پيمبرى آنها برانگيخت . » و چون شمعون به سوى قوم رفت ، تكذيبش كردند و گفتند : « در كار پيمبرى عجله كردى و ترا اعتبار ننهيم ، اگر راست مىگويى پادشاهى معين كن كه در راه خدا پيكار كند و نشان پيمبرى تو باشد » شمعون گفت : « * ( هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلَّا تُقاتِلُوا قالُوا وَما لَنا أَلَّا نُقاتِلَ في سَبِيلِ الله وَقَدْ أُخْرِجْنا من دِيارِنا وَأَبْنائِنا 2 : 246 ) * [ 1 
  ] » يعنى : تواند بود كه اگر كارزار بر شما مقرر شود ، كارزار نكنيد ؟ گفتند : ما كه\r\n\r\n","description":"","footnote":"\r\n[ 1 
  ] بقره 244\r\n","page_name":" 380 ","page_number":17},
  {"content":"\r\nاز ديار و فرزندان خويش دور شده‌ايم چگونه كارزار نمىكنيم » .\r\nو او خدا را بخواند و عصايى نازل شد كه طول آن به اندازه قامت مردى بود كه مىبايد پادشاه قوم شود و به بنى اسرائيل گفت : « طول قامت وى همانند اين عصا است . » و كسان را با آن اندازه كردند و هيچكس چنان نبود مگر مرد سقايى كه با خر خود آب مىكشيد و خر خود را گم كرده بود و به جستجوى آن بود و چون او را بديدند با عصا اندازه كردند كه همانند آن بود و پيمبرشان گفت : « خدا طالوت را به پادشاهى شما برانگيخت » قوم گفتند : « هرگز چنين دروغ نگفته بودى ما از سبط پادشاهى هستيم و او نيست و مال ندارد كه به سبب مال پيرو او شويم .\r\nپيغمبرشان گفت : « * ( إِنَّ الله اصْطَفاه عَلَيْكُمْ وَزادَه بَسْطَةً في الْعِلْمِ وَالْجِسْمِ » 2 : 247 ) * [ 1 
  ] يعنى : خدا او را از شما برگزيد و وى را به دانش و تن بزرگى داد .\r\nگفتند : « اگر راست مىگويى نشانه اى بر پادشاهى وى بيار .\r\nگفت : « * ( إِنَّ آيَةَ مُلْكِه أَنْ يَأْتِيَكُمُ التَّابُوتُ ، فِيه سَكِينَةٌ من رَبِّكُمْ وَبَقِيَّةٌ مِمَّا تَرَكَ آلُ مُوسى وَآلُ هارُونَ » 2 : 248 ) * [ 2 
  ] .\r\nيعنى : نشان پادشاهى وى اينست كه صندوق ( معهود ) سوى شما آيد كه آرامشى از پروردگارتان و باقيمانده اى از آنچه خاندان موسى و هارون وا گذاشته‌اند در آنست .\r\nو آرامش طشتى از طلا بود كه دل پيمبران را در آن مىشستند ، و خدا آن را به موسى داده بود و الواح را در آنجا نهاد و الواح چنان كه شنيده‌ايم از در و ياقوت و زمرد بود و بقيهء ميراث ، عصاى موسى و خرده هاى الواح بود . و صندوق و آنچه در آن بود در خانهء طالوت به دست آمد و به پيغمبرى شمعون ايمان آوردند و پادشاهى به\r\n\r\n","description":"","footnote":"\r\n[ 1 
  ] - بقره 245\r\n[ 2 
  ] - بقره 246\r\n","page_name":" 381 ","page_number":18},
  {"content":"\r\nطالوت دادند .\r\nاز ابن عباس روايت كرده‌اند كه فرشتگان صندوق را ميان زمين و آسمان بردند و كسان آن را ميديدند تا به نزد طالوت نهادند .\r\nاز ابن زيد روايت كرده‌اند كه فرشتگان هنگام روز صندوق را بياوردند و پيش قوم نهادند و نا بدلخواه معترف شدند و خشمگين برفتند .\r\nسدى گويد : بنى اسرائيل با طالوت برون شدند ، و هشتاد هزار كس بودند و جالوت مردى تنومند و دلير بود و پيش سپاه مىرفت و يارانش به نزد وى نمى - شدند مگر وقتى كه حريف را هزيمت كرده باشد .\r\nو چون برون شدند طالوت گفت :\r\n« * ( إِنَّ الله مُبْتَلِيكُمْ بِنَهَرٍ ، فَمَنْ شَرِبَ مِنْه فَلَيْسَ مِنِّي وَمن لَمْ يَطْعَمْه فَإِنَّه مِنِّي 2 : 249 ) * . » [ 1 
  ] يعنى : خدا شما را به جوئى امتحان مىكند ، هر كه از آن بنوشد از من نيست و هر كه از آن نخورد از من است .\r\nو آن نهر فلسطين بود و از بيم جالوت از آن بنوشيدند و چهار هزار كس از نهر گذشتند و هفتاد و شش هزار كس برگشتند ، و هر كه از آن نوشيده بود تشنه بود و هر كه بيش از يك كف ننوشيده بود سيراب بود خدا عز و جل گويد :\r\n« * ( فَلَمَّا جاوَزَه هُوَ وَالَّذِينَ آمَنُوا مَعَه ، قالُوا لا طاقَةَ لَنَا الْيَوْمَ بِجالُوتَ وَجُنُودِه ، قال الَّذِينَ يَظُنُّونَ أَنَّهُمْ مُلاقُوا الله كَمْ من فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ الله وَالله مَعَ الصَّابِرِينَ 2 : 249 ) * [ 2 
  ] » .\r\nيعنى : و همين كه او با كسانى كه ايمان داشتند از جوى بگذشت ، گفتند : امروز ما را طاقت طالوت و سپاهيان وى نيست ، آنها كه يقين داشتند به پيشگاه پروردگار خويش مىروند گفتند : بسيار شده كه گروهى اندك بخواست خدا بر گروهى بسيار غلبه يافته و خدا پشتيبان صابران است .\r\n\r\n","description":"","footnote":"\r\n[ 1 ، 2 
  ] بقره : 249\r\n","page_name":" 382 ","page_number":19},
  {"content":"\r\nو باز سه هزار و ششصد و هشتاد و چند كس باز گشتند و سيصد و نوزده كس به شمار جنگاوران بدر با وى بماندند .\r\nاز وهب بن منبه روايت كرده‌اند كه عيلى مربى شموئيل دو پسر جوان داشت كه در كار قربان بدعت آوردند ، رسم بود كه قربان را براى تقسيم به دو قلاب مىآويختند و هر چه بر آن ميماند نصيب كاهن بود و دو پسر وى قلابها نهادند . و نيز وقتى زنان در قدس به نماز بودند متعرض آنها مىشدند و هنگامى كه شموئيل در خانهء كاهن خفته بود صدائى شنيد كه مىگفت : « شموئيل ! » و او پيش عيلى رفت و گفت : « حاضرم ، مرا براى چه خواندى ؟ » گفت : « نه ترا نخواندم برو بخواب . » و باز صدايى شنيد كه مىگفت : « شموئيل ! » باز پيش كاهن دويد و گفت : « حاضرم ، مرا براى چه خواندى ؟ » گفت : من نخواندم برو بخواب و اگر چيزى شنيدى همانجا كه هستى بگو :\r\nحاضرم فرمان بده تا عمل كنم . » و شموئيل برفت و بخفت و باز صدائى شنيد كه مىگفت : « شموئيل . » گفت : « حاضرم ، فرمان بده تا عمل كنم . » صدا گفت : « پيش عيلى برو و بگو علاقه پدرى مانع از آن شد كه پسرانت را از بدعت در قدس و قربان من و از عصيان من باز دارى و من كاهنى را از تو و فرزندانت ميگيرم و ترا با دو پسرت هلاك ميكنم » .\r\nو صبحگاهان عيلى بپرسيد و شموئيل حكايت را بگفت و عيلى سخت بيمناك شد و دشمنى از اطراف بيامد و كاهن گفت تا دو پسرش مردم را ببرند و با دشمن پيكار كنند آنها نيز پذيرفتند و صندوق عهد را كه عصاى موسى و الواح در آن بود با خويش ببردند كه به كمك آن فيروز شوند ، و چون براى پيكار آماده شدند عيلى منتظر خبر بود و مردى بيامد و به او كه بر كرسى نشسته بود خبر داد كه دو\r\n","description":"","footnote":"","page_name":" 383 ","page_number":20},
  {"content":"\r\nپسرت كشته شدند و جماعت فرارى شد .\r\nعيلى گفت : « صندوق چه شد ؟ » مرد پاسخ داد : « دشمن آن را ببرد . » گويد : و عيلى آهى كشيد و از كرسى به پشت افتاد و بمرد و آنها كه صندوق را گرفته بودند آن را به خانهء خدايان خويش بردند و زير بت معبود نهادند كه بت روى آن بود و صبحدم بت زير صندوق بود كه باز آن را روى صندوق نهادند و دو پاى بت را به صندوق ميخ كردند و روز بعد دست و پاى بت قطع شده بود و خود بت زير صندوق افتاده بود و به همديگر گفتند : « مگر ندانيد كه كس با خداى بنى اسرائيل بر نيايد آن را از خانهء خدايان خويش بيرون بريد . » آنگاه صندوق را بيرون بردند و در گوشه اى از دهكده نهادند و مردم ناحيه اى كه صندوق آنجا بود دردى در گردن خويش يافتند و گفتند : « اين چيست ؟ » و دخترى از اسيران بنى اسرائيل كه آنجا بود گفت : « مادام كه اين صندوق در دهكده باشد بدى بينيد . » گفتند : « دروغ مىگويى . » گفت : « نشان راستى گفتارم اينست كه دو گاو گوساله دار بياريد كه هرگز يوغ بر آن ننهاده باشند و صندوق بر آن نهيد و گوساله شان را بداريد و گاوان ، صندوق را ببرد و چون از سرزمين شما به سرزمين بنى اسرائيل در آيد يوغ را بشكند و به سوى گوسالگان باز گردد . » و چنين كردند و چون گاوان به سرزمين بنى اسرائيل حاصل در آن ريخته بودند افتاد و مردم بنى اسرائيل سوى آن دويدند و هر كه نزديك آن شد جان بداد مگر دو مرد كه اجازه يافتند صندوق را به خانهء مادرشان ببرند كه بيوه بود و صندوق آنجا بود تا طالوت به پادشاهى رسيد .\r\nكار بنى اسرائيل با شموئيل سامان يافته بود اما گفتند : « پادشاهى براى ما معين\r\n","description":"","footnote":"","page_name":" 384 ","page_number":21},
  {"content":"\r\nكن كه در راه خدا پيكار كند . » شموئيل گفت : « خداى پيكار از شما برداشت . » گفتند : « ما از مردم اطراف خويش بيمناكيم و بايد پادشاهى داشته باشيم كه به دو پناه بريم . » و خداوند به شموئيل وحى كرد كه طالوت را به پادشاهى بنى اسرائيل معين كن و روغن مقدس به او بمال و چنان شد كه خران پدر طالوت گم شده بود و او را همراه غلامى به جستجوى آن فرستاد و پيش شموئيل آمدند و از خران پرسيدند و شموئيل به طالوت گفت : « خدا ترا پادشاه بنى اسرائيل كرد . » طالوت گفت : « مرا ؟ » شموئيل گفت : « آرى . » گفت : « مگر ندانى كه سبط من زبونترين اسباط بنى اسرائيل است . » گفت : « چرا . » گفت : « نشانهء پادشاهى من چيست ؟ » گفت : « وقتى برگردى پدرت خران خويش را يافته باشد و چون به فلان جا رسى وحى به تو رسد . » آنگاه روغن مقدس به دو ماليد و به بنى اسرائيل گفت :\r\n« * ( إِنَّ الله قَدْ بَعَثَ لَكُمْ طالُوتَ مَلِكاً ، قالُوا أَنَّى يَكُونُ لَه الْمُلْكُ عَلَيْنا وَنَحْنُ أَحَقُّ بِالْمُلْكِ مِنْه وَلَمْ يُؤْتَ سَعَةً من الْمالِ ، قال : إِنَّ الله اصْطَفاه عَلَيْكُمْ وَزادَه بَسْطَةً في الْعِلْمِ وَالْجِسْمِ 2 : 247 ) * » . [ 1 
  ] يعنى : خدا طالوت را به پادشاهى شما نصب كرد . گفتند : از كجا وى را به ما\r\n\r\n","description":"","footnote":"\r\n[ 1 
  ] - بقره : 249\r\n","page_name":" 385 ","page_number":22},
  {"content":"\r\nپادشاهى بود ، كه ما به شاهى از او سزاوارتريم كه او را گشادكى مال نيست ، گفت :\r\nخدا او را از شما برگزيد و وى را به دانش و تن بزرگى افزود .\r\nسدى گويد : وقتى بنى اسرائيل با جالوت و سپاهش روبرو شدند گفتند : « خدايا صبرى به ما عطا كن . » در آن روز پدر داود با سيزده پسر خود جزو عابران نهر بود ، و داود از همه پسران كوچكتر بود و چنان شده بود كه روزى داود پيش پدر آمد و گفت : « با فلاخن خود هر چه را بزنم بيندازم . » پدر گفت : « اى پسر ترا مژده باد كه روزيت را در فلاخن نهاده‌اند . » و بار ديگر پيش پدر آمد و گفت : « به كوهستان رفتم و شيرى بديدم و بر آن نشستم و گوشهايش را بگرفتم و مرا نينداخت » .\r\nپدر گفت : « پسر ! تو را مژده باد كه خدايت اين بركت داده است . » و روز ديگر پيش پدر آمد و گفت : « پدر ! ميان كوهها رفتم و تسبيح گفتم و كوهها با من تسبيح كردند . » پدر گفت : « پسر ! ترا مژده باد كه خدايت اين بركت داده است . » و داود چوپان بود و پدر او را به فراهم آوردن خوراكى براى خود و برادران وا گذاشته بود و پيمبر بنى اسرائيل شاخى بياورد كه روغن در آن بود با زره آهنين و به طالوت داد و گفت : « كسى كه جالوت را ميكشد اين شاخ را بر سر نهد و بجوشد تا روغن از آن بريزد اما بر چهره اش روان نشود و بر سر وى چون تاج باشد زره را بپوشد و اندازهء وى باشد . » و طالوت بنى اسرائيل را بخواست و با شاخ و زره امتحان كرد و هيچكس چنان نبود كه پيمبر گفته بود ، و چون كس نماند به پدر داود گفت : « آيا پسرى دارى كه نيامده باشد ؟ » گفت : « آرى پسرم داود مانده كه براى ما خوراكى بياورد . » و چون داود بيامد در راه از سه سنگ گذشت كه با وى سخن كرد كه اى\r\n","description":"","footnote":"","page_name":" 386 ","page_number":23},
  {"content":"\r\nداود ما را بگير كه جالوت را با ما بكشى .\r\nگويد : و داود سنگها را بر گرفت و در توبره خويش نهاد .\r\nطالوت گفته بود : هر كه جالوت را بكشد دخترم را به زنى به او دهم و فرمان او را در ملك خويش روان كنم . و چون داود بيامد شاخ را بر سر وى نهادند و روغن روان شد و زره را بپوشيد و اندازهء وى بود . وى مردى تنومند بود و هر كه زره را پوشيده بود براى وى گشاد بود و چون داود بپوشيد براى وى تنگ مىنمود .\r\nآنگاه سوى جالوت رفت و جالوت از همه كسان تنومندتر و دليرتر بود و چون داود را بديد بيم در دل وى راه يافت و گفت : « اى جوان باز گرد كه حيفم آيد ترا بكشم » .\r\nداود گفت : « نه ، من ترا مىكشم . » و سنگها را بر آورد و در فلاخن نهاد و هر سنگى را كه بر آوردى نامى بگفتى كه اين به نام پدرم ابراهيم ، و اين ديگر به نام پدرم اسحاق ، و اين سومى به نام پدرم اسرائيل ، آنگاه فلاخن را بچرخانيد و هر سه سنگ يكى شد و آن را رها كرد و ميان دو چشم جالوت خورد و سرش را سوراخ كرد و او را بكشت و به هر كس رسيد در سرش فرو شد و او را بكشت تا كس در مقابل آن نماند و شكست در سپاه جالوت افتاد و داود كه جالوت را بكشت دختر طالوت را به زنى گرفت و مردم به داود متمايل شدند و او را دوست داشتند ، و طالوت از اين ماجرا خشمگين شد و به داود حسد برد و قصد كشتن وى كرد و داود قصد وى را بدانست و مشك شرابى در بستر خود نهاد و طالوت به خوابگاه وى رفت و مشك را به شمشير بزد و بدريد و شراب از آن روان شد و يك قطره شراب به دهان وى افتاد و گفت : « خدا داود را بيامرزاد كه شرابخواره بود . » پس از آن داود به خانهء طالوت رفت و او خفته بود و در بالاى سر و پايين پا و راست و چپ وى هر جا دو تير نهاد و برفت و چون طالوت بيدار شد و تيرها را بديد و بشناخت گفت : « خدا داود را بيامرزاد ، من به او دست يافتم و بكشتمش اما\r\n","description":"","footnote":"","page_name":" 387 ","page_number":24},
  {"content":"\r\nاو به من دست يافت و از من دست بداشت . » پس از آن روزى طالوت سوار شد و طالوت را بديد كه با كسان مىرفت و طالوت بر اسب بود و با خود گفت : « امروز داود را مىكشم . » و چنان بود كه وقتى داود بترسيدى كس به او نرسيدى . و طالوت به دنبال وى دويد و داود بترسيد و بدويد و به غارى در آمد و خدا به عنكبوت وحى كرد و بر در آن خانه اى تنيد و چون طالوت به غار رسيد و تار عنكبوت را بديد گفت : « اگر به غار در آمده بود خانهء عنكبوت را دريده بود . » و از آنجا برگشت .\r\nو دانايان بنى اسرائيل ، طالوت را در مورد داود ملامت كردند ، و هر كه مىخواست طالوت را از داود باز دارد او را مىكشت و خدا او را به كشتن دانايان قوم بر انگيخت ، و در بنى اسرائيل دانائى نماند كه او را نكشت تا زنى را بياورد كه اسم اعظم مىدانست و به جلاد فرمان داد او را بكشد ولى جلاد او را نكشت و گفت :\r\n« شايد به دانايى نياز افتد . » و او را رها كرد .\r\nپس از آن نيت توبه در دل طالوت افتاد و پشيمان شد و بگريست تا مردم بر او رحم آوردند و هر شب سوى گورها مىشد و مىگريست و بانگ مىزد شما را به خدا هر كه داند كه مرا توبه هست بگويد ، و چون اين سخن بسيار گفت يكى از ميان گورها ندا داد كه اى طالوت همين بس نبود كه ما را بكشتى و اينك مردگان ما را آزار مىدهى ! و غم و گريهء او فزون شد .\r\nو جلاد بر طالوت رحمت آورد و با وى سخن كرد و گفت : « ترا چه مىشود ؟\r\nطالوت گفت : آيا در زمين دانايى هست كه با من بگويد آيا مرا توبه هست ؟\r\nجلاد گفت : « دانى كه مثل تو چون است ، چون پادشاهى است كه شبانگاه به دهكده اى در آمد و خروس بانگ زد و بانگ آن را به فال بد گرفت و گفت هر چه خروس در دهكده هست بكشند ، و چون خواست بخوابد گفت : وقتى خروس بانگ برداشت ما را بيدار كنيد ، تا به راه افتيم . به دو گفتند : مگر خروسى به جا گذاشتى\r\n","description":"","footnote":"","page_name":" 388 ","page_number":25},
  {"content":"\r\nكه بانگ آن شنيده شود ؟ تو نيز دانائى در زمين وانگذاشتى ! » و غم و گريهء طالوت شدت گرفت ، و چون جلاد استوارى او را در پشيمانى بديد ، گفت : « اگر ترا پيش دانايى برم او را خواهى كشت ؟ » طالوت گفت : « نه » و جلاد از او پيمان گرفت آنگاه گفت كه زن دانا نزد اوست .\r\nو طالوت گفت : « مرا نزد وى ببر كه بپرسم آيا مرا توبه هست ؟ » و چنان بود كه اسم اعظم را اهل يك خاندان مىدانستند و چون مردانشان هلاك مىشدند زنان مىآموختند .\r\nو جلاد به طالوت گفت : « اگر او ترا ببيند بترسد و از خود بىخود شود . » و چون نزديك در رسيدند جلاد طالوت را بگذاشت و پيش زن رفت و گفت : « مگر منت من از همهء مردم بر تو سنگينتر نيست كه ترا از كشتن رهاندم و پناه دادم ؟ » زن گفت : « چرا . » گفت : « اكنون حاجتى با تو دارم ، اينك طالوت آمده كه از تو بپرسد آيا او را توبه هست ؟ » و زن از ترس بىخود شد و جلاد به دو گفت : « طالوت قصد كشتن تو ندارد و مىخواهد بپرسد آيا وى را توبه هست ؟ » زن گفت : « به خدا ندانم كه وى را توبه هست ولى جاى قبر پيمبرى را مىدانيد ؟ » گفت : « بله ، قبر يوشع بن نون را مىدانم . » و زن با آنها بيامد و دعا كرد و يوشع از قبر در آمد كه خاك از سر او مىريخت و چون آن سه تن را بديد گفت : « شما را چه مىشود ، مگر رستاخيز شده ؟ » زن گفت : « نه ولى طالوت از تو مىپرسد آيا توبه دارد ؟ » يوشع گفت : « او را توبه نيست مگر آنكه از پادشاهى دست بدارد و با فرزندان\r\n","description":"","footnote":"","page_name":" 389 ","page_number":26},
  {"content":"\r\nخود به پيكار رود تا پيش روى وى در راه خدا پيكار كنند و چون آنها كشته شوند وى حمله برد و كشته شود شايد اين توبهء وى باشد . » آنگاه بمرد و در قبر بيفتاد .\r\nو طالوت غمينتر از آنچه بود بازگشت و بيم داشت كه فرزندانش به دنبال او نروند و چندان بگريست كه مژه هايش بريخت و تنش نزار شد و پسرانش كه سيزده تن بودند نزد وى آمدند و حالش پرسيدند و او حكايت خويش را با آنها بگفت كه توبهء وى چگونه تواند بود و از آنها خواست كه با وى به پيكار روند و مجهزشان كرد و با وى برون شدند و پيش روى وى حمله بردند تا كشته شدند و پس از آنها طالوت حمله كرد و كشته شد و داود به پادشاهى رسيد و معنى گفتار خدا عز و جل كه وى را پادشاهى و حكمت داد همين است كه پيمبرى شمعون و پادشاهى طالوت داشت .\r\nو نام طالوت به سريانى شاول بود و وى پسر قيس پسر ابيال پسر ضرار پسر بحرت پسر افيح پسر ايش پسر بنيامين پسر يعقوب پسر اسحاق پسر ابراهيم بود .\r\nابن اسحاق گويد : پيمبرى كه از گور برخاست و به طالوت گفت كه توبهء وى چگونه باشد ، اليسع پسر اخطوب بود .\r\nبه پندار اهل تورات مدت پادشاهى طالوت از آغاز تا وقتى كه با فرزندان خود در پيكار كشته شد چهل سال بود . 475 )\r\n\r\nسخن از حكايت داود\r\n: و او پسر ايشى پسر عوبد پسر باعز پسر سلمون پسر نحشون پسر عمى نادب پسر رام پسر حضرون پسر فارص پسر يهودا پسر يعقوب ، پسر اسحاق پسر ابراهيم عليه السلام بود .\r\nاز وهب بن منبه روايت كرده‌اند كه داود كوتاه قد و سرخموى و تنك موى و\r\n","description":"","footnote":"","page_name":" 390 ","page_number":27},
  {"content":"\r\nنيك سيرت و پاكدل بود .\r\nاز ابن زيد دربارهء آيهء : * ( أَ لَمْ تَرَ إِلَى الَّذِينَ خَرَجُوا من دِيارِهِمْ 2 : 243 ) * ، روايت كرده‌اند كه خدا به پيمبر بنى اسرائيل وحى كرد كه از جمله فرزندان فلانى مرديست كه خدا جالوت را به دست وى بكشد و نشان وى اين شاخ است كه بر سر نهد و آب از آن بريزد . و پيمبر پيش وى رفت و گفت خدا عز و جل به من وحى كرده كه جزو فرزندان تو مردى هست كه خدا جالوت را به دست وى بكشد و آن مرد دوازده مرد بياورد مانند تنه هاى درخت و يكيشان مهارت بسيار داشت و همه را با شاخ تجربه كرد و اثرى نديد و آن تنومند ماهر را باز آورد و تجربه را تكرار كرد و خدا به پيمبر وحى كرد كه ما مردان را به صورت نگيريم بلكه صلاح دلها را مقياس كنيم پيمبر گفت :\r\n« پروردگارا او گويد كه جز اينان فرزندى ندارد » .\r\nخدا عز و جل گفت : « سخن راست نگفت . » و پيمبر به دو گفت : « پروردگارم سخن ترا راست نداند و گويد پسرى جز اينها دارى . » گفت : « اى پيمبر خداى راست گفتى ، پسرى كوتاه قد دارم كه شرمم آيد كسان او را ببينند و او را در گله نهاده‌ام . » پيمبر گفت : « كجاست ؟ » گفت : « در فلان درهء فلان كوه » و پيمبر برون شده و دره را بديد كه سيل در آن روان بود و حايل استراحتگاه داود شده بود و او گوسفندان را جفت جفت بر دوش از سيل گذر مىداد و آب به آنها نمىرسيد و چون داود را بديد گفت : « بى گفتگو اين همانست ، او به چهار پا رحم آرد و بى شك با كسان رحيمتر است . » و شاخ را بر سر وى نهاد و آب بجوشيد .\r\nاز وهب بن منبه روايت كرده‌اند كه وقتى بنى اسرائيل پادشاهى به طالوت دادند خدا عز و جل به پيمبر بنى اسرائيل وحى كرد كه به طالوت بگو به جنگ مردم\r\n","description":"","footnote":"","page_name":" 391 ","page_number":28},
  {"content":"\r\nمدين رود و همه زندگان آنجا را بكشد كه من او را بر آنها غلبه دهم و طالوت پادشاه سوى مدين شد و هر كه را آنجا بود بكشت به جز پادشاهشان كه اسير شد و مواشى آنها را براند و خدا به شموئيل وحى كرد كه كار طالوت را ببين كه در فرمان من خلل آورد پادشاه مدين را اسير گرفت و مواشى را بياورد به او بگو كه پادشاهى از خاندانش بگيرم و تا به رستاخيز باز نيارم كه من آن كس را گرامى دارم كه مطيع من باشد و هر كه كار مرا خوار دارد وى را خوار كنم .\r\nو شموئيل پيش طالوت رفت و گفت : « چه كردى ؟ چرا پادشاه مدين را اسير گرفتى و چرا مواشى را بياوردى ؟ » گفت : « مواشى را آوردم كه قربان كنم . » شموئيل گفت : « خدا عز و جل پادشاهى از خاندان تو برگرفت و تا به روز رستاخيز باز نيارد . » آنگاه خدا عز و جل به شموئيل وحى كرد كه پيش ايشى برو كه پسرانش را به تو نشان دهد و آنكه را فرمان دهم روغن مقدس بمال كه پادشاه بنى اسرائيل شود و شموئيل سوى ايشى شد و گفت : « پسرانت را به من نشان بده . » و ايشى بزرگتر پسر خود را بخواند كه مردى تنومند و نكو به نظر مىآمد .\r\nو چون شموئيل او را بديد و شگفتى كرد و گفت : « الحمد للَّه ، ان الله بصير بالعباد . » و خدا به دو وحى كرد كه چشم تو ظاهر مىبيند ولى من به مكنون دلها واقفم مطلوب اين نيست .\r\nپيمبر گفت : « مطلوب اين نيست ، ديگرى را بيار . » و ايشى شش پسر به دو نشان داد كه دربارهء هر كدام گفت : « مطلوب اين نيست ديگرى را بيار . » و عاقبت گفت : « آيا جز اينان پسرى دارى ؟ » گفت : « آرى پسرى سرخروى دارم كه چوپان گوسفندان است » . »\r\n","description":"","footnote":"","page_name":" 392 ","page_number":29},
  {"content":"\r\nپيمبر گفت : « بفرست بيايد . » و چون داود بيامد جوانى سرخروى بود و روغن مقدس به دو ماليد و به پدرش گفت : « اين را مكتوم دار كه اگر طالوت خبر شود او را بكشد . » و جالوت با قوم خويش سوى بنى اسرائيل آمد و اردو زد و طالوت نيز با بنى اسرائيل برفت و اردو زد و آمادهء پيكار شدند .\r\nآنگاه جالوت كس پيش طالوت فرستاد كه چرا قوم من و قوم تو كشته شوند .\r\nبه جنگ من بيا يا هر كه را خواهى به جنگ من فرست . اگر ترا كشتم پادشاهى از آن من باشد و اگر تو مرا كشتى پادشاهى از آن تو باشد .\r\nپس از آن طالوت كس فرستاد كه در اردوى وى بانگ زد كى به جنگ جالوت ميرود ؟ و دنبالهء روايت و حكايت طالوت و جالوت و كشته شدن وى به دست داود و رفتار طالوت با داود چنانست كه گفته‌ايم .\r\nابو جعفر گويد : از اين روايت معلوم توان داشت كه خداوند عز و جل پيش از آنكه داود جالوت را بكشد و پيش از آنكه طالوت آهنگ كشتن او كند پادشاهى به او داده بود . ولى روايتهاى ديگر چنان بود كه داود پس از كشته شدن طالوت و پسرانش به پادشاهى رسيد .\r\nاز وهب بن منبه روايت كرده‌اند كه وقتى داود جالوت را بكشت و سپاه وى هزيمت شد مردم گفتند : داود قاتل جالوت است . و طالوت خلع شد و مردم به داود اقبال كردند و ديگر نامى از طالوت شنيده نشد .\r\nگويد : چون بنى اسرائيل بر داود گرد آمدند خداوند زبور را به وى فرستاد و صنعت آهن آموخت و آهن را براى وى نرم كرد و كوهها و پرندگان را بگفت كه وقتى تسبيح كند با وى هماهنگ شوند و چنان كه گفته‌اند خدا عز و جل هيچيك از مخلوق خويش را چنان صوت خوش نداده بود و وقتى زبور مىخواند وحش\r\n","description":"","footnote":"","page_name":" 393 ","page_number":30},
  {"content":"\r\nمجذوب مىشد تا آنجا كه گردن آن را مىگرفت و همچنان به صوت داود گوش مىداد و شيطانها مزمار و بربط و سنج از آهنگ صوت وى ساختند .\r\nداود سخت كوش بود ، پيوسته عبادت مىكرد و بسيار مىگريست . و خداى وصف داود را با پيمبر خويش محمد صلى الله عليه و سلم بگفت كه :\r\n« * ( اصْبِرْ عَلى ما يَقُولُونَ وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ . إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ » 38 : 17 - 18 ) * [ 1 
  ] .\r\nيعنى : بر آنچه گويند صبورى كن و بندهء ما داود را ياد كن كه وى بازگشت كننده بود ما كوهها را رام وى كرديم كه شبانگاه و هنگام بر آمدن آفتاب تسبيح مىكردند .\r\nگويند داود عليه السلام به شب نماز مىكرد و نيمهء ايام را روزه مىداشت و شب و روز چهار هزار كس نگهبانى وى مىكردند .\r\nگويند : روزى از پروردگار خويش خواست كه به منزلت همانند ابراهيم و اسحاق و يعقوب باشد كه مانند آنها به معرض امتحان در آيد و همه فضيلتهاى آنان را داشته باشد .\r\nاز سدى روايت كرده‌اند ، داود ايام را به سه قسمت كرده بود : روزى ميان مردم داورى مىكرد و روزى براى عبادت خدا به خلوت مىنشست و روزى با زنان خويش به سر مىبرد . و او را نود و نه زن بود و در كتابها فضيلت ابراهيم و اسحاق و يعقوب را مىخواند و يك بار گفت : « پروردگارا نياكان من همه نيكىها را برده‌اند ، مرا نيز از فضايل آنها عطا كن . » و خدا عز و جل به دو وحى كرد كه نياكان توبه معرض امتحان آمدند و بليه ها تحمل كردند كه تو نكرده اى . ابراهيم به كشتن فرزند خود مبتلا شد ، اسحاق كور شد و يعقوب به غم دورى يوسف دچار شد ، ولى توبه اين گونه بليات نيفتاده اى .\r\n\r\n","description":"","footnote":"\r\n[ 1 
  ] - ص : 17 و 18\r\n","page_name":" 394 ","page_number":31},
  {"content":"\r\nداود گفت : « پروردگارا مرا نيز چون بليات آنها ده و از عطيات آنها بهره ور كن . » خدا عز و جل وحى كرد كه به معرض امتحان مىروى مراقب باش .\r\nگويد : و روزى چند گذشت و شيطان به صورت كبوتر طلائى بيامد و پيش پاى داود افتاد و او به نماز ايستاده بود و دست برد كه آن را بگيرد و كبوتر دور شد و داود به دنبال آن رفت و دور تر شد تا به سوراخى افتاد و برفت تا آن را بگيرد و كبوتر از سوراخ به پرواز آمد و داود بنگريست كجا مىرود كه كس به دنبال آن فرستد .\r\nگويد : و زنى را ديد كه بر بام خويش شستشو مىكرد و بسيار زيبا بود و زن او را بديد و موى بيفشاند و خويشتن را بپوشاند و رفتار وى رغبت و شوق داود را بيفزود و جستجو كرد و گفتند : شوهر وى در فلان اردوگاه است . و كس به فرمانرواى اردو فرستاد كه اهر يارا سوى فلان دشمن فرست و بفرستاد كه پيروز شد و به داود نوشت . باز كس فرستاد كه او را سوى فلان دشمن فرست كه نيرومندتر بود و بفرستاد و باز فيروز شد .\r\nگويد : فرمانده اردوگاه قضيه را به داود نوشت و پاسخ آمد كه او را سوى فلان دشمن فرست و فرستاد و اين بار شوهر زن كشته شد و داود زن را بگرفت و اندك مدتى با وى ببود كه خدا دو فرشته به صورت انسان فرستاد كه خواستند به نزد او شوند و روز عبادت داود بود و نگهبانان مانع شدند و از ديوار به نمازگاه وى در آمدند و داود به نماز بود كه آنها را پيش روى خود نشسته ديد و بترسيد ، گفتند : « بيم مدار كه ما دو حريفيم كه يكيمان از ديگرى ستم ديده و به حق ميان ما داورى كن . » گفت : « قصهء خويش را بگوييد . » يكيشان گفت : « اين برادر من است كه نود و نه گوسفند دارد و من يكى دارم و مىخواهد گوسفند مرا بگيرد كه گوسفندان خويش را كامل كند . »\r\n","description":"","footnote":"","page_name":" 395 ","page_number":32},
  {"content":"\r\nبه ديگرى گفت : « تو چه مىگويى ؟ » گفت : « من نود و نه گوسفند دارم و برادرم يكى دارد و مىخواهم آن را از وى بگيرم كه صد گوسفند داشته باشم و او رضايت نميدهد . » داود گفت : « ترا نگذاريم چنين كنى . » گفت : « نتوانى مرا باز دارى . » داود گفت : « اگر بدين كار دست زنى به اينجا و اينجايت مىزنيم . » و بينى و پيشانى خويش را نشان داد .\r\nگفت : « اى داود حق اين است كه به اينجا و اينجاى تو بزنند كه نود و نه زن داشتى و اهريا يك زن داشت و پيوسته او را به معرض خطر فرستادى تا كشته شد و زنش را بگرفتى » .\r\nو داود نظر كرد و كس را نديد و بدانست كه به معرض امتحان بوده و در بليه افتاده است و به سجده افتاد و زارى كرد و چهل روز سجده كرد و گريست و جز به - ضرورت سر بر نداشت و باز به سجده رفت و گريست كه از اشك وى علف روييد .\r\nپس از چهل روز خدا به دو وحى كرد كه اى داود سر بردار كه ترا بخشيدم .\r\nگفت : « پروردگارا چگونه دانم كه مرا بخشيده اى تو داور عادلى و در قضاوت ستم نكنى ، اهريا به روز رستاخيز پيش عرش تو آيد و سر خويش را به دست راست با چپ گرفته باشد و خون از رگهاى آن بريزد و گويد خدايا از اين بپرس چرا مرا كشت » .\r\nگويد : و خداوند وحى كرد كه اگر چنين شود اهريا را پيش خوانم و از او بخواهم كه از تو در گذرد و چون در گذرد وى را بهشت عوض دهم .\r\nداود گفت : « پروردگارا اكنون دانستم كه مرا بخشيده اى . » گويد : و تا وقتى بمرد از شرم به آسمان ننگريست .\r\nاز عطاى خراسانى روايت كرده‌اند كه داود گناه خويش را به كف دست نوشته\r\n","description":"","footnote":"","page_name":" 396 ","page_number":33},
  {"content":"\r\nبود كه از ياد نبرد و چون آن را مىديد دستش مىلرزيد .\r\nگويند : سبب بليهء وى آن بود كه روزى با خويشتن گفت تواند روزى بگذارند و گناهى از او سر نزند و روزى كه آن ماجرا شد روزى بود كه پنداشت بى گناه بسر تواند برد . ذكر گويندهء اين سخن :\r\nاز حسن روايت كرده‌اند كه داود ايام را چهار قسمت كرده بود : روزى براى زنان بود ، و روزى براى عبادت ، و روزى براى داورى بنى اسرائيل ، و روزى خاص بنى اسرائيل بود كه با آنها سخن مىكرد و سخنانشان را مىشنيد .\r\nيكى از آن روزها كه خاص بنى اسرائيل بود از اين باب سخن رفت كه آيا تواند بود كه انسان روزى را بى ارتكاب گناه به سر برد ، و داود در دل گذرانيد كه چنين كند و چون روز عبادت وى رسيد در ببست و گفت كس پيش وى نشود و به تورات پرداخت و در آن اثنا كه قرائت قرآن مىكرد ، كبوترى طلائى كه از همه رنگهاى نكو چيزى داشت پيش روى وى افتاد و برفت تا آن را بگيرد و كبوتر پرواز كرد ولى چندان دور نرفت كه او را نوميد كند و داود به دنبال كبوتر رفت تا زنى را بديد كه شستشو مىكرد و از خلقت و زيبايى وى به شگفت آمد . و چون زن ، سايهء داود را بر زمين بديد ، مو بيفشاند و تن بپوشاند ، و اين رفتار فريفتگى داود را بيشتر كرد ، و شوهر زن را با سپاهى فرستاده بود و به دو نوشت كه به فلان مكان رود و جايى بود كه زنده باز نميتوانست گشت .\r\nگويد : و شوهر زن برفت و كشته شد و داود از او خواستگارى كرد و به زنى گرفت .\r\nقتاده گويد : شنيده‌ايم كه آن زن مادر سليمان بود .\r\n","description":"","footnote":"","page_name":" 397 ","page_number":34},
  {"content":"\r\nگويد : هنگامى كه داود در محراب بود دو فرشته از ديوار نزد وى آمدند و چنان بود كه متخاصمان از در محراب پيش او مىشدند ، و همين كه از ديوار بيامدند داود بيمناك شد و گفتند : « * ( لا تَخَفْ ، خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَلا تُشْطِطْ وَاهْدِنا إِلى سَواءِ الصِّراطِ . إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي في الْخِطابِ . قال لَقَدْ ظَلَمَكَ بِسُؤالِ نَعْجَتِكَ إِلى نِعاجِه وَإِنَّ كَثِيراً من الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَعَمِلُوا - الصَّالِحاتِ وَقَلِيلٌ ما هُمْ وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ 38 : 22 - 24 ) * [ 1 
  ] » يعنى :\r\nبيم مكن ، دو صاحب دعواييم كه يكيمان به ديگرى ستم كرده ، ميان ما به حق حكم كن و جور مكن و ما را به ميانه راه رهبرى كن . اين برادر من است و نود و نه ميش دارد و من يك ميش دارم ، گويد آن را به من ده و در مكالمه مرا مغلوب كرده است .\r\nگفت : « حقا با خواستن ميش تو كه ضميمهء ميشهاى خويش كند ، با تو ستم كرده است و بسيارى شريكان به همديگر ستم مىكنند مگر كسانى كه ايمان دارند و كارهاى شايسته كنند و آنها كمند . » و داود بدانست كه امتحانش كرده‌ايم و از پروردگارش آمرزش خواست و به ركوع افتاد و توبه كرد . از مجاهد روايت كرده‌اند كه وقتى داود مرتكب گناه شد چهل روز خدا را سجده كرد تا آنجا كه از اشك چشم وى چندان سبزه روييد كه سر وى را بپوشانيد ، آنگاه بناليد كه پروردگارا پيشانى ورم كرد و چشم بخشكيد و گناه داود همچنانكه بود هست و ندا آمد : آيا گرسنه اى كه غذايت دهند يا بيمارى كه شفايت دهند ، يا مظلومى كه ياريت كنند ؟\r\nگويد : و داود از سوز دل بناليد و خداوند عز و جل او را بيامرزيد .\r\nو داود گناه خود را بر كف دست نوشته بود كه آن را پيوسته مىخواند و وقتى ظرف آب مىگرفت كه بنوشد قسمتى از آن را مىنوشيد و گناه خود را به ياد مىآورد\r\n\r\n","description":"","footnote":"\r\n[ 1 
  ] - ص : 24\r\n","page_name":" 398 ","page_number":35},
  {"content":"\r\nو چنان مىناليد كه بيم بود بندهاى وى از هم جدا شود و تا وقتى همهء آب را مىنوشيد ظرف از اشك وى پر شده بود ، گويند اشك داود برابر اشك همه خلايق بود و اشك آدم برابر اشك داود و اشك همهء خلايق بود گويد : روز رستاخيز داود بيايد و گناه وى بر كف دستش نوشته باشد گويد :\r\nپروردگارا گناه من ! گناه من ! مرا پيش ببر . و او را پيش آرند و آرام نگيرد و گويد : پروردگارا مرا وا پس بر . و چون وا پس رود آرام نگيرد .\r\nانس بن مالك گويد : از پيمبر خدا صلى الله عليه و سلم شنيدم كه فرمود : « وقتى داود پيغمبر به زنى نگريست و او را بخواست ، گروهى از بنى اسرائيل را به پيكارى فرستاد و به فرمانده گروه گفت وقتى دشمن نزديك شد فلانى را پيش روى صندوق بدار . در آن روزگار بنى اسرائيل از صندوق فيروزى مىجستند و هر كه پيش روى صندوق بود نبايد باز گردد تا كشته شود يا سپاه بشكند و شوهر آن زن كشته شد و دو فرشته بر داود نازل شدند و قصهء او را بگفتند و او بدانست و به سجده رفت و چهل شب به سجده بود تا از اشك وى سبزه روييد و زمين پيشانى وى را بخورد و در سجدهء خويش مىگفت : پروردگارا داود گناهى كرده از وسعت مشرق و مغرب بزرگتر ، پروردگارا اگر بر ضعف داود رحم نيارى و گناهش نبخشى گناه او قصهء آيندگان شود . و پس از چهل شب جبرئيل بيامد و گفت : اى داود خداوند عز و جل گناه ترا بخشيد .\r\n« داود گفت : دانم كه خداى تواند گناه مرا ببخشد اما اگر به روز رستاخيز فلانى بيايد و گويد پروردگارا داود خون مرا ريخته . چه شود ؟\r\n« جبرئيل گفت : از پروردگار تو نپرسيدم و اگر خواهى بپرسم .\r\n« داود گفت : بپرس .\r\n« گويد : جبرئيل بالا رفت و داود به سجده افتاد و چندان كه خدا خواست در سجده بود . آنگاه جبرئيل بيامد و گفت : اى داود از خدا پرسيدم و گفت به داود\r\n","description":"","footnote":"","page_name":" 399 ","page_number":36},
  {"content":"\r\nبگو خدا روز رستاخيز شما دو تن را فراهم آرد و گويد : خونى را كه پيش داود دارى به من ببخش ، گويد : خدايا خون من از آن تست . خدا گويد : بعوض آن در بهشت هر چه خواهى دارى . » به پندار اهل كتاب ، داود از پس طالوت پادشاهى داشت تا قصهء زن او ريا رخ داد و داود به گناه افتاد و به توبه مشغول شد و بنى اسرائيل او را خوار داشتند وابشا پسر وى بر ضد پدر برخاست و منافقان بنى اسرائيل بر او فراهم شدند و چون خدا عز و جل توبهء داود را پذيرفت جمعى از كسان به طرفدارى او برخاستند و با پسر خود پيكار كرد تا او را بشكست و يكى از سرداران خويش را به تعاقب او فرستاد و گفت خونش نريزد و اسيرش كند و سردار ، او را كه فرارى بود دنبال كرد و به درختى پناه برد و موى بلند وى به شاخه هاى درخت پيچيد و او را بداشت و سردار به او رسيد و به خلاف فرمان داود خونش بريخت و داود سخت غمين شد و به سردار تعرض كرد .\r\nو هم به روزگار داود طاعونى سخت در بنى اسرائيل افتاد و آنها به محل بيت - المقدس رفتند و دعا كردند كه خدا بليهء طاعون را ببرد و دعايشان مستجاب شد و آنجا را مسجد كردند و اين به سال يازدهم پادشاهى داود بود و پيش از آنكه بنيان آن به سر رسد داود در گذشت و به سليمان وصيت كرد كه آن را به سر برد و قاتل برادر را بكشد و چون سليمان پدر را به خاك سپرد فرمان وى را كار بست و سردار را بكشت و بناى مسجد را به پايان برد .\r\nدربارهء بناى مسجد روايتى از وهب بن منبه هست كه گويد داود خواست شمار مردم بنى اسرائيل را بداند و كسان فرستاد و بگفت تا شمار قوم را به وى خبر دهند و خدا با وى عتاب كرد و گفت : « دانى كه من با ابراهيم وعده كرده‌ام كه نسل وى را بركت دهم و آنها را چون ستارگان آسمان كنم كه بشمار نيايند و تو خواستى شمار چيزى را بدانى كه من گفته‌ام شمار ندارد ، پس يكى از سه چيز را اختيار كنيد : يا سه\r\n","description":"","footnote":"","page_name":" 400 ","page_number":37},
  {"content":"\r\nسال شما را به گرسنگى مبتلا كنم ، يا سه ماه دشمن را بر شما مسلط كنم ، يا سه روز مرگ بر شما چيره شود . » داود با بنى اسرائيل مشورت كرد و گفتند : « بر گرسنگى سه سال صبر نداريم و تسلط سه ماههء دشمن كسى را به جاى نخواهد گذاشت و اگر ناچار باشيم مرگ را برگزينيم كه به دست خداست نه به دست غير . » وهب گويد : و در يك ساعت از روز هزاران كس از بنى اسرائيل بمردند كه شمارشان معلوم نيست و چون داود اين بديد كثرت مردگان را تحمل نتوانست كرد و به خدا ناليد و دعا كرد و گفت : « خدايا من خطايى كرده‌ام و غرامت آن بنى اسرائيل دهند ، من گفتم كه بنى اسرائيل را شمار كنند و گناه آن به گردن من است ، از بنى اسرائيل در گذر . » و خدا دعاى او را مستجاب كرد و مرگ از بنى اسرائيل برداشت . و داود فرشتگان را ديد كه شمشيرها در غلاف كردند و بر نردبان طلائى از صخره بر آسمان بالا رفتند و داود گفت : « بايد اينجا مسجدى ساخت . » و خواست بناى مسجد آغاز كند و خدا وحى كرد كه اين خانه اى مقدس است و چون دست تو به خون آلوده است ، بنيانگزار آن نباشى ولى پسر تو سليمان كه پس از تو پادشاهى به دو دهم و از خونريزى بر كنار دارم اين خانه بسازد . و چون سليمان به پادشاهى رسيد خانه را بساخت و حرمت نهاد .\r\nعمر داود چنان كه در حديث پيمبر صلى الله عليه و سلم هست يكصد سال بود ، ولى بعضى اهل كتاب گفته‌اند عمر وى هفتاد و هفت سال بود و چهل سال پادشاهى كرد . 486 )\r\n\r\nسخن از سليمان بن داود عليه السلام\r\nسليمان پسر داود پس از پدر پادشاه بنى اسرائيل شد و خدا جن و آتش و\r\n","description":"","footnote":"","page_name":" 401 ","page_number":38},
  {"content":"\r\nپرنده و باد را مسخر وى كرد و پيمبرى نيز به دو داد . سليمان از خدا خواست ملكى به دو دهد كه پس از وى كس نداشته باشد و خدا دعاى وى را مستجاب كرد و ملكى چنان به دو داد .\r\nاز وهب بن منبه روايت كرده‌اند كه وقتى سليمان از خانه به بارگاه مىشد پرندگان بالاى سر وى بودند و انس و جن مراقب بودند تا بر تخت نشيند .\r\nگويند : سليمان سفيد پوست و تنومند و نكو منظر و پر موى بود و جامهء سفيد مىپوشيد . وقتى سليمان به صف مردان در آمد داود در امور خويش با وى مشورت مىكرد و حكايت وى و پدرش و داورى دربارهء گوسفندانى كه در كشت چريده بود چنان بود كه خداى تعالى در كتاب عزيز خويش آورد و فرمود :\r\n« * ( وَداوُدَ وَسُلَيْمانَ إِذْ يَحْكُمانِ في الْحَرْثِ إِذْ نَفَشَتْ فِيه غَنَمُ الْقَوْمِ وَكُنَّا لِحُكْمِهِمْ شاهِدِينَ ، فَفَهَّمْناها سُلَيْمانَ وَكُلًّا آتَيْنا حُكْماً وَعِلْماً 21 : 78 - 79 ) * » [ 1 
  ] يعنى : و داود و سليمان را ( ياد كن ) آن دم كه در كار زراعتى كه گوسفندان قوم شبانه در آن چريده بود ، داورى مىكردند و ما گواه داورى كردنشان بوديم ، و حكم حق را به سليمان فهمانديم و هر دو را فرزانگى و دانش داده بوديم .\r\nاز ابن مسعود روايت كرده‌اند كه دربارهء اين آيه گفت : « موستانى بود كه خوشه كرده بود و از چراى گوسفندان تباه شد و داود گفت كه گوسفندان از آن صاحب موستان باشد . » سليمان گفت : « اى پيمبر خدا جز اين بايد . » داود گفت : « چه باشد ؟ » گفت : « موستان را به صاحب گوسفندان دهى تا به اصلاح آن بپردازد و چنان شود كه بود و گوسفندان را به صاحب موستان دهى كه از آن بهره گيرد و چون موستان\r\n\r\n","description":"","footnote":"\r\n[ 1 
  ] انبياء 79 ، 78\r\n","page_name":" 402 ","page_number":39},
  {"content":"\r\nچنان شود كه بود ، آن را به صاحبش دهى و گوسفندان را نيز به صاحبش دهى . » و معنى گفتار خداى كه به سليمان فهمانديم چنين است . » سليمان مردى پيكار جوى بود و پيوسته به پيكار بود و هر كجاى زمين كه پادشاهى بود سوى او مىرفت و مغلوبش مىكرد .\r\nگويند وقتى به پيكار مىخواست رفت مىگفت تا چوبى بيارند و خيمه بر آن زنند و همه مردم و چهار پا و ابزار جنگ بر آن بار كنند و باد را مىگفت زير چوب رود و آن را بر دارد و صبحگاه يك ماه راه ببرد و شامگاه يك ماه راه بيارد و خدا عز و جل در اين باب فرمايد : « * ( فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ 38 : 36 ) * » [ 1 
  ] يعنى : پس باد را رام وى كرديم كه هر جا قصد داشت به فرمان وى به نرمى همى رفت .\r\nو هم او تبارك و تعالى فرمايد : « * ( وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ 34 : 12 ) * [ 2 
  ] » يعنى : « و باد را براى سليمان رام كرديم كه بامداد رفتنش يك ماه و شبانگاه رفتنش يك ماه راه بود » گويند نزديك دجله خانه اى هست كه در آنجا بعضى ياران سليمان از جن يا انس خطى نوشته‌اند بدين مضمون كه ما اينجا آمديم و آن را نساختيم بلكه ساخته بود ، صبحگاه از اصطخر آمديم و نيمروز اينجا بوديم و ان شاء الله برويم و شب در شام باشيم .\r\nاز محمد بن كعب قرظى روايت كرده‌اند كه اردوگاه سليمان يكصد فرسخ بود بيست و پنج فرسخ انس بود و بيست و پنج فرسخ جن و بيست و پنج فرسخ وحوش و بيست و پنج فرسخ پرندگان و هزار خانه از آبگينه داشت بر چوب كه سيصد زن معقود و هفتصد زن مملوك در آن بود و باد آن را مىبرد و هنگامى كه ميان زمين و آسمان مىرفت خداوند وحى كرد كه اين را به پادشاهى تو افزودم كه هر يك\r\n\r\n","description":"","footnote":"\r\n[ 1 
  ] - ص : 35\r\n[ 2 
  ] - سبا : 12\r\n","page_name":" 403 ","page_number":40},
  {"content":"\r\nاز خلايق سخنى كند باد براى تو خبر آرد .\r\nاز ابن عباس روايت كرده‌اند كه در مجلس سليمان پسر داود ششصد كرسى بود كه اشراف انس مجاور سليمان مىنشستند و اشراف جن پهلويشان جاى مىگرفتند آنگاه به پرندگان مىگفت تا بر آنها سايه افكنند ، آنگاه به باد مىگفت تا آنها را بردارد و به يك روز يك ماه راه ببرد . 488 )\r\n\r\nسخن از غزوات سليمان و غزوه اى كه در اثناى آن به بلقيس نامه نوشت\r\nنام بلقيس چنان كه نسب شناسان گفته‌اند يلمقه دختر اليشرح بود و بعضى گفته‌اند دختر ايلى شرح بود ، و به قولى دختر ذى شرح ذى جدن پسر ايلى شرح پسر حارث پسر قيس پسر صيفى ، پسر سبا ، پسر يشجب پسر يعرب پسر قحطان بود و بى جنگ و پيكار به نزد سليمان رفت .\r\nسبب نامه نوشتن سليمان به بلقيس چنان بود كه روزى در راه هدهد را خواست كه نيازمند آب بود و آب يافتن نتوانست و حاضران گفتند اين كار هدهد داند و هدهد نبود .\r\nگويند : سليمان هدهد را خواست از آن رو كه در نبوت خلل شده بود .\r\nقصهء سليمان و بلقيس چنانست كه در روايت ابن عباس آمده كه وقتى سليمان بن داود به سفر بود يا قصد سفر داشت بر تخت مىنشست و به راست و چپ وى كرسى مىنهادند و به انس اجازهء نشستن مىداد و پس از انس به جن اجازه مىداد تا بنشينند ، آنگاه به شيطانها اجازهء نشستن مىداد ، آنگاه به پرندگان مىگفت تا بر آنها سايه كنند و به باد مىگفت كه آنها را بر دارد و او همچنان بر تخت بود و كسان بر كرسىها بودند و صبحگاه يك ماه را مىرفت و شبانگاه يك ماه را بر مىگشت و بادى ملايم بود نه\r\n","description":"","footnote":"","page_name":" 404 ","page_number":41},
  {"content":"\r\nطوفان و نه نسيم و ميانه بود و چنان بود كه سليمان از هر دسته پرندگان يكى را بر - گزيده بود كه سر همه بود و هر وقت مىخواست چيزى از پرندگان بپرسد از سر آن ميپرسيد و يك روز كه سليمان در راه بود به بيابانى فرود آمد و از عمق آب پرسيد و انسيان گفتند : « ندانيم . » و سليمان خشمگين شد و گفت : « تا ندانم عمق آب چه باشد از اينجا نروم و شيطانها گفتند : « اى پيمبر خدا خشمگين نشو اگر چيزى در اين باب توان دانست هدهد داند . » سليمان گفت : « هدهد را بياريد » و او را نيافتند و سليمان خشمگين شد و گفت :\r\n« * ( ما لِيَ لا أَرَى الْهُدْهُدَ أَمْ كانَ من الْغائِبِينَ . لأُعَذِّبَنَّه عَذاباً شَدِيداً أَوْ لأَذْبَحَنَّه أَوْ لَيَأْتِيَنِّي بِسُلْطانٍ مُبِينٍ 27 : 20 - 21 ) * » [ 1 
  ] يعنى : چرا شانه بسر را نمىبينم ، مگر او غايب است . وى را عذاب مىكنم عذابى سخت يا سرش را مىبرم يا دليل روشن پيش من آورد .\r\nو عقوبت پرندگان چنان بود كه بال آن را مىكند و در آفتاب مىافكند كه پرواز كردن نمىتوانست و خزنده مىشد يا او را مىكشت و اين عقوبت پرنده بود .\r\nگويد : هدهد بر قصر بلقيس گذشت و پشت قصر بستانى ديد و به سبزه مايل شد و آنجا فرود آمد و هدهد بلقيس را در بستان ديد و گفت : « اينجا چه مىكنى چرا پيش سليمان نيائى ؟ » هدهد بلقيس گفت : « سليمان كيست ؟ » هدهد گفت : « خدا پيمبرى فرستاده كه سليمان نام دارد و باد و جن و انس و پرنده را مسخر او كرده است . » هدهد بلقيس گفت : « چه مىگويى ؟ » هدهد گفت : « همين است كه مىگويم . »\r\n\r\n","description":"","footnote":"\r\n[ 1 
  ] نمل 21\r\n","page_name":" 405 ","page_number":42},
  {"content":"\r\nهدهد بلقيس گفت : « اين شگفتى آور است و شگفتتر اينكه پادشاه اين قوم زنيست كه همه چيز دارد و تختى بزرگ دارد و به جاى ستايش خدا سجدهء آفتاب مىكند . » گويد : هدهد ، سليمان را به ياد آورد و از بستان پرواز كرد و چون به اردو رسيد پرندگان پيش وى آمدند و گفتند : « سليمان ترا تهديد كرد . » و سخنان سليمان را با وى بگفتند .\r\nهدهد گفت : « پيمبر خدا قيدى نكرد ؟ » گفتند : « چرا گفت مگر آنكه عذرى آشكار بيارد . » گويد : و چون هدهد پيش سليمان آمد به دو گفت : « چرا غايب بودى ؟ » گفت : « * ( أَحَطْتُ بِما لَمْ تُحِطْ به وَجِئْتُكَ من سَبَإٍ بِنَبَإٍ يَقِينٍ . إِنِّي وَجَدْتُ امْرَأَةً تَمْلِكُهُمْ وَأُوتِيَتْ من كُلِّ شَيْءٍ وَلَها عَرْشٌ عَظِيمٌ . وَجَدْتُها وَقَوْمَها يَسْجُدُونَ لِلشَّمْسِ من دُونِ الله وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ فَهُمْ لا يَهْتَدُونَ . أَلَّا يَسْجُدُوا لِلَّه الَّذِي يُخْرِجُ الْخَبْءَ في السَّماواتِ وَالأَرْضِ وَيَعْلَمُ ما تُخْفُونَ وَما تُعْلِنُونَ الله لا إِله إِلَّا هُوَ رَبُّ الْعَرْشِ الْعَظِيمِ . قال سَنَنْظُرُ أَ صَدَقْتَ أَمْ كُنْتَ من الْكاذِبِينَ . اذْهَبْ بِكِتابِي هذا فَأَلْقِه إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ 27 : 22 - 28 ) * » [ 1 
  ] يعنى : چيزى ديده‌ام كه نديده اى و براى تو از سبا خبر درست آورده‌ام زنى ديدم كه سلطنت آنها مىكند و همه چيز دارد و او را تختى بزرگ هست . وى را ديدم كه با قومش سواى خدا آفتاب را سجده مىكردند و شيطان اعمالشان را بر ايشان آراسته و از راه منحرفشان كرده و هدايت نيافته‌اند . تا خدايى را كه در آسمانها و زمين نهان را آشكار مىكند و آنچه را عيان كنند مىداند سجده كنند . خداى يكتا كه خدايى جز او نيست و پروردگار عرش بزرگ است . گفت : خواهيم ديد آيا راست مىگويى يا از دروغگويانى . اين نامه را ببر و نزد ايشان بيفكن سپس دور\r\n\r\n","description":"","footnote":"\r\n[ 1 
  ] - نمل - 22 تا 28\r\n","page_name":" 406 ","page_number":43},
  {"content":"\r\nشو ببين چه مىگويند .\r\nو چون هدهد عذر خويش بنمود و حكايت بلقيس و قوم وى را كه از هدهد ديگر شنيده بود بگفت . سليمان گفت : « عذرى نكو آوردى خواهيم ديد كه راستگويى يا دروغگويى اين نامهء مرا ببر و پيش آنها بينداز . » و هدهد برفت و هنگامى كه بلقيس در قصر خويش بود نامه را بينداخت كه در دامن وى افتاد و بترسيد و نامه را برگرفت و به جامهء خويش بپوشانيد و بگفت تا تخت وى را برون آرند و برون شد و بر تخت نشست و به قوم خويش ندا داد و گفت :\r\n« * ( يا أَيُّهَا الْمَلأُ إِنِّي أُلْقِيَ إِلَيَّ كِتابٌ كَرِيمٌ . إِنَّه من سُلَيْمانَ وَإِنَّه بِسْمِ الله الرَّحْمنِ الرَّحِيمِ . ) *\r\n* ( أَلَّا تَعْلُوا عَلَيَّ وَأْتُونِي مُسْلِمِينَ . قالَتْ يا أَيُّهَا الْمَلأُ أَفْتُونِي في أَمْرِي ما كُنْتُ قاطِعَةً أَمْراً حَتَّى تَشْهَدُونِ . قالُوا نَحْنُ أُولُوا قُوَّةٍ وَأُولُوا بَأْسٍ شَدِيدٍ . وَالأَمْرُ إِلَيْكِ فَانْظُرِي ما ذا تَأْمُرِينَ . قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَجَعَلُوا أَعِزَّةَ أَهْلِها أَذِلَّةً وَكَذلِكَ يَفْعَلُونَ . وَإِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ . فَلَمَّا جاءَ سُلَيْمانَ قال أَ تُمِدُّونَنِ بِمالٍ فَما آتانِيَ الله خَيْرٌ مِمَّا آتاكُمْ بَلْ أَنْتُمْ بِهَدِيَّتِكُمْ تَفْرَحُونَ . ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَلَنُخْرِجَنَّهُمْ مِنْها أَذِلَّةً وَهُمْ صاغِرُونَ 27 : 29 - 37 ) * » [ 1 
  ] يعنى : گفت اى بزرگان نامه اى گرامى به من افكنده‌اند از جانب سليمان است و به نام خداى رحمان رحيم است كه بر من تفوق مجوييد و مطيعانه پيش من آييد گفت : اى بزرگان مرا در كارم نظر دهيد كه من بى حضور شما فيصل ده كارى نبوده‌ام .\r\nگفتند : ما نيرومنديم و جنگاورانى سخت كوش و كار به ارادهء تست . ببين فرمان تو چيست ؟ گفت : پادشاهان وقتى به دهكده اى در آيند تباهش كنند و عزيزانش را ذليل كنند كارشان چنين است . من هديه اى سوى آنها مىفرستم ببينم فرستادگان چه خبر مىآورند و چون نزد سليمان شد گفت مرا به مال مدد مىدهيد ؟ آنچه خدا به من داده\r\n\r\n","description":"","footnote":"\r\n[ 1 
  ] - سوره نمل - 29 تا 37\r\n","page_name":" 407 ","page_number":44},
  {"content":"\r\nبهتر از آنست كه به شما داده است شماييد كه به هديهء خويش خوشدل مىشويد . نزد ايشان باز گرد . سپاهيانى به سوى شما آريم كه تحمل آن نياريد و از آنجا به ذلت بيرونشان مىكنيم كه حقير شوند .\r\nگويد : و بلقيس مهره اى دست نخورده پيش سليمان فرستاد كه اين را سوراخ كن و سليمان از انسيان پرسيد كه علم آن ندانستند . آنگاه از شيطانها پرسيد گفتند :\r\n« موريانه را بخوان » و چون موريانه بيامد موئى به دهان گرفت و در مهره رفت و پس از لحظه اى آن را سوراخ كرد . و چون فرستادگان بلقيس باز گشتند وى ترسان شد و صبحگاهان به راه افتاد و قومش نيز با وى بودند .\r\nابن عباس گويد : بلقيس هزار سالار همراه داشت كه هر سالار ده هزار كس داشت و بقولى هر سالار ده هزار هزار كس همراه داشت .\r\nاز عبد الله بن شداد روايت كرده‌اند كه وقتى بلقيس پيش سليمان رفت سيصد و دوازده سالار همراه داشت و هر سالار ده هزار كس همراه داشت .\r\nاز ابن عباس روايت كرده‌اند كه سليمان مردى پر مهابت بود و هرگز سخن آغاز نمىكرد تا از او چيزى بپرسند و روزى برون آمد و بر تخت نشست و در آن نزديكى غبارى ديد و گفت « اين چه باشد ؟ » گفتند « اى پيمبر خدا بلقيس آمده است . » سليمان گفت « در اينجا فرود آمده است ؟ » مجاهد گويد : ابن عباس مكان را براى من وصف كرد كه آن را مشخص كردم و يك فرسخ ميان كوفه و حيره بود .\r\nگويد : سليمان رو به سپاهيان خويش كرد و گفت : « * ( أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ . قال عِفْرِيتٌ من الْجِنِّ أَنَا آتِيكَ به قَبْلَ أَنْ تَقُومَ من مَقامِكَ وَإِنِّي عَلَيْه لَقَوِيٌّ أَمِينٌ 27 : 38 - 39 ) * » [ 1 
  ]\r\n\r\n","description":"","footnote":"\r\n[ 1 
  ] - نمل 38\r\n","page_name":" 408 ","page_number":45},
  {"content":"\r\nيعنى : اى بزرگان كدامتان بيش از آنكه مطيعانه پيش من آيند تخت وى را برايم مىآوريد . ديوى از جنيان گفت : از آن پيش كه از مجلس خويش برخيزى تخت را سوى تو مىآرم كه بر اين كار توانا و امينم .\r\nسليمان گفت : « كى آن را زودتر آرد ؟ » * ( قال الَّذِي عِنْدَه عِلْمٌ من الْكِتابِ أَنَا آتِيكَ به قَبْلَ أَنْ يَرْتَدَّ إِلَيْكَ طَرْفُكَ 27 : 40 ) * . [ 1 
  ] يعنى آنكه دانشى از كتاب ( نهان ) نزد وى بود گفت من آن را پيش از آنكه چشم به هم زنى پيش تو مىآرم .\r\nسليمان به دو نگريست و چون سخنش به سر رسيد سليمان به تخت خويش نظر كرد و تخت بلقيس را بديد كه از زير كرسى وى نمودار شده بود و چون آن را بديد گفت : « اين از كرم پروردگار من است كه مىخواهد مرا امتحان كند كه آيا سپاس وى مىگزارم » گويد : و تخت بلقيس را براى وى نهادند و چون بيامد و با سليمان بنشست به دو گفت : « آيا تخت تو چنين است ؟ » و چون تخت را بديد گفت « گويى همانست » .\r\nسپس گفت : « من آن را در قلعه هاى خويش به جا نهادم و سپاهم اطراف آن بودند چگونه به اينجا آورده‌اند ؟ » آنگاه با سليمان گفت : « مىخواهم چيزى از تو بپرسم . » سليمان گفت : « بپرس . » گفت : « چه آبيست كه زلال است و نه از زمين آيد و نه از آسمان ؟ » گويد : وقتى سليمان چيزى را نمىدانست نخست از انسيان مىپرسيد اگر نمىدانستند از جنيان مىپرسيد و اگر نميدانستند از شيطانها مىپرسيد .\r\nشيطانها گفتند : « اى پيمبر خدا اين بسيار آسان است بگوى تا اسبان را بدوانند\r\n\r\n","description":"","footnote":"\r\n[ 1 
  ] - نمل - 39\r\n","page_name":" 409 ","page_number":46},
  {"content":"\r\nو ظرفى از عرق آن پر كنند . » و سليمان به پاسخ بلقيس گفت : « عرق اسبان » بلقيس گفت « راست گفتى » آنگاه گفت : « پروردگار چه رنگ دارد ؟ » ابن عباس گويد : سليمان از تخت فرو جست و به سجده رفت . و به گفتهء حسن از خود برفت و از تخت بيفتاد .\r\nابن عباس گويد : سليمان برخاست و سپاهيان پراكنده شدند و فرشتهء خدا بيامد و گفت : « پروردگارت مىگويد تو را چه شد ؟ » سليمان گفت : « سؤالى از من كرد كه تكرار آن نيارم . » فرشته گفت : « پروردگارت ميگويد كه به تخت خويش باز گرد و بنشين و بلقيس را با سپاهيان همراهش بخوان و همه سپاهيان خويش را كه حاضر بوده‌اند بيار و از او و از آنها بپرس كه سؤالش چه بود ؟ » گويد : سليمان چنان كرد و چون همگان بيامدند وى عليه السلام به بلقيس گفت :\r\n« سؤال تو چه بود ؟ » بلقيس گفت : « ترا از آب زلالى پرسيدم كه نه از آسمان باشد نه از زمين . » سليمان گفت : « جواب دادم عرق اسبان . ديگر چه پرسيدى ؟ » بلقيس گفت : « سؤال ديگرى نكردم . » سليمان گفت : « پس چرا من از تخت افتادم . » بلقيس گفت : « ندانم چرا . » و از سپاه بلقيس پرسيد و جوابشان همان بود كه وى گفته بود .\r\nو هم از سپاه خويش از انس و جن و پرنده و همهء آنها كه حضور داشته بودند پرسيد و همگى گفتند : « اى پيمبر خداى جز آب زلال چيزى از تو نپرسيد » و فرشتهء خداى به سليمان گفته بود كه خدا ميگويد به جاى خويش باز گرد كه مشكل از\r\n","description":"","footnote":"","page_name":" 410 ","page_number":47},
  {"content":"\r\nپيش برخاست .\r\nگويد : و سليمان به شيطانها گفت : « قصرى بسازيد كه بلقيس در آن پيش من آيد » و شيطانها با همديگر سخن كردند و گفتند : « خدا چيزها را مسخر سليمان پيمبر خويش كرده و بلقيس ملكهء سباست و او را به زنى گيرد و پسرى بيارد و ما هرگز از بردگى آزاد نشويم . » گويد : بلقيس ساقهاى پر موى داشت و سليمان به شيطانها گفت بنايى بسازند كه ساقهاى وى را به بيند و آنگاه به زنى بگيرد . و قصرى از آبگينهء سبز بساختند و طبقه هاى آبگينه در آن نهادند كه گويى آب بود و در دل طبقه ها از همه جور حيوانات دريا از ماهى و ديگر چيزها نهادند و ببستند و به سليمان گفتند : « به قصر در آى . » و براى سليمان در اقصاى قصر كرسىاى نهادند و چون در آمد و آنجا را بديد سوى كرسى رفت و بنشست و گفت : « بلقيس را پيش من آريد . » به بلقيس گفتند : « به قصر در آى . » و چون درون شد ماهى و حيوانات را در آب بديد و پنداشت آبگير است و ساقهاى خويش را عريان كرد كه از آب گذر كند و موهايش به ساق پيچيده بود . و چون سليمان او را بديد چشم از او بر گرفت و ندا داد اين بنايى از آبگينه است و بلقيس جامه فرو افكند و گفت : « * ( رَبِّ إِنِّي ظَلَمْتُ نَفْسِي وَأَسْلَمْتُ مَعَ سُلَيْمانَ لِلَّه رَبِّ الْعالَمِينَ 27 : 44 ) * [ 1 
  ] . » يعنى : پروردگارا به خويش ستم كرده‌ام اينك چون سليمان مطيع پروردگار جهانيان مىشوم .\r\nگويد : سليمان انسيان را خواست و گفت : « اين چه زشت است آن را با چه توان سترد ؟ » گفتند : « اى پيمبر خداى با تيغ . » گفت : « تيغ ساق زن را ببرد . » آنگاه جنيان را خواست و از آنها پرسيد\r\n\r\n","description":"","footnote":"\r\n[ 1 
  ] - نمل - 44\r\n","page_name":" 411 ","page_number":48},
  {"content":"\r\nگفتند : « ندانيم . » آنگاه شيطانها را خواست و گفت : « اين را با چه توان سترد ؟ » گفتند : « با تيغ » گفت : « تيغ ساق زن را ببرد . » و جنيان بكوشيدند تا نوره براى او ساختند .\r\nابن عباس گويد : اين نخستين بار بود كه نوره به كار رفت .\r\nآنگاه سليمان بلقيس را به زنى گرفت .\r\nاز ابن اسحاق روايت كرده‌اند كه وقتى فرستادگان بلقيس پيش وى باز گشتند و سخنان سليمان را با وى بگفتند گفت : « به خدا دانم كه او پادشاه نباشد و ما را ياراى وى نيست و با وى مقابله نتوان كرد . » و كس پيش سليمان فرستاد كه من با شاهان قوم خويش سوى تو مىآيم كه به بينم كار تو چيست و دينى كه به آن مىخوانى چگونه است آنگاه بگفت تا تخت وى را كه از طلا بود و مرصع به ياقوت و زمرد و مرواريد ، در خانه اى نهادند كه هفت در پياپى داشت و درها را قفل زد و چنان بود كه زنان خدمت وى مىكردند و ششصد زن به خدمت داشت و به جانشين خويش گفت : « تخت را حفظ كن كه كس نزد آن نرود و آن را نبيند تا من بيايم و با دوازده هزار سالار از شاهان يمن به راه افتاد كه هر سالار هزاران كس همراه داشت و سليمان جنيان را فرستاده بود كه هر روز و شب مسير بلقيس را به دو خبر دهند و چون نزديك شد همه جن و انس فرمانبر خويش را فراهم آورد و گفت : « كدامتان پيش از آنكه قوم بلقيس بيايند تخت وى را پيش من توانيد آورد ؟ » گويد : بلقيس اسلام آورد و اسلام وى نكو شد .\r\nگويند : وقتى بلقيس مسلمان شد و سليمان از كار وى فراغت يافت گفت : « يكى از مردم قومت را انتخاب كن تا تو را به زنى او دهم .\r\nگفت : « اى پيمبر خدا كسى چون من كه چنان شاهى و قدرت داشته‌ام زن مردان شود ! »\r\n","description":"","footnote":"","page_name":" 412 ","page_number":49},
  {"content":"\r\nسليمان گفت : « آرى . رسم اسلام چنين است و سزاوار نيست چيزى را كه خدا حلال كرده حرام كنى . » بلقيس گفت : « اگر ناچار بايد چنين كرد مرا به ذو تبع پادشاه غمدان به زنى ده . » و سليمان وى را به ذى بتع داد و سوى يمن پس فرستاد و شوهرش را فرمانرواى يمن كرد و زوبعه امير جنيان يمن را خواست و گفت : « مادام كه ذى بتع ترا براى قوم خويش به كار گيرد براى وى كار كن » . و او نيز براى ذى بتع در يمن كارها كرد و او همچنان پادشاه يمن بود و هر چه مىخواست مىكرد .\r\nو چون سليمان پسر داود صلى الله عليه و سلم بمرد و سالى گذشت و جنيان مرگ وى را ندانستند و يكى از آنها بيامد و از تهامه گذشت و وقتى به دل يمن رسيد به بانگ بلند فرياد زد كه اى گروه جن ! شاه سليمان بمرد . دست بداريد . و شيطانها به خط مسند بر دو سنگ بزرگ چنين نوشتند : ما سلحين را در هفتاد و هفت پاييز كار دايم بنا كرديم و صرواح و مراح و بينون و هند و هنيد و تلثوم را بساختيم .\r\nو اين نام قلعه ها بود كه شيطانها براى ذى بتع ساخته بودند . پس از آن دست بداشتند و برفتند و پادشاهى ذى بتع و بلقيس با پادشاهى سليمان پسر داود به سر رسيد . 495 )\r\n\r\nذكر پيكار اسكندر با پدر زن خود جراده و حكايت شيطانى كه انگشتر وى را گرفت\r\nاز وهب بن منبه روايت كرده‌اند كه سليمان شنيد كه در يكى از جزاير دريا بنام صيدون پادشاهى بزرگ هست كه كسان سوى او راه ندارند كه جاى وى به دريا بود و خداوند سليمان را قدرتى داده بود كه چيزى به خشكى و دريا تاب مقاومت\r\n","description":"","footnote":"","page_name":" 413 ","page_number":50},
  {"content":"\r\nوى نداشت كه بر باد سوى آن توانست رفت . و به همين سبب آهنگ آن شهر كرد و باد او را بر آب مىبرد تا با سپاه خود از جن و انس ، آنجا فرود آمد و پادشاه را بكشت و خلق آنجا را اسير گرفت و از جمله اسيران ، دختر شاه بود كه زنى به زيبائى وى نبود . و او را خاص خويش كرد و به اسلام خواند و او با بىميلى اسلام آورد و سليمان وى را بيشتر از همه زنان خود دوست داشت و دل در او بست . اما با وجود منزلتى كه به نزد سليمان داشت پيوسته غمين و گريان بود و چون سليمان حال وى بديد غمين شد و گفت : « اين غم و گريهء دايم از چيست ؟ » زن گفت : « چون ماجراى پدرم را به ياد آرم غمين شوم . » سليمان گفت : « خدا پادشاهىاى بزرگتر از پادشاهى پدر به تو داد و به اسلام هدايت فرمود كه از همه چيز بهتر است . » زن گفت : « چنين است ولى وقتى از او ياد كنم غمم افزون شود اگر گويى كه شيطانها صورت پدرم را در خانه نقش كنند كه صبح و شب آن را ببينم اميدوارم غم برود و دلم آرام گيرد : » و سليمان به شيطانها گفت تا صورت پدرش را در خانهء وى نقش كنند و بكردند و پدر را چنان كه بود بديد ولى جان نداشت و آن را لباس پوشانيد و چون سليمان از خانهء وى برون ميشد با نديمگان خويش به سجدهء او بود چنان كه در ايام پادشاهى او مىكرده بودند و هر شب چنين كرد و سليمان خبر نداشت تا چهل روز گذشت و خبر به آصف بن برخيا رسيد كه دوست سليمان بود و هر وقت ميخواست در غياب يا حضور سليمان به خانه هاى وى مىشد و پيش سليمان آمد و گفت : « اى پيمبر خدا سن من بسيار شده و استخوانم سستى گرفته و عمرم به سر رسيده و وقت رفتنم شده و دوست دارم پيش از مرگ از پيمبران سلف ياد كنم و ستايش آنها كنم و چيزى از امورشان را كه مردم ندانند بگويم .\r\nسليمان گفت : « چنين كن » و مردم را فراهم آورد و آصف به سخن ايستاد و از انبياى سلف ياد كرد و از فضائل هر يك سخن آورد تا به سليمان رسيد و گفت : « در\r\n","description":"","footnote":"","page_name":" 414 ","page_number":51},
  {"content":"\r\nجوانى بردبار و پارسا و فضيلت پيشه بودى ، در جوانى كارت استوار بود ، در جوانى از ناروايى دور بودى . » و سليمان آزرده شد و به خشم آمد و چون به خانهء خويش شد آصف را خواست و گفت : « از همه پيمبران سلف سخن كردى و همه را بى دريغ ستايش گفتى و چون به من رسيدى از فضيلت من در جوانى گفتى و از دوران سالخوردگى خاموش ماندى ، مگر در آخر روزگارم چه كرده‌ام ؟ » آصف گفت : « از چهل روز پيش غير خدا را در خانهء تو پرستش مىكنند . » سليمان گفت : « در خانهء من ؟ » گفت : « در خانهء تو . » سليمان انا لله گفت و افزود : « دانستم كه چيزى شنيده بودى كه چنان سخن كردى . » آنگاه به خانه رفت و بت را بشكست و زن و نديمگان وى را عقوبت كرد و بگفت تا لباس طهارت بيارند و آن لباسى بود كه دوشيزگان مىرشتند و دوشيزگان مىبافتند و دوشيزگان مىشستند و زنى كه خون ديده بود بدان دست نمىزد و آن را بپوشيد و تنها به بيابان رفت و بگفت تا خاكستر بيارند و بر آن نشست و بناليد و پشيمانى كرد و به تذلل در خاكستر غلطيد و دعا و استغفار كرد و همى گفت « پروردگارا اين بليهء آل داود است كه جز ترا بپرستند » و بدين گونه تا شب بگريست و تضرع كرد آنگاه به خانهء خويش باز گشت .\r\nو زنى در خانهء سليمان بود امينه نام كه وقتى به آبريز مىشد يا زنى خواست ديد انگشتر به دو مىداد تا پاكيزه شود و انگشتر را جز با طهارت به دست نمىكرد و پادشاهى وى به انگشتر وابسته بود و آن روز به رسم هميشه انگشتر به او داد و به آبريز رفت و شيطان دريا كه نامش صخر بود به صورت سليمان پيش امينه آمد و انگشتر بگرفت و برفت و بر تخت سليمان نشست و پرنده و جن و انس بر او گرد آمد .\r\n","description":"","footnote":"","page_name":" 415 ","page_number":52},
  {"content":"\r\nو چون سليمان بيامد و انگشتر را از امينه خواست گفت : « تو كيستى ؟ » گفت : « من سليمان پسر داودم . » امينه گفت : « دروغ گفتى تو سليمان پسر داود نيستى ، سليمان بيامد و انگشتر بگرفت و اينك بر تخت پادشاهى است . » سليمان بدانست كه نتيجهء گناهش ظاهر شده و برون شد و بر خانه هاى بنى اسرائيل مىگذشت و مىگفت : « من سليمانم » و خاك بر او مىريختند و ناسزا مىگفتند كه اين ديوانه را ببينيد كه پندارد سليمان پسر داود است . و چون چنين ديد به دريا رفت و براى مردم دريا ماهى به بازار مىبرد و هر روز دو ماهى به او مىدادند و شب يكى را به بهاى نان مىداد و ديگرى را بريان مىكرد و مىخورد و چهل روز بدين گونه گذشت به شمار ايامى كه در خانهء وى بت پرستيده بودند . و آصف و بزرگان بنى اسرائيل در آن چهل روز از حكومت دشمن خدا به حيرت بودند و آصف گفت : « اى گروه بنى اسرائيل آيا شما نيز چون من اختلاف حكومت پسر داود را ديده‌ايد ؟ » گفتند : « آرى . » گفت : « بگذاريد تا پيش زنان وى روم و بپرسم آيا در امور خاص وى نيز چون حكومت عامهء ناس تغييرى ديده‌اند . » و برفت و با زنان سليمان گفت : « آيا در رفتار پسر داود تغييرى ديده‌ايد ؟ » گفتند : « بدتر از همه در ايام خون از ما چشم نميپوشد و غسل جنابت نميكند » و آصف انا لله گفت و افزود كه اين بلايى بزرگ است . و سوى بنى اسرائيل رفت و گفت : « رفتار وى با خاصه بتراز عامه است . » و چون چهل روز به سر رسيد شيطان از تخت بگريخت و به دريا گذشت و انگشتر در آن افكند و ماهىاى آن را بلعيد و يكى از صيادان ، ماهى را بديد و بگرفت و سليمان آن روز براى او كار كرده بود و چون شب آمد و دو ماهى او را\r\n","description":"","footnote":"","page_name":" 416 ","page_number":53},
  {"content":"\r\nبداد يكى همان ماهى بود كه انگشتر را بلعيده بود و سليمان دو ماهى خود را ببرد و يكى را كه انگشتر در شكم نداشت به بهاى نان داد و ماهى ديگر را بگرفت و شكم بشكافت كه بريان كند و انگشتر را از شكم آن به دست آورد و به دست كرد و سجدهء خدا كرد و پرنده و جن و انس بر او گرد آمد و مردم بيامدند و بدانست كه بليهء وى از ماجراى خانه اش بود و از گناه خويش توبه كرد و شيطانها را بگفت تا شيطان دريا را بيارند و آنها بگشتند تا وى را يافتند و بياوردند و سليمان درون سنگى را تهى كرد و شيطان را در آن كرد و آن را به سنگى ديگر بست و با آهن و سرب محكم كرد و بگفت تا به دريا افكنند .\r\nسدى دربارهء آيهء * ( وَلَقَدْ فَتَنَّا سُلَيْمانَ 38 : 34 ) * گويد : پيكرى كه بر تخت سليمان افكنده شد شيطان بود كه چهل روز بر تخت وى نشست . گويد : سليمان را يكصد زن بود كه يكى از آنها جراده نام داشت و از همه زنان محبوبتر بود و بيشتر از همه به دو نزديك بود و چون ناپاك بودى يا به حاجت رفتى انگشتر خويش را در آوردى و به هيچكس جز وى اطمينان نكردى . روزى جراده پيش سليمان آمد و گفت : « برادر من با فلانى اختلافى دارد ميخواهم كه چون پيش تو آيند به سود وى داورى كنى . » سليمان گفت : « چنين كنم » اما نكرد و چون به - بليه افتاد انگشتر به جراده داد و آبريزگاه شد و شيطان به صورت وى بيامد و گفت :\r\n« انگشتر را بده » و انگشتر را به دو داد كه برفت و به جاى سليمان نشست پس از آن سليمان بيامد و انگشتر را خواست و جراده گفت : « مگر نگرفتى ؟ » گفت : « نه » و از جاى خويش سرگردان برون شد .\r\nگويد : شيطان چهل روز ميان مردم داورى كرد و مردم از احكام وى شگفتى كردند و قاريان و علماى بنى اسرائيل فراهم آمدند و پيش زنان سليمان رفتند و گفتند : « ما از كار اين به شگفتيم كه اگر سليمان باشد عقلش رفته و احكام او عجيب است . » و زنان بگريستند ، پس از آن قاريان و عالمان بيامدند و خيره در او نگريستند\r\n","description":"","footnote":"","page_name":" 417 ","page_number":54},
  {"content":"\r\nو تورات خواندند . گويد و شيطان از پيش روى آنها به پرواز آمد و به پنجره رسيد و انگشتر با وى بود . آنگاه پرواز كرد تا به دريا رسيد و انگشتر از دست وى به دريا افتاد و يكى از ماهيان دريا آن را بلعيد .\r\nو سليمان در حال سرگردانى برفت تا به يكى از صيادان دريا رسيد و گرسنه بود و گرسنگى وى سخت شد و از صياد خوردنى خواست و گفت : « من سليمانم . » و يكى از صيادان برخاست و او را با عصا بزد و سرش بشكست و او بر ساحل دريا به شستن خون خويش پرداخت و صيادان ، همكار خويش را ملامت كردند و گفتند :\r\n« بد كردى كه او را زدى . » گفت : « پندارد كه سليمان است . » گويد : آنگاه دو ماهى به دو دادند و به كنار دريا رفت و شكم آن را بشكافت و به شستن پرداخت و انگشتر خويش را در شكم ماهى يافت و بگرفت و به دست كرد و خدا شكوه و پادشاهى وى را پس آورد و پرندگان به دور وى بپرواز آمد و صيادان بدانستند كه وى سليمان است و به عذر خواهى از رفتار خويش آمدند و گفت : « نه عذرتان را ميستايم و نه رفتارتان را ملامت مىكنم كه آنچه شد شدنى بود . » و به پادشاهى بازگشت و بفرستاد تا شيطان را بياوردند و از آن روز باد و شيطانها مسخر وى شدند و از پيش مسخر وى نبودند و خداى عز و جل به حكايت گفتار وى فرمود :\r\n« * ( وَهَبْ لِي مُلْكاً لا يَنْبَغِي لأَحَدٍ من بَعْدِي إِنَّكَ أَنْتَ الْوَهَّابُ 38 : 35 ) * » [ 1 
  ] يعنى : و مرا سلطنتى ده كه هيچكس از پس من نداشته باشد كه تو بخشنده اى .\r\nگويد : و چون شيطان را بياوردند بگفت تا وى را به صندوقى آهنين كردند و ببستند و قفل زدند و با انگشتر خويش مهر زد و بگفت تا صندوق را به دريا افكنند و همچنان هست تا رستاخيز به پا شود و نام اين شيطان حبقيق بود .\r\n\r\n","description":"","footnote":"\r\n[ 1 
  ] - سوره ص ، آيه 35\r\n","page_name":" 418 ","page_number":55},
  {"content":"\r\nابو جعفر گويد : سليمان در پادشاهى خويش كه خدا به او پس داده بود ببود و هر چه مىخواست از محرابها و مجسمه ها و كاسه ها و ديگهاى بزرگ و ديگر چيزها جنيان براى وى مىساختند و از شيطانها هر كه را مىخواست عذاب مىكرد و هر كه را مايل بود رها مىكرد و چون اجل وى در رسيد و خدا اراده فرمود ، وى را به - جوار خويش برد .\r\nو قصهء مرگ سليمان چنان بود كه در روايت ابن عباس از پيمبر صلى الله عليه و سلم آمده كه فرمود : « سليمان پيمبر هر وقت به نماز بود درختى پيش روى خويش مىديد و از آن مىپرسيد : نام تو چه باشد ؟\r\n« و جواب مىشنيد : فلان و به همان « مىگفت : براى چه كارى ، براى كاشتن كه بكارندت يا براى دوا كه بنويسندت ؟\r\n« يك روز كه دعا مىكرد درختى پيش روى خويش ديد و گفت : نام تو چه باشد ؟\r\n« گفت : خروب .\r\n« گفت : براى چه باشى ؟\r\n« پاسخ داد : براى ويران كردن اين خانه .\r\n« سليمان گفت : خدايا مرگ مرا از جنيان مكتوم دار تا انسيان بدانند كه جنيان غيب ندانند . و از آن درخت عصايى بتراشيد و سالى پس از مرگ بر آن تكيه داشت و جنيان به كار خويش مشغول بودند تا موريانه عصا را بخورد و پيكر سليمان بيفتاد و انسيان بدانستند كه اگر جنيان داناى غيب بودند در عذاب خفتانگيز باقى نمىماندند . » از ابن مسعود روايت كرده‌اند كه سليمان پيمبر يك سال و دو سال و يك ماه و دو ماه يا كمتر و بيشتر در بيت المقدس به خلوت مىشد و خوردنى و نوشيدنى با خود\r\n","description":"","footnote":"","page_name":" 419 ","page_number":56},
  {"content":"\r\nداشت و وقتى كه مرگش نزديك بود به بيت المقدس در آمد و چنان بود كه هر روز درختى در آنجا مىروييد و سليمان پيش درخت مىشد و مىپرسيد : نام تو چيست ؟\r\nو درخت پاسخ مىداد كه نامم چنين و چنان است و سليمان مىپرسيد : براى چه روييده اى ؟ و درخت پاسخ مىداد : براى فلان و فلان روييده‌ام و مىگفت تا آن را بر آرند و اگر براى كشتن روئيده بود بكارند و اگر براى دوا روييده بود براى دوا به كار برند ، و درختى بروييد كه خروبه نام داشت و چون پرسيد : براى چه روييده اى ؟\r\nپاسخ داد : براى خراب كردن اين مسجد و سليمان با خود گفت : خدا اين مسجد را در زندگى من خراب نميكند مرگ من و خراب بيت المقدس از تو است . و آن را بكند و در باغى كه داشت بكاشت ، آنگاه به محراب در آمد و به نماز ايستاد و بر - عصايى تكيه داشت و بمرد و شيطانها ندانستند و همچنان براى او كار مىكردند و بيم داشتند كه در آيد و عقوبتشان كند .\r\nگويد و چنان بود كه شيطانها به دور محراب فراهم شدند و محراب از پيش و پس سوراخها داشت و شيطانى كه مىخواست ممتاز باشد مىگفت اگر از اين سو بروم و از آن سو در آيم چابك باشم و يكى از شيطانها در آمد و بگذشت و اگر شيطانى در محراب سليمان را مىديد آتش مىگرفت و آن شيطان بگذشت و صدايى از سليمان نشنيد و بار ديگر رفت و صدايى نشنيد و بار ديگر رفت و در خانه بايستاد و نسوخت و سليمان را ديد كه مرده افتاده بود و برون شد و كسان را خبر داد كه سليمان مرده است و در بگشودند و او را برون آوردند و ديدند كه عصاى او را موريانه خورده بود و ندانستند از كى مرده است و موريانه را بر عصا نهادند كه يك روز و يك شب آن را بخورد و از روى آن حساب كردند و بدانستند كه از يك سال پيش مرده است و مردم يقين كردند كه جنيان غيب ندانند كه اگر غيب مىدانستند پس از مرگ سليمان به كار وى نمىپرداختند .\r\nگويد پس از آن شيطانها به موريانه گفتند اگر غذا خوردى بهترين غذا براى تو\r\n","description":"","footnote":"","page_name":" 420 ","page_number":57},
  {"content":"\r\nآماده مىشد و اگر نوشيدنى مىخواستى بهترين نوشيدنى براى تو فراهم مىشد ولى براى تو آب و گل آريم . و هر جا باشد آب و گل براى او برند و اين گل كه در داخل چوب مىبيند همانست كه شيطانها براى سپاس از موريانه آورده‌اند .\r\nهمه عمر سليمان پسر داود پنجاه و چند سال بود و بسال چهارم پادشاهى خود بناى بيت المقدس را آغاز كرد .\r\nابو جعفر گويد : اكنون از پادشاهى كه پس از كيقباد شاهى اقليم بابل و مشرق داشت سخن مىكنيم . 503 )\r\n\r\nاز پس كيقباد ، كيكاوس بپادشاهى رسيد\r\nوى پسر كيسه پسر كيقباد بود .\r\nگويند روزى كه كيكاوس به پادشاهى رسيد گفت : « خدا اين زمين و مخلوق آن را به ما داد كه در كار اطاعت وى بكوشيم . » وى گروهى از بزرگان اطراف قلمرو خويش را بكشت و كشور و رعيت را از دست اندازى دشمنان اطراف مصون داشت .\r\nاقامت كيكاوس به بلخ بود و پسرى آورد كه به جمال و كمال و خلقت نكو به دوران خود همانند نداشت و نام وى را سياوخش كرد و به رستم دلير پسر دستان پسر برامان سپهبد سيستان و توابع سپرد تا به تربيت وى قيام كند . و رستم سياوخش را به سيستان برد و تربيت كرد و همچنان در كنار رستم بود و تا طفل بود پرستار و دايه براى وى فراهم آورد و چون بزرگ شد معلمان براى تعليم وى برگزيد و چون قدرت سوارى يافت وى را سوارى آموخت تا در فنون آداب كامل شد و در سوار كارى سر شد و مردى كامل بود كه وى را پيش پدر آورد و كيكاوس پسر را امتحان كرد و او را شايسته و ماهر يافت و بسيار خرسند شد .\r\n","description":"","footnote":"","page_name":" 421 ","page_number":58},
  {"content":"\r\nچنان كه گويند كيكاوس دختر فراسياب پادشاه تركان را به زنى گرفته بود و به قولى زن وى دختر شاه يمن بود و سودابه نام داشت و جادوگر بود و در سياوخش دل بست و او را به خويشتن خواند كه نپذيرفت و قصهء او و سياوخش دراز است و سرانجام چنان بود كه سودابه چون امتناع سياوخش را از بدكارى بديد پدر را با وى بد دل كرد و سياوخش از رستم خواست تا از كيكاوس بخواهد كه او را به جنگ فراسياب فرستد كه شاه تركان وقتى دختر به زنى كيكاوس داده بود به شرايط خويش عمل نكرده بود و منظور سياوخش اين بود كه از پدر دور شود و از كيد سودابه در امان ماند .\r\nو رستم چنين كرد و از كيكاوس اجازه گرفت و سپاه فراوان همراه سياوخش كرد كه براى جنگ فراسياب سوى ديار تركان رفت و چون بدانجا رسيد ميان وى و فراسياب صلح شد و سياوخش قصهء صلح را با پدر نوشت .\r\nاما پدر به دو نامه نوشت و فرمان داد كه اگر فراسياب به شرايط خويش وفا نكند با وى جنگ كند و سياوخش چنان ديد كه پيكار فراسيات از پس صلحى كه در ميان بوده و نقض نشده مايهء ننگ و عار است و به فرمان پدر عمل نكرد و بدانست كه اين همه از كيد زن پدر است كه دل در او بسته بود و اقبال نديد و از پدر گريزان شد و نامه به فراسيات نوشت و امان خواست كه سوى او رود و پدر را رها كند و فراسيات پذيرفت و سفيرى كه در ميانه بود يكى از بزرگان ترك بود كه فيران پسر ويسغان نام داشت .\r\nو چون سياوخش چنين كرد سپاهى كه همراه داشت وى را رها كرد و پيش كيكاوس رفت و چون سياوخش به نزد فراسيات رسيد وى را گرامى داشت و دختر خويش وسفافريد را به زنى وى داد و او مادر كيخسرو نه بود . و فراسيات سياوخش را گرامى داشت و چون ادب و عقل و كمال و دليرى وى را بديد بر پادشاهى خويش بيمناك شد و دل با او بد كرد و دو پسر فراسيات و برادرش كيدر پسر فشنكان بد دلى\r\n","description":"","footnote":"","page_name":" 422 ","page_number":59},
  {"content":"\r\nوى را بيفزودند و كار سياوخش را به تباهى كشانيدند كه بر او حسد مىبردند و بر ملك خويش بيمناك بودند و فراسيات اجازه داد او را بكشند . و اين قصه دراز است و او را بكشتند و اعضا ببريدند و زن سياوخش دختر فراسيات آبستن كيخسرونه بود و وسيله برانگيختند كه حمل وى را بيندازند اما نيفتاد .\r\nو چون فيران كه در كار صلح ميان فراسيات و سياوخش كوشيده بود از قتل وى خبر يافت كار فراسيات را نپسنديد و وى را از عاقبت خيانت بيم داد و از خونخواهى كيكاوس و رستم بترسانيد و از فراسيات خواست كه وسفافريد دختر خويش را پيش وى گذاشت تا وقتى بار بنهد مولود را بكشد و فراسيات چنين كرد .\r\nو چون وسفافريد بزاد فيران بر او و مولود رقت آورد و از كشتن او چشم بپوشيد و كار را پوشيده داشت تا مولود بالغ شد و چنان كه گفته‌اند كيكاوس « بى » پسر گودرز را به ديار تركان فرستاد و گفت تا مولود زن سياوخش را بجويد و با مادر پيش وى برد . و « بى » بيامد و مدتها نهانى به جستجوى مولود بود و كس از او نشان نمىداد . آنگاه از مولود خبر يافت و تدبير كرد و مادر و فرزند را از ديار تركان پيش كيكاوس برد .\r\nگويند : وقتى كيكاوس از قتل فرزند خبر يافت گروهى از سالاران خويش و از جمله رستم دلير پسر دستان و طوس پسر نوذران را كه شجاع و جنگاور بودند بفرستاد تا از تركان بسيار كس بكشتند و اسير گرفتند و با فراسيات جنگهاى سخت داشتند و رستم ، شهر و شهره دو پسر فراسيات را به دست خويش بكشت و طوس نيز كيدر برادر فراسيات را به دست خويش بكشت .\r\nگويند شيطانها مطيع كيكاوس بودند و به پندار مطلعان اخبار سلف ، شيطانها به فرمان سليمان پسر داود اطاعت وى مىكردند و كيكاوس فرمان داد تا شهرى براى وى ساختند و آن را كيدر و به قولى قيقدور نام كرد و طول شهر چنان كه گفته‌اند هشتصد فرسنگ بود و بگفت تا حصارى از سرب و حصارى از شبه و حصارى از مس و حصارى\r\n","description":"","footnote":"","page_name":" 423 ","page_number":60},
  {"content":"\r\nاز سفال و حصارى از نقره و حصارى از طلا به دور شهر بر آرند و شيطانها شهر را با همه چهار پا و خزينه و مال و مردم ميان آسمان و زمين مىبردند .\r\nچنان بود كه كيكاوس مىخورد و مىنوشيد اما به آبريزگاه نمىرفت .\r\nآنگاه خدا عز و جل كس برانگيخت كه شهر كيكاوس را ويران كند و او به - شيطانهاى خويش فرمان داد تا كسى را كه آهنگ ويران كردن شهر داشت دفع كنند اما نتوانستند و چون كيكاوس ديد كه شيطانها تاب دفاع ندارند سران آنها را بكشت .\r\nكيكاوس پيوسته فيروز بود و با هر يك از پادشاهان در افتاد ظفر يافت و چنين بود تا از شوكت و ملك و توفيق مداوم به انديشه افتاد كه به آسمان بالا رود .\r\nاز هشام بن محمد كلبى روايت كرده‌اند كه كيكاوس از خراسان به بابل آمد و گفت بر همه زمين تسلط يافته‌ام و بايد كار آسمان و ستارگان و بالاى آن را نيز بدانم و خدا نيرويى به دو داد كه با كسان خود در هوا بالا رفت تا به ابرها رسيدند آنگاه خداوند نيرو از آنها بگرفت و بيفتادند و هلاك شدند و او جان به در برد و آن روز به آبريز رفت و پادشاهيش تباهى گرفت و زمين پراكنده شد و شاهان ، بسيار شدند كه با آنها به پيكار بود و گاهى فيروز مىشد و زمانى مغلوب . گويد : كيكاوس به پيكار ديار يمن رفت و در آن هنگام پادشاه آنجا ذو الاذعار پسر ابرهه ذو المنار پسر رائش بود و چون به يمن رسيد ذو الاذعار به مقابلهء وى آمد و او فلج بود و پيش از آن براى جنگ برون نمىشد و چون كيكاوس با سپاه به سوى بلاد وى آمده بود با گروه حمير و اعقاب قحطان برون شد و بر او ظفر يافت و اسيرش كرد و اردويش را غارت كرد و كيكاوس را در چاهى كرد و طبقى بر آن نهاد .\r\nگويد : مردى به نام رستم كه دليرى نيرومند بود با ياران خود از سيستان در آمد و به پندار پارسيان ديار يمن را درنورديد و كبوس را كه همان كيكاوس بود\r\n","description":"","footnote":"","page_name":" 424 ","page_number":61},
  {"content":"\r\nاز زندان رهايى داد .\r\nگويد : به پندار اهل يمن وقتى ذو الاذعار از آمدن رستم خبر يافت با سپاه سوى او رفت و هر دو حريف به دور اردوى خويش خندق زدند كه از هلاك سپاهيان نگران بودند و بيم داشتند اگر حمله برند كس نماند و صلح كردند كه كيكاوس را به رستم دهند و جنگ برخيزد .\r\nو رستم كيكاوس را به بابل برد و كيكاوس رستم را از بندگى شاه آزاد كرد و سيستان و زابلستان را تيول او كرد و كلاهى زربفت داد و تاج نهاد و گفت تا بر تختى از نقره نشيند كه پايه هاى آن طلا باشد و تا مرگ كيكاوس و مدتها بعد آن ولايت به دست رستم بود .\r\nگويد : پادشاهى كيكاوس يكصد و پنجاه سال بود .\r\nبه پندار دانشوران پارسى نخستين كس كه در عزا سياه به تن كرد شادوس پسر كودرز بود كه در ماتم سياوخش سياهپوش شد و اين به هنگامى بود كه خبر قتل سياوخش به كيكاوس رسيد و شادوس سياه پوشيد و پيش شاه رفت و گفت چنين كرده كه روزى تاريك و سياه است .\r\nحسن بن هانى در شعر خويش گفتار ابن كلبى را در بارهء اسارت كاوس به دست فرمانرواى يمن تأييد كرده آنجا كه گويد : كاووس هفت سال در زنجير ما بود\r\n\r\n. پس از آن كيخسرو پسر سياوخش به شاهى رسيد\r\nهنگامى كه « بى » پسر گودرز كيخسرو را از ديار ترك آورد كيكاووس شاهى به دو داد و چون شاه شد و تاج بر سر نهاد براى رعيت خطبه اى بليغ خواند و گفت كه انتقام خون پدرش سياوخش را از فراسيات ترك خواهد گرفت . آنگاه به گودرز سپهبد\r\n","description":"","footnote":"","page_name":" 425 ","page_number":62},
  {"content":"\r\nاصفهان و نواحى خراسان نوشت كه پيش وى آيد و چون بيامد قصد خونخواهى پدر را با وى بگفت و فرمان داد تا سپاه خويش را عرضه كند و سى هزار مرد از آنها برگزيند و به طوس پسر نوذران ملحق كند تا راهى ديار تركان شود . گودرز چنان كرد و نخبهء سپاه وى به طوس پيوست و از جمله كسان كه همراه شد بر زافره پسر كيكاووس عموى كيخسرو و « بى » پسر گودرز و بسيارى از برادران وى بودند و كيخسرو به طوس گفت آهنگ فراسيات و طرخانهاى وى كند و از آن ناحيه ديار تركان كه برادر وى فروذ پسر سياوخش آنجاست گذر نكند . فروذ از زنى به نام برز - آفريد ، زاده بود كه سياوخش هنگام رفتن سوى فراسيات در يكى از شهرهاى ترك داشته بود و به وقت آبستنى او را ترك كرده بود .\r\nگويند : طوس در كار فرود خطا كرد و چون از شهرى كه وى آنجا بود گذشت به سببى ميانشان جنگى رفت كه فرود كشته شد و چون كيخسرو خبر يافت به عموى خويش برزآفره نامه اى سخت نوشت و خبر طوس پسر نوذران و جنگ فروذ را بگفت و فرمان داد كه طوس را دربند كند و سوى او فرستد و خود او سپاه را سوى مقصد برد و چون نامه به برزافره رسيد سران سپاه را فراهم آورد و نامه را خواند و گفت كه طوس را به بند كنند و با فرستادگان امين سوى كيخسرو فرستاد و كار سپاه را به دست گرفت و از رود معروف كاسرود گذشت و خبر به افراسياب رسيد و گروهى از برادران و طرخانهاى خويش را به جنگ برزافره فرستاد و در جايى از ديار تركان به نام واش دو سپاه روبرو شد .\r\nفيران پسر ويسغان و برادرانش و طراسف پسر گودرز داماد فراسيات و هماسف پسر فشنگان نيز جزو سپاه بودند و جنگى سخت كردند و برزافره وقتى شدت جنگ و بسيارى كشتگان را بديد سستى گرفت و پرچم را بالاى كوه برد و كار برادران گودرز آشفته شد و به يك روز هفتاد كس از آنها كشته شد و از دو گروه بسيار كس هلاك شد و برزافره با همراهان پيش كيخسرو باز گشت و غم و مصيبتشان چندان\r\n","description":"","footnote":"","page_name":" 426 ","page_number":63},
  {"content":"\r\nبزرگ بود كه آرزوى مرگ داشتند كه ترسشان از سطوت كيخسرو بيشتر بود .\r\nو چون پيش وى رسيدند برزافره را سخت ملامت كرد و گفت : « اين شكست از آن خورديد كه سفارش مرا به كار نبستيد و مخالفت با فرمان شاهان ، حاصل بد دارد و پشيمانى آرد . » و ماجراى آنها در كيخسرو چنان اثر كرد كه چهره اش غمين شد و خور و خواب نداشت .\r\nو چون روزى چند از آمدنشان گذشت كس فرستاد و گودرز را خواست و چون بيامد با او همدردى كرد و گودرز از برزافره شكايت كرد و گفت كه سبب هزيمت او بوده است . كيخسرو گفت : « تو بر پدران ما حق خدمت دارى و سپاه و خزينهء ما براى خونخواهى در اختيار تو است . » و بفرمود تا آمادهء پيكار فراسيات و كشتن او و ويران كردن ديار تركان شود .\r\nو چون گودرز سخن كيخسرو شنيد برخاست و دست وى ببوسيد و گفت : « اى پادشاه فيروز ! ما رعيت و بندگان توايم و آفت و بليت بر بندگان بهتر كه بر شاهان .\r\nپسران مقتول من فداى تو باشند و ما از فراسيات انتقام مىگيريم و از ديار ترك تلافى مىكنيم . شاه از آنچه رفت غمين نباشد و از تفريح نماند كه جنگ را زير و رو هست . » و گفت كه فرمان وى را كار مىبندد و خرسند از پيش وى برفت .\r\nروز بعد كيخسرو فرمان داد تا سران سپاه و بزرگان مملكت بيايند و چون بيامدند گفت كه سر پيكار تركان دارد و به عاملان خويش در آفاق نوشت كه به وقت مقرر در صحراى شاه اسطون بلخ فراهم آيند .\r\nسران سپاه در آنجا گرد شدند و كيخسرو با سپهبدان و ياران آنها و برزافره و خاندان خويش و گودرز و باقيماندهء پسرانش آنجا رفت و چون سپاه كامل شد و مرزبانان فراهم آمدند كيخسرو و سپاه را سان ديد تا مقدار آن بداند و از حال آن واقف شود . آنگاه گودرز پسر كشوادگان و ميلاد پسر گرگين و اغص پسر كنيز سياوخش را كه شوماهان نام داشت خواست و گفت كه قصد دارد از چهار سو\r\n","description":"","footnote":"","page_name":" 427 ","page_number":64},
  {"content":"\r\nسپاه فرستد تا از دريا و خشكى تركان را در ميان گيرند و سالارى سپاه به گودرز مىدهد و بيشتر سپاهيان را همراه وى مىكند كه از ناحيهء خراسان در آيد و برزافره و « بى » پسر گودرز و بسيارى از سپهبدان را به دو پيوست و پرچم بزرگ را كه درفش كابيان نام داشت به دو داد .\r\nگويند : پيش از آن هيچيك از پادشاهان اين درفش را به سردارى نداده بود و در كارهاى بزرگ آن را با شاهزادگان مىفرستادند . به ميلاد گفت كه از جانب چين در آيد و گروهى از سران را كه با گودرز نبودند به دو پيوست . با اغص نيز گروهى همانند گروه ميلاد همراه كرد و گفت كه از ناحيهء خزر در آيد . برادران و بنى عمان خويش را نيز با سى هزار سپاهى همراه شومهان كرد و گفت كه از محلى ما بين راه گودرز و ميلاد در آيد .\r\nگويند : كيخسرو شومهان را به جنگ فرستاد از آن رو كه با سياوخش نزديك بود و نذر كرده بود كه به خونخواهى وى برخيزد .\r\nهمهء اين سران به راه خويش رفتند و گودرز از ناحيهء خراسان به ديار ترك در آمد و از فيران پسر ويسغان آغاز كرد و جنگى سخت در ميانه رخ داد كه در اثناى آن بيژن پسر بىخمان پسر ويسغان در جنگ تن به تن كشته شد و گودرز فيران را بكشت . پس از آن گودرز آهنگ فراسيات كرد و سه سپاه هر يك از جهتى به دو پرداختند و كيخسرو از راه گودرز به دنبال سپاه بيامد و هنگامى به سپاه گودرز رسيد كه بسيار كس از تركان و از جمله فيران سر سپهبدان فراسيات را كه نامزد جانشينى او بود با گروهى از برادران فيران چون خمان و اوستهن و گلباد و سيامك و بهرام و فرشخاد و فرخلاد با پسرش روبن كه مقرب فراسيات بود با جمعى از برادران فراسيات چون زيدراى ( يا رتدراى ) و اندرمان و اسفخرمواخست را كشته بود و بروا پسر فشنگان كشندهء سياوخش را باسيرى گرفته بود .\r\nگودرز كشتگان و اسيران و غنيمتها را كه گرفته بود از اسب و مال شمار\r\n","description":"","footnote":"","page_name":" 428 ","page_number":65},
  {"content":"\r\nكرد . سى هزار استر به دست داشت و پانصد و شصت و چند هزار كس كشته بود و اسب و نقره و مال بى شمار بود و به همه سرانى كه همراه وى بودند گفت تا اسير و مقتول خويش را پيش پرچم خود نهند كه چون كيخسرو بيايد آن را ببيند و چون كيخسرو به اردو رسيد مردان صف كشيدند و گودرز و ديگر سپهبدان از او استقبال كردند . و چون وارد اردوگاه شد پرچمها را يكايك بديد و نخستين جثه اى كه ديد جثهء فيران بود كه به نزديك پرچم گودرز بود و چون در او نگريست بايستاد و گفت : « اى كوه بلند و قله دستنيافتنى ! مگر نگفتم به اين جنگ نيايى و به جاى فراسيات طرفدار ما باشى مگر جان خويش را به تو بذل نكردم و ملك خويش به تو عرضه نكردم اما خوب انتخاب نكردى . مگر تو راستگو و مدافع برادران و راز دار نبودى . مگر ترا از مكر و بىوفايى فراسيات خبر دار نكردم ، اما به سخنم گوش ندادى و به غفلت بودى تا شيران جنگاور نزديك تو رسيدند و فراسيات برايت كارى بساخت و از دنيا برفتى و خاندان ويسغان را به فنا دادى . دريغ از عقل و فهم تو . دريغ از وجود و راستگويى تو كه اكنون غم تو مىخوريم » كيخسرو همچنان رثاى فيران گفت تا به پرچم « بى » پسر گودرز رسيد و چون بايستاد بروا پسر فشنگان را ديد كه اسير « بى » بود و از كار وى پرسيد گفتند : وى بروا قاتل سياوخش است كه موقع كشتن اعضاى او را بريده است و كيخسرو به او نزديك شد و به شكرانهء پروردگار سر خم كرد و گفت : « بروا ، سپاس خدا كه به دست من افتادى ، تو بودى كه سياوخش را كشتى و اعضاى وى را بريدى . تو بودى كه زينت از وى گرفتى و از ميان تركان به هلاكت وى پرداختى و با كار زشت خود درخت دشمنى كاشتى و اين جنگ را پديد آوردى و ميان دو گروه آتش افروختى ، تو بودى كه چهره او را دگرگون كردى و قوت از او ببردى . اى ترك چرا از جمال او باك نداشتى و چرا وى را به خاطر نورى كه از چهره اش تابان بود وانگذاشتى . شجاعت و قوت تو چه شد . چرا برادر جادوگرت ترا يارى نميكند . من ترا نمىكشم كه چرا او را كشته اى\r\n","description":"","footnote":"","page_name":" 429 ","page_number":66},
  {"content":"\r\nبلكه از اين جهت مىكشم كه كارى كه نبايد كرد كرده اى و قاتل وى را به سبب خيانت و طغيان مىكشم . » آنگاه بفرمود تا اعضاى بروا را ببرند پس از آن ويرا بكشند . و « بى » چنين كرد و كيخسرو همچنان از پرچم به پرچم و از اسپهبد به اسپهبد رفت و به نزد هر كدام سخنانى از آنگونه مىگفت كه ياد كرديم تا به جايگاه خويش رسيد و چون آرام گرفت برزافره عموى خود را خواست و چون بيامد او را به دست راست نشانيد و از اينكه گلباد پسر ويسغان را در جنگ تن به تن كشته بود خرسندى كرد و جايزه نكو داد و فرمانرواى كرمان و مكران و اطراف كرد .\r\nآنگاه گودرز را پيش خواند و چون بيامد گفت : « اى سپهبد دلير اين فيروزى بزرگ از خدا عز و جل بود و از تدبير و قوت ما نبود . تو نيز رعايت حق ما كردى و جان خويش و فرزندانت را در راه ما بذل كردى و اين را به ياد خواهيم داشت و اينك مقام بزرگفرمذار را كه وزارت است به تو ارزانى مىكنم و اصفهان و گرگان و كوهستان آن را به تو مىدهيم . مردم آنجا را نيكو بدار . » گودرز سپاس گفت و خرسند از پيش كيخسرو برفت . آنگاه بفرمود تا اسپهبدان بزرگ كه همراه گودرز بودند و سخت كوشيده بودند و در كشتن طرخانهاى بزرگ و فرزندان فشنگان و ويسغان دست داشتند بيايند چون گرگين پسر ميلادان و بىشادوك و لخام و گدمير پسر گودرز و بيژن و برازه پسر بيفغان و فروزه پسر فامدان و زنده پسر شابريغان و بستام پسر كزدهمان و فرته پسر تفارغان . و يكايك پيش وى آمدند كه بعضى را فرمانروايى ولايتهاى بزرگ داد و بعضى را به خدمات شاهانه منصوب كرد .\r\nو چيزى نگذشت كه نامه ها از ميلاد و اغص و شومهان با خبر كشتار تركان و شكست سپاههاى فراسيات يكى از پس ديگرى بيامد و به انها نوشت كه در پيكار تركان بكوشند و در محلى از ديار تركان كه معين كرده بود به دو ملحق شوند .\r\n","description":"","footnote":"","page_name":" 430 ","page_number":67},
  {"content":"\r\nگويند : وقتى چهار سپاه فراسيات را در ميان گرفتند و كشتار كردند و اسير گرفتند و ويرانى كردند و كار بر او تنگ شد و از فرزندان وى جز شيده نماند كه جادوگر بود او را با سپاه و لوازم نبرد سوى كيخسرو فرستاد و چون به نزديك وى رسيد كيخسرو بدانست كه فراسيات وى را براى كيد و مكارى فرستاده است اسپهبدان خويش را فراهم اورد و گفت مراقب كار باشند .\r\nگويند كيخسرو از شيده بيمناك شد و بترسيد و پنداشت كه تاب مقاومت وى ندارد و چهار روز در ميانه جنگ بود و يكى از خاصان كيخسرو به نام گرد پسر گر همان كسان كيخسرو را بياراست و آرايشى نكو بود و كشتار بسيار از دو سوى شد و مردان خنارث به جان كوشيدند و شيده يقين كرد كه ياراى مقاومت ندارد و فرارى شد و كيخسرو و ياران به تعاقب وى برخاستند و گرد به دو رسيد و با گرز ضربتى به دو زد كه از پاى درامد كه كيخسرو بر جثه وى بايستاد و آن را خشن و زشت يافت و لوازم اردوى تركان غنيمت كيخسرو شد .\r\nو فراسيات خبر يافت و با همه طرخانهاى خود بيامد و چون با كيخسرو روبرو شد جنگى سخت در ميانه رفت كه مانند آن ديده نشده بود و مردان خنيارث با مردان ترك در آويختند و كار دراز شد و خون همه جا را گرفت و گودرز و پسرانش و گرگين و گرد و بسطام اسير بسيار گرفتند و فراسيات آنها را بديد كه چون شيران خشمگين از كيخسرو دفاع مىكردند و فرارى شد و كشتگان را شمار كردند و بيشتر از يكصد هزار بود .\r\nو كيخسرو و يارانش به تعقيب فراسيات بكوشيدند و او پيوسته از ولايتى به ولايتى گريخت تا به آذربيجان رسيد و در بركه اى به نام چاه خاسف نهان شد .\r\nسپس او را بگرفتند و چون پيش كيخسرو آوردند وى را در بند آهنين كرد آگاه آنگاه سه روز براى استراحت بماند و پس از آن فراسيات را بخواست و از سبب قتل سياوخش پرسيد كه دستاويزى نداشت و بگفت تا او را بكشتند . و « بى »\r\n","description":"","footnote":"","page_name":" 431 ","page_number":68},
  {"content":"\r\nپسر گودرز برخاست و وى را سر بريد چنان كه وى سياوخش را سر بريده بود . آنگاه خون وى را پيش كيخسرو آورد كه دست خويش را در آن فرو برد و گفت : « اين به انتقام سياوخش و ستمى كه به او كرديد . » آنگاه با فيروزى و غنيمت و خرسندى از آذربيجان بازگشت .\r\nگويند چند تن از فرزندان كينه جد اعلاى كيخسرو و فرزندانشان در جنگ تركان همراه وى بودند از جمله كىارش پسر كينه شاه خوزستان و نواحى بابل مجاور آن و كى به ارش شاه كرمان و اطراف و كىاوجى پسر كيمنوش پسر كيفاشين پسر كيسه شاه فارس و اين كىاوجى پدر كىلهر است پادشاه بود .\r\nگويند يكى از برادران فراسيات به نام كىشراسف از آن بس كه كيخسرو برادر وى را بكشت سوى ديار تركان رفت و بر ملك برادر تسلط يافت و پسرى به نام خرزاسف داشت كه پس از پدر شاهى تركان يافت و مردى جبار و طغيانگر بود و همين برادرزاده فراسيات بود كه با منوچهر و گودرز پيكار كرد و گودرز پسر كشوادگان پسر دسحره پسر فرحين پسر حنر پسر رسود پسر اورب پسر داح پسر ريسك پسر ارس پسر وندنگ پسر رعر پسر بودراحا پسر مسواگ پسر نوذر پسر منوچهر بود .\r\nو چون كيخسرو از خونخواهى سياوخش فراغت يافت و در ملك خويش آرام گرفت به كار پادشاهى بى رغبت شد و به زهد پرداخت و به سران خاندان و بزرگان مملكت گفت كه سر كناره گيرى دارد كه سخت بيمناك شدند و تضرع كردند و خواستند كه همچنان شاهى كند . اما در او اثر نكرد و چون نوميد شدند گفتند اكنون كه اصرار دارى يكى را نامزد پادشاهى كن كه او را به شاهى برداريم و لهراسف حاضر بود و كيخسرو با دست به دو اشاره كرد و گفت كه جانشين وى وصى منست و لهراسف جانشينى كيخسرو را پذيرفت و كسان به دو اقبال كردند و كيخسرو نهان شد . بعضىها گفته‌اند گوشه گرفت و كس ندانست كجا مرد و مرگش چسان بود و بعضىها سخن ديگر گفته‌اند .\r\n","description":"","footnote":"","page_name":" 432 ","page_number":69},
  {"content":"\r\nپس از كيخسرو و لهراسف به ترتيبى كه وى گفته بود به پادشاهى رسيد .\r\nفرزندان كيخسرو كاماس و اسپهر و رمى و رمين بودند و مدت پادشاهى وى شصت سال بود . 516 )\r\n\r\nاكنون بحكايت بنى اسرائيل از پس سليمان پسر داود عليه السلام باز مىگرديم\r\n: پس از سليمان پسر داود پسر وى رحبعم پادشاه همه بنى اسرائيل شد و مدت پادشاهى وى هفده سال بود . پس از آن ممالك بنى اسرائيل پراكنده شد و ابيا پسر رحبعم پادشاهى سبط يهودا و بنيامين داشت و اسباط ديگر يوربعم پسر نابط غلام سليمان را به پادشاهى برداشتند و اين به سبب قربانى بود كه جراده زن سليمان در خانهء وى براى بتى كرده بود و خدا گفته بود كه چيزى از پادشاهى فرزندان وى را ببرد و مدت پادشاهى رحبعم چنان كه گفته‌اند سه سال بود .\r\nپس از آن آسا پسر ابيا نيز چون پدر به پادشاهى سبط يهودا و سبط بنيامين رسيد و مدت پادشاهى وى چهل و يك سال بود .\r\n\r\nسخن از حكايت اسا پسر ابيا و زرج هندى\r\nاز وهب بن منبه روايت كرده‌اند كه يكى از شاهان بنى اسرائيل به نام آسا پسر ابيا مردى پارسا بود و پايش لنگ بود و يكى از شاهان هند به نام زرج جبارى بدكاره بود و مردم را به پرستش خويش خواند و ابيا بتپرست بود و دو بت داشت كه به جاى خدا پرستش مىكرد و مردم را به پرستش آن مىخواند و مردم بنى -\r\n","description":"","footnote":"","page_name":" 433 ","page_number":70},
  {"content":"\r\nاسرائيل را به گمراهى كشيد و همچنان بت پرستيد تا بمرد .\r\nو پس از وى پسرش اسا به پادشاهى رسيد و منادى فرستاد تا ندا دهد كه كفر و كافر بمرد و ايمان و مؤمن بماند و بت و بتپرستى بر افتاد و اطاعت خدا برقرار شد و از اين پس هر كس از بنى اسرائيل در ملك و روزگار من بكفر سر بر دارد او را بكشم كه طوفان و غرقهء دنيا و فرو رفتن دهكده ها و باريدن سنگ و آتش از آسمان به سبب نافرمانى خدا و عصيان وى بود از اين رو از معصيت خدا بداريم و در اطاعت وى بكوشيم تا زمين را از لوث گناه پاك كنيم و با مخالفان بجنگيم و از ديار خويش برانيم .\r\nو چون قوم وى اين سخنان بشنيدند بناليدند و نپسنديدند و پيش مادر شاه شدند و از رفتار پسر با خدايان خويش شكوه كردند كه مىخواست آنها را از دينشان دور كند و به عبادت پروردگار بكشاند . و مادر شاه تعهد كرد كه با وى سخن كند و او را به پرستش بتان ايام پدر باز برد .\r\nو هنگامى كه شاه نشسته بود و اشراف و بزرگان قوم پيش وى بودند مادرش بيامد و شاه به احترام مادر از جاى برخاست و خواست او را به جاى خويش بنشاند ولى مادر نپذيرفت و گفت : « پسر من نيستى اگر خواست مرا نپذيرى و هر چه گويم نكنى كه اطاعت من مايهء رشاد و بهره ورى است و نافرمانى من موجب خسران . پسرم ! شنيده‌ام كه كارى بزرگ آغازيده اى و گفته اى كه قومت از دين بگردند و به خدايان خويش كافر شوند و رسم پدران بگذارند ، رسم نو آورده اى و بدعت نهاده اى و پنداشته اى كه شوكت ترا بيفزايد و قدرت ترا استوار كند . پسرم ! خطا كرده اى و گناه آورده اى و مردم را به جنگ خويش كشانيده اى و خواسته اى آزادگان را بندهء خويش كنى و ضعيفان را بر ضد خويش نيرو دهى ، رأى دانشوران را خوار كرده اى و به خلاف نظر خردوران رفته اى و تابع رأى سفيهان شده اى و اين همه از سبكسرى و خردسالى و نادانى كرده اى . اگر سخن من نپذيرى و حق من نشناسى از نسل پدر نباشى و چون تو\r\n","description":"","footnote":"","page_name":" 434 ","page_number":71},
  {"content":"\r\nكسى سزاوار شاهى نباشد . پسرم ! قوم خويش را به كجا مىكشانى ؟ شايد كلماتى همانند موسى به تو داده‌اند كه با آن فرعون را غرق كرد و قوم خويش را از ظلمات رهايى داد .\r\nشايد نيرويى چون داود به تو داده‌اند كه شير را بكشت و دهان گرگ بدريد و جالوت جبار را بكشت يا ملك و حكمتى برتر از سليمانت داده‌اند كه سر حكيمان بود و حكمت وى سرمشق اخلاف بود . پسرم اگر نيكى سوى تو آيد من از همه كس بيشتر بهره برم و اگر جز اين شود من از همه سيه روزتر شوم . » و چون شاه اين سخنان بشنيد سخت به خشم آمد و دلتنگ شد و گفت :\r\n« مادر ! روا نباشد كه با دوست و دشمن بر يك سفره نشينم و روا نباشد كه جز پروردگار خود را بپرستم . اگر اطاعت من كنى هدايت يا بى و اگر نكنى گمراه شوى .\r\nبايد خدا را بپرستى و منكر همه خدايان جز او شوى و هر كه اين سخن نپذيرد دشمن خدا باشد و من يارى خدا مىكنم كه بندهء اويم . » مادر شاه گفت : « من از بتان خويش دست ندارم و از دين پدرانم نبرم و رسم خويش به گفتار تو ديگر نكنم و خدايى را كه گويى نپرستم . » شاه گفت : « مادر ! اين سخن رابطهء مرا با تو بريد . » و بفرمود تا او را بيرون كردند و به غربت انداختند . آنگاه به حاجب و عسس خويش گفت كه اگر در كار خويش اصرار كند او را بكشيد . و چون اسباط اطراف وى اين بشنيدند از مهابتش بلرزيدند و مطيع او شدند و تدبير ديگر ندانستند و گفتند : « كسى كه با مادر خويش چنين كرد اگر مخالفت كنيم و به دين وى نگرويم با ما چه خواهد كرد ؟ » و حيله ها كردند و خدا مكرشان را نابود كرد .\r\nو چون تحمل اين كار نداشتند و از دين خويش نتوانستند بريد همسخن شدند كه از ديار وى بگريزند و در ديار ديگر اقامت گيرند و آهنگ زرج پادشاه هند كردند كه وى را به مخالفت آسا و پيروانش وادارند و چون پيش زرج شدند به\r\n","description":"","footnote":"","page_name":" 435 ","page_number":72},
  {"content":"\r\nاو سجده بردند و او گفت : « شما كيستيد ؟ » گفتند : « ما بندگان توايم . » گفت : « از كدام بندگان منيد ؟ » گفتند : « ما از سرزمين توايم ، سرزمين شام و به پادشاهى تو همى باليديم و پادشاهى خردسال و سفيه در ميان ما پديد آمد و دين ما را بگردانيد و راى ما را خوار شمرد و پدران ما را كافر دانست و از خشم ما باك نداشت و اينك سوى تو آمده‌ايم كه قصه با تو بگوييم و تو به پادشاهى ما سزاوارترى . ما سران قوم خوديم سرزمين ما مال بسيار دارد و مردم ضعيف و معاش مرفه و آبادى بسيار و گنجها و سى پادشاه . همين مردم بودند كه يوشع بن نون جانشين موسى آنها را به دريا برد . ما و زمينمان از آن توايم . بلاد ما بلاد تست و هيچكس آنجا مخالف تو نيست و بى پيكار به مال و جان تسليم تواند » .\r\nزرج گفت : « دعوت شما را نپذيرم و به پيكار قومى كه شايد مطيعتر از شما باشند نيايم تا رسولان امين از قوم خويش بفرستم و اگر كار چنان باشد كه گفتيد به سود شما باشد و شما را شاهان آن سرزمين كنم و اگر سخنتان دروغ باشد شما را عقوبتى شايستهء دروغگويان كنم . » گفتند : « سخن به انصاف كردى و حكم عادلانه آوردى و بدان رضايت داريم » .\r\nزرج بگفت تا آنها را روزى مقرر دهند و از قوم خويش مردم امين برگزيد تا به خبر گيرى فرستد و سفارش كرد و تهديد كرد كه اگر دروغ گويند عقوبت شوند و اگر راست گويند نكويى بينند و گفت : « شما را به خاطر امانت و ديندارى و نيك - انديشيتان مىفرستم تا چيزى از سرزمين مرا ببينيد و احوال آن بجوييد و از دانش مردم و شاه و سپاه و شمارشان و شمار آبها و دره ها و راهها و دربندهاى آسان و سخت خبر آريد چنان كه گويى آنجا را عيان ديده باشم و از خزينه چندان ياقوت و مرجان و لباس ببريد كه چون ببينند راغب آن شوند و از شما بخرند . » و آنها را به\r\n","description":"","footnote":"","page_name":" 436 ","page_number":73},
  {"content":"\r\nخزانه فرستاد تا از آن بر گرفتند و لوازم خشكى و دريا داد و قومى كه سوى وى آمده بودند راهها را وصف كردند و جاها را ياد نمودند و آنها درزى بازرگانان برفتند تا به ساحل دريا فرود آمدند و از آنجا به كشتى نشستند و به ساحل ايليا رسيدند و برفتند تا وارد آن شدند و بار گشودند و كالاى خويش بنمودند و مردم را به خريد دعوت كردند و كس به كالاى آنها اقبال نكرد و تجارتشان رواج نيافت و در مقابل چيز كم چيز بسيار دادند كه در آنجا بمانند و اخبارشان بدانند و در كارشان تحقيق كنند و آنچه را كه شاهشان خواسته بود به دست آرند .\r\nپادشاه آسا مقرر داشته بود كه هر يك از زنان بنى اسرائيل كه شوهر نداشته باشد اما در زى زنان شوهر دار در آيد او را بكشند يا از ولايت سوى جزاير دريا برانند زيرا ابليس براى اهل دين كيدى بدتر از زنان ندارد و چنان شد كه زنان بى - شوهر با نقاب و جامهء كهنه برون مىشدند تا كس آنها را نشناسد و چون امينان شاه هند از كالاى خويش چيزى را كه صد درم قيمت داشت به يك درم مىدادند زنان بنى اسرائيل شبانگاه و نهانى به خريد آمدند كه اهل دينشان ندانند و كالاى قوم فروخته شد و آنچه مىخواستند خريدند و اخبار شهر و قلعه ها و شمار آنها را بدانستند و كالاى مرغوب خويش را از در و مرجان و ياقوت براى هديهء شاه نگهداشته بودند و از اهل شهر از خبر وى پرسش مىكردند كه شاه از آنها چيزى نخريده بود و گفتند : « اگر شاه توانگر است چرا چيزى از ما نخرد كه كالاهاى طرفه داريم و آنچه خواهد و نظير آن در خزانه ندارد به او دهيم و اگر توانگر نيست چرا كالاى ما نبيند كه هر چه خواهد بى بها به دو دهيم . » مردم شهر گفتند كه وى چندان مكنت و خزينه و كالا دارد كه كس نظير آن نداشته و خزينه ها كه موسى از مصر آورده و زيورها كه بنى اسرائيل از فرعونيان گرفتند و چيزها كه يوشع بن نون جانشين موسى فراهم كرد و چيزها كه سليمان سالار خردمندان و شاهان از مكنت و ظروف بى نظير گرد آورد به نزد اوست .\r\n","description":"","footnote":"","page_name":" 437 ","page_number":74},
  {"content":"\r\nامينان شاه هند گفتند : « پيكار او چگونه است ؟ شوكت وى به چيست و سپاهش چند است و اگر شاهى سوى وى آمد كه ملكش را پاره كند چگونه پيكار كند و شمار سپاهش چند است و چقدر مرد و اسب به عرصهء جنگ آرد و آيا مهابت وى از كثرت مكنت و خزينه است كه دارد ؟ » قوم به پاسخ گفتند : « سپاه پادشاه آسا كم است و نيروى وى اندكتر است ولى وى را دوستى هست كه اگر او را بخواند و از او كمك بخواهد كه كوهها را از پيش بردارد تواند برداشت . » امينان گفتند : « دوست پادشاه كيست و شمار سپاهش چيست ؟ و جنگاورى وى چگونه است و سپاه و كشتى چند دارد و محل و مقر وى كجاست ؟ » پاسخ دادند كه مقر وى بالاى آسمانهاست و بر عرش خويش نشسته و سپاهش شمار ندارد كه همهء مخلوق بندهء اويند . اگر دريا را گويد به خشكى ريزد و اگر رودها را فرمايد فرو رود مقر او را ديدن و شناختن نتوان و او دوست و پشتيبان آسا است . » و امينان همه اخبار آسا را بنوشتند و بعضى از آنها به نزد وى شدند و گفتند :\r\n« اى پادشاه از تحفه هاى ديار خويش هديه اى داريم كه مىخواهيم به تو پيشكش كنيم يا از ما بخرى كه به تو دهيم . » شاه گفت : « بياريد ببينم » و چون بياوردند گفت : « آيا اين بماند و صاحبانش بمانند ؟ » گفتند : « نه فنا شود و صاحبانش فنا شوند » .\r\nاسا گفت : « مرا بدان نيازى نباشد ، چيزى خواهم كه رونق آن نرود و بماند و صاحبانش بمانند . » امينان از پيش وى برون شدند و هديهء آنها را پس داد و از بيت المقدس سوى زرج هندى رفتند و چون پيش وى رسيدند دفتر خبر خويش بگشودند و آنچه از\r\n","description":"","footnote":"","page_name":" 438 ","page_number":75},
  {"content":"\r\nكار شاه بنى اسرائيل دانسته بودند بگفتند و از دوست آسا سخن آوردند .\r\nو چون زرج سخنانشان بشنيد آنها را به عزت خويش و آفتاب و ماه كه معبودشان بود سوگند داد كه از آنچه در ميان بنى اسرائيل ديده‌اند چيزى مكتوم ندارند و آنها نيز بگفتند زرج گفت : « چون بنى اسرائيل دانسته‌اند كه شما به جاسوسى رفته‌ايد و از كارشان خبر يافته‌ايد از دوست اسا سخن كرده‌اند و دروغ گفته‌اند و خواسته‌اند شما را بترسانند كه دوست اسا بيشتر از من سپاه و ابزار ندارد و قوم وى دليرتر و جسورتر از قوم من نباشند اگر هزار كس به مقابلهء من آرد من بيشتر آرم . » آنگاه بگفت تا به همه پيروان وى نوشتند تا از هر ولايت سپاه فراهم كنند و از ياجوج و ماجوج و ترك و فارس و اقوام ديگر كه مطيع وى بودند كمك خواست و چنين نوشت :\r\n« از زرج ، جبار هند و پادشاه زمينها ، به هر كس كه نامهء من به دو رسد مرا زمينى هست كه حاصل آن رسيده و مىخواهم كه عاملان فرستيد تا هر چه درو كنند غنيمت آنها كنم و اين قوم از من دورند و بر قسمتى از سرزمين من چيره شده‌اند و بندگان مرا مقهور كرده‌اند و آنها را به كسانى بخشم كه با من بر ضدشان قيام كنند اگر تجهيزات نداريد تجهيزات شما پيش من است كه خزاين من بسته نيست . » و كسان از هر ولايت بر او فراهم آمدند و اسب و سوار و پياده و لوازم آوردند و چون فراهم شدند از خزاين خويش سلاح و تجهيزات داد و بگفت تا شمارشان كنند و يك هزار هزار و يكصد هزار بودند به جز سپاهى كه از بلاد وى آمده بود و بگفت تا يكصد مركب آماده كنند و استر آن را چهار چهار ببستند و بر هر چهار استر تخت و خيمه اى تعبيه كردند و در هر خيمه كنيزى بنشاندند و با هر مركب ده خادم و پنج فيل همراه كردند و هر سپاه وى يكصد هزار شد و يكصد كس از سران آنها را خاصهء خويش كرد كه با وى سوار شوند و در هر سپاه كسان نهاد و خطبه خواند و به جنگ ترغيب كرد و چون انبوه جماعت را بديد و با آنها برفت شوكت و شكوه وى در دل حاضران بيفزود و بزرگ شد .\r\n","description":"","footnote":"","page_name":" 439 ","page_number":76},
  {"content":"\r\nآنگاه زرج گفت : « دوست آسا كجاست ؟ آيا تواند كه وى را از من مصون دارد ؟ هيچكس بر من چيره شدن نتواند . اگر آسا و دوست وى مرا و سپاهم را بنگرند جرأت پيكارم نكنند زيرا در قبال هر سپاهى او هزار سپاهى دارم . به زودى آسا اسير من شود و قوم وى را به اسيرى آرم » و همچنان آسا را تحقير كرد و سخنان ناروا در بارهء او گفت .\r\nو چون قصهء زرج و رفتار وى به آسا رسيد پروردگار خويش را بخواند و گفت :\r\n« خدايا تو كه آسمانها و زمين و مخلوق آن را به قدرت آفريدى و همه چيز در قبضهء تو است ، تو كه ملايمت دارى و سختى نيز دارى از تو خواهم كه به خطاهاى ما ننگرى و گناهانمان را كيفر ندهى و رحمت خويش را كه خاص خلايق كرده اى شامل ما كنى .\r\nضعف ما و قوت دشمن بنگر ، قلب ما و كثرت دشمن ببين ، غم و تنگناى ما و شادى و آسايش دشمن ببين و زرج و سپاهش را به قدرتى كه فرعون و سپاهش را غرق كردى و موسى و قومش را نجات دادى به دريا غرق كن از تو خواهم كه ناگهان عذاب خويش را بر زرج و قومش فرود آرى . » در جواب به آسا گفته شد كه سخن تو را شنيدم و تضرع تو به من رسيد .\r\nمن بر عرش خويش هستم و اگر زرج هندى و قوم وى را غرق كنم بنى اسرائيل و ديگران ندانند با آنها چه كرده‌ام ولى دربارهء زرج و قوم وى قدرت نمايى كنم تا زحمت ايشان ببرم و غنيمتشان نصيب تو كنم و سپاهشان را به دست تو دهم تا دشمنان تو بدانند كه دوست آسا دوست خود را رها نكند و سپاه وى هزيمت نشود و مطيع وى نوميد نگردد من او را مهلت دهم تا از كار خويش فراغت يابد آنگاه وى را به - بندگى سوى تو كشانم و سپاهش بندگان تو و قومت شوند . » و زرج و كسانش بيامدند و بر ساحل ترشيش فرود آمدند و بيك روز جويها را بخشكانيدند و سبزه زارها را محو كردند و پرندگان بر آنها فرود آمد و وحش از آنها گريز نتوانست و چون به دو منزلى ايليا رسيدند زرج از آنجا سپاه خود را در ايليا\r\n","description":"","footnote":"","page_name":" 440 ","page_number":77},
  {"content":"\r\nپراكند و دشت و كوه از آنها پر شد و دل مردم شام از ترسشان آكنده شد و هلاك خويش را معاينه ديدند .\r\nو آسا قصه بشنيد و گروهى از قوم خويش را سوى آنها گسيل داشت و بگفت تا از شمار و كارشان خبر آرند و فرستادگان آسا برفتند و از بالاى تپه اى قوم را بديدند و سوى آسا باز گشتند و گفتند : « تا كنون چشم و گوش بنى آدم چون آنها و فيلان و اسبان و سوارانشان نديده و نشنيده و باور نداشتيم كه بدين شمار و سلاح مردم تواند بود كه عقل ما از شمارشان ناتوان شده و ياراى جنگشان نداريم و اميدمان ببريد . » و چون مردم شهر اين بشنيدند جامه دريدند و خاك به سر ريختند و در كوچه و بازار ناله سر دادند و از همديگر وداع كردند .\r\nآنگاه پيش شاه رفتند و گفتند ما همگى سوى اين قوم شويم و دست اطاعت دهيم شايد به ما رحم آرند و در ديارمان وا گذارند .\r\nشاه گفت : « خدا نكند كه دست در دست كافران نهيم و خانه و كتاب خدا را به بدكاران واگذاريم . » گفتند : « پس چاره اى بساز و از دوست و پروردگارت كه ما را به نصرت وى وعده مىدادى و به ايمان وى مىخواندى يارى بخواه ، اگر اين بليه از ما بر ندارد دست در دست دشمن مىنهيم شايد از كشته شدن برهيم . » .\r\nآسا گفت : « پروردگار مرا جز به تضرع و خوارى نرم نتوان كرد . » گفتند : « سوى وى شو شايد اجابت تو كند و بر ضعف ما رحم آرد كه دوست در اين حال دوست خود را وانگذارد . » آسا به نمازگاه رفت و تاج از سر بنهاد و خرقه پوشيد و بر خاكستر نشست .\r\nآنگاه دست به دعا برداشت و با دلى غمين و تضرع فراوان و اشك روان خدا را بخواند و گفت : « خدايا ! پروردگار هفت آسمان و پروردگار عرش عظيم . خداى\r\n","description":"","footnote":"","page_name":" 441 ","page_number":78},
  {"content":"\r\nابراهيم و اسماعيل و اسحاق و يعقوب و اسباط ، تو كه هر جا كه خواهى از خلق نهان مانى و مقر تو را نتوان دانست و از كنه عظمت تو خبر نتوان يافت . تو آن بيدارى كه به خواب نرود و آن تازه اى كه به گذشت شب و روز كهنه نشود ، خدايا ترا به آن دعا مىخوانم كه ابراهيم خليل خواند و آتش بر او خاموش كردى و او را به صف نيكان بردى و دعايى كه موسى كليم تو خواند و بنى اسرائيل را از ظلمت رهانيدى و از عبوديت آزاد كردى و از دريا به خشكى رسانيدى و فرعون و كسانش را غرق كردى و به آن تضرع كه بندهء تو داود كرد و او را برداشتى و از پس ضعف قوت دادى و بر جالوت جبار فيروز كردى و او را بشكستى و به دعايى كه سليمان كرد و حكمتش دادى و رفعت بخشيدى و پادشاه همه جنبندگان كردى . تو كه مردگان را زنده كنى و جهان را فانى كنى و تنها و جاويد بمانى و فانى نشوى و تازه باشى و كهنگى نگيرى ، خدايا خواهم كه به من رحم آرى و دعايم اجابت كنى كه مستمندم و از همه بندگان ضعيفتر و بيچاره تر و بليه اى بزرگ و مصيبتى سخت پيش آمده كه كس جز تو رفع آن نتواند و ما به جز تو قوت و وسيله نداريم بر ضعف ما چنان كه اراده فرمايى رحم كن كه هر كه را خواهى چنان كه خواهى رحم فرمايى . » عالمان بنى اسرائيل نيز از بيرون دعا مىكردند و مىگفتند : « خدايا بندهء خويش را اجابت كن كه به تو پناه آورده و او را به دشمن وا مگذار و به ياد آر كه دوستدار تو است و از مادر و همه مخلوق به جز مطيعان تو جدايى گرفته است . » خدا آسا را كه در نمازگاه به سجده بود به خواب برد آنگاه فرستادهء خدا بيامد و گفت : « اى آسا دوست دوست خويش را به دشمن نگذارد ، خدا عز و جل گويد كه محبت خويش بر تو افكنده‌ام و يارى ترا واجب دانم و دشمن از تو دفع كنم و هر كه به من تكيه كند زبون نشود و هر كه قوت از من دارد سستى نگيرد . تو ، به هنگام گشايش مرا خوانده اى و به هنگام سختى ترا وانگذارم . تو به هنگام امان مرا خوانده اى و به هنگام ترس ترا رها نكنم . خداى توانا گويد قسم مىخورم كه اگر\r\n","description":"","footnote":"","page_name":" 442 ","page_number":79},
  {"content":"\r\nآسمان و زمين و همه مخلوق آن به خلاف تو باشند براى تو چاره اى پديد آرم و چيزى از ربانيت خويش بفرستم كه دشمنانم را بكشند . من با توام و دست هيچكس به تو و يارانت نرسد . » و آسا خندان از نمازگاه در آمد و پيام خدا را با آنها بگفت و مؤمنان تصديق وى كردند و منافقان به تكذيب وى پرداختند و با هم گفتند : « آسا لنگ برفت و لنگ بيامد اگر راست مىگويد و خدا اجابت او كرده بايد پاى او را درست كرده باشد .\r\nولى ما را فريب مىدهد و به اميد سرگرم مىكند تا جنگ شود و نابود شويم . » در آن اثناى كه شاه از كرم خداى سخن مىكرد فرستادگان زرج بيامدند و وارد ايليا شدند و نامه ها از زرج براى آسا همراه داشتند كه در آن به وى و قومش ناسزا گفته بود و منكر خدا شده بود و نوشته بود : دوست خود را كه مايهء گمراهى قومت شده بخوان تا با سپاه خويش به جنگ من آيد و بر من ظاهر شود و دانم كه نه او و نه ديگرى تاب من ندارد كه من زرج شاه هنديم .\r\nو چون آسا نامه ها را بخواند اشك از ديدگانش روان شد و به نمازگاه در - آمد و نامه ها را تو آن بيدارى كه به خواب نرود و آن تازه اى كه به گذشت شب و روز كهنه نشود ، پيشگاه خدا بگشود و گفت : « خدايا هيچ چيز را از ديدار تو خوشتر ندارم اما بيم دارم اين نور كه به روزگار من نموده اى خاموشى گيرد . شاهد اين نامه ها بوده اى و دانى كه در آن چيست اگر هدف آن من بودم مهم نبود اما بنده ات زرج سر خلاف تو دارد و ناسزا گويد و به ناروا فخر كند و به ناحق سخن آرد و تو شاهد و حاضر بوده اى . » خدا به آسا وحى كرد كه كلمات من تغيير نيابد و وعدهء من خلاف ندارد و فرمانم دگر نشود از نمازگاه برون شو و سپاهت را بگو تا فراهم شوند و با پيروان خويش برويد و بر زمينى بلند بايستيد .\r\nآسا برون شد و پيام خدا را با قوم خويش بگفت و دوازده كس از سران بنى اسرائيل برون شدند و هر يك تنى چند همراه داشتند و چون مىرفتند به مردم\r\n","description":"","footnote":"","page_name":" 443 ","page_number":80},
  {"content":"\r\nگفتند كه به كار دنيا نپردازند و بر تپهء كوتاهى در قبال زرج بايستادند و از آنجا او و قومش را بديدند .\r\nو چون زرج آنها را بديد سر تكان داد و تمسخر كرد و گفت : « براى اينها سپاه آوردم و مال خرج كردم ! » و كسانى را كه وصف آسا و قوم وى گفته بودند بخواست و گفت : « با من دروغ گفتيد كه پنداشتيد شمار اين قوم بسيار است » و بگفت تا آنها را با امينانى كه به خبرگيرى فرستاده بود بكشتند .\r\nدر اين اثنا آسا تضرع همى كرد و به خدا متوسل بود .\r\nزرج گفت : « ندانم با اين قوم چكنم شمارشان در قبال ما چنان اندكست كه با آنها جنگ نبايد . » و كس پيش آسا فرستاد و پيغام داد كه دوست تو كه ما را به او تهديد كردى و پنداشتى كه شما را از قدرت من مصون مىدارد كجاست ؟ آيا تسليم من مىشويد تا حكم خويش دربارهء شما روان كنم ، يا در انتظار پيكار منيد ؟\r\nآسا جواب داد كه اى تيره روز ندانى چه گويى مگر خواهى با ضعف خويش بر پروردگارت چيره شوى يا به اندك خويش با بسيار او بر آيى ؟ وى از همه چيزها تواناتر و بزرگتر و قاهرتر است و بندگانش زبونتر و ضعيفتر از آنند كه او را آشكار ببينند . اينك او با منست و هر كه خدا با وى باشد مغلوب نشود . اى تيره روز هر چه دارى بيار تا ببينى چه بر سرت آيد .\r\nو چون قوم زرج صف كشيدند و به جاى خويش رفتند ، زرج تيراندازان خويش را بگفت تا تير اندازى كنند و خداى از هر آسمان فرشتگان به يارى و پشتيبانى آسا و قوم وى فرستاد و آسا آنها را در جاهايشان توقف داد و چون مشركان تير انداختند ميان خورشيد و زمين حايلى پديد آوردند كه گويى ابرى بود و فرشتگان تيرها را از آسا و قومش دور كردند . آنگاه فرشتگان تيرها را سوى قوم زرج انداختند و هر كه تيرى انداخته بود تيرش به دو رسيد و همه تيراندازان زرج كشته شدند .\r\n","description":"","footnote":"","page_name":" 444 ","page_number":81},
  {"content":"\r\nدر اين اثنا آسا و قومش حمد خدا مىگفتند و تسبيح او مىكردند و فرشتگان ظاهر مىشدند و چون زرج تيره روز آنها را بديد ترس در دلش افتاد و تدبير ندانست و گفت : « آسا كيدى عظيم و جادويى مؤثر دارد . بنى اسرائيل نيز چنينند و هيچ دانا با مكرشان بر نيايد كه آن را از مصر آموخته‌اند و به كمك آن از دريا گذشته‌اند . » آنگاه شاه هندى به قوم خويش ندا داد كه شمشيرها را بكشيد و به يكباره حمله بريد و آنها را در هم بكوبيد و هندوان شمشير كشيدند و به فرشتگان حمله بردند و فرشتگان آنها را بكشتند و جز زرج و زنانش و نزديكانش كس نماند . و چون زرج اين ماجرا بديد با كسان خود فرارى شد و همى گفت : « آسا آشكار بود اما دوست وى نهانى مرا تباه كرد . و او و همراهانش را ديدم كه ايستاده بودند و جنگ نمىكردند و جنگ در قوم من افتاده بود . » و چون آسا فرار زرج را بديد گفت : « خدايا زرج فرارى شد اما اگر ميان ما و او حايل نشوى بار ديگر قوم خويش را به جنگ ما آرد » .\r\nوحى آمد كه هندوان را تو نكشتى بلكه من كشتم . به جاى خود باش كه اگر در ميانه نباشم همهء شما را هلاك كنند . زرج در چنگال من است و هيچكس از جانب من يارى او نكند و از چنگ من رهايى نيابد . من اردوهاى او را با همه نقره و كالا و چهار پا به تو بخشيدم . اين پاداش تو است كه به من متوسل شدى و براى كمكى كه به تو دادم مزد نخواهم .\r\nزرج برفت تا به دريا رسيد و خواست از آنجا بگريزد و يكصد هزار كس با او بود و كشتيها آماده كردند و بر آن نشستند و چون به دريا روان شدند خدا از اطراف زمينها و درياها بادها به آن دريا فرستاد و امواج از هر سو درهم افتاد و كشتيها را به هم زد تا بشكست و هر كه با وى بود غرق شد و موج چنان آشفته بود كه مردم شهرهاى اطراف بترسيدند و زمين بلرزيد و آسا كس فرستاد كه خبر بگيرد\r\n","description":"","footnote":"","page_name":" 445 ","page_number":82},
  {"content":"\r\nو خدا به دو وحى كرد كه تو و قومت و اهل دهكده ها فرود آييد و غنيمتى را كه خدايتان داده به قوت بگيريد و شكر آن بگزاريد كه هر كه از اين اردوها چيزى بگيرد بر او حلال باشد .\r\nو قوم آسا فرود آمدند و شكر و تقديس خدا گفتند و مدت سه ماه اردوها را به دهكده هاى خويش مىبردند و خدا بهتر داند .\r\nپس از آسا يهوشافاظ پسرش به پادشاهى رسيد و بيست و پنج سال پادشاهى كرد و بمرد . آنگاه عتليا و به قولى غزليا دختر عمرم مادر اخزيا به پادشاهى رسيد و فرزندان ملوك بنى اسرائيل را بكشت و جز يواش پسر اخزيا كس نماند كه او نيز نهان مانده بود .\r\nآنگاه يواش و يارانش عتليا را بكشتند و پادشاهى وى هفت سال بود .\r\nپس از او يواش پسر اخزيا به پادشاهى رسيد و عاقبت به دست ياران خويش كشته شد .\r\nپس از آن اموصيا پسر يواش به پادشاهى رسيد و بيست و نه سال پادشاهى كرد و عاقبت به دست ياران خويش كشته شد .\r\nپس از آن عوزيا پسر اموصيا به پادشاهى رسيد . عوزيا را غوزيا نيز گفته‌اند و مدت پادشاهى وى پنجاه و دو سال بود تا بمرد .\r\nپس از آن يوتام پسر عوزيا به پادشاهى رسيد و شش سال پادشاهى كرد تا بمرد .\r\nپس از آن احاز پسر يوتام به پادشاهى رسيد و شانزده سال پادشاهى كرد تا بمرد .\r\nپس از آن حزقيا پسر احاز به پادشاهى رسيد . گويند وى دوست شعيا بود كه از انقضاى عمر او خبر داد و به پيشگاه پروردگار تضرع كرد كه عمرش افزوده شد و\r\n","description":"","footnote":"","page_name":" 446 ","page_number":83},
  {"content":"\r\nمهلت يافت و شعيا به او اعلام كرد . ولى به گفتهء ابن اسحاق دوست شعيا كه اين حكايت از او بود صديقه نام داشت . 531 )\r\n\r\nسخن از صاحب قصه شعيا و سخاريب\r\nاز ابن اسحاق روايت كرده‌اند كه خداوند عز و جل موسى را از حوادث بنى اسرائيل خبر داده بود و فرمود : « * ( وَقَضَيْنا إِلى بَنِي إِسْرائِيلَ في الْكِتابِ لَتُفْسِدُنَّ في الأَرْضِ مَرَّتَيْنِ وَلَتَعْلُنَّ عُلُوًّا كَبِيراً . فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَكانَ وَعْداً مَفْعُولًا . ثُمَّ رَدَدْنا لَكُمُ الْكَرَّةَ عَلَيْهِمْ وَأَمْدَدْناكُمْ بِأَمْوالٍ وَبَنِينَ وَجَعَلْناكُمْ أَكْثَرَ نَفِيراً إِنْ أَحْسَنْتُمْ أَحْسَنْتُمْ لأَنْفُسِكُمْ وَإِنْ أَسَأْتُمْ فَلَها فَإِذا جاءَ وَعْدُ الآخِرَةِ لِيَسُوؤُا وُجُوهَكُمْ وَلِيَدْخُلُوا الْمَسْجِدَ كَما دَخَلُوه أَوَّلَ مَرَّةٍ وَلِيُتَبِّرُوا ما عَلَوْا تَتْبِيراً عَسى رَبُّكُمْ أَنْ يَرْحَمَكُمْ وَإِنْ عُدْتُمْ عُدْنا وَجَعَلْنا جَهَنَّمَ لِلْكافِرِينَ حَصِيراً 17 : 4 - 8 ) * » [ 1 
  ] يعنى : و در آن كتاب به پسران اسرائيل اعلام كرديم كه دو بار در اين سرزمين فساد مىكنيد و سركشى مىكنيد سركشى بزرگ . و چون موعد نخستين آن بيامد بندگانى داشتيم با صلابت سخت كه بر آنها گماشتيم تا در داخل ديارشان كشتار كردند و اين و عده اى انجام شده بود . آنگاه بر ضد آنها دولت به شما داديم و به - مالها و فرزندان مددتان داديم وعده شما را فزونتر كرديم . اگر نيكى كنيد به - خويش نيكى كرده‌ايد و اگر بدى كنيد براى خودتان است و چون موعد ديگر بيامد ( آنها را گماشتيم ) تا بزرگانتان را حقير كنند و داخل اين مسجد شوند چنان كه بار اول شده بودند و به هر چه تسلط يافتند نابود كنند نابود كردن كامل . ممكن است پروردگارتان رحمتان كند و اگر باز كنيد ما نيز كنيم و جهنم را زندان كافران\r\n\r\n","description":"","footnote":"\r\n[ 1 
  ] - بنى اسرائيل 4 تا 8\r\n","page_name":" 447 ","page_number":84},
  {"content":"\r\nكرده‌ايم .\r\nبنى اسرائيل حادثه ها و گناهها داشتند و خدا با آنها مهربان و بخشاينده و نكوكار بود و از جمله ماجراهايشان حكايت صديقه بود كه يكى از پادشاهان بنى اسرائيل بود و چنان بود كه چون خدا كسى را پادشاهى بنى اسرائيل مىداد پيغمبرى مىفرستاد كه وى را هدايت كند و ميان او و خداى واسطه باشد و در كار قوم با وى سخن كند .\r\nاين پيمبران كتاب منزل نداشتند و مأمور پيروى از تورات و احكام آن بودند و كسان را از معصيت منع مىكردند و به اطاعت ترغيب مىكردند و چون اين پادشاه بيامد خداوند شعيا پسر امصيا را با وى برانگيخت و اين پيش از بعثت عيسى و زكريا و يحيى بود و شعيا همان بود كه ظهور عيسى و محمد را بشارت داد . و اين پادشاه مدتى شاهى بنى اسرائيل و بيت المقدس داشت و چون ايام ملك او به آخر رسيد و حوادث بزرگ رخ داد و شعيا نيز با او بود خداوند عز و جل سنحاريب پادشاه بابل را بر ضد آنها برانگيخت و او ششصد هزار پرچم داشت و بيامد تا در اطراف بيت المقدس فرود آمد و پادشاه بيمار بود و ساق پاى او زخمدار بود و شعياى پيمبر به نزد وى آمد و گفت : « اى پادشاه ! سخاريب پادشاه بابل با سپاهش و ششصد هزار پرچم بر تو فرود آمده‌اند و مردم بترسيده‌اند و وحشت كرده‌اند » .\r\nو قضيه بر شاه گران بود و گفت : « اى پيمبر خداى آيا دربارهء اين حادثه وحيى آمده كه خدا با ما و سنحاريب و سپاهش چه خواهد كرد ؟ » پيمبر به دو گفت : « وحيى كه در اين باب سخن كند به من نيامده است . » در اين اثنا خدا عز و جل به شعياى پيمبر وحى كرد كه پيش شاه بنى اسرائيل شو و بگو كه وصيت كند و از خاندان خويش هر كه را خواهد به جانشينى برگزيند و شعياى پيمبر پيش صديقه پادشاه بنى اسرائيل آمد و گفت : « پروردگارت به من وحى كرد كه بگويم وصيت كنى و از خاندان خويش هر كه را خواهى به جانشينى برگزينى كه خواهى مرد . »\r\n","description":"","footnote":"","page_name":" 448 ","page_number":85},
  {"content":"\r\nو چون شعيا اين سخن با صديقه بگفت وى رو به قبله كرد و نماز كرد و تسبيح گفت و دعا كرد و گريست و با گريه و تضرع و اخلاص و توكل و صبر و ظن صادق به خداى ، گفت : « اى خدا ! اى پروردگار پروردگاران و خداى خدايان ! اى قدوس متقدس ، اى رحمان ، اى رحيم بخشاينده ، اى رئوفى كه خور و خواب ندارى ، عمل و رفتار نكوى مرا با بنى اسرائيل به ياد آر كه همه از تو بوده و بهتر از من دانى كه نهان و آشكار من از تو است » و خداى رحمان دعاى او را اجابت كرد كه بنده اى پارسا بود و به شعيا وحى كرد و فرمان داد به صديقه پادشاه بگويد كه خدا دعايت را اجابت كرد و پذيرفت و رحم آورد كه گريهء تو را بديد و مرگت را پانزده سال پس انداخت و ترا از دشمنت سخاريب پادشاه بابل و سپاهش رهايى داد .\r\nو چون شعيا اين سخن با شاه بگفت درد از وى برفت و بدى و غم ببريد و به سجده افتاد و گفت : « اى خداى من و پدرانم ! سجده و تسبيح و تكريم و تعظيم تو مىكنم تويى كه پادشاهى به هر كه خواهى دهى و از هر كه خواهى گيرى . هر كه را خواهى عزت دهى و هر كه را خواهى زبون كنى . داناى غيب و آشكارى اول و آخر و ظاهر و باطن تويى كه دعوت من پذيرفتى و به تضرع من رحم آوردى » .\r\nو چون شاه سر برداشت خدا به شعيا وحى كرد كه به شاه صديقه بگو به يكى از بندگان خود بگويد تا آب انجير بيارد و بر زخم نهد كه شفا يابد و به شود و شاه چنين كرد و شفا يافت .\r\nو شاه به شعياى پيمبر گفت : « از خدا بخواه به ما بگويد با دشمن ما چه خواهد كرد ؟ » خدا عز و جل به شعياى پيمبر گفت : « به شاه بگو شر دشمن را از تو بردارم و ترا از آنها رهايى دهم و صبحگاهان همگى به جز سنحاريب و پنج تن از دبيران وى بميرند . » و صبحگاهان بانگزنى بر در شهر آمد و بانگ زد اى پادشاه بنى اسرائيل خدا\r\n","description":"","footnote":"","page_name":" 449 ","page_number":86},
  {"content":"\r\nشر دشمن از تو برداشت و سنخاريب و كسانش هلاك شدند .\r\nو چون شاه برون آمد سنخاريب را بجست و ميان مردگان نيافت و كس به جستجوى او فرستاد كه او را با پنج تن از دبيرانش كه يكىشان بخت نصر بود در غارى يافتند و زنجير كردند و پيش شاه بنى اسرائيل آوردند كه چون آنها را بديد به سجده افتاد و از هنگام طلوع خورشيد تا پسينگاه به سجده بود آنگاه به سنخاريب گفت : « كار پروردگار ما را چگونه مىبينى كه ما غافل بوديم و شما را به قدرت خويش بكشت » .\r\nسنحاريب گفت : « پيش از آنكه از ديارم در آيم شنيده بودم كه پروردگارتان شما را يارى مىكند اما سخن نشنيدم و از سبكسرى به تيره روزى افتادم . اگر شنيده بودم و تعقل داشتم به جنگ شما نميآمدم اما تيره روزى بر من و همراهانم چيره شد . » پادشاه بنى اسرائيل گفت : « ستايش خداى توانا را كه چنان كه خواست شر شما را برداشت . اينكه تو و همراهانت را باقى گذاشت براى حرمت تو نبود بلكه از آن رو بود كه بدتر از آن بينيد و در دنيا و آخرت تيره روزيتان فزون شود و به قوم خويش خبر دهيد كه خداى ما با شما چه كرد و عبرت خلف شويد . اگر چنين نبود خداى باقيتان نگذاشته بود كه خون تو و همراهانت به نزد خدا از خون بوزينگان ناچيزتر است . » آنگاه شاه بنى اسرائيل سالار نگهبانان خويش را بگفت تا به زنجيرشان كرد و هفتاد روز به دور بيت المقدس بگردانيد و هر روز دو نان جوين به هر كدامشان مىداد .\r\nسنحاريب به پادشاه بنى اسرائيل گفت : « كشته شدن از آنچه با ما مىكنى بهتر است هر چه را فرمان دارى به كار بند . » و شاه آنها را سوى زندان اعدام فرستاد و خدا به شعياى پيمبر وحى كرد كه به شاه بنى اسرائيل بگو كه سنحاريب و همراهانش\r\n","description":"","footnote":"","page_name":" 450 ","page_number":87},
  {"content":"\r\nرا رها كند تا قوم خويش را بيم دهند و آنها را حرمت نهد و مركب دهد تا به بلاد خويش رسند .\r\nشعياى پيغمبر اين پيام با شاه بگفت و او چنين كرد و سنحاريب و همراهان برفتند تا به بابل رسيدند و چون به آنجا رسيدند مردم را فراهم آورد و به آنها گفت كه خدا با سپاه وى چه كرد و كاهنان و جادوگران او گفتند : « اى پادشاه بابل ما حكايت پروردگار آنها و پيمبرشان را با آن وحى كه به وى فرستاده بود براى تو گفتيم اما اطاعت ما نكردى و كسى با خداى اين قوم مقاومت نيارد كرد . » كار سنحاريب كه بنى اسرائيل را ترسانيد و آنگاه خدا شر وى را برداشت تذكار و عبرت آموز شد . پس از آن سنحاريب هفت سال زنده بود و بمرد .\r\nبعضى اهل كتاب پنداشته‌اند كه اين پادشاه بنى اسرائيل كه سنحاريب به سوى او رفت لنگ بود و لنگى وى از عرق النسأ بود و سنحاريب به سبب بيمارى و ضعفى كه داشت طمع در ملك وى بست و پيش از سنحاريب يكى از پادشاهان بابل به نام ليفر سوى او رفته بود و بخت نصر پسر عمو و دبير اين شاه بود و خدا بادى فرستاد كه سپاه وى را هلاك كرد و او و دبيرش جان به در بردند . و اين شاه بابلى به دست پسرش كشته شد و بخت نصر از قتل يار خود خشمگين شد و پسر پدر كش را بكشت پس از آن سنحاريب كه در نينوى مقر داشت با شاه آذربيجان سوى شاه بنى اسرائيل رفت و شاه آذربيجان سلمان چپ دست بود و سنحاريب و سلمان اختلاف كردند و بجنگيدند تا سپاهشان به نابودى رفت و اموالشان غنيمت بنى اسرائيل شد .\r\nبعضىها پنداشته‌اند آنكه به جنگ حزقيايار شعيا رفت ، سنحاريب پادشاه مرصل بود و چون با سپاه خويش بيت المقدس را محاصر كرد خدا فرشته اى فرستاد و يكصد و هشتاد و پنجهزار كس از سپاه وى را بكشت و مدت پادشاهى اين پادشاه بنى اسرائيل بيست و نه سال بود .\r\nپس از آن منشا پسر حزقيا سى و پنج سال پادشاهى كرد .\r\nپس از او آمون پسر منشا دوازده سال پادشاهى كرد تا به دست ياران خويش\r\n","description":"","footnote":"","page_name":" 451 ","page_number":88},
  {"content":"\r\nكشته شد . پس از او يوشيا پسر آمون سى و يك سال پادشاهى كرد تا به دست فرعون بينى بريده و عاجز مصر كشته شد .\r\nپس از او ياهواحاز پادشاه شد و فرعون بينى بريده به جنگ وى آمد و او را بگرفت و سوى مصر برد و يوياقيم پسر ياهواحاز را به جاى پدر پادشاهى داد و خراجى بر او نهاد و يوياقيم خراج را از بنى اسرائيل مىگرفت و پادشاهى وى دوازده سال بود پس از او يوياحين پسر يوياقيم پادشاه بنى اسرائيل شد ، و سه ماه پس از آغاز پادشاهى ، بخت نصر به جنگ وى آمد و او را بگرفت و به بابل برد و متنيا عموى وى را به جايش نشاند و او را صديقيا ناميد . و صديقيا به خلاف بخت نصر رفت كه به - جنگ وى آمد ، و او را بگرفت و بند نهاد و ميل كشيد و فرزندش را پيش رويش سر بريد و شهر و هيكل را به ويرانى داد و بنى اسرائيل را اسير كرد و با شاه اسير به بابل برد و آنجا ببودند تا كورش پسر جاماسب پسر اسب ، به سبب خويشاوندى كه با آنها داشت به بيت المقدس بازشان برد ، زيرا مادر كورش جاويل و به قولى حاويل اسرائيلى بود . و همه مدت پادشاهى صديقيا با سه ماه پادشاهى يوياحين ده سال و سه ماه بود .\r\nپس از آن پادشاهى بيت المقدس و شام از اشتاسب پسر لهراسب شد و عامل وى بخت نصر بود .\r\nاز محمد بن اسحاق روايت كرده‌اند كه وقتى صديقه پادشاه بنى اسرائيل كه حكايت وى را از پيش بگفتيم درگذشت كار بنى اسرائيل آشفته شد و به رقابت برخاستند و همديگر را بكشتند و شعياى پيمبر مبعوث بود اما به او اعتنا نكردند و اطاعت نياوردند و چون چنين كردند خدا به شعيا گفت ميان قوم به سخن برخيز تا به زبان تو وحى كنم و چون به پا خاست خدا زبانش را به وحى بگردانيد و وعظشان كرد و تذكار داد و از حوادث بترسانيد و نعمتهاى خدا را برشمرد و گفت كه به -\r\n","description":"","footnote":"","page_name":" 452 ","page_number":89},
  {"content":"\r\nمعرض حوادثند . و چون شعيا سخن به سر برد ، بر او تاختند كه بكشندش و از آنها بگريخت و به درختى رسيد كه بشكافت و به درون آن شد و شيطان برسيد و گوشهء لباس او را بگرفت و به قوم نشان داد و اره بر درخت نهادند و ببريدند و او را با درخت به دو نيم كردند .\r\nقصهء شعيا را و اينكه قوم وى او را بكشتند از محمد بن سهيل بخارى نيز شنيده‌ام . 537 )\r\n\r\nذكر خبر لهراسب و پسرش بشتاسب و ويرانى بيت المقدس به دست بخت نصر\r\nپس از كيخسرو لهراسب پسر كيوجى پسر كيمنوش پسر كيفاشين به پادشاهى پارسيان رسيد و كيخسرو او را به پادشاهى برگزيده بود . و چون تاج بر سر نهاد گفت : « ما نيكى را بر ديگر چيزها برترى دهيم . » و بر تختى از طلاى مرصع به اقسام جواهر نشست و فرمان داد تا به سرزمين خراسان بلخ را بنياد كردند و آن را « حسنا » خواند و ديوانها پديد آورد و شاهى وى نيرو گرفت كه براى خويش سپاه برگزيد و زمين را آباد كرد و خراج گرفت تا مقررى سپاه بدهد و بخت نصر را برگماشت كه بقولى نام وى به فارسى بخترشه بود .\r\nاز هشام بن محمد روايت كرده‌اند كه لهراسب شاه برادرزادهء كاوس بود و شهر بلخ را بنياد كرد و در ايام وى شوكت ترك بالا گرفت و مقر لهراسب به بلخ بود كه با تركان پيكار داشت ، گويد و بخت نصر به روزگار لهراسب بود و سپهبد ناحيهء غرب دجله ما بين اهواز تا سرزمين روم بود و برفت تا به دمشق رسيد و مردم آنجا با وى به صلح آمدند و يكى از سرداران خويش را بفرستاد كه سوى بيت المقدس شد\r\n","description":"","footnote":"","page_name":" 453 ","page_number":90},
  {"content":"\r\nو با پادشاه بنى اسرائيل كه از فرزندان داود بود صلح كرد و از او گروگانها گرفت و از آنجا بازگشت و چون به طبريه رسيد مردم بنى اسرائيل به پادشاه خويش تاختند و خونش بريختند و گفتند : « به بابليان گروگان دادى و ما را زبون كردى . » و آمادهء پيكار شدند و سردار بخت نصر ماجرا را به دو نوشت و پاسخ آمد كه گروگانها را گردن بزند و به جاى خود باشد تا وى بيايد و بخت نصر برفت تا به بيت المقدس رسيد و شهر را به زور بگرفت و جنگاوران را بكشت و زن و فرزند باسيرى گرفت .\r\nگويند : بخت نصر ارمياى پيمبر را در زندان بنى اسرائيل يافت و خدا او را برانگيخته بود كه بنى اسرائيل را از ماجراى بخت نصر بيم دهد و اعلام كند كه اگر توبه نكنند و از اعمال خويش دست بر ندارند خدا كسى را بر آنها مسلط مىكند كه جنگاوران را بكشد و زن و فرزند به اسيرى برد .\r\nبخت نصر به ارميا گفت : « قصه چيست » ؟\r\nارميا گفت كه خدايش برانگيخته تا قوم را از سرنوشتشان خبر كند و او را دروغزن دانسته‌اند و به زندان افكنده‌اند .\r\nبخت نصر گفت : « چه بد مردمى بوده‌اند كه نافرمانى فرستاده خدا كرده‌اند . » و آزادش كرد و بنواخت .\r\nو ضعيفان بنى اسرائيل كه به جا مانده بودند به دور ارميا فراهم آمد و گفتند : « بد كرديم و ستم آورديم و اكنون از آنچه كرده‌ايم به پيشگاه خدا توبه مىبريم از خدا بخواه كه توبهء ما را بپذيرد . » و او پروردگار خويش را بخواند و وحى آمد كه چنين نخواهند كرد ، اگر راست مىگويند با تو در اين شهر بمانند . و ارميا فرمان خداى را به آنها بگفت . گفتند : « چگونه در شهرى كه ويران شده و خدا بر مردمش خشم آورده بمانيم . » و نخواستند بمانند و بخت نصر به شاه مصر نوشت كه گروهى از بندگان من به سوى تو گريخته‌اند آنها را نزد من باز فرست و گر نه به جنگ تو آيم و ديار تو را پايمال اسبان كنم . و شاه مصر به دو نوشت كه اينان بندگان تو نيستند بلكه\r\n","description":"","footnote":"","page_name":" 454 ","page_number":91},
  {"content":"\r\nآزادگانند .\r\nو بخت نصر به دو حمله برد و بكشتش و مردم مصر را اسير گرفت . آنگاه به - سرزمين مغرب رفت و تا اقصاى آنجا رسيد . از آن پس بسيارى از مردم فلسطين و اردن را اسير گرفت كه دانيال و پيمبران ديگر از آن جمله بودند .\r\nگويد : در آن روزگار بنى اسرائيل پراكنده شدند و بعضىشان به سرزمين حجاز در يثرب و وادى القرى و ديگر جاها مقر گرفتند .\r\nگويد : آنگاه خدا عز و جل به ارميا وحى كرد كه من بيت المقدس را آباد مىكنم آنجا برو و فرود آى . و ارميا برفت و آنجا ويرانه بود و با خود گفت : « سبحان الله خدا به من گفته در اين شهر فرود آيم كه اينجا را آباد مىكند ، كى اينجا آباد تواند شد و چگونه خداوند آن را از پس مرگ زنده مىكند . » آنگاه سر به زمين نهاد و بخفت و خر خود را با سبدى كه خوراكى در آن بود همراه داشت و هفتاد سال در خواب بماند تا بخت نصر و پادشاه بالا دست وى هلاك شدند . مدت پادشاهى لهراسب يكصد و بيست سال بود و پس از او بشتاسب پسرش به پادشاهى رسيد و خبر يافت كه ديار شام ويران شده و درندگان به سرزمين فلسطين فراوان شده و از انسيان كس آنجا نمانده و ميان اسرائيليان بابل ندا داد كه هر كه مىخواهد به شام باز گردد ، و يكى از خاندان داود را پادشاه آنها كرد و فرمان داد كه بيت المقدس را آباد كند و مسجد آن را بسازد و اسرائيليان بار بستند و بيت المقدس را آباد كردند و خدا چشمان ارميا را گشود و شهر را نگريست كه چگونه آباد مىشد و بنيان مىگرفت و همچنان در خواب بود تا يكصد سال گذشت ، آنگاه خدا وى را بر انگيخت و پنداشت بيشتر از ساعتى نخفته و شهر را خراب و بى سكنه ديده بود و چون بدان نگريست گفت : « دانم كه خدا بر همه چيز تواناست . » گويد : بنى اسرائيل در بيت المقدس مقيم شدند و كارشان سامان گرفت و بسيار شدند تا به دوران ملوك الطوائف ، روميان بر آنها تسلط يافتند و پس از آن\r\n","description":"","footnote":"","page_name":" 455 ","page_number":92},
  {"content":"\r\nهرگز فراهم نشدند .\r\nهشام گويد : ظهور زرادشت كه مجوسيان وى را پيمبر خويش پندارند ، به روزگار بشتاسب بود و به پندار جمعى از علماى اهل كتاب زرادشت از مردم فلسطين بود و خادم يكى از شاگردان ارميا بود و مقرب او بود و با وى خيانت كرد و دروغ گفت كه نفرينش كرد و لك و پيس گرفت و به ديار آذربيجان رفت و دين مجوس را بنياد كرد و از آنجا پيش بشتاسب رفت كه به بلخ مقر داشت و چون پيش وى شد و دين خويش را وانمود بشتاسب دل در آن بست و مردم را به قبول آن وادار كرد و بر سر اين كار از رعيت خود بسيار كس بكشت تا دين زرادشت را پذيرفتند . و مدت پادشاهى بشتاسب يكصد و دوازده سال بود .\r\nولى ديگر اهل خبر و مطلعان امور سلف گفته‌اند كه كى لهراسب با مردم مملكت خويش روش پسنديده داشت و پادشاهان اطراف ايرانشهر را به شدت سركوب كرد و ياران خويش را تفقد بسيار مىكرد . در حفر نهرها و بنياد ساختمان و آبادى شهرها همت بلند داشت و انديشهء بسيار ، و شاهان روم و مغرب و هند و جاهاى ديگر هر سال باج به او مىدادند و در نامه ها حرمت وى مىداشتند و او را شاه شاهان مىخواندند كه از شوكت وى بيمناك بودند .\r\nگويند : بخت نصر از اورشليم گنج و مال فراوان براى وى آورد و چون نيروى وى سستى گرفت پسر خويش بشتاسب را پادشاهى داد و گوشه گرفت و كار ملك به دو سپرد . و مدت پادشاهى لهراسب چنان كه گفته‌اند يكصد و بيست سال بود .\r\nگويند بخت نصر كه به جنگ بنى اسرائيل رفت بخترشه نام داشت و مردى از عجم بود و از فرزندان گودرز ، و بسيار مدت بزيست و عمرش از سيصد سال بيشتر بود و در خدمت لهراسب شاه پدر بشتاسب بود و لهراسب او را سوى شام و بيت المقدس فرستاد تا يهودان را از آنجا بيرون كند و آنجا رفت و بازگشت و پس از لهراسب در خدمت پسرش بشتاسب بود و پس از او در خدمت بهمن بود و بهمن در شهر بلخ\r\n","description":"","footnote":"","page_name":" 456 ","page_number":93},
  {"content":"\r\nمقر داشت و بلخ را حسنا گفتند و همو بخت نصر را بفرمود تا به بيت المقدس رود و يهود را بيرون كند و سبب آن بود كه فرمانرواى بيت المقدس بر فرستادگان بهمن تاخته بود و بعضى از آنها را كشته بود و چون بهمن خبر يافت بخترشه را خواست و وى را شاه بابل كرد و گفت تا آنجا رود و از آنجا به شام و بيت المقدس در آيد و سوى يهودان رود و مردان را بكشد و زن و فرزند به اسيرى گيرد . و گفت هر كه را خواهد از اشراف و سران براى همراهى خويش برگزيند و وى از خاندان پادشاهى ، داريوش پسر مهرى را كه از فرزندان ماذى پسر يافث پسر نوح بود برگزيد و او خواهرزادهء بخترشه بود .\r\nو هم كورش كيكوان را برگزيد كه از فرزندان غيلم پسر سام بود و خزانه دار اموال بهمن بود با اخشويرش پسر كورش پسر جاماسب كه لقب عالم داشت با بهرام پسر كورش پسر بشتاسب . و بهمن اين چهار كس را كه از خاندان وى و خاصان او بودند همراه بخترشه كرد و سيصد تن از اساوره را با پنجاه هزار سپاه به دو پيوست و اجازه داد كه هر چه خواهد مقرر كند . و بخترشه با آنها برفت تا به بابل رسيد و يك سال آنجا بماند تا لوازم و ابزار جنگ آماده كند . و گروهى عظيم بر او فراهم آمد و از آن جمله مردى از فرزندان سنحاريب شاه بود كه به جنگ حزقيا پسر احاز پادشاه شام و بيت المقدس و يار شعياى پيمبر رفته بود و نام اين مرد بخت نصر بود و پسر نبوزرادان پسر سنحاريب شاه موصل بود و سنحاريب پسر داريوش بود كه نسب از نمرود پسر كوش پسر حام پسر نوح داشت .\r\nو اين نوادهء سنحاريب به سبب رفتارى كه حزقيا و اسرائيليان به وقت پيكار سنحاريب با جد وى كرده بودند براى پيكار بنى اسرائيل به بخترشه پيوست و او را وسيله انتقام كرد و بخترشه او را با گروهى فراوان از پيش فرستاد و از پى او رفت .\r\nو چون سپاهها به بيت المقدس رسيد بخترشه ظفر يافت كه خدا اراده فرموده بود بنى اسرائيل را عقوبت كند و اسير گرفت و خانه را ويران كرد و به بابل باز گشت\r\n","description":"","footnote":"","page_name":" 457 ","page_number":94},
  {"content":"\r\nو يوياحن پسر يوياقيم پادشاه وقت بنى اسرائيل را كه از فرزندان سليمان بود همراه برد و متنيا عم يوحسا را پادشاهى داد او را صدقيا نام كرد . و چون بخت نصر به بابل رسيد صدقيا بخلاف وى برخاست و بخت نصر بار ديگر به جنگ وى رفت و ظفر يافت و شهر و هيكل را ويران كرد و صدقيا را بند نهاد و ميل كشيد و فرزند وى را سر بريد . سپس او را همراه خويش به بابل برد و بنى اسرائيل به بابل ماندند تا وقتى كه دوباره به بيت المقدس بازگشتند .\r\nو غلبهء بخت نصر موسوم به بخترشه بر بيت المقدس مطابق اين روايت چهل سال بود . پس از آن فرزند وى اولمردوخ به پا خاست و بيست و سه سال پادشاهى آن ناحيه داشت و چون بمرد پسرش بلتشصر يك سال پادشاهى كرد .\r\nو چون بلتشصر پادشاهى يافت كار وى آشفته شد . بهمن وقتى به مشرق رفت او را معزول كرد و به جاى وى داريوش ماذوى را كه به ماذى پسر يافث پسر نوح انتساب داشت پادشاهى بابل و نواحى مجاور چون شام و جاهاى ديگر داد و او بلتشصر را بكشت و سه سال در بابل و ناحيه شام پادشاهى كرد پس از آن بهمن وى را عزل كرد و كيرش غيلمى را كه از فرزندان غيلم پسر سام پسر نوح بود به جاى وى نصب كرد . و غيلم همان بود كه وقتى جامر با ماذى به مشرق مىرفت همراه وى بود و چون پادشاهى بابل به كيرش رسيد به بهمن نوشت كه با بنى اسرائيل مدارا كند و اجازه دهد هر جا بخواهند مقر گيرند و به سرزمين خويش باز گردند و هر كه را برگزينند فرمانرواى آنها كند . و اسرائيليان دانيال پيمبر را برگزيدند كه امورشان را به عهده گرفت و كيرش سه سال پادشاهى بابل و اطراف داشت و اين سالها از وقت تسلط بخت نصر تا پايان كار وى و فرزندانش و پادشاهى كيرش غيلمى دوران خرابى بيت المقدس به شمار است و هفتاد سال است كه همه را به بخت نصر منسوب دارند .\r\nپس از آن يكى از خويشان بهمن به نام اخشوارش پسر كيرش پسر جاماسب كه لقب عالم داشت پادشاهى بابل يافت و او يكى از چهار سالار بود كه بخترشه\r\n","description":"","footnote":"","page_name":" 458 ","page_number":95},
  {"content":"\r\nهنگام رفتن به شام برگزيده بود . و شاهى بابل از آن يافت كه از پيش بخت نصر به وضعى شايسته پيش بهمن بازگشت . و كر اردشير پسر دشكال كه از جانب بهمن فرمانروايى ناحيهء سند و هند داشت بخلاف وى برخاسته بود و ششصد هزار كس پيرو او بودند و بهمن امور آن ناحيه را به اخشويرش سپرد و بگفت تا سوى كر اردشير رود و او چنان كرد و با وى بجنگيد و او را با بيشتر يارانش بكشت و بهمن كار وى را بيفزود و چند ولايت به دو داد و او در شوش مقر گرفت و اشراف را فراهم آورد و گوشت به مردم خورانيد و شراب نوشانيد و شاهى بابل با ناحيهء هند و حبش و مجاور دريا داشت و به يك روز براى صد و بيست سالار پرچم بست و با هر سالار هزار مرد از دليران سپاه فرستاد كه يكيشان در جنك با صد مرد برابر بود .\r\nمقر اخشويرش به بابل بود ولى در شوش بسيار مىماند و از اسيران بنى اسرائيل زنى به نام اشتر دختر حاويل را به زنى گرفت و اشتر را مردخاى كه پسر عم و برادر شيرى وى بود پرورده بود و مادر مردخاى اشتر را شير داده بود و سبب زناشويى اخشويرش با اشتر آن بود كه زن خويش و شتا را كه جميل و زيبا و جليل بود بكشت از آن رو كه شاه گفته بود بى پرده در آيد كه مردم او را به بينند و جلالت و جمال وى را بشناسند و او نپذيرفت و شاه او را بكشت و از كشتن وى بسيار بناليد و به دو گفتند زنان دنيا را بنگرد و چنان كرد و اشتر را دوست داشت كه اسرائيلى بود به پندار نصارى اشتر وقتى اخشويرش به بابل رفت اشتر براى وى پسرى آورد كه او را كيرش نام كرد .\r\nپادشاهى اخشويرش چهارده سال بود و مردخاى تورات به او آموخته بود و به دين بنى اسرائيل در آمده بود و از دانيال پيمبر صلى الله عليه و سلم و كسانى كه با وى بودند چون حننيا و ميشايل و عزاريا چيز آموخته بود . و از او خواستند اجازه دهد به بيت المقدس روند و نپذيرفت و گفت اگر هزار پيمبر از شما با من باشند تا زنده‌ام يكيشان از من جدا نشود .\r\n","description":"","footnote":"","page_name":" 459 ","page_number":96},
  {"content":"\r\nاخشويرش كار قضا را به دانيال داد و همه كار خويش را به دو سپرد و بگفت تا همه چيزها را كه در خزينه بود و بخت نصر از بيت المقدس گرفته بود در آرد و باز پس برد ، و به بنيان بيت المقدس پرداخت كه در ايام كيرش پسر اخشويرش بنيان گرفت و آباد شد .\r\nو مدت پادشاهى كيرش به روزگار بهمن و خمانى بيست و دو سال بود و بهمن به سال سيزدهم پادشاهى كيرش بمرد و مرگ كيرش به سال چهارم پادشاهى خمانى بود . پس همه پادشاهى كيرش پسر اخشويرش بيست و دو سال بود .\r\nچنين است مطالبى كه اهل سيرت و خبر دربارهء بخت نصر و كار وى با بنى اسرائيل آورده‌اند . ولى مطلعان سلف در اين باب سخنان ديگر گفته‌اند .\r\nاز جمله روايت سعيد بن جبير است كه گويد : يكى از مردم بنى اسرائيل وقتى قرائت مىكرد به اين عبارت رسيد كه * ( بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ 17 : 5 ) * [ 1 
  ] يعنى : بندگانى داشتيم با صلابت سخت كه بر آنها گماشتيم . و بگريست و ديدگانش پر اشك شد . آنگاه كتاب را ببست و گفت : « اين چيزى است كه خدا از روزگار خواسته . » آنگاه گفت : « پروردگارا اين مرد را كه هلاك بنى اسرائيل را به دست او داده اى به من بنما . » و مستمندى از اهل بابل را به خواب ديد كه بخت نصر نام داشت و اين اسرائيلى مردى توانگر بود و با مال و غلام آهنگ بابل كرد . گفتند : « كجا خواهى رفت ؟ » گفت : « سر تجارت دارم . » و در بابل به خانه اى فرود آمد و آنجا را به كرايه گرفت و هيچ كس جز او در خانه نبود و مستمندان را مىخواند و ملاطفت مىكرد و هر كس بيامد او را عطا داد و گفت : « آيا مستمندى جز شما هست ؟ » گفتند : « آرى مستمندى از خاندان فلان هست كه بيمار است و بخت نصر نام دارد . » اسرائيلى و به غلامان خويش گفت سوى او رويم . و چون پيش او رسيد گفت :\r\n\r\n","description":"","footnote":"\r\n[ 1 
  ] - نحل 6\r\n","page_name":" 460 ","page_number":97},
  {"content":"\r\n« نام تو چيست ؟ » گفت : « بخت نصر . » اسرائيلى به غلامان خويش گفت تا وى را بر دارند و پيش خود برد و پرستارى كرد تا شفا يافت و جامه پوشيد و روزى داد . آنگاه اسرائيلى اعلام كرد كه قصد رحيل دارد و بخت نصر بگريست و اسرائيلى گفت « گريهء تو از چيست ؟ » گفت : « از آن مىگريم كه با من آن همه نيكى كردى و چيزى ندارم كه ترا عوض دهم » . اسرائيلى گفت « چيز ساده اى هست كه اگر به پادشاهى رسيدى از من دريغ ندارى . » و بخت نصر به دنبال او مىرفت و مىگفت « مرا مسخره مىكنى ؟ » مانعى نمىديد كه درخواست او را بپذيرد اما اعتقاد داشت كه او را مسخره مىكند .\r\nاسرائيلى بگريست و گفت : « مىدانم كه چرا از قبول درخواست من سرباز مىزنى كه خداى عز و جل مىخواهد قضاى خويش را به سر برد كه در كتابى ثبت شده و روزگار كار خود را مىكند . » و چنان شد كه صيحون پادشاه پارسى بابل گفت : چه مىشد اگر طليعه اى به شام مىفرستاديم .\r\nگفتند : « چه زيان دارد كه بفرستى . » گفت : « چه كسى را در نظر داريد » ؟\r\nگفتند : « فلانى . » و صيحون آن مرد را بفرستاد و يكصد هزار سكه به او داد و بخت نصر در مطبخ وى بود و فقط براى خوردن به آنجا مىرفت و چون طليعه دار به شام رسيد ديد كه آنجا بيش از همه جا اسب و مرد دلير دارد و آشفته خاطر شد و چيزى نپرسيد .\r\nو بخت نصر در مجالس مردم شام همى رفت و مىگفت : « چرا شما به جنگ بابل نمىرويد اگر برويد خزانهء آن آسان به دست شما افتد » .\r\n","description":"","footnote":"","page_name":" 461 ","page_number":98},
  {"content":"\r\nو بجواب مىگفتند : « ما جنگ ندانيم و جنگاور نيستيم » و مجلسى نبود كه نديد .\r\nآنگاه باز گشتند و طليعه دار آنچه را ديده بود با شاه گفت و بخت نصر به - سواران شاه مىگفت : « اگر شاه مرا بخواهد چيزى ديگر بگويم . » و شاه او را بخواست و او خبر خويش بگفت و بيفزود كه فلانى چون ديد كه آنجا بيش از همه جا اسب و مرد دلير دارد آشفته خاطر شد و چيزى نپرسيد . ولى من در مجالس شام با مردم نشستم و چنين و چنان گفتم و چنان و چنين پاسخ دادند . و طليعه دار به بخت نصر گفت : « مرا رسوا كردى يكصد هزار سكه بگير و از اين گفتگو دست بردار . » گفت : « اگر همه خزينهء بابل را به من دهى دست بر ندارم . » و روزگار كار خويش بكرد و شاه گفت چه شود اگر سپاهى به شام فرستيم كه اگر فرصتى يافتند ضرب شصتى بنمايند و گرنه باز آيند .\r\nگفتند : « چه زيان دارد » ؟ گفت : « با كى نظر داريد ؟ » گفتند : « فلانى » گفت : « نه . مردى را كه خبر شام با من بگفت مىفرستم . » و بخت نصر را بخواست و بفرستاد . و چهار هزار كس از نخبهء سواران خويش با وى همراه كرد كه برفتند و در ولايت تاختند و چندان كه خدا خواست اسير گرفتند و ويرانى و كشتار كردند . در اين اثنا صيحون در گذشت و گفتند : « مردى را جانشين او كنيد . » گفتند : « تأمل كنيد تا يارانتان از شام باز آيند كه سواران شمايند و شايد راى ديگر زنند . » و تأمل كردند تا بخت نصر با اسير و مال بيامد و همه را ميان مردم پخش كرد و گفتند : « هيچكس براى شاهى از او سزاوارتر نيست . » و كسان ديگر گفته‌اند كه بخت نصر از آن رو به جنگ بنى اسرائيل رفت كه يحيى پسر زكريا را كشته بودند .\r\n","description":"","footnote":"","page_name":" 462 ","page_number":99},
  {"content":"\r\nذكر بعضى گويندگان اين سخن :\r\nاز سدى روايت كرده‌اند كه وقتى صيحائين خبر يافت كه پادشاه بنى اسرائيل يحيى پسر زكريا عليهما السلام را كشته است بخت نصر را به جنگ بنى اسرائيل فرستاد .\r\nاز ابن اسحاق نيز روايت كرده‌اند كه خدا عز و جل پس از شعيا مردى از بنى اسرائيل را كه ياشيه نام داشت پادشاهى داد و خضر را پيمبر آنها كرد . و بگفتهء وهب بن منبه نام خضر ارميا پسر خلقيا بود و از سبط هارون بود . از وهب بن منبه يمنى روايت كرده‌اند كه خدا عز و جل وقتى ارميا را به پيمبرى بنى اسرائيل برانگيخت به دو گفت : « اى ارميا پيش از آنكه ترا بيافرينم برگزيدمت و پيش از آنكه ترا در شكم مادر نقش بندى كنم پاكيزه ات كردم و پيش از آنكه بالغ شوى پيغمبرت كردم و پيش از آنكه به كمال رسى امتحانت كردم و براى كارى بزرگ انتخاب كردم . » آنگاه خداوند ارميا را سوى پادشاه بنى اسرائيل فرستاد كه او را هدايت كند و از پيش خدا به وى خبر آرد .\r\nگويد : « آنگاه در بنى اسرائيل بدعتهاى بزرگ رخ داد و مرتكب گناهها شدند و محارم را حلال شمردند و نعمتهاى خدا را كه از سنحاريب و سپاه وى نجاتشان داده بود از ياد ببردند و خدا عز و جل به ارميا وحى كرد كه به نزد قوم خويش رو و آنچه را به تو مىگويم با آنها بگوى و نعمتهاى مرا به يادشان آر و از بدعتهاشان سخن كن . » ارميا گفت : « اگر نيرويم ندهى ضعيفم و اگر هدايتم نكنى خطا كنم و اگر ياريم نكنى زبون شوم » .\r\n","description":"","footnote":"","page_name":" 463 ","page_number":100},
  {"content":"\r\nخدا عز و جل گفت : « مگر ندانى كه همه كارها به ارادهء من است و دلها و دستها را به دست دارم و چنان كه خواهم بگردانم . اطاعت من مىكنى و من خداى بىمانندم و آسمانها و زمين و هر چه در آن هست با كلمهء من به پا شده است . من با درياها سخن كردم و فهميد و فرمان دادم و عمل كرد و حد آن را معين كردم و از آن تجاوز نكند و موجهاى چون كوه بيايد و چون به حد مقرر رسيد از بيم فرمان من به ذلت اطاعت اوفتد . من با توام و با وجود من بدى به تو نرسد . من ترا به گروهى بزرگ از مخلوق خويش فرستاده‌ام كه رسالت مرا ابلاغ كنى و چون همه كسانى كه پيرو تو شوند پاداش برى و از پاداش آنها چيزى كم نشود و اگر قصور كنى گناهت همانند آنها باشد كه در گمراهيشان وا گذاشته اى و چيزى از گناه آنها كم نشود . سوى قوم خويش شو و بگو خداوند پارسايى پدران شما را به يادتان مىآرد و مىخواهد شما را به توبه وا دارد و از آنها بپرس كه پدران آنها از اطاعت من چه ديده‌اند و از معصيت من چه كشيده‌اند . آيا كسى پيش از آنها اطاعت من كرده كه از اطاعت من تيره روز شده باشد يا عصيان من كرده كه با عصيان من نيكروز شده باشد ؟ چهار پايان كه جاهاى خوب را به ياد آرند سوى آن روند اما اين قوم در مرتع هلاكت به چرا رفته‌اند احبار و راهبانشان بندگان مرا بندهء خويش كرده‌اند و به عبادت غير منشان وا داشته‌اند و به خلاف كتاب من در ميانشان داورى مىكنند چنان كه كار من فراموششان شده و ياد مرا از خاطر برده‌اند و نسبت به من جسور شده‌اند و اميرانشان و سرانشان كفران نعمت من كرده‌اند و از مكر من ايمن شده‌اند و كتاب مرا به يكسو نهاده‌اند و پيمان مرا فراموش كرده‌اند و بندگان من اطاعتشان كرده‌اند اطاعتى كه در خور كسى جز من نيست و روا نيست كه در كار عصيان من اطاعت ايشان كنند و بدعتهاشان را كه از جسارت و غرور در دين من آورده‌اند و بر رسولان من بسته‌اند پيروى كنند . جلال من والاست و مكانت من بالاست و شأن من بزرگ است و روا نيست كه كسى را در كار عصيان من فرمان برند و بندگان مخلوق مرا به جاى من\r\n","description":"","footnote":"","page_name":" 464 ","page_number":101},
  {"content":"\r\nخدا شمارند . قاريان و فقيهانشان در مسجدها عبادت مىكنند و به آبادى آن مىپردازند اما به دين ، دنيا مىجويند و فقه نه به خاطر علم مىآموزند و علم نه براى عمل فرا مىگيرند . فرزندان پيمبران بسيارند اما مقهور و مغرور كه تابع جماعتند و آرزو دارند كه از نصرت و حرمت پدران بهره ور شوند و پندارند كه بى راستى و تفكر و عبرت آموزى سزاوار آن توانند بود و به ياد نيارند كه پدرانشان چگونه مرا يارى كرده‌اند و در قبال بدعتگران در كار من كوشيده‌اند و جان و خون بذل كرده‌اند و صبور و راستگو بوده‌اند تا كار من بالا گرفته و دين من نفوذ يافته . من با اين قوم مدارا كرده‌ام شايد باز آيند و عمرشان را دراز كردم شايد بينديشند و از آسمان بارانشان دهم و زمين را برويانم و عافيتشان دهم و بر دشمن فيروزشان كنم ولى پيوسته طغيانشان بيفزايد و از من دور تر شوند . تا كى چنين باشد ! مگر مىخواهند مرا فريب دهند يا استهزا كنند ! به عزتم قسم فتنه اى بيارم كه عاقل در آن متحير ماند و حكمت حكيم و رأى مدبر به گمراهى افتد . جبارى ، سنگدل و سركش و مهيب و بى رحم را بر آنها تسلط دهم با پيروانى چون سياهى شب ديجور و سپاهى چون پاره هاى ابر و كشتىها چون موج كه وزش پرچمش چون پرواز بازان باشد و حملهء سوارانش چون پرواز عقابان . » آنگاه خدا عز و جل به ارميا وحى كرد كه من مردم بنى اسرائيل را به يافث هلاك كنم و يافث مردم بابلند كه از فرزندان يافث پسر نوح عليه السلامند .\r\nچون ارميا وحى خدا بشنيد بناليد و بگريست و جامه بدريد و خاكستر به سر ريخت و گفت : « روزى كه تولد يافتم و روزى كه تورات آموختم ملعون باد . بدترين ايام من روزى بود كه از مادر بزادم . مرا آخر پيمبران كردند كه دچار شر شوم اگر خيرى براى م مىخواست مرا آخر پيمبران بنى اسرائيل نمىكرد كه به خاطر من تيره روزى و هلاك به آنها رسد . » چون خدا عز و جل تضرع و زارى و سخن وى را شنيد ندا داد كه اى ارميا وحى\r\n","description":"","footnote":"","page_name":" 465 ","page_number":102},
  {"content":"\r\nمن سخت بود ؟\r\nگفت : « آرى پروردگارا . پيش از آنكه بنى اسرائيل را در وضعى ناخوشايند ببينم مرا هلاك فرماى » .\r\nخدا عز و جل فرمود : « بعزت و جلالم قسم بيت المقدس و بنى اسرائيل را هلاك نكنم مگر آنكه تو بگويى . » ارميا از گفتار پروردگار خرسند و خوشدل شد و گفت : « قسم به آن كس كه موسى را به حق برانگيخت هرگز به پروردگارم نگويم كه بنى اسرائيل را هلاك كند . » آنگاه ارميا پيش پادشاه بنى اسرائيل رفت و وحى خدا را با وى بگفت كه خورسند شد .\r\nشاه گفت : « اگر پروردگارمان عذابمان كند به سبب كثرت گناهان ماست و اگر از ما در گذرد از قدرت اوست . » از وحى خدا سه سال گذشت و عصيان و بدكارى بنى اسرائيل بيفزود و هلاكشان نزديك شد و وحى كمتر شد كه آخرت را از ياد بردند و وحى خدا از آنها برگرفته شد و به كار دنيا سرگرم شدند و پادشاهشان گفت : « اى بنى اسرائيل پيش از آنكه سطوت خداى برسد و قومى سنگدل را سوى شما فرستد از اين رفتار باز آييد كه خدا توبه پذير است و به نيكى گشاده دست و با توبه گران مهربان . » اما قوم نخواستند از رفتار خويش دست بدارند و خدا در دل بخت نصر پسر نبوزراذان پسر سنحاريب پسر دارياس پسر نمرود ( همان كه با ابراهيم دربارهء پروردگارش محاجه كرد ) پسر فالغ پسر عابر افكند كه سوى بيت المقدس رود و آن كند كه جد وى سنحاريب مىخواست كرد و با ششصد هزار پرچم در آمد و آهنگ مردم بيت المقدس داشت .\r\nو چون به راه افتاد به پادشاه بيت المقدس خبر دادند كه بخت نصر با سپاه قصد شما دارد . شاه ارميا را پيش خواند و چون بيامد گفت : « آن وحى كه خدا كرده بود كه\r\n","description":"","footnote":"","page_name":" 466 ","page_number":103},
  {"content":"\r\nمىگفته بود مردم بيت المقدس را هلاك نكند چه شد ؟ » ارميا گفت : « پروردگار من خلاف وعده نكند و من به دو اطمينان دارم . » و چون وقت نزديك شد و هنگام زوال پادشاهى بنى اسرائيل رسيد و خدا ارادهء هلاكشان فرمود فرشته اى را فرستاد و گفت : « پيش ارميا برو و از او فتوى بخواه و موضوع استفتا را با وى بگفت . » فرشته به صورت مردى از بنى اسرائيل به نزد ارميا آمد كه به دو گفت : « كى هستى ؟ » گفت : « من يكى از بنى اسرائيلم ، آمده‌ام دربارهء خويشاوندانم از تو فتوى بگيرم كه طبق فرمان خداى با آنها نيكى كرده‌ام و حرمت داشته‌ام اما حرمت من دشمنى آنها را بيفزود . اى پيمبر خدا در كار آنها فتوى بده . » ارميا گفت : « نكويى كن و با خويشاوندان به فرمان خدا رفتار كن و اميد خير داشته باش » .\r\nگويد : فرشته از پيش وى برفت و چند روز بعد به صورت همان مرد بيامد و به نزد او بنشست و ارميا گفت : « كى هستى » ؟\r\nگفت : « همان كسم كه به استفتاء در كار خويشاوندانم پيش تو آمدم . » پيمبر خدا با وى گفت : « رفتارشان نكو نشد و با تو بهتر نشدند ؟ » گفت : « اى پيمبر خداى قسم به آنكه ترا به حق برانگيخته هر نيكى كه كسى با خويشاوندان خود كرده باشد با آنها كرده‌ام و بيشتر » .\r\nپيمبر گفت : « پيش كسان خود باز گرد و با آنها نيكى كن و از خدايى كه بندگان پارساى خود را به صلاح آرد بخواه كه ميان شما صلح افكند و به رضاى خويش هم سخن كند و از خشم خويش بر كنار دارد . » فرشته از پيش ارميا برفت و روزى چند گذشت و بخت نصر و سپاهش كه بيشتر از ملخ بودند بيت المقدس را در ميان داشتند و بنى اسرائيل سخت بيمناك بودند و شاه بنى اسرائيل كه سخت آشفته بود ارميا را خواست و گفت : « اى پيمبر خدا\r\n","description":"","footnote":"","page_name":" 467 ","page_number":104},
  {"content":"\r\nوعدهء پروردگارت چه شد ؟ » ارميا گفت : « من به پروردگارم اطمينان دارم . » هنگامى كه ارميا بر ديوار بيت المقدس نشسته بود و از يارى موعود خداى خوشدل بود فرشته بيامد و پيش او نشست و ارميا گفت : « كى هستى ؟ » گفت : « من همانم كه دو بار دربارهء كار كسانم پيش تو آمدم . » پيمبر به دو گفت : « هنوز از رفتار خويش باز نيامده‌اند ؟ » فرشته گفت : « اى پيمبر خداى بر رفتارى كه تا كنون با من مىكردند صبور بودم و مىدانستم كه جز خشم من بليه اى نخواهند ديد و چون امروز پيش آنها رفتم ديدم به كارهاى خلاف رضاى خدا دست زده‌اند ؟ » پيمبر گفت : « كارشان چيست ؟ » گفت : « اى پيمبر خدا كارى بزرگ است كه مايهء خشم خداست اگر رفتارشان مانند پيش بود خشمگين نمىشدم و صبور بودم و اميد داشتم ولى امروز به خاطر خداى و به خاطر تو خشمگين شدم و آمدم كه ترا خبر دهم . ترا بخدايى كه به حق مبعوثت كرد در حق آنها نفرين كن كه خدا هلاكشان كند . » ارميا گفت : « اى پادشاه آسمانها و زمين اگر بر حق و صوابند نگاهشان دار و اگر عاصى تواند و از كارشان خشنود نيستى هلاكشان كن . » چون كلمه از دهان ارميا در آمد خدا عز و جل صاعقه اى از آسمان به بيت المقدس فرستاد كه قربانگاه را بسوخت و هفت در آن را به زمين فرو برد .\r\nو چون ارميا اين را بديد بناليد و جامه دريد و خاك بر سر كرد و گفت : « اى پادشاه زمين و اى ارحم الراحمين ! وعده اى كه با من نهادى چه شد ؟ » ندا آمد كه اى ارميا اين بليه به فتواى تو كه با فرستادهء ما گفتى بدانها رسيد .\r\nو ارميا بدانست كه مقصود همان فتوى است كه سه بار داد و آن مرد فرستادهء پروردگار بود و از ميان مردم بگريخت و همدم درندگان شد و بخت نصر با سپاه\r\n","description":"","footnote":"","page_name":" 468 ","page_number":105},
  {"content":"\r\nبه بيت المقدس در آمد و در شام تاخت و تاز كرد و از بنى اسرائيل چندان بكشت كه نابود شدند و بيت المقدس را ويران كرد و به سپاه خويش گفت كه هر كدام سپر خويش را از خاك پر كنند و در بيت المقدس بريزند و چندان خاك در آن ريختند كه پر شد .\r\nآنگاه به سرزمين بابل باز گشت و اسيران بنى اسرائيل را با خود ببرد و بگفت تا همهء مردم بيت المقدس را فراهم آرند و همه بزرگ و كوچك به نزد وى فراهم آمدند و يكصد كودك از آن جمله برگزيد و چون خواست غنيمت سپاه را ميانشان تقسيم كند سپاهيانى كه با وى بودند گفتند : « اى پادشاه همه غنايم ما از آن تو باشد و اين كودكان را كه از بنى اسرائيل برگزيدى ميان ما تقسيم كن . » بخت نصر چنان كرد و به هر كس چهار غلام رسيد و دانيال و حنانيا و عزاريا و ميشائل از آن جمله بودند .\r\nو هفت هزار كس از خاندان داود بود و يازده هزار كس از سبط يوسف و برادرش بنيامين بود و هشت هزار از سبط اشتر پسر يعقوب بود و چهارده هزار از سبط زبالون و نفثالى پسران يعقوب بود و چهار هزار كس از سبط روبيل و لاوى پسران يعقوب بود و چهار هزار از سبط يهودا پسر يعقوب بود .\r\nبخت نصر باقيماندهء بنى اسرائيل را سه گروه كرد : يك سوم را به شام مقر داد و يك سوم را به اسيرى برد و يك سوم را بكشت و ظروف بيت المقدس را با هفتاد هزار كودك به بابل برد و اين حادثهء اول بود كه خداوند عز و جل به سبب بدعتها و ستمگريهاى بنى اسرائيل به آنها فرستاد .\r\nو چون بخت نصر با سران بنى اسرائيل سوى بابل باز گشت ارميا با خر خويش بيامد و ظرفى از فشردهء انگور با يك سبد انجير همراه داشت و چون به - ايليا در آمد و ويرانى آن بديد شك در دل او افتاد و گفت : « خدا تا كى اين شهر مرده را زنده خواهد كرد ؟ » و خدا او را با خرش به حال مرگ برد و يكصد سال همچنان\r\n","description":"","footnote":"","page_name":" 469 ","page_number":106},
  {"content":"\r\nببود . فشردهء انگور و سبد انجير همان جا بود و خدا چشمها را بسته بود كه كس او را نديد آنگاه وى را زنده كرد .\r\n« * ( قال كَمْ لَبِثْتَ . قال لَبِثْتُ يَوْماً أَوْ بَعْضَ يَوْمٍ . قال بَلْ لَبِثْتَ مِائَةَ عامٍ فَانْظُرْ إِلى طَعامِكَ وَشَرابِكَ لَمْ يَتَسَنَّه وَانْظُرْ إِلى حِمارِكَ وَلِنَجْعَلَكَ آيَةً لِلنَّاسِ وَانْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً 2 : 259 ) * [ 1 
  ] » يعنى : گفت چه مدت بوده اى ؟ گفت يك روز يا قسمتى از روز بوده‌ام . گفت ( نه ) بلكه صد سال بوده اى . خوردنى و نوشيدنى خويش بنگر كه دگرگون نشده ! و دراز گوش خويش را بنگر ! ترا براى مردم عبرتى خواهيم كرد . استخوانها را بنگر كه چگونه بلندشان كنيم سپس آن را به گوشت بپوشانيم .\r\nو خر خود را كه با وى مرده بود بديد كه عروق و عصب آن به هم پيوست و گوشت آورد و كامل شد و روح در آن روان شد و برخاست و بانگ برداشت و فشرده انگور و انجير را ديد كه به همان حال مانده بود و دگرگون نشده بود . و چون قدرت خدا را بديد گفت : « دانم كه خدا بر همه چيز تواناست » .\r\nپس از آن خدا ارميا را زنده نگهداشت و هموست كه در بيابانها و شهرها ديده مىشود .\r\nبخت نصر چندان كه خدا خواست پادشاهى كرد آنگاه خوابى ديد و از آنچه مىديد در شگفت بود و چيزى بدان رسيد و آنچه را ديده بود از ياد برد و دانيال و حنانيا و عزاريا و ميشايل را كه از نسل پيمبران بودند بخواند و گفت :\r\n« چيزى به خواب ديدم و حادثه اى شد و آن را كه مايه شگفتى بود از ياد بردم . به من بگوييد چه بود ؟ » گفتند : « به ما بگو چه بود تا تأويل آن با تو بگوييم . » گفت : « به ياد ندارم و اگر تأويل آن را نگوييد شانه هاى شما را مىكنم . »\r\n\r\n","description":"","footnote":"\r\n[ 1 
  ] - بقره 259 .\r\n","page_name":" 470 ","page_number":107},
  {"content":"\r\nآنها از پيش بخت نصر برون شدند و خدا را بخواندند و استغاثه كردند و بناليدند و خواستند كه موضوع خواب را به آنها اعلام كند و خدا چنان كرد و پيش بخت نصر رفتند و گفتند : « مجسمه اى در خواب ديدى . » گفت : « راست گفتيد . » گفتند : « پاها و ساقهاى آن از سفال بود و زانو و ران آن از مس بود و شكمش از نقره بود و سينه اش از طلا بود و سر و گردنش از آهن بود . » گفت : « راست گفتيد . » گفتند : « در آن اثنا كه مجسمه را نگاه مىكردى و از آن در شگفت بودى سنگى از آسمان بيامد و آن را بكوفت و اين حادثه مجسمه را از ياد تو برد . » گفت : « راست گفتيد ، اما تأويل آن چيست ؟ » گفتند : « تأويل آن چنين است كه تو پادشاهى شاهان را ديده اى كه بعضى را پادشاهى كمتر و بعضى را بهتر و بعضى را بيشتر است : مرحلهء اول پادشاهى سفال است كه از همه سستتر و نرمتر است . و بالاى آن مس است كه بهتر است و استوارتر و بالاى مس نقره است كه از آن بهتر است . و بالاى نقره طلا است كه از آن بهتر است . پس از آن آهن است كه پادشاهى تو است كه از همه شاهان قوىترى و از گذشتگان تواناتر . و صخره اى كه ديدى خدا از آسمان فرستاد و مجسمه را بكوفت پيمبرى است كه خدا از آسمان برانگيزد و همهء اين چيزها را بكوبد و كارها با وى شود . » پس از آن مردم بابل به بخت نصر گفتند : « اين غلامان بنى اسرائيل كه خواستيم به ما دهى و دادى از وقتى به خانهء ما آمده‌اند ، زنانمان از ما بريده‌اند و دلبستهء آنها شده‌اند و رو سوى آنها دارند ، يا بيرونشان كن يا بكش . » بخت نصر گفت : « كار آنها با شماست ، هر كه خواهد غلامان خويش را بكشد . » و چون براى كشتن آوردندشان بناليدند و گفتند : « پروردگارا ما از گناه\r\n","description":"","footnote":"","page_name":" 471 ","page_number":108},
  {"content":"\r\nديگران بليه تحمل مىكنيم . » و خدا بر آنها شفقت و رحم آورد و وعده داد كه پس از كشته شدن زنده شان كند و همگى كشته شدند و به جز آنها كه بخت نصر باقى گذاشت .\r\nدانيال و حنانيا و عزاريا و ميشايل از جملهء باقيماندگان بودند .\r\nو چون خدا اراده فرمود بخت نصر را هلاك كند با اسيران بنى اسرائيل گفت :\r\n« مىدانيد اين خانه كه خراب كردم چه بود و اين مردمى كه بكشتم كيان بودند ؟ » گفتند : « اين خانه خدا و يكى از مساجد وى بود و اينان از نسل پيمبران بودند و ستم كردند و به تعدى پرداختند و عصيان آوردند و ترا به سبب گناهانشان بر آنها تسلط دادند و پروردگارشان پروردگار آسمانها و زمين و همه مخلوق است و گرامى و مصون و عزيزشان دارد و چون عصيان او كردند به هلاكتشان داد و بيگانه را بر آنها مسلط كرد . » گفت : « به من بگوييد چگونه بر آسمان بالا توان رفت تا بالا روم و هر كه را در آنجا هست بكشم و پادشاهى آنجا بگيرم كه از كار زمين و مردم آن فراغت يافته‌ام . » گفتند : « قدرت اين كار ندارى و هيچكس از خلايق قادر به آن نيست . » گفت : « بايد بگوييد و گرنه همه تان را ميكشم . » و آنها بگريستند و به درگاه خدا بناليدند و خدا قدرت خويش را برانگيخت تا ضعف و زبونى وى را آشكار كند و آن پشه اى بود كه به سوراخ بينىاش رفت و وارد مغزش شد و به اصل مخ نيش زدن گرفت و قرار و آرام نداشت تا سر او را در محل مخ بكوبند . و چون مرگش در رسيد به حاجبان خود گفت : « وقتى بمردم سرم را بشكافيد و ببينيد اين كه بود كه مرا كشت ؟ » و چون بمرد سر او را شكافتند و پشه را ديدند كه به اصل مخ او نيش مىزند تا خداوند قدرت و توانايى خويش را به بندگان بنمايد .\r\n","description":"","footnote":"","page_name":" 472 ","page_number":109},
  {"content":"\r\nخدا باقيماندهء اسيران بنى اسرائيل را رهايى داد و رحمشان كرد و سوى شام و ايليا ، مسجد مقدس ، باز برد و در آنجا بنا ساختند و بسيار شدند و از آنچه بوده بودند بهتر شدند و پندارند كه خداوند اسيران مقتول را نيز زنده كرد كه به آنها پيوستند .\r\nو خدا بهتر داند .\r\nو چون اسرائيليان به شام در آمدند پيمان خدا را نداشتند كه تورات از دست آنها رفته بود و سوخته و فنا شده بود و عزير كه از اسيران بابل بود و به شام باز گشته بود شب و روز بر تورات مىگريست و از مردم بريده بود و در دل دره ها و بيابانها تنها مىرفت و كارش گريه بود . روزى نشسته بود كه مردى سوى وى آمد و گفت :\r\n« اى عزير گريه ات از چيست ؟ » گفت : « بر كتاب و پيمان خدا مىگريم كه ميان ما بود و خطاهاى ما و خشم پروردگارمان چنان شد كه دشمن را بر ما چيره كرد كه مردانمان را كشت و ديارمان را ويران كرد و كتاب خدا را كه ميان ما بود و دنيا و آخرت ما جز به كمك آن سامان نگيرد ، بسوزانيد . اگر بر تورات نگريم بر چه چيز بگريم . » آن شخص گفت : « آيا دوست دارى كه تورات به تو باز گردد . » گفت : « آيا چنين چيزى شدنى است ؟ » گفت : « آرى برگرد و روزه بدار و تطهير كن و جامه پاكيزه كن و فردا همين جا بيا . » عزير باز گشت و روزه گرفت و تطهير كرد و جامه پاكيزه كرد و بوعده گاه رفت و آن مرد كه فرشتهء خدا بود با ظرف آبى پيش وى آمد و آب را به دو نوشانيد كه تورات در سينهء وى نمودار شد و سوى بنى اسرائيل بازگشت و تورات را با حلال و حرام و سنتها و فريضه ها و حدود آن براى بنى اسرائيل نوشت كه بيشتر از هر چيز دوست داشتند و كارشان به كمك آن سامان يافت و عزير ميان آنها بود و حق خدا را مىگذاشت . آنگاه خدا وى را به جوار خويش برد و بدعتها ميان بنى اسرائيل پديد آمد\r\n","description":"","footnote":"","page_name":" 473 ","page_number":110},
  {"content":"\r\nو گفتند كه عزير پسر خدا بود ، و خدا پيمبرى فرستاد كه كارشان را به صلاح آرد و تعليم دهد و به عمل تورات وادار كند .\r\nجمعى ديگر از وهب بن منبه دربارهء بخت نصر و جنگ وى با بنى اسرائيل سخنان ديگر آورده‌اند كه از ذكر آن چشم پوشيديم تا كتاب دراز نشود . 557 )\r\n\r\nسخن از جنگ بخت نصر با عرب\r\nاز هشام بن محمد روايت كرده‌اند كه آغاز منزل گرفتن عربان به سرزمين عراق و استقرار در حيره و انبار چنان بود كه خدا عز و جل به برخيا پسر احسا پسر زربابل پسر شلتيل از اعقاب يهودا وحى كرد كه پيش بخت نصر برو و بگو به عربان حمله برد كه خانه هاشان كلون و در ندارد و با سپاه به ديار آنها بتازد و مردان بكشد و اموالشان را غارت كند و بگو كه آنها كافر شده‌اند و به جز من خدايان ديگر گرفته‌اند و پيمبران و رسولان مرا تكذيب كرده‌اند .\r\nگويد : برخيا از نجران بيامد تا به بابل به نزد بخت نصر رسيد و نام وى نبوخذ - بود و عربان نام او را عربى كرده بودند . بيامد و فرمان خداى را با وى بگفت و اين به دوران معد بن عدنان بود و بخت نصر به بازرگانان عرب كه در ديار وى بودند تاخت . آنها مال و كالا به بابل مىآوردند و حبوبات و خرما و جامه مىبردند ، و هر كه را به دست آورد فراهم كرد و در نجف قلعه اى استوار بساخت و همه را در آنجا نهاد و نگهبان گماشت . آنگاه به مردم ندا داد و براى جنگ آماده شدند و خبر در ميان عربان مجاور پخش شد و بعضى قبايل آنها به صلح آمدند و امان خواستند . بخت نصر در - بارهء آنها با برخيا مشورت كرد كه گفت : « اينكه پيش از قيام تو از ديار خويش بيرون شده‌اند به معنى بازگشت از كارهاى پيشين است از آنها بپذير و نيكوشان بدار . » و\r\n","description":"","footnote":"","page_name":" 474 ","page_number":111},
  {"content":"\r\nبخت نصر آنها را در سرزمين سواد بر ساحل فرات منزل داد كه در آنجا اردوگاه ساختند و آن را انبار نام كردند .\r\nگويد : و مردم قلعه را رها كرد اما تا بخت نصر زنده بود در آنجا بماندند و چون بمرد به مردم انبار پيوستند و قلعه كه نام حيره داشت ويران ماند .\r\nولى يكى ديگر از مطلعان اخبار سلف چنين آورده كه وقتى معد بن عدنان تولد يافت بنى اسرائيل به كشتن پيمبران خويش آغاز كردند و آخرين كس كه كشته شد يحيى پسر زكريا بود . مردم رس بر پيمبر خود هجوم بردند و او را بكشتند و مردم حضور به پيمبر خويش حمله بردند و خونش بريختند و چون به كشتن پيمبران جرى شدند خداوند اجازه داد نسلى كه به روزگار معد بن عدنان بود فنا شود و بخت نصر را بر ضد بنى اسرائيل بر انگيخت و چون وى از خراب كردن مسجد اقصى و شهرها فراغت يافت و بنى اسرائيل را در هم كوفت و به سرزمين بابل برد به خواب ديد يا يكى از پيمبران به دو گفت كه به ديار عرب در آيد و انسان و چهار پا زنده نگذارد و همه را در هم بكوبد كه اثر از آنها نماند و بخت نصر ميان ايله و ابله سپاهى فراهم آورد كه وارد سرزمين عرب شدند و هر چه جنبنده بود بكشتند و خداى تعالى به ارميا و يوحنا وحى كرد كه خدا قوم شما را بيم داد و بس نكردند و پس از پادشاهى بندگان شدند و پس از عيش نعيم به گدايى افتادند و مردم عربه را نيز بيم دادم اما لجاجتشان بيفزود و بخت نصر را بر آنها تسلط دادم كه انتقام بگيرم . اينك معد بن عدنان را دريابيد كه محمد صلى الله عليه و سلم از فرزندان اوست كه در آخر الزمان وى را برانگيزم و پيمبرى را به دو ختم كنم و معد را به وى عزت دهم .\r\nدو پيمبر برون شدند و زمين براى آنها پيچيده شده و از بخت نصر پيش افتادند و عدنان را بديدند و سوى معد رفتند و وى دوازده ساله بود و برخيا او را بر يراق سوار كرد و پشت سر وى سوار شد و در ساعت به حران رسيدند و زمين براى ارميا پيچيده شد و او نيز به حران رسيد و عدنان و بخت نصر در ذات عرق رو به رو\r\n","description":"","footnote":"","page_name":" 475 ","page_number":112},
  {"content":"\r\nشدند و بخت نصر عدنان را بشكست و به ديار عرب تاخت و عدنان را تعقيب كرد تا به حضور رسيد و وقتى آنجا رسيد كه بيشتر عربان از اطراف عربه در حضور فراهم آمده بودند و دو گروه خندق زدند و بخت نصر كمين نهاد . گويند اين نخستين كمين بود . آنگاه منادى از دل آسمان ندا داد كه انتقام پيمبران را بگيريد . و از پس و پيش شمشير در آنها نهادند و از گناهان خويش پشيمان شدند و بناليدند و عدنان و بخت نصر از يك ديگر باز ماندند و آنها كه در حضور نبودند و آنها كه پيش از هزيمت جان به در برده بودند دو گروه شدند گروهى به ريسوب شدند كه عك آنجا بود و گروهى ديگر آهنگ و بار كردند .\r\nگويد : و خداى از اين آيات آنها را منظور دارد كه فرمود :\r\n« * ( وَكَمْ قَصَمْنا من قَرْيَةٍ كانَتْ ظالِمَةً وَأَنْشَأْنا بَعْدَها قَوْماً آخَرِينَ . فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ . لا تَرْكُضُوا وَارْجِعُوا إِلى ما أُتْرِفْتُمْ فِيه وَمَساكِنِكُمْ لَعَلَّكُمْ تُسْئَلُونَ . قالُوا يا وَيْلَنا إِنَّا كُنَّا ظالِمِينَ . فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ 21 : 11 - 15 ) * » [ 1 
  ] يعنى : چقدر دهكده ها را كه ستمگر بودند در هم شكستيم و از پس آنها گروهى ديگر پديد آورديم . و چون صلابت ما را احساس كردند از آن گريزان شدند نگريزيد ، به سوى لذتها و مسكنهاى خويش باز گرديد شايد سراغ شما مىگيرند .\r\nگويند اى واى بر ما كه ستمگر بوده‌ايم . ادعايشان پيوسته همين بود تا در و شده و بيجانشان كرديم .\r\nبخت نصر با اسيرانى كه از عربه فراهم آورده بود به بابل بازگشت و آنها را در انبار جا داد و آنجا را انبار عرب گفتند و نام انبار يافت . پس از آن نبطيان نيز با آنها بياميختند و چون بخت نصر از عربه باز آمد عدنان بمرد و ديار عرب در ايام زندگانى بخت نصر ويران بماند .\r\n\r\n","description":"","footnote":"\r\n[ 1 
  ] - سوره انبياء آيات 11 تا 15 .\r\n","page_name":" 476 ","page_number":113},
  {"content":"\r\nو چون او بمرد معد پسر عدنان با پيمبران بنى اسرائيل صلوات الله عليهم به - مكه رفت و آثار آن را به پا داشت و حج كرد و پيمبران نيز با وى حج كردند .\r\nآنگاه معد از مكه به ريسوب رفت و مردم آنجا را فراهم آورد و پرسيد از اعقاب حارث پسر مضاص جرهمى كى به جا مانده است ؟ حارث كسى بود كه با دوس عبق پيكار كرده بود و بيشتر مردم جرهم را نابود كرده بود . گفتند : « جرهم پسر جلهمه مانده است » و معد معانه دختر وى را به زنى گرفت و نزار پسر معد از او زاد . 560 )\r\n\r\nسخن از پادشاهى بشتاسب و حوادث ايام او\r\nمطلعان اخبار سلف از عجم و عرب گفته‌اند كه وقتى بشتاسب پسر كى لهراسب تاج به سر نهاد در آغاز پادشاهى گفت : « ما انديشه و عمل و دانش خويش را صرف وصول به نيكى مىكنيم . » گويند : وى شهر فسا را در فارس بنياد كرد و در هند و بلاد ديگر آتشكده ها ساخت و هيربدان بر آن گماشت و هفت كس از بزرگان مملكت را مرتبت داد و هر يك از نواحى ملك را به يكى از آنها سپرد .\r\nبه سال سىام پادشاهى بشتاسب زرادشت پسر اسفيمان ظهور كرد و دعوى پيمبرى داشت و بشتاسب را به دين خويش خواند كه در اول نپذيرفت و سپس به دين وى گرويد و كتاب وى را كه وحى مىپنداشت پذيرفت .\r\nكتاب زرادشت بر پوست دوازده هزار گاو حك شده بود و به طلا منقش شده بود و بشتاسب آن را در استخر در جايى به نام دربيشت نهاد و هيربدان بر آن گماشت و تعليم آن را به عامه ممنوع داشت .\r\n","description":"","footnote":"","page_name":" 477 ","page_number":114},
  {"content":"\r\nبشتاسب در اين روزگار با خرزاسف پسر كى سواسف برادر فراسيات پادشاه ترك به صلح بود و از جمله شرايط صلح اين بود كه بشتاسب بر در خرزاسف اسبى داشته باشد مانند اسبان نوبتى كه بر در پادشاهان نگهدارند و زرادشت بگفت كه با شاه تركان به دشمنى برخيزد و او پذيرفت و اسب و نگهبان آن را بخواست و خرزاسف خبر يافت و خشمگين شد ، و او جادوگرى بى باك بود ، و دل به جنگ بشتاسب نهاد و نامه اى سخت به دو نوشت و اعلام كرد كه كارى بزرگ آورده و گفتهء زردشت را پذيرفته است و بگفت كه زرادشت را سوى او فرستد و قسم خورد كه اگر نكند به جنگ وى آيد و خون وى و خاندانش را بريزد . و چون فرستاده با نامه پيش بشتاسب آمد وى سران خاندان و بزرگان مملكت خويش را فراهم آورد كه جاماسف عالم و منجم قوم وزرين پسر لهراسب از آن جمله بودند و به پاسخ شاه تركان نامه اى سخت نوشت و اعلام جنگ كرد و خبر داد كه اگر خرزاسف از جنگ بماند او نخواهد ماند و بسوى يك ديگر رفتند و هر يك سپاهى بى شمار همراه داشت و زرين برادر بشتاسب و نسطور پسر زرين و اسفنديار و پشوتن پسران بشتاسب و خاندان لهراسب همراه وى بودند . خرزاسف نيز گوهرمز و اندرمان را كه برادران وى بودند با خاندان شاهى و بيدرفش جادوگر همراه داشت . زرين در اين جنگها كشته شد و بشتاسب سخت غمين شد و پسرش اسفنديار جاى او را پر كرد و بيدرفش در جنگ تن به تن كشته شد و شكست در تركان افتاد و بسيار كس از آنها كشته شد و خرزاسف فرارى شد و بشتاسب به بلخ بازگشت .\r\nو چون سالى چند از اين جنگها بگذشت مردى به نام قرزم بر ضد اسفنديار فتنه گرى كرد و دل بشتاسب با وى بد شد و او را پياپى به جنگ فرستاد سپس بگفت تا وى را به بند كردند و به دژى فرستاد كه زندان زنان بود و بشتاسب سوى كرمان و سيستان رفت و از آنجا به كوهستان طمندر رفت كه علم دين آموزد و متنسك شود و\r\n","description":"","footnote":"","page_name":" 478 ","page_number":115},
  {"content":"\r\nلهراسب پدر بشتاسب كه پيرى فرتوت و از كار افتاده بود با خزاين و اموال و زنان شاه و خطوس بانوى حرم در بلخ بماند و جاسوسان به خرزاسف خبر خرزاسف خبر دادند و چون قضيه را بدانست ، سپاهى بى شمار فراهم آرد و از ديار خويش سوى بلخ راند و اميد داشت بر ضد بشتاسب و مملكت وى فرصتى به دست آورد و چون به حدود ملك پارسيان رسيد گوهرمز برادر خويش را كه نامزد جانشينى وى بود با جمع فراوان از مردان جنگى پيش فرستاد و بگفت تا با شتاب برود و در دل مملكت مردم بكشد و بر دهكده ها و شهرها حمله برد . گوهرمز چنين كرد و خون بسيار بريخت و بى حرمتى فراوان كرد و خرزاسف از دنبال وى برفت و دفترها بسوخت و لهراسف و هيربدان بكشت و آتشكده ها ويران كرد و بر اموال و گنجها تسلط يافت و دو دختر بشتاسب را كه يكى خمانى و ديگرى باذافره نام داشت اسير كرد و پرچم بزرگ را كه درفش كابيان نام داشت بگرفت و به تعاقب بشتاسب پرداخت و بشتاسب از او بگريخت و در ناحيهء مجاور فارس در كوهستان طمندر حصارى شد و حوادث سخت بر او رخ داد .\r\nگويند : وقتى كار بر او سخت شد جاماسب را پيش اسفنديار فرستاد كه او را از زندان در آورد و پيش شاه آورد كه او را بنواخت و وعده داد كه تاج بر سر او نهد و چنان كند كه لهراسب با وى كرده بود و كار سپاه و پيكار با خرزاسف را به دو سپرد و چون اسفنديار سخن پدر بشنيد به تعظيم وى خم شد و از پيش او برفت و سپاه راسان ديد و شب را به تعبيه سپاه گذرانيد و صبحگاهان بگفت تا شيپور زدند و سپاه را فراهم آورد و سوى اردوگاه تركان روان شد و چون تركان سپاه وى بديدند به مقابله آمدند و گوهرمز و اندرمان با آنها بودند و جنگ افتاد و اسفنديار نيزه به دست چون برق جهنده يورش آورد و با تركان در آويخت و زخمهاى بسيار زد و چيزى نگذشت كه در سپاه ترك رخنه افتاد و تركان بدانستند كه اسفنديار از زندان در آمده و به هزيمت رفتند و به چيزى نپرداختند و اسفنديار بازگشت و درفش\r\n","description":"","footnote":"","page_name":" 479 ","page_number":116},
  {"content":"\r\nبزرگ را كه پس گرفته بود افراشته با خويش ببرد و پيش بشتاسب شد كه از ظفر وى خرسند شد و بگفت تا تركان را دنبال كند و سفارش كرد كه اگر به خرزاسف دست يافت او را به انتقام لهراسب بكشد و گوهر مز و اندرمان را به خونخواهى فرزندان وى زنده نگذارد و قلعه هاى تركان را ويران كند و شهرها بسوزد و مردمش را به انتقام مردان دين بكشد و اسير بگيرد و از سران و بزرگان هر كه را خواسته بود با وى فرستاد .\r\nگويند : اسفنديار از راهى كه پيش از او كسى نپيموده بود به ديار تركان در آمد و از مراقبت سپاه و كشتن درندگان و تيراندازى به سيمرغ كارها كرد كه پيش از او كس نكرده بود و شهر معتبر تركان را كه دز روئين نام داشت بگرفت و شاه و برادران و سپاهيان وى را بكشت و اموال وى را غارت كرد و زنان وى را به اسيرى گرفت و دو خواهر خويش را رها كرد و به پدر فتحنامه نوشت و در اين كار به جز اسفنديار ، فشوتن برادر وى و آذرنوش و مهرين پسران ابسه نيز هنر نمايى كردند .\r\nگويند : براى وصول به شهر از رودهاى بزرگ چون كاسروذ و مهرروذ و يك رود بزرگ ديگر گذشتند و اسفنديار به يك شهر ديگر فراسيات كه و هسكنگ نام داشت در آمد و ديار تركان را در هم كوفت و به اقصاى حدود آن و ديار تبت و دربند صول رسيد آنگاه ولايت تركان را پاره پاره كرد و هر ناحيه را به يكى از سران ترك داد و امانشان داد و بر هر يك از آنها خراجى نهاد كه هر سال سوى بشتاسب فرستد و به بلخ باز گشت .\r\nآنگاه بشتاسب كه به كارهاى اسفنديار حسد مىبرد او را به سيستان به جنگ رستم فرستاد .\r\nاز هشام بن محمد كلبى روايت كرده‌اند كه بشتاسب اسفنديار را وليعهد خويش كرد و به پيكار تركان فرستاد كه فيروز شد و پيش پدر بازگشت كه به دو گفت : « اين رستم چيزى از كشور ما را به دست دارد و پندارد كه كابوس وى را از بندگى شاه\r\n","description":"","footnote":"","page_name":" 480 ","page_number":117},
  {"content":"\r\nآزاد كرده و اطاعت نيارد برو و او را پيش من آر . » و اسفنديار سوى رستم شد و رستم او را بكشت .\r\nمدت پادشاهى بشتاسب يكصد و دوازده سال بود و پس از آن بمرد . بعضىها گفته‌اند كه يكى از بنى اسرائيل كه سمى نام داشت به پيمبرى سوى بشتاسب مبعوث شده بود و سوى بلخ رفت و به شهر در آمد و با زرادشت پيمبر مجوس و جاماسب دانا پسر فحد بنشست و سمى به عبرانى سخن مىكرد و زرادشت اين زبان را آموخته بود و گفتار سمى را به فارسى مىنوشت و جاماسب ناظر آنها بود و از اين رو وى را جاماسب دانا گفتند .\r\nبعضى عجمان پنداشته‌اند كه جاماسب پسر فحد پسر « هو » پسر حكاو پسر نذكاو پسر فرس پسر رج پسر خوراسرو پسر منوچهر شاه بود . و زرادشت پسر يوسف پسر فردواسف پسر اريحد پسر منجدسف پسر جخشنش پسر فنافيل پسر حدى پسر هردان پسر سفمان پسر ويدس پسر ادرا پسر رج پسر خوراسرو پسر منوچهر بود .\r\nگويند كه بشتاسب و پدرش لهراسب دين صابيان داشتند تا وقتى كه سمى و زرادشت دين خويش را بياوردند و اين به سال سىام پادشاهى بشتاسب بود و نيز گفته‌اند كه پادشاهى بشتاسب يكصد و پنجاه سال بود .\r\nاز آن هفت كس كه بشتاسب مرتبت داد يكى بهكانند بود كه در دهستان گرگان مقر داشت و قارن فهلوى كه در ولايت نهاوند مقر داشت و سورين فهلوى كه مقر وى سيستان بود و اسفنديار فهلوى كه مقر وى رى بود . بعضىها گفته‌اند پادشاهى بشتاسب يكصد و بيست سال بود . 566 )\r\n","description":"","footnote":"","page_name":" 481 ","page_number":118},
  {"content":"\r\n\r\nسخن از شاهان يمن به دوران بشتاسب و بهمن پسر اسفنديار\r\nابو جعفر گويد : از پيش گفتيم كه بعضىها پنداشته‌اند كابوس به دوران سليمان پسر داود عليهما السلام بود و از شاهان يمن كه به روزگار سليمان بودند و هم از بلقيس دختر ايليشرح سخن آورديم .\r\nاز هشام كلبى روايت كرده‌اند كه پس از بلقيس پادشاهى يمن به ياسر پسر عمر و پسر يعفر رسيد كه او را ياسر انعم گفتند و اين نام از آن رو يافت كه به انعام وى پادشاهى قوم نيرو گرفته بود و كارشان سامان يافته بود .\r\nبه پندار اهل يمن ، ياسر انعم به پيكار سوى مغرب رفت تا به دره اى به نام دره شن رسيد كه پيش از او كس آنجا نرسيده بود و چون آنجا رسيد از بسيارى شن گذر نيافت و در اثناى اقامت وى شن گشوده شد و يكى از خاندان خويش را كه عمرو نام داشت بگفت تا با كسان خود عبور كردند و برفتند و باز نگشتند و چون چنين ديد گفت تا بتى مسين بساختند و بر سنگى بر كنار دره نصب كردند و به خط مسند بر سينهء آن نوشتند كه اين بت از ياسر انعم حميرى است .\r\nگويد : پس از وى تبع ، تبان اسعد به پادشاهى رسيد و نام وى ابو كرب بود و به روزگار بشتاسب وارد شير بهمن پسر اسفنديار بود و از يمن به راهى كه رائش رفته بود سوى كوهستان طى رفت و از آنجا آهنگ انبار كرد و چون به جاى حيره رسيد و شب بود به حيرت افتاد و بماند و آنجا حيره نام يافت .\r\nپس از آن برفت و گروهى از مردم ازد و لخم و جذام و عامله و قضاعه را به جا گذاشت كه بنا ساختند و بماندند و بعد گروهى از طى و كلب و سكون و بلحارث -\r\n","description":"","footnote":"","page_name":" 482 ","page_number":119},
  {"content":"\r\nبن كعب و اياد به آنها پيوستند و ابو كرب سوى انبار رفت و از آنجا سوى موصل و آذربيجان رفت و با تركان رو به رو شد و آنها را شكست داد و مردان بكشت و زن و فرزند اسير كرد ، آنگاه به يمن بازگشت و روزگارى بزيست و شاهان از او بيمناك بودند و تعظيم وى كردند و هديه فرستادند و فرستادهء پادشاه هند با هديه ها و تحفه ها از حرير و مشك و عود و ديگر كالاى هند پيش وى آمد و ابو كرب چيزها ديد كه نديده بود و گفت : « اين همه از ديار شما آيد ؟ » فرستاده گفت : « گزندت مباد از ديار ما كمتر آيد و از چين بيشتر آيد . » و وصف ديار چين و وسعت و آبادانى و فراوانى تحفه هاى آن بگفت و او قسم خورد كه به پيكار چين رود و با مردم حمير از راه ساحل تا سرزمين كائك و سيه كلاهان برفت و يكى از ياران خويش را كه نابت نام داشت با سپاه بسيار سوى چين فرستاد كه كشته شد و تبع برفت تا به چين رسيد و مردان بكشت و هر چه را بديد در هم كوفت .\r\nگويد : و به پندار يمنيان رفتن و آمدن و اقامت وى به چين هفت سال بود و دوازده هزار سوار از حمير در تبت به جاى نهاد كه اهل تبت از آنهايند و هم اكنون خويشتن را عرب شمارند و خوى و رنگ عرب دارند .\r\nاز موسى بن طلحه روايت كرده‌اند كه تبع با قوم عرب بيامد تا بيرون كوفه كه يكى از منزلهاى راه بود به حيرت افتادند و ضعفاى قوم آنجا بماندند و حيره نام يافت و تبع برفت و وقتى بازگشت بنا ساخته بودند و از همه قبايل عرب از بنى لحيان و هذيل و تميم و جعفى و طى و كلب آنجا مقيم بودند . 567 )\r\n\r\nسخن از اردشير بهمن و دختر وى ، خمانى\r\nپس از بشتاسب نوادهء وى اردشير بهمن به پادشاهى رسيد . گويند : وى روزى\r\n","description":"","footnote":"","page_name":" 483 ","page_number":120},
  {"content":"\r\nكه تاج بر سر نهاد و پادشاه شد گفت : « ما به وفا پابنديم و مديونيم كه با رعيت نيكى كنيم . » و او را اردشير دراز دست گفتند از آن رو كه به همه ممالك مجاور دست انداخت و پادشاه اقليمها شد .\r\nگويند : وى در سواد عراق شهرى بنياد كرد و آباد اردشير نام كرد و همان دهكده بهمينياست كه اكنون در زاب بالا هست . در ناحيهء دجله نيز شهرى بنياد كرد و بهمن اردشير نام كرد كه همان ابله است . و هم او به خونخواهى پدر به سيستان رفت و رستم و پدرش دستان و برادرش ازواره و پسرش فرمرز را بكشت و براى روزى سپاه و خرج هيربدان و آتشكده ها و مصارف ديگر مال بسيار گرفت .\r\nاردشير بهمن پدر داراى بزرگ و پدر ساسان بود و آخرين ملوك پارسيان اردشير بابك و فرزندان وى از نسل ساسان بودند .\r\nاز هشام كلبى روايت كرده‌اند كه پس از بشتاسب ، اردشير بهمن پسر اسفنديار پسر بشتاسب به شاهى رسيد و چنان كه گويند متواضع و پسنديده خوى بود و نامه هاى وى به نام اردشير بندهء خدا و خادم خدا و مدبر امور شما صدور مىيافت . گويند وى با يك هزار هزار سپاه به جنگ روم نزديك رفت .\r\nو ديگران گفته‌اند كه بهمن بمرد و دارا در شكم مادر بود و خمانى را به پاس پدرش بهمن پادشاه كردند و شاهان زمين خراجگزار بهمن بودند و به شوكت و تدبير از بزرگترين شاهان پارسيان بود و نامه ها و مكتوبها داشت كه از نامه ها و پند نامهء اردشير برتر بود .\r\nمادر بهمن استوريا بود يا استار و او دختر يائير پسر شمعى پسر قيس پسر منشا پسر طالوت شاه پسر قبس پسر ابل پسر صارور پسر بحرث پسر افيح پسر ايشى پسر بنيامين پسر يعقوب پسر اسحاق پسر ابراهيم خليل الرحمان عليه السلام بود و مادر فرزندان بهمن ، راحب دختر فنحس از اولاد رحبعم پسر سليمان پسر داود\r\n","description":"","footnote":"","page_name":" 484 ","page_number":121},
  {"content":"\r\nعليهما السلام بود . و بهمن زر بابل پسر شلتايل و برادر راحب را فرمانروايى بنى اسرائيل داد و رياست جالوت را به دو سپرد و سپس به تقاضاى خواهرش او را سوى شام پس آورد .\r\nبهمن دو پسر داشت داراى بزرگ و ساسان و دخترانش فرنگ و بهمن دخت بودند و معنى بهمن خوش نيت است و خمانى پس از او به پادشاهى رسيد و مدت پادشاهى بهمن هشتاد سال بود .\r\nپس از آن خمانى دختر بهمن به پادشاهى رسيد و او را به پاس نيكوييهاى پدر و هم به سبب كمال عقل و جمال و سواركارى و دليرى كه داشت به پادشاهى برداشتند و لقب وى شهر آزاد بود .\r\nبعضى اهل خبر گفته‌اند كه پادشاهى خمانى از آنجا بود كه وقتى داراى بزرگ را از بهمن بار گرفت از او خواست كه تاج بر شكمش نهد و پادشاهى به دارا دهد و بهمن چنين كرد و تاج به دارا داد كه در شكم خمانى بود و ساسان پسر بهمن رفتار شاهانه گرفته بود و به پادشاهى خود يقين داشت و چون كار پدر بديد سوى استخر رفت و گوشه گرفت و از روش پيشين به در رفت و عابد شد و بالاى كوهها رفت و به - عبادت پرداخت و گوسفندى چند داشت كه به كار آن مىپرداخت و مردم اين كار را زشت و رسوا دانستند و گفتند : « ساسان چوپان شده » و به همين سبب بود كه او را به - چوپانى منسوب داشتند .\r\nمادر ساسان دختر شالتيال پسر يوحنا پسر اوشيا پسر اقون پسر منشى پسر هازقيا پسر احاز پسر يوثام پسر عوزيا پسر يورام پسر يوشافط پسر ابيا پسر رحبعم پسر سليمان پسر داود عليهما السلام بود .\r\nگويند : وقتى بهمن بمرد ، پسرش دارا در شكم خمانى بود و پس از چند ماه كه پادشاهى كرد او را بزاد و نخواست اين را علنى كند و او را به صندوقى نهاد و گوهرى گرانقدر همراه وى كرد و به رود كر استخر و به قولى به رود بلخ افكند . و\r\n","description":"","footnote":"","page_name":" 485 ","page_number":122},
  {"content":"\r\nتابوت به دست آسيابانى از اهل استخر افتاد كه طفل كوچك وى مرده بود و چون دارا را بيافت ، او را پيش زن خويش برد و از زيبايى وى و گرانقدرى گوهرى كه همراه داشت خرسندى كرد و پرستارى او كردند و چون رشد كرد و خمانى مقر شد كه بد كرده و پسر را در خطر هلاك انداخته كارش علنى شد و چون به كمال رسيد و امتحانش كردند همه صفات شاهزادگان داشت و خمانى تاج به دو داد و كار شاهى را به دست گرفت و خمانى به فارس رفت و شهر استخر را بنياد كرد و پياپى سپاه به - جنگ روم فرستاد و فيروزى يافت و دشمنان را بشكست و از دست اندازى به مملكت خويش باز داشت ، و رعيت در ايام پادشاهى او در رفاه و ارزانى بود .\r\nوقتى خمانى سپاه به جنگ روم فرستاد و اسيران بسيار براى وى آوردند بگفت تا بنايان رومى كه در انميان بودند در هر گوشه از حوزهء استخر بنايى بلند و شگفت آورد به سبك روم بسازند ، يكى از بناها در شهر استخر بود و ديگرى در راه دارابگرد در يك فرسخى شهر بود و سومى در چهار فرسخى شهر در راه خراسان بود و خمانى در طلب رضاى خدا عز و جل سخت بكوشيد و نصرت و ظفر يافت و خراج از رعيت برداشت و مدت پادشاهى وى سى سال بود . 570 )\r\n\r\nاكنون به قصهء بنى اسرائيل باز مىرويم\r\nو تاريخ ايامشان را تا به وقت انجام با تاريخ شاهان ايران كه معاصرشان بوده‌اند ، ياد مىكنيم :\r\nاز پيش گفتيم كه چرا گروهى از اسيران بنى اسرائيل كه بخت نصر با خود به - بابل برده بود به بيت المقدس باز گشتند و اين به روزگار كيرش ، پسر اخشويرش بود كه از جانب بهمن پسر اسفنديار پادشاهى بابل داشت و چهار سال پس از وى\r\n","description":"","footnote":"","page_name":" 486 ","page_number":123},
  {"content":"\r\nنيز از جانب خمانى شاه آنجا بود و خمانى پس از مرگ كيرش پسر اخشويرش بيست و شش سال پادشاه بود و همهء پادشاهى وى سى سال بود و مدت ويرانى بيت المقدس از آن وقت كه بخت نصر آن را ويران كرد تا وقتى آباد شد چنان كه اهل كتب قديم و عالمان اخبار گفته‌اند هفتاد سال بود كه بعضى به روزگار بهمن پسر اسفنديار پسر بشتاسب پسر لهراسب بود و بعضى ديگر به روزگار خمانى بود چنان كه در اين كتاب آورديم .\r\nبه پندار بعضىها كيرش همان بشتاسب بود و بعضى ديگر منكر اين سخن شده‌اند و گويند كى ارش عموى جد بشتاسب بود ، يعنى كى ارش برادر كيكاوس پسر كيسه پسر كيقباد بزرگ بود و بشتاسب شاه پسر كى لهراسب پسر كبوجى پسر كيمنوش پسر كيكاوس پسر كيسه پسر كيقباد بزرگ بود .\r\nگويند : كىارش هرگز از جانب كيكاوس و كىخسرو پسر سياوخش و از جانب لهراسب پادشاه نبود ، بلكه در خوزستان و نواحى مجاور آن از سرزمين بابل فرمانروايى داشت و بسيار بزيست و و الا قدر بود .\r\nو چون بيت المقدس را آباد كرد و بنى اسرائيل به آنجا بازگشتند عزير نيز با آنها بود و از پيش حكايت او و حكايت بنى اسرائيل را آورده‌ام و پيش از آن و بعد از آن پادشاه بنى اسرائيل از جانب شاهان ايران معين مىشد كه با مردى از پارسيان بود يا يكى از اسرائيليان بود تا وقتى كه ناحيهء ايشان به يونانيان و روميان رسيد كه اسكندر وقتى دارا را بكشت بر اين ناحيه تسلط يافت و همهء مدت آن چنان كه گفته‌اند هشتاد و هفت سال بود . 571 )\r\n","description":"","footnote":"","page_name":" 487 ","page_number":124},
  {"content":"\r\n\r\nاكنون از داراى بزرگ و پسر وى داراى كوچك و كيفيت هلاك وى و خبر ذو القرنين و پادشاهى دارا پسر بهمن پسر اسفنديار پسر بشتاسب كه لقب چهرآزاد داشت ، سخن مىكنيم\r\n: گويند وى مقيم بابل بود و بر پادشاهى تسلط داشت و شاهان اطراف خراجگزار وى بودند و در فارس شهر دارا بگرد را بساخت و اسبان پست را مرتب كرد و به دارا پسر خويش سخت دلبسته بود ، از همين رو نام خويش به دو داد و وليعهد خويش كرد و وزير دارا كه مردى خردمند بود و رسين نام داشت با نو جوانى كه با داراى كوچك بزرگ شده بود و ببرى نام داشت دشمنى داشت و به نزد شاه فتنه گرى كرد . و چنان كه گفته‌اند شاه شربتى به ببرى داد او را بكشت و دارا كينه رسين و جمعى از سران را كه بر ضد ببرى همدستى كرده بودند به دل گرفت و مدت پادشاهى دارا دوازده سال بود .\r\nپس از آن پسر وى دارا پسر دارا پسر بهمن به پادشاهى رسيد و مادر وى ماهياهند دختر هزار مرد پسر بهرادمه بود . و چون تاج به سر نهاد گفت : « هيچكس را به ورطهء هلاك نيندازيم و هر كه در آن افتد برونش نياريم . » گويند : وى شهر دارا را به سرزمين جزيره بساخت و برادر ببرى را دبيرى داد و وزير خويش كرد كه با وى و برادرش انس داشته بود و او شاه را با يارانش بد دل كرد و بعضى از آنها را به كشتن داد و خاص و عام از شاه به وحشت افتادند و بيزارى كردند و او جوانى مغرور و سخت سر و كينه توز و جبار بود .\r\nاز هشام كلبى روايت كرده‌اند كه از پس دارا پسر اردشير ، دارا پسر دارا چهارده سال پادشاهى كرد و رفتار وى با رعيت پسنديده نبود و سران آنها را بكشت و اسكندر بر او تاخت كه مردم مملكت از وى به جان آمده بودند و مىخواستند از او آسوده شوند و بسيارى از سران و بزرگان قوم به اسكندر پيوستند .\r\n","description":"","footnote":"","page_name":" 488 ","page_number":125},
  {"content":"\r\nو اسرار دارا را با وى بگفتند و به سرزمين جزيره با هم رو به رو شدند و يك سال جنگ بود آنگاه فرمان داد تنى چند از ياران دارا وى را بكشتند و سرش را پيش اسكندر بردند و فرمان داد تا آنها را بكشتند و گفت : « سزاى كسى كه بر پادشاه خويش جرى شود چنين است . » اسكندر ، روشنك دختر دارا را بزنى گرفت و به هندوستان و نواحى مشرق تاخت ، سپس از آنجا بازگشت و آهنگ اسكندريه كرد و به سرزمين سواد بمرد و او را در تابوتى از طلا به اسكندريه بردند .\r\nمدت پادشاهى اسكندر چهارده سال بود و به روزگار وى ملك روم فراهم آمد و پيش از اسكندر پراكنده بود و ملك پارسيان پراكنده شد و پيش از اسكندر فراهم بود .\r\nديگرى گويد : وقتى دارا پسر دارا به پادشاهى رسيد به سرزمين جزيره شهرى وسيع بنياد كرد و دار نوا ناميد و همانست كه اكنون دارا نام دارد و شهر را آباد كرد و هر چه بايسته بود در آن فراهم آورد و فيلقوس پدر اسكندر يونانى از مردم مقدونيه يونان بود و شاه آنجا و ولايتهاى ديگر بود و با دارا صلح كرد كه هر ساله خراجى سوى او فرستد و چون فيلقوس بمرد اسكندر پسر وى به شاهى رسيد و خراج پدر را نفرستاد و دارا خشمگين شد و نامه نوشت و وى را توبيخ كرد كه از سر جوانى و نادانى خراج مرسوم پدر را نداده است و چوگان و گويى را با پيمانه اى كنجد براى او فرستاد و نوشت كه وى كودك است و بايد با گوى و چوگان بازى كند و به پادشاهى نپردازد و اگر چنين نكند و تدبير امور پادشاهى كند كس بفرستد و او را ببرد و شمار سپاهيان وى به اندازه دانه هاى كنجدست كه براى او فرستاده است .\r\nو اسكندر به پاسخ نوشت كه نامه وى را فهميد و چوگان و گو را مبارك گرفت كه چوگان كره را بزند و بكشد و زمين را به كره مانند كرد و گفت كه ملك دارا را به\r\n","description":"","footnote":"","page_name":" 489 ","page_number":126},
  {"content":"\r\nملك خويش پيوست كند و ولايت او را به حوزهء خويش برد و كنجد را نيز همانند چوگان داند كه روغن دارد و از تلخى و تندى به دور است و كيسه اى پر از خردل با نامه سوى دارا فرستاد و نوشت كه خردل اندك است ولى تندى و تلخى و قوت بسيار دارد و سپاه وى چنان است .\r\nو چون جواب اسكندر به دارا رسيد سپاه خويش را فراهم آورد و آمادهء پيكار اسكندر شد . اسكندر نيز آماده شد و سوى قلمرو دارا روان شد و دارا خبر يافت و به سوى اسكندر تاخت و چون رو به رو شدند جنگى سخت در انداختند كه سپاه دارا بشكست و دو تن از نگهبانان دارا كه گويند از مردم همدان بودند دارا را از پشت ضربت زدند و از اسب بينداختند و مقصودشان از اين كار تقرب به اسكندر بود .\r\nاسكندر گفته بود كه دارا را اسير بگيرند و نكشند . و چون از كار دارا خبر يافت سوى وى رفت و به وقت جان دادن او رسيد و از اسب به زير آمد و بالاى سر وى نشست و گفت كه هرگز سر كشتن او نداشته و آنچه رخ داده به خلاف راى وى بوده و گفت : « هر چه خواهى بخواه كه به انجام رسانم . » دارا گفت : « مرا دو حاجت هست ، يكى آنكه انتقام مرا از قاتلانم بستانى و ديگر آنكه دخترم روشنك را به زنى بگيرى . » و اسكندر هر دو را پذيرفت و بگفت تا كشندگان دارا را بياويزند و روشنك را زن خويش كرد و قلمرو دارا را گرفت و پادشاهى وى از آن اسكندر شد .\r\nبعضى مطلعان اخبار سلف گفته‌اند اين اسكندر كه با داراى كوچك پيكار كرد برادر وى بود و داراى بزرگ مادر اسكندر را به زنى گرفته بود و او دختر پادشاه روم بود و هلاى نام داشت و او را پيش دارا آوردند و بوى بد داشت و شاه بگفت تا تدبيرى كنند . دانايان قوم گفتند وى را با بوته سندر علاج بايد كرد و تن به جوشانده سندر بشست و بسيارى از آن بوى بد برفت ولى همه نرفت و\r\n","description":"","footnote":"","page_name":" 490 ","page_number":127},
  {"content":"\r\nشاه از آن بوى كه مانده بود از او بيزار شد و رها كرد و پيش كسانش فرستاد و زن از شاه بار گرفته بود و پسرى آورد و او را به نام درختى كه بوى از وى برده بود و به نام شاه سندروس ناميد و نام اسكندروس از آنجا آمد .\r\nگويد و چون داراى بزرگ بمرد پادشاهى به پسرش داراى كوچك رسيد و شاهان روم هر سال به داراى بزرگ خراج مىدادند و چون پدر هلاى پادشاه روم و جد مادرى اسكندر بمرد پادشاهى به دخترزادهء وى رسيد و داراى كوچك كس فرستاد كه خراجى كه بايد بدهى و اسلاف تو مىدادند دير شد ، خراج ولايت خويش بفرست و گرنه به جنگ تو آييم . و جواب آمد كه من مرغ را بكشتم و گوشت آن بخوردم و از آن جز پر و پاى نماند اگر خواهى با تو به صلح باشم ، و اگر خواهى پيكار كنيم .\r\nو دارا سپاه بياراست و آهنگ پيكار كرد و اسكندر به دو حاجب دارا گفت :\r\n« او را بكشيد به هر چه خواهيد » و حاجبان چيزى خواستند اما از بقاى خويش سخن نياوردند و چون دو سپاه آمادهء پيكار شد حاجبان دارا وى را در ميدان پيكار ضربت زدند و اسكندر بيامد و او در خون خود خفته بود در لحظات آخر بود و فرود آمد و خاك از چهرهء او پاك كرد و سرش به دامن گرفت و گفت : « اى شريف شريفان و آزاده آزادگان و شاه شاهان حاجبانت ترا كشتند و من به اين كار راضى نبودم هر چه خواهى بگوى . » دارا وصيت كرد كه دخترش روشنك را به زنى بگيرد و آزادگان پارسى را نگهدارد و بيگانه بر آنها نگمارد .\r\nاسكندر گفتهء او را پذيرفت . و چون قاتلان دارا پيش اسكندر آمدند آنچه را خواسته بودند بداد و گفت : « به شرط شما كار كردم اما بقاى خويش نخواسته بوديد پس شما را بكشم كه قاتل پادشاهان را باقى گذاشتن جز به امان صريح روا نباشد . » و آنها را بكشت . 576 )\r\n","description":"","footnote":"","page_name":" 491 ","page_number":128},
  {"content":"\r\nبعضىها گفته‌اند كه به روزگار داراى بزرگ ، شاه روم به وى خراج مىداد و او بمرد و اسكندر شاه روم شد و مردى دورانديش و توانا و با تدبير بود و به جنگ يكى از پادشاهان مغرب رفت و ظفر يافت و خويشتن را قوى ديد و بر داراى كوچك بشوريد و از فرستادن خراج سالانه سر باز زد و دارا خشم آورد و نامه هاى سخت نوشت و ميانه تيره شد و سپاه فراهم آوردند و آهنگ يك ديگر كردند و در مرز مقابل شدند و نامه ها در ميانه رفت و اسكندر از پيكار دارا بترسيد و وى را به صلح خواند و دارا در كار وى با ياران خويش راى زد و او را به جنگ ترغيب كردند كه دل با وى بد داشتند .\r\nدربارهء مرز و محل تلاقى دارا و سكندر اختلاف كرده‌اند ، بعضىها گفته‌اند مقابله در ناحيهء خراسان و مجاور خزر بود كه پيكار سخت كردند و سلاحها به كار افتاد و اسكندر بر اسبى عجيب بود كه بوكفراسب نام داشت .\r\nگويند آن روز يكى از پارسيان حمله برد و صفها بشكافت و اسكندر را به - شمشير ضربتى زد كه جان وى به خطر افتاد و اسكندر از كار وى شگفتى كرد و گفت :\r\n« اين از سواران فارسى است كه از دليريشان سخن بود » و كينه ياران دارا بجنبيد و دو تن از نگهبانان وى كه از مردم همدان بودند با اسكندر نامه نوشتند و فرصتى جستند و به دارا ضربت زدند كه سبب مرگ وى شد و بگريختند .\r\nگويند وقتى بانگ برخاست و خبر به اسكندر رسيد با ياران خود سوار شد و چون پيش دارا رسيد وى جان مىداد و با او سخن گفت و سرش را به دامن نهاد و بگريست و گفت : « از اما نگاه خويش آسيب ديد و معتمدانت با تو خيانت كردند و ميان دشمنان تنها ماندى هر چه خواهى از من بخواه كه خويشاوندى را رعايت كنم . » گويد : مقصود وى خويشاوندى ميان سلم و هيرج دو پسر افريذون بود و از حادثهء وى سخت بناليد و خدا را سپاس داشت كه دست به خون وى نيالوده بود . و دارا از او خواست كه دخترش روشنك را زن خويش كند و انتقام خون وى را بگيرد و اسكندر\r\n","description":"","footnote":"","page_name":" 492 ","page_number":129},
  {"content":"\r\nپذيرفت و آن دو كس كه به دارا حمله كرده بودند بيامدند و پاداش خواستند و اسكندر بگفت تا هر دو را گردن بزنند و بياويزند و ندا دهند كه هر كه با شاه خود جرى شود و با مردم ولايت خود خيانت كند سزايش چنين باشد .\r\nگويند : اسكندر كتب و علوم و نجوم و حكمت از پارسيان گرفت كه به سريانى و سپس به رومى بر گردانيده شد .\r\nگويند : پسران دارا اشك و ننودا را و اردشير بودند و يك دختر داشت كه روشنك بود و مدت پادشاهى وى چهارده سال بود .\r\nبعضىها گفته‌اند باجى كه پدر اسكندر به شاهان پارسى مىداد تخمهاى طلا بود و چون اسكندر به شاهى رسيد دارا كس فرستاد و باج خواست و اسكندر پاسخ داد مرغى را كه تخم طلايى ميكرد كشتم و خوردم ، و آمادهء جنگ شد .\r\nاسكندر پس از دارا پسر دارا به پادشاهى رسيد . از پيش سخن كسى را كه گويد وى برادر دارا و پسر داراى بزرگ بود ياد كردم .\r\nروميان و بسيارى از نسب شناسان گويند كه اسكندر پسر فيلقوس بود .\r\nبعضىها گفته‌اند پسر بيلبوس پسر مطريوس و به قولى مصريم پسر هرمس پسر هردس پسر مبطون پسر رومى پسر لمطى پسر يونان پسر يافث پسر ثوبه پسر سرحون پسر روميه پسر مربط پسر نوفيل پسر رومى پسر اصفر پسر يفز پسر عيص پسر اسحاق پسر ابراهيم خليل الرحمان صلى الله عليه و سلم بود .\r\nاسكندر پس از مرگ دارا ملك وى را به قلمرو خويش پيوست و پادشاه عراق و روم و مصر و شام شد و سپاه خويش را سان ديد و چنان كه گفته‌اند يك هزار و چهار صد هزار بود كه هشتصد هزار سپاه وى و ششصد هزار سپاه دارا بود .\r\nگويند : وقتى اسكندر به تخت نشست گفت : « خدا ما را عوض دارا كرد ، و به خلاف تهديد وى توفيق داد . » وى همهء شهرها و دژها و آتشكده ها را كه در قلمرو پارسيان بود ويران كرد\r\n","description":"","footnote":"","page_name":" 493 ","page_number":130},
  {"content":"\r\nو هيربدان را بكشت و كتابهايشان را با ديوانهاى دارا بسوخت و يكى از مردان خويش را به مملكت دارا گماشت و سوى هندوستان رفت و پادشاه آنجا را بكشت و شهر وى را بگشود و از آنجا به چين رفت و چنان كرد كه در هندوستان كرده بود و همه جهان مطيع وى شد و تبت و چين را به قلمرو خويش آورد و با چهار صد مرد به جستجوى چشمهء زندگانى جاويد به ظلمات رفت كه مجاور قطب شمال است و خورشيد جنوبى است و هيجده روز در ظلمات راه پيمود و برون آمد و سوى عراق بازگشت و ملوك الطوائف را پادشاهى داد و در اثناى راه در شهر زور بمرد .\r\nبه گفتهء بعضىها هنگام مرگ سى و شش سال داشت و جثهء وى را به اسكندريه پيش مادرش بردند .\r\nبه پندار فارسيان مدت شاهى اسكندر چهارده سال بود .\r\nو به پندار نصارى مدت پادشاهى وى سيزده سال و چند ماه بود و قتل دارا به - سال سوم پادشاهى وى بود .\r\nگويند : وى بگفت تا شهرها بسازند و سيزده شهر بنياد كرد و همه را اسكندريه نام داد : يكى به اصفهان بود كه جى ناميد و مانند بهشت ساخته بود و سه شهر به - خراسان بود كه هرات و مرو و سمرقند بود و به سرزمين يونان و ديار هيلاقوس نيز شهرى براى پارسيان ساخت با شهرهاى ديگر .\r\nو چون اسكندر بمرد پادشاهى را به پسر وى اسكندروس عرضه كردند كه نپذيرفت و عبادت و گوشه گيرى را برگزيد و يونانيان چنان كه گويند بطلميوس پسر لوگوس را به شاهى برداشتند و پادشاهى وى هشتاد و هشت سال بود .\r\nبه روزگار يونانيان ، در زندگى اسكندر و پس از او پيش از آنكه پادشاهى به روميان رسد شاهى از يونانيان بود و بنى اسرائيل در بيت المقدس و اطراف آن دين و رياست داشتند نه بر طريق پادشاهى ، تا وقتى كه پس از قتل يحيى پسر زكريا عليهما السلام پارسيان و روميان آثارشان را ويران كردند و خودشان را از\r\n","description":"","footnote":"","page_name":" 494 ","page_number":131},
  {"content":"\r\nاز آنجا براندند .\r\nآنگاه از پس بطلميوس پسر لوگوس بطلميوس دينانوس چهل سال پادشاهى شام و مصر و نواحى مغرب داشت .\r\nپس از او بطلميوس اورگاطس بيست و چهار سال پادشاهى داشت .\r\nپس از او بطلميوس فيلافطر يازده سال پادشاهى داشت .\r\nپس از او بطلميوس افيفانس بيست و دو سال پادشاهى داشت .\r\nپس از او بطلميوس اورگاطس بيست و نه سال پادشاهى داشت .\r\nپس از او بطلميوس ساطر هفده سال پادشاهى داشت . پس از او بطلميوس احسندر يازده سال پادشاهى داشت .\r\nپس از او بطلميوسى كه از پادشاهى گم شد هشت سال پادشاهى داشت .\r\nپس از او بطلميوس دونسيوس شانزده سال پادشاهى داشت .\r\nپس از او بطلميوس قالوبطرى هفده سال پادشاهى داشت .\r\nو همهء اينان يونانى بودند و همه شاهان يونانى پس از اسكندر بطلميوس لقب مىگرفتند چنان كه شاهان پارسى خسرو لقب مىگرفتند و يونانيان را مقدونى نيز گفتند .\r\nپس از قالوبطرى چنان كه گويند پادشاهى شام از روميان خالص شد و نخستين كس از آنها كه پادشاه شد كايوس يوليوس بود كه پنج سال پادشاهى كرد .\r\nپس از او اگوستوس سى و شش سال پادشاهى شام داشت و به سال چهل و دوم پادشاهى وى عيسى پسر مريم عليه السلام تولد يافت وى سيصد و سه سال پس از قيام اسكندر بود . 579 )\r\n","description":"","footnote":"","page_name":" 495 ","page_number":132},
  {"content":"\r\n\r\nسخن از خبر پارسيان پس از مرگ اسكندر كه سياق تاريخ بر پادشاهى آنهاست .\r\nمطلعان اخبار سلف دربارهء كسى كه پس از اسكندر در عراق پادشاهى كرد و در كار ملوك الطوائف كه تا هنگام پادشاهى اردشير بابكان شاهى اقليم بابل داشتند اختلاف كرده‌اند .\r\nهشام كلبى گويد : پس از اسكندر بلاكوس سليكس پادشاه شد و پس از او انتيحس به پادشاهى رسيد . گويد و انتيحس شهر انطاكيه را بنياد كرد و سواد كوفه در تصرف اين پادشاهان بود و در ناحيهء جبال و اهواز و فارس رفت و آمد داشتند تا مردى به نام اشك ظهور كرد و او پسر داراى بزرگ بود و تولد و رشد وى به رى بوده بود . و گروهى بسيار فراهم آورد و آهنگ انتيحس كرد و بر سواد تسلط يافت و از موصل تا رى و اصفهان به دست وى افتاد و بسبب نسب و شرف كه داشت و هم به سبب فيروزى وى ديگر ملوك الطوائف به تعظيم او پرداختند و برترى وى بشناختند و در نامه ها نام وى را مقدم داشتند و او نيز وقتى نامه مىنوشت از نام خويش آغاز مىكرد و او را شاه ناميدند و هديه فرستادند ولى عزل و نصب هيچيك از آنها با وى نبود .\r\nگويد : پس از وى گودرز پسر اشكان به پادشاهى رسيد و هم او بود كه بار دوم به - بنى اسرائيل حمله برد و به گفتهء حطلعان ، خدا عز و جل وى را به سبب قتل يحيى پسر زكريا بر بنى اسرائيل مسلط كرد و بسيار كس بكشت كه هرگز جماعتشان چون پيش نشد و خدا پيمبرى از آنها بگرفت و زبونشان كرد . و گويد : روميان به سالارى پادشاه بزرگشان به خونخواهى انتيحس كه اشك پادشاه\r\n","description":"","footnote":"","page_name":" 496 ","page_number":133},
  {"content":"\r\nبابل او را كشته بود به ديار پارسيان حمله بردند و پادشاه بابل بلاش پدر اردوان بود كه اردشير پسر بابكان وى را بكشت و بلاش به ملوك الطوائف نامه نوشت كه روميان براى حمله به ديارشان فراهم آمده‌اند و جمع سپاهشان چندان است كه وى تاب مقاومت ندارد و اگر جلوگيرى آنها نتواند بر شاهان ديگر نيز ظفر يابند و هر يك از ملوك الطوائف چندان كه توانست مرد و سلاح و مال سوى بلاش فرستاد و چهار - صد هزار كس بر او فراهم آمد و فرمانرواى حضر را كه يكى از ملوك الطوائف بود و شاهى وى از مرز سواد تا جزيره بود سالارى داد و او برفت تا با شاه روم رو به رو شد و او را بكشت و اردويش را غارت كرد و همين قضيه روميان را به بنيان قسطنطنيه وادار كرد كه جاى پادشاهى را از روميه به آنجا بردند و بنيان گزار شهر قسطنطين بود و او نخستين پادشاه روم بود كه نصرانى شد و هم او بود كه باقيمانده بنى اسرائيل را از فلسطين و اردن برون راند كه پنداشته بود عيسى پسر مريم را كشته‌اند و چوبى را كه پنداشتند مسيح را بر آن آويخته‌اند بگرفت و روميان آن را بزرگ شمردند و به خزاين خويش بردند و تا كنون به نزد آنهاست .\r\nگويد : ملك پارسيان پراكنده بود تا اردشير به پادشاهى رسيد . هشام اين همه را گفته اما مدت پادشاهى قوم را نگفته است .\r\nيكى ديگر از مطلعان اخبار فارسيان گويد پس از مرگ اسكندر ملك دارا به دست كسانى به جز شاهان پارسى افتاد ولى همگيشان مطيع شاه ديار جبل بودند و اطاعت وى مىكردند\r\n\r\n. و اينان شاهان اشكانى بودند كه اكنون بعنوان ملوك الطوائف خوانده مىشوند\r\n: گويد : مدت پادشاهى ملوك الطوائف ، دويست و شصت و شش سال بود .\r\n","description":"","footnote":"","page_name":" 497 ","page_number":134},
  {"content":"\r\nدر اين مدت اشك پسر اشكان ده سال پادشاهى كرد .\r\nپس از او شاپور پسر اشكان شصت سال پادشاهى كرد ، و به سال چهل و يكم پادشاهى وى ، عيسى پسر مريم به سرزمين فلسطين ظهور كرد ، و چهل سال پس از عروج عيسى بتوس پسر اسفسيانوس پادشاه روميه به بيت المقدس حمله برد و همهء مردان آنجا را بكشت و زن و فرزندشان را اسير كرد و بگفت تا شهر را ويران كردند ، چنان كه سنگ روى سنگ نماند . پس از آن ، گودرز پسر اشكانان بزرگ ، ده سال پادشاهى كرد .\r\nپس از او بيژن اشكانى بيست و يك سال پادشاهى كرد .\r\nپس از او گودرز اشكانى نوزده سال پادشاهى كرد .\r\nپس از او نرسى اشكانى چهل سال پادشاهى كرد .\r\nپس از او هرمز اشكانى هفده سال پادشاهى كرد .\r\nپس از او اردوان اشكانى دوازده سال پادشاهى كرد .\r\nپس از او خسرو اشكانى چهل سال پادشاهى كرد .\r\nپس از او بلاش اشكانى بيست و چهار سال پادشاهى كرد .\r\nپس از او اردوان كوچك اشكانى سيزده سال پادشاهى كرد .\r\nپس از آن اردشير پسر بابك به پادشاهى رسيد .\r\nبعضىها گفته‌اند كه ملوك الطوائف كه اسكندر مملكت را ميانشان تقسيم كرده بود ، پس از او پادشاهى كردند و هر ناحيه پادشاهى داشت به جز سواد كه تا پنجاه و چهار سال پس از مرگ اسكندر به دست روميان بود ، و يكى از ملوك الطوائف كه از نسل شاهان بود ، پادشاهى جبال و اصفهان داشت ، و پس از وى فرزندانش بر سواد تسلط يافتند و پادشاهان آنجا و ماهات و جبال و اصفهان شدند و سالارى ديگر ملوك الطوائف يافتند كه رسم چنين بود كه وى و فرزندانش را تقدم دهند از اين رو در كتب سرگذشت شاهان نام ايشان آمد و به همين بس كردند و نام شاهان ديگر\r\n","description":"","footnote":"","page_name":" 498 ","page_number":135},
  {"content":"\r\nنيامد .\r\nگويد : عيسى پسر مريم صلى الله عليه و سلم پنجاه و يك سال پس از آغاز حكومت ملوك الطوائف در اورىشلم بزاد و هم روزگارشان از اسكندر تا قيام اردشير پسر بابك و قتل اردوان و استقرار شاهى وى دويست و شصت و شش سال بود .\r\nگويد : و از جمله شاهانى كه بر جبال فرمانروايى داشتند و پس از آنها فرزندانشان بر سواد چيره شدند اشك پسر حره پسر رسان پسر ارتشاك پسر هرمز پسر ساهم پسر ران پسر اسفنديار پسر بشتاسب بود .\r\nگويد : پارسيان پندارند كه اشك پسر دارا بود .\r\nگويد : بعضيشان گفته‌اند كه اشك پسر اشكان بزرگ بود و وى از فرزندان كيسه پسر كيقباد بود و ده سال پادشاهى كرد .\r\nپس از وى اشك پسر اشك پسر اشكان بيست و يك سال پادشاهى كرد .\r\nپس از او شاپور پسر اشك پسر اشكان سى سال پادشاهى كرد .\r\nپس از او گودرز بزرگ پسر شاپور پسر اشكان ده سال پادشاهى كرد .\r\nپس از او بيژن پسر گودرز بيست و يك سال پادشاهى كرد .\r\nپس از او گودرز كوچك پسر بيژن نه سال پادشاهى كرد .\r\nپس از او نرسه پسر گودرز كوچك چهل سال پادشاهى كرد .\r\nپس از او هرمز پسر بلاش پسر اشكان هفده سال پادشاهى كرد .\r\nپس از او اردوان بزرگ پسر اشكان دوازده سال پادشاهى كرد .\r\nپس از او خسرو پسر اشكان چهل سال پادشاهى كرد .\r\nپس از او به آفريد اشكانى نه سال پادشاهى كرد .\r\nپس از او بلاش اشكانى بيست و چهار سال پادشاهى كرد .\r\nپس از او اردوان كوچك اشكانى به پادشاهى رسيد . وى پسر بلاش پسر\r\n","description":"","footnote":"","page_name":" 499 ","page_number":136},
  {"content":"\r\nفيروز پسر هرمز پسر بلاشر پسر شاپور پسر اشك پسر اشكان بزرگ بود و جدش كيسه پسر كيقباد بود كه گويند قلمرو وى از همه اشكانيان بيشتر بود و از همه تواناتر و بلند آوازه تر شد و بيشتر از همه بر ملوك الطوائف چيره بود .\r\nاردوان ولايت استخر را كه به اصفهان پيوسته بود بگرفت و از آنجا بر گور و ديگر نواحى فارس تسلط يافت و شاهان آنجا اطاعت وى كردند كه مهابت ملوك الطوائف داشت و مدت پادشاهيش سيزده سال بود . و پس از وى پادشاهى اردشير آغاز شد .\r\nبعضىها گفته‌اند پس از اسكندر نود پادشاه در عراق و شام و مصر بر نود قوم پادشاهى داشتند كه همگى پادشاهان مداين را كه اشكانيان بودند ، بزرگ مىداشتند . گويد : از اشكانيان افقور شاه پسر بلاش پسر شاپور پسر اشكان پسر اشجبار پسر سياوش پسر كيكاوس شاه شصت و دو سال پادشاهى كرد .\r\nپس از او شاپور پسر افقور پنجاه و سه سال پادشاهى كرد و مسيح و يحيى عليهما السلام به روزگار وى بودند .\r\nپس از او گودرز پسر شاپور پسر افقور پنجاه و نه سال پادشاهى كرد ، و هم او بود كه به خونخواهى يحيى پسر زكريا به بنى اسرائيل حمله برد .\r\nپس از او برادرزاده اش ابزان پسر بلاش پسر شاپور چهل و هفت سال پادشاهى كرد .\r\nپس از او گودرز پسر ابزان پسر بلاش سى و يك سال پادشاهى كرد .\r\nپس از او برادرش نرسى پسر ابزان سى و چهار سال پادشاهى كرد .\r\nپس از او هرمزان پسر بلاش چهل و هشت سال پادشاهى كرد .\r\nپس از او فيروزان پسر هرمزان پسر بلاش سى و هفت سال پادشاهى كرد .\r\nپس از او خسرو پسر فيروزان چهل و هفت سال پادشاهى كرد .\r\n","description":"","footnote":"","page_name":" 500 ","page_number":137},
  {"content":"\r\nپس از او اردوان پسر بلاش پنجاه و پنج سال پادشاهى كرد و او آخرين پادشاه اشكانى بود كه اردشير بابكان او را بكشت .\r\nگويد : مدت پادشاهى اسكندر و پادشاهى ديگر ملوك الطوائف در نواحى مختلف پانصد و بيست و سه سال بود . 584 )\r\n\r\nسخن از حوادثى كه به روزگار ملوك الطوائف بود\r\n: به پندار پارسيان شصت و پنج سال پس از تسلط اسكندر بر سرزمين بابل پنجاه و يك سال پس از آغاز شاهى اشكانيان ، مريم دختر عمران عيسى پسر مريم عليه السلام را بزاد ، ولى به پندار نصارى تولد عيسى سيصد و سه سال پس از تسلط اسكندر بود و نيز پنداشته‌اند كه تولد يحيى پسر زكريا شش ماه پيش از تولد عيسى عليه السلام بود .\r\nگويند كه مريم سيزده ساله بود كه عيسى را بار گرفت و عيسى تا به هنگام عروج سى و دو سال و چند روز بزيست و مريم شش سال پس از عروج وى زنده بود و عمر وى پنجاه و چند سال بود .\r\nبعضىها پنداشته‌اند كه عيسى سه ساله بود كه بر كنار رود اردن يحيى را بديد و يحيى پيش از عروج عيسى كشته شد ، و زكريا پسر برخيا و پدر يحيى با عمران پسر ماثان پدر مريم دو خواهر را به زنى داشتند و آنكه زن زكريا شده بود ، مادر يحيى بود و آن ديگر كه زن عمران پسر ماثان بود مادر مريم بود ، و وقتى عمران پسر ماثان بمرد مادر مريم باردار بود و چون مريم تولد يافت ، زكريا از پس مرگ مادر سرپرست وى شد از آن رو كه خالهء وى ، خواهر مادرش ، زن زكريا بود . نام مادر مريم حنه دختر فاقود پسر قبيل بود و نام خواهرش ، مادر يحيى ، اشباع دختر\r\n","description":"","footnote":"","page_name":" 501 ","page_number":138},
  {"content":"\r\nفاقود بود . وقتى زكريا سرپرست مريم شد ، وى نامزد يوسف پسر يعقوب پسر ماثان پسر اليعازار پسر اليوذ پسر احين پسر صادوق پسر عازور پسر الياقيم پسر ابيوذ پسر زربابل پسر شلتيل پسر يوحنيا پسر يوشيا پسر امون پسر منشا پسر حزقيا پسر احاز پسر يوثام پسر عوزيا پسر يورام پسر يهوشافاط پسر اسا پسر ابيا پسر رحبعم پسر سليمان پسر داود عليهما السلام بود و يوسف پسر عموى مريم بود .\r\nولى طبق روايت ابن اسحاق نسب مريم چنين بود : مريم دختر عمران پسر ياشهم پسر امون پسر منشا پسر حزقيا پسر احزيق پسر يوثام پسر عزريا پسر امصيا پسر ياوش پسر احزيهو پسر يارم پسر يهشافاط پسر اسا پسر ابيا پسر رحبعم پسر سليمان .\r\nو يحيى پسر زكريا و پسر خالهء عيسى كوچك بود كه پيمبر شد و به شام رفت و كسان را بخواند ، آنگاه يحيى و عيسى فراهم آمدند و از آن پس كه يحيى عيسى را تعميد داد از هم جدا شدند .\r\nگويند يحيى عيسى را با دوازده تن از حواريان فرستاد كه كسان را تعليم دهند و از جمله چيزها كه حرام كردند نكاح دختر برادر بود . از ابن عباس نيز روايتى به همين مضمون هست .\r\nو پادشاه بنى اسرائيل را برادرزاده اى بود كه دل در او بسته بود و مىخواست وى را به زنى بگيرد و هر روز يك حاجت از او روا مىكرد و چون مادر دختر از قضيه خبر يافت به دو گفت : « وقتى پيش شاه شدى و پرسيد چه مىخواهى بگو مىخواهم كه يحيى پسر زكريا را سر ببرى » .\r\nو چون دختر برفت شاه پرسيد : « چه مىخواهى ؟ » گفت : « مىخواهم كه يحيى پسر زكريا را سر ببرى . » شاه گفت : « جز اين چيزى بخواه » دختر گفت : « جز اين چيزى نمىخواهم » .\r\n","description":"","footnote":"","page_name":" 502 ","page_number":139},
  {"content":"\r\nو چون دختر اصرار كرد ، شاه يحيى را بخواند و طشتى بخواست و يحيى را سر بريد و قطره اى از خون وى را به زمين ريخت و همچنان بجوشيد تا خدا عز و جل بخت نصر را برانگيخت و پير زنى از بنى اسرائيل پيش وى آمد و خون را به دو بنمود و خدا به دل وى انداخت كه از بنى اسرائيل چندان بكشد كه خون آرام شود و هفتاد هزار كس از يك نسل بكشت و خون از جوشيدن باز ماند .\r\nاز ابن مسعود و جمعى از ياران پيمبر روايت كرده‌اند كه يكى از بنى اسرائيل به خواب ديد كه خرابى بيت المقدس و هلاك بنى اسرائيل به دست پسركى يتيم است به نام بخت نصر كه با مادر بيوهء خود به بابل مقر دارد و رسم بنى اسرائيل چنان بود كه صدقه مىدادند و خوابشان راست مىشد .\r\nاسرائيلى به جستجو رفت تا به نزد مادر بخت نصر فرود آمد و او به هيزمچينى رفته بود و چون بيامد بستهء هيزم را كه به سر داشت بيفكند و گوشهء خانه نشست و اسرائيلى با وى سخن كرد و سه درم به دو داد و گفت با يك درم گوشت بخر و با درم ديگر نان و به ديگر درم شراب . و بخوردند و بنوشيدند تا روز دوم شد آنگاه به بخت نصر گفت : « مىخواهم كه مرا امان نامه اى نويسى شايد روزى شاه شوى . » بخت نصر گفت : « مرا مسخره كرده اى ؟ » اسرائيلى گفت : « ترا مسخره نكرده‌ام ، چه زيان كه با اين كار با من كرم كنى . » مادر بختالنصر با او گفت : « ترا چه زيان اگر شاه شدى چيزى از كف نداده اى . » و بخت نصر اماننامه اى براى وى بنوشت و اسرائيلى گفت : « شايد بيايم و كسان اطراف تو باشند و نگذارند پيش تو آيم ، نشانه اى بگذار كه مرا بدان توانى شناخت . » بخت نصر گفت : « امان نامهء خويش را بر نيى بالا ببر كه ترا بشناسم . » و اسرائيلى وى را بپوشانيد و عطا داد .\r\nو چنان بود كه شاه بنى اسرائيل يحيى پسر زكريا را گرامى مىداشت و\r\n","description":"","footnote":"","page_name":" 503 ","page_number":140},
  {"content":"\r\nمقرب وى بود و در كارهاى خويش با او مشورت مىكرد و كارى را جز به رأى وى به سر نمىبرد و شاه بر سر آن بود كه دختر زن خويش را به زنى بگيرد و از يحيى پرسيد كه وى را از نكاح دختر زن منع كرد و مادر دختر خبر يافت و كينهء يحيى را به دل گرفت و وقتى دختر به مجلس شراب شاه مىرفت و جامه اى نازك و سرخ به دو پوشانيد و خوشبو كرد و زيور آويخت و روى آن پوششى سياه به تن وى كرد و پيش شاه فرستاد و گفت كه شاه را شراب دهد و عشوه كند و اگر او را خواست نگذارد تا هر چه خواهد بدهد و اگر پرسيد چه مىخواهد گويد مىخواهم كه سر يحيى پسر زكريا را در طشتى بيارند .\r\nو دختر چنان كرد و به شاه شراب داد و عشوه كرد و چون شراب او را بگرفت دختر را خواست و گفت : « نگذارم تا آنچه مىخواهم بدهى . » شاه گفت : « چه مىخواهى ؟ » دختر گفت : « مىخواهم پيش يحيى پسر زكريا فرستى و سر وى را در اين طشت پيش من آرند . » شاه گفت : « واى بر تو چيز ديگر بخواه . » دختر گفت : « جز اين چيزى نمىخواهم . » و چون دختر نپذيرفت ، كس فرستاد كه سر يحيى را در طشت بياورد و تا وقتى آن را پيش شاه نهادند سخنى مىكرد و مىگفت : « به تو حلال نيست . » چون صبح شد خون يحيى جوشش داشت و شاه بگفت تا خاك بر آن ريختند و خون از خاك بر آمد و باز خاك ريختند و خون بر آمد ، و همچنان خاك ريختند تا به - بلندى ديوار شهر رسيد و خون از جوشش باز نماند .\r\nو صيحائين خبر يافت و مردم را ندا داد و مىخواست سپاهى سوى بنى اسرائيل فرستد و مردى را سالارى سپاه دهد و بخت نصر پيش وى آمد و گفت :\r\n« اين مرد را كه فرستاده اى سست است ، من به شهر در آمده‌ام و سخن مردم آنجا\r\n","description":"","footnote":"","page_name":" 504 ","page_number":141},
  {"content":"\r\nشنيده‌ام مرا بفرست . » و صيحائين بخت نصر را فرستاد و او برفت تا بدانجا رسيد ، و بنى اسرائيل در شهرهاى خود حصارى شدند و بخت نصر ياراى آنها نداشت و چون كار ماندن بر او سخت شد و يارانش گرسنه ماندند و خواستند باز گردند پيرزنى از بنى اسرائيل بيامد و گفت : « سالار سپاه كيست ؟ » و چون پيرزن را پيش بختنصر آوردند گفت : « شنيده‌ام كه مىخواهى پيش از گشودن شهر سپاه خويش را ببرى ؟ » بخت نصر گفت : « آرى دراز مانده‌ام و يارانم گرسنه‌اند و بيش از اين تاب ماندن ندارم . » زن گفت : « اگر اين شهر را براى تو بگشايم هر چه خواهم به من مىدهى و هر كه را بگويم مىكشى و چون بگويم دست بردار دست مىدارى ؟ » بخت نصر گفت : « آرى » زن گفت : « چون صبح شود سپاه خويش را چهار گروه كن و هر گروه را بر يك گوشهء شهر بدار كه دست به آسمان بر دارند و بانگ زنند كه خدايا به حق خون يحيى پسر زكريا ما را فيروزى ده و ديوارها فرو ريزد . » و چنان كردند و شهر فرو ريخت ، و از اطراف آن در آمدند .\r\nو زن به بخت نصر گفت : « به انتقام اين خون كشتار كن تا آرام گيرد . » و او را به نزد خون يحيى برد كه بر خاك بسيار بود .\r\nو بخت نصر چندان كس بكشت كه خون آرام گرفت و هفتاد هزار مرد و زن كشته شد .\r\nو چون خون آرام گرفت زن گفت : « دست بدار كه وقتى پيمبرى كشته شود خدا عز و جل راضى نشود مگر قاتل وى با همه كسانى كه به قتل وى رضا داده‌اند كشته شوند . » و صاحب اماننامه بيامد و بخت نصر از او و اهل خانه اش دست بداشت و\r\n","description":"","footnote":"","page_name":" 505 ","page_number":142},
  {"content":"\r\nبيت المقدس را ويران كرد و بگفت تا لاشه در آن افكنند و هر كه لاشه يى در آن افكند سرانهء اين سال را ندهد . روميان نيز بخت نصر را بر ويرانى يارى دادند از آن رو كه بنى اسرائيل يحيى پسر زكريا را كشته بودند .\r\nو چون بخت نصر بيت المقدس را ويران كرد ، سران و بزرگان بنى اسرائيل را با دانيال و عليا و عزريا و ميشائيل كه از نسل پيمبران بودند با رأس الجالوت همراه ببرد و چون به سرزمين بابل رسيد صيحائين مرده بود و به جاى او شاه شد و دانيال و ياران وى را بيشتر از همه گرامى داشت و مجوسان حسد بردند و فتنه گرى كردند و گفتند دانيال و ياران وى خداى ترا نمىپرستند و از ذبيحهء تو نمىخورند .\r\nو بخت نصر آنها را خواست پرسش كرد كه پاسخ دادند : « ما را خدايى هست كه او را پرستش مىكنيم و از ذبيحهء شما نمىخوريم » .\r\nو بخت نصر بگفت تا گودالى بكندند و آنها را كه شش كس بودند با شيرى درنده به گودال انداختند كه آنها را بخورد ، و با هم گفتند : « برويم و بخوريم و بياشاميم . » و چون باز گشتند ديدند كه آنها نشسته‌اند و شير جلوشان دست به زمين نهاده و هيچيك را زخمى نكرده بود و يكى با آنها بود ، و چون همه را بر شمردند هفت كس بودند .\r\nبخت نصر گفت : « اين هفتمى كيست ، آنها شش كس بودند ، و هفتمى كه يكى از فرشتگان بود نزديك وى آمد و سيلى زد كه جزو وحوش شد و هفت سال چنان بود . » ابو جعفر گويد : اين روايتها كه آورده‌ام و روايتها كه نياورده‌ام و گويد كه چون بنى اسرائيل يحيى پسر زكريا را كشتند : بخت نصر به جنگ آنها رفت ، به نزد اهل سيرت و خبر و اطلاع از اخبار سلف و به نزد ساير ملل خطاست كه همه اتفاق دارند كه بخت نصر وقتى به جنگ بنى اسرائيل رفت كه شعيا پيمبر خويش را به روزگار ارميا پسر خلقيا كشته بودند و از روزگار ارميا و ويرانى بيت المقدس تا تولد يحيى\r\n","description":"","footnote":"","page_name":" 506 ","page_number":143},
  {"content":"\r\nپسر زكريا به گفتهء يهود و نصارى چهار صد و شصت و يك سال بود و اين در كتابهايشان مشخص است و از هنگام ويرانى بيت المقدس تا آبادانى آن را كه به روزگار كيرش پسر اخشويرش سپهبد بابل از جانب اردشير بهمن پسر اسفنديار بود ، هفتاد سال شمارند و از آبادانى بيت المقدس تا ظهور اسكندر كه مملكت بنى اسرائيل را به - مملكت خويش پيوست هشتاد و هشت سال دانند و از پس تسلط اسكندر تا تولد يحيى پسر زكريا را سيصد و سه سال دانند . مجوسان نيز دربارهء مدت ويرانى بيت المقدس و كار بخت نصر با بنى اسرائيل تا تسلط اسكندر بر بيت المقدس و شام و كشته شدن دارا ، با نصارى و يهود موافقند و در فاصلهء پادشاهى اسكندر و مولد يحيى اختلاف دارند و پندارند كه پنجاه و يك سال بوده است و اختلاف ميان مجوس و نصارى دربارهء فاصلهء پادشاهى اسكندر تا مولد يحيى و عيسى همانست كه گفتم .\r\nبه پندار نصارى يحيى شش ماه پيش از عيسى تولد يافت و قاتل وى يكى از پادشاهان بنى اسرائيل موسوم به هيردوس بود به سبب زنى هيروذيا نام كه زن برادر فيلقوس برادر شاه بود و شاه عاشق وى شده بود و به فجور رضايت داد و دخترى داشت به نام دميى و هيردوس مىخواست با هيروذيا زن برادر خويش زنا كند و يحيى او را منع كرد و گفت حلال نيست و هيردوس دلباختهء دختر وى بود و روزى دختر كه او را شيفتهء خويش كرده بود خواهشى كرد و شاه پذيرفت و به يكى از ياران خود گفت فرمان وى را كار بندد و دختر گفت سر يحيى را بيارند و آوردند و چون هيردوس خبر را بدانست حيران شد و سخت بناليد .\r\nگفتار مطلعان اخبار و امور جاهليت را در اين باب از پيش ضمن روايت هشام كلبى آورده‌ام .\r\nگفتار ابن اسحاق در اين باب چنين است كه بنى اسرائيل پس از بازگشت از سرزمين بابل بدعتها پديد آوردند و خداوند عز و جل رسولان سوى آنها فرستاد\r\n","description":"","footnote":"","page_name":" 507 ","page_number":144},
  {"content":"\r\nكه بعضى را تكذيب كردند و بعضى را بكشتند و آخرين پيمبرانى كه خدا فرستاد زكريا و يحيى پسر زكريا و عيسى پسر مريم بودند كه همه از خاندان داود عليه السلام بودند و نسب يحيى چنين بود : يحيى پسر زكريا پسر ادى پسر مسلم پسر صدوق پسر نحشيان پسر داود پسر سليمان پسر مسلم پسر صديقه پسر برخيه پسر شفاطيه پسر فاحور پسر شلوم پسر يهفاشاط پسر آسا ، پسر ابيا پسر رحبعم پسر سليمان پسر داود .\r\nگويد : و چون خدا عز و جل عيسى عليه السلام را از ميان بنى اسرائيل بالا برد و يحيى پسر زكريا صلى الله عليهم و سلم را بكشتند و به قولى زكريا را نيز بكشتند ، خداوند يكى از پادشاهان بابل را كه خردوس نام داشت برانگيخت كه با اهل بابل سوى آنها رفت و وارد شام شد و چون بر آنها غلبه يافت با يكى از سالاران سپاه خويش كه نبوزراذان فيلدار نام داشت گفت : « من قسم خورده‌ام كه اگر بر اهل بيت - المقدس غالب شدم چندان از آنها بكشم كه خونشان در اردوگاه من روان شود ، مگر آنكه كسى براى كشتن نماند . » و فرمان داد از آنها بكشد تا خونشان روان شود و نبوزراذان وارد بيت المقدس شد و در قربانگاه بايستاد و خونى را ديد كه جوشان بود و گفت : « اى مردم بنى اسرائيل قصه اين خون جوشان چيست به من بگوييد و چيزى را مكتوم نداريد . » گفتند : « اين خون قربانى است كه ما كرده‌ايم و خدا نپذيرفته و چنان كه مىبينى پيوسته مىجوشد و از يكصد سال پيش قربان كرده‌ايم و جز اين يكى همه پذيرفته شده است » گفت : « سخن راست بياوريد . » گفتند : « اگر چون روزگار اول بود پذيرفته مىشد ولى پادشاهى و پيمبرى از ما برفته از اين رو پذيرفته نشده است . » نبوزراذان در مقابل آن خون هفتصد و هفتاد كس از سران آنها را بكشت و خون آرام نشد و بگفت تا هفتصد تن از جوانان آنها را روى خون سر بريدند و\r\n","description":"","footnote":"","page_name":" 508 ","page_number":145},
  {"content":"\r\nاز جوشش نيفتاد و چون اين بديد گفت : « اى بنى اسرائيل واى بر شما از آن پيش كه يكتن از شما را زنده نگذارم و همه را بكشم سخن راست گوييد و به فرمان خداى خويش گردن نهيد كه دير روزگاريست در زمين پادشاهى داشته‌ايد و هر چه خواسته‌ايد كرده‌ايد . » و چون اسرائيليان سختى كار و شدت كشتار را بديدند گفتند : « اين خون يكى از پيمبران ماست كه ما را از بسيارى چيزها كه مايهء خشم خدا بود منع مىفرمود و اگر اطاعت وى كرده بوديم هدايت يافته بوديم و ما را از آمدن شما خبر مىداد اما تصديق او نكرديم و خونش بريختيم . » نبوزراذان گفت : « نام وى چه بود ؟ » گفتند : « نامش يحيى پسر زكريا بود . » گفت : « اكنون راست گفتيد و خدايتان انتقام خون وى را از شما مىگيرد . » و چون نبوزراذان ديد كه آنها سخن راست آوردند سجدهء شكر كرد ، آنگاه به كسان خود گفت : « درهاى شهر را ببنديد و هر كس از سپاه خردوس را كه اينجا هست بيرون بريد . و با بنى اسرائيل بماند و گفت : « اى يحيى پسر زكريا خداى من و خداى تو دانند كه قومت به سبب تو چه كشيده‌اند و چه مقدار كشته داده‌اند ، به اذن خدا پيش از آنكه يكى از قوم ترا زنده نگذارم آرام گير . » و به اذن خدا خون يحيى آرام گرفت و نبوزراذان دست از كشتن آنها بداشت و گفت : بخداى بنى اسرائيل ايمان دارم و تصديق او مىكنم و يقين دارم كه پروردگارى جز او نيست و اگر خدايى جز او بود كارها سامان نداشت ، اگر شريك داشت آسمانها و زمين به جاى نمىماند و اگر فرزند داشت سامان نبود و تبارك و تقديس و تسبيح و كبريا و تعظيم ، ملك الملوكى را رواست كه هفت آسمان را به علم و حكمت و جبروت و عزت خويش بدارد و زمين را بگسترده و ميخها در آن نهاده كه نلرزد و پروردگار مرا چنين بايد بود و ملكش چنين باشد . »\r\n","description":"","footnote":"","page_name":" 509 ","page_number":146},
  {"content":"\r\nو به يكى از پيمبران باقيمانده وحى آمد كه نبوزراذان نو ايمانى صادق است .\r\nو نبوزراذان به بنى اسرائيل گفت كه دشمن خدا خردوس به من گفته چندان از شما بكشم كه خونتان در اردوگاه روان شود و من نافرمانى او نتوانم و بايد چنين كنم .\r\nگفتند : « هر چه را فرمان دارى كار بند . » و بگفت تا خندقى بكندند و از چهارپايان خويش از اسب و استر و خر و گاو و گوسفند و شتر بياوردند و سر بريدند تا خون در اردوگاه روان شد و بگفت تا كشتگانى را كه از پيش كشته بودند بر چهار پايان افكندند كه روى آن را بگرفت و خردوس پنداشت هر چه در خندق هست از مردم بنى اسرائيل است و چون خون به اردوگاه وى رسيد كس پيش نبوزراذان فرستاد كه از كشتن آنها دست بدار كه خونشان به نزد من رسيد و از آنچه كرده بودند انتقام گرفتم .\r\nآنگاه خردوس سوى بابل باز گشت و بنى اسرائيل هلاك شده بودند يا نزديك هلاك بودند و اين حادثهء آخرين بود كه خدا عز و جل به بنى اسرائيل نازل فرمود و به پيمبر خويش محمد صلى الله عليه و سلم خبر داد . حادثه اول از بخت - نصر و سپاه وى بود ، آنگاه خدا حادثهء ديگر بياورد كه از خردوس و سپاه وى بود ، و اين بزرگتر بود كه ديارشان ويران شد و مردانشان كشته شدند و زن و فرزندشان اسير شدند و خدا عز و جل فرمايد : « و بهر چه تسلط يافتند نابود كنند ، نابود كردن كامل . » اكنون سخن به حكايت عيسى پسر مريم و مادر او باز مىبريم :\r\nمريم و يوسف بن يعقوب ، پسر عم وى ، به خدمت كنيسه بودند و چنان كه گفته‌اند وقتى مريم آب نداشت و يوسف آب نداشت كوزه مىگرفتند و به غارى كه آب خوشگوار آنجا بود مىرفتند و كوزهء خويش را پر آب مىكردند و به كنيسه باز مىگشتند و آن روز كه جبرئيل مريم را بديد و درازترين و گرمترين روز سال بود مريم آب نداشت و به يوسف گفت : « مىآيى براى آب گرفتن برويم ؟ »\r\n","description":"","footnote":"","page_name":" 510 ","page_number":147},
  {"content":"\r\nيوسف گفت « من آنقدر آب دارم كه تا فردا بدان بس كنم . » مريم گفت : « ولى به خدا من آب ندارم . » و كوزه بر گرفت و تنها برفت و به غار در آمد و جبرئيل را آنجا ديد كه خدا عز و جل وى را به صورت مردى در آورده بود كه به دو گفت : « * ( إِنَّما أَنَا رَسُولُ رَبِّكِ لأَهَبَ لَكِ غُلاماً زَكِيًّا . قالَتْ أَنَّى يَكُونُ لِي غُلامٌ وَلَمْ يَمْسَسْنِي بَشَرٌ وَلَمْ أَكُ بَغِيًّا . قال كَذلِكِ قال رَبُّكِ هُوَ عَلَيَّ هَيِّنٌ وَلِنَجْعَلَه آيَةً لِلنَّاسِ وَرَحْمَةً مِنَّا وَكانَ أَمْراً مَقْضِيًّا 19 : 19 - 21 ) * . [ 1 
  ] » يعنى : گفت من فرستادهء پروردگار توام كه ترا پسرى پاكيزه دهم . گفت كجا مرا پسرى باشد كه كسى مرا نديده و زناكار نبوده‌ام . گفت پروردگارت چنين گفته كه اين بر من آسان است تا آن را آيت كسان و رحمت خويش كنم و كارى انجام شده بود .\r\nو چون چنين گفت تسليم فرمان خداى شد و جبرئيل در گريبان وى دميد و برفت و مريم كوزهء خويش را آب كرد . از وهب بن منبه روايت كرده‌اند كه وقتى خدا عز و جل جبرئيل را سوى مريم فرستاد فرشته به صورت مردى درآمد و مريم گفت : « اگر پرهيزكار باشى از تو به رحمان پناه مىبرم » و جبرئيل در گريبان پيراهن وى دميد و دم جبرئيل به رحم رسيد و عيسى را بار گرفت .\r\nگويد : خويشاوند مريم يوسف نجار با وى بود و سوى مسجدى كه نزديك كوه صهيون بود مىرفتند و اين مسجد از بزرگترين مسجدهاى بنى اسرائيل بود و مريم و يوسف به خدمت مسجد در بودند كه خدمت آن فضيلتى بزرگ بود و بدان رغبت داشتند و همه كار آن را از روشنى و رفتن و پاك كردن به عهده داشتند و هيچكس از مردم روزگار كوشاتر و عابدتر از آنها نبود .\r\nو نخستين كس كه بار دارى مريم را بدانست يوسف بود كه آن را بزرگ و زشت شمرد و ندانست چه گويد كه اگر مىخواست وى را متهم كند پارسايى او را\r\n\r\n","description":"","footnote":"\r\n[ 1 
  ] - مريم 19 تا 21\r\n","page_name":" 511 ","page_number":148},
  {"content":"\r\nبه ياد مىآورد و اينكه هرگز از او غايب نبوده است و اگر مىخواست وى را بى - گناه داند آبستنى او را مىديد و چون كار بر او سخت شد با مريم سخن كرد و نخستين سخن وى آن بود كه گفت : « دربارهء تو چيزى در دل دارم كه دوست داشتم از ياد ببرم ولى نتوانستم . و پندارم كه گفتگو از آن بهتر است . » مريم گفت : « سخن نيكو بگوى . » يوسف گفت : « آيا فرزندى بى مرد آيد ؟ » مريم گفت : « آرى ؟ » آنگاه مريم گفت : « مگر ندانى كه خدا وقتى كشت را بيافريد آن را بدون بذر آفريد و بذر از كشتى آمد كه خدا آن را بى بذر رويانده بود . مگر ندانى كه خدا درخت را بى باران برويانيد و به قدت خويش وقتى درخت را بيافريد باران را مايهء زندگى آن كرد . مگر پندارى كه خدا نميتوانست درخت را بروياند و از آب كمك گرفت و اگر آب نبود قدرت روياندن آن را نداشت . » يوسف گفت : « چنين نمىگويم و مىدانم كه خدا به قدرت خويش هر چه را خواهد گويد بباش و بباشد . » مريم به دو گفت : « مگر ندانى كه خدا عز و جل آدم و همسر او را بى مرد و زن آفريد ؟ » گفت : « چرا . » و چون مريم اين سخن بگفت اين انديشه به خاطر يوسف راه يافت كه حالت وى از جانب خدا عز و جل است و چون راز پوشى وى را بديد پرسيدن از او نتوانست .\r\nو يوسف خدمت مسجد را به عهده گرفت و همه كارهاى مريم را انجام مىداد كه تن\r\n","description":"","footnote":"","page_name":" 512 ","page_number":149},
  {"content":"\r\nلاغر و رنگ زرد و تيرگى چهره و برجستگى شكم و ضعف و آشفتگى نگاه وى را مىديد و مريم از آن پيش چنين نبود .\r\nو چون وقت وضع مريم رسيد خدا عز و جل به دو وحى كرد كه از سرزمين قوم خويش بيرون شو كه اگر به تو دست يابند عيب گيرند و فرزندت را بكشند و او پيش خواهر خويش رفت كه در آن هنگام يحيى را آبستن بود و چون ديدار كردند و مادر يحيى آبستنى وى را بديد به سجده افتاد و به عيسى ايمان آورد .\r\nآنگاه يوسف مريم را بر خر خود نشاند و آهنگ مصر كرد و بر خر به جز جل چيزى نبود و برفتند تا به مرز مصر و انتهاى ديار قوم بنى اسرائيل رسيدند و مريم را درد زادن گرفت و به آخور خرى در كنار نخلى پناه برد و هنگام زمستان بود و درد زادن سخت شد و به نخل پناه برد و آن را به بر گرفت و فرشتگان او را در ميان گرفتند و به دور او صف كشيدند و چون بزاد غمگين بود و به دو گفته شد * ( أَلَّا تَحْزَنِي قَدْ جَعَلَ رَبُّكِ تَحْتَكِ سَرِيًّا . وَهُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا . فَكُلِي وَاشْرَبِي وَقَرِّي عَيْناً فَإِمَّا تَرَيِنَّ من الْبَشَرِ أَحَداً فَقُولِي إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا 19 : 24 - 26 ) * [ 1 
  ] . » يعنى : غم مخور كه پروردگارت آقايى پيش تو نهاد . تنه خرما بن را سوى خويش بجنبان كه خرماى تازه پيش تو افكند . بخور و بنوش و دلت بياسايد ، اگر از آدميان كسى را ديدى بگو براى خدا روزه اى نذر كرده‌ام و امروز با كسى سخن نكنم .\r\nو خرما بر او مىافتاد و اين به وقت زمستان بود و بتها كه به جاى خدا پرستيده مىشد هر كجا بود وارونه شد و شيطانها بترسيدند و وحشت كردند و سبب آن ندانستند و با شتاب پيش ابليس شدند كه به تقليد عرش خداى كه بر آب بود در لجه - اى سبز جاى داشت و به تقليد پرده هاى تور كه پيش روى رحمان آويخته بود پرده\r\n\r\n","description":"","footnote":"\r\n[ 1 
  ] - مريم 22 تا 26\r\n","page_name":" 513 ","page_number":150},
  {"content":"\r\nداشت و شش ساعت از روز گذشته بود كه پيش وى رسيدند و چون ابليس گروه آنها را بديد به وحشت افتاد كه از آن پس كه پراكنده شده بودند هر كر فراهمشان نديده بود و آنها را دسته به دسته مىديد و چون حال بپرسيد گفتند : « در زمين حادثه - اى شده كه بتان را وارون كرده . براى هلاك بنى آدم چيزى بهتر از آن نبود كه به شكم بتان مىشديم و با كسان سخن مىكرديم و كارشان را سامان مىداديم و پنداشتند بت است كه سخن مىكند و از پس اين حادثه بتان در چشم آدميان حقير و زبون شده و بيم هست كه پس از اين هرگز پرستش آن نكنند و بدانكه پيش از آنكه پيش تو شويم همه زمين را بگشتيم و درياها را زير و رو كرديم و چيزى ندانستيم . » ابليس گفت : « اين حادثه اى بزرگ است و دانم كه از من نهان داشته‌اند به جاى خود باشيد . » آنگاه به پرواز آمد و سه ساعت بگشت و به محل تولد عيسى عليه السلام گذر كرد و چون فرشتگان را به دور آن ديد بدانست كه حادثه بزرگ آنجاست و خواست از بالا بدانجا فرود آيد اما سرها و بازوهاى فرشتگان تا آسمان بود و راه نبود و خواست از زير زمين به آنجا در شود اما قدمهاى فرشتگان پائينتر از آنجا كه ابليس مىخواست گذر كند فرو رفته بود ، خواست از ميان آنها گذر كند اما او را دور كردند و به ناچار سوى ياران خويش برگشت و گفت : « همه زمين را از مشرق و مغرب و خشكى و دريا و فضاى بالا بگشتم و در اثناى سه ساعت به همه جا رسيدم . » و آنها را از تولد مسيح خبر داد و گفت : « آن را از من نهان داشته بودند و پيش از او هيچ مولودى در رحم زنى جا نگرفت كه ندانستم و زنى نزاد مگر حاضر بودم و اميد هست كسان را خيلى بيشتر از آنچه به دو هدايت مىشوند به وسيلهء او به گمراهى بكشانم كه هيچ پيمبرى براى من و شما سختتر از او نبوده است . » و همانشب قومى به آهنگ عيسى برون شدند كه ستاره اى طلوع كرده بود كه هرگز نديده بودند و از پيش گفته مىشد كه طلوع آن ستاره از نشانه هاى مولوديست\r\n","description":"","footnote":"","page_name":" 514 ","page_number":151},
  {"content":"\r\nكه در كتاب دانيال از او سخن هست ، و به طلب او برون شده بودند و طلا و مرو كندر همراه داشتند و به يكى از پادشاهان شام گذشتند كه پرسيد كجا ميرويد ، و چون حكايت را با وى بگفتند گفت : « چرا از همه چيزها طلا و مرو كندر براى وى هديه مىبريد ؟ » گفتند : « اين چيزها مثال اوست كه طلا سالار همه كالاهاست و اين پيمبر نيز سالار مردم روزگار خود است و مر زخمها و شكستگىها را به كند ، و اين پيمبر نيز هر بيمارى را شفا دهد و دود كندر به آسمان رسيد و هيچ دود ديگر نرسد و اين پيمبر را نيز خدا به آسمان بالا برد و به روزگار وى هيچ كس ديگر بالا نرود . » و چون اين سخنان بگفتند شاه انديشهء كشتن مولود را در دل گرفت و گفت :\r\n« برويد و چون جاى او را يافتيد به من بگوييد كه من نيز چون شما به كار وى دلبسته‌ام . » آن گروه برفتند و هديه هايى را كه همراه داشتند به مريم دادند ، و چون خواستند سوى آن پادشاه باز گردند و جاى عيسى را با وى بگويند ، فرشته اى آنها را بديد و گفت : « سوى وى باز نگرديد و مكان مولود را به او مگوييد كه سر كشتن وى دارد . » و آنها از راه ديگر باز گشتند .\r\nو مريم مولود خويش را بر همان خر نهاد و يوسف نيز با او بود و به سرزمين مصر در آمدند و اين همان فلاتى بود كه خداوند عز و جل فرمود :\r\n« * ( وَآوَيْناهُما إِلى رَبْوَةٍ ذاتِ قَرارٍ وَمَعِينٍ 23 : 50 ) * [ 1 
  ] » يعنى : و بر فلاتى كه جايگاهى با آب جارى داشت جايشان داديم . » و مريم دوازده سال مولود خويش را از مردم نهان داشت و كس را از او خبر نداد و هيچكس را بر او امين ندانست و به وقت درو به خوشه چينى مىرفت و گهواره به يك شانه داشت و ظرفى كه خوشه در آن بايد ريخت به شانهء ديگر ، تا وقتى\r\n\r\n","description":"","footnote":"\r\n[ 1 
  ] - مؤمنون : 50\r\n","page_name":" 515 ","page_number":152},
  {"content":"\r\nكه عيسى دوازده ساله شد و نخستين آيتى كه مردم از او ديدند چنان بود كه مادرش به خانهء دهقانى از مردم مصر مقر داشت كه گنج وى را دزديده بودند و جز مستمندان كس در خانهء او مقر نداشت و نمىخواست آنها را متهم كند و مريم از بليهء دهقان غمين شد و چون عيسى غم مادر را از بليهء صاحب خانه بديد گفت : « مادر ، دوست دارى كه مال او را بيابم ؟ » مريم گفت : « آرى پسرم . » عيسى گفت : « به او بگو مستمندان خانهء خويش را پيش من فراهم آرد . » و مريم به دهقان بگفت و او همه مستمندان خانه را پيش عيسى فراهم آورد و چون فراهم شدند ، عيسى به سوى دو مرد رفت كه يكى كور بود و ديگرى شل بود و شل را به گردن كور سوار كرد و گفت : « او را بردار . » كور گفت : « توان اين كار ندارم » عيسى صلى الله عليه و سلم گفت : « پس چگونه ديشب او را برداشتى ! » و چون اين سخن بشنيدند كور را بر انگيختند تا شل را برداشت و چون بايستاد شل به پنجرهء خزانه رسيد و عيسى گفت : « ديشب نيز به همين صورت براى ربودن مال تو حيله كردند كه كور از نيروى خويش و شل از چشمان خويش كمك گرفت . » و كور و شل گفتند : « راست ميگويد . » و مال دهقان را بدادند كه در خزانه نهاد و گفت : « اى مريم نصف آن را بگير . » مريم گفت : « من اين كار نخواهم كرد . » دهقان گفت : « به پسرت بده . » مريم گفت : « شأن و حرمت وى بيش از من است . » و دهقان براى پسر خويش عروسى كرد و جشنى به پا كرد و همه مردم مصر را فراهم آورد و چون عروسى به سر رسيد جمعى از اهل شام كه دهقان دعوتشان نكرده بود بيامدند تا بر او فرود آمدند و دهقان شراب نداشت و چون عيسى بديد كه خاطر\r\n","description":"","footnote":"","page_name":" 516 ","page_number":153},
  {"content":"\r\nوى بدين مشغول است به يكى از خانه هاى دهقان درآمد كه دو رديف خمره در آن بود و دست به دهان خمره ها كشيد كه پر از شراب شد و در اين هنگام دوازده سال داشت .\r\nو چون عيسى چنين كرد مردم از شأن وى و نيرويى كه خدا به دو داده بود حيرت كردند و خدا عز و جل به مريم وحى كرد كه او را به شام ببر و او چنان كرد و همچنان در شام ببود تا عيسى سى ساله شد و وحى به دو آمد و مدت پيمبرى او سه سال بود . آنگاه خدا وى را سوى خويش بالا برد .\r\nو چون ابليس عيسى را بديد تاب وى نداشت و به صورت مردى سالخورده و نيك منظر در آمد و دو شيطان ديگر همراه داشت كه به صورت وى در آمده بودند و ميان مردم آمدند .\r\nبه پندار وهب بن منبه گاه بود كه يك بار پنجاه هزار بيمار به نزد عيسى فراهم مىشد و هر كه مىتوانست به دو مىرسيد و هر كه نتوانست رسيد عيسى صلى الله عليه و سلم سوى او مىشد و به دعا علاجش مىكرد و ابليس به صورتى كه مردم از نيكى منظرش به شگفت بودند پيش وى آمد و چون او را بديدند به دورش فراهم آمدند و براى آنها از عجايب سخن كرد و از جمله گفت : « كار اين مرد عجيب است كه در گهواره سخن كرد و مرده زنده كرد و از غيب خبر داد و بيمار شفا داد و او خداست . » يكى از دو همراه ابليس گفت : « اى پير ! نادرست گفتى و بد گفتى كه روا نباشد خدا بر بندگان نمايان شود و در رحم جاى گيرد و شكم زنان جاى وى نباشد ، ولى اين مرد پسر خداست . » آن ديگر گفت : « نادرست گفتيد : هر دو خطا كرديد و ندانستيد ، روان نباشد كه خدا فرزند گيرد ولى او نيز خدايى همانند خداست . » و چون ابليس و دو همراه وى سخن خويش بگفتند نهان شدند و ديگر كسى آنها را نديد .\r\nاز ابن مسعود و گروهى از ياران پيمبر روايت كرده‌اند كه مريم دچار حيض\r\n","description":"","footnote":"","page_name":" 517 ","page_number":154},
  {"content":"\r\nشد و از محراب به يكسو رفت و پس ديوار نهان شد و خدا عز و جل دربارهء او فرمايد : « * ( إِذِ انْتَبَذَتْ من أَهْلِها مَكاناً شَرْقِيًّا فَاتَّخَذَتْ من دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا . قالَتْ إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا قال إِنَّما أَنَا رَسُولُ رَبِّكِ لأَهَبَ لَكِ غُلاماً زَكِيًّا 19 : 16 - 19 ) * [ 1 
  ] . » يعنى : آن دم كه در جايى رو به آفتاب از كسان خود دورى گرفت در مقابل آنها پرده اى آويخت و روح خويش را به دو فرستاديم كه انسانى به خلقت تمام بر او نمودار شد گفت اگر پرهيزكارى به خداى رحمان از تو پناه مىبرم . گفت من فرستادهء پروردگار توام كه ترا پسرى پاكيزه دهم .\r\nآنگاه روپوش وى برگرفت و دو آستين او بگرفت و در گريبان پيراهنش دميد كه از پيش رو باز بود و دم به سينهء وى در آمد و بار گرفت و خواهرش زن زكريا شبى به ديدار وى آمد و چون در بگشود ، پيش وى نشست و گفت : « اى مريم مىدانى كه من آبستنم » مريم گفت : « مىدانى كه من نيز آبستنم ؟ » زن زكريا گفت : « آنچه در شكم من است به آنچه در شكم تو است سجده مىكند . » و معنى گفتار خدا عز و جل همين است كه فرمود : « و كلمهء خدا را تصديق كرد » و زن زكريا يحيى را بياورد و چون هنگام وضع مريم رسيد به جانب شرقى محراب شد و درد زادن او را سوى نخلى كشانيد و به حال درد مىگفت : « اى كاش از اين پيش مرده بودم و فراموش شده بودم » و جبرئيل به دو ندا داد الا تحزنى قد جعل ربك تحتك سريا . » يعنى : « غم مخور كه پروردگارت آقايى پيش تو نهاد . » و چون عيسى را بزاد شيطان برفت و به بنى اسرائيل خبر داد كه مريم بزاييد و شتابان بيامدند و او را بخواندند و پيش قوم آمد و مولود را به بغل داشت و گفتند : « * ( يا مَرْيَمُ لَقَدْ جِئْتِ شَيْئاً فَرِيًّا يا أُخْتَ هارُونَ ما كانَ أَبُوكِ امْرَأَ سَوْءٍ وَما كانَتْ أُمُّكِ بَغِيًّا 19 : 27 - 28 ) *\r\n\r\n","description":"","footnote":"\r\n[ 1 
  ] - مريم : 16 تا 21 .\r\n","page_name":" 518 ","page_number":155},
  {"content":"\r\n» [ 1 
  ] يعنى : اى مريم حقا كه كارى شگفتانگيز كرده اى . اى خواهر هرون نه پدرت مرد بدى بود و نه مادرت زنا كار بود .\r\nمريم از اعقاب هارون برادر موسى بود و به سبب قرابت او را خواهر هارون خواندند و چون خواستند بيشتر با او سخن كنند به عيسى اشاره كرد كه خشمگين شدند و گفتند : « اينكه ما را تمسخر مىكند و گويد با اين كودك سخن كنيم از زنا كردنش بدتر است . » و به مريم گفتند : « * ( كَيْفَ نُكَلِّمُ من كانَ في الْمَهْدِ صَبِيًّا 19 : 29 ) * » [ 2 
  ] يعنى : چگونه با اين كه كودك و در گهواره است سخن كنيم ؟\r\nو عيسى سخن كرد و گفت : « * ( إِنِّي عَبْدُ الله آتانِيَ الْكِتابَ وَجَعَلَنِي نَبِيًّا وَجَعَلَنِي مُبارَكاً أَيْنَ ما كُنْتُ 19 : 30 - 31 ) * . » [ 3 
  ] يعنى : من بندهء خدايم كه كتابم داده و پيغمبرم كرده و هر كجا باشم فزون - مايه‌ام كرده است .\r\nبنى اسرائيل گفتند هيچكس جز زكريا وى را آبستن نكرده كه پيوسته پيش او مىرفت و به جستجوى او بر آمدند و زكريا از آنها بگريخت و شيطان به صورت چوپانى بر او نمودار شد و گفت : « اى زكريا هم اكنون به تو مىرسند از خدا بخواه تا اين درخت را بشكافد و داخل آن شوى . » او خدا را بخواند و درخت بشكافت و داخل آن شد و گوشهء رداى وى بيرون ماند و بنى اسرائيل به شيطان گذشتند و گفتند :\r\n« اى چوپان آيا مردى را اينجا نديدى ؟ » شيطان گفت : « چرا اين درخت را جادو كرد كه بشكافت و وارد آن شد و اين رشته رداى اوست » . و قوم بيامدند و درخت را با اره ها ببريدند و زكريا در آن بود . و هيچ يهودى\r\n\r\n","description":"","footnote":"\r\n[ 1 
  ] - مريم : 27 ، 28\r\n[ 2 
  ] - مريم : 29\r\n[ 3 
  ] - مريم : 30\r\n","page_name":" 519 ","page_number":156},
  {"content":"\r\nرا نه بينى كه اين رشته در رداى او نباشد .\r\nو هنگامى كه عيسى بزاد همه بتها كه به جاى خدا مىپرستيدند به رو در افتاد .\r\nاز وهب بن منبه روايت كرده‌اند كه وقتى خدا عز و جل به عيسى گفت كه از دنيا برون خواهد شد از مرگ بناليد و بر او سخت بود و حواريان را بخواست و غذايى براى آنها درست كرد و گفت : « امشب پيش من باشيد كه مرا با شما كارى هست . » و چون پيش وى فراهم شدند شامشان داد و به خدمتشان ايستاد و چون از غذا فراغت يافتند دستهايشان را شست و به دست خود پاكيزه شان كرد و دستهايشان را به جامهء خويش ماليد و اين كار را بزرگ شمردند و نپسنديدند .\r\nعيسى گفت : « هر كه امشب كار مرا انكار كند از من نباشد و من نيز از او نباشم . » و آنها خاموش ماندند .\r\nو چون عيسى از اين كار فراغت يافت گفت : « آنچه امشب كردم و به خدمت شما ايستادم و دستان شما را به دست خويش شستم ، سرمشق شما باشد كه من از شما بهترم . با يك ديگر تكبر نكنيد و خدمت همديگر كنيد چنان كه من خدمت شما كردم و كارى كه با شما داشتم و خواستم از شما كمك گيرم اين است كه دعا كنيد و در كار دعا بكوشيد كه خدا مرگ مرا عقب اندازد . » و چون خواستند دعا كنند و در كار دعا بكوشند خوابشان گرفت و دعا نتوانستند كرد و عيسى آنها را بيدار كردن گرفت و گفت : « سبحان الله يك شب بر كار من صبر نياريد و با من كمك نكنيد . » گفتند : « به خدا ندانيم چه شد به صحبت بوديم و صحبت دراز شد و امشب تاب صحبت نداريم و چون خواهيم دعا كنيم نتوانيم . » عيسى گفت : « چوپان را ببرند و گوسفندان پراكنده شود . » و سخنانى نظير اين گفت و از مرگ خويش خبر داد . آنگاه گفت : « پيش از آنكه خروس سه بار بانگ زند يكى از شما منكر من شود و مرا به اندكى درهم بفروشد و بهاى مرا\r\n","description":"","footnote":"","page_name":" 520 ","page_number":157},
  {"content":"\r\nبخورد . » و حواريان برون رفتند و پراكنده شدند و يهودان به جستجوى عيسى بودند و شمعون را كه يكى از حواريان بود بگرفتند و گفتند اين از ياران اوست ، و او انكار كرد و گفت : « من از ياران عيسى نيستم . » سپس ديگرى او را گرفت و همچنان انكار كرد و بانگ خروس شنيد و بگريست ، و چون صبح در آمد يكى از حواريان پيش يهودان آمد و گفت : « چه مىدهيد كه مسيح را به شما بنمايم ؟ » و سى درم براى او معين كردند كه بگرفت و يكى را به آنها نمود كه همانند عيسى بود ، و او را بگرفتند و بند كردند و به ريسمان بستند و ريسمان را بكشيدند و گفتند : « تو كه مرده زنده كردى و شيطان را براندى و ديوانه را شفا دادى چرا خويشتن را از اين ريسمان رها نكنى ؟ » و آب دهان بر او انداختند و خار بر او افكندند تا پيش دارى بردند كه مىخواستند وى را بر آن بياويزند و خدا او را به آسمان بالا برد و همانند وى را بياويختند و هفت روز بردار بود و مادر عيسى و زنى كه او را علاج كرده بود و از جنون شفا داده بود بيامدند و پيش مصلوب بگريستند و عيسى صلى الله عليه و سلم بيامد و گفت : « گريهء شما براى چيست ؟ » و به او گفتند .\r\nگفت : « خدا مرا به آسمان بالا برد و بدى به من نرسيد و همانند مرا گرفتند به حواريان بگوييد كه در فلان جا مرا به بينند . » و يازده كس از حواريان ، وى را در آنجا بديدند و آن كس كه او را فروخته بود و به يهوديان وا نموده بود نبود و از ياران سراغ او را گرفت كه گفتند : « از كار خويش پشيمان شد و خود را خفه كرد و بكشت . » عيسى گفت : « اگر توبه كرده بود خداوند توبهء او را مىپذيرفت . » آنگاه از حال جوانى يحيى نام كه به دنبال آنها بود پرسش كرد و گفت : « او نيز با شماست او را ببريد كه هر يك از شما به زبان قومى سخن كند و آنها را بيم دهد و دعوت كند . »\r\n","description":"","footnote":"","page_name":" 521 ","page_number":158},
  {"content":"\r\nاز وهب بن منبه روايت كرده‌اند كه خدا عز و جل مدت سه ساعت عيسى را بى جان كرد آنگاه وى را به آسمان بالا برد .\r\nولى ابن اسحاق گويد : كه به پندار نصارى خداوند هفت ساعت او را بيجان كرد پس از آن زنده كرد و گفت : « فرود آى و در كوه پيش مريم مجدليه رو كه هيچكس چون او بر تو نگريسته و هيچكس مانند وى غم تو نخورده و او حواريان را فراهم آرد و آنها را در زمين بپراكن تا دعوت خدا كنند كه تو اين كار نكردى . » و خدا او را پيش مريم مجدليه برد و كوه پر نور شد و حواريان به نزد وى آمدند و آنها را بپراكند و گفت آنچه را خدا به دو فرمان داده از جانب وى با مردم بگويند .\r\nآنگاه خدا عز و جل وى را سوى خويش بالا برد و بال داد و جامهء نور به تن كرد و لذت خور و نوش از او ببرد و با فرشتگان به پرواز آمد و با آنها به دور عرش است و انسان - فرشتهء آسمانى - زمينى است .\r\nو حواريان سوى آنجاها كه گفته بود پراكنده شدند و شبى كه عيسى فرود آمد همان شبى است كه نصارى بخور سوزند . از جمله حواريان و پيروانى كه عيسى فرستاد پطرس حوارى بود كه پولس را با وى فرستاد كه از پيروان بود و حوارى نبود كه سوى روميه فرستاده شد و اندراييس و متى را به سرزمين آدمخوران فرستاد كه سرزمين سودان بود و توماس را به سرزمين بابل فرستاد و فيلبس را به قيروان و كارتاژ فرستاد كه همان افريقيه باشد و يحنس را به دفسوس فرستاد كه دهكدهء جوانان اصحاب كهف بود و يعقوب را به اورىشلم فرستاد كه همان ايلياى بيت المقدس بود و ابن تلما را به عرابيه فرستاد كه سرزمين حجاز بود و سيمن را به سرزمين بربر فرستاد كه پيش از افريقيه است و يهودا را كه از حواريان نبود سوى اريوبس فرستاد و زكريا يوطا را به جاى يوذس نهاد كه او را فروخته بود .\r\n","description":"","footnote":"","page_name":" 522 ","page_number":159},
  {"content":"\r\nاز زرقى روايت كرده‌اند كه يكى از زنان ما نذر داشت كه بالاى جماء رود كه كوهى است در عقيق و بيرون مدينه و من با وى برفتم و چون به بالاى كوه شديم گورى بزرگ ديديم كه دو سنگ بزرگ بر آن بود يكى به نزديك سر و ديگرى به نزديك پاها و نوشته اى به خط مسند بر آن بود كه من ندانستم چيست و دو سنگ را برداشتم و در سرازيرى كوه سنگينى كرد و يكى را بينداختم و ديگرى را پايين آوردم و به مردم سريانى زبان نشان دادم و گفتم : آيا نوشتهء آن را شناسند ؟ و نشناختند و به زبور نويسان يمن و كسانى كه خط مسند مىنوشتند نشان دادم و آن را نشناختند .\r\nگويد : و چون كسى را نيافتم كه خط را بشناسد سنگ را زير صندوقى انداختم و سالها بماند ، آنگاه كسانى از ديار پارسيان بيامدند كه به طلب خزران مىرفتند و به آنها گفتم : « آيا شما خط داريد ؟ » گفتند : « آرى » سنگ را به آنها نشان دادم كه بخواندند و به خط آنها بود و چنين بود : « اين قبر پيمبر خدا عيسى پسر مريم است » و خطاب به مردم اين ديار بود كه در آن روزگار عيسى ميان آنها مرده بود و بر سر كوه به گورش كرده بودند .\r\nابن اسحاق گويد : آنگاه به باقيمانده حواريان تاختند و در آفتابشان انداختند و عذابشان دادند و ميان كسان بگردانيدند و شاه روم كه يهودان زير تسلط وى بودند و بتپرست بود اين قضيه بشنيد و به دو گفتند : « يكى در ميان اين قوم بنى اسرائيل بود كه بر او تاختند و وى را بكشتند و مىگفت كه پيمبر خداست و عجايب نموده بود و مرده زنده كرده بود و بيمار شفا داده بود و از گل شكل مرغى ساخته بود و در آن دميده بود كه به اذن خدا مرغى شده بود و از غيب خبر داده بود . » شاه روم گفت : « واى بر شما چرا حكايت وى و آنها را با من نگفته بوديد كه اگر خبر داشتم وى را به دست يهودان رها نمىكردم . » آنگاه كس فرستاد و حواريان را از چنگ آنها در آورد و از دين و كار عيسى بپرسيد و خبر وى را با شاه بگفتند\r\n","description":"","footnote":"","page_name":" 523 ","page_number":160},
  {"content":"\r\nكه پيرو دين آنها شد و سرجس را بجست و بيافت و دارى را كه بر آن آويخته شده بود بر گرفت و گرامى داشت و نگهداشت كه به تن وى خورده بود و به - بنى اسرائيل تاخت و بسيار كس از آنها بكشت و ريشهء نصرانيگرى روم از آنجا بود .\r\nبعضى اهل خبر گفته‌اند كه مولود عيسى عليه السلام به سال چهل و دوم پادشاهى اوگوستوس بود و اوگوستوس پس از آن مدتها پادشاهى كرد و همه مدت پادشاهى وى پنجاه و شش سال بود و به قولى چند روز بيشتر بود .\r\nگويد : هنگامى كه يهودان بر ضد مسيح برخاستند رياست بيت المقدس با قيصر بود و پادشاه بيت المقدس از جانب قيصر هيردوس بزرگ بود كه رسولان شاه پارسيان كه سوى مسيح فرستاده بود به خطا پيش وى شدند و گفتند كه شاه پارسيان آنها را فرستاده تا تحفهء طلا و مرو كندر را كه همراه دارند به مسيح پيشكش كنند كه طلوع ستاره وى را ديده بودند و از روى نجوم تولد وى را دانسته بود و تحفه ها را در بيت لحم فلسطين به مسيح دادند و چون هيردوس خبر آنها را بدانست به - جستجوى مسيح بر آمد كه او را بكشد و خدا به فرشته فرمان داد تا قصد شاه را به - يوسف كه با مريم به كيسه بود بگويد و فرمان داد كه كودك را با مادر وى به - مصر برد .\r\nو چون هيردوس بمرد فرشته به يوسف كه در مصر بود خبر داد كه هيردوس بمرد و اركلاوس پسرش به جايش نشست و آنكه قصد جان كودك داشت برفت و او مسيح را به ناصرهء فلسطين برد تا سخن شعياى پيغمبر محقق شود كه گفت : « دعوت تو از مصر باشد » و چون اركلاوس بمرد هيردوس كوچك پادشاه شد و همو بود كه همانند مسيح را در ولايت خويش بر صليب كرد و در آن وقت رياست از آن شاهان يونانى و رومى بود و هيردوس و فرزندانش از جانب آنها بودند ولى لقب شاه داشتند و شاهان بزرگ لقب قيصر داشتند . شاه بيت المقدس به وقت صليب كردن مسيح هيردوس كوچك\r\n","description":"","footnote":"","page_name":" 524 ","page_number":161},
  {"content":"\r\nبود كه شاهى از جانب طيباريوس پسر اكوستوس داشت اما منصب قضا نداشت و يك مرد رومى بنام فيلاطوس از جانب قيصر منصب قضا داشت و لئونن پسر نهرين رياست جالوت داشت .\r\nگويند كسى كه همانند عيسى بود و به جاى او آويخته شد يك مرد اسرائيلى بود كه ايشوع پسر فنديرا نام داشت .\r\nپادشاهى طيباريوس بيست و سه سال و چند روز بود كه هيجده سال و چند روز تا به وقت عروج مسيح بود و پنج سال پس از آن بود . 605 )\r\n\r\nسخن از پادشاهان رومى به سرزمين شام از عروج مسيح تا به روزگار پيمبر ما\r\nابو جعفر گويد : به پندار نصارى از پس طيباريوس پادشاهى شام از فلسطين و غيره به گايوس پسر طيباريوس رسيد و مدت پادشاهى وى چهار سال بود .\r\nپس از او پسر ديگر طيباريوس به نام كلوديوس چهارده سال پادشاهى كرد .\r\nپس از او نيرون چهارده سال پادشاهى كرد و همو بود كه فطرس و پولس را بكشت و وارونه بياويخت .\r\nپس از او بوطلايوس چهار ماه پادشاهى كرد .\r\nپس از او اسفسيانوس پدر تتوس ده سال پادشاهى كرد و به سال سوم پادشاهى خويش را سال چهلم عروج عيسى عليه السلام تتوس پسر خود را سوى بيت المقدس فرستاد كه آنجا را ويران كرد و به خونخواهى مسيح بسيار كس از بنى اسرائيل بكشت .\r\nپس از او تتوس پسر اسفسيانوس دو سال پادشاهى كرد .\r\n","description":"","footnote":"","page_name":" 525 ","page_number":162},
  {"content":"\r\nپس از او دومطيانوس شانزده سال پادشاهى كرد .\r\nپس از او نارواس شش سال پادشاهى كرد پس از او طرايانوس نوزده سال پادشاهى كرد پس از او هدريانوس بيست و يك سال پادشاهى كرد پس از او تتورس پسر بطياتوس بيست و دو سال پادشاهى كرد پس از او مركوس و پسرانش نوزده سال پادشاهى كردند پس از او كوذوموس سيزده سال پادشاهى كرد پس از او فرطناجوس شش ماه پادشاهى كرد پس از او سبروس چهارده سال پادشاهى كرد پس از او انطنياوس هفت سال پادشاهى كرد پس از او مرقيانوس شش سال پادشاهى كرد پس از او انطينانوس چهار سال پادشاهى كرد پس از او الحسندروس سيزده سال پادشاهى كرد پس از او كسميانوس سه سال پادشاهى كرد پس از او جورديانوس شش سال پادشاهى كرد پس از او فليفوس هفت سال پادشاهى كرد پس از او داقيوس شش سال پادشاهى كرد پس از او گالوس شش سال پادشاهى كرد پس از او والرييانوس و كاليونس پانزده سال پادشاهى كردند .\r\nپس از آنها كلوديوس يك سال پادشاهى كرد .\r\nپس از او كريطاليوس دو ماه پادشاهى كرد پس از او اورليانوس پنج سال پادشاهى كرد پس از او تيقتوس شش ماه پادشاهى كرد\r\n","description":"","footnote":"","page_name":" 526 ","page_number":163},
  {"content":"\r\nپس از او فولوريوس بيست و پنج روز پادشاهى كرد .\r\nپس از او فرابوس شش سال پادشاهى كرد .\r\nپس از او كوروس و دو پسرش دو سال پادشاهى كردند .\r\nپس از آنها دوقلطيانوس شش سال پادشاهى كرد .\r\nپس از او محسميانوس بيست سال پادشاهى كرد .\r\nپس از او قسطنطينوس سى سال پادشاهى كرد .\r\nپس از او قسطنطين بيست سال پادشاهى كرد . پس از او اليانوس منافق دو سال پادشاهى كرد .\r\nپس از او يويانوس يك سال پادشاهى كرد .\r\nپس از او والمطيانوس و گرطيانوس ده سال پادشاهى كردند .\r\nپس از آنها خرطانوس و والنطيانوس كوچك يك سال پادشاهى كردند .\r\nپس از آنها تياداسيس بزرگ هفده سال پادشاهى كرد .\r\nپس از او اركاديوس و انوريوس بيست سال پادشاهى كردند .\r\nپس از آنها تياداسيس كوچك و والنطيانوس شانزده سال پادشاهى كردند .\r\nپس از آنها مركيانوس هفت سال پادشاهى كرد .\r\nپس از او اولاون شانزده سال پادشاهى كرد .\r\nپس از او زانون هيجده سال پادشاهى كرد .\r\nپس از او انسطاس بيست و هفت سال پادشاهى كرد .\r\nپس از او اويوسطنيانوس هفت سال پادشاهى كرد .\r\nپس از او اويوسطنيانوس پير بيست سال پادشاهى كرد .\r\nپس از او يوسطنيس دوازده سال پادشاهى كرد .\r\nپس از او طيباريوس شش سال پادشاهى كرد .\r\n","description":"","footnote":"","page_name":" 527 ","page_number":164},
  {"content":"\r\nپس از او مريقيس و تاداسيس پسرش بيست سال پادشاهى كردند .\r\nپس از آنها فوقا هفت سال و شش ماه پادشاهى كرد و كشته شد .\r\nپس از او هرقل سى سال پادشاهى كرد و همو بود كه پيمبر خدا صلى الله عليه و سلم به او نامه نوشت .\r\nطبق گفته اينان از هنگام آبادى بيت المقدس از پس ويرانى بخت نصر تا به وقت هجرت هزار و بيست و چند سال بود و از پادشاهى اسكندر تا به وقت هجرت نهصد و بيست و چند سال بود كه از وقت ظهور اسكندر تا تولد عيسى سيصد و سه سال بود و از تولد تا عروج عيسى سى و دو سال بود و از عروج عيسى تا به وقت هجرت پانصد و هشتاد و پنج سال و چند ماه بود .\r\nبعضى اهل خبر گفته‌اند كه قتل يحيى پسر زكريا به دست مردم بنى اسرائيل به روزگار اردشير پسر بابك و سال هشتم پادشاهى وى بود و بخت نصر از جانب شاپور شاه پسر اردشير بابك براى پيكار يهوديان سوى شام رفت . 608 )\r\n\r\nسخن از اقامت عربان در حيره و انبار\r\nاز جمله حوادث ايام ملوك الطوائف اقامت بعضى قبايل عرب در حيره و انبار بود و اين قبايل از روستاهاى عراق آمده بودند .\r\nاز هشام بن محمد روايت كرده‌اند كه وقتى بخت نصر بمرد عربانى كه در حيره مقرشان داده بود به مردم انبار پيوستند و حيره بى سكنه ماند و مدتى بدينسان سر كردند و كسى از ديار عرب نيامد و در انبار فقط مردم آن بودند و كسانى كه از حيره آمده بودند از قبايل عرب و اعقاب اسماعيل و نسل معد پسر عدنان بودند .\r\nو چون فرزندان معد پسر عدنان و ديگر قبايل عرب كه با آنها بودند بسيار شدند و سرزمين تهامه و نواحى مجاور آن را پر كردند جنگها ميانشان رخ داد و\r\n","description":"","footnote":"","page_name":" 528 ","page_number":165},
  {"content":"\r\nحادثه ها بود و به طلب جاى وسيع و ييلاق سوى ديار يمن و مرتفعات شام برون شدند و بعضى قبايل نيز برفتند تا به ناحيهء بحرين فرود آمدند و جماعتى از ازد آنجا مقر داشتند كه به روزگار عمران پسر عمرو آنجا آمده بودند و از باقيمانده بنى عامر بودند و عامر ماء السماء لقب داشت و پسر حارثهء غطريف پسر ثعلبه پسر امرؤ القيس پسر مازن پسر ازد بود .\r\nو عربانى كه از تهامه آمدند مالك و عمر دو پسر فهم پسر تيم الله پسر اسد پسر وبره پسر تغلب پسر حلوان پسر عمران پسر الحاف پسر قضاعه بودند .\r\nو مالك پسر زهير پسر عمر و پسر فهيم پسر تيم الله پسر اسد پسر وبره با جمعى از قومشان . و حيقار پسر حيق پسر عمير پسر قنص پسر معد پسر عدنان با همه بنى قنص .\r\nو اين كسان نيز به آنها پيوستند :\r\nغطفان پسر عمرو پسر طمثان پسر عوذ مناة پسر يقدم پسر افصى پسر دعمى پسر اياد پسر فزار پسر معد پسر عدنان .\r\nو زهره پسر حارث پسر شلل پسر زهر پسر اياد .\r\nو صبح پسر صبح پسر حارث پسر دعمى پسر اياد .\r\nو جمعى از قبايل عرب كه در بحرين فراهم آمدند پيمان تنوخ بستند ، يعنى اقامت ، و تعهد كردند كه يار و پشتيبان همديگر باشند و نام تنوخ بر آنها بماند و چنان شد كه گويى قبيله اى بودند .\r\nگويد و قبايلى از نمارة بن لخم نيز با آنها مقيم شدند .\r\nو مالك پسر زهير ، جذيمة الابرش پسر مالك ازدى را دعوت كرد كه با وى مقيم شود و لميس خواهر خويش و دختر زهير را زن او كرد و جذيمه با گروهى از قوم ازد آنجا مقيم شدند و از قبايل مقيم ، مالك و عمرو پسران فهم و ازد هم پيمان شدند و يك سخن بودند .\r\n","description":"","footnote":"","page_name":" 529 ","page_number":166},
  {"content":"\r\nفراهم آمدن اين قبايل در بحرين و هم پيمان شدنشان به دوران ملوك الطوائف بود كه اسكندر پس از كشتن دارا پسر شاه پارسيان پادشاهيشان داده بود و ولايتها را بر آنها تقسيم كرده بود و وقتى اردشير پسر بابك شاه پارسيان بر ملوك الطوائف ظفر يافت و مغلوبشان كرد همه مردم مطيع وى شدند و پادشاهى بر وى استوار شد .\r\nگويد : و ملوك الطوائف از آن رو نام يافتند كه قلمرو هر يكيشان زمينى اندك بود ، چند قصر و خانه بود و اطراف آن خندقى بود و دشمن نزديك وى بود و مانند وى زمينى اندك داشت و يكيشان چون برق به ديگرى حمله مىبرد و باز مىگشت و عربانى كه در ناحيهء بحرين مقر داشتند دل در روستاى عراق بسته بودند و مىخواستند عجمان را از ديار عرب مجاور آن برانند يا با آنها شريك شوند و اختلافات ملوك - الطوائف را فرصتى دانستند و سرانشان همسخن شدند كه سوى عراق روند و جماعتشان با اين كار همداستانى كردند . حيقار بن حيق و قوم وى و جمعى ديگر نخستين گروهى بودند كه بدانجا رسيدند و ارمانيان كه به سرزمين بابل و نواحى مجاور آن تا موصل مقر داشتند با اردوانيان يعنى ملوك الطوائف به جنگ بودند و قلمرو ملوك الطوائف دهكدهء نفر در سواد عراق تا ابله و حدود باديه بود و عربان را به ديار خويش راه ندادند .\r\nگويد : و عاد را ارم گفتند و چون عاد فنا شد ثمود را ارم گفتند ، و ارمانيان يعنى نبطيان سواد باقيمانده ارم بودند كه دمشق را نيز ارم گفتند .\r\nگويد : و اين قوم كه از بحرين آمده بودند از سواد عراق دورى گرفتند و ميان عربان انبار و عربان حيره پراكنده شدند كه باقيماندگان قنص بن معد از آنها هستند و تيرهء عمرو بن عدى بن نصر بن ربيعه بن عمرو بن حارث بن مسعود بن مالك بن عمم بن نماره بن لخم به آنها انتساب دارند .\r\nگويد : اين گفتهء مضر و حمادراويه است كه درست نيست و دربارهء قنص بن معد چيزى\r\n","description":"","footnote":"","page_name":" 530 ","page_number":167},
  {"content":"\r\nدرستتر از سخن جبير بن مطعم نيست كه گويد نعمان از اعقاب وى بود .\r\nگويد و انبار را از آن رو انبار گفتند كه ذخيرهء آذوقه در آن بود و كسرى روزى كسان خويش را از آنجا مىداد .\r\nپس از آن مالك و عمر و پسران فهم بن تيم الله و مالك بن زهير بن فهم بن تيم الله و غطفان بن عمرو بن طمثان و زهر بن حارث و صبح بن صبح و عشاير مقيم با آنها به انبار پيش شاه ارمانيان رفتند و نمارة بن قيس بن نماره با نجده كه قبيله اى از عماليق بودند و به كنده و ملكان بن كنده انتساب داشتند با مالك و عمرو پسران فهم با هم پيمانان خويش به نفر پيش شاه اردوانيان رفتند كه آنها را در قلعه اى كه بخت نصر براى تجار عرب بنا كرده بود جاى داد و مقيمان نفر و مقيمان انبار همچنان ببودند و از عجمان بر كنار بودند تا تبع اسعد ابو كرب پسر مليكرب با سپاه خويش آنجا رسيد و ضعيفان سپاه را كه ياراى رفتن و بازگشتن نداشتند آنجا گذاشت كه به اين قلعه نشينان ملحق شدند و با آنها در آميختند .\r\nكعب بن جعيل تغلبى شعرى دارد به اين مضمون : تبع در سفرى كه با قوم حمير به جنگ مىرفت به حيرهء مردم عدن فرود آمد .\r\nو تبع برفت و بازگشت و آنها را كه مقيم شده بودند به حال خويش باز گذاشت و سوى يمن باز گشت .\r\nو از همه قبايل بنى لحيان كه باقيمانده جرهميان بودند از جعفى و طى و كلب و تميم كس ميان آنها بود و باقيماندگان جرهم جز به حيره نباشند .\r\nابن كلبى گويد : لحيان باقيماندهء جرهميانند .\r\nو بسيارى از مقيمان انبار و حيره و اطراف حيره به ساحل فرات و مغرب آن تا حدود انبار در سايبانها و خيمه ها مقر گرفتند و به خانه هاى ساخته در نيامدند و با مردم شهرى آميزش نكردند و جماعتشان ميان انبار و حيره پيوسته بود و عربان بيرونى نام گرفتند .\r\n","description":"","footnote":"","page_name":" 531 ","page_number":168},
  {"content":"\r\nو نخستين كس از آنها كه در ايام ملوك الطوائف به شاهى رسيد مالك بن فهم بود و مقر وى در حدود انبار بود و چون مالك بمرد برادرش عمرو بن فهم شاه شد و چون عمرو بمرد جذيمة الابرش بن مالك بن فهم بن غانم بن دوس ازدى شاهى يافت .\r\nابن كلبى گويد دنبالهء نسب وى چنين بود : دوس بن عدنان بن عبد الله بن نصر بن زهران بن كعب بن حارث بن كعب بن عبد الله بن مالك بن نصر بن ازد بن غوث بن مالك بن زيد بن كهلان بن سبا . گويد بقولى جذيمة الابرش از عربان عاربهء قديم ، از بنى و بار بن اميم بن لوذ بن سام بن نوح بود و جذيمه به راى و تدبير و دليرى و دور انديشى از همه شاهان عرب سر بود و نخستين كس بود كه شاهى سرزمين عراق داشت و عرب را به خويشتن پيوست و با سپاه به جنگ رفت . وى برص داشت و عربان نخواستند بصراحت از برص وى سخن آرند و او را جذيمه روشن يا جذيمه ابرش گفتند و ابرش يعنى دو رنگ .\r\nقلمرو جذيمه ما بين حيره و انبار و بقه و هيت و اطراف آن و عين التمر و حدود دشت تا غمير و قطقطانه و خفيه و مجاور آن بود و خراج به وى مىرسيد و كسان به نزد وى مىشدند . وى در ناحيهء جو و اطراف آن به قوم طسم و جديس حمله برد و به حسان بن تبع اسعد بن ابى كرب بر خورد كه در يمامه به طسم و جديس حمله برده بود و جذيمه با سپاه خود بازگشت و سپاه تبع به دسته اى از فرستادگان جذيمه دست يافتند و نابودشان كردند و جذيمه در اين باب شعرى سوزناك گفت :\r\nشاعر جاهلى دربارهء پيكارهاى وى با اقوام كهن و عربان عاربه و غارتها كه كرد گويد :\r\n« جذيمه در يبرين مقر دارد .\r\n« و همه چيزها را كه عاد به روزگار خود داشت .\r\n","description":"","footnote":"","page_name":" 532 ","page_number":169},
  {"content":"\r\n« تصرف كرده است . » جذيمه به كاهنى و پيشگويى پرداخت و دو بت داشت كه آن را ضيزنان گفتند و جايى ضيزنان در حيره معروف است و به وسيلهء آن باران مىخواست و بر دشمن ظفر مىجست و قوم اياد در عين اباغ بود و اباغ يكى از عماليق بود كه بر اين چشمه مقر داشته بود و جذيمه با اياد به پيكار بود از آن رو كه جوانى صاحب جمال از قوم لخم بنام عدى پسر نصر پيش خالگان ايادى خويش بود و با جذيمه از وى سخن كرده بودند و جذيمه به پيكار اياديان رفت .\r\nو اياديان كسان فرستادند كه جذيمه را مست كردند و دو بت را بربودند و ببردند و به جذيمه پيام دادند كه بتانت از تو بيزار بودند و به ما راغب بودند كه پيش ما شدند اگر پيمان كنى كه به جنگ ما نيايى بتان را به تو باز دهيم .\r\nجذيمه گفت : « عدى پسر نصر را نيز به من دهيد . » و عدى را با بتان به دو دادند و اياديان را وا گذاشت و عدى را به خويشتن پيوست و شرابدار خويش كرد .\r\nو چنان شد كه رقاش دختر مالك و خواهر جذيمه ، عدى را بديد و عاشق او شد و نامه نوشت و گفت : « مرا از شاه خواستگارى كن كه نسب و مقام دارى . » عدى پاسخ داد : « جرئت نيارم كه با وى در اين باب سخن آرم و اميد ندارم كه ترا زن من كند . » رقاش گفت : « وقتى به شراب نشست و نديمانش حضور داشتند وى را شراب خالص بده و شراب ديگران را با آب بياميز و چون شراب او را گرفت مرا از او خواستگارى كن كه رد نكند و دريغ نيارد و چون مرا به زنى تو داد قوم را شاهد گفتار وى گير . » و جوان لخمى چنان كرد كه رقاش گفته بود و چون شراب جذيمه را گرفت رقاش را از او خواستگارى كرد و جذيمه خواهر را به زنى او داد و عدى برفت و همان شب با وى عروسى كرد و صبحگاهان جذيمه او را ديد كه زعفران خوشبوى ماليده بود\r\n","description":"","footnote":"","page_name":" 533 ","page_number":170},
  {"content":"\r\nو سبب ندانست و گفت : « اى عدى اين چيست ؟ » گفت : « آثار عروسى است . » گفت : « عروسى با كى ؟ » گفت : « با رقاش . » گفت : « واى بر تو ، كى او را زن تو كرد ؟ » گفت : « شاه او را زن من كرد . » و جذيمه به پيشانى خويش زد و از پشيمانى بر زمين غلطيد و عدى بگريخت .\r\nو كس ياد او نكرد و جذيمه كس پيش خواهر فرستاد و شعرى به اين مضمون پيام داد :\r\n« به من بگو و دروغ نخواهى گفت . » « آيا با آزاده اى زنا كردى يا با مرد دو رگه . » « يا با غلامى كه تو سزاوار غلامى . » « يا با سفله اى كه شايستهء آنى . » رقاش پاسخ داد : « تو مرا زن مردى عرب معروف و و الا نژاد كردى و با من مشورت نكردى و من اختيار خويش نداشتم . » و جذيمه از او دست بداشت و عذرش را پذيرفت .\r\nو عدى سوى اياد رفت و با آنها ببود و روزى با تنى چند از جوانان به شكار شد و يكيشان تيرى بزد كه عدى بيفتاد و بمرد .\r\nو رقاش آبستن بود و پسرى بزاد و نام وى را عمرو كرد و بپرورد و چون بزرگ شد او را عطر زد و لباس فاخر پوشيد و بياراست و پيش جذيمه آورد كه چون او را بديد محبتش را به دل گرفت و به فرزندان خويش پيوست و با آنها ببود .\r\nاتفاقا در سالى پر علف كه قارچ فراوان بود شاه برون شد و در باغى براى او فرش گستردند عمرو نيز با كودكان به چيدن قارچ مشغول شد ، وقتى كودكان\r\n","description":"","footnote":"","page_name":" 534 ","page_number":171},
  {"content":"\r\nقارچ خوبى به دست مىآوردند ميخوردند و چون عمرو به دست مىآورد نگه - مىداشت . آنگاه كودكان دوان آمدند و عمرو پيشاپيش آنها بود و شعرى مىگفت بدين مضمون :\r\n« من اين را چيده‌ام و اختيار آن را دارم ، وقتى چيدم كه هر كه چيزى مىچيد به دهان مىنهاد . » و جذيمه او را به حضور خواند و جايزه داد .\r\nآنگاه جن عمرو را بربود و جذيمه مدتى به جستجوى او در آفاق بگشت و خبرى از او نشنيد و دست از جستجو بداشت ، اتفاقا دو مرد يكى بنام مالك و ديگرى عقيل كه هر دو پسر فارج بودند به قصد آنكه چيزى به شاه هديه كنند سفر كردند و بر لب آبى فرود آمدند و كنيزى به نام ام عمر همراه داشتند كه ديگرى براى آنها بار گذاشت و غذايى آماده كرد و در آن اثنا كه غذا مىخوردند مردى خاك آلود ژوليده موى كه ناخنهاى دراز و حالى تباه داشت بيامد و به كنارى نشست و دست دراز كرد . كنيز استخوان پاچه اى به دو داد كه بخورد و كفافش نداد و باز دست دراز كرد كنيز گفت « اگر استخوان ساق به بنده بدهى استخوان بازو مىخواهد . » و اين براى مردم زياده طلب مثال شد ، آنگاه به آن دو شخص شراب داد و دهان مشك را بست .\r\nعمرو بن عدى گفت :\r\n« اى ام عمر ، جام را به ما ندادى در صورتى كه گردش جام به طرف راست است ولى اى ام عمر ، اين يار جام نگرفته بدتر از آن ديگران نيست . » آن دو مرد گفتند : « تو كيستى ؟ » گفت : « اگر مرا نشناسيد نسبم را مىشناسيد ، من عمرو بن عدى هستم . » آنها برخاستند و او را ببوسيدند و سرش را بشستند و ناخن بگرفتند و مويش كوتاه كردند و از لباسهاى خوب خودشان به دو پوشانيدند و گفتند : « براى پادشاه گرانقدرتر و مرغوبتر از خواهرزادهء او كه خدايش پسر فرستاد هديه اى نيست . »\r\n","description":"","footnote":"","page_name":" 535 ","page_number":172},
  {"content":"\r\nآنگاه برفتند تا به در جذيمه رسيدند و او را به وجود عمرو مژده دادند كه بسيار خرسند شد و او را به نزد مادرش فرستاد و به آنها گفت : « شما چه مىخواهيد ؟ » گفتند : « مىخواهيم مادام كه تو هستى و ما هستيم نديم تو باشيم . » گفت : « نديمى از شما باشد . » و نديمان معروف جذيمه همانها بودند ، و متمم بن نويره يربوعى در رثاى برادر خويش كه به وسيلهء خالد بن وليد در جنگ بطاح كشته شده بود هم ايشان را منظور دارد كه گويد : « به روزگاران دراز ما چون نديمان جذيمه بوديم تا آنجا كه گفتند از هم جدا نخواهند شد و چون پراكنده شديم گويى من و مالك با آن انس دراز يك شب با هم نبوده‌ايم . » و ابو خراش هذلى گويد :\r\n« مگر ندانى كه پيش از ما مالك و عقيل ، دوستان جانى جدا شده‌اند . » مادر عمرو به دو پرداخت و خدمه را بفرستاد تا در حمام كار وى را سامان دهد و چون برون شد جامه هاى خوب شاهانه به دو پوشانيد و مطابق نذرى كه داشت يك طوق طلا به گردن او كرد و گفت به حضور دايى خود رود . چون داييش ريش او را با طوق گردنش بديد گفت : « عمرو از سن طوق گذشته است » عمرو با جذيمه دايى خود ببود و همه كارهاى او را به عهده گرفت .\r\nو پادشاه عرب به سرزمين جزيره و مرتفعات شام ، عمرو بن ظرب بن حسان بن اذينة بن سميدع بن هوبر عملقى و به قولى عمليقى بود . و جذيمه سپاهى از عربان فراهم آورد و سوى او شد و آهنگ پيكار او داشت و عمرو بن ظرب با سپاه خويش از شام بيامد و رو به رو شدند و پيكارى سخت كردند و عمرو بن ظرب كشته شد و سپاهش پراكنده شد و جذيمه با سپاه خود با سلامت و غنيمت بازگشت .\r\nو پس از عمرو دخترش زبا به پادشاهى رسيد و نام وى نائله بود .\r\nو سپاه زبا از باقيماندهء عماليق و عربان عاربه و قبايل قضاعه بود و خواهرى\r\n","description":"","footnote":"","page_name":" 536 ","page_number":173},
  {"content":"\r\nداشت زبيبه نام و بر كنارهء غربى فرات قصرى استوار براى وى بساخت و زمستان را پيش وى به سر مىكرد بهار را در بطن النجار مىگذرانيد و به تدمر مىرفت .\r\nو چون كار زبا استقرار يافت به خونخواهى پدر آهنگ جنگ جذيمة الابرش داشت و خواهر وى زبيبه كه زنى هوشيار و صاحب راى بود گفت : « اگر به پيكار جذيمه روى و فيروز شوى انتقام خويش گرفته باشى اما اگر كشته شوى ملكت برود كه جنگ به يك حال نيست و خطاى آن تلافى ناپذير است و توفيق و سختى و حادث نديده اى و ندانى سرانجام كار چه باشد و بخت از كه برگردد . » زبا گفت : « راى تو صوابست » و نيت بگردانيد و راه مكر و فريب گرفت و به - جذيمه نوشت كه پادشاهى زنان خوش نباشد و كسى را جز تو همشان خويش ندانم ، پيش من آى و شاهى خويش با شاهى من فراهم كن و ديار من به ديار خويش ملحق كن و كار مرا با كار خويش عهده كن . » و چون نامه زبا به جذيمه رسيد و فرستادگان وى بيامدند طمع وى بجنبيد و به قبول دعوت وى راغب شد و ياران قديمى و خردمند خويش را فراهم آورد و مشورت كرد و همسخن بودند كه برود و شاهى او را به كف آرد مگر قصير و او قصير بن سعد لخمى بود و پدرش سعد يكى از كنيزكان جذيمه را به زنى گرفته بود و قصير را آورده بود . وى كه مردى خردمند و دورانديش بود و به نزد جذيمه مقامى داشت راى موافق نداد و گفت : « راى سست است و خيانت عيان » و اين مثل شد و به جذيمه گفت : « به دو بنويس اگر راست گويد پيش تو آيد و گرنه در دام وى نيفتاده اى كه پدر او را كشته اى . » ولى جذيمه راى قصير را نپذيرفت و خواهرزادهء خويش عمرو بن عدى را بخواست او از او راى خواست و عمرو او را به رفتن ترغيب كرد و گفت : « مردم نماره كه قوم منند به صف زبار رفته‌اند و اگر مىتوانستند به تو مىپيوستند . » و جذيمه راى او را كار بست و خلاف راى قصير كرد و قصير گفت : « راى قصير را اطاعت نكنند »\r\n","description":"","footnote":"","page_name":" 537 ","page_number":174},
  {"content":"\r\nو اين مثل شد .\r\nو نهشل بن حرى بن ضمره بن جابر تميمى در اين باب گويد :\r\n« مولايى كه خلاف من كرد و راى خويش را به كار بست . » « چنان كه در بقه كس اطاعت قصير نكرد . » « و چون سرانجام كار عيان شد . » « آرزو كرد كه اطاعت من كرده بود . » و عربان گفتند « در بقه كار تمام شد » و اين مثل شد .\r\nو جذيمه ، عمرو بن عدى را جانشين خود كرد و عمرو بن عبد الحى را سالارى سپاه داد .\r\nآنگاه با سران قوم خويش برفت و از كنارهء غربى فرات رهسپار شد و چون به فرضه رسيد قصير را پيش خواند و گفت : « راى تو چيست ؟ » قصير گفت : « در بقه از راى چشم پوشيدى . » و اين مثل شد .\r\nآنگاه فرستادگان زبا با هديه ها و تحفه ها به استقبال جذيمه آمدند و به قصير گفت :\r\n« چه مىبينى ؟ » قصير گفت : « چيزى اندك در حادثه اى بزرگ » و اين مثل شد . » سپس گفت : « سپاه به تو مىرسد اگر پيش روى تو شدند اين زن راست مىگويد . » و اگر به دو سوى شدند و ترا از پس احاطه كردند سر خيانت دارند و بر عصا نشين كه من بر عصا به دنبال تو ميآيم و عصا اسب جذيمه بود كه مانند نداشت و سپاه بيامد و ميان وى و عصا حايل شد و قصير سوار آن بود و چون جذيمه وى را بديد كه بر عصا مىرود گفت : « دور انديشى بر پشت عصا است » و اين مثل شد . و نيز گفت : « هر كه بر عصا باشد گمراه نشود . » و اين نيز مثل شد . و قصير تا غروب آفتاب بر عصا برفت و اسب سقط شد كه راهى دراز رفته بود و برجى آنجا بساختند كه برج\r\n","description":"","footnote":"","page_name":" 538 ","page_number":175},
  {"content":"\r\nعصا نام گرفت و عرب گفت : « بهترين چيزى كه عصا آورد » و اين مثل شد .\r\nو جذيمه برفت تا بر زبا در آمد و چون زبا وى را بديد پايين تنه خود را برهنه كرد و موهاى آن را بافته بود و گفت : « رسم عروس چنين است . » و اين مثل شد .\r\nجذيمه گفت : « كار به نهايت رسيد و زمين بخشكيد و خيانت نمايان شد . » زبا گفت : « اين بسبب كميابى تيغ يا تنگدستى نيست ، رسم بعضىها چنين است » و اين مثل شد .\r\nآنگاه گفت : « شنيده‌ام كه خون پادشاهان هارى را علاج كند . » سپس او را بر سفرهء چرمين نشانيد و بگفت تا طشتى از طلا بياوردند و بنهادند و چندان شراب به دو داد كه مست شد و بگفت تا رگهاى ويرا بزدند و طشت را پيش برد به دو گفته بودند اگر چيزى از خون جذيمه برون طشت بريزد ، به خونخواهى او برخيزند . و رسم نبود كه پادشاهان را گردن بزنند جز در پيكار و اين از حرمت پادشاهى بود و چون دستش سست شد بيفتاد و چيزى از خون وى بيرون طشت ريخت .\r\nزبا گفت : « خون شاه را هدر مكنيد . » جذيمه گفت : « به خونى كه صاحبش هدر داده اهميت مدهيد » و اين مثل شد .\r\nو جذيمه بمرد و زبا خون وى را بجوشانيد و به پنبه پيچيد و در جعبه اى نهاد .\r\nقصير از آنجا كه عصا سقط شده بود پيش عمرو بن عدى رفت كه در حيره بود و ميان كسان وفاق آورد كه گروهى با عبد الجن جرمى بودند و گروهى با عمرو بن عدى بودند و در ميانه برفت و بيامد تا صلح كردند و عمرو بن عبد الجن مطيع عمرو بن عدى شد و مردم نيز به دو روى آوردند . آنگاه قصير به عمر بن عدى گفت : « آماده شو و خون داييت را وا مگذار . » عمرو گفت : « با زبا كه چون عقاب از دسترس من به دور است چه توانم كرد ؟ » و اين مثل شد .\r\n","description":"","footnote":"","page_name":" 539 ","page_number":176},
  {"content":"\r\nزبا از كاهنهء خويش پرسيده بود كه سرانجام كار و پادشاهى وى چيست ؟\r\nو كاهنه گفته بود : « هلاك تو به دست غلامى زبون و غير امين باشد كه عمرو بن عدى نام دارد ، به دست وى نميرى ، به دست خويش بميرى ، اما به سبب او باشد . » و زبا از عمرو بيمناك شد و از جايى كه بود به قلعه اى داخل شهر بود نقبى زد و گفت اگر حادثه اى رخ دهد از نقب به قلعهء خويش روم و مرد مصورى را كه در ديار وى بهتر از او كس نبود پيش خواند و گفت : « ناشناس پيش عمرو بن عدى رو و با كسان وى بياميز و هنر خويش بنماى و تصوير عمرو را نشسته و ايستاده با لباس عادى و با سلاح آماده كن و پيش من آر . » و مصور برفت تا پيش عمرو رسيد و فرمان زبا را انجام داد و پيش وى باز گشت كه زبا مىخواست عمرو بن عدى را به هر حال ببيند بشناسد و از او حذر كند . گويد : و قصير به عمرو بن عدى گفت : « بينى مرا ببر و پشت مرا زخمدار كن . » عمرو گفت : « چنين نكنم كه سزاوار اين كار نيستى . » قصير گفت : « پس مرا بخودم واگذار و كس ملامت تو نكند . » ابن كلبى گويد : پدر زبا نقب را براى او و خواهرش آماده كرده بود و قلعه داخل شهر از خواهر وى بود .\r\nگويد : و عمرو به دو گفت : « تو بهتر دانى » و قصير بينى خود ببريد و پشت خود را زخمدار كرد و عرب گفت : « قصير بينى خويش را براى حقه اى بريد . » و اين مثل شد .\r\nو چون قصير بينى خويش ببريد و پشت خويش را زخمدار كرد برون شد گويى فرارى بود و چنين وانمود كه عمرو اين كارها را با وى كرده بود و از آن روز كه پنداشته بود قصير در كار زبا دايى وى را فريب داده است و برفت تا پيش زبا رسيد و به دو گفتند : « قصير بر در است . » و او را پيش زبا بردند كه بينيش بريده بود و پشتش\r\n","description":"","footnote":"","page_name":" 540 ","page_number":177},
  {"content":"\r\nزخمدار بود .\r\nگفت : « اين چيست كه مىبينم . » قصير گفت : « عمرو بن عدى پنداشت كه من دايى او را فريب داده‌ام و وى را به آمدن پيش تو ترغيب كرده‌ام و با او خيانت كرده‌ام و با تو همدست بوده‌ام و چنين كرد كه ميبينى . و اينك پيش تو آمده‌ام و دانم كه به نزد هيچكس خوارتر از تو نيستم . » زبا با وى ملاطفت آورد و حرمت كرد و وى را مردى دورانديش و در كار پادشاهان مجرب و دانا يافت . و چون قصير بدانست كه زبا به دو اعتماد كرده با وى گفت : « مرا در عراق مال بسيار هست و آنجا تحفه و جامه و عطر هست مرا سوى عراق فرست تا مال خويش بيارم و از جامه هاى نكو و كالا و بوى خوش آنجا براى تو بيارم كه سود فراوان برى و شاهان را بدان نياز باشد كه تحفه اى چون تحفه هاى عراق نيست . » و همچنان زبا را ترغيب كرد تا وى را رها كرد و كاروانى به دو داد و گفت : « سوى عراق رو و كالايى را كه به تو داده‌ام به فروش و از تحفه هاى آنجا از جامه و چيزهاى ديگر براى ما بخر . » قصير با آنچه زبا داده بود سوى عراق شد و ناشناس به حيره آمد و پيش عمرو بن عدى شد و حكايت با او بگفت و افزود : « پارچه و تحفه و كالا به من ده شايد خدا ترا به زبا دسترس دهد و انتقام خويش بگيرى و دشمن را بكشى . » عمرو بن عدى آنچه را بايسته بود به دو داد و به اقسام جامه و چيزهاى ديگر مجهز كرد كه همه را پيش زبا برد و به دو بنمود كه شگفتى كرد و خرسند شد و اعتمادش به دو فزونى گرفت و بيشتر از بار اول كالا به دو داد و برفت تا به عراق رسيد و عمرو بن عدى را بديد و از پيش وى چيزها كه پنداشت زبا مىپسندد بار كرد و از هيچ كوششى وا نماند و تحفه و كالاهاى خوب هر چه توانست برداشت .\r\n","description":"","footnote":"","page_name":" 541 ","page_number":178},
  {"content":"\r\nو بار سوم به عراق آمد و حكايت با عمرو باز گفت و افزود كه ياران و سربازان معتمد خويش را فراهم آر و جوالها آماده كن .\r\nابن كلبى گويد قصير اول كس بود كه جوال ساخت .\r\nو گفت : « بر هر شتر دو مرد در دو جوال بار كن و گره در جوالها را به درون نه كه چون به شهر زبا در آيند ترا بر در نقب او واگذارم و مردان از جوالها در آيند و بر مردم شهر بانگ زنند و هر كه به چنگشان آيد با او جنگ كنند و اگر زبا به آهنگ نقب آمد او را با شمشير بزنى . » و عمر چنان كرد كه قصير گفته بود و مردان را در جوالها بار كرد و شتران را كه مرد و اسلحه بار داشت سوى زبا برد ، و چون به نزديك شهر وى رسيدند ، قصير جلوتر رفت و مژده داد و خبر داد كه جامه و تحفهء بسيار آورده و از او خواست كه بيايد و قطارهاى شتر را با بارهاى آن ببيند . ابن كلبى گويد : قصير روز كمين مىكرد و شب راه مىسپرد و او نخستين كس بود كه به روز كمين كرد و به شب راه سپرد .\r\nو چون زبا بيامد ، شتران را ديد كه از سنگينى بار گويى پاهاى آن در زمين فرو مىشد و به قصير گفت : « چرا شتران كند مىرود ، مگر سنگ يا آهن بار دارد ؟ » و شتران وارد شهر شد و چون شتر آخر رسيد دروازه بان بىحوصله شده بود و سيخى را كه به دست داشت به جوالى فرود كرد كه به كفل مردى كه در آن بود فرو رفت و بادى از او رها شد و دروازه بان گفت : « بشتا بسقا . » و اين به زبان نبطى يعنى در جوالها شرى هست ، و اين مثل شد .\r\nو چون شتران به وسط شهر رسيد بخفت و قصير عمرو را به در نقب برد و آنجا را به دو بنمود و مردان از جوالها در آمدند و به مردم شهر بانگ زدند و شمشير در ايشان نهادند و عمرو بن عدى بر در نقب ايستاد و زبا فرارى بيامد كه به نقب در آيد و عمرو را ايستاده ديد و از روى صورتى كه مصور وى كرده بود او را بشناخت\r\n","description":"","footnote":"","page_name":" 542 ","page_number":179},
  {"content":"\r\nو انگشتر خويش را بمكيد كه زهر در آن بود و گفت : « به دست خودم نه به دست عمرو » و اين مثل شد آنگاه عمرو پيش آمد و با شمشير بزد و او را بكشت و از شهر غنيمت گرفت و به عراق بازگشت . پس از جذيمه ، پادشاهى به خواهرزاده اش عمرو بن عدى رسيد و او نخستين كس بود كه حيره را مقر شاهان عرب كرد و نخستين كس از شاهان عربى عراق بود كه مردم حيره در كتب خويش از او به بزرگى ياد كردند ، و شاهان بنى نصر نسب از او دارند .\r\nعمرو بن عدى پادشاهى كرد تا عمرش به يكصد و بيست سال رسيد و در اين روزگار دراز پادشاهى مستقل و مستبد بود ، جنگها كرد و غنيمتها گرفت و كسان پيش وى آمدند و با ملوك الطوائف سر و كارى نداشت ، آنها نيز كارى با او نداشتند تا اردشير پسر بابك با پارسيان بيامد .\r\nاين سخن دربارهء جذيمه و خواهرزاده اش عمرو بن عدى بگفتيم از آن رو كه پيش از اين دربارهء شاهان يمن گفته‌ايم كه ملكشان نظام نداشت و هر كه سالارى يافت بر ولايت خويش بود و از آن بيش نبود و اگر كسى از آنها سر برداشت و از محل خويش تجاوز كرد و از ولايت خويش دور تر رفت اگر چه مسافتى دراز پيمود نه از اين رو بود كه او يا پدرانش در آنجا پادشاهى مستقر داشته بودند بلكه چون بعضى رهزنان سرگردان بودند كه به غافلگيرى مردم از ناحيه اى به ناحيه اى هجوم مىبردند و چون تعقيب مىشدند ثبات نداشتند ، كار پادشاهان يمن چنين بود و گاه و بيگاه يكيشان از ولايت خويش برون مىشد و غنيمت مىگرفت و چون بيم تعاقب مىرفت به جاى خويش باز مىشد و هيچكس به جز مردم ولايت وى مطعيش نبود و خراج نمىداد تا به روزگار عمرو بن عدى خواهر زاده جذيمه كه از او سخن آورديم و او و فرزندانش چنان كه گفتيم در نواحى عراق و صحراى حجاز عرب از جانب شاهان پارسى پادشاهى داشتند و كار عربان قلمرو خويش را سامان مىدادند تا پرويز پسر\r\n","description":"","footnote":"","page_name":" 543 ","page_number":180},
  {"content":"\r\nخسرو ، نعمان بن منذر را بكشت و شاهان پارسى پادشاهى آنها را به كسان ديگر دادند و اين سخنان دربارهء جذيمه و عمرو بن عدى از اين رو گفتيم كه مىخواهيم همه تاريخ را بر سياق شاهان پارسى ياد كنيم و بر صحت حكايتها كه دربارهء آنها آورده‌اند شاهد بياريم . كار خاندان نصر بن ربيعه و ديگر عاملان ملوك پارسى بر مرز عربان صحراى عراق به نزد مردم حيره روشن بود و در كنيسه ها و كتابهايشان مشخص بود .\r\nهشام كلبى گويد : من اخبار عرب و انساب آل نصر بن ربيعه و مدت عمر آنها را كه عامل خسروان بودند و تاريخ پادشاهيشان را از ديرهاى حيره در آوردم كه پادشاهى و همه كارشان آنجاست .\r\nولى ابن اسحاق گويد كه ربيعة بن نصر لخمى خوابى ديد كه پسر از ذكر تسلط حبشه بر يمن ، خواب وى را با تعبير شق و سطيح درباره آن بياريم و چون ربيعة بن نصر از سؤال شق و سطيح فراغت يافت اين انديشه در دلش افتاد كه پيشگويى آنها درباره كار حبشه بناچار رخ مىدهد و براى فرزندان و خاندان خويش لوازم سفر عراق فراهم آورد و به شاپور پسر خرزاد نامه نوشت كه آنها را در حيره مقر داد .\r\nنعمان بن منذر پادشاه حيره از باقيمانده بنى نصر بود . وى نعمان پسر منذر پسر نعمان پسر منذر پسر عمرو پسر عدى پسر ربيعه پسر نصر بود . ابو جعفر گويد : اكنون از كار طسم و جديس سخن مىكنيم كه حكايت آنها نيز به روزگار ملوك الطوائف بود .\r\nو فناى جديس به دست حسان پسر تبع بود و سابقا از تبعان حمير كه به روزگار ملوك پارسيان بوده‌اند سخن كرده‌ايم .\r\nاز ابن اسحاق و ديگر مطلعان عرب روايت كرده‌اند كه طسم و جديس از ساكنان يمامه بودند كه در آن روزگار از همه جا سر سبزتر و آبادتر و حاصلخيزتر بود\r\n","description":"","footnote":"","page_name":" 544 ","page_number":181},
  {"content":"\r\nو از همه جور ميوه و باغهاى شگفتانگيز و قصور بلند داشت و پادشاهى از طسم داشتند كه ستمگر و جبار بود و چيزى مانع هوس او نتوانست شد و نام وى عمليق بود و اين پادشاه مردم جديس را زبون كرده بود و خسارت زده بود و از جمله ستمهاى وى آن بود كه فرمان داده بود هيچ دوشيزه اى از مردم جديس را پيش شوهر نبرند مگر او را پيش شاه برند و دوشيزگى او بر دارد .\r\nو يكى از مردم جديس كه اسود بن غفار نام داشت با سران قوم خويش گفت :\r\n« اين ننگ و زبونى را مىبينيد كه بر سگ روا نيست اطاعت من كنيد كه مايه عزت روزگاران و رفع مذلت است . » گفتند : « فرمان تو چيست ؟ » گفت : « من براى شاه و كسان وى از قوم طسم غذايى آماده مىكنم و چون بيامدند با شمشير به آنها حمله مىبريم و من شاه را مىكشم و هر يك از شما يكى از آنها را بكشد . » و جديسيان راى او را پذيرفتند و با وى همسخن شدند ، آنگاه اسود غذايى آماده كرد و قوم خويش را بگفت تا شمشيرها را از غلاف در آوردند و در ريگ نهان كردند و به آنها گفت : « وقتى قوم با زيورشان دامن كشان بيامدند شمشير بر گيريد و پيش از آنكه بنشينند به آنها حمله بريد و بزرگان قوم را بكشيد كه وقتى آنها را كشتيد فرو مايگان چيزى نباشند . » و شاه بيامد و كشته شد ، سران قوم را نيز بكشتند و به سفلگان هجوم بردند و نابودشان كردند .\r\nو يكى از مردم طسم به نام رياح بن مره بگريخت و به نزد حسان بن تبع رفت و از او كمك خواست و حسان با قوم حمير برون شد و چون به سه منزلى يمامه رسيدند رياح به حسان گفت : « گزندت مباد مرا خواهرى هست كه شوهر از جديس دارد و هيچكس در جهان دوربين تر از او نيست و سوار را از سه شب راه به بيند و\r\n","description":"","footnote":"","page_name":" 545 ","page_number":182},
  {"content":"\r\nبيم دارم كه قوم را از تو خبردار كند . به هر يك از ياران خود فرمان بده تا درختى از زمين بكند و آن را جلو خود گيرد و راه رود . » و حسان چنان فرمان داد و بكردند و راه پيمود و يمامه نظر كرد و آنها را بديد و به قوم جديس گفت : « حمير به راه افتاده است . » گفتند : « چه مىبينى ؟ » گفت : « مردى مىبينم ميان درختى كه استخوان كتى را گاز مىزند يا پاپوشى را مىدوزد . » و قوم سخن او را باور نداشتند و كار همچنان بود كه او گفته بود و حسان صبحگاهان بر آنها تاخت و نابودشان كرد و ديارشان را ويران كرد و قصرها و دژهايشان را در هم كوفت . در آن روزگار ناحيه يمامه را جو و دهكده مىگفتند .\r\nو يمامه دختر مره را پيش حسان آوردند و بگفت تا چشم وى را در آرند و رگهاى سياه در آن بود . به دو گفت : « اين رگهاى سياه چيست ؟ » گفت : از سنگ سياهى است كه اثمد نام دارد و از آن سرمه مىكشيدم و حسان بگفت تا ناحيهء جو را يمامه نام كنند . و حسان بن تبع كه جديس را نابود كرد ذو معاهر بود و پسر تبع تبان اسعد ابو كرب پسر مليكرب بود و پدر تبع بن حسان بود كه به پندار اهل يمن سوى مكه رفت و كعبه را جامه پوشانيد و درهء مطابخ اين نام از آن يافت كه مطبخها در آن بنا كرد و مردم را غذا داد و اجياد از آن رو اجياد نام گرفت كه اسبان وى آنجا بود و اجياد بمعنى اسبان است .\r\nگويند وى به يثرب آمد و به جايى كه هم اكنون منزل شاه نام دارد فرود آمد و بسيار كس از يهودان بكشت از آن رو كه مردم اوس و خزرج از آنها شكايت كرده بودند كه حسن جوار ندارند و هم او پسر خويش حسان را به سوى سند فرستاد و شمر ذو الجناح را به سمرقند فرستاد و بگفت تا براى وصول به چين سبقت جو شوند\r\n","description":"","footnote":"","page_name":" 546 ","page_number":183},
  {"content":"\r\nو شمر به سمرقند گذشت و آنجا ببود تا شهر را بگشود و مردان بكشت و اسير و غنيمت گرفت و سوى چين رفت و در آنجا به حسان رسيد و بعضى اهل يمن پندارند كه آنها در چين بمردند و بعضى ديگر با مال و غنيمت سوى تبع باز گشتند .\r\nو از جمله حوادث ايام ملوك الطوائف حكايت جوانانى بود كه به غار پناه بردند . 632 )\r\n\r\nسخن از اصحاب كهف\r\n: اصحاب كهف جوانانى بودند كه به پروردگارشان ايمان داشتند چنان كه خداى عز و جل وصف ايشان را در قرآن مجيد آورده و به پيمبر خويش محمد صلى الله عليه و سلم فرموده : « * ( أَمْ حَسِبْتَ أَنَّ أَصْحابَ الْكَهْفِ وَالرَّقِيمِ كانُوا من آياتِنا عَجَباً 18 : 9 ) * [ 1 
  ] . » يعنى : مگر پنداشته اى از جمله آيه هاى ما اهل غار و رقيم شگفتانگيز بوده‌اند .\r\nو رقيم مكتوبى بود كه قوم اصحاب كهف در لوحى نوشتند و خبر و حكايت آنها را باز نمودند و بر در غار پناهگاهشان آويختند يا بر كوهى كه سوى آن رفته بودند حك كردند يا بر لوحى نوشتند و در صندوقى نهادند و آن را پيش جوانان پناهندهء غار نهادند .\r\nجوانان غار ، چنان كه ابن عباس گفته هفت كس بودند و هشتميشان سگشان بود . از ابن عباس روايت كرده‌اند كه گفت خدا عز و جل فرموده : « و جز اندكى آنها را ندانند » و من از آن اندكم ، هفت كس بودند .\r\n\r\n","description":"","footnote":"\r\n[ 1 
  ] - كهف : 9\r\n","page_name":" 547 ","page_number":184},
  {"content":"\r\nگويد : نام يكيشان كه غذا مىخريد يمنيح بود و خدا عز و جل دربارهء او فرموده كه وقتى از خواب دراز بيدار شدند گفتند : « * ( فَابْعَثُوا أَحَدَكُمْ بِوَرِقِكُمْ هذِه إِلَى الْمَدِينَةِ فَلْيَنْظُرْ أَيُّها أَزْكى طَعاماً فَلْيَأْتِكُمْ بِرِزْقٍ مِنْه 18 : 19 ) * [ 1 
  ] . » يعنى : يكيتان را با اين پولتان به شهر بفرستيد تا بنگرد طعام كدام يكيشان پاكيزه تر است و خوردنىاى از آنجا براى شما بيارد .\r\nولى در روايت ابن اسحاق هست كه نام وى يمليخا بود .\r\nو هم ابن اسحاق گويد كه شمار جوانان هشت بود و مطابق گفتهء او سگشان نهمينشان بود و هم او درباره نام جوانان گويد : بزرگترشان كه پادشاه از جانب همه سخن كرد مكسملينا نام داشت و ديگرى محسملينا و سومى يمليخا و چهارمى مرطوس و پنجمى كسوطولش و ششمى بيرونس و هفتمى رسمونس و هشتمى بطونس و نهمى قالوس بود و همه جوان بودند .\r\nاز مجاهد روايت كرده‌اند كه بعضيشان چندان جوان بودند كه دندانهايشان چون نقره سپيد بود و از جمله روميانى بودند كه پرستش بتان مىكردند و خدا به - اسلام هدايتشان فرمود و به قول جمعى از علماى سلف شريعتشان شريعت عيسى عليه السلام بود . از ابن قيس ملائى روايت كرده‌اند كه اصحاب كهف و رقيم بر دين عيسى بن مريم صلى الله عليه و سلم بودند و پيرو اسلام بودند و پادشاهشان كافر بود .\r\nبعضيها پنداشته‌اند كه كار و حكايت آنها و رفتنشان به غار پيش از مسيح عليه السلام بود و مسيح حكايت آنها را با قوم خويش بگفت و خدا عز و جل پس از عروج مسيح در فاصلهء ميان وى و محمد صلى الله عليه و سلم آنها را از خواب برانگيخت .\r\nولى علماى اسلام بر آنند كه قصهء آنها از پس مسيح بود و هيچيك از مطلعان\r\n\r\n","description":"","footnote":"\r\n[ 1 
  ] - كهف : 18\r\n","page_name":" 548 ","page_number":185},
  {"content":"\r\nاخبار مردم سلف خلاف ندارند كه قصه در ايام ملوك الطوائف بود .\r\nو در آن روزگار پادشاهى داشتند كه دقينوس نام داشت و بتپرست بود و خبر يافت كه جوانان به خلاف دين ويند و به طلبشان بر آمد كه براى حفظ دين خويش از او بگريختند تا به كوهى رسيدند كه طبق روايت مجاهد نيخلوس نام داشت .\r\nوهب بن منبه دربارهء سبب ايمان جوانان و مخالفتشان با قوم گويد كه يكى از حواريان عيسى پسر مريم سوى شهر اصحاب كهف رفت و خواست در آيد گفتند :\r\n« بر در شهر بتى هست كه هر كه خواهد در آيد بايد آن را سجده كند و او به شهر نيامد و نزديك شهر به حمامى در آمد و در آنجا كار مىكرد و مزدور صاحب حمام بود و حمام پر بركت شد و روزى او فراخ شد و گروهى از جوانان شهر دلبستهء او شدند كه از آسمان و زمين و آخرت به آنها خبر مىداد و سرانجام به او ايمان آوردند و تصديقش كردند و مانند وى شدند و حوارى با صاحب حمام شرط كرده بود كه شب آزاد باشم و مانع من از نماز خواندن نشوى و چنين بود تا پسر شاه با زنى بيامد و او را به حمام در آورد و حوارى او را ملامت كرد و گفت : « تو پسر شاهى و با اين زن به حمام در مىشوى . » و پسر شاه شرمگين شد و برفت و بار ديگر بيامد و به حمام در آمد و آن زن نيز با وى بود و حوارى چنان گفت كه بار اول گفته بود و ناسزا گفت و سخت ملامت كرد ، اما پسر شاه اعتنا نكرد تا به حمام شد و زن نيز با وى بشد و هر دو در حمام بمردند و به شاه خبر دادند كه حمامى پسرت را كشت و شاه به طلب حوارى بر آمد كه گريخته بود و به دو دست نيافت . و از مصاحبان وى پرسيد و نام جوانان را گفتند كه به طلب ايشان بر آمد و جوانان از شهر برون شدند و به يكى از دوستان بر خوردند كه در مزرعهء خويش بود و دين آنها داشت و با او گفتند كه در جستجوى ما هستند و او نيز با آنها برفت و سگش نيز همراه بود و شبانگاه به غار پناه بردند و گفتند شب اينجا ميمانيم و چون صبح شود ببينيد چه\r\n","description":"","footnote":"","page_name":" 549 ","page_number":186},
  {"content":"\r\nبايد كرد .\r\nو به خواب رفتند و شاه و يارانش به تعاقب آنها برخاستند و آنها را بيافتند كه وارد غار شده بودند و چون يكيشان مىخواست به غار در آيد ترسان مىشد و هيچكس نتوانست در آيد و يكيشان به شاه گفت : « اگر بر آنها دست يا بى مىخواهى آنها را بكشى ؟ » شاه گفت : « آرى . » گفت : « در غار را بگير و بگذار از گرسنگى و تشنگى بميرند . » شاه چنين كرد . و از آن پس كه در غار را گرفتند روزگارها گذشت و چنان شد كه چوپانى به نزديك غار در باران گير افتاد و گفت : « چه ميشد اگر در غار را مىگشودم و گوسفندان خويش را به درون آن مىبردم . » و همچنان بكوشيد تا روزنى گشود و به درون رفت و صبحگاه روز بعد خدا خفتگان را جان داد و يكى را با پول فرستادند كه غذايى برايشان بخرد و چون به در شهر رسيد چيزهاى شگفت ديد ، و سرانجام پيش مردى رفت و گفت : « اين درهمها را بگير و خوردنى به من ده . » مرد گفت : « اين درهمها را از كجا آورده اى ؟ » گفت : « من و يارانم شب برون شديم و شب بخفتيم و صبحگاه مرا فرستاده‌اند . » گفت : « اين درهمها به روزگار فلان شاه بود چگونه به دست تو رسيده . » و او را پيش شاه برد كه مردى پارسا بود و پرسيد : « اين درهمها را از كجا آورده اى ؟ » گفت : « ديروز من و يارانم بيرون شديم و شب درآمد به فلان غار رفتيم آنگاه به من گفتند كه غذايى برايشان بخرم . » شاه گفت : « ياران تو كجا هستند ؟ » گفت : « در غار . »\r\n","description":"","footnote":"","page_name":" 550 ","page_number":187},
  {"content":"\r\nگويد : و با وى برفتند تا به در غار رسيدند و او گفت : « بگذاريد پيشتر از شما به نزد يارانم شوم . » و او را بديدند كه چون نزديك آنها شد به خواب رفت و آنها نيز به خواب شدند و هر كه مىخواست وارد غار شود ترسان مىشد و نتوانستند نزديك آنها شوند و كليسايى به نزديك آنها ساختند كه در آن نماز مىكردند .\r\nاز عكرمه روايت كرده‌اند كه اصحاب كهف فرزندان پادشاه روم بودند و خدا اسلام را نصيب آنها كرد و با دين خويش سر خوش بودند و از قوم خود گوشه گرفتند و به غار شدند و خدا به خوابشان برد و روزگارى دراز بماندند تا قومشان هلاك شدند و قومى مسلمان به جاى آنها آمد كه شاهشان مسلمان بود و دربارهء روح و جسم اختلاف داشتند يكى مىگفت : « روح و جسم با هم برانگيخته شود . » ديگرى مىگفت روح برانگيخته شود و جسم را زمين بخورد و چيزى نماند . » و شاه از اختلافشان ناخشنود بود و خرقه پوشيد و بر خاكستر نشست و خدا عز و جل را بخواند و گفت : « پروردگارا اختلاف اينان را مىنگرى كسى را برانگيز كه براى آنها بيان كند . » و خدا اصحاب كهف را برانگيخت و يكيشان را فرستادند كه غذايى برايشان بخرد و او به بازار رفت و كسان را نشناخت اما راهها را ميدانست و ايمان را در شهر رايج ديد و نهانى برفت تا پيش مردى رسيد كه خواست از او غذايى بخرد و چون پول را بديد شگفتى كرد و گفت : « پنداشتم بچه شتر است . » جوان گفت : « مگر فلان پادشاه شما نيست ؟ » گفت : « نه پادشاه ما فلان است ؟ » و همچنان سخن كردند تا او را به نزد شاه برد كه از او پرسش كرد و جوان حكايت ياران خويش را بگفت و شاه كس فرستاد و مردم را فراهم آورد و گفت : « شما در كار روح و جسم اختلاف كرديد و خدا عز و جل شما را نشانى فرستاد ، اينك مردى از قوم فلان . » يعنى شاهى كه گذشته بود .\r\nو جوان گفت : « مرا پيش يارانم ببريد . »\r\n","description":"","footnote":"","page_name":" 551 ","page_number":188},
  {"content":"\r\nو شاه سوار شد و كسان نيز با وى سوار شدند و چون به در غار رسيدند جوان گفت : « بگذاريد پيش ياران خود شوم . » و چون آنها را بديد خدا او را بخواب برد و آنها را نيز به خواب برد و چون ديرى شد و باز نيامد شاه در آمد و مردم در آمدند و پيكرها را بديدند كه جان نداشت و شاه گفت : « اين آيتى است كه خداى سوى شما فرستاده است . » قتاده گويد : ابن عباس با حبيب بن مسلمه به غزا رفته بودند و به غار گذشتند كه در آن استخوان بود و يكى گفت اين استخوان اصحاب كهف است . ابن عباس گفت :\r\n« سيصد سال پيش استخوانشان نابود شد . »\r\nابو جعفر گويد : 10 )\r\n\r\nو از جملهء پيمبران يونس بن متى بود\r\nچنان كه گفته‌اند يونس از دهكده هاى موصل بود كه آن را نينوى مىگفتند . و قوم وى بتپرست بودند و خدا يونس را برانگيخت تا از بتپرستى منعشان كند و وادارشان كند تا از كفر توبه كنند و به توحيد گرايند .\r\nو حكايت وى و قومش چنان بود كه خدا عز و جل در كتاب خويش آورده و فرموده : « * ( فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ في الْحَياةِ الدُّنْيا وَمَتَّعْناهُمْ إِلى حِينٍ 10 : 98 ) * [ 1 
  ] . » يعنى : هيچ دهكده اى نبود كه ( پس از عذاب ) ايمان بيارد و ايمانش سودش دهد مگر قوم يونس كه ايمان آوردند و در زندگى دنيا عذاب خفت را از آنها برداشتيم و تا مدتى بهره ورشان كرديم .\r\nو نيز فرمود : « * ( وَذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْه فَنادى في الظُّلُماتِ 21 : 87 ) *\r\n\r\n","description":"","footnote":"\r\n[ 1 
  ] - يونس : 98\r\n","page_name":" 552 ","page_number":189},
  {"content":"\r\n* ( أَنْ لا إِله إِلَّا أَنْتَ سُبْحانَكَ إِنِّي كُنْتُ من الظَّالِمِينَ ، فَاسْتَجَبْنا لَه وَنَجَّيْناه من الْغَمِّ وَكَذلِكَ نُنْجِي الْمُؤْمِنِينَ 21 : 87 - 88 ) * [ 1 
  ] . » يعنى : و ذو النون را ياد كن آن دم كه خشمناك برفت و گمان داشت بر او سخت نخواهيم گرفت . پس ، از ظلمات ندا داد كه خدايى جز تو نيست تسبيح تو گويم كه من از ستمگران بوده‌ام ، پس اجابتش كرديم و از تنگنا نجاتش داديم و مؤمنان را نيز چنين نجات مىدهيم .\r\nعلماى سلف امت پيمبر ما محمد صلى الله عليه و سلم دربارهء خشمگين رفتن يونس كه پنداشته بود با وى سخت نخواهند گرفت و اينكه چه وقت بود اختلاف كرده‌اند بعضىها گفته‌اند قصه پيش از دعوت قوم و ابلاغ رسالت بود زيرا وقتى عذاب خدا به قوم وى نزديك شد فرمان يافت پيش آنها رود و از قوت عذاب خبرشان دهد تا سوى خدا باز آيند و او مهلت خواست و خدا مهلت نداد و از شتاب خدا خشمگين شد . ذكر گويندهء اين سخن :\r\nاز شهر بن حوشب روايت كرده‌اند كه جبرئيل عليه السلام پيش يونس آمد و گفت : « سوى مردم نينوى رو و بيمشان ده كه عذاب نزديك است » يونس گفت : « تا چهارپايى بجويم . » جبرئيل گفت : « كار عاجلتر از اين است . » يونس گفت : « پاپوشى بجويم . » و جبرئيل گفت : « كار عاجلتر از اين است . » و يونس خشمگين شد و سوى كشتى رفت و بر آن نشست و كشتى بماند و\r\n\r\n","description":"","footnote":"\r\n[ 1 
  ] انبياء 87 - 78\r\n","page_name":" 553 ","page_number":190},
  {"content":"\r\nپيش و پس نرفت . گويد : و قرعه زدند و به نام او شد و ماهى بيامد و دم تكان مىداد و ندا آمد كه اى ماهى ما يونس را روزى تو نكرديم بلكه ترا حرز و نمازگاه وى كرديم .\r\nو ماهى او را ببلعيد و از آنجا ببرد تا از ابله گذشت سپس او را ببرد تا از دجله گذشت و باز او را ببرد تا در نينوى انداخت .\r\nاز ابن عباس روايت كرده‌اند كه رسالت يونس پس از آن بود كه ماهى او را بينداخت .\r\nبعضى ديگر گفته‌اند حادثه پس از آن بود كه قوم خويش را دعوت كرد و رسالت خويش بگزاشت ولى نزول عذاب را به وقتى معين وعده داد و چون توبه آوردند و به اطاعت خداى بازگشتند از آنها جدا شد و چون عذاب خدا بيامد و آنها را احاطه كرد و چنان كه خدا عز و جل در تنزيل عزيز آورده عذاب از آنها برداشت و يونس از سلامت قوم و رفع عذابى كه وعده داده بود خبر يافت خشمگين شد و گفت :\r\n« وعده اى كه به قوم دادم دروغ شد . » و خشمگين از پروردگار برفت و نخواست سوى قوم باز گردد كه دروغ وى را ديده بودند . ذكر گويندهء اين سخن :\r\nاز ابن عباس روايت كرده‌اند كه خداى تبارك و تعالى يونس را به اهل دهكده اش برانگيخت و دعوت وى را رد كردند و ايمان نياوردند .\r\nو خدا به دو وحى كرد كه به روز فلان و فلان عذاب فرستم از ميان قوم برون شو و او قضيه را به قوم خويش خبر داد .\r\nگفتند : مراقب او باشيد اگر از ميان شما برون شد عذاب آمدنى است .\r\nو چون شبى كه وعدهء عذاب به صبحگاه آن بود بيامد ، قوم از دنبال وى به راه\r\n","description":"","footnote":"","page_name":" 554 ","page_number":191},
  {"content":"\r\nافتادند و از شهر در آمدند و بر تپه اى رفتند و چهارپايان را از فرزند جدا كردند و به پيشگاه خدا تضرع كردند و بخشش طلبيدند و يونس در انتظار خبر دهكده و مردم آنجا بود كه يكى بر او گذر كرد و از او پرسيد : « مردم شهر چه كردند ؟ » گفت : « وقتى پيمبرشان برفت صدق وعده وى بدانستند و از شهر سوى تپه اى رفتند و همه فرزندان را از مادر جدا كردند و تضرع كردند و سوى خدا باز گشتند و توبهء آنها پذيرفته شد و عذاب نيامد . » گويد : يونس خشمگين شد و گفت : « به خدا هرگز سوى آنها باز نروم كه دروغگو شده‌ام ، من به آنها وعدهء عذاب دادم و نيامد . » و خشمگين از پروردگار به راه خويش رفت و شيطان وى را بلغزانيد .\r\nاز ربيع روايت كرده‌اند كه به روزگار عمر بن خطاب ، يكى كه قرآن را از بر داشت ، از قوم يونس سخن آورد كه يونس بيمشان داد و تكذيب وى كردند و به آنها خبر داد كه عذاب به آنها مىرسد و از آنها جدا شد و چون قوم اين بديدند و عذاب آنها را احاطه كرد از مساكن خويش برون شدند و به جايى بلند رفتند و تضرع كردند و خدا را از روى اخلاص بخواندند كه عذاب از آنها بر دارد و پيمبرشان را باز آرد و خداى عذاب از آنها برداشت .\r\nتنها قوم يونس بودند كه عذاب آنها را احاطه كرد و سپس برداشته شد ، و چون يونس اين بديد با خدا عتاب كرد و خشمگين برفت و پنداشت كه با او سخت نخواهند گرفت و به كشتى نشست و طوفان بدان رسيد و گفتند اين از گناه يكى از كشتىنشينان است .\r\nيونس بدانست كه گناهكار اوست و گفت : « اين از گناه من است ، مرا به - دريا افكنيد . » اما نپذيرفتند و قرعه كردند و او گنهكار در آمد و گفت : « به شما گفتم كه اين از گناه من است . » و نخواستند او را به دريا افكنند تا بار ديگر قرعه كردند و او گناهكار در آمد و گفت : « به شما گفتم كه اين از گناه من است . » و نخواستند او را به دريا\r\n","description":"","footnote":"","page_name":" 555 ","page_number":192},
  {"content":"\r\nافكنند تا بار سوم قرعه كردند و او گناهكار در آمد و چون اين بديد خويشتن را به دريا افكند و اين به هنگام شب بود و ماهى او را ببلعيد .\r\nو يونس كه گناه خويش را دانسته بود و در تاريكى ندا داد : خدايى جز تو نيست تسبيح تو گويم كه من از ستمگران بوده‌ام و از پيش عمل نكو داشته بود و خدا دربارهء وى فرمود :\r\n« * ( فَلَوْ لا أَنَّه كانَ من الْمُسَبِّحِينَ لَلَبِثَ في بَطْنِه إِلى يَوْمِ يُبْعَثُونَ فَنَبَذْناه بِالْعَراءِ وَهُوَ سَقِيمٌ 37 : 143 - 145 ) * [ 1 
  ] . » يعنى : اگر از جملهء تسبيح گويان نبود ، در شكم نهنگ تا روزى كه مردمان زنده شوند مىماند ، پس او را به صحرا افكنديم و بيمار بود .\r\nو چون به ساحل افكنده شد خدا درخت كدوئى بر او برويانيد و چنان كه گفته‌اند درخت كدو بر او شير افشاند تا نيروى وى بازگشت و روزى نزديك درخت رفت و آن را خشكيده يافت و غمين شد و بگريست و ملامت شنيد و به او گفته شد : « براى درختى غمين شدى و بگريستى و بر يكصد هزار كس يا بيشتر غمين نشدى و خواستى همه را هلاك كنى . » آنگاه خدا وى را از گمرهى بر كنار كرد و به صف پارسايان برد و فرمان داد تا سوى قوم خويش رود و بگويد كه خدا توبهء آنها را پذيرفت و او سوى قوم روان شد و به چوپانى رسيد و از قوم يونس و حال آنها پرسيد و چوپان گفت : « نيكند و انتظار بازگشت پيمبر خويش دارند . » يونس گفت : « به آنها بگو كه من يونس را ديده‌ام . » گفت : « اين سخن بى شاهد نتوانم گفت . » يونس ، بزى از گلهء او را نشان داد و گفت : « اين شهادت دهد كه يونس را ديده اى . »\r\n\r\n","description":"","footnote":"\r\n[ 1 
  ] صافات : 141 تا 143\r\n","page_name":" 556 ","page_number":193},
  {"content":"\r\nگفت : « ديگر چه ؟ » گفت : « اين مكان شهادت دهد كه تو يونس را ديده اى . » گفت : « ديگر چه ؟ » گفت : « و اين درخت شهادت دهد كه تو يونس را ديده اى . » چوپان به نزد قوم رفت و گفت كه يونس را ديده و تكذيب او كردند و خواستند آزارش كنند و چوپان گفت : « شتاب مياريد تا صبح در آيد . » و چون صبح در آمد آنها را به مكانى برد كه يونس را آنجا ديده بود و از آن سخن خواست و مكان به قوم خبر داد كه وى يونس را ديده و از بز پرسيد و آن نيز خبر داد كه يونس را ديده و از درخت سخن خواستند و به آنها خبر داد كه يونس را ديده پس از آن يونس پيش قوم آمد و خدا عز و جل در اين باب فرمود :\r\n« * ( وَأَرْسَلْناه إِلى مِائَةِ أَلْفٍ أَوْ يَزِيدُونَ فَآمَنُوا فَمَتَّعْناهُمْ إِلى حِينٍ 37 : 147 - 148 ) * [ 1 
  ] . » يعنى : و او را به صد هزار يا بيشتر فرستاديم ، پس ايمان آوردند و تا مدتى برخوردارشان كرديم .\r\nاز ابن مسعود روايت كرده‌اند و اين روايت در بيت المال گفت كه يونس به - قوم خويش وعده عذاب داد و گفت : « تا سه روز عذاب بيايد » و قوم مادر از فرزند ببريدند و برون شدند و به درگاه خدا بناليدند و استغفار كردند ، و يونس در انتظار عذاب بود و چيزى نديد و دروغگو در آمد كه سخنش راست نشده بود و خشمگين برفت و در ظلمات ندا داد ، و اين ظلمت شكم ماهى و ظلمت شب و ظلمت دريا بود .\r\nاز ابو هريره روايت كرده‌اند كه پيمبر صلى الله عليه و سلم فرمود وقتى خدا خواست يونس را در شكم ماهى به زندان كند به ماهى وحى كرد كه او را بگير اما گوشت وى را مخراش و استخوانش را مشكن . و ماهى يونس را بگرفت و در دريا\r\n\r\n","description":"","footnote":"\r\n[ 1 
  ] - يونس 98\r\n","page_name":" 557 ","page_number":194},
  {"content":"\r\nبه مكان خويش برد و چون به عمق دريا رفت يونس صدايى شنيد و با خويش گفت :\r\n« اين چيست ؟ » و خدا به او كه در شكم ماهى بود وحى كرد كه اين تسبيح جنبندگان درياست گويد و او نيز در شكم ماهى تسبيح گفت و چون فرشتگان تسبيح او بشنيدند . گفتند :\r\n« خدايا صدايى ضعيف از زمينى غريب مىشنويم . » خدا عز و جل فرمود :\r\n« اين بندهء من يونس است كه نافرمانى من كرده و او را به دريا در شكم ماهى به زندان كرده‌ام . » گفتند : « همان بندهء پارساست كه هر شب و روز ، كار نيكى از او سوى تو بالا مىآمد ؟ » خدا عز و جل فرمود « آرى . » و فرشتگان شفاعت وى كردند و خدا بفرمود تا ماهى او را به ساحل افكند و چنان كه خداى فرمود بيمار بود و بيمارى وى آن بود كه ماهى وى را چون طفل نوزاد افكنده بود و گوشت و استخوانش نرم بود .\r\nاز ابن عباس روايت كرده‌اند كه ماهى وى را ببرد و به ساحل دريا افكند كه چون طفل نوزاد بود و چيزى از او كم نشده بود . از ابو هريره روايت كرده‌اند كه ماهى يونس را به ساحل افكند و خدا درخت كدويى بر او برويانيد كه هر روز صبح او را شير داد تا قوت گرفت . 17 )\r\n\r\nو از حوادث ايام ملوك الطوائف اين بود كه خداى سه رسول فرستاد\r\nو خدا عز و جل در تنزيل از آنها سخن آورد و فرمود :\r\n","description":"","footnote":"","page_name":" 558 ","page_number":195},
  {"content":"\r\n« * ( وَاضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ 36 : 13 - 14 ) * [ 1 
  ] . » يعنى : براى ايشان مردم آن دهكده را مثل بزن ، وقتى فرستادگان سويشان آمدند وقتى دو تن سويشان فرستاديم و تكذيبشان كردند و به سومى نيرويشان داديم و گفتند : ما پيغام آوران شمائيم .\r\nگذشتگان دربارهء ايشان اختلاف كرده‌اند بعضىها گفته‌اند سه كسى كه خداى در اين آيه يادشان كرده و حكايتشان را آورده پيمبران و رسولانى بودند كه سوى يكى از شاهان روم فرستاده شدند و او انطيخس بود و شهرى كه شاه در آن بود و خدا رسولان را بدانجا فرستاد انطاكيه بود .\r\nذكر گويندهء اين سخن از وهب بن منبه يمنى و هم از ابن اسحاق روايت كرده‌اند كه مردى در انطاكيه بود كه حبيب نام داشت و حرير مىبافت و مردى بيمار بود كه جذام در او افتاده بود و بر يكى از درهاى دور افتادهء شهر جا داشت و مؤمنى بخشنده بود و چنان كه گفته‌اند شبانگاه حاصل كسب خويش را دو نيمه مىكرد يك نيمه را براى روزى عيال خويش مىگرفت و نيم ديگر را صدقه مىداد و چون دل پاك و فطرت استوار داشت بيمارى و ضعف و كار را به چيزى نميشمرد .\r\nو در شهر فرعونى بود به نام انطيخس پسر انطيخس پسر انطيخس كه بتپرست بود و مشرك بود و خدا رسولان سه گانه را برانگيخت كه صادق و صدوق و شلوم نام داشتند ، دو تن از آنها را سوى فرعون و مردم شهر فرستاد كه تكذيبشان كردند و سومى را فرستاد .\r\n\r\n","description":"","footnote":"\r\n[ 1 
  ] - يس : 13 و 14\r\n","page_name":" 559 ","page_number":196},
  {"content":"\r\nبعضى ديگر گفته‌اند از حواريان عيسى پسر مريم بودند و رسولان خدا نبودند بلكه رسولان عيسى پسر مريم بودند ولى چون عيسى به فرمان خدا آنها را فرستاده بود رسولان خدا نيز بودند كه فرمود چون دو تن را فرستاديم و تكذيبشان كردند و به سومى تأييدشان كرديم .\r\nذكر گويندهء اين سخن از قتاده روايت كرده‌اند كه عيسى پسر مريم دو تن از حواريان را سوى انطاكيه فرستاد كه از شهرهاى روم بود و آنها را تكذيب كردند و سومى را فرستاد و گفتند ما را سوى شما فرستاده‌اند تا آخر آيه . .\r\nابن اسحاق گويد : چون رسولان ، شاه را دعوت كردند و فرمان خدا را اعلام كردند و رسالت خويش وانمودند و از دين قوم عيب گرفتند قالوا : « * ( إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ ، قالُوا طائِرُكُمْ مَعَكُمْ أَ إِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ 36 : 18 - 19 ) * [ 1 
  ] . » يعنى : گفتند ما به شما شكون بد زده‌ايم اگر بس نكنيد سنگسارتان مىكنيم و عذابى المانگيز از ما به شما مىرسد . گفتند هر جا نامتان به ميان آيد بخت بدتان همراهتان است كه شما گروهى افراطكاريد .\r\nو چون شاه و قوم وى بر كشتن رسولان هم سخن شدند و حبيب كه بر در دور - افتادهء شهر بود خبر يافت بيامد و خدا را به يادشان آورد و به پيروى رسولان دعوتشان كرد و گفت : « * ( يا قَوْمِ اتَّبِعُوا الْمُرْسَلِينَ . اتَّبِعُوا من لا يَسْئَلُكُمْ أَجْراً وَهُمْ مُهْتَدُونَ 36 : 20 - 21 ) * [ 2 
  ] يعنى : اى قوم پيرو اين رسولان شويد كسانى را كه مزدى از شما نمىخواهند و خودشان هدايت يافته‌اند پيروى كنيد .\r\n\r\n","description":"","footnote":"\r\n[ 1 
  ] - يس 18 و 19\r\n[ 2 
  ] - 20 و 21\r\n","page_name":" 560 ","page_number":197},
  {"content":"\r\nاز قتاده روايت كرده‌اند كه چون حبيب به نزد رسولان رسيد گفت : « آيا براى اين كار مزدى مىخواهيد ؟ » گفتند : « نه . » گفت : « اى قوم پيرو رسولان شويد ، پيرو كسانى شويد كه هدايت يافته‌اند و از شما مزد هدايت نمىخواهند . » ابن اسحاق گويد : آنگاه حبيب با بتپرستى قوم مخالفت آورد و دين خويش و عبادت پروردگار را عيان كرد و اعلام كرد كه فقط خدا سود و زيان تواند رساند و گفت : « * ( وَما لِيَ لا أَعْبُدُ الَّذِي فَطَرَنِي وَإِلَيْه تُرْجَعُونَ . أَ أَتَّخِذُ من دُونِه آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَلا يُنْقِذُونِ . إِنِّي إِذاً لَفِي ضَلالٍ مُبِينٍ ، إِنِّي آمَنْتُ بِرَبِّكُمْ فَاسْمَعُونِ 36 : 22 - 25 ) * [ 1 
  ] . » يعنى : مرا چه شده كه خدايى را كه ايجادم كرده و به سوى وى باز ميرويد عبادت نكنم ، آيا جز او خدايانى بگيرم كه اگر خداى رحمان گزندى براى من خواهد شفاعتشان كارى برايم نسازد و خلاصم نكنند ، كه در اين صورت من در ضلالتى آشكارم ، ( اى پيغمبران ) من به پروردگارتان ايمان دارم ( ايمان آوردن ) مرا بشنويد . » يعنى به پروردگار شما كه كافر او شده‌اند ايمان دارم و سخن من بشنويد . پس همگى همدل بر او تاختند و او را بكشتند كه زبون و بيمار بود و كسى نبود كه از او دفاع كند .\r\nابن مسعود گويد : وى را چندان لگدمال كردند كه نايش از دبر در آمد و خداى عز و جل گفت : « ببهشت در آى » و زنده به بهشت در آمد كه آنجا روزى خورد و خدا بيمارى و غم و رنج دنيا از وى ببرد و چون به رحمت و بهشت و كرم خدا رسيد گفت :\r\n« * ( يا لَيْتَ قَوْمِي يَعْلَمُونَ بِما غَفَرَ لِي رَبِّي وَجَعَلَنِي من الْمُكْرَمِينَ 36 : 26 - 27 ) * [ 2 
  ] . »\r\n\r\n","description":"","footnote":"\r\n[ 1 
  ] - يس 22 تا 25\r\n[ 2 
  ] - يس 26 و 27\r\n","page_name":" 561 ","page_number":198},
  {"content":"\r\nيعنى : اى كاش قوم من بدانند ، كه پروردگارم مرا آمرزيده و از نواختگانم كرده است . و خدا به خاطر وى چنان خشم آورد و قوم را عذاب كرد كه چيزى از آنها به جاى نماند . او عز و جل فرمايد : « * ( وَما أَنْزَلْنا عَلى قَوْمِه من بَعْدِه من جُنْدٍ من السَّماءِ وَما كُنَّا مُنْزِلِينَ إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ 36 : 28 - 29 ) * [ 1 
  ] .\r\nيعنى : از پى آن سپاهى از آسمان سوى ايشان نازل نكرديم كه ما ( سپاه ) نازل كن نبوديم ، بجز يك صيحه نبود و آن وقت همگيشان بىحركت شدند .\r\nو خدا ، شاه و مردم انطاكيه را هلاك كرد و نابود شدند و كس از ايشان نماند .\r\nاز ابن عباس روايت كرده‌اند كه رسولى كه قصهء او به يس هست حبيب نام داشت و خوره در او افتاده بود .\r\nو هم از ابو مخلد روايت كرده‌اند كه نام وى حبيب پسر مزى بود . 21 )\r\n\r\nو شمشون نيز در ايام ملوك الطوائف بود\r\nوى در يكى از شهرهاى روم بود ، و خدا وى را هدايت كرده بود ، : و قوم وى بتپرست بودند . و حكايت وى با قوم چنان بود كه در روايت وهب بن منبه يمنى آمده كه شمشون مردى مسلم بود ، و مادرش او را نذر كرده بود ، و از شهرى بود كه مردمش كافر و بتپرست بودند و مقر وى در چند ميلى شهر بود ، و به تنهايى به - غزاى قوم مىرفت و در راه خدا با آنها جهاد مىكرد و حوائج خويش بر مىگرفت و مىكشت و اسير و مال مىبرد و نيروى بسيار داشت و به آهن و بند بسته نمىشد و قوم تاب وى نداشتند و عاقبت گفتند به كمك زنش به او دست توانيم يافت و پيش\r\n\r\n","description":"","footnote":"\r\n[ 1 
  ] - يس 28\r\n","page_name":" 562 ","page_number":199},
  {"content":"\r\nزن وى رفتند و مزدى براى او نهادند .\r\nزن گفت : « من او را براى شما مىبندم . » و ريسمانى محكم به دو دادند و گفتند : « وقتى بخفت دست وى را به گردن ببند تا بياييم و او را بگيريم . » و چون شمشون بخفت زن دست وى را با ريسمان به گردن بست و چون بيدار شد ريسمان را با دست خويش بكشيد كه از گردنش بيفتاد و به زن گفت : « چرا چنين كردى ؟ » زن گفت : « خواستم قوت تو را بيازمايم كه هرگز چون تو نديده‌ام . » و كس پيش قوم فرستاد و گفت : « وى را با ريسمان بستم اما سودى نداشت . » و غلى آهنين فرستادند و گفتند : « وقتى بخفت غل را به گردن او بنه . » و چون شمشون بخفت زن غل آهنين را به گردن وى نهاد و محكم كرد .\r\nو چون شمشون بيدار شد غل را بكشيد و از دست وى بيفتاد و به زن گفت :\r\n« چرا چنين كردى ؟ » زن گفت : « خواستم قوت تو را بيابم كه هرگز چون تو در دنيا نديده‌ام ، آيا در جهان چيزى نيست كه بر تو چيره شود . » گفت : « فقط يك چيز هست . » گفت : « و آن چيست ؟ » گفت : « با تو نگويم . » و زن همچنان اصرار كرد . و شمشون كه موى بسيار داشت به وى گفت : « مادرم مرا نذر كرده و چيزى بجز مويم مرا نبندد و بر من چيره نشود . » و چون شمشون بخفت زن دست او را با موى سرش به گردن بست كه بسته ماند و كس پيش قوم فرستاد كه بيامدند و او را بگرفتند و بينىاش ببريدند و چشمانش را كور كردند و براى ديدن مردم پيش مناره اى بداشتند و مناره اى ستوندار بود و\r\n","description":"","footnote":"","page_name":" 563 ","page_number":200},
  {"content":"\r\nشاه بالاى آن رفته بود كه رفتار قوم را با شمشون ببيند .\r\nو چون اعضاى شمشون را ناقص كردند و او را به پا داشتند ، از خدا خواست كه وى را بر آنها تسلط دهد و فرمان يافت كه دو ستون از مناره را كه شاه و همراهان بر آن بودند بگيرد و سوى خود بكشد و ستونها را بكشيد و خداوند چشم او را باز داد و زخم از تن وى ببرد و مناره با شاه و هر كه بر آن بود بيفتاد و همگى هلاك شدند . 23 )\r\n\r\nسخن از حكايت جرجيس\r\nجرجيس چنان كه گفته‌اند بنده اى پارسا بود از مردم فلسطين و باقيماندهء حواريان مسيح را ديده بود و تجارتى داشت و با حاصل تجارت خويش به مردم محتاج نبود و مازاد آن را به مستمندان بذل مىكرد و يك بار سوى پادشاه موصل رفت .\r\nابن اسحاق گويد داذانه به موصل بود و پادشاهى همه شام داشت و جبارى گردنكش بود و جز خداى تعالى كس تاب وى نداشت و جرجيس مردى پارسا و مؤمن از مردم فلسطين بود و ايمان خويش نهان داشته بود و از آن جمله مردم پارسا بود كه ايمان خويش نهان مىداشتند و باقيماندهء حواريان عيسى را ديده بودند و از آنها تعليم گرفته بودند .\r\nو جرجيس مال و تجارت بسيار داشت و صدقه فراوان مىداد و گاه مىشد كه همه مال خويش را به صدقه مىداد و چيزى نمىماند و بينوا مىشد ، آنگاه مىكوشيد و چند برابر مال رفته به دست مىآورد ، و كار وى با مال چنين بود كه كسب مال براى صدقه مىكرد ، و گر نه بينوايى را از توانگرى دوستتر داشت و از فرمانروايى مشركان آشفته دل بود و بيم داشت وى را به سبب دينش بيازارند يا از دينش بگردانند\r\n","description":"","footnote":"","page_name":" 564 ","page_number":201},
  {"content":"\r\nو به آهنگ شاه موصل برون شد و مالى همراه برد كه بدون هديه كند تا شاهان ديگر را بر او تسلط ندهد .\r\nوقتى به نزد شاه رسيد وى در انجمن بود و بزرگان و شاهان قومش پيش وى بودند و آتشى افروخته بود و لوازم شكنجه براى مخالفان فراهم بود ، و گفته بود تا بت وى را كه افلوق نام داشت به پا دارند و مردم بر آن بگذرند و هر كه بر آن سجده نبرد در آتشش افكنند و شكنجه بيند . و چون جرجيس اين بديد خدا بغض شاه را در دل وى افكند و انديشيد كه با وى جهاد كند ، و مالى را كه همراه داشت به مردم بخش كرد و چيزى از آن نماند كه نمىخواست به كمك مال جهاد كرده باشد ، و دوست داشت اين كار را به جان كرده باشد ، و خشمگين پيش شاه آمد و گفت :\r\n« بدان كه تو بندهء مملوكى و كارى براى خويشتن يا براى ديگرى نتوانى و بالاى تو پروردگارى هست كه ترا آفريده و روزى داده و اوست كه ترا بميراند و زنده كند و زيان دهد و سود رساند و تو يكى از مخلوق كر و گنگ او را كه سخن نكند و نبيند و سود و زيان ندارد و در قبال خدا كارى براى تو نتواند با طلا و نقره آراسته - اى كه فتنهء مردم كنى و به جاى خدا پرستش كرده اى و مردم را به عبادت آن وادار كرده اى و آن را پروردگار ناميده اى . » و از اين گونه سخنان در تعظيم خداى و بيان حال بت كه در خور پرستش نيست با شاه گفت .\r\nشاه پرسيد كه او كيست و از كجاست ؟\r\nجرجيس پاسخ داد كه من بنده خدا و فرزند بندهء او و فرزند كنيز اويم و به پيشگاه وى از همه بندگان زبونتر و فقيرترم ، از خاكم آفريده‌اند و به خاك باز خواهم رفت .\r\nشاه گفت كه براى چه آمده و خيال او چيست ؟\r\nو او شاه را به عبادت خدا عز و جل و ترك بتپرستى خواند .\r\nشاه نيز جرجيس را به بتپرستى خواند و گفت : « اگر پروردگار تو كه\r\n","description":"","footnote":"","page_name":" 565 ","page_number":202},
  {"content":"\r\nپندارى شاه شاهان است چنان بود كه گويى مىبايد اثر وى بر تو ديده شود چنان كه اثر من بر شاهان قوم ديده مىشود .\r\nجرجيس به پاسخ وى به تعظيم خدا پرداخت و گفت ، : « طرقبلينا را كه بزرگ قوم تست و نعمت از تو يافته با الياس و آن نعمت كه از خدا يافته قياس نتوانى كرد ، الياس در آغاز انسانى بود كه غذا مىخواست و به بازار مىرفت و از كرم خداى بال در آورد و نور پوشيد و انسان - فرشتهء آسمانى - زمينى شد كه با فرشتگان پرواز مىكند . و مجليطيس را با آن نعمت كه از تو يافته و بزرگ قوم تو شده با مسيح پسر مريم و نعمتى كه خداى به دو داده چگونه برابر توانى كرد كه او را بر همه جهانيان برترى داد ، و او و مادرش را آيت عبرت آموزان كرد . » آنگاه از كار مسيح و آن كرامت كه خدا به وى داده سخن آورد و گفت :\r\n« چگونه مادرى را كه خداى براى كلمهء خويش برگزيد و درون وى را براى روح خويش پاكيزه كرد و سالار كنيزان خويش كرد ، با ازبيل كه از تو نعمت يافته ، قياس توانى كرد كه ازبيل از پيروان تو بود و بر دين تو بود و خدا وى را به خود وا گذاشت تا سگان به خانهء او هجوم برد و گوشت و خونش بخورد و شغالان و گرگان اعضايش را بدريد . » شاه گفت : « تو از چيزهايى سخن مىكنيم كه ما ندانيم ، اين دو مرد را كه از آنها سخن آوردى به نزد ما بيار تا ببينيم و از كارشان عبرت گيريم كه چيزى چنين در بشر نباشد . » جرجيس گفت : « انكار تو از آنجاست كه خدا را نشناسى و اين دو مرد را نتوانى ديد و پيش تو نيايند مگر به عمل آنها گرايى و منزلت ايشان يا بى . » شاه گفت : « اينك دروغگويى تو عيان شد كه چيزها گفتى كه اثبات كردن نتوانستى . » آنگاه شاه جرجيس را مخير كرد كه يا شكنجه شود يا بر افلوق سجده برد\r\n","description":"","footnote":"","page_name":" 566 ","page_number":203},
  {"content":"\r\nو پاداش بيند .\r\nجرجيس گفت : « اگر اقلون آسمان را بر افراشته ( و چيزها از قدرت خداى بر شمرد ) سخن صواب آورده اى و نيكخواهى كرده اى و گرنه نجس و ملعونى و گم باش . » و چون شاه شنيد كه جرجيس ناسزاى او و خدايان او مىگويد ، از گفتار وى سخت خشمگين شد و بگفت تا دارى بياورند و براى شكنجهء وى نصب كردند و شانه هاى آهنين بر آن نهادند كه پيكر وى را بدريد و گوشت و پوست و عروقش پاره پاره شد و سركه و خردل بر آن ريختند .\r\nو چون ديد كه جرجيس با اين شكنجه نمرد بگفت تا شش ميخ آهنين بياوردند و سرخ كردند كه مانند آتش شد و در سر او فرو بردند كه مخش روان شد .\r\nو چون ديد كه از اين شكنجه نمرد بگفت تا حوضى مسين آوردند و زير آن آتش افروختند تا سرخ شد و بگفت تا جرجيس را در آن نهند و ببندند و همچنان ببود تا خنك شد .\r\nو چون ديد كه از اين شكنجه نمرد وى را پيش خواند و گفت : « مگر از اين شكنجه صدمه نديدى ؟ » جرجيس گفت : « مگر نگفتم كه ترا خدايى هست كه از تو ، به تو نزديكتر است . » شاه گفت : « چرا به من گفتى . » جرجيس گفت : « همو بود كه مرا بر تحمل شكنجهء تو صبورى داد كه حجت بر تو تمام كند . » و چون شاه اين سخن بشنيد وحشت كرد و بر پادشاهى و جان خويش بيمناك شد و عزم كرد وى را براى هميشه به زندان كند . كسان شاه گفتند اگر او را در زندان رها كنى كه با مردم سخن كند بيم هست كه آنها را بخلاف تو بكشاند بگو در زندان شكنجه اش كنند كه از سخن با كسان باز ماند .\r\n","description":"","footnote":"","page_name":" 567 ","page_number":204},
  {"content":"\r\nشاه بگفت تا وى را در زندان به رو در انداختند و چهار ميخ آهنين بر چهار دست و پايش كوفتند كه به هر دست و هر پا ميخى بود ، آنگاه بگفت تا ستونى از مرمر بياورند و بر پشت وى نهند . هفت كس ستون را حمل مىكردند و نتوانستند ، چهارده كس به حمل آن پرداختند و نتوانستند و سرانجام هيجده كس آن را بياوردند و تمام روز جرجيس ميخكوب و زير ستون بود و چون عرق كرد فرشته اى سوى وى آمد ( و نخستين بار بود كه از فرشته كمك ديد و وحى سوى وى آمد ) و سنگ از او برداشت و ميخها را از دست و پايش در آورد و غذا و آب خورانيد و مژده رساند و دل داد و صبحگاهان وى را از زندان در آورد و گفت پيش دشمن خود رو و چنان كه بايد در راه خدا با وى جهاد كن كه خدا به تو مىگويد : « خوشدل و صبور باش كه هفت سال ترا ببلاى اين دشمن دهم كه شكنجه دهد و چهار بار بكشد و ترا جان دهم و چون بار چهارم شود جان ترا بپذيرم و پاداش كامل دهم . » و ناگهان كسان جرجيس را بديدند كه بر سرشان ايستاده و آنها را سوى خدا مىخواند .\r\nشاه گفت : « تو جرجيسى ؟ » گفت : « آرى . » پرسيد : « كى ترا از زندان در آورد ؟ » گفت : « آنكه قدرت وى بالاى قدرت تو است . » و چون شاه اين سخن بشنيد ، از خشم لبريز شد و بگفت تا اقسام شكنجه بيارند و چيزى وانگذارند . و چون جرجيس آن همه ابزار شكنجه را كه براى او فراهم كرده بودند بديد ، بترسيد و بناليد آنگاه خويشتن را به صداى بلند به ملامت گرفت چنان كه ديگران توانستند شنيد . و چون از ملامت خويش فراغت يافت وى را ميان دو دار كشيدند و شمشيرى بر سرش نهادند و فشار دادند تا ميان دو پايش رسيد و دو نيمه شد آنگاه هر نيمه را بگرفتند و پاره پاره كردند . شاه هفت شير درنده داشت\r\n","description":"","footnote":"","page_name":" 568 ","page_number":205},
  {"content":"\r\nكه در چاهى بود و از وسايل شكنجه بود و پيكر جرجيس را پيش شيران افكندند كه سوى آن شد تا بخورد ، اما خداى عز و جل به شيران فرمان داد و سر فرود آورد و به خضوع آمد و بر پنجه ايستاد و از رنج باك نداشت . و جرجيس يك روز مرده بود ، و اين نخستين مرگ وى بود . و چون شب در آمد خدا پاره هاى تن وى را فراهم آورد و پيكر كامل شد ، آنگاه جان وى را باز داد و فرشته اى بفرستاد كه وى را از چاه در آورد و غذا و آب خورانيد و مژده رسانيد و دل داد .\r\nو صبحگاهان فرشته ندا داد : « اى جرجيس . » جرجيس گفت : « اينك حاضرم . » فرشته گفت : « بدان كه قدرت خالق آدم از خاك ، ترا از قعر چاه در آورد سوى دشمن خويش شو و چنان كه بايد در راه خدا با وى جهاد كن و چون صابران بمير .\r\nو قوم در اطراف بت خويش عيدى داشتند و خوشدل بودند و جرجيس را مرده پنداشتند كه ناگهان جرجيس سر رسيد و چون او را بديدند گفتند : « اين همانند جرجيس است . » و بعضى ديگر گفتند : « گويى خود اوست . » شاه گفت : « جرجيس نهان نماند ، خود جرجيس است ، آرامش و نترسى او را ببينيد . » جرجيس گفت : « براستى خودم هستم ، چه مردم بدى بوديد كه مرا كشتيد و پاره پاره كرديد و خدا كه همه نيكى است و از شما مهربانتر است مرا زنده كرد و جانم را باز داد ، سوى اين پروردگار بزرگ آييد كه اين آيتها را به شما نمود . » و چون اين سخنان بگفت ، گفتند : « جادوگرى است كه دستان و چشمان شما در برابر وى جادو شده . » و همه جادوگران ديار خويش را فراهم آوردند و چون بيامدند شاه به سالارشان گفت : « از جادوهاى بزرگ خويش چيزى به من بنما كه\r\n","description":"","footnote":"","page_name":" 569 ","page_number":206},
  {"content":"\r\nخوشدل شوم . » سالار جادوگران گفت : « بگو گاو نرى بيارند . » و چون بياوردند در يك گوش آن دميد كه دو نيمه شد ، آنگاه در گوش ديگر دميد كه دو گاو شد ، آنگاه بگفت تا بذرى بياوردند و بيفشاند و بروييد و برسيد و درو كرد و بكوفت و باد داد و آرد كرد و خمير كرد و نان كرد و بخورد ، و اين همه به يك ساعت بود .\r\nشاه به دو گفت : « آيا توانى كه جرجيس را جانورى كنى . » سالار جادوگران گفت : « چه جانورى كنم ؟ » شاه گفت : « سگش كن . » جادوگر گفت : « بگو ظرف آبى بيارند . » و چون آب را بياوردند در آن دميد و گفت به دو بگو كه اين آب را بنوشد .\r\nجرجيس آب را تا به آخر بنوشيد و چون فراغت يافت جادوگر به دو گفت :\r\n« چونى ؟ » جرجيس گفت : « بسيار نيك ، تشنه بودم و خدا لطف كرد و مرا بدين نوشيدنى بر ضد شما قوت داد . » و چون جادوگر اين سخن بشنيد گفت : « اى پادشاه ، اگر با مردى چون خويشتن روبرو بودم بر او چيره مىشدم ، اما با جبار آسمان و زمين روبرويى ، پادشاهى كه كسى تاب وى نيارد . » و چنان بود كه زنى مستمند از جرجيس و عجايب اعمال وى خبر يافت و بيامد و جرجيس در كمال بليه بود و به دو گفت : « اى جرجيس من زنى مستمندم و مال و معاشى نداشتم بجز گاوى كه با آن كشت مىكردم و بمرد . آمدم كه بر من رحم آرى و از خدا بخواهى كه گاو مرا زنده كند . » جرجيس عصايى به دو داد و گفت : « برو و گاو را با اين عصا بزن و بگو به اذن خدا زنده شو . »\r\n","description":"","footnote":"","page_name":" 570 ","page_number":207},
  {"content":"\r\nزن گفت : « اى جرجيس گاو من روزها پيش مرده و درندگانش پراكنده كرده و از جاى من تا نزد تو روزها راه است . » جرجيس گفت : « اگر يك دندان گاو را بيابى و با عصا بزنى به اذن خدا از جاى برخيزد . » زن به جاى مردن گاو رفت و يك دندان و موى دم آن را بيافت و چنان كه جرجيس گفته بود با هم به يك جا نهاد و با عصايى كه به دو داده بود بزد و كلماتى را كه جرجيس به او ياد داده بود بگفت و گاو زنده شد و زن آن را به كار گرفت و خبر به قوم رسيد .\r\nو چون ساحر آن سخنان با شاه بگفت يكى از بزرگان قوم كه پس از شاه از همه والاتر بود گفت : « اى قوم بشنويد چه مىگويم . » گفتند : « بگو . » گفت : « شما اين مرد را جادوگر گرفته‌ايد و پنداشته‌ايد كه دست و چشم شما را جادو كرده و به شما وانمود كرده كه شكنجه اش مىدهيد اما آزار شما به دو نمىرسد و به شما وانموده كه وى را كشته‌ايد اما نمرده ، آيا هرگز جادوگرى ديده‌ايد كه بتواند مرگ را از خويش براند يا مرده اى را زنده كند . ! » آنگاه كار جرجيس را دربارهء گاو بگفت و بر ضد آنها سخن آورد .\r\nگفتند : « از سخن تو چنان مىنمايد كه گوش به دو داده اى . » گفت : « از وقتى كه اعمال وى را ديده‌ام پيوسته از كار او بشگفتم . » گفتند : « در دل تو اثر كرده . » گفت : « به دو ايمان آورده‌ام و از بتان شما بيزارم . » و شاه و يارانش با خنجرها به دو حمله بردند و زبانش ببريدند و چيزى نگذشت كه بمرد و گفتند طاعون گرفته بود و پيش از آنكه سخن كند در گذشت و چون مردم از مرگ وى خبر يافتند وحشت كردند و كار وى را نهان داشتند و چون\r\n","description":"","footnote":"","page_name":" 571 ","page_number":208},
  {"content":"\r\nجرجيس چنين ديد پيش مردم رفت و كار وى را علنى كرد و سخنان وى را باز گفت و چهار هزار كس پيرو سخنان او شدند و او خود مرده بود ، مىگفتند راست گفت و خودش گفت خدايش بيامرزد .\r\nو شاه آنها را بگرفت و به بند كرد و شكنجه هاى گونه گون داد و بكشت و اعضاء بريد تا همه را نابود كرد و چون از كارشان فراغت يافت روى به جرجيس كرد و گفت : « چرا خداى خويش را نخوانى كه ياران تو را زنده كند كه اينان به گفتهء تو كشته شدند . » جرجيس گفت : « وقتى آنها را به تو واگذاشتند پاداششان دادند . » يكى از بزرگان قوم بنام مجليطيس گفت : « اى جرجيس پنداشته اى كه خداى تو مخلوق را آفريده و دوباره آنها را زنده خواهد كرد ، من از تو چيزى مىخواهم كه اگر خدايت انجام دهد به تو ايمان آرم و تصديقت كنم و زحمت قوم را از تو بر دارم ، اينك چنان كه مىبينى ، چهارده كرسى زير پاى داريم و خوانى در ميان داريم كه كاسه ها و قابها بر آن هست كه همه را از چوب خشك ساخته‌اند كه از درختان گونه گون آمده ، از پروردگارت بخواه كه اين ظرفها و كرسىها و اين خوان را به صورتى كه اول آفريد باز برد تا سبز شود و هر يك از چوبها را به رنگ برگ و گل و ميوه بشناسيم . » جرجيس گفت : « كارى خواستى كه براى من و تو گران است اما براى خدا آسان است . » و خداى خويش را بخواند و از جاى برنخاسته بودند كه همه كرسيها و ظرفها سبز شد ، چوب نهان شد و پوست آورد و شاخه ها نمودار شد و چون اين بديدند مجليطيس را كه آن تقاضا كرده بود بر جرجيس گماشتند و او گفت : « اين جادوگر را چنان شكنجه كنم كه حيلهء او ناچيز شود » . و پيكر گاوى بزرگ و تو خالى از مس بساخت و آن را از نفت و سرب و گوگرد و زرنيخ پر كرد و جرجيس را به درون\r\n","description":"","footnote":"","page_name":" 572 ","page_number":209},
  {"content":"\r\nآن جاى داد و زير پيكر آتش كرد تا سرخ شد و هر چه در آن بود ذوب شد و در هم آميخت و جرجيس در آن ميان بمرد و چون جان بداد خدا عز و جل بادى سخت فرستاد كه آسمان را از ابرى سياه و ظلمانى پر كرد كه رعد و برق و صاعقه پياپى داشت و توفانى فرستاد كه ديارشان را پر از دود و ظلمت كرد كه ما بين آسمان و زمين سياه و ظلمانى شد و روزها با حيرت و ظلمت بسر كردند و شب از روز ندانستند .\r\nو خدا عز و جل ميكائيل را فرستاد و پيكرى را كه جرجيس در آن بود بر - داشت و چنان به زمين كوفت كه از شدت آن مردم شام به وحشت افتادند و همگى در يك لحظه آن را بشنيدند و از شدت هول بر وى در افتادند و پيكر درهم شكست و جرجيس زنده از آن در آمد و چون بايستاد و با قوم سخن گفت ظلمت برخاست و ما بين آسمان و زمين روشن شد و قوم به خود آمدند و يكىشان كه طرقبلينا نام داشت گفت : « اى جرجيس ميدانم كه اين عجايب از عمل تو يا از عمل پروردگار تو است . » اگر عمل پروردگار تو است از او بخواه تا مردگان ما را زنده كند كه در اين قبرها كه مىبينى مردگان داريم كه بعضىشان را مىشناسيم و بعضى از آنها پيش از روزگار ما مرده‌اند ، خدايت را بخوان تا زنده شان كند و چنان شوند كه بوده‌اند و آنها را كه مىشناخته‌ايم به بينيم و آنها را كه نمىشناسيم قصه خويش با ما بگويند . » جرجيس به دو گفت : « ميدانى كه خدا با شما چنين مدارا كند و اين همه عجايب وا نمايد تا حجت خويش كامل كند و مستحق خشم وى شويد . » آنگاه بگفت تا قبرها را بكندند كه استخوان و خاك در آن بود . سپس بدعا پرداخت و هنوز كسان از جاى نرفته بودند كه هفده كس ، نه مرد و پنج زن و سه كودك را بديدند و يكيشان پيرى فرتوت بود و جرجيس به دو گفت : « اى پير نام تو چيست . » گفت : « نام من يوبيل است . »\r\n","description":"","footnote":"","page_name":" 573 ","page_number":210},
  {"content":"\r\nگفت : « كى مرده اى . » گفت : « در فلان و فلان وقت » و بدانستند كه چهار صد سال پيش مرده بود و چون شاه و ياران وى اين بديدند گفتند : « همه اقسام شكنجه به او داده‌ايد مگر گرسنگى و تشنگى . » و اين شكنجه را نيز به او دادند و وى را به خانهء پيرزنى فرتوت و فقير بردند و پير زن پسرى كور و شل داشت و وى را در خانه بداشتند كه غذا و آب از جايى به او نمىرسيد .\r\nو چون جرجيس گرسنه شد به پير زن گفت : « غذا و آب پيش تو يافت مىشود ؟ » زن گفت : « نه ، به حق كسى كه به دو قسم مىخوريد از فلان و فلان وقت خوردنى نداشته‌ايم اينك بيرون شوم و چيزى براى تو بجويم . » جرجيس به دو گفت : « خدا را مىشناسى ؟ » « زن گفت : نه . » و جرجيس وى را سوى خدا خواند و زن تصديق او كرد و برفت تا چيزى بجويد و ستونى از چوب خشك در خانه بود كه چوبهاى خانه بر آن تكيه داشت و جرجيس به دعا پرداخت و چيزى نگذشت كه ستون خشك سبز شد و همه بارهاى خوردنى بياورد حتى لوبيا و لبا .\r\nابو جعفر گويد لبا گياهى است كه در شام رويد و دانهء آن را بخوردند .\r\nو از ستون شاخى برآمد و بر خانه و اطراف سايه انداخت . جرجيس هر چه خواست به فراوانى بخورد و چون زن بيامد و ديد كه پس از رفتن او در خانه اش چه رخ داده گفت : « به كسى كه در خانهء گرسنگى خوردنى به تو داد ايمان دارم ، از اين پروردگار بزرگ بخواه كه پسر مرا شفا دهد . » جرجيس گفت : « پسر را نزديك من آر . »\r\n","description":"","footnote":"","page_name":" 574 ","page_number":211},
  {"content":"\r\nو چون پسر را نزديك آورد آب دهان به چشم وى انداخت كه بينا شد و در گوش وى دميد كه شنوا شد .\r\nپير زن گفت : « خدايت رحمت كند زبان و پاى او را نيز بگشاى . » جرجيس گفت : « بگذار بماند كه روزى بزرگ دارد . » و شاه بگردش شهر برون آمده بود و چون درخت را بديد به ياران خويش گفت :\r\n« درختى اين جا مىبينم كه نبود . » گفتند : « اين درخت از عمل جادوگرى روييده كه مىخواستى شكنجهء گرسنگى به او دهى و اينك از آن سير بخورده و زن فقير را سير كرده و پسر او را شفا داده است . » شاه بگفت تا خانه را ويران كنند و درخت را ببرند و چون خواستند درخت را ببردند خدا آن را چنان كه بوده بود بخشكانيد و آن را بگذاشتند و بگفت تا جرجيس را برو در افكندند و چهار ميخ بر او كوفتند و چرخى بياوردند و بار سنگين زدند و زير چرخ خنجرها و كاردها نهادند و چهل گاو به چرخ بستند كه به يك حركت آن را بكشيد و جرجيس زير آن سه پاره شد . آنگاه بگفت تا يك پاره را به آتش بسوختند و چون خاكستر شد كسان فرستاد تا خاكستر را به دريا ريختند و از جاى خويش نرفته بودند كه صدايى از آسمان شنيدند كه اى دريا خدايت فرمان مىدهد كه هر چه از اين پيكر پاك در تو هست محفوظ دارى كه مىخواهم آن را چنان كه بود باز پس آرم .\r\nآنگاه خدا بادها را بفرستاد كه خاكستر را از دريا بر آورد و فراهم كرد و چنان شد كه پيش از پراكندن به دريا بوده بود و خاكسترپراكنان از جاى خود نرفته بودند كه خاكستر به جنبش آمد و جرجيس غبار آلود از آن در آمد كه سر خويش را مىتكانيد .\r\nخاكسترپراكنان باز گشتند و جرجيس نيز با آنها بازگشت و چون به نزد شاه\r\n","description":"","footnote":"","page_name":" 575 ","page_number":212},
  {"content":"\r\nرسيدند حكايت صدايى را كه سبب احياى جرجيس شده بود و بادى كه او را فراهم آورده بود با وى بگفتند .\r\nشاه گفت : « اى جرجيس به كارى كه مايهء خير من و تو بباشد رضا مىدهى ؟\r\nاگر مردم نگويند كه تو مرا مغلوب كرده اى به تو ايمان مىآرم و پيرو تو مىشوم .\r\nيك بار به افلون سجده كن يا گوسفندى براى آن قربان كن و من آن كنم كه خرسند شوى . » چون جرجيس اين سخن از وى بشنيد چنين انديشيد كه وقتى شاه او را پيش بت مىفرستد آن را نابود كند به اين اميد كه چون بت نابود شود و شاه از آن اميد ببرد ايمان بيارد و با شاه خدعه كرد و گفت : « چنين باشد اگر خواهى مرا پيش بت خويش بفرست تا او را سجده كنم يا گوسفندى قربان كنم . » شاه از سخن وى خرسند شد و برخاست و دست و پاى وى ببوسيد و گفت :\r\n« از تو مىخواهم كه اين روز را در خانهء من بسر برى و اين شب را در خانه من به صبح رسانى و بر بستر من بخوابى و استراحت كنى و رنج شكنجه از تو برود و مردم حرمت تو را پيش من ببينند . » شاه خانهء خويش را براى جرجيس خالى كرد و همهء ساكنان آن را برون برد و جرجيس در آن بماند تا شب در رسيد و به پا خاست و نماز كرد و زبور خواند و صوتى خوش داشت . و چون زن شاه صوت وى بشنيد سوى وى شد و ناگهان جرجيس او را ديد كه پشت سرش بود و با وى ميگريست و جرجيس او را به ايمان خواند كه ايمان آورد و بفرمود با ايمان خويش را نهان دارد و چون صبح شد وى را سوى بتخانه بردند كه سجدهء بتان كند و به پيرزنى كه جرجيس در خانهء وى زندانى شده بود گفتند : « مىدانى كه پس از تو جرجيس فريفته شد و به دنيا گراييد و شاه او را به طمع پادشاهى انداخت و وى را به بتخانهء خويش روان كرده كه سجدهء بتان كند . » پير زن با جمع برون شد و پسر خويش را بر دوش داشت و جرجيس را\r\n","description":"","footnote":"","page_name":" 576 ","page_number":213},
  {"content":"\r\nبه ملامت گرفت و مردم از او مشغول بودند .\r\nوقتى جرجيس به بتخانه در آمد و مردم نيز با وى در آمدند پير زن را ديد كه پسر خويش را به دوش داشت و از همه به او نزديكتر بود و پسر پير زن را به نام خواند كه زبان گشود و پاسخ وى بداد و از آن پيش هرگز سخن نكرده بود . آنگاه از دوش مادر به زير آمد و بر پاهاى خويش كه سالم شده بود راه رفتن گرفت و پيش از آن هرگز به پاى خويش راه نرفته بود .\r\nو چون پيش روى جرجيس ايستاد به دو گفت : « برو و اين بتان را بنزد من بخوان . » در آن هنگام بتان بر كرسىهاى طلا بود و هفتاد و يك بت بود كه قوم ، خورشيد و ماه را نيز با نان پرستش مىكردند .\r\nپسر گفت : « به بتان چه گويم ؟ » جرجيس گفت : « به آنان بگو كه جرجيس به حق خالقتان قسمتان مىدهد كه پيش وى شويد . » و چون پسر اين سخن با بتان بگفت همگى روان شدند و سوى جرجيس غلتيدند و چون پيش وى رسيدند زمين را بپاى بكوفت و بتان با كرسىها به زمين فرو شد و ابليس از شكم يكى از بتان در آمد و بگريخت كه بيم داشت به زمين فرود شود .\r\nو چون از پيش جرجيس گذشت موى پيشانى وى را بگرفت كه به سر و گردن مطيع شد و جرجيس به دو گفت : « اى جان ناپاك و اى مخلوق ملعون چرا خويشتن را هلاك مىكنى و مردم را با خويشتن به هلاكت مىدهى و نيك مىدانى كه سرانجام تو و سپاهت جهنم است . » ابليس گفت : « اگر مخيرم كنند كه همه چيزها را كه زير خورشيد هست و ظلمت و شب بر آن در آيد بر گيرم يا يكى از بنى آدم را حتى يك لحظه به ضلالت افكنم آن\r\n","description":"","footnote":"","page_name":" 577 ","page_number":214},
  {"content":"\r\nلحظهء ضلالت را اختيار كنم كه لذت من از آن همسنگ لذتهاى همه مخلوق باشد .\r\nاى جرجيس مگر ندانى كه خداوند همه فرشتگان را به سجدهء پدر تو آدم وا داشت و جبرئيل و ميكائيل و اسرافيل و همه فرشتگان مقرب و همه ساكنان سموات سجدهء او كردند اما من نكردم و گفتم اين مخلوق را سجده نكنم كه من از او بهترم . » و چون شيطان اين سخن بگفت جرجيس او را رها كرد و از آن روز ابليس به شكم بتى نرفته و پس از آن نيز نرود مبادا به زمين فرو شود .\r\nشاه گفت : « اى جرجيس مرا فريب دادى و خدايان مرا هلاك كردى . » جرجيس گفت : « اين كار را از روى قصد كردم تا عبرت گيرى و بدانى كه اگر بتان چنان كه تو مىگويى خدا بود خويش را از من محفوظ توانست داشت . چگونه به خدايانى تكيه دارى كه خويش را از من كه مخلوقى ضعيفم و وابستهء خداى خويشم محفوظ نتوانست داشت . » گويد : و چون جرجيس اين سخنان بگفت زن شاه با قوم سخن كرد و ايمان خويش عيان كرد و از دين آنها جدايى گرفت و اعمال جرجيس را با عبرتها كه آورده بود بر شمرد و گفت : « جز اين چيزى نمانده كه اين مرد دعا كند و زمين شما را فرو برد و همگى هلاك شويد ، چنان كه بتان شما هلاك شد . اى قوم از خدا بترسيد و جانهاى خويش را به خطر مدهيد . » شاه به دو گفت : « واى بر تو . اسكندره چه زود اين جادوگر ترا به يك شب گمراه كرد و من هفت سال از او برحمت بودم و با من بر نيامد . » زن گفت : « مگر نبينى كه چسان خدا وى را بر تو ظفر مىدهد و در همه جا حجت و فيروزى وى آشكار مىشود . » شاه بگفت تا وى را بردارى كه جرجيس را آويخته بودند بياويزند و شانه هاى آهنين را بر تن او به كار اندازند و چون رنج شكنجه به دو رسيد گفت : « اى جرجيس از خدايت بخواه كه رنج مرا سبك كند كه از شكنجه برنجم . »\r\n","description":"","footnote":"","page_name":" 578 ","page_number":215},
  {"content":"\r\nجرجيس گفت : « بالاى سر خويش بنگر . » و چون بنگريست بخنديد .\r\nجرجيس گفت : « خندهء تو از چيست ؟ » گفت : « دو فرشته بالاى سر خويش مىبينم كه تاجى از زيور بهشت همراه دارند و منتظر جان منند كه در آيد و او را به اين تاج بيارايند و سوى بهشت برند . » و چون خدا جان وى را بگرفت جرجيس به دعا پرداخت و گفت : « خدايا تو مرا به اين بليه كرامت بخشيدى تا فضيلت شهيدانم دهى . خدايا روزهاى آخر من رسيده كه وعده داده اى از بليه دنيا آسوده‌ام كنى ، خدايا از تو مىخواهم كه جان من بگيرى و از اينجا نروم تا سطوت و عذاب خويش بر اين قوم گردنكش فرود آرى و دل مرا خنك كنى و ديده‌ام روشن كنى كه به من ستم كردند و شكنجه‌ام دادند و از تو مىخواهم كه پس از من هر دعوتگرى ببلا و شكنجه مبتلا شود و مرا ياد كند و ترا بنام من بخواند بليه از او بردارى و رحمش آرى و اجابت كنى و مرا شفيع وى كنى . » و چون جرجيس اين دعا بسر برد ، خداوند بر آن قوم آتش باريد و چون بسوختند سوى وى حمله بردند و با شمشير بزدند كه از شدت سوزش ، خشمگين بودند و چنين شد تا خداى مرگ چهارم را به او عطا كند . و چون شهر با هر چه در آن بود بسوخت و خاكستر شد خدا آن را از روى زمين برداشت و بالا برد و وارونه كرد كه زير و زبر شد و روزگارى دراز چنان بود كه از زير آن دودى عفن برون مىشد كه هر كه آن را مىبوييد بيمار مىشد و بيمارىهاى گونه گون بود و با هم مانند نبود .\r\nو همه كسان كه مؤمن جرجيس شدند و با وى كشته شدند و سى و چهار هزار كس بودند و زن شاه كه خدايش بيامرزاد از آن جمله بود . 36 )\r\n\r\nسخن از ملوك پارسيان\r\nاكنون كه حوادث معتبرى را كه از دوران ملوك الطوائف تا به روزگار اردشير\r\n","description":"","footnote":"","page_name":" 579 ","page_number":216},
  {"content":"\r\nميان پارسيان و بنى اسرائيل و روم و عرب بود ياد كرديم بر سر سخن از ملوك پارسيان و سالهاى پادشاهيشان باز مىرويم كه سياق تاريخ را به كمال بريم .\r\nو چون از هنگام پادشاهى اسكندر به سرزمين بابل به قول نصارى و اهل كتب قديم پانصد و بيست و سه سال و به قول مجوس دويست و شصت و شش سال گذشت .\r\n\r\nاردشير شاه پسر بابك با پارسيان قيام كرد\r\nو نسب وى چنين بود : اردشير پسر بابك پسر ملك خير پسر ساسان كوچك پسر بابك پسر ساسان پسر بابك پسر مهومن پسر ساسان پسر بهمن شاه پسر اسفنديار پسر بشتاسب پسر كيوجى پسر كيمنش .\r\nو بقولى اردشير پسر بابك پسر ساسان پسر بابك پسر زرار پسر بهافريد پسر ساسان بزرگ پسر بهمن پسر اسفنديار پسر بشتاسب پسر لهراسب بود .\r\nاردشير مىخواست انتقام خون دارا پسر دارا پسر بهمن پسر اسفنديار را بگيرد كه با اسكندر به پيكار بود و حاجبانش او را بكشتند و پادشاهى را به اهلش باز برد و رسم و نياكان سلف خويش را كه پيش از او ملوك الطوائف بوده بودند پس آرد و شاهى از آن يك سالار و يك شاه شود .\r\nگويند كه اردشير در يكى از دهكده هاى اصطخر تولد يافت به نام طيروده كه از روستاى خير از ولايت اصطخر بود و جد ساسان مردى دلير و جنگاور بود و دليرى و جنگاورى او چنان بود كه يكتنه با هشتاد كس از دليران و پيكارجويان اصطخر بجنگيد و مغلوبشان كرد و زن وى از نژاد گروهى از شاهان فارس بود كه آنها را بازرنگيان مىگفتند و نامش را مبهشت بود و جمال و كمال داشت . ساسان سرپرست آتشكده اصطخر بود كه آن را آتشكده آناهيد مىگفتند و به شكار و\r\n","description":"","footnote":"","page_name":" 580 ","page_number":217},
  {"content":"\r\nسوار كارى دلبسته بود و چون رامبهشت بابك را بياورد موى وى بيش از يك وجب دراز بود و چون به كمال رسيد پس از پدر به كار مردم پرداخت و اردشير را بياورد و شاهى اصطخر با يكى از بازرنگيان بود كه به گفتهء هشام بن محمد جوزهر نام داشت و بگفتهء ديگرى نام وى جزهر بود و خواجه اى داشت تيرى نام كه او را اركبد دارابگرد كرده بود و چون اردشير هفتساله شد پدر ، او را به بيضا به نزد جزهر برد و پيش وى بداشت و از او خواست كه اردشير را به تيرى بسپارد كه مربى وى باشد و پس از وى اركبد شود و جز هر پذيرفت و فرمانى نوشت و او را سوى تيرى فرستاد كه به خوشدلى پذيرفت و پسرخواندهء خويش كرد .\r\nو چون تيرى بمرد كار به اردشير رسيد و از عهده بر آمد و جمعى از منجمان و پيش گويان از زايچهء خوب وى خبر دادند و گفتند كه پادشاه ولايتها مىشود و اردشير فروتنى ميكرد و پيوسته خبر شايعتر مىشد و شبى به خواب ديد كه فرشته اى بالاى سرش نشسته بود و گفت كه خدا پادشاهى ولايتها به دو خواهد داد و آمادهء اين كار باشد . و چون بيدار شد خوشدلى كرد و خويشتن را نيرومندتر و دليرتر از پيش يافت و نخستين كار وى اين بود كه سوى چوپانان رفت كه محلى بود در ولايت دارابگرد و شاهى را كه آنجا بود و فاسين نام داشت بكشت .\r\nآنگاه سوى محلى ديگر به نام كونس رفت و شاهى را كه آنجا بود و منوچهر نام داشت بكشت سپس سوى محلى به نام لروير رفت و دارا شاه آنجا را بكشت و بر اين جاها پادشاهانى از جانب خويش گماشت و حكايت و كار خويش را با پدر بنوشت و به دو گفت به جز هر كه در بيضا بود حمله برد . و بابك چنين كرد و جز هر را بكشت و تاج وى بگرفت و به اردوان پهلوى پادشاه جبال و نواحى مجاور نامه نوشت و تضرع كرد و اجازه خواست تاج جز هر را بر سر شاپور پسر خويش نهد و اردوان پاسخى سخت داد و اعلام كرد كه او و اردشير پسرش در كشتن شاهان خطا كرده‌اند . 38 )\r\n","description":"","footnote":"","page_name":" 581 ","page_number":218},
  {"content":"\r\nو بابك اعتنا نكرد و شاپور پسر بابك تاج بر سر نهاد و به جاى پدر شاه شد و به اردشير نوشت كه سوى وى آيد .\r\nاما اردشير نپذيرفت و شاپور از رفتار وى به خشم آمد و سپاهى فراهم آورد و سوى وى رفت تا پيكار كند .\r\nچون اردشير خبر وى بشنيد سوى اصطخر شد و در آنجا تعدادى از برادران خويش را بديد كه بعضىشان به سال بزرگتر از او بودند و برادران فراهم شدند و تاج و تخت پادشاهى را بياوردند و همه مطيع اردشير شدند كه تاج بر سر نهاد و بر تخت نشست و كار خويش را با قدرت آغاز كرد و كسان را به مرتبتها نهاد و يكى را به نام ابرسام پسر رحفر وزير كرد و اختيار داد و كارها را به دست او سپرد و يكى را به نام فاهر موبدان موبد كرد و خبر يافت كه برادرانش با گروهى از كسانش سر كشتن وى دارند و بسيار كس از آنها بكشت .\r\nپس از آن مردم دارا بگرد بشوريدند و سوى آنجا بازگشت و شهر با بگشود و گروهى از مردم آنجا بكشت .\r\nآنگاه سوى كرمان شد كه پادشاهى به نام بلاش آنجا بود و با او جنگى سخت كرد و اردشير خود بجنگيد و بلاش را بكشت و شهر را به تصرف آورد و پسر خويش را كه او نيز اردشير نام داشت به شاهى آنجا گماشت .\r\nبر كنارهء درياى فارس شاهى بود به نام ابتنبود كه كسان تعظيم و پرستش او مىكردند و اردشير به سوى او رفت و او را بكشت و با شمشير خويش دو نيمه كرد و اطرافيان وى را بكشت و از سردابه هاى آنجا گنجها بدست آورد .\r\nآنگاه از اردشير خره به مهرك پادشاه ابرساس و جمعى شاهان امثال وى نوشت كه به اطاعت وى آيند كه نپذيرفتند و سوى آنها شد و مهرك را بكشت آنگاه سوى محل گور شد و به بنياد آن پرداخت و قصر طربال و آتشكده آنجا را بنياد كرد و همچنان ببود تا فرستادهء اردوان بيامد و نامه اى بياورد .\r\n","description":"","footnote":"","page_name":" 582 ","page_number":219},
  {"content":"\r\nاردشير كسان را فراهم آورد و نامه را بخواند و مضمون آن چنين بود كه اى كرد تربيت شده در خيمهء كردان ، از حد خود برون رفته اى و مرگ خويش را پيش خوانده اى . كى به تو اجازه داد كه تاج بر سر نهى و ولايت بگيرى و پادشاهان و كسان باطاعت آرى ؟ كى به تو گفت كه در بيابان شهرى بنياد كنى - مقصود گور بود - اگر اجازه بنيان شهر به تو دهيم بايد در بيابانى بسازى كه ده فرسخ دراز باشد و نام آن را رام اردشير كنى . و هم به دو نوشته بود كه شاه اهواز را سوى او فرستاده كه بند نهد و همراه ببرد .\r\nاردشير بپاسخ نوشت تاجى را كه بسر نهادم و ولايتها كه بگشودم خداى به من عطا كرد و كمك كرد تا جباران و شاهان را بكشم . اما شهرى كه بايد بسازم و رام اردشير نام كنم اميدوارم كه تو را دستگير كنم و سرت را با گنجينه هايت را بآتشكده اردشير خره فرستم .\r\nآنگاه اردشير آهنگ استخر كرد و ابرسام را در اردشير خره نهاد و چيزى نگذشت كه نامهء ابرسام رسيد كه شاه اهواز آمده و مغلوب برفته . سپس سوى اصفهان شد و شاذشاپور شاه آنجا را اسير گرفت و بكشت .\r\nآنگاه سوى فارس باز شد و آهنگ پيكار نيروفرشاه اهواز كرد و از رامهرمز سوى ارگان و سار و طاشان شد سپس به سرق رفت و از آنجا با جمعى از ياران خويش بر نشست و بر كنار دجيل فرود آمد و شهر را بگرفت و شهر سوق الاهواز را بنياد كرد و با غنيمت فراوان سوى فارس بازگشت .\r\nو بار ديگر از فارس از راه جره و كازرون عزيمت اهواز كرد و از اهواز سوى ميسان شد و پادشاه آنجا را كه بندو نام داشت بكشت و كرخ نيسان را بنياد كرد .\r\nو باز به فارس برگشت و نامه به اردوان نوشت كه جايى براى پيكار معين كند و اردوان پاسخ داد كه در آخر مهر ماه در صحراى هرمزگان با تو روبرو شوم .\r\nو اردشير پيش از او برفت و در صحرا جا گرفت و خندق زد و چشمه اى را\r\n","description":"","footnote":"","page_name":" 583 ","page_number":220},
  {"content":"\r\nكه آنجا بود به تصرف آورد و اردوان بيامد و قوم براى پيكار صف كشيدند و شاپور پسر اردشير به مقابله اردوان رفت و در ميانه پيكار شد و در بنداز دبير اردوان بدست شاپور كشته شد و اردشير سوى اردوان شد و او را بكشت و بسيار كس از كسان وى كشته شد و باقيمانده گريزان شدند . گويند اردشير پياده شد و سر اردوان را لگدمال كرد و آن روز اردشير را شاهنشاه نام دادند . آنگاه اردشير از محل خويش سوى همدان رفت و آنجا را بگشود و جبل و آذربايجان و ارمينيه و موصل را نيز به جنگ تصرف كرد . سپس از موصل سوى سورستان رفت كه همان سواد بود و آن را به تصرف آورد و بر كنار دجله روبروى شهر طيسبون كه در شرق مداين بود در جهت غرب شهرى بساخت و آن را « به اردشير » نام كرد و آن را ولايتى كرد و بهرسير و رومقان و نهر درقيط و كوثى و نهر جوبر را بدان پيوست و عاملان بر آن گماشت .\r\nآنگاه از سواد سوى اصطخر رفت و از آنجا سوى سيستان و گرگان رفت و از آنجا آهنگ ابر شهر و مرو كرد و از آنجا سوى بلخ و خوارزم رفت كه مجاور خراسان بود و از آنجا سوى مرو بازگشت و جمعى را بكشت و سرشان را به آتشكدهء آناهيد فرستاد آنگاه از مرو سوى فارس رفت و در شهر گور مقر گرفت و فرستادگان شاه كوشان و شاه طوران و شاه مكران به اطاعت پيش وى آمدند .\r\nآنگاه اردشير از گور سوى بحرين رفت و سنطرق شاه آنجا را محاصره كرد و او به ناچار خويشتن را از حصار شهر بيفكند و ساحل جان بداد . آنگاه سوى مداين رفت و آنجا بماند و تاج به پسر خويش شاپور داد .\r\nگويد به دهكدهء لار از روستاى كوجران ، از روستاهاى ساحل اردشير خره ملكه اى بود كه تعظيم و پرستش او مىكردند و مال و گنجينه و سپاه فراوان داشت و اردشير شهر وى را محاصره كرد و او را بكشت و مال و گنجينهء بسيار به دست آورد .\r\nگويند : اردشير هشت شهر بنيان كرد كه از جمله شهر : رام اردشير و شهر ريو -\r\n","description":"","footnote":"","page_name":" 584 ","page_number":221},
  {"content":"\r\nاردشير و شهر اردشير خره كه همان گور باشد به فارس بود و هرمز اردشير كه همان سوق الاهواز باشد به اهواز بود و شهر به اردشير در غرب مداين و استاباذ اردشير كه همان كرخ ميسان باشد به سواد بود و فسا اردشير كه همان شهر خط باشد به بحرين بود و بوذاردشير كه همان حزه باشد به موصل بود . گويند : اردشير هنگام ظهور به ملوك الطوائف نامه هاى بليغ نوشت و با آنها سخن كرد و به اطاعت خواند و در اواخر روزگار خويش بجانشين خويش وصيت كرد و همچنان پسنديده روش و پيروز بود و هرگز سپاه وى نشكست و پرچم او وا نماند ، ولايتها پديد آورد و شهرها بنيان كرد و مراتب نهاد و آبادى بسيار كرد . و مدت پادشاهى وى از وقتى كه اردوان را بكشت تا وقتى بمرد چهارده سال بود .\r\nو به قولى مدت پادشاهى وى چهارده سال و ده ماه بود .\r\nاز هشام كلبى روايت كرده‌اند كه اردشير با سپاه پارسيان به عراق آمد كه پادشاهى آنجا را بگيرد و بابا پادشاه ارمانيان بود و اردوان پادشاه اردوانيان بود .\r\nهشام گويد : ارمانيان نبطيان سواد بودند و اردوانيان نبطيان شام بودند .\r\nگويد : اين دو شاه كه بر سر پادشاهى با همديگر به پيكار بودند بر پيكار اردشير همدل شدند ، يك روز اين و يك روز آن پيكار مىكرد و روزى كه نوبت بابا بود اردشير پيكار نمىكرد و روزى كه نوبت اردوان بود او به پيكار نمىآمد و چون اردشير اين بديد با بابا صلح كرد كه از جنگ دست بدارد و او را با اردوان واگذارد و اردشير بابا را با ملكش واگذارد ، و اردشير براى جنگ اردوان فراغت بال يافت و چيزى نگذشت كه او را بكشت و بر ملك وى تسلط يافت و بابا نيز مطيع وى شد ، و اردشير پادشاهى عراق را به چنگ آورد و شاهان آنجا به اطاعت وى آمدند و همه مخالفان را مقهور كرد و همه را به پيروزى از ارادهء خويش وا داشت .\r\nو چون اردشير پادشاهى عراق را به چنگ آورد ، بسيارى از تنوخيان نخواستند در قلمرو وى بمانند و اطاعت وى كنند و آنها كه از قبايل قضاعه بودند و با مالك و\r\n","description":"","footnote":"","page_name":" 585 ","page_number":222},
  {"content":"\r\nعمرو پسران فهم و مالك بن زهير و ديگران آمده بودند سوى شام رفتند و به قبايل قضاعه كه آنجا بودند ملحق شدند .\r\nو چنان بود كه عربانى كه در قوم خويش حادثه اى ميآوردند يا به تنگى معاش دچار مىشدند سوى عراق مىشدند و به حيره مقر مىگرفتند و اينان سه گروه بودند :\r\nگروهى تنوخيان بودند كه در غرب فرات ما بين حيره و انبار در سايبانها و خيمه هاى مويين و پشمين جاى مىگرفتند ، گروه ديگر عباديان بودند كه در حيره ماندند و در آنجا بنا ساختند و گروه سوم اخلاف بودند كه به مردم حيره پيوستند و با آنها اقامت گرفتند و از تنوخيان و عباديان نبودند و مطيع اردشير شدند و حيره و انبار به روزگار بخت نصر بنيان شده بود ، اما حيره بى سكنه شد كه پس از مرگ بخت نصر مردمش از آنجا سوى انبار رفتند و انبار پانصد و پنجاه و چند سال آباد بود تا وقتى كه به روزگار عمرو بن عدى حيره آبادى گرفت كه عمرو در آنجا مقر كرده بود و حيره پانصد و سى و چند سال آباد بود تا كوفه بنياد شد و مسلمانان آنجا مقر گرفتند و همه پادشاهى عمرو بن عدى يكصد و هشت سال بود : پنجاه و نه سال به روزگار اردوان و ملوك الطوائف و بيست و سه سال به روزگار ملوك پارسيان ، كه چهارده سال و چند ماه در ايام اردشير پسر بابك بود و هشت سال و دو ماه در ايام شاپور پسر اردشير بود . 44 )\r\n\r\nسخن از شاه پارسيان پس از اردشير پسر بابك\r\nو چون اردشير پسر بابك بمرد ، پسرش شاپور به پادشاهى رسيد و چنان بود كه وقتى اردشير پسر بابك پادشاهى يافت از اشكانيان كه ملوك الطوائف از آنها بودند بسيار بكشت و نابودشان كرد ، و اين به سبب سوگند ساسان بزرگ پسر اردشير\r\n","description":"","footnote":"","page_name":" 586 ","page_number":223},
  {"content":"\r\nپسر بهمن پسر اسفنديار جد اردشير بابك بود كه اگر روزى به پادشاهى رسيد از نسل اشك پسر خره يكى را باقى نگذارد و اين را بر اعقاب خويش نيز مقرر داشت ، و وصيت كرد كه اگر به پادشاهى رسيدند يك تن از آنها را باقى نگذارند ، و نخستين كس كه از فرزندان وى پادشاهى يافت اردشير بابك بود كه به سبب وصيت جد خويش ساسان همه را از زن و مرد بكشت چنان كه گويند يكى از آنها نماند .\r\nو چنان شد كه اردشير در دار الملك دخترى يافت و فريفتهء جمال وى شد و از نسب وى پرسيد و او دختر شاه مقتول بود اما گفت خادم يكى از زنان شاه بوده و اردشير ازو پرسد كه دوشيزه اى يا زن ؟\r\nدختر پاسخ داد : « دوشيزه‌ام . » اردشير با وى در آميخت و او را خاص خويش كرد كه از اردشير بار گرفت و چون به سبب بار دارى ، خويشتن را در امان دانست به دو گفت كه از نسل اشك است و اردشير از او بيزار شد و هر چند پسر سام را بخواست كه پيرى فرتوت بود و به دو گفت كه زن مقر شده كه از نسل اشك است و ما بايد به نذر پدرمان ساسان وفا كنيم ، اگر چه جاى وى ، در دل ما چنانست كه دانسته اى او را ببر و بكش .\r\nپير او را براى كشتن برد و زن گفت كه بار دارد و قابلگان بياورد و گفتند كه بار دارد و او را در سردابى نهاد و مردى خويش ببريد و در حقه اى نهاد و مهر زد و پيش شاه بازگشت و شاه پرسيد : « چه كردى ؟ » هر چند پاسخ داد كه او را در شكم زمين جاى دادم ، و حقه را به شاه داد و گفت كه به انگشتر خويش مهر بر نهد و به خزينه سپارد .\r\nشاه چنان كرد و زن پيش پير ببود تا بار نهاد و پير نخواست پسر شاه را خود سرانه نام گذارد و نخواست به هنگام كودكى شاه را از او خبردار كند تا به بلوغ رسد و ادب آموزد .\r\nپير به هنگام ولادت زايچهء كودك بگرفت و طالع وى بشناخت و بدانست\r\n","description":"","footnote":"","page_name":" 587 ","page_number":224},
  {"content":"\r\nكه به شاهى مىرسد و نامى عام بر او نهاد كه صفت و نام باشد و چون شاه از فرزند خبر يابد برگزيدن تواند و نامش شاهپور كرد و نخستين كس بود كه اين نام يافت و عرب او را شابور سپاه خواند .\r\nبعضىها گفته‌اند وى را اشه پور نام كرد و اشه شاهى بود كه مادر كودك از نسل وى بود .\r\nاردشير روزگارى دراز به سر برد و فرزند نياورد ، و روزى پير امين كه كودك به نزد وى بود بر شاه درآمد و وى را غمين يافت و گفت : « غم شاه از چه باشد ؟ » اردشير گفت : « چگونه غمين نباشم كه به مشرق و مغرب شمشير زده‌ام تا مقصد خويش يافته‌ام و پادشاهى پدرانم بر من راست شده و بى فرزند باشم و بى - دنباله بميرم . » پير گفت : « اى پادشاه خدايت خرسند بدارد و عمر دراز دهد كه ترا پيش من فرزندى نكو و گرانقدر هست ، اينك حقه اى را كه به تو سپردم و به انگشتر خويش مهر نهادى بخواه تا نشان آن به تو وا نمايم . » اردشير حقه را بخواست و نقش انگشتر خويش بديد و آن را بگشود و مردانگى پير را در آن ديد با نامه اى كه چون دختر اشك را بيازموديم كه از شاه شاهان اردشير باردار بود و ما را به كشتن وى فرمان داده بود و نابود كردن كشت شاه را روا نديديم و دختر اشك را به شكم زمين سپرديم چنان كه شاه فرموده بود و خويشتن را به مقام برائت آورديم تا بد انديشى بد گفتن نيارد و نگهبانان كشت شايسته شديم تا به ساعت فلان از سال فلان به اهل خويش پيوست .\r\nآنگاه اردشير به دو فرمان داد كه پسر را با يكصد و به قولى يك هزار پسر به - قامت و ادب و پوشش وى بيارد و پير چنان كرد و چون اردشير بنگريست از آن ميان پسر خويش را خوش داشت و به دل پذيرفت بى آنكه اشارتى يا سخنى رفته باشد . 45 )\r\n","description":"","footnote":"","page_name":" 588 ","page_number":225},
  {"content":"\r\nآنگاه بگفت تا همگى به صحن مجاور ايوان روند و چوگانها بگيرند و با گوى بازى كنند و اردشير در ايوان بر تخت بود و گوى به ايوان افتاد و پسران جرئت نكردند به ايوان شوند بجز شاپور كه بشد و اردشير اقدام و جرئت وى را با آن مهر و پذيرفتن دل كه به هنگام نخستين ديدار يافته بود نشانهء فرزندى او گرفت .\r\nآنگاه اردشير به دو گفت : « نام تو چيست ؟ » پسر گفت : « شاه پور نام دارم . » و اردشير كلمهء شاه پور را بر زبان راند .\r\nو چون فرزندى وى را معلوم داشت كار وى را آشكار كرد و تاج به دو داد و جانشين خويش كرد . و چنان شد كه پارسيان از آن پيش كه شاپور پادشاه شود در زندگى پدر ، عقل و فضل و دانش و دليرى و بلاغت و رأفت و نيكدلى وى را بيازمودند .\r\nوقتى شاپور تاج به سر نهاد بزرگان پيش وى فراهم شدند و براى وى عمر دراز خواستند و از فضايل پدرش بسيار سخن كردند و شاپور به آنها گفت كه به نزد وى چيزى خوشتر از ياد پدر نيست و وعده هاى نكو داد .\r\nآنگاه بفرمود تا از مال خزينه ها به سران و سپاهيان و حاجتمندان دادند و به - عاملان ولايتها نوشت تا آنها نيز چنين كنند و كرم و احسان وى به نزديك و دور و شريف و حقير و خاص و عام رسيد و معاششان به شد .\r\nآنگاه عاملان برگزيد و بر كار آنها و كار رعيت ، نظارت دقيق داشت و روش نيك وى عيان شد و آوازه اش بلندى گرفت و از همه شاهان برتر شد .\r\nگويند : شاپور به سال يازدهم پادشاهى خويش سوى نصيبين رفت كه سپاه روم آنجا بود و مدتى شهر را محاصره كرد . آنگاه از سوى خراسان خبرها آمد كه بايد آنجا مىشد و آهنگ خراسان كرد و كار آنجا را سامان داد ، آنگاه سوى نصيبين بازگشت .\r\n","description":"","footnote":"","page_name":" 589 ","page_number":226},
  {"content":"\r\nگويند : حصار شهر فرو ريخت و شكافى پديد آمد كه شاپور از آنجا درآمد و بكشت و اسير گرفت و مال بسيار كه از قيصر آنجا بود به دست آورد .\r\nسپس از نصيبين سوى شام و ديار روم رفت و بسيارى از شهرهاى آنجا را بگشود . گويند : از جمله شهرها كه گشود قالوقيه و قذوقيه ( كيلكيه و پادوكيه ) بود و در انطاكيه الريانوس پادشاه روم را محاصره كرد و به اسيرى گرفت و با گروهى بسيار ببرد و به جندىشاپور مقر داد .\r\nگويند : وى الريانوس را به ساختن بند شوشتر وا داشت و بگفت تا پهناى آن را هزار ذراع كند و رومى ، بند را به كمك جماعتى كه از روم آورد بساخت و پس از فراغت از بنا آزادى خويش را از شاپور بخواست .\r\nگويند : مال بسيار از او گرفت و بينيش را ببريد و آزادش كرد و به قولى او را بكشت .\r\nدر مقابل تكريت ، ما بين دجله و فرات شهرى به نام حضر بود و يكى از جرمقيان به نام ساطرون آنجا بود و همو بود كه ابو داود ايادى دربارهء وى گويد :\r\n« مرگ را بينم كه از حضر بر ساطرون ، خداوندگار مردم آنجا فرود آمده . » و عرب وى را ضيزن نام دادند .\r\nگويند : ضيزن از مردم با جرمى بود و به گفتهء هشام كلبى از عرب بود و نسب وى چنين بود : ضيزن پسر معاويه پسر عبيد پسر اجرام پسر عمرو پسر نخع پسر سليح پسر حلوان ، پسر عمران ، پسر الحاف ، پسر قضاعه . و مادر ضيزن از قوم تزيد بن حلوان بود و جيهله نام داشت و ضيزن به نام مادر شهره بود .\r\nبه پندار ابن كلبى ضيزن پادشاه سرزمين جزيره بود و از بنى عبيد بن اجرام و قبايل قضاعه مردم بىشمار با وى بود و پادشاهى وى تا شام گسترده بود .\r\nو چنان شد كه ضيزن به هنگامى كه شاپور پسر اردشير سوى خراسان رفته بود به گوشه اى از سواد دست اندازى كرد و چون شاپور بيامد و از ماجرا خبر يافت سوى\r\n","description":"","footnote":"","page_name":" 590 ","page_number":227},
  {"content":"\r\nوى رفت و بر قلعهء وى اردو زد و ضيزن حصارى شد .\r\nبه پندار ابن كلبى شاپور چهار سال محاصرهء وى را ادامه داد و قلعه را ويران نتوانست كرد و به ضيزن دست نيافت ، اما چنان كه در شعر اعشى هست محاصره دو سال بود .\r\nو چنان شد كه دختر ضيزن كه نضيره نام داشت ، و از زيباترين زنان روزگار خويش بود ، آزار زنانه داشت و بيرون شهر فرستاده شد و رسم بود كه زنان را به هنگام آزار برون مىكردند . و شاپور چنان كه گفته‌اند سخت نكو روى بود و همديگر را بديدند و عشق در ميانه آمد و دختر به شاپور نوشت : چه پاداشم دهى اگر راهى بنمايم كه حصار شهر را ويران كنى و پدرم را بكشى ؟\r\nشاپور پاسخ داد : « هر چه خواهى ، و ترا بانوى حرم كنم و خاص خويش كنم . » دختر گفت : « كبوترى سبز و طوقدار بگير و پاى آن را با خون ماهانه دوشيزه اى كبود چشم بنويس و رها كن كه بر ديوار شهر نشيند و فرو ريزد . » و اين طلسم شهر بود كه جز با آن ويران نمىشد .\r\nشاپور چنان كرد و آماده شد و دختر گفت : « من نگهبانان را شراب مىدهم ، و چون مست افتادند آنها را بكش و به شهر در آى ، و چون حصار فرو ريخت شهر را به جنگ بگشود و ضيزن را بكشت و قبايل قضاعه كه با وى بودند نابود شدند و كسى از آنها نماند كه نام توان برد و بعضى قبايل بنى حلوان نيز نابود شدند و نماندند . » شاپور شهر را به ويرانى داد و نضيره دختر ضيزن را ببرد و در عين التمر عروس خود كرد .\r\nگويند : نضيره همه شب از خشونت بستر بناليد و بستر وى حرير پر شده از ابريشم بود . و شاپور بنگريست كه بى آرامى وى از چيست و برگ موردى ديد كه به شكم وى چسبيده بود و آن را خراشيده بود . گويد : و پوست وى چندان نرم بود\r\n","description":"","footnote":"","page_name":" 591 ","page_number":228},
  {"content":"\r\nكه مخش از زير آن نمايان بود ، و شاپور به دو گفت : « پدرت ترا از چه غذا داد ؟ » گفت : « از كره و مغز و شيرهء نخل نورس و شراب صافى . » شاپور گفت : « با پدرت كه چنين غذايت داد چه كردى كه با من كنى ؟ » و بگفت تا يكى بر اسبى سركش نشست و گيسوان زن را به دم آن بست و اسب را بتاخت و پيكر وى پاره پاره شد .\r\nشاعران در گفته هاى خويش از ضيزن بسيار ياد كردند و عدى بن زيد در اشعار خويش وى را منظور دارد كه مضمون آن چنين است :\r\n« و صاحب حضر كه آن را بنيان كرد » « و دجله و خابور خراجگزار وى بود . » « حضر را از مرمر بساخت و با گچ بياراست » « و پرندگان در اوج آن آشيان گرفت » « حوادث روزگار او را وانگذاشت » « و ملك وى فنا شد و بر در او كس نماند . » گويند : شاپور در ميسان ، شاد شاپور را بنيان نهاد كه آن را به نبطى ديما گويند .\r\nو ظهور مانى ، زنديق به روزگار شاپور بود .\r\nگويند : وقتى شاپور به محل جندىشاپور رفت كه بنيان نهد پيرى بيل نام را آنجا يافت و از او پرسيد : « آيا روا باشد كه اينجا شهرى بنيان شود ؟ » بيل به دو گفت : « اگر در اين سن كه دارم نوشتن توانم آموخت روا باشد كه در اينجا شهرى بنيان شود » شاپور گفت : « هر دو كار كه پندارى نشود ، بشود » و شهر را رسم كرد و بيل را به آموزگارى سپرد و مقرر كرد كه به يك سال وى را نوشتن و حساب كردن آموزد و معلم با وى بماند و سر و ريش او را بتراشيد كه خاطرش بدان مشغول نباشد و\r\n","description":"","footnote":"","page_name":" 592 ","page_number":229},
  {"content":"\r\nدر تعليم وى بكوشيد ، و پس از مدتى او را پيش شاپور آورد كه تعليم يافته بود و ماهر بود و شاپور شمار و ثبت مخارج شهر را به وى سپرد و آن ناحيه را ولايت كرد و بها زنديوشاپور ناميد كه معنى آن « به از انطاكيه » باشد ، و شهر شاپور نيز نام يافت و همانست كه جنديشاپور خوانند و مردم اهواز آنجا را به نام سرپرست بنا ، بيل گويند .\r\nو چون مرگ شاپور در رسيد پادشاهى به پسر خويش هرمز داد و پيمانى نهاد و بگفت تا بدان كار كند .\r\nدر مدت پادشاهى شاپور اختلاف كرده‌اند : بعضىها گفته‌اند سى سال و پانزده روز بود ، و بعضى ديگر گفته‌اند مدت پادشاهى وى سى و يك سال و شش ماه و نوزده روز بود\r\n\r\n. و پس از شاپور پسرش هرمز پادشاه شد\r\nهرمز را جسور لقب دادند ، به تن و خلقت و صورت چون اردشير بود اما به رأى و تدبير چون او نبود و به دليرى و جسارت و پايمردى مانند نداشت .\r\nگويند : مادرش از دختران مهرك شاه بود كه اردشير او را در اردشير خره بكشت و منجمان به اردشير گفته بودند كه يكى از نسل وى پادشاه خواهد شد و اردشير باقيماندگان وى را دنبال كرد و همه را بكشت و مادر هرمز از ميانه جست و داراى عقل و جمال و كمال و ثبات بود و سوى باديه رفت و به چوپانى پناه برد . روزى شاپور به آهنگ شكار برون شد و به جستجوى شكار مسافت بسيار برفت و تشنه شد و خيمه هايى را كه مادر هرمز آنجا بود بديد و سوى آن شد و چوپانان غايب بودند و آب خواست و آن زمان آب به دو داد و جمالى بىمانند و اندامى شگفتانگيز و\r\n","description":"","footnote":"","page_name":" 593 ","page_number":230},
  {"content":"\r\nچهره اى زيبا ديد و چيزى نگذشت كه چوپانان بيامدند و شاپور دربارهء آن زن بپرسيد و يكيشان وى را دختر خويش خواند و شاپور خواست كه او را زن خويش كند و چوپان پذيرفت و شاپور او را به مقر خويش برد و بگفت تا پاكيزه كنند و لباس بپوشانند و بيارايند و خواست با وى در آميزد و چون با وى به خلوت شد و آنچه مرد از زن خواهند از او خواست امتناع كرد و در كشاكش بر هرمز چيره شد و وى را از نيروى خويش به شگفت آورد و چون اين كار دراز شد شاپور حيرت كرد و كنجكاو شد و زن بگفت كه دختر مهرك است و چنان كرد كه از آسيب اردشير در امان ماند و شاپور با او پيمان كرد كه كارش را نهان دارد و با او بياميخت و هرمز را بياورد و كارش همچنان نهان ماند و سالها سپرى شد .\r\nو چنان شد كه روزى اردشير بر نشست و سوى خانهء شاپور شد كه مىخواست چيزى با او بگويد و ناگهانى در آمد و چون آرام گرفت هرمز درآمد و بزرگ شده بود و چوگانى به دست داشت و با آن بازى مىكرد و به دنبال گوى بانگ مىزد و چون اردشير او را بديد حيرت كرد و نشانه هاى او را بديد و كيانيان در خاندان اردشير مشخص بودند كه از خوبى صورت و درشتى اندام و ديگر خصايص تن ، نشانه ها داشتند . و اردشير او را پيش خواند و از شاپور دربارهء وى پرسيد و او به رسم اقرار به گناه به رو افتاد و پدر را از حقيقت كار آگاه كرد ، و اردشير خرسند شد و به دو گفت : « پيشگويى منجمان دربارهء نسل مهرك كه يكى از آنها به پادشاهى ميرسد محقق شد كه نظر به هرمز داشته‌اند كه از نسل مهرك بود . » و دلش آرام گرفت و نگرانى از خاطر وى برفت .\r\nو چون اردشير درگذشت و پادشاهى به شاپور رسيد هرمز را ولايت خراسان داد و وى را آنجا فرستاد كه در كار خويش استقلال نشان داد و شاهان مجاور را سركوب كرد و سخت جبارى كرد .\r\nو فتنه گران براى شاپور خبر آوردند و او را به اين توهم انداختند كه اگر هرمز را\r\n","description":"","footnote":"","page_name":" 594 ","page_number":231},
  {"content":"\r\nبخواند نيايد و سر پادشاهى دارد و اين خبرها به هرمز رسيد .\r\nگويند : وى به خلوت شد و دست خود ببريد و چيزى بر آن افكند كه محفوظ ماند و آن را در پوششى گرانقدر پيچيد و در حقه اى نهاد و سوى شاپور فرستاد و شنيده هاى خويش را به دو نوشت و اعلام كرد كه دست خويش را از آن سبب بريد كه تهمت از خود بردارد كه رسم چنان بود كه ناقص پادشاهى نكند و چون نامه و حقه به شاپور رسيد دلش از حسرت پاره شد و غمگينى خويش را به او نوشت و اعلام كرد كه اگر اعضاى تن خود را يكايك ببرد هيچكس را براى شاهى بر او نگزيند و شاهى به دو داد . گويند : وقتى تاج بر سر نهاد بزرگان بر او در آمدند و براى وى دعا كردند كه پاسخ نكو داد و صدق گفتار وى بدانستند و با آنها سيرت نكو داشت و با رعيت عدالت مىكرد و روش نياكان داشت و ولايت رامهرمز را پديد آورد و مدت پادشاهيش يك سال و ده روز بود .\r\n\r\nپس از هرمز پسرش بهرام بپادشاهى رسيد\r\nو او پسر هرمز پسر شاپور پسر اردشير پسر بابك بود .\r\nو چنان بود كه از پس مرگ عمرو بن عدى بن نصر بن ربيعه ، عامل شاپور و عامل هرمز و بهرام بر مرز عرب و قبايل ربيعه و مضر و قبايل صحراى عراق و حجاز و جزيره ، پسر عمرو بود كه وى را امرؤ القيس بدء مىگفتند ، و او نخستين پادشاه از آل نصر بن ربيعه و عمال ملوك پارسيان بود كه نصرانى شد .\r\nبگفتهء هشام كلبى امرؤ القيس يكصد و چهارده سال پادشاهى كرد : بيست و سه سال و يك ماه در ايام شاپور پسر اردشير و يك سال و چند روز در ايام هرمز پسر شاپور\r\n","description":"","footnote":"","page_name":" 595 ","page_number":232},
  {"content":"\r\nو سه سال و سه ماه و سه روز در ايام بهرام پسر هرمز و هيجده سال در ايام بهرام پسر بهرام .\r\nگويند : بهرام پسر هرمز مردى بردبار بود و مردم از پادشاهى او خوشدل بودند و سيرت نكو داشت و در كار پادشاهى و تدبير امور كسان بر روش پدران بود .\r\nگويند : مانى زنديق بهرام را به دين خويش مىخواند و بهرام كار وى را بياموزد و او را دعوتگر شيطان يافت و بگفت تا او را بكشتند و پوست بكندند و از كاه انباشتند و بر يكى از دروازهاى شهر جنديشاپور بياويختند كه دروازه مانى نام گرفت و ياران و پيروان دين او را بكشت و مدت پادشاهى وى سه سال و سه ماه و سه روز بود . 53 )\r\n\r\nپس از بهرام پسرش بهرام به پادشاهى رسيد\r\nاو بهرام پسر بهرام پسر هرمز پسر شاپور پسر اردشير بود .\r\nگويند : وى در كار پادشاهى بصير بود و چون تاج به سر نهاد ، بزرگان قوم چنان كه براى پدرانش دعا كرده بودند براى او دعا كردند و جواب نيكو داد و سيرت نكو داشت و گفت : « اگر روزگار كمك كند سپاس اين بداريم و اگر جز اين باشد به قسمت خشنود باشيم . » دربارهء مدت پادشاهى وى اختلاف كرده‌اند : بعضىها گفته‌اند مدت پادشاهى وى هيجده سال بود و بعضى آن را هفده سال گفته‌اند .\r\n","description":"","footnote":"","page_name":" 596 ","page_number":233},
  {"content":"\r\n\r\nپس از آن بهرام ملقب به شاهنشاه به پادشاهى رسيد\r\nو او پسر بهرام پسر بهرام پسر هرمز پسر شاپور پسر اردشير بود . و چون تاج به سر نهاد بزرگان پيش وى فراهم آمدند و براى وى بركت شاهى و عمر دراز خواستند و جواب نكو داد .\r\nوى پيش از آنكه پادشاه شود فرمانرواى سيستان بود و مدت پادشاهيش چهار سال بود .\r\n\r\nپس از آن نرسى به پادشاهى رسيد\r\nاو پسر بهرام بود و برادر بهرام سوم بود و چون تاج به سر نهاد سران و بزرگان قوم به نزد وى شدند و دعا گفتند و وعدهء نكو داد و گفت كه وى را در كارها يارى كنند و با آنها روش نكو داشت ، و روزى كه به پادشاهى رسيد گفت :\r\n« از ستايش خداى بر نعمتى كه به ما داده باز نمانيم . » و مدت پادشاهى وى نه سال بود .\r\n\r\nپس از آن هرمز به پادشاهى رسيد\r\nو او پسر نرسى پسر بهرام پسر بهرام پسر هرمز پسر شاپور پسر اردشير بود\r\n","description":"","footnote":"","page_name":" 597 ","page_number":234},
  {"content":"\r\nو مردم از او ترسان بودند كه از رفتار وى خشونت و سختى ديده بودند و اعلام كرد كه بيم كسان از سختى وى در كار فرمانروايى بوده ولى خشونت رفتار خويش را دگر كرده و نرمى و رأفت آورده است . تدبير امور با ملايمت كرد و با رعيت منصف بود و در بهبود مستمندان و آبادانى ولايت و عدالت با رعيت بكوشيد .\r\nو چون هرمز بمرد پسر نداشت و اين براى مردم دشوار بود و از كار زنان وى پرسيدند و بدانستند كه يكى از آنها بار دارد .\r\nبعضيها گفته‌اند كه هرمز كودكى را كه در شكم مادر بود پادشاهى داد و شاپور ذو الأكتاف تولد يافت .\r\nمدت پادشاهى هرمز به گفتهء بعضى شش سال و پنج ماه بود و به گفتهء بعضى ديگر هفت سال و پنج ماه بود .\r\n\r\nپس از آن شاپور ذو الأكتاف متولد شد\r\nاو پسر هرمز پسر نرسى پسر بهرام پسر بهرام پسر هرمز پسر شاپور پسر اردشير بود و پادشاهى از وصيت پدر يافت و مردم از تولد وى خوشدل شدند و خبر آن را در آفاق پراكندند و نامه ها نوشتند و پيك به آفاق و اطراف فرستادند و وزيران و دبيران كارهايى را كه در ايام پدر وى داشتند ادامه دادند .\r\nو چنين بود تا خبر فاش شد و ممالك مجاور بدانستند كه پارسيان پادشاه ندارند و كودكى در گهواره دارند كه ندانند سرانجام او چه خواهد شد . و ترك و روم طمع در مملكت ايشان بستند و ديار عربان از همه ممالك ديگر به قلمرو پارسيان نزديكتر بود و از همه اقوام ديگر بيشتر احتياج داشتند كه چيزى از معيشت و ديار آنها بگيرند كه وضع معاششان به دو سخت بود و گروهى بسيار از آنها از ديار\r\n","description":"","footnote":"","page_name":" 598 ","page_number":235},
  {"content":"\r\nعبد القيس و بحرين و كاظمه از دريا بيامدند و در سواحل اردشير خره و كناره هاى فارس فرود آمدند و گوسفند و كشت و مال كسان ببردند و تباهى بسيار كردند و مدتى ببودند و كسى از پارسيان به پيكارشان نيامد كه تاج شاهى به كودكى داده بودند و مهابت وى بدلها نبود تا شاپور بزرگ شد .\r\nگويند : نخستين نشان تدبير و فهم نكوى وى آن بود كه شبى در قصر شاهى طيسبون بود و سحرگاهان از غوغاى كسان از خواب بيدار شد و گفت : « چه خبر است ؟ » به دو گفتند : « اين ضجه از آيندگان و روندگان است كه بر پل دجله ازدحام كرده‌اند . » بفرمود تا پل ديگر بسازند تا يكى گذرگاه آيندگان باشد و ديگرى گذرگاه روندگان باشد و مردم ازدحام نكنند و مردم از هوشيارى وى خرسند شدند كه با خردسالى اين را بدانست و فرمان وى را كار بستند .\r\nگويند : از آن پيش كه خورشيد آن روز غروب كند پلى ديگر به نزديك پلى كه بود بساختند و مردم از خطر گذر بر پل آسوده شدند .\r\nو چنان بود كه كودك به يك روز چندان رشد مىكرد كه ديگرى به مدتى دراز مىكرد . و دبيران و وزيران كارها را بر او عرضه مىكردند و از جمله چيزها كه بر او عرضه كردند كار سپاهيان مرزها بود كه در مقابل دشمن بودند و خبر آمده بود كه بيشترشان سستى گرفته‌اند و كار را بر شاپور بزرگ وا نمودند . اما او گفت اين را چندان بزرگ نگيريد كه تدبير آن آسان است و بگفت تا به اين سپاهيان بنويسند كه اقامت ايشان در آنجاها كه هستند دراز شده و بسيار مدت از دوستان و ياران خويش دور مانده‌اند ، هر كه خواهد پيش كسان خود شود ، بشود و اجازه دارد . و هر كه خواهد در جاى خويش بماند اين را به پاى او شناسند و آنها كه رفتن را برگزينند تا به وقت حاجت پيش كسان خويش باشند و از ديار خويش دور نشوند .\r\nو چون وزيران اين سخن بشنيدند آن را پسنديدند و گفتند : « اگر در تدبير كار\r\n","description":"","footnote":"","page_name":" 599 ","page_number":236},
  {"content":"\r\nسپاه تجربه دراز داشت اصابت راى و درستى منطق وى از اين بيشتر نبود . » آنگاه فرمانهاى وى پياپى به ولايتها و مرزها رسيد و كار يارانش استوارى گرفت و دشمنان زبون شدند تا شانزده ساله شد و استخوانش محكم شد و توانست سلاح بر گيرد و بر اسب نشيند و سران سپاه و ياران خويش را فراهم آورد و ميان آنها به سخن ايستاد و نعمتها را كه خداوند به وسيلهء پدرانش به او و آنها داده بود ياد كرد و از خللها كه به روزگار كودكى وى در كارها افتاده بود سخن آورد و گفت كه براى دفاع از حريم ملك آغاز به كار مىكند و قصد دارد براى پيكار سوى بعضى دشمنان رود و هزار مرد جنگى با خود مىبرد .\r\nقوم به پاى خاستند و دعا كردند و سپاس داشتند و از او خواستند كه در مقر خويش بماند و سالاران و سپاهيان را بفرستد تا زحمت رفتن از وى بس كنند اما نپذيرفت . خواستند كه سپاه بيشتر همراه بردارد و نپذيرفت .\r\nآنگاه هزار كس از دليران و نخبگان سپاه برگزيد و بگفت تا به فرمان وى كار كنند و از عربانى كه با آنها روبرو مىشوند كسى را باقى نگذارند و به تحصيل غنيمت دل نبندند . و با آنها به راه افتاد و عربانى را كه به قلمرو پارسيان آمده بودند غافلگير كرد و بسيار كس بكشت و اسير فراوان گرفت و باقيمانده فرارى شدند .\r\nآنگاه با ياران خويش از دريا گذشت و به خط رسيد و به ديار بحرين تاخت و مردم بكشت و فديه نگرفت و به غنيمت نپرداخت .\r\nسپس برفت تا به هجر رسيد كه جمعى از عربان تميم و بكر بن وائل و عبد القيس آنجا بودند و به كشتار آنها پرداخت و چندان خون بريخت كه چون سيل باران روان شد و فراريان ندانستند كه در غار كوه و جزيرهء دريا از او در امان نخواهند بود .\r\nآنگاه سوى ديار عبد القيس شد و مردم آنجا را نابود كرد ، جز آنها كه بگريختند و به ريگزار پناهنده شدند . و از آنجا سوى يمامه شد و آنجا نيز كشتارى\r\n","description":"","footnote":"","page_name":" 600 ","page_number":237},
  {"content":"\r\nسخت كرد و به هر يك از آبهاى عرب گذشت آن را كور كرد و به هر چاهى گذشت آن را پر كرد .\r\nآنگاه تا نزديك مدينه رفت و هر كه را از عربان ، آنجا يافت بكشت و اسير گرفت پس از آن سوى ديار بكر و تغلب شد كه به سرزمين شام ميان مملكت پارسيان و قلمرو روم بود و هر كس از عربان را بديد بكشت و اسير كرد و آبهايشان را كور كرد .\r\nشاپور ، جمعى از بنى تغلب را در دارين بحرين كه آنجا را هيج گويند و در خط مقر داد و بنى عبد القيس و بعضى قبايل تميم را در هجر نشاند و بنى بكر بن وايل را به كرمان برد كه بكرابان نام گرفتند . و بنى حنظله را به رميله اهواز برد و بگفت تا به سرزمين سواد شهرى بساختند و نام آن را بزرگ شاپور كرد كه همان انبار باشد و به سرزمين اهواز نيز دو شهر بساخت كه يكى ايرانخره شاپور بود ، يعنى شاپور و بلاد وى و به سريانى كرخ نام دارد و ديگرى شوش بود و اين شهر را در پهلوى دزى كه تابوت دانيال پيمبر در آن بود بنياد كرد .\r\nو هم شاپور به سرزمين روم حمله برد و اسير بسيار گرفت و به شهر ايرانخره - شاپور جا داد و عربان آن را به تخفيف شوش ناميدند . و بفرمود تا دربار جرمى شهرى بساختند و آن را خنى شاپور ناميد و آن را ولايتى كرد و به سرزمين خراسان نيز شهرى بساخت و نشابور ناميد و آن را ولايتى كرد .\r\nشاپور با قسطنطين شاه روم به صلح شد و همو بود كه قسطنطنيه را بنيان كرد و نخستين كس از شاهان روم بود كه نصرانى شد .\r\nو چون مرگ قسطنطين در رسيد ملك را ميان سه پسر خويش تقسيم كرد و چون سه پسرش بمردند روميان يكى از خاندان قسطنطين را به نام لليانوس به شاهى برداشتند وى به دين روم بود كه پيش از نصرانيت بوده بود و پيش از آنكه به شاهى رسد اين را نهان داشته بود و اظهار نصرانيت مىكرده بود ، و چون به پادشاهى روم\r\n","description":"","footnote":"","page_name":" 601 ","page_number":238},
  {"content":"\r\nرسيد ، دين رومى آشكار كرد و آن را چنان كه از پيش رواج داشته بود پس آورد و بگفت تا آن را زنده دارند و كليساها را ويران كنند و اسقفان و احبار نصارى را بكشند .\r\nو هم او سپاهى از روميان و از خزرانى كه در مملكت وى بودند و از عربان فراهم آورد تا با شاپور و سپاه پارسيان پيكار كند و عربان فرصت را براى انتقام كشتارى كه شاپور از مردم عرب كرده بود مناسب شمردند و يكصد و هفتاد هزار كس از آنها به سپاه لليانوس پيوستند كه آنها را با يكى از بطريقان خويش به نام يوسانوس بر مقدمهء سپاه فرستاد .\r\nلليانوس بيامد تا به ديار پارسيان رسيد كه شاپور از كثرت سپاه روم و عرب و خزر كه همراه داشت خبر يافت و بيمناك شد و خبر گيران فرستاد تا از شمار و حالت پيكارجوييشان خبر آرند و گفتار خبرگيران دربارهء لليانوس و سپاه وى مختلف شد و شاپور ناشناس با گروهى از معتمدان خويش برفت تا سپاه روميان را بنگرد و چون نزديك اردوگاه يوسانوس طليعه دار لليانوس رسيد كسانى را از همراهان خويش به اردوگاه فرستاد تا خبر درست بگيرند و براى وى بيارند و روميان از كار آنها خبر يافتند و همه را بگرفتند و پيش يوسانوس بردند و هيچيك از آنها نگفتند كه از رفتن سوى اردوگاه وى چه منظور داشته‌اند ، مگر يكيشان كه قضيه را چنان كه بود بگفت و جاى شاپور را بنمود و گفت سپاهى با وى بفرستند تا شاپور را به آنها تسليم كند .\r\nو يوسانوس چون اين سخنان بشنيد يكى از خاصان خويش را پيش شاپور فرستاد و از ماجرا خبردار كرد و وى از آنجا كه بود سوى اردوگاه خويش بازگشت .\r\nعربان كه در سپاه لليانوس بودند از او اجازه خواستند كه با شاپور پيكار كنند و اجازه داد و آنها به شاپور حمله بردند و جمع او را پراكنده كردند و بسيار كس از آنها بكشتند . و شاپور با بقيهء سپاه خويش بگريخت و لليانوس شهر طيسبون را كه مقر شاپور بود به تصرف آورد و مال و خزينهء وى كه آنجا بود به دست لليانوس افتاد .\r\n","description":"","footnote":"","page_name":" 602 ","page_number":239},
  {"content":"\r\nشاپور به سپاهيان خويش كه در آفاق بودند نامه نوشت و خبر داد كه از لليانوس و عربان همراه وى چه ديده و به سران سپاه فرمان داد كه با سپاهيان خويش بيايند و چيزى نگذشت كه از هر سوى سپاه سوى وى آمد و برفت و با لليانوس پيكار كرد و شهر طيسبون را از او پس گرفت و لليانوس با سپاه خويش به شهر به اردشير و اطراف آن فرود آمد و فرستادگان ، ميان وى و شاپور برفت و آمد بود . و يك روز كه لليانوس در جاى خويش نشسته بود تيرى ناشناس به قلب وى رسيد و بمرد و سپاهيان وى از حادثه به وحشت افتادند و از پيشروى در ديار پارسيان نوميد شدند و كار به شورى شد كه شاه و سالار نبود و از يوسانوس خواستند كه عهده دار شاهى شود و او را به شاهى بردارند و او نپذيرفت و اصرار كردند و يوسانوس گفت كه دين نصرانى دارد و شاه كسانى كه دين ديگر دارند نمىشود و روميان گفتند كه آنها نيز بر دين وى بوده‌اند و از بيم لليانوس آن را نهان مىداشته‌اند و يوسانوس با خواستشان هم آهنگ شد و او را به شاهى برداشتند و نصرانيت آشكار كردند .\r\nو چون شاپور از مرگ لليانوس خبر يافت كس پيش سران سپاه روم فرستاد و گفت خدا شما را مغلوب ما كرد و ما را به شما تسلط داد كه به ما ستم آورده بوديد و به ديار ما تجاوز كرده بوديد و اميد داريم كه اينجا از گرسنگى تلف شويد و ما را به پيكار شما حاجت نيفتد ، اگر كسى را به سالارى برداشته‌ايد وى را سوى ما فرستيد .\r\nيوسانوس خواست پيش شاپور شود اما هيچكس از سران سپاه با رأى وى هم آهنگ نبود و او به رأى خويش كار كرد و با هشتاد كس از بزرگان سپاه سوى شاپور آمد و تاج به سر داشت و شاپور از آمدن وى خبر يافت و پيشواز كرد و همديگر را حرمت كردند و شاپور وى را به سپاسدارى از كارى كه كرده بود در آغوش كشيد و آن روز با وى غذا خورد و تنعم كرد .\r\nپس از آن شاپور كس پيش سرداران و سران سپاه روم فرستاد و گفت كه اگر جز يوسانوس كسى را به شاهى بردارند در ديار پارسيان هلاك شوند و پادشاهى\r\n","description":"","footnote":"","page_name":" 603 ","page_number":240},
  {"content":"\r\nيوسانوس آنها را از سطوت وى ميرهاند و از كوشش وى كار يوسانوس قوت گرفت .\r\nآنگاه شاپور گفت كه روميان به ديار ما هجوم آورده‌اند و بسيار كس كشته‌اند و درخت و نخل كه به سرزمين سواد بوده بريده‌اند و آبادانى آنجا را به ويرانى داده‌اند ، بايد بهاى اين ويرانى و تباهى را بدهيد و يا به عوض آن نصيبين و ولايت آن را به تصرف ما دهيد كه اين ولايت از ديار پارسيان بوده و روميان بر آن تسلط يافته‌اند .\r\nيوسانوس و سران سپاه وى با آنچه كه شاپور خواسته بود هم آهنگى كردند و نصيبين را به دو دادند و مردم آنجا خبر يافتند و از تسلط پادشاهى كه دين ديگر داشت بيمناك شدند و سوى شهرهاى مملكت روم كوچك كردند و شاپور خبر يافت و دوازده هزار خاندان از مردم اصطخر و اصبهان و ولايتهاى ديگر را به نصيبين برد و آنجا مقر داد .\r\nيوسانوس با سپاه سوى روم رفت و مدتى آنجا پادشاهى كرد و سپس بمرد .\r\nو شاپور از عربان كشتار بسيار كرد و شانهء سران عرب را در آورد به همين سبب وى را ذو الأكتاف نام دادند ( كه اكتاف جمع كتف است كه در زبان عرب به معنى شانه است . ) بعضى اهل خبر گفته‌اند كه شاپور از آن پس كه بسيار كس از عربان بكشت و از حدود قلمرو پارسيان و بحرين و يمامه برونشان راند سوى شام شد و به حدود روم رفت و به ياران خويش گفت سر آن دارد كه به روم در آيد و اسرارشان بجويد و اخبار شهرها و شمار سپاهشان بداند ، و به روم در آمد و مدتى آنجا بگشت و خبر يافت كه قيصر وليمه اى داده و به همه كسان گفته تا بر سفرهء وى حاضر شوند و شاپور درزى خواهندگان برفت و در جمع حضور يافت تا قيصر را به بيند و وضع سفرهء او را بداند . و او را بشناختند و بگرفتند و قيصر گفت تا وى را در پوست گاوى كردند ، آنگاه با سپاه خويش سوى ديار پارسيان روان شد و شاپور را به همين\r\n","description":"","footnote":"","page_name":" 604 ","page_number":241},
  {"content":"\r\nحال همراه برد و بسيار كس بكشت و شهرها و دهكده ها ويران كرد و نخل و درخت ببريد تا به شهر جنديشاپور رسيد و مردم آنجا حصارى شدند و منجنيقها نصب كرد و قسمتى از شهر را ويران كرد .\r\nشبى نگهبانان رومى شاپور غافل ماندند و جمعى از اسيران اهواز نزديك وى بودند و به آنها گفت تا از مشكهاى روغن زيتون كه آنجا بود بر آن پوست خشكيده بريزند و بريختند و پوست نرم شد و از آن درآمد و برفت تا به دروازهء شهر رسيد و نام خويش با نگهبانان بگفت .\r\nو چون به شهر درآمد مردم از حضور وى بسيار خوشدل شدند و بانگ سپاس و تسبيح برداشتند و ياران قيصر از بانگ مردم شهر بيدار شدند . و شاپور مردم شهر را فراهم آورد و آماده كرد و سحرگاه بر روميان تاخت و آنها را بكشت و قيصر را اسير كرد و اموال و زنان وى را به غنيمت گرفت .\r\nآنگاه قيصر را بند آهنين نهاد و براى آباد كردن ويرانىها كه آورده بود به كار گرفت و به قولى گفت از سرزمين روم خاك به مداين آرد تا ويرانيهاى آن را مرمت كند و به جاى نخل و درختها كه بريده بود زيتون بكارد ، آنگاه پاشنهء وى را ببريد و بر خر نشاند و سوى روم فرستاد و گفت : « سزاى تجاوز تو چنين است . » پس از آن شاپور مدتى در مملكت خويش بماند و آنگاه به پيكار روم رفت و بسيار كس از مردم آنجا بكشت و اسير فراوان گرفت و در ناحيهء شوش شهرى بنياد كرد و ايرانشهر شاپور ناميد و اسيران را در آن جا داد . پس از آن به سامان دادن كار عربان پرداخت و بعضى قبايل تغلب و عبد القيس و بكر بن و ايل را در كرمان و توج و اهواز سكونت داد و شهر نيشابور را با شهرهاى ديگر در سند و سيستان بنياد كرد و طبيبى از هند بياورد و در كرخ شوش مقر داد و چون او بمرد مردم شوش و ارث طب وى شدند ، به همين سبب اهل آن ناحيه از همهء عجمان از رموز طب واقفترند .\r\n","description":"","footnote":"","page_name":" 605 ","page_number":242},
  {"content":"\r\nشاپور اردشير برادر خويش را جانشين كرد و مدت پادشاهى شاپور هفتاد و دو سال بود .\r\nبه روزگار شاپور امرؤ القيس بدء عامل وى بر ناحيهء مضرور بيعه بمرد و شاپور پسر وى عمرو بن امرؤ القيس را به جاى او گماشت كه باقيماندهء ايام شاپور و همه دوران برادرش اردشير پسر هرمز و بعضى ايام شاپور در كار خويش ببود و به گفتهء ابن كلبى همه دوران عاملى وى و شاهى عربان سى سال بود .\r\n\r\nپس از شاپور ذو الأكتاف اردشير به شاهى رسيد\r\n: و او پسر هرمز پسر نرسى پسر بهرام ، پسر بهرام پسر ، هرمز پسر شاپور پسر اردشير بابك بود .\r\nو چون تاج به سر نهاد بزرگان قوم را بار داد و چون بيامدند براى او دعاى فيروزى كردند و شاپور برادرش را سپاس داشتند و جواب نكو داد و سپاسدارى آنها را از برادر خويش بپسنديد .\r\nو چون پادشاهى وى استقرار گرفت به بزرگان و سران پرداخت و بسيار كس از آنها بكشت .\r\nو از پس چهار سال پادشاهى مردم او را برداشتند .\r\n\r\nپس از آن شاپور پسر شاپور به پادشاهى رسيد\r\nوى پسر شاپور ذو الأكتاف پسر هرمز پسر نرسى بود ، و مردم خوشدلى\r\n","description":"","footnote":"","page_name":" 606 ","page_number":243},
  {"content":"\r\nكردند كه پادشاهى پدر به دو باز گشته بود و آنها را نيكو پذيرفت ، و نامه ها به عمال خويش نوشت كه با رعيت مدارا كنند و روش نكو گيرند . به وزيران و دبيران و اطرافيان خويش نيز چنين فرمان داد و خطابه اى بليغ براى آنها خواند و با رعيت به عدالت و رأفت بود كه دوستى و اطاعتشان را دانسته بود و عموى مخلوعش اردشير اطاعت وى كرد .\r\nو بزرگان و سران خاندانها ، طنابهاى خيمهء وى را ببريدند و خيمه بر او فرود آمد ( و بمرد ) و مدت پادشاهيش پنج سال بود .\r\n\r\nپس از او برادرش بهرام به پادشاهى رسيد\r\nاو پسر شاپور ذو الأكتاف بود و لقب كرمانشاه داشت . از آن روز كه پدرش شاپور در ايام زندگى خويش ولايت كرمان به دو داده بود ، وى به سران سپاه نامه نوشت و به اطاعت ترغيب كرد و به پرهيزكارى و خيرخواهى شاه فرمان داد . در كرمان شهرى بنياد كرد . در كار رعيت تدبير نكو و روش پسنديده داشت مدت پادشاهيش يازده سال بود . جمعى از جنگاوران بر وى بشوريدند و يكيشان تيرى بينداخت و او را بكشت .\r\n\r\nپس از او يزدگرد بدكار پادشاه شد\r\nوى پسر بهرام ملقب به كرمانشاه ، پسر شاپور ذو الأكتاف بود و به گفتهء بعضى نسب شناسان پارسى يزدگرد بدكار برادر بهرام كرمانشاه بود و پسر وى نبود . هشام\r\n","description":"","footnote":"","page_name":" 607 ","page_number":244},
  {"content":"\r\nكلبى از جمله كسانى است كه اين سخن گفته‌اند و اين نسب آورده‌اند .\r\nچنان كه گويند يزدگرد مردى خشن و سنگدل بود و عيوب فراوان داشت و بزرگتر عيب وى آن بود كه هوشيارى و ادب و اقسام دانش را كه آموخته بود و در آن مهارت يافته بود آنجا كه نبايد به كار مىبرد و پيوسته به چيزهاى زيان آور متمايل بود و همه بصيرت خويش را به فتنه گرى و مكارى صرف مىكرد و به شر دلبسته بود و فريفتهء اين گونه رفتار خويش بود و به علم و ادب كسان اعتنا نداشت .\r\nبدتر از همه اينكه خشن و تندخوى بود و خطاى اندك از نظر وى بسيار بزرگ مىنمود و لغزش ناچيز به ديدهء وى عظيم بود .\r\nهيچكس هر چند بنزد يزدگرد مقرب بود جرأت نداشت دربارهء كسى پيش وى شفاعت كند . به همه بد گمان بود و هيچكس را به چيزى امين نمىدانست و هيچكس را به پايمردى پاداش نمىداد . اگر فرومايه اى را بر مىآورد ، آن را نيك مىشمرد و اگر كسى براى ديگرى سخنى با وى مىگفت مىپرسيد : « براى اين گفتگو چه گرفته اى و دستمزد تو چيست ؟ » و كس به جز فرستادگان ملوك ديگر با وى سخن كردن نيارست و رعيت با توسل به سنتهاى نيك و رسوم معمول سابق از سطوت و آزار وى به سلامت مانده بود و بر ضدش هماهنگى و همدلى مىكرد .\r\nرأى وى آن بود كه هر كه خطايى كند وى را چندان عقوبت دهد كه به سيصد سال مانند آن ميسر نشود .\r\nعقوبت وى اندك نبود و چنان سخت بود كه بدتر از آن متصور نبود . اگر خبر مىيافت كه يكى از خاصان وى با يكى از همكاران خويش دوستى استوار دارد ، وى را از كار بر مىداشت .\r\nدر آغاز كار نرسى را وزارت داد كه خردمند روزگار بود و در ادب و فضل سرآمد كسان بود و او را مهرنرسى و مهرنرسه مىگفتند و هزار بنده لقب دادند و رعيت اميد داشت كه خوى بد خويش واگذارد و نرسى او را به صلاح آرد . و چون\r\n","description":"","footnote":"","page_name":" 608 ","page_number":245},
  {"content":"\r\nپادشاهى وى استقرار يافت بزرگان و سران را اهانت بسيار كرد و ضعيفان را بيازرد و خون بسيار ريخت و چنان سختى بود كه رعيت به ياد نداشت .\r\nو چون سران و بزرگان ديدند كه جور وى پيوسته فزونتر مىشود فراهم شدند و از ستم وى شكايت به خدا بردند و بناليدند و بگريستند كه زودتر از او رهاييشان دهد .\r\nگويند : وى به گرگان بود و روزى در قصر بود و اسبى لخت كه به كمال و خوبى آن كس نديده بود بيامد و بر در بايستاد و مردم از آن شگفتى كردند كه چنان چيزى نديده بودند و به يزدگرد خبر دادند و بگفت تا اسب را زين نهند و لگام كنند و كس اين كار نيارست و به دو گفتند كه اسب سركش است و او به جايى رفت كه اسب آنجا بود و به دست خويش لگام زد و نمدى بر پشت آن انداخت و زين كرد و تنگ بكشيد و اسب تكان نخورد و چون دم را برداشت كه دنبالهء زين را جاى دهد اسب پشت به دو كرد و لگدى روى قلب او زد كه در جا بمرد و ديگر كسى اسب را نديد .\r\nگويند اسب شتابان برفت و كس بدان نرسيد و هيچكس سبب ندانست و رعيت رهايى يافتند و گفتند اين از صنع و رأفت خدا بود .\r\nمدت پادشاهى يزدگرد به گفتهء بعضى بيست و دو سال و پنج ماه و شانزده روز بود و به قولى ديگر يازده سال و پنج ماه و هيجده روز بود .\r\nو چون عمرو بن امرؤ القيس بمرد ، به گفتهء هشام ، شاپور عمل وى را به اوس بن قلام داد .\r\nگويد : وى از عماليق بود و از بنى عمرو بن عمليق بود و جحجبا بن عتيك بن لخم بر او بشوريد و خونش بريخت و همه مدت فرمانروايى اوس پنج سال بود و مرگش به دوران بهرام پسر شاپور ذو الأكتاف بود .\r\nو پس از وى امرؤ القيس بن عمرو عهده دار عمل وى شد و بيست و پنج سال\r\n","description":"","footnote":"","page_name":" 609 ","page_number":246},
  {"content":"\r\nببود و به روزگار يزدگرد بدكار درگذشت و يزدگرد پسر وى نعمان بن امرؤ - القيس بن عمرو را عاملى داد ، و مادر نعمان شقيقه دختر ابى ربيعه بن ذهل بن شيبان بود .\r\nنعمان چابكسوار جنگ حليمه بود و صاحب خورنق بود و خورنق را از آن رو ساخته بود كه يزدگرد بدكار پسر بهرام كرمانشاه پسر شاپور ذو الأكتاف را پسر نمىماند و بگفت تا محلى خوش و پاك و دور از درد و بيمارى بجويند و برون حيره را به دو نمودند و بهرام گور پسر خويش را به نعمان داد و بگفت تا خورنق بسازد و بهرام گور را در آن منزل دهد و وى را سوى باديه هاى عرب برد .\r\nو آنكه خورنق را بساخت مردى سنمار نام بود و چون از بناى آن فراغت يافت از نيكى و كمال آن شگفتى كردند و گفت : « اگر مىدانستم كه مزد مرا مىدهيد و رفتارى شايسته با من مىكنيد بنايى مىساختم كه با خورشيد بگردد . » نعمان گفت : « مىتوانستى بهتر از اين بسازى و نساختى ؟ » آنگاه بگفت تا وى را از فراز خورنق به زير انداختند .\r\nابو طمحان قينى در اين باب گويد :\r\n« به خدا سوگند و به لات و عزى . » « كه پاداش سنمار به او دادند . » و سليط بن سعد گويد :\r\n« پسران ابو غيلان در قبال پيرى » « و نيك رفتارى وى » « پاداش سنمار به او دادند » و يزيد بن اياس نهشلى گويد :\r\n« خداى رفتار بد كار را » « پاداش سنمار دهد و كامل دهد »\r\n","description":"","footnote":"","page_name":" 610 ","page_number":247},
  {"content":"\r\nعبد العزى بن امرؤ القيس كلبى نيز شعرى در اين باب دارد . و قصه چنان بود كه وى اسبهايى به حارث بن ماريه غسانى هديه كرد و پيش او رفت و اسبان را بپسنديد و فريفتهء عبد العزى و صحبت وى شد و شاه را پسرى بود كه در بنى حميم بن عوف از تيرهء بنى عبد ود از قبيلهء كلب به رضاع بود و مارى او را گزيده بود و شاه پنداشت كه او را كشته‌اند و به عبد العزى گفت : « اين قوم را پيش من آر . » عبد العزى گفت : « اينان مردمى آزاده‌اند و من به نسب و عمل بر آنها برترى ندارم . » حارث گفت : « يا بيارشان و يا چنين و چنان كنم » عبد العزى گفت : « از عطاى تو اميدها داشتم كه عقوبت تو حايل آن شد » و دو پسر خويش شراحيل و عبد الحارث را بخواست و با آنها شعرى به قوم خويش نوشت به اين مضمون :\r\n« مرا پاداش سنمار داد » « و خدا او را سزاى بد دهد » « و سمنار را گناهى نبود » « جز آنكه بيست سال بنيان برآورد » « و آجر و ملاط به كار برد » « و چون بنا بالا رفت » « و مانند كوهى سربلند شد » « و سمنار پنداشت كه عطاها دارد » « و دوستى و تقرب يافته است » « گفت : اين ناكس را از بالاى برج بيندازيد » « و حقا اين از همه عجايب عجيبتر بود » « مرا نيز به نزد آل جفنه گناهى نبود »\r\n","description":"","footnote":"","page_name":" 611 ","page_number":248},
  {"content":"\r\n« و او بر ضد كلب سوگند ياد كرد » « كه با سپاه به ديارشان خواهد تاخت » « گزندت مباد از گفتهء عجولانهء خويش درگذر » « كه پيش روى پسر جفنه » « مردانند كه ستم از قوم بگردانند » هشام گويد : نعمان بارها به پيكار شام رفت و براى مردم آنجا بليه هاى فراوان پديد آورد و اسير و غنيمت گرفت و از همه شاهان با دشمن سختگيرتر بود و بيشتر از همه به تعاقب دشمنان مىرفت و شاه پارسيان دو گروه همراه وى كرده بود كه يكى را دو سر گفتند و از مردم تنوخ بودند و ديگرى را شهبا گفتند كه از مردم فارس بودند و اين دو گروه را دو قبيله نيز گفتند و نعمان به كمك آن به شام و به قبايل عرب كه با وى نزديك نبودند حمله مىبرد .\r\nگويد : يك روز بهار نعمان به مجلسى نشسته بود و از آنجا نجف را با بستانها و نخل و باغ و نهر در جانب مغرب بديد و فرات را كه در جانب مشرق و در دل نجف بود بديد و فريفتهء زيبايى و صفاى نهرها شد و به وزير و نديم خويش گفت :\r\n« هرگز چنين منظرى ديده اى ؟ » گفت : « اگر پاينده بودى . » گفت : « پاينده چيست ؟ » پاسخ داد : « آنچه در آخرت به نزد خداست . » گفت : « آن را به چه توان يافت ؟ » پاسخ داد : « به ترك دنيا و عبادت خدا و طلب آنچه به نزد وى هست . » همان شب نعمان از پادشاهى دست كشيد و خرقه پوشيد و پنهانى بگريخت و كس ندانست و صبحگاهان مردم بى خبر به در وى آمدند و چون روزهاى ديگر بار نبود . و چون انتظار دراز شد او را بجستند و نيافتند و عدى بن زيد عبادى در\r\n","description":"","footnote":"","page_name":" 612 ","page_number":249},
  {"content":"\r\nاين باب گويد : « دربارهء خداوند خورنق بينديش » « كه روزى بالا نشسته بود » « و هدايت را بصيرتهاست » « و از حال خويش و ملك بسيار » « و درياى نمايان و قصر سدير » « خوشدل بود » « و دلش بلرزيد و گفت : » « زندگانى كه سوى مرگ رود خوش نباشد . » « كه پس از فيروزى و ملك و گروه ، » « در گور فرو شوند » « و چون برگهاى خشك باشند » « كه بازيچه صبا و دبور شود » پادشاهى نعمان تا وقتى گوشه گرفت و در جهان بگشت بيست و نه سال بود .\r\nابن كلبى گويد : پانزده سال در ايام يزدگرد بود ، و چهار سال در ايام بهرام گور پسر يزدگرد بود . ولى مطلعان اخبار پارسيان چنان گويند كه ما گفتيم .\r\n\r\nپس از يزدگرد پسرش بهرام گور پادشاه شد\r\nوى پسر يزدگرد خشن ، پسر بهرام كرمانشاه ، پسر شاپور ذو الأكتاف بود .\r\nگويند : تولد وى به هرمزد روز فروردين ماه ، هفت ساعت از روز بر آمده بود و پدرش يزدگرد به هنگام تولد وى منجمان دربار را خواست و بگفت تا\r\n","description":"","footnote":"","page_name":" 613 ","page_number":250},
  {"content":"\r\nزايچهء وى را معين كنند و سرنوشت وى را بگويند .\r\nمنجمان درجهء خورشيد بگرفتند و طالع نجوم بديدند و به يزدگرد گفتند كه خداى پادشاهى پدر به بهرام دهد و رضاع وى جايى باشد كه پارسيان ساكن نباشند و بهتر آنست كه بيرون ديار خويش تربيت بيند و يزدگرد انديشيد كه رضاع و تربيت وى را به عربان يا روميان يا غير پارسيانى كه به دربار وى بودند واگذارد و سرانجام عربان را براى تربيت و پرستارى وى برگزيد و نعمان بن منذر را خواست و او را سرپرست بهرام كرد و گرامى داشت و شاه عرب كرد و دو مرتبهء و الا به او داد كه يكى را : « رام ابزود يزدجرد » گفتند يعنى : خرسندى يزدجرد بيفزود . و ديگرى را « مهشت » گفتند يعنى : بهترين برگزيده .\r\nو بگفت تا به اندازهء منزلت و استحقاق مرتبت وى حله و خلعت دهند . و فرمان داد تا بهرام را به ديار عرب برد .\r\nو منذر او را به محل خويش برد و براى رضاع وى سه زن خوش بنيه و هوشيار و تربيت شده از بزرگزادگان برگزيد كه دو تن از عرب بودند و يكى از عجم بود و بگفت تا جامه و فرش و خوردنى و آب و هر چه بايسته بود بدهند . و سه سال او را به نوبت شير دادند و به سال چهارم از شير باز گرفتند .\r\nچون بهرام پنج ساله شد به منذر گفت : « دو ادب آموز دانا و مجرب بيار كه مرا نوشتن و تيراندازى و قانون آموزند . » منذر گفت : « هنوز خردسالى و وقت تعليمت نرسيده ، اينك به كار كودكان نورس مشغول باش تا به سنى برسى كه تاب ادب آموختن به يارى و كس بيارم كه هر چه خواستى به تو آموزد . » بهرام گفت : « من خردسالم اما عقل مجرب دارم و تو سالخورده اى اما عقل خرد دارى مگر ندانى كه هر چه را از پيش بجويند به وقت بيابند و هر چه را به وقت نجويند به وقت نيابند ، و هر چه را كه نجويند هرگز نيابند ، من شاهزاده‌ام و به اذن\r\n","description":"","footnote":"","page_name":" 614 ","page_number":251},
  {"content":"\r\nخدا به پادشاهى رسم ، و شاهان را بايد كه دانش نكو جويند كه زينت و تكيه گاه پادشاهى باشد و از آن نيرو گيرند و هر چه زودتر ادب آموزانى را كه خواستم پيش من آر . » منذر سخنان بهرام را به دربار شاه خبر داد و جمعى از قانون شناسان پارسى و استادان تيراندازى و چابكسوارى و خط و اهل ادب ، با چند تن از خرد پيشگان پارس و روم و سخنگويان عرب پيش وى آمدند كه بهرام به صحبت آنها پرداخت و براى هر يك از رشته ها وقتى معين كرد كه صاحبان آن پيش وى آيند و وى را از آنچه دانند مستفيد كنند .\r\nبهرام آنچه خواسته بود بياموخت و به اهل خرد و سخن گوش فرا داد و آنچه شنيد به ياد گرفت ، و آنچه را آموخته بود به خاطر جا داد ، و چون به دوازده سالگى رسيد از معلمان و اهل ادب سر شد و به برترى وى مقر شدند و معلمان خويش را جايزه داد و مرخص كرد و معلمان تير و سوارى را بگفت تا پيش وى بمانند تا آنچه بايد از آنها فرا گيرد .\r\nآنگاه بهرام ، نعمان بن منذر را بخواست و گفت به عربان خبر دهد تا اسبان اصيل نر و مادهء خويش بيارند .\r\nنعمان به عربان خبر داد و چون منذر از رأى بهرام دربارهء برگزيدن اسب مركوب خويش خبر يافت به دو گفت : « عربان را به دوانيدن اسبانشان وادار مكن بگو اسبان خويش را عرضه كنند و هر كدام را خواهى برگزين و براى خويش نگهدار . » بهرام گفت : « سخن نيك گفتى ولى من كه به شرف و سيادت از همهء مردان برترم بايد اسبم نيز از همه اسبان بهتر باشد و خوبى اسب را به تجربه توان دانست ، و تجربه اى بهتر از دوانيدن اسب نيست . » منذر سخن وى را پذيرفت و نعمان به عربان فرمان داد تا اسبان خويش را\r\n","description":"","footnote":"","page_name":" 615 ","page_number":252},
  {"content":"\r\nبياوردند و بهرام و منذر براى حضور مسابقه بر نشستند و اسبان از دو فرسنگى دويدن آغاز كرد و اسبى سرخموى پيش از همه بود . سپس ديگر اسبان كم به كم بيامد كه دو اسب از پى بود و سه اسب پراكنده بود و يكى نزديك آخر بود و منذر اسب سرخموى را به بهرام بنمود و گفت : « خدا آن را بر تو مبارك كند . » بهرام بفرمود تا اسب را بگيرند و به داشتن آن خرسند شد و منذر را سپاس گفت .\r\nو چنان شد كه روزى بهرام بر اسب سرخموى كه منذر به دو داده بود بر نشست و به شكار رفت و شبحى ديد و تير انداخت و آهنگ آن كرد و شيرى ديد كه بر خرى تاخته بود و پشت آن را به دهان گرفته بود كه به درد و بهرام تيرى به پشت شير انداخت كه از شكم وى و پشت خر در آمد و به زمين رسيد و يك سوم آن به زمين رفت و اين به حضور كسانى از عربان و نگهبانان بهرام و ديگران بود و بهرام بفرمود تا قصهء شير و خر را تصوير كنند .\r\nپس از آن بهرام به منذر گفت كه سر ديدار پدر دارد و سوى پدر رفت و يزدگرد بدخوى بود و به فرزند اعتنا نداشت و بهرام را به خادمان سپرد و بهرام به رنج بود و چنان شد كه برادر قيصر به نام ثياذوس با گروهى به تقاضاى صلح به دربار يزدگرد آمد و بهرام از او خواست تا با يزدگرد سخن كند كه اجازه دهد به سوى منذر باز گردد و سوى ديار عرب رفت و به تنعم و خوشى پرداخت .\r\nو چون يزدگرد بمرد بهرام غايب بود و گروهى از بزرگان و سران خاندانها همسخن شدند كه به سبب رفتار بد يزدگرد كسى از خاندان او را به پادشاهى بر ندارند .\r\nگفتند : « يزدگرد پسرى جز بهرام ندارد كه پادشاه تواند شد و بهرام هرگز ولايتى يا كارى نداشتند وى را بدان توان آزمود و حال وى را توان شناخت و رسوم عجم نياموخته و روش عربان دارد و خوى وى چون خوى آنهاست كه ميان عربان بزرگ شده است . »\r\n","description":"","footnote":"","page_name":" 616 ","page_number":253},
  {"content":"\r\nو همگان متفق شدند و پادشاهى را از بهرام برگرفتند و به يكى از خاندان اردشير بابك دادند كه خسرو نام داشت .\r\nو خبر مرگ يزدگرد و پادشاهى خسرو به بهرام رسيد و او به صحراى عراق بود و منذر را با نعمان پسر وى و جمعى از بزرگان عرب خواست و گفت : « پدرم با پارسيان ، تند خوى و سختگير بود اما گمان ندارم احسان و انعام وى را دربارهء عربان انكار كنيد » آنگاه خبر مرگ پدر را و اينكه پارسيان از روى مشورت پادشاهى به ديگرى داده‌اند با آنها بگفت .\r\nمنذر گفت : « بيمناك مباش تا تدبيرى بجويم . » آنگاه منذر ده هزار كس از سواران عرب آماده كرد و با پسر خويش سوى طيسبون و به اردشير دو شهر پادشاهى فرستاد و بگفت تا نزديك آنجا اردو زند و پيشتازان سوى دو شهر فرستد و اگر كسى به جنگ وى آمد جنگ كند و به جاهاى مجاور حمله برد و اسير گيرد و وى را از خونريزى منع كرد .\r\nنعمان برفت تا نزديك دو شهر فرود آمد و پيشتازان سوى دو شهر فرستاد و از پيكار پارسيان خوددارى كرد .\r\nبزرگان و سران خاندانها كه به دربار بودند « جوانى » نامه دار يزدگرد را سوى منذر فرستادند و نامه نوشتند و كار نعمان را به دو خبر دادند .\r\nو چون جوانى پيش منذر رسيد و او نامه را بخواند به دو گفت : « برو بهرام شاه را ببين . » و كس فرستاد كه او را پيش بهرام برد و چون جوانى به نزد بهرام در آمد از جمال و رونق وى حيرت كرد و از سجده كردن غافل ماند و بهرام بدانست كه رفتار وى و غفلت از سجده كردن از روى حيرت بود و با وى سخن كرد و وعده هاى نكو داد و او را سوى منذر فرستاد و پيغام داد كه نامه را جواب نويسد .\r\nمنذر به جوانى گفت : « دربارهء نامه اى كه آورده بودى انديشه كردم و نعمان را بهرام شاه سوى شما فرستاده كه خدا پس از پدر پادشاهى به دو داده و او را\r\n","description":"","footnote":"","page_name":" 617 ","page_number":254},
  {"content":"\r\nبه شما داده . » و چون جوانى سخنان منذر بشنيد و مهابت و رونق بهرام را از خاطر گذرانيد و به ياد آورد كه همه كسانى كه در كار برگرفتن پادشاهى از بهرام رأى زده بودند دستخوش دشمنى بوده‌اند به منذر گفت : « من جواب نيارم داد ، ولى اگر خواهى به محلهء شاهان درآيى و بزرگان و سران خاندانها كه آنجايند پيش تو آيند و مشورت اندازند . با آنها سخنان خوشايند بگو كه هر چه گويى مخالفت تو نكنند . » منذر جوانى را پس فرستاد و آماده شد و يك روز پس از رفتن جوانى همراه بهرام با سى هزار كس از سواران و دليران عرب سوى دو شهر پادشاهى رفت و چون آنجا رسيد بگفت تا مردم را فراهم آرند و بهرام بر كرسى طلاى مرصع به - جواهر نشست و منذر به جانب راست وى بود و بزرگان پارسى و سران خاندانها سخن كردند و از خشونت يزدگرد پدر بهرام و بدرفتارى وى ياد كردند و گفتند كه از سوء تدبير زمين را ويران كرد و ظلم و كشتار كرد و در قلمرو خويش مردم بكشت و بسيارى كارهاى زشت ديگر كرد و گفتند كه پيمان كرده‌اند كه شاهى از نسل يزدگرد بر گيرند و از منذر خواستند كه در كار پادشاهى آنها را به چيزى كه خوش ندارند وادار نكند .\r\nمنذر گفتار آنها را به خاطر سپرد و به نعمان گفت : « ترا پاسخ قوم بايد داد كه از من به اين كار شايسته ترى . » بهرام گفت : « سخنگويان را دربارهء آنچه به يزدگرد نسبت دادند تكذيب نمىكنم كه از آن واقف بوده‌ام و از رفتار وى راضى نبوده‌ام و به طريقت و روش وى نرفته‌ام و پيوسته از خدا خواسته‌ام كه پادشاهى به من دهد تا تباهىها را كه پديد آورده اصلاح كنم و شكافها را بپوشانم ، اگر سالى از شاهى من گذشت و به اين كارها كه بر شمردم وفا نكردم ، به دلخواه از پادشاهى كناره مىكنم و خدا و فرشتگان را با موبدان موبد شاهد اين سخن مىگيرم و موبدان موبد ميان من و شما در اين باب\r\n","description":"","footnote":"","page_name":" 618 ","page_number":255},
  {"content":"\r\nداورى كند ، و رضا مىدهم كه هر كس تاج و زيور شاهى از ميان دو شير درنده بردارد پادشاهى از او باشد . » و چون قوم گفتار بهرام را با وعده ها كه داده بود بشنيدند خرسند شدند و اميدوار شدند و با همديگر گفتند : « سخنان بهرام را رد نتوانيم كرد و اگر مصر باشيم كه پادشاهى از او برگيريم بيم هلاكتمان هست كه از عربان سپاه و كمك بسيار دارد .\r\nوى را بيازماييم كه آنچه گفت از روى اطمينان از قوت و دليرى و جرئت خويش گفت . اگر چنان باشد كه گفت پادشاهى به او دهيم و اطاعت وى كنيم و اگر از ضعف و زبونى هلاك شود از هلاكت وى برى باشيم و از شر و غايلهء وى در امان مانيم . » بر اين سخن اتفاق كردند و پراكنده شدند و بهرام از پس آن سخنان كه گفته بود بيامد و به مجلس روز پيش نشست و مخالفان بيامدند و با آنها گفت : « يا سخنان ديروز مرا پاسخ گوييد و يا خاموش مانيد و اطاعت من كنيد . » قوم گفتند : « ما خسرو را بپادشاهى برگزيده‌ايم و از او جز آنچه بايد نديده‌ايم ولى رضايت مىدهيم كه چنان كه گفتى تاج و زيور شاهى را ميان دو شير نهند و تو و خسرو بر سر آن كشاكش كنيد و هر كه تاج از ميان دو شير بردارد پادشاهى به دو دهيم . » بهرام به گفتهء آنها رضا داد و موبدان موبد كه تاج بر سر شاه مىنهاد تاج و زيور شاهى را بياورد و در محلى نهاد و بسطام اسپهبد ، دو شير درندهء گرسنه بياورد و يكى را به يك سوى محل تاج و ديگرى را در سوى ديگر بداشت و بند رها كرد .\r\nآنگاه بهرام به خسرو گفت : « تاج و زيور بر گير . » خسرو گفت : « آغاز كردن و تاج و زيور گرفتن حق تو است كه پادشاهى را به ارث مىجويى و من بر آن تسلط يافته‌ام . » بهرام گفتار او را ناخوش نداشت كه از دليرى و قوت خويش اطمينان داشت\r\n","description":"","footnote":"","page_name":" 619 ","page_number":256},
  {"content":"\r\nو گرزى برگرفت و سوى تاج و زيور شد و موبدان موبد گفت : « جانبازى تو در اين كار كه سوى آن مىروى به دلخواه تو است و به رأى هيچكس از پارسيان نيست و ما به نزد خدا از اينكه تو خويشتن را تلف مىكنى برى هستيم . » بهرام گفت : « شما از اين برى هستيد و گناهى بر شما نيست . » آنگاه سوى دو شير شتافت و چون موبدان موبد اصرار وى بديد گفت :\r\n« گناهان خويش را فاش كن و از آن توبه كن ، آنگاه اگر رفتنى باشى برو . » و بهرام همه گناهان خويش را فاش كرد و سوى دو شير رفت و يكى از شيران سوى وى آمد و چون نزديك شد بهرام برجست و بر پشت شير نشست و دو پهلوى آن را با زانوان خويش چنان بفشرد كه سستى گرفت و با گرزى كه همراه داشت به سر آن كوفتن آغاز كرد . آنگاه شير ديگر به دو حمله برد كه دو گوش آن را بگرفت و با هر دو دست بكشيد و سر آن را به سر شير ديگر كه بر آن نشسته بود كوفت تا مخ شيران فرو ريخت و سر هر دو را با گرزى كه همراه داشت بكوفت تا بكشت و خسرو و ديگر حاضران ناظر كار وى بودند . آنگاه بهرام تاج و زيور برگرفت و خسرو نخستين كس بود كه بانگ زد و گفت : « خدا بهرام را كه ياران مطيع دارد عمر دهاد و شاهى هفت اقليم زمين نصيب وى كناد . » و همه حاضران بانگ زدند كه مطيع و معترف بهرام شاهيم و به پادشاهى او خوشدليم . و دعاى بسيار گفتند .\r\nروز ديگر بزرگان و سران خاندانها و فرمانروايان ولايات و وزيران منذر را بديدند و از او خواستند كه با بهرام سخن كند كه از بديهايشان در گذرد و ببخشد و چشم بپوشد .\r\nمنذر با بهرام سخن كرد و گفت كه هر چه به دل دارد ببخشد ، و بهرام پذيرفت و آنها را اميدوار كرد .\r\nبهرام بيست ساله بود كه به پادشاهى رسيد و بگفت تا رعيت آسوده شوند و\r\n","description":"","footnote":"","page_name":" 620 ","page_number":257},
  {"content":"\r\nآرام گيرند و هفت روز پياپى بار داد وعده هاى نكو داد و به پرهيزكارى و اطاعت خداى خواند .\r\nو چنان شد كه بهرام پس از پادشاهى سرگرمى و تفريح را از كارهاى ديگر برتر مىدانست چندان كه عيبگويى رعيت بر رفتار وى بسيار شد و شاهان اطراف به طمع دست اندازى به قلمرو وى افتادند و نخستين كس كه به انديشهء ستيزه جويى افتاد خاقان پادشاه ترك بود كه با دويست و پنجاه هزار از تركان به جنگ وى آمد و پارسيان خبر يافتند كه خاقان با سپاهى بزرگ آهنگ بلادشان دارد و بيمناك شدند و گروهى از بزرگان صاحب رأى و نظر پيش بهرام شدند و گفتند : « اى پادشاه ، ماجراى اين دشمن مانع تفريح و عيش تو است آمادهء دشمن باش كه مبادا حادثه اى رخ دهد كه دچار بدنامى و ننگ شوى . » بهرام پاسخ داد كه پروردگار ما نيرومند است و ما دوستان اوييم . و به تفريح و لذتجويى و شكار مصرتر شد و سوى آذربيجان رفت كه در آتشكدهء آنجا عبادت كند و از آنجا سوى ارمينيه رود كه در جنگلهاى آنجا به شكار پردازد و در راه تفريح كند و هفت كس از بزرگان و سران خاندانها را با سيصد تن از ياران دلير خويش همراه برد و تدبير امور پادشاهى را به برادر خود نرسى واگذاشت .\r\nو چون كسان خبر يافتند كه بهرام برفته و امور را به برادر واگذاشته به يقين دانستند كه عمل وى فرار از دشمن و تسليم ملك است و همسخن شدند كه گروهى را سوى خاقان فرستند و خراجگزارى وى شوند كه بيم داشتند اگر اطاعت وى نكنند ديارشان را به غارت دهد و جنگاورانشان را نابود كند .\r\nو خاقان خبر يافت كه قوم اتفاق كرده‌اند كه اطاعت وى كنند و خاطرش از طرف ايشان بياسود و بگفت تا سپاهش تاخت و تاز و ويرانى نكنند .\r\nبهرام يكى را فرستاده بود كه خبر خاقان بيارد و خبر گيرد بيامد و قصهء\r\n","description":"","footnote":"","page_name":" 621 ","page_number":258},
  {"content":"\r\nخاقان و قصد وى را بگفت و بهرام با گروه همراهان خود برفت و ناگهان به خاقان تاخت و وى را به دست خويش بكشت و از سپاه وى كشتار بسيار كرد و باقيمانده فرارى شدند و بهرام تعاقبشان كرد و بكشت و غنيمت و اسير گرفت و با سپاه خويش سالم و غنيمت گرفته باز آمد .\r\nتاج و سرپوش خاقان به دست بهرام افتاد و بر ولايت او از قلمرو تركان تسلط يافت و مرزبانى به عاملى آنجا فرستاد و تختى از نقره به دو داد . كسان از بلاد مجاور قلمرو خاقان كه به دست بهرام افتاده بود به اطاعت و خضوع پيش بهرام آمدند و از او خواستند كه ميان خويش و آنها حدى معين كند كه از آنجا تجاوز نكنند و اوحدى معين كرد و منارى بساخت و اين همان منار بود كه فيروز شاه پسر يزدگرد بگفت تا آن را در بلاد تركان پيش بردند .\r\nآنگاه بهرام يكى از سرداران خويش را به ما وراء النهر فرستاد و بفرمود تا با آنها پيكار كند و او جنگ انداخت و بسيار كس بكشت ، تا به بندگى بهرام و باجگزارى وى گردن نهادند .\r\nآنگاه بهرام سوى آذربايجان شد تا به مقر خويش رود كه در سواد بود و بگفت تا همه ياقوت سرخ و جواهر ديگر را كه بر تاج خاقان بود در آتشكدهء آذربيجان بياويختند .\r\nآنگاه سوى طيسبون رفت و در خانهء شاهى مقر گرفت و به سپاه و عمال خويش نامه نوشت از كشته شدن خاقان و كار سپاه وى خبرشان داد .\r\nپس از آن بهرام برادر خويش نرسى را ولايت خراسان داد و بگفت تا آنها رود و در بلخ مقر گيرد و او را هر چه بايسته بود داد .\r\nبهرام در اواخر روزگار خويش سوى ماه رفت و روزى به آهنگ شكار بر نشست و به گور خرى تاخت و در تعاقب آن دور برفت و به چاهى افتاد و غرق شد و مادرش خبر يافت و با مال بسيار برفت و نزديك چاه فرود آمد و بگفت تا آن\r\n","description":"","footnote":"","page_name":" 622 ","page_number":259},
  {"content":"\r\nمال به كسى دهند كه بهرام را از چاه در آورد و از چاه گل و لجن بسيار برآوردند كه تپه هاى بزرگ فراهم شد اما جثهء بهرام به دست نيامد .\r\nگويند : وقتى بهرام از پيكار تركان سوى مملكت خويش بازگشت ، چند روز پياپى براى اهل مملكت خطابه خواند و آنها را به اطاعت خواند و گفت سر آن دارد كه براى خير و رفاهشان كار كند و اگر از راه راست بگردند بيشتر از پدر با آنها خشونت خواهد كرد ، كه پدرش در آغاز كار با ملايمت و انصاف كار مىكرد و قدر ندانستند يا قدر نشناسان در ميانه بودند و چنان كه بندگان را اطاعت ملوك بايد ، اطاعت نكردند و او نيز به خشونت گراييد و ستم كرد و خون بريخت .\r\nبازگشت بهرام از پيكار تركان از راه آذربايجان بود و همه ياقوت و جواهر تاج خاقان و شمشير گوهر نشان وى را با زيور بسيار به آتشكده شيزداد و خاتون زن خاقان را به خدمت آنجا گماشت و به سپاسدارى فيروزى كه به دست آورده بود سه سال خراج از مردم برداشت و مال بسيار به فقيران و مستمندان بخش كرد و بيست هزار هزار درم به خاندانها و مردم و الا نژاد داد ، و دربارهء كار خاقان نامه ها به آفاق نوشت و گفت كه وقتى از آمدن خاقان خبر يافت به تعظيم و تقديس خدا پرداخت و بر او توكل كرد و با هفت كس از اهل خاندانها و سيصد سوار از نخبهء ياران خويش از راه آذربيجان و كوه قبق برفت تا به بيابانها خوارزم درآمد و خدايش فيروزى داد و از برداشتند خراج سخن آورد ، نامهء وى بلاغت آميز بود .\r\nو چنان بود كه وقتى بهرام به پادشاهى رسيد بگفت باقيماندهء خراج را به خراجگزاران ببخشند و به دو خبر دادند كه باقيمانده هفتاد هزار هزار درهم است و بگفت تا نگيرند و يكسوم خراج آن سال را نيز ببخشند .\r\nگويند : وقتى بهرام گور از پيكار خاقان ترك به طيسبون بازگشت برادر خويش نرسى را ولايت خراسان داد و او را به بلخ مقر داد و مهرنرسى پسر برازه را وزارت\r\n","description":"","footnote":"","page_name":" 623 ","page_number":260},
  {"content":"\r\nداد و به صف خاصان خويش آورد و بزرگفر مدار كرد و به دو گفت كه سوى ديار هند مىرود تا اخبار آن بداند و تدبير كند تا چيزى از آن مملكت را به مملكت خويش بپيوندد و چيزى از خراج مردم خويش را سبك كند و وى را آنچه بايسته بود داد و برفت و ناشناس به سرزمين هند درآمد و مدتى ببود و كس از مردم آنجا از كار وى نپرسيد ولى از چابكسوارى و دليرى وى در جنگ درندگان و جمال و كمال خلقت وى به شگفت بودند و چنين بود تا خبر يافت كه در گوشه اى از سرزمين آنها فيلى هست كه راه بسته و بسيار كس بكشته و از يكى خواست كه جاى فيل را به وى بنمايد تا آن را بكشد و خبر به شاه رسيد او را بخواند و يكى را همراه فرستاد كه خبر وى بيارد و چون بهرام و فرستادهء شاه به جنگل مقر فيل رسيدند ، فرستاده بالاى دخترى شد كه كار بهرام را ببيند و بهرام به جستجوى فيل رفت و بانگ زد و فيل بيامد و كف به دهان آورده بود و صدايى بزرگ و منظرى هولانگيز داشت و چون نزديك بهرام رسيد تيرى به آن زد كه ميان دو چشمش خورد و چنان فرو رفت كه نزديك بود ديده نشود و باز تير انداخت تا نزد فيل رسيد و برجست و خرطوم آن بگرفت و سخت بكشيد و فيل به زانو در آمد و همچنان ضربت به آن زد تا جان بداد و سر فيل را ببريد و به دوش كشيد و برفت تا به راه رسيد و فرستادهء شاه وى را مىديد .\r\nو چون فرستاده بازگشت حكايت با شاه بگفت كه از دليرى و جرئت وى به شگفت آمده و عطاى بزرگ داد و از كار وى پرسيد و بهرام گفت : « من از بزرگان پارسيانم و شاه پارسيان بر من خشم آورد و از او به پناه تو آمدم . » و اين شاه را دشمنى بود كه با وى بر سر شاهى منازعه داشت و با سپاه فراوان سوى وى آمده بود و سخت بيمناك بود كه از قدرت وى خبر داشت ، و شاه حريف از او اطاعت و خراجگزارى مىخواست و شاه يار بهرام سر پذيرفتن داشت ، ولى بهرام وى را منع كرد و گفت كه كار وى را فيصل مىدهد . و شاه از\r\n","description":"","footnote":"","page_name":" 624 ","page_number":261},
  {"content":"\r\nگفتهء وى آرام گرفت و بهرام مجهز برفت و چون با دشمن رو برو شد به سواران هند گفت :\r\n« پشت سر مرا مراقبت كنيد . آنگاه به دشمن هجوم برد و يكى را ضربت به سر مىزد كه تا دهانش مىرسيد و ديگرى را ضربت به كمر مىزد و به دو نيم مىكرد ، خرطوم فيل را با شمشير قطع مىكرد و سوار را از زين فرو مىكشيد . هندوان تير اندازى ندانند و بيشترشان پياده‌اند كه چهار پا ندارند و بهرام به هر كه تير مىانداخت تير در او فرو مىرفت .\r\nو چون چنين ديدند فرارى شدند و سر چيزى نداشتند و يار بهرام اردوگاه دشمن را به غنيمت گرفت و خوشدل بازگشت و بهرام به همراه وى بود و به پاداش ، دختر خويش را زن او كرد و ديبل و مكران و سرزمين سند را به دو داد و مكتوب نوشت و شاهد گرفت و بگفت تا اين ولايتها را به سرزمين عجم منضم كنند و خراج آن را به بهرام دهند و بهرام خوشدل بازگشت .\r\nپس از آن بهرام ، مهرنرسى پسر برازه را با چهل هزار سپاه سوى روم فرستاد و بگفت كه آهنگ سالار قوم كند و دربارهء باج و ديگر چيزها كه جز كسى مانند مهرنرسى كفايت آن نداشت سخن كند و او با گروه برفت و به قسطنطنيه درآمد و رفتارى چشمگير داشت ، و بزرگ روم با وى صلح كرد و همه مقاصد بهرام را به انجام رسانيد و او بازگشت .\r\nبهرام پيوسته مهرنرسى را گرامى داشت و باشد كه اسم وى را كوتاه كنند و نرسى گويند و گاهى نيز مهرنرسه گويند ، و او مهرنرسى پسر برازه پسر فرخزاد پسر خورهباذ پسر سيسفاذ پسر سيسنابروه پسر كىاشك پسر دارا پسر بهمن پسر اسفنديار پسر بشتاسب بود .\r\nو همه ملوك پارسيان مهرنرسى را عزيز داشتند و اين به سبب حسن رفتار و اصابت رأى و مردمدارى وى بود .\r\nمهرنرسى را پسران بود كه نشان پدر داشتند و براى شاهان كارها كردند كه به مرتبت وى نزديك شدند و سه تن از آنها بر جسته بودند يكى زراونداد بود كه مهرنرسى\r\n","description":"","footnote":"","page_name":" 625 ","page_number":262},
  {"content":"\r\nوى را به آموختن دين و فقه وا داشت و توفيق بزرگ يافت و بهرام گور ويرا هير بدان هيربد كرد كه مقامى همانند موبدان موبد بود و ديگرى ما جشنس نام داشت و به روزگار بهرام گور پيوسته ديوان خراج را به دست داشت و عنوان وى « راستراى و شانسلان » بود و نام سومى كارد بود و سالار بزرگ سپاه بود و عنوان اسطرانسلان داشت و اين مرتبتى بالاى اسپهبذ بود و همانند اركبذ بود .\r\nعنوان مهرنرسى بزرگفرمدار بود يعنى وزير وزيران و سر سران .\r\nگويند : مهرنرسى از دهكدهء ايروان از روستاى دشتبارين از ولايت اردشير خره بود و در آنجا و هم در جره كه از ولايت شاپور بود و به دشتبارين پيوسته بود بناهاى بلند ساخت . از جمله آتشكده اى بود كه چنان كه گويند تا كنون بپاست و آتش آن بجاست و آن را مهر نرسيان گويند .\r\nو هم او به نزديك ايروان چهار دهكده گرفت و در هر كدام آتشكده اى بساخت و يكى را خاص خويش كرد و « فرازمرا آورد خدايان » ناميد كه معنى آن « سرور من رو به من آر » باشد و ديگرى را خاص زراونداد كردى و زراوندادان ناميد و ديگرى را به كارد داد كارداران ناميد و ديگر را به ماجشنسداد و ماجشنسفان ناميد .\r\nو هم در آن ناحيه سه باغ گرفت و در هر باغ دوازده هزار نخل كشت و در يك باغ دوازده هزار زيتون كشت و در يك باغ دوازده هزار سرو كشت و اين دهكده ها و باغها و آتشكده ها تا كنون به دست اعقاب اوست و چنان كه گويند به بهترين صورت به جاست .\r\nگويند كه بهرام پس از فراغت از كار خاقان و شاه روم از راه يمن سوى ديار سودان رفت و مردم بسيار بكشت و گروهى اسير گرفت ، آنگاه به مملكت خويش باز آمد و كار هلاكت وى چنان بود كه بياوردم .\r\nدر مدت پادشاهى بهرام اختلاف كرده‌اند : بعضى گفته‌اند مدت پادشاهى او هيجده سال و ده ماه و بيست روز بود و بعضى ديگر گفته‌اند مدت پادشاهى او بيست\r\n","description":"","footnote":"","page_name":" 626 ","page_number":263},
  {"content":"\r\nو سه سال و دو ماه و بيست روز بود .\r\n\r\nپس از او يزدگرد بپادشاهى رسيد\r\nو او پسر بهرام گور بود و چون تاج بر سر نهاد بزرگان و سران قوم ، پيش وى شدند و دعا كردند و مباركباد پادشاهى گفتند كه پاسخ نكو داد و از پدر و مناقب وى ياد كرد و از رفتار وى با رعيت سخن آورد كه براى آنها بسيار مىنشست و بگفت كه اگر رفتار وى را چون پدر نبينند بايد بدانند كه خلوتهاى وى در صلاح انديشى مملكت و كيد با دشمنان است و اعلام كرد كه مهرنرسى پسر برازه و وزير پدر را وزارت داده و با رعيت روش نكو خواهد داشت و رسوم نيك بنياد خواهد كرد و پيوسته با دشمنان به جنگ و با رعيت و سپاه رؤف بود .\r\nيزدگرد را دو پسر بود : يكى هرمز كه ولايت سيستان داشت و ديگرى فيروز نام داشت و هرمز از پس مرگ پدر به پادشاهى رسيد و فيروز از وى بگريخت و به ديار هيطاليان رفت و قصهء خويش و برادر را با پادشاه آنجا فرو خواند و گفت كه پادشاهى حق اوست و تقاضا كرد سپاهى به دو دهد كه به كمك آنها با هرمز پيكار كند و پادشاهى پدر بگيرد .\r\nشاه هيطاليان نپذيرفت تا فيروز گفت : « كه هرمز پادشاهى ستمگر است . » و شاه هيطاليان گفت : « خدا ستم را نپسندد و كار ستمگران را به صلاح نيارد ، در قلمرو شاه ستمگر انصاف جز با ستم نتوان داشت . » و سپاهى به كمك فيروز فرستاد و فيروز طالقان را به وى داد و با كمك سپاه او با هرمز بجنگيد و وى را بكشت و سپاهش را بپراكند و بر پادشاهى تسلط يافت .\r\nو چنان بود كه روميان خراجى را كه به بهرام مىداده بودند به يزدگرد پسر\r\n","description":"","footnote":"","page_name":" 627 ","page_number":264},
  {"content":"\r\nبهرام ندادند و او مهرنرسى پسر برازه را با گروهى همانند آن گروه كه بهرام فرستاده بود سوى آنها فرستاد و به مقصود رسيد . مدت پادشاهى يزدگرد به قولى هيجده سال و چهار ماه بود و به قولى ديگر هفت سال بود .\r\n\r\nآنگاه فيروز به پادشاهى رسيد\r\nوى پسر يزدگرد پسر بهرام بود ، و پادشاهى وى پس از آن بود كه برادر و سه تن از خاندان خويش را بكشت .\r\nاز هشام بن محمد روايت كرده‌اند كه فيروز از خراسان سپاه آماده كرد و از مردم طخارستان و ديار مجاور آن كمك خواست و سوى برادر رفت كه به رى بود و مادرشان يكى بود و دينك نام داشت و در مداين مقر داشت و تدبير امور آن حدود مىكرد . فيروز به برادر ظفر يافت و او را به زندان فرستاد و با كسان عدالت كرد و روش نكو داشت و ديندار بود .\r\nبه روزگار فيروز هفت سال قحطى شد و تدبير اين كار نكو كرد و هر چه در خزانه بود بخش كرد و خراج نگرفت و مردم را به خوبى راه بدر كه در آن سالها تنها يكى از گرسنگى بمرد .\r\nفيروز سوى قوم هيطاليان رفت كه بر طخارستان تسلط داشتند و در اول پادشاهى خويش تاييد آنها كرده بود به سبب آنكه وى را بر ضد برادر كمك داده بودند .\r\nچنان كه گويند اين قوم روش قوم لوط داشتند و فيروز روان داشت آن ديار را به دست آنها واگذارد و به جنگشان رفت كه او را بكشتند و چهار پسر و چهار برادر\r\n","description":"","footnote":"","page_name":" 628 ","page_number":265},
  {"content":"\r\nوى نيز در اين جنگ كشته شدند كه همگى عنوان شاهى داشتند و هيطاليان بر همه خراسان تسلط يافتند و يكى از پارسيان به نام سوخره كه اهل شيراز بود سوى آنها رفت .\r\nسوخره در ميان قوم خويش معتبر بود و با پيروان خود به دلخواه و در راه خدا برون شد و با سالار هيطاليان رو به رو شد و وى را از خراسان برون راند و به صلح از يك ديگر جدا شدند به شرط آنكه از اسيران اردوگاه فيروز هر چه به جا مانده بود پس دهند .\r\nمدت پادشاهى فيروز بيست و هفت سال بود .\r\nبه جز هشام ديگر اهل خبر گفته‌اند كه فيروز شاهى تند خوى و مكار بود و براى خويشتن و رعيت شوم بود و بيشتر كار و گفتارش مايهء خسارت وى و اهل مملكت بود .\r\nگويند در ملك وى هفت سال پياپى قحط شد و جوى و كاريز و چشمه فرو شد و درخت و بيشه بخشكيد و به دشت و كوه ، كشت و جنگل تباه شد و پرنده و درنده بمرد و گوسفند و چهار پا گرسنه ماند و بار نتوانست برد و آب دجله كم شد و همه مردم به گرسنگى و محنت و سختى افتادند و به همه رعيت نوشت و اعلام كرد كه خراج و جزيه و نوبتى و بيگارى برداشته شد و اختيار خويش دارند و بفرمود تا براى تحصيل قوت بكوشند و در نامهء ديگر نوشت كه هر كه انبار و ذخيره دارد كه خراج و جزيه و نوبتى و بيگارى برداشته شد و اختيار خويش دارند و بفرمود تا براى تحصيل قوت بكوشند و د نامه ديگر نوشت كه هر كه انبار و ذخيره دارد كه قوت مردم تواند شد در آرد و در آن شركت كنند و خاص كس نباشد ، و توانگر و بينوا و شريف و حقير همانند باشند ، و اعلام كرد كه اگر خبر يافت كه انسانى از گرسنگى بمرده مردم آن شهر يا دهكده يا محل مرگ وى را عقوبت سخت خواهد كرد .\r\nو در آن دوران سختى و گرسنگى رعيت را چنان راه برد كه هيچكس از گرسنگى نمرد مگر يكى از روستاى ولايت اردشير خره به نام بديه و بزرگان پارسيان\r\n","description":"","footnote":"","page_name":" 629 ","page_number":266},
  {"content":"\r\nو مردم اردشيرخره و فيروز اين را حادثه اى عظيم شمردند . و او به خداوند بناليد كه رحمت خويش از او و رعيت او دريغ ندارد و باران ببارد و خداى اجابت كرد و ولايت مانند پيش پر آب شد و درختان جان گرفت .\r\nفيروز بگفت تا به رى شهرى بسازند و آن را فيروز نام كرد ، و ما بين گرگان و دربند صول نيز شهرى بساختند و آن را روشن فيروز نام كرد و در آذربايجان نيز شهرى بساختند و آن را شهرام فيروز نام كرد و چون قلمرو وى احيا شد و پادشاهى او استوار شد و دشمنان را بكشت و مغلوب كرد ، و از بنيان اين سه شهر فراغت يافت با سپاه خويش سوى خراسان رفت و آهنگ جنگ اخشنوار شاه هيطاليان داشت و چون اخشنوار خبر يافت سخت بيمناك شد .\r\nگويند : يكى از ياران اخشنوار جان خويش را در اختيار او نهاد و گفت : « دو دست و دو پاى مرا قطع كن و به راه فيروز بيفكن و با عيال و فرزند من نيكى كن . » مقصود وى از اين كار حيله با فيروز بود و اخشنوار با وى چنان كرد و به راه فيروز افكند و چون فيروز بر او بگذشت سبب ندانست و قصهء او پرسيد كه گفت : « اخشنوار اين كار كرد از آن رو كه گفتم تاب فيروز و سپاه پارسيان ندارى . » فيروز بر او رأفت كرد و رحمت آورد و بگفت تا وى را همراه بردارند .\r\nو آن مرد به فيروز گفت كه از روى نيكخواهى ، او و همراهانش را به راهى كوتاه راهبر مىشود كه تا كنون كس از آن راه سوى شاه هيطاليان نرفته باشد . و فيروز فريب خورد و سپاه را از راهى كه وى گفته بود ببرد و بيابان پس از بيابان درنورديد و چون از تشنگى شكايت مىكردند مىگفت نزديك آيند و انتهاى بيابان نزديك است و چون آنها را به جايى رسانيد كه اطمينان يافت پس رفتن و پيش رفتن نتوانند كار خويش را نمايان كرد و ياران فيروز به دو گفتند : « اى پادشاه ما به تو گفتيم كه از اين مرد حذر بايد كرد و نكردى و اكنون بايد پيش رويم تا به دشمن برخوريم . » و برفتند و بيشترشان از تشنگى جان بدادند و فيروز و آنها كه رهايى يافته\r\n","description":"","footnote":"","page_name":" 630 ","page_number":267},
  {"content":"\r\nبودند به دشمن رسيدند و چون بر آن حال كه بودند نزديك دشمن شدند اخشنوار را به صلح خواندند به شرط آنكه راهشان را باز گذارد تا به ديار خويش باز گردند و فيروز نيز پيمان كند كه هرگز به آنها حمله نيارد و آهنگ ديارشان نكند و سپاه براى جنگشان نفرستد ، و ميان دو مملكت حدى معين كند كه از آن تجاوز نكند .\r\nاخشنوار بدين رضا داد و فيروز مكتوبى نوشت و مهر زد و بر خويشتن شاهد گرفت . و شاه هيطاليان راه او را باز گذاشت كه بازگشت .\r\nو چون به مملكت خويش رسيد حميت و تعصب وى را سوى اخشنوار كشانيد و سوى او حمله برد و به رأى وزيران و خاصان خويش كه پيمان شكنى را نمىپسنديدند اعتنا نكرد و به رأى خويش كار كرد .\r\nاز جمله كسانى كه فيروز را منع كرده بودند يكى از خاصان وى بود كه هميشه رأى او را برمىگزيد و نامش مزدبوذ بود .\r\nو چون مزدبوذ اصرار وى بديد آنچه را در ميانه رفته بود در نامه اى بنوشت و از فيروز خواست تا مهر بر آن نهد . فيروز سوى ديار اخشنوار رفت و اخشنوار ميان خويش و ديار فيروز خندقى بزرگ كنده بود ، و چون فيروز به خندق رسيد پلها زد و پرچمها بر آن نصب كرد و آن را براى بازگشت سپاه خويش نشانه نهاد و سوى هيطاليان رفت .\r\nو چون به اردوگاه آنها رسيد اخشنوار مكتوب وى را به يادش آورد و گفت پيمان نشكند ، و فيروز لجاجت كرد و با همديگر سخنان دراز گفتند و پس از آن جنگ افتاد و ياران فيروز به سبب پيمانى كه با هيطاليان داشتند سست بودند . و اخشنوار مكتوب فيروز را برون آورد و بر نيزه كرد و گفت : « خدايا اين مكتوب را به كار گير . » و فيروز بشكست و محل پرچمها را از ياد برد و در خندق افتاد و بمرد و اخشنوار بنهء فيروز و زنان و اموال و ديوانهاى وى را بگرفت و سپاه پارسيان\r\n","description":"","footnote":"","page_name":" 631 ","page_number":268},
  {"content":"\r\nشكستى ديد كه هرگز مانند آن نديده بود .\r\nو يكى از مردم ولايت اردشير خره در سيستان بود و علم و دليرى و جرئت بسيار داشت و نامش سوخرا بود و گروهى از چابكسواران با وى بودند و چون از كار فيروز خبر يافت شبانگاه بر نشست و پيوسته برفت تا نزديك اخشنوار رسيد و كس فرستاد و اعلام جنگ كرد و او را به نابودى تهديد كرد . و اخشنوار سپاهى بزرگ سوى او فرستاد و چون رو به رو شدند سوخرا سواره سوى ايشان شد و آنها را از خويشتن مطمئن يافت .\r\nگويند : تيرى سوى يكى از آنها انداخت كه ميان دو چشم اسبش فرود رفت چنان كه نزديك بود تير در سر اسب ناپديد شود و اسب بيفتاد و سوخرا سوار را زنده واگذاشت و به دو گفت پيش يار خود شود و آنچه را ديده اى با وى بگو . و آنها سوى اخشنوار رفتند و اسب را با خويش ببردند و چون نشان تير را بديد حيران شد و كس پيش سوخرا فرستاد كه هر چه خواهى بگوى .\r\nسوخرا پاسخ داد كه مىخواهم كه ديوان را به من باز دهى و اسيران را آزاد كنى و اخشنوار چنان كرد .\r\nو چون ديوان به دست وى رسيد و اسيران آزاد شدند ، فهرست گنجينه هايى را كه همراه فيروز بوده بود از ديوان در آورد و به اخشنوار نوشت كه باز نميگردد تا گنجينه ها را بگيرد .\r\nو چون اخشنوار معلوم داشت كه به جد سخن مىكند جان خويش را بخريد و سوخرا پس از آزادى اسيران و گرفتن ديوان و استرداد اموال و همهء گنجينه ها كه همراه فيروز بود سوى سرزمين پارسيان بازگشت و چون پيش عجمان رفت وى را بزرگ شمردند و مرتبت او به جايى رسيد كه جز شاه كسى بالاتر از او نبود .\r\nسوخرا پسر ويسابور پسر رهان پسر نرسى پسر ويسابور پسر قارن پسر\r\n","description":"","footnote":"","page_name":" 632 ","page_number":269},
  {"content":"\r\nكروان پسر اوبيد پسر تيرويه پسر كردنك پسر ناور پسر طوس پسر نودكا پسر منشو پسر نوذر پسر منوچهر بود .\r\nبعضى مطلعان اخبار پارسيان خبر فيروز و خبر اخشنوار را به همين گونه آورده‌اند كه گفتيم ولى افزوده‌اند كه وقتى فيروز به آهنگ اخشنوار برون مىشد سوخرا را در شهر طيسبون و شهر بهرسير كه شهر شاهان بود جانشين خويش كرد .\r\nگويد : مرتبت سوخرا : قارون بود و با طيسبون و بهر سير ، ولايت سيستان نيز داشت و چنان بود كه بهرام گور ميان سرزمين خراسان و قلمرو تركان منارى ساخته بود كه تركان از آنجا تجاوز نكنند و به خراسان نيايند ، و اين بسبب پيمانى بود كه ميان دو گروه بود كه به خراسان تجاوز نشود . و فيروز نيز با اخشنوار پيمان كرده بود كه از منار بهرام گور نگذرد و به ديار هيطاليان در نيايد .\r\nو چون فيروز به منار رسيد بگفت تا پنجاه فيل بدان بستند كه با سيصد مرد منار را پيش روى خود مىبردند و دنبال آن مىرفتند و مىخواست بدين گونه به پيمانى كه با اخشنوار داشت وفا كرده باشد .\r\nو چون اخشنوار از كار فيروز دربارهء منار خبر يافت كس سوى او فرستاد و گفت : « جايى كه اسلاف تو بس كرده‌اند ، بس كن و به كارى كه دست نزده‌اند دست مزن ، . » ولى فيروز به گفتهء وى اعتنا نكرد و پيكار اخشنوار را در خوشايند پنداشت و او را به پيكار خواند ، ولى اخشنوار از پيكار وى دريغ كرد و آن را ناخوشايند شمرد از آن رو كه بيشتر پيكارهاى تركان خدعه و مكارى بود .\r\nاخشنوار بگفت تا پشت اردوگاه وى خندقى با ده ذراع پهنا و بيست ذراع عمق بكندند و آن را با چوبهاى سست بپوشانيد و خاك بر چوبها ريخت . آنگاه با سپاه خويش راهى شد و مسافتى برفت .\r\nو چون فيروز خبر يافت كه اخشنوار با سپاه از اردوگاه برفته يقين كرد كه\r\n","description":"","footnote":"","page_name":" 633 ","page_number":270},
  {"content":"\r\nفرارى شده‌اند و بگفت تا طبل بزنند و با سپاه خويش به تعاقب اخشنوار و ياران وى برنشست و با شتاب برفتند و گذرگاهشان از روى خندق بود ، و چون به آنجا رسيدند به خندق پوشيده قدم نهادند و فيروز و بيشتر سپاه وى در آن ريختند و همگى هلاك شدند .\r\nاخشنوار سوى اردوگاه فيروز بازگشت و هر چه در آن بود به تصرف آورد و موبدان موبد را اسير كرد و فيروز دخت دختر فيروز با زنانش به چنگ وى افتاد و بگفت تا جثهء فيروز را با همهء كسانى كه در خندق افتاده بودند در آوردند و در تابوتها نهادند .\r\nو اخشنوار خواست با فيروز دخت در آميزد و او ابا كرد .\r\nو چون خبر هلاك فيروز به ديار پارسيان رسيد بلرزيدند و وحشت كردند و چون حقيقت خبر به نزد سوخرا معلوم شد آماده شد و با بيشتر سپاهيانى كه داشت سوى ديار هيطاليان رفت و چون به گرگان رسيد و اخشنوار از حركت وى به قصد پيكار خبر يافت آماده شد و به پيشواز وى آمد و كس فرستاد و از مقصد وى جويا شد و از نام و مرتبت وى پرسيد .\r\nسوخرا پاسخ داد كه سوخرا نام دارد و مرتبت وى قارن است و آمده تا انتقام فيروز را بگيرد .\r\nاخشنوار كس فرستاد و گفت : « سرانجام تو در راهى كه گام ميزنى چون سرانجام فيروز خواهد بود كه در پيكار من از كثرت سپاه جز هلاكت و نابودى نتيجه نبرد . » ولى سوخرا به گفتهء وى اعتنا نكرد و بگفت تا سپاه وى آماده شدند و سلاح بر گرفتند و سوى اخشنوار حمله برد كه مردى دلير و پدر دل بود و اخشنوار از در صلح در آمد اما سوخرا نپذيرفت مگر همه چيزها را كه از اردوگاه فيروز گرفته بود پس دهد ، و اخشنوار همه اموال و گنجينه ها و زنان فيروز را با فيروز دخت و\r\n","description":"","footnote":"","page_name":" 634 ","page_number":271},
  {"content":"\r\nموبدان موبد و همهء بزرگان پارسيان كه پيش وى اسير بودند به سوخرا تسليم كرد و او سوى ديار خويش بازگشت .\r\nدر مدت پادشاهى فيروز اختلاف كرده‌اند ، بعضىها گفته‌اند بيست و شش سال بود و بعضى ديگر گفته‌اند بيست و يك سال بود . 88 )\r\n\r\nسخن از عمال يزدگرد بر عربان و مردم يمن\r\nاز هشام بن محمد روايت كرده‌اند كه فرزندان اشراف حمير به خدمت ملوكشان در بودند و از جمله كسان كه خدمت حسان بن تبع مىكرد عمرو بن حجر كندى بود كه به روزگار خويش سالار قوم كنده بود و چون حسان بن تبع سوى جديس مىرفت وى را به قسمتى از كارهاى خويش گماشت و چون عمرو بن تبع برادر خويش حسان ابن تبع را بكشت و به جاى او پادشاه شد عمرو بن حجر كندى را كه مردى صاحب رأى و شريف بود به خدمت گرفت و براى آنكه عمرو را حرمت كرده باشد و باقيماندگان برادر را تحقير كرده باشد دختر حسان بن تبع را زن او كرد و حميريان در اين باره سخن كردند و آن را بليه پنداشتند كه هيچيك از عربان طمع زن گرفتن از اين خاندان نداشت .\r\nدختر حسان بن تبع براى عمرو بن حجر ، حارث بن عمرو را آورد ، و از پسر عمرو بن تبع ، عبد كلال بن مثوب به پادشاهى رسيد ، به سبب آنكه فرزندان حسان خردسال بودند مگر تبع بن حسان كه جن زده بود و عبد كلال بن مثوب پادشاهى گرفت تا كسى برون از خاندان شاهى در پادشاهى طمع نيارد و كار ملك را با تجربه و روش نكو پيش برد . و چنان كه گفته‌اند وى پيرو دين نصرانيت قديم بود و مىخواست\r\n","description":"","footnote":"","page_name":" 635 ","page_number":272},
  {"content":"\r\nقوم وى نيز از اين دين پيروى كنند و كسى كه او را به نصرانيت خوانده بود مردى از طايفهء غسان بود كه از شام پيش وى آمده بود و حميريان به مرد غسانى تاختند و او را بكشتند و تبع بن حسان از جنزدگى شفا يافت و از همه كس به كار نجوم داناتر بود و از همه عالمان زمانه خردمندتر بود و از حوادث سلف و خلف بيشتر سخن مىكرد .\r\nو چون تبع بن حسان بن تبع به پادشاهى رسيد قوم حمير و عربان مهابت وى را در دل گرفتند و وى خواهرزادهء خويش حارث بن عمرو بن حجر كندى را با سپاهى بزرگ سوى ديار معد و حيره و ديار مجاور آن گسيل داشت و او سوى نعمان بن امرؤ القيس بن شقيقه شد و جنگ انداخت و نعمان و گروهى از خاندان وى را بكشت و ياران او را منهزم كرد و منذر بن نعمان اكبر و مادرش ماء السماء كه زنى از قوم نمر بود بگريختند و پادشاهى از خاندان نعمان برفت و حارث بن عمرو شاهى از آنها بگرفت .\r\nولى هشام گويد كه پس از نعمان پسرش منذر بن نعمان پادشاه شد و مادر وى هند دختر زيد مناة بن زيد الله بن عمرو غسانى بود و مدت پادشاهى منذر چهل و چهار سال بود ، هشت سال و نه ماه به روزگار بهرام گور پسر يزدگرد و هيجده سال به روزگار يزدگرد پسر بهرام و هفده سال به روزگار فيروز پسر يزدگرد .\r\nو پس از منذر پسر وى اسود بن منذر به پادشاهى رسيد و مادر وى هر دختر نعمان از فرزندان هيجمانه دختر عمرو بن ابى ربيعة بن ذهل بن شيبان بود و همو بود كه بيست سال در اسارت پارسيان بود و مدت پادشاهى اسود بيست سال بود ، ده سال به به روزگار فيروز پسر يزدگرد و چهار سال به روزگار بلاش پسر يزدگرد و شش سال به روزگار قباد پسر فيروز .\r\n","description":"","footnote":"","page_name":" 636 ","page_number":273},
  {"content":"\r\n\r\nپس از فيروز پسرش بلاش بپادشاهى رسيد\r\nوى پسر فيروز پسر يزدگرد پسر بهرام گور بود ، و برادرش قباد در كار پادشاهى با وى مخالفت كرد و مغلوب شد و سوى خاقان پادشاه تركان گريخت و از او كمك خواست ، و چون بلاش تاج به سر نهاد بزرگان و سران قوم به نزد وى فراهم شدند و تهنيت گفتند و خواستند كه سوخرا را به سبب اعمالى كه كرده بود پاداش دهد و بلاش وى را جزو خاصان خويش كرد و گرامى داشت و عطا داد .\r\nبلاش روشى نكو داشت و به آبادانى راغب بود و از حسن تدبير وى يكى آن بود كه اگر مىشنيد كه خانه اى خراب شده و مردمش كوچك كرده‌اند ، صاحب دهكده اى را كه خانه در آن بود عقوبت مىكرد كه چرا كمكشان نكرده تا ناچار به كوچك كردن نشوند .\r\nوى در سواد ، شهرى بنيان كرد و آن را بلاشاواذ ناميد كه همان شهر ساباط نزديك مداين است .\r\nمدت پادشاهى بلاش چهار سال بود .\r\n\r\nپس از آن قباد بپادشاهى رسيد\r\nوى قباد ، پسر فيروز پسر يزدگرد پسر بهرام گور بود و پيش از آنكه پادشاه شود پيش خاقان رفت و بر ضد بادر خويش بلاش كمك خواست و در راه از حدود نيشابور گذشت و تنى چند از ياران خويش را كه ناشناس با وى سفر مىكردند همراه\r\n","description":"","footnote":"","page_name":" 637 ","page_number":274},
  {"content":"\r\nداشت كه زر مهر پسر سوخرا از آن جمله بود و شوق آميزش در قباد بجنبيد و شوق خويش را با زرمهر بگفت و خواست تا زنى صاحب نسب براى وى بجويد و زرمهر چنان كرد و سوى زن صاحبخانهء خويش رفت كه شوهرش يكى از چابكسواران بود و دخترى دوشيزه داشت كه بسيار زيبا بود و دربارهء دختر با وى سخن كرد ، و گفت كه وى را پيش قباد فرستد و زن قصه با شوهر بگفت و زرمهر همچنان زن و شوهر را ترغيب كرد تا چنان كردند و دختر پيش قباد شد و نام وى نيوندخت بود و قباد همانشب با وى در آميخت و انوشيروان را بار گرفت و بگفت تا جايزهء نيكو به دو دهند و عطاى شايسته داد .\r\nگويند : مادر دختر وضع قباد را از او پرسيد و پاسخ داد كه چيزى نداند جز اينكه تن پوش وى زربفت بود و مادر بدانست كه وى از ابناى ملوك است و خرسند شد .\r\nقباد سوى خاقان رفت و چون به نزد وى رسيد گفت كه با برادر در كار پادشاهى اختلاف كرده و مغلوب شده و به طلب كمك آمده است .\r\nخاقان وعدهء نيك داد ، و قباد چهار سال پيش خاقان ببود و انجام وعده به طفره گذشت .\r\nو چون مدت دراز شد قباد كس پيش زن خاقان فرستاد و خواست كه وى را فرزند خويش شمارد و با شوهر خود سخن كند و انجام وعده را بخواهد ، و زن چنان كرد و پيوسته با خاقان سخن داشت تا وى سپاهى همراه قباد بفرستاد و قباد با سپاه بيامد و چون به حدود نيشابور رسيد از مردى كه دختر را پيش وى آورده بود از كار دختر پرسيد و او از مادر دختر پرسيد و خبر آورد كه پسرى آورده است .\r\nقباد فرمان داد تا دختر را پيش وى آرند . و او بيامد و انوشيروان را همراه داشت كه به دنبال خويش مىكشيد ، و چون پيش قباد شد از قصه پسر پرسيد ، و گفت كه پسر فرزند اوست ، و پسر به صورت و جمال همانند وى بود .\r\n","description":"","footnote":"","page_name":" 638 ","page_number":275},
  {"content":"\r\nگويند : همانجا خبر مرگ بلاش به قباد رسيد و پسر را مبارك گرفت و بگفت تا وى و مادرش را بر مركب زنان ملوك همراه ببرند . و چون به مداين رسيد و كار پادشاهى بر او قرار گرفت ، سوخرا را از خاصان خويش كرد و كارها را به دو سپرد و سپاس خدمت پسر وى را بداشت . آنگاه سپاهيان به اطراف فرستاد كه دشمنان را سركوب كردند و اسير بسيار گرفتند و ميان اهواز و فارس شهر ارگان را بنيان كرد و هم او شهر حلوان را بساخت و در ولايت اردشير خره به ناحيهء كارزين شهرى بساخت كه قباد خره نام گرفت و اين بجز شهرها و دهكده ها و نهرها و پلها بود كه ساخت و بكند .\r\nو چون بيشتر روزگار قباد سپرى شد و تدبير ملك به دست سوخرا بود مردم به دو گرويدند و قباد را سبك گرفتند و قباد تحمل اين نكرد و بدان رضا نداد و به - شاپور رازى كه از خاندان مهران بود و اسپهبد ولايت رى بود نوشت كه با سپاه خويش بيايد و چون بيامد حكايت سوخرا را با وى در ميان نهاد و فرمان خويش دربارهء او بداد .\r\nو روز ديگر شاپور پيش قباد رفت كه سوخرا به نزد وى نشسته بود ، و شاپور سوى قباد رفت از سوخرا گذشت و وى را نديده گرفت . سوخرا نيز به شاپور بىاعتنا ماند تا وقتى كه بندى را كه همراه داشت به گردن وى افكند و بكشيد و بيرون برد و به زندان سپرد و گفتند : باد سوخرا كم شد و باد مهران وزيد . و اين مثل شد .\r\nپس از آن قباد بفرمود تا سوخرا را بكشتند .\r\nو چون ده سال از پادشاهى قباد گذشت موبدان موبد و بزرگان قوم همسخن شدند و وى را از پادشاهى برداشتند و به زندان كردند كه پيرو مردى به نام مزدك و ياران وى شده بود كه مىگفتند خدا روزيهاى را در زمين نهاد تا بندگان به مساوات تقسيم كنند و مردم در كار آن با يك ديگر ستم كردند و پنداشتند كه از توانگران براى بينوايان مىگيرند و از دارا به ندار مىدهند و هر كه مال و زن و خواسته بيش از آن\r\n","description":"","footnote":"","page_name":" 639 ","page_number":276},
  {"content":"\r\nدارد كه بايد بيش از ديگران نسبت به آن حق ندارد .\r\nفرو مايگان اين را پسنديدند و غنيمت شمردند و همدل مزدك و ياران وى شدند و بليهء مردم شدند و كارشان قوت گرفت ، تا آنجا كه به خانهء كسان در مىشدند و خايه و زن و مال مىگرفتند كه ياراى مقاومت نبود . و قباد را به ترويج اين روش وا داشتند و به خلع تهديد كردند ، و چيزى نگذشت كه كس فرزند خويش نشناخت و فرزند ، پدر خويش ندانست و هيچكس مالك چيزى نبود ، و قباد را به جايى بردند كه كس به دو دسترس نداشت و برادر وى را كه جاماسب نام داشت به جايش نشاندند و به قباد گفتند در ايام گذشته گنه كرده اى و پاك نشوى مگر آنكه زنان خويش را همگانى كنى و خواستند وى را سر ببرند و قربان آتش كنند .\r\nو چون زرمهر پسر سوخرا چنين ديد با بزرگانى كه همدست وى بودند قيام كرد و از جان گذشت و بسيار كس از مزدكيان بكشت و قباد را به پادشاهى پس آورد و جاماسب را بر كنار كرد ، پس از آن مزدكيان قباد را بر ضد زرمهر ترغيب كردند تا وى را بكشت .\r\nو قباد از پادشاهان خوب پارسيان بود تا وقتى مزدك وى را به آن كارها واداشت و ولايت آشفته شد و كار مرزها تباهى گرفت .\r\nبعضى مطلعان اخبار پارسيان گفته‌اند كه بزرگان پارسى قباد را به زندان كردند به سبب آنكه پيرو مزدك شده بود و با دعوت وى همدلى داشت و برادرش جاماسب پسر فيروز را به جاى وى به پادشاهى برداشتند و خواهر قباد به زندان رفت و خواست پيش او شود و زندانيان مانع شد و طمع در او بست و قصد خويش با وى بگفت .\r\nخواهر قباد گفت كه با هوس وى مخالف نيست و اجازه يافت تا به زندان درآيد و روزى پيش قباد ببود و بگفت تا وى را در يكى از فراشها كه در زندان داشت به - پيچند و يكى از غلامان وى كه نيرومند و خود دار بود آن را بر گرفت تا از زندان در آيد . و چون غلام به زندانيان گذشت پرسيد كه چيست و چيزى نيارست گفت . و\r\n","description":"","footnote":"","page_name":" 640 ","page_number":277},
  {"content":"\r\nخواهر قباد از دنبال بيامد و گفت كه اين بستر ايام زنانگى اوست و مىرود تا پاكيزه شود و باز گردد و زندانيان گفته او را باور كرد ، و به فراش دست نزد و بدان نزديك نشد كه از ناپاكى آن بر حذر بود و راه غلام حامل قباد را باز كرد كه وى را ببرد و خواهر به دنبال وى بود .\r\nو قباد بگريخت و به سرزمين هيطاليان رفت كه از شاه آنجا كمك خواهد و سپاه بگيرد و با مخالفان خويش كه وى را از شاهى برداشته بودند بجنگد . و در راه خويش در ابرشهر پيش يكى از بزرگان منزل گرفت كه دخترى دوشيزه داشت و در اين سفر بود كه مادر كسرى انوشيروان را به زنى گرفت و هنگام بازگشت از سفر ، انوشيروان و مادر او را همراه داشت و برادر خويش جاماسب را مغلوب كرد و جاماسب شش سال پادشاهى كرده بود .\r\nپس از آن قباد به پيكار روم رفت و يكى از شهرهاى جزيره را كه آمد گويند بگشود و مردم آنجا را اسير گرفت و ما بين فارس و سرزمين اهواز شهرى بساخت و رامقباد نام كرد و همانست كه برمقباد گويند و ارگان نيز گويند و ولايتى پديد آورد و روستاها از ولايت سرق و ولايت رامهرمز بدان پيوست .\r\nقباد پادشاهى به فرزند خويش كسرى داد و مكتوبى در اين باب نوشت و مهر زد و چون بمرد كسرى آنچه را قباد گفته بود كار بست .\r\nمدت پادشاهى قباد با پادشاهى برادرش جاماسب چهل و سه سال بود . 94 )\r\n\r\nسخن از حوادثى كه عربان به روزگار قباد در ملك وى پديد آوردند\r\nاز هشام بن محمد كلبى روايت كرده‌اند كه وقتى حارث بن عدى كندى با نعمان بن منذر بن امرؤ القيس بن شقيقه رو به رو شد و او را بكشت و منذر بن نعمان\r\n","description":"","footnote":"","page_name":" 641 ","page_number":278},
  {"content":"\r\nاكبر جان بدر برد و حارث بن عمرو بر ملك نعمان تسلط يافت ، قباد پسر فيروز شاه - پارسيان به حارث بن عمرو نوشت كه ميان ما و پادشاهى كه پيش از تو بود پيمانى بود و مىخواهم كه تو را به بينم .\r\nقباد زنديقى نكو كار بود و از خونريزى بيزار بود و با دشمنان مدارا مىكرد و به روزگارى وى آشفته گويى بسيار شد و مردم با وى جسور بودند و حارث بن عمرو كندى با گروهى بيامد و بر پل فيوم همديگر را بديدند و قباد بگفت تا يك طبق خرما بياوردند و هسته هاى آن را برگرفت و طبق ديگر بياوردند و خرماى با هسته در آن ريخت و پيش روى آنها نهادند و طبقى كه خرماى هسته دار داشت نزديك حارث بود و طبق ديگر كه بى هسته بود نزديك قباد بود و حارث خرما خورد و هسته بينداخت و قباد از طبق نزديك خود مىخورد و به حارث گفت : « چرا مانند من نخوردى . » حارث گفت : « هستهء خرما را شتران و گوسفندان ما خورد » و ندانست كه قباد وى را استهزاء مىكند .\r\nآنگاه توافق كردند كه حارث بن عمرو ياران وى اسبان خويش را به حدود فرات آرند و از آن تجاوز نكنند و چون حارث ضعف قباد را بديد طمع در سواد بست و به اردوگاههاى خويش بگفت تا از فرات بگذرند و در سواد تاخت و تاز كنند .\r\nقباد در مداين بود كه بانگ استمداد آمد و گفت : « اين زير سر پادشاه آنهاست . » و كس پيش حارث بن عمرو فرستاد كه گروهى از دزدان عرب به غارت آمده‌اند و مىخواهد او را به بيند و حارث بيامد و قباد به دو گفت : « كارى كردى كه هيچكس پيش از تو نكرده بود . » حارث گفت : « من نكردم و خبر نداشتم اينان از دزدان عربند و عربان را جز به مال و سپاه باز نتوانم داشت . »\r\n","description":"","footnote":"","page_name":" 642 ","page_number":279},
  {"content":"\r\nقباد گفت : « چه مىخواهى ؟ » گفت : مىخواهم چيزى از سواد تيول من كنى كه از آن كمك گيرم . » و قباد بگفت تا زير فرات را كه مجاور عربان بود به دو دهند و آن شش بخش بود و حارث بن عمرو كندى به تبع كه به يمن بود نوشت كه در ملك عجمان طمع بسته‌ام و شش بخش از آن گرفته‌ام سپاه فراهم كن و بيا كه ملكشان بى دفاع است و شاه گوشت نميخورد و خون ريختن روا نميدارد كه روش زنديقان دارد .\r\nتبع سپاه فراهم آورد و بيامد تا در حيره و نزديك فرات منزل گرفت و پشه او را آزار كرد .\r\nو به حارث بن عمرو بگفت تا براى وى نهرى تا نجف بكند و حارث بكند كه همان نهر حيره است . و تبع آنجا فرود آمد و شمر ذو الجناح برادرزادهء خويش را سوى قباد فرستاد كه با وى جنگ كرد و قباد را منهزم كرد كه سوى رى رفت و آنجا به وى رسيد و خونش بريخت .\r\nتبع ، شمر را سوى خراسان روان كرد و پسر خويش حسان را سوى سغد روان كرد و گفت هر كه زودتر به چين رسيد فرمانرواى آن باشد . و هر يك را سپاهى بزرگ بود كه گويند ششصد هزار و چهل هزار بود و برادرزادهء خويش يعفر را سوى روم روان كرد و يعفر برفت تا به قسطنطنيه رسيد كه مطيع وى شدند و باج دادند .\r\nآنگاه سوى روميه رفت كه تا قسطنطنيه چهار ماه راه بود و آنجا را محاصره كرد و سپاه وى گرسنه ماند و طاعون در اياشن افتاد و ضعيف شدند و روميان كه از حالشان واقف شدند بر آنها تاختند و همه را بكشتند و هيچكس از آنها جان به در نبرد .\r\nو شمر ذو الجناح تا سمرقند برفت و آنجا را محاصره كرد و كارى نساخت و چون چنين ديد بر نگهبانان شهر گذر كرد و يكى از مردم آنجا را بگرفت و از حال\r\n","description":"","footnote":"","page_name":" 643 ","page_number":280},
  {"content":"\r\nشهر و سپاه آن پرسيد كه گفت : « پادشاه شهر احمق است كه كارى جز خوردن و نوشيدن ندارد و دخترى دارد كه به كار مردم مىرسد . » و شمر به وسيلهء او هديه اى سوى دختر فرستاد و پيغام داد كه از سرزمين عرب به سبب آن آمدم كه آوازهء عقل ترا شنيده‌ام و مىخواهم زن من شوى تا پسرى بيارم كه شاه عرب و عجم شود و من به طلب مال نيامده‌ام كه چهار هزار صندوق طلا و نقره اينجا دارم كه به تو مىدهم و به سوى چين مىروم اگر اين سرزمين از آن من شد تو زن منى و اگر هلاك شدم اين مال از آن تو خواهد بود .\r\nو چون پيغام به دختر رسيد گفت : « پذيرفتم مال را بفرستد . » شمر چهار هزار صندوق سوى او فرستاد كه در هر صندوق دو مرد بود ، و سمرقند را چهار دروازه بود كه بر هر دروازه چهار هزار مرد بود و صداى زنگ را نشانه نهاد و اين را با رسولان خويش كه همراه آنها فرستاده بود بگفت .\r\nو چون به شهر در آمدند زنگ زده شد و برون شدند و دروازه ها را بگرفتند و شمر با سپاه به شهر در آمد و مردم بكشت و هر چه در آن بود به تصرف آورد .\r\nآنگاه شمر به آهنگ چين روان شد و با انبوه تركان رو به رو شد و آنها را بشكست و سوى چين رفت و ديد كه حسان بن تبع سه سال پيشتر به آنجا رسيده و چنان كه بعضىها گفته‌اند آنجا ببودند تا بمردند و اقامتشان در چين يازده سال بود .\r\nو آنها كه پنداشته‌اند شمر و حسان بن تبع در چين ببودند تا بمردند گويند كه تبع ميان خويش و آنها منارها نهاد و چون رخدادى بود شبانگاه آتش ميافروختند و به يك شب خبر مىرسيد و نشانه فيما بين اين بود كه اگر دو بار آتش از طرف يمن افروخته شد اين هلاكت يعفر است و اگر سه بار افروخته شد هلاكت تبع است و اگر آتش از سوى آنها باشد هلاكت حسان است و اگر دو آتش باشد هلاكت هر دو است و بر اين نشانه بودند .\r\n","description":"","footnote":"","page_name":" 644 ","page_number":281},
  {"content":"\r\nآنگاه دو آتش افروختند و هلاكت يعفر بود پس از آن سه آتش افروختند و هلاكت تبع بود .\r\nولى گفتار مورد اتفاق چنين است كه شمر و حسان از همان راه كه رفته بودند به اموال و اقسام گوهر و بوى خوش و اسير كه از چين گرفته بودند پيش تبع باز گشتند و به ديار خويش باز رفتند و تبع به مكه رفت و به دره فرود آمد و مطبخها نهاد .\r\nمرگ تبع به ايمن بود و پس از او هيچيك از ملوك يمن از آنجا بيرون نشد و به پيكار بلاد ديگر نرفت و مدت پادشاهى تبع يكصد و يازده سال بود .\r\nگويد و گفته‌اند كه تبع دين يهود گرفت و اين به وسيلهء اخبارى بود كه همراه وى از يثرب سوى مكه رفته بودند و گروهى بسيار بودند .\r\nو نيز گفته‌اند كه دانش كعب الاحبار از باقيمانده ميراث اخبار يثرب بود و كعب الاخبار از قوم حمير بود .\r\nولى به گفتهء ابن اسحاق آن كس از تبعان كه سوى مشرق رفت تبع تبان اسعد ابو كرب بن ملكيكرب بن زيد بن عمرو ذى الاذعار ، پدر حسان بود .\r\n\r\nآنگاه انوشيروان بپادشاهى رسيد\r\nوى پسر قباد پسر فيروز پسر يزدگرد پسر بهرام گور بود . و چون به پادشاهى رسيد به چهار فاذوسبان كه هر يك بر يك سوى ديار پارسيان بودند نامه نوشت و نسخه نامه وى به فاذوسبان آذربيجان چنين بود : بنام خداى بخشنده مهربان از پادشاه كسرى پسر قباد به سوى وارى پسر نخيرجان فاذوسبان آذربيجان و ارمنيه و توابع و دنباوند و طبرستان و توابع ، سلام بر شما ، آنچه مردم به حق بايد از آن بترسند فقدان كسى است كه از فقدانش زوال نعمت آيد و فتنه زايد و بدى رخ نمايد براى جان و حشم\r\n","description":"","footnote":"","page_name":" 645 ","page_number":282},
  {"content":"\r\nو مال و عزيز ، و به نزد ما وحشتى و فقدانى برتر از فقدان شاه شايسته نيست » و چون شاهى كسرى استقرار گرفت آيين مرد منافقى از اهل فسا را كه زر داشت پسر خرگان نام داشت از ميان برداشت كه وى بدعتى در دين مجوس آورده بود و مردم پيرو بدعت او شده بودند و مردى از اهل مذريه به نام مزدك پسر بامداد مردم را بدعت وى مىخواند و از جمله چيزها كه به مردم مىگفت و رواج مىداد و بدان ترغيب مىكرد مساوات در مال و زن بود ، مىگفت : « اين كارى است نكو كه خدا خوش دارد و بر آن ثواب نيك ميدهد و اگر اين كارها جزو دين نبود جزو روشهاى پسنديده بود . » و فرومايگان را بر ضد بزرگان تشويق كرد و به نزد وى سفله با شريف درآميخت و راه غضب براى غاصب و راه ستم براى ستمگر باز شد و بد - كاران فرصت اقناع هوس يافتند و به زنانى دست يافتند كه هرگز در آنها طمع نمى - توانستند بست و مردم به بليه اى عظيم افتادند كه كس نظير آن نشنيده بود و كسرى مردم را از پيروى بدعت زرادشت پسر خرگان و مزدك پسر بامداد باز داشت و بدعت آنها را از ميان بر داشت و از آن جماعت كه بر اين روش ثبات ورزيدند و به منع كسرى اعتنا نكردند بسيار كس بكشت و مانيان را از ميان برداشت و آيين مجوس را كه هنوز هم پارسيان پيرو آنند استوار كرد .\r\nپيش از پادشاهى كسرى اسپهبدى مملكت كه سالارى سپاه بود از آن يكى بود و كسرى كار اين منصب را ميان چهار اسپهبد پراكنده كرد كه يكى اسپهبد مشرق بود كه خراسان و توابع بود و اسپهبد مغرب و اسپهبد نيمروز كه ولايت يمن بود و اسپهبد آذربيجان و توابع كه ولايت خور بود كه اين را مايه نظم ملك دانست و سپاهيان را سلاح و مركوب داد و آن ولايتها كه از قلمرو پارسيان بوده بود و از تصرف قباد شاه به سببهاى گونه گون به چنگ شاهان ديگر افتاده بود چون سند و بست و رخج و زابلستان و طخارستان و دهستان و كابلستان پس گرفت و از قوم بارز بسيار كس بكشت و باقيمانده را از ديارشان كوچ داد و به ديگر جاهاى مملكت\r\n","description":"","footnote":"","page_name":" 646 ","page_number":283},
  {"content":"\r\nمقر داد كه مطيع وى شدند و در جنگها از آنها كمك مىگرفت و بگفت تا قوم صول را اسير كردند و بياوردند و همه را بكشت و هشتاد كس از دليرانشان را نگهداشت و در بهرام فيروز مسكن داد و در جنگهاى خويش از آنها كمك مىگرفت .\r\nقوم ابخز و قوم بنجر و قوم بلنجر و قوم الان همدل شده بودند كه به ديار وى حمله برند و سوى ارمينيه شدند كه مردم آن را غارت كنند و راهشان باز و آسان بود و كسرى كارشان را نديده گرفت و چون در ديار وى پراكنده شد سپاهيان فرستاد تا با آنها بجنگيدند و نابودشان كردند به جز ده هزار كس كه اسير شدند و در آذربيجان و اطراف مسكن گرفتند .\r\nفيروز شاه در ناحيه صول و الان بنايى با سنگ ساخته بود كه ديار خويش را از دستبرد اقوام مذكور مصون دارد . شاه قباد پسر فيروز پس از پدر در آنجا - بناهاى بسيار ساخت و چون كسرى به پادشاهى رسيد بگفت تا در ناحيه صول و ناحيه گرگان با سنگ تراشيده شهرها و قلعه ها و ديوارها و بناهاى بسيار بساختند تا پناهگاه اهل ولايت باشد و اگر دشمنى حمله آورد بدان پناهنده شوند و چنان بود كه سنجبوا خاقان كه از همه تركان قويتر و دليرتر بود و سپاه بيشتر داشت و همو بود كه با وزر شاه هيطاليان پيكار كرد و از بسيارى و دليرى هيطاليان بيم نكرد و وزر شاهشان را با بيشتر سپاهيانش بكشت و اموال وى را به غنيمت گرفت و ديارشان را جز آنچه كسرى گرفته بود به تصرف آورد . و هم او قوم ابخز و بنجر و بلنجر را استمالت كرد كه به اطاعت وى گردن نهادند و گفتند كه ملوك پارسيان به آنها فديه اى مىداده‌اند تا به ديارشان حمله نبردند و سنجبوا با يكصد و ده هزار سپاهى بيامد و به نزديك ديار صول رسيد و كس پيش كسرى فرستاد و تهديد كرد و بلندپروازى كرد و خواست كه كسرى مال به دو فرستد و فديه اى را كه پيش از پادشاهى كسرى به قوم ابخز و بنجر و بلنجر مىداده‌اند به آنها دهد و اگر زود نفرستد به ديار او حمله مىبرد و جنگ مىاندازد و كسرى به تهديد وى بىاعتنا ماند و آنچه\r\n","description":"","footnote":"","page_name":" 647 ","page_number":284},
  {"content":"\r\nخواسته بود نداد كه دربند صول را محكم كرده بود و راهها و دره ها كه سنجبوا خاقان در پيش داشت استوار بود و مرز ارمينيه با پنجهزار سوار و پياده از تطاول دشمن مصون بود .\r\nو چون سنجبوا خاقان بدانست كه كسرى مرز صول را استوار كرده نوميد شد و با سپاه خويش بازگشت و آن گروه دشمن كه در مقابل گرگان بود به دژها كه كسرى ساخته بود دست اندازى نتوانست و غارت نبرد و چيره نشد .\r\nكسرى انوشيروان مدبر و دانا و خردمند و دلير و رؤف و دورانديش و رحيم بود و چون تاج به سر نهاد بزرگان و سران پيش وى شدند و بسيار دعا كردند و چون سخن بسر بردند كسرى به سخن ايستاد و نعمتهاى خدا را بر شمرد كه خلق را بيافريده و تدبير امورشان كرده و روزى و معاش مقرر داشته و چيزى نماند كه در گفتار خود نياورد .\r\nآنگاه از بليهء مردم و تباهى كارها و محو دين و فساد حال فرزند و معاش سخن آورد و گفت كه نظر دارد كارها را سامان دهد و ريشهء تباهى را قطع كند و به معاونت خويش ترغيبشان كرد .\r\nآنگاه بگفت تا سران مزدكيان را گردن زدند و اموالشان را ميان مستمندان تقسيم كردند و بسيارى از آنها را كه اموال كسان بگرفته بودند بكشت و اموال را به صاحبانش پس داد و بگفت تا هر مولودى كه در نسب وى اختلاف بود و پدر معلوم نبود به كسى كه منتسب به او بود ملحق شود و چيزى از مال آن مرد به دو دهند و هر زنى كه به زور برده‌اند مهر وى را به غرامت گيرند و كسانش را راضى كنند و زن را مخير كنند كه پيش آن مرد بماند يا زن ديگرى شود مگر آنكه وى را شوهرى باشد كه سوى او باز گردد .\r\nو بگفت تا هر كه به مال ديگرى زيان زده يا مظلمه اى كرده حق از وى بگيرند و ظالم را به اندازهء جرمش عقوبت دهند . و بفرمود تا دختران مردم صاحب نسب را\r\n","description":"","footnote":"","page_name":" 648 ","page_number":285},
  {"content":"\r\nكه سرپرستشان مرده بود به شوهران شايسته دهند و جهازشان را از بيت المال بداد و جوانانشان را زن از خاندانهاى بزرگ داد و كابين زنان بداد و توانگرشان كرد و بگفت تا ملازم در وى باشند تا در كارها از آنها كمك گيرد . و زنان پدر خويش را مخير كرد كه با زنان وى بمانند و برابر باشند و مقررى مانند امثال خويش گيرند با شوهرانى همشأن خود بجويند . و بگفت تا نهرها و كاريزها بكنند و مردم آبادى كوش را پيش - بها دهند و تقويت كنند ، و بگفت تا پلهاى خراب دهكده هاى ويران را بهتر از آنچه بوده اصلاح كنند . به چابكسواران پرداخت و به تنگدستانشان مركوب و لوازم داد و مقررى تعيين كرد ، و آتشكده ها را گماشتگان نهاد و راهها را امن كرد و در آن بناها و دژها نهاد ، و در برگزيدن حاكمان و عاملان و ولايتداران دقت كرد و برگزيدگان را به بهترين وجهى بنواخت . به سيرت و مكاتيب اردشير پرداخت و از آن سرمشق گرفت .\r\nاز آن پس كه سالها پادشاهى كرد و ملك نظام گرفت و ولايتها به اطاعت آمد به سوى انطاكيه رفت كه سران سپاه قيصر آنجا بودند و شهر را بگشود و بگفت تا شهر انطاكيه را به مسافت و تعداد منازل و راهها و هر چه در آن بود به نقشه آرند و پهلوى مداين شهرى همانند آن بسازند و شهرى را كه نام روميه گرفت به صورت انطاكيه بساختند و مردم انطاكيه را بياورد و در آنجا مقر داد .\r\nو چون از در شهر درون شدند مردم هر خانه به خانه اى شدند همانند آنچه در انطاكيه داشته بودند ، گويى از آن برون نشده بودند .\r\nآنگاه آهنگ شهر هرقل كرد و آن را بگشود ، سپس اسكندريه و شهرهاى ديگر را بگشود و از آن پس كه قيصر اطاعت آورد و فديه داد گروهى از سپاه خويش را به سرزمين روم نهاد .\r\nو چون از آنجا بازگشت و سوى خزر رفت و انتقام خونها كه از رعيت وى ريخته بودند بگرفت ، آنگاه سوى عدن رفت و مجاور سرزمين حبشه جايى از دريا را ميان دو كوه با كشتيهاى بزرگ و سنگ و ستونهاى آهنين و زنجيرها ببست و\r\n","description":"","footnote":"","page_name":" 649 ","page_number":286},
  {"content":"\r\nبزرگان آن ديار را بكشت و سوى مداين بازگشت و همه ولايت روم كه اين سوى هر قله بود با ارمينيه و همه ولايتهاى حدود عدن تا دريا مطيع وى شده بود .\r\nدر اين وقت منذر بن نعمان را شاه عربان كرد و گرامى داشت آنگاه در مداين بماند و به تدبير امور پرداخت .\r\nپس از آن به خونخواهى جد خود فيروز آهنگ هيطاليان كرد . پيش از آن انوشيروان داماد خاقان چين شده بود و پيش از رفتن نامه نوشت و قصد خويش با وى بگفت و بفرمود تا سوى هيطاليان آيد و سوى آنها شد و پادشاهشان را بكشت و خاندان وى را نابود كرد و از بلخ و ماوراى آن بگذشت و سپاه خويش را به فرغانه فرود آورد .\r\nآنگاه از خراسان بازگشت و چون به مداين رسيد گروهى بيامدند و بر ضد حبشه از او كمك خواستند و يكى از سرداران خويش را با سپاهى از مردم ديلم و اطراف بفرستاد كه مسروق حبشى را در يمن بكشتند و آنجا مقيم شدند .\r\nانوشيروان پيوسته مظفر و فيروز بود و همه اقوام مهابت وى را به دل داشتند و فرستادگانشان از ترك و چين و خزر و امثال آن به در وى را حاضر بودند و عالمان را گرامى مىداشت .\r\nمدت پادشاهى انوشيروان چهل و هشت سال بود و مولد پيمبر صلى الله عليه و سلم در آخر روزگار وى بود .\r\nهشام گويد مدت پادشاهى انوشيروان چهل و هفت سال بود و عبد الله بن عبد المطلب پدر پيمبر خداى صلى الله عليه و سلم به سال چهل و دوم پادشاهى وى تولد يافت . به گفتهء هشام چون كار انوشيروان نيرو گرفت منذر بن نعمان اكبر را بخواست و حيره و پادشاهى خاندان حارث بن عمرو ملقب به اكل المرار را به دو داد . مادر منذر ، ماء السماء از قوم نمر بود و همچنان در پادشاهى حيره ببود تا بمرد .\r\n","description":"","footnote":"","page_name":" 650 ","page_number":287},
  {"content":"\r\nگويد : انوشيروان به قوم بر جان حمله برد و بازگشت و بند باب و ابواب را بساخت .\r\nهشام گويد : از پس اسود بن منذر برادر وى مندر بن نعمان از جانب ملوك پارسيان شاه عربان شد و هفت سال پادشاهى كرد .\r\nمادر نعمان ام الملك دختر عمرو بن حجر خواهر حارث بن عمرو كندى بود .\r\nپس از ابو يعفر بن علقمة بن مالك بن عدى بن ذميل بن ثور بن اسس بن ربى بن نمارة بن لخم سه سال پادشاه عربان بود .\r\nپس از او منذر بن امرؤ القيس البدء پادشاه شد و لقب ذو القرنين داشت و اين لقب از آن يافت كه دو رشته موى بافته داشت . مادر منذر ماريه ملقب به ماء السماء دختر عوف بن جشم بن هلاك بن ربيعه بن زيد بن مناة بن عامر الضحيان بن سعد بن خزرج بن تيم الله بن نمر بن قاسط بود و مدت پادشاهى وى چهل و نه سال بود .\r\nپس از او پسرش عمرو بن منذر شانزده سال پادشاهى كرد مادر عمرو هند دختر حارث بن عمرو بن حجر آكل المرار بود .\r\nگويد : هشت سال و هشت ماه از پادشاهى عمرو بن هند گذشته بود كه پيغمبر خدا صلى الله عليه و سلم تولد يافت و اين به روزگار انوشيروان و به سال فيل بود كه ابرهه الأشرم ابو يكسوم به خانه خدا هجوم برد . 104 )\r\n\r\nسخن از احوال تبع در ايام قباد و انوشيروان و رفتن سپاه پارسيان به يمن براى پيكار حبشيان\r\nاز محمد بن اسحاق روايت كرده‌اند كه تبع آخرين كه تبان اسعد ابو كرب بود وقتى از مشرق بازگشت راهش از مدينه بود و بار اول كه از آنجا گذر كرد با مردم\r\n","description":"","footnote":"","page_name":" 651 ","page_number":288},
  {"content":"\r\nآنجا بدى نكرد و پسر خويش را آنجا نهاد كه كشته شد و چون سوى مدينه باز آمد آهنگ ويران كردن شهر و نابود كردن مردم و بريدن نخل داشت و قوم انصار چون اين بشنيدند فراهم آمدند كه وى را نگذارند و سالارشان عمرو بن ظله يكى از بنى نجار بود و پس از او عمرو بن مبذول بود و براى پيكار بيرون شدند و چون تبع آنجا فرود آمد يكى از مردم مدينه از بنى عدى بن نجار كه احمر نام داشت يكى از مردان تبع را در نخلستان خود ديد كه نخل مىبريد و او را با داس زد و بكشت و در چاهى انداخت كه آن را ذات تومان گفتند و اين ماجرا تبع را كينه توزتر كرد و در آن اثنا كه با آنها به جنگ بود انصاريان به روز با وى جنگ مىكردند و شب آرام مىگرفتند و او از كارشان به حيرت بود و مىگفت به خدا اينان مردمى كريمند و دو تن از احبار يهود بنى قريظه پيش وى آمدند كه دانشور و پر مايه بودند و شنيده بودند كه آهنگ ويرانى مدينه و نابودى مردم آن دارد و گفتند : « اى شاه مكن كه اگر اصرار كنى خدا ترا نگذارد و بيم داريم كه به عقوبت آخرت گرفتار آيى . » تبع گفت : « چرا چنين شود ؟ » گفتند : « پيمبرى كه در آخر الزمان از قوم قريش آيد اينجا هجرت كند و خانه و مقر وى باشد . » و چون اين سخنان بشنيد از قصدى كه دربارهء مدينه داشت بازگشت و از علم آنها خبر يافت و از گفتارشان حيرت كرد و از مدينه برفت و آنها را با خويش سوى يمن برد و پيرو دينشان شد و نام آن دو حبر كعب و اسد بود و از بنى قريظه بودند و عمو زاده بودند و عالمترين مردم روزگار خويش بودند . 106 گويد : تبع و ياران وى بتپرست بودند و از راه مكه سوى يمن مىرفت و ميان مكه و مدينه تنى چند از مردم هذيل پيش وى آمدند و گفتند : « اى شاه مىخواهى كه ترا به بيت المال كهن راهبر شويم كه ملك سلف از آن غافل بوده‌اند و در\r\n","description":"","footnote":"","page_name":" 652 ","page_number":289},
  {"content":"\r\nآنجا مرواريد و زمرد و ياقوت و طلا و نقره هست ؟ » تبع گفت : « آرى » گفتند : « خانه اى در مكه هست كه مردم آنجا به عبادت آن قيام مىكنند و به نزد آن نماز ميكنند .\r\nهذليان از اين سخنان قصد هلاك وى داشتند كه دانسته بودند كه هر يك از شاهان كه قصد خانه كند و بدان تجاوز كند هلاك مىشود .\r\nو چون دل به گفتهء آنها داد كس پيش دو حبر فرستاد و رأى آنها را بپرسيد و گفتند : « اين قوم قصد هلاك تو و هلاك سپاه تو دارند اگر چنان كنى كه گويند ، هلاك شوى و هر كه با تو باشد هلاك شود . » گفت : « پس وقتى آنجا رسم چه بايدم كرد ؟ » گفتند : « وقتى آنجا رسى همان كه مردم آنجا كنند به خانه طواف برو حرمت بدار و سر بتراش و تواضع كن تا از آنجا به روى . » گفت : « چرا شما چنين نكنيد ؟ » گفتند : « به خدا اين خانهء پدر ما ابراهيم است و چنان است كه با تو گفتيم ، اما مردم آنجا به سبب بتانى كه در خانه نهاده‌اند و خونها كه به نزد آن ريزند مانع شده‌اند كه مردمى ناپاك و مشركند . » و تبع نيكخواهى آنها و راستى گفتارشان را بدانست و هذليان را بياورد و دست و پايشان ببريد آنگاه برفت تا به مكه رسيد و در خواب به او گفته شد كه خانه را بپوشاند و بپوشانيد و چنان كه گفته‌اند تبع نخستين كس بود كه خانه را بپوشاند و به عاملان خويش كه از جرهميان بودند سفارش كرد و بگفت تا خانه را پاك نگهدارند و خون و مرده و حايض به نزد آن نبردند و در و كليدى براى خانه نهاد آنگاه با سپاه خويش و آن دو خبر به سوى يمن رفت و چون آنجا رسيد قوم خويش را گفت كه پيرو دين او شوند و آنها نپذيرفتند تا از آتشى كه در يمن بود داورى\r\n","description":"","footnote":"","page_name":" 653 ","page_number":290},
  {"content":"\r\nخواهند .\r\nاز ابراهيم بن محمد بن طلحه روايت كرده‌اند كه چون تبع به يمن نزديك شد كه به آنجا در آيد حميريان مانع او شدند و گفتند : تو كه از دين ما بريده اى نبايد به يمن در آيى . » تبع آنها را به دين خويش خواند و گفت : « اين از دين شما بهتر است . » گفتند : « داورى به آتش بريم . » و تبع پذيرفت .\r\nچنان كه يمنيان گويند در يمن آتشى بود كه وقتى اختلافى داشتند ميان آنها داورى مىكرد و ظالم را مىخورد و به مظلوم زيان نمىزد و چون اين سخن با تبع بگفتند گفت : « انصاف داديد . » قوم وى بتهاى خويش را بياوردند و دو حبر بيامدند و كتابهاى خويش را به گردن آويخته بودند و جايى كه آتش از آنجا برون مىشد بنشستند و آتش برون شد و چون سوى آنها آمد از آن دور شدند و بيم كردند و مردمى كه آنجا بودند ملامتشان كردند و گفتند : « صبورى كنيد » و آنها صبر كردند تا آتش برسيد و بتان را با مردم حمير كه بت آورده بودند بخورد و دو حبر با كتابها كه به گردن داشتند برون شدند و پيشانيشان عرق كرده بود اما زيانى نديده بودند و حميريان به دين تبع آمدند و ريشهء يهوديگرى در يمن از آنجا بود .\r\nاز ابن اسحاق روايت كرده‌اند كه دو حبر و حميريانى كه با آنها برون شده بودند به دنبال آتش رفتند كه آن را پس برند و گفتند هر كه اين را پس برد حق با او باشد و كسانى از حميريان با بتان خويش نزديك شدند كه آتش را پس برند و آتش نزديك شد كه آنها را بخورد و از آن دور شدند و نتوانستند پس بردند و دو حبر نزديك آتش شدند و تورات خواندن آغاز كردند و آتش پس رفت تا آن را به محلى كه در آمده بود راندند و حميريان پيرو دين آنها شدند و خانه اى داشتند به نام رثام كه وقتى مشرك بودند تعظيم آن ميكردند و آن جا قربانگاه داشتند و از آن سخن مىشنيدند\r\n","description":"","footnote":"","page_name":" 654 ","page_number":291},
  {"content":"\r\nو دو حبربه تبع گفتند : « اين شيطان است كه فريبشان مىدهد و با عقلشان بازى مىكند ، ما را به او واگذار ، و تبع گفت : « شما دانيد و او » چنان كه مردم به من گفته‌اند سگى سياه از آنجا برون آوردند و سر بريدند و خانه را ويران كردند و چنان كه شنيده‌ايم باقيماندهء آن در يمن هست و آثار خونى كه بر آن مىريخته‌اند بجاست .\r\nتبع در باب اين سفر و قصدى كه دربارهء مدينه داشت و كارى كه با هذليان كرد و رفتارى كه در مكه نسبت به خانه داشت و آنچه دو حبر دربارهء پيمبر صلى الله عليه و سلم به دو گفتند قصيده اى دارد بدين مضمون :\r\n« چرا خفتن تو چون خفتن بيمار است » « كه بيمارى و گويى هرگز نخفته اى » « از كينه دو سبط كه در يثرب جاى گرفته‌اند » « كه سزاوار عقوبت روزى سياه باشند » « مرا به مدينه منزلگاهى بود » « كه اقامت آن خوش بود و خفتن آن خوش بود » « و در مرتفعى ميان عقيق و بقيع غرقد جاى داشتم » « وقتى به يثرب فرود آمديم دلهايمان براى كشتار جوش مىزد » « و قسم خورده بودم كه اگر به يثرب شدم » « در آنجا نخل و خرما وانگذارم » « ولى حبر دانشورى از قريظه سوى من آمد » « كه سالار يهود بود » « و گفت : از اين دهكده دست بدار » « كه براى پيمبر مكه محفوظ مانده » « وى از قريش باشد و هدايتگر قوم باشد »\r\n","description":"","footnote":"","page_name":" 655 ","page_number":292},
  {"content":"\r\n« و از آنها درگذشتم » « و از بيم عقوبت روزى دراز » « و به اميد عفو خدا به روز رستاخيز و رهايى از جهنم سوزان » « آنها را واگذاشتم » « و از قوم خويش » « مردمى و الا نسب و دلير را » « كه فيروزى به دنبالشان بود » « آنجا گذاشتم » « و از اين كار از پروردگار محمد اميد ثواب داشتم » « و خبر نداشتم كه خداى را به دره مكه » « خانه اى پاك هست كه آن را پرستش كنند » « و كسانى از هذيل پيش من آمدند » « و گفتند كه به مكه مالخانه اى كهن هست » « كه گنجهاى مرواريد و زمرد دارد » « و كارى خواستم كرد كه پروردگارم نگذاشت » « و خداوند از ويرانى خانه جلوگيرى كرد » « و از اميدها كه داشتم چشم پوشيدم » « و آنها را عبرت بينندگان كردم » « پيش از من ذو القرنين مسلمان بود » « و پادشاهى بود كه ملوك اطاعت وى مىكردند » « شاه مشرقها و مغربها بود » « و از حكيم راهبر دانش مىجست » « و غروبگاه خورشيد را بديد »\r\n","description":"","footnote":"","page_name":" 656 ","page_number":293},
  {"content":"\r\n« كه در چشمه اى فرو مىرفت » « و عمه‌ام بلقيس پيش از او بود » « و پادشاهى كرد تا هدهد به نزد وى رفت » از ابن اسحاق روايت كرده‌اند كه انصاريان گويند : تبع با گروه يهوديان كه در مدينه بودند كينه داشت و وقتى به مدينه آمد قصد هلاك آنها داشت و انصاريان مانع شدند تا برفت و به همين سبب در شعر خويش گويد :\r\n« از كينهء دو سبط كه در يثرب جاى گرفته‌اند » « كه سزاوار عقوبت روزى سياه باشند » و هم از ابن اسحاق روايت كرده‌اند كه پيش از آن شافع بن كليب صدفى كاهن ، پيش تبع آمد و مدتى پيش وى بماند و چون خواست از او جدا شود تبع گفت : « از علم تو چه مانده » شافع گفت : « خبر گويا و علم درست . » گفت : « آيا قومى را پادشاهى اى همانند پادشاهى من باشد ؟ » شافع گفت : « نه ، ولى پادشاه غسان را دنباله اى باشد . » گفت : « آيا پادشاهىاى بيشتر از آن باشد ؟ » شافع گفت : « آرى . » گفت : « او كيست ؟ » شافع گفت : « نكوى نكو كار كه وصفش در زبور هست و امتش در كتابها برترى يافته‌اند ، و ظلم را به نور بشكافد ، احمد پيمبر است ، خوشا به امت وى ، وقتى بيايد يكى از بنى لوى باشد ، از تيرهء قصى . » تبع بفرستاد و زبور را بياوردند ، و در آن نگريست و صفت پيمبر صلى الله عليه و سلم را بديد .\r\nگويند : يكى از شاهان لخم ما بين تبعان حمير پادشاهى كرد و نام وى ربيعة بن\r\n","description":"","footnote":"","page_name":" 657 ","page_number":294},
  {"content":"\r\nنصر بود ، و پيش از پادشاهى وى تبع اول بود و او زيد بن عمرو ذى الاعار بن ابره ذى المنار بن رائش بن قيس بن صيفى سباى اصغر بن كهف الظلم بن زيد بن سهل بن عمرو بن قيس بن معاويه بن جشم بن وائل بن غوث بن قطن بن عريب بن زهير بن ايمن بن هميسع بن عرنجج حمير بن سباى اكبر بن يعرب بن يشجب بن قحطان بود و نام سبا عبد شمس بود و او را سبا گفتند از آن رو كه نخستين كس از عربان بود كه اسير گرفت و اسير را سبى گويند .\r\nو اين خاندان شاهى حمير بود كه تبعان بودند .\r\nآنگاه از پس تبع او زيد بن عمرو شمر يرعش ابن ياسر ينعم ابن عمرو ذى - الاذعار پسر عم وى بود ، و شمر يرعش همانست كه به پيكار چنين رفت و سمرقند را بنيان كرد و حيره را بساخت و هم اوست كه شعرى بدين مضمون گفت : « من شمر ابو كرب يمانيم » « كه اسب از يمن و شام آورده‌ام » « تا سوى بندگانى روم كه » « ماوراى چين در عثم و يام » « تمرد ما كرده بودند » « و در ديار به انصاف فرمانروايى كنيم » « كه هيچكس از آن بيرون نباشد » و اين قصيده اى دراز است .\r\nگويد : و پس از شمر يرعش بن ياسر ينعم ، تبع اصغر بود و او تبان اسعد ابو - كرب بن ملكيكرب بن زيد ابن تبع اول ابن عمرو ذو الاذعار بود و همو بود كه سوى مدينه شد و دو حبر يهود را همراه خويش به يمن برد و بيت الحرام را آباد كرد و بپوشانيد و آن اشعار بگفت .\r\nو همه اين تبعان پيش از پادشاهى ربيعة بن نصر لخمى بودند و چون ربيعه\r\n","description":"","footnote":"","page_name":" 658 ","page_number":295},
  {"content":"\r\nبمرد پادشاهى همه يمن به حسان بن تبان اسعد بن ابى كرب بن ملكيكرب بن زيد بن عمرو ذى الاذعار رسيد .\r\nاز ابن اسحاق روايت كرده‌اند كه ربيعة بن نصر خوابى ديد كه او را به وحشت انداخت و از مردم مملكت خويش هر چه كاهن و ساحر و پيشگوى و منجم بود بياورد و به آنها گفت : « خوابى ديده‌ام كه از آن به وحشت افتاده‌ام تعبير آن را براى من بگوييد . » گفتند : « خواب خويش را با شما بگويم ، به تعبيرى كه بگوى تا تعبير آن بگوييم . » گفت : « اگر خواب را با شما بگويم ، به تعبير كه گوييد اطمينان نكنم كه هر كه تعبير آن داند خواب را نيز از آن پيش كه به دو بگويم داند . » و چون شاه اين سخن بگفت ، يكى از آن گروه كه براى تعبير خواب فراهم آمده بودند گفت : « اگر شاه چنين خواهد به طلب سطيح و شق فرستد كه هيچكس از آنها داناتر نباشد و آنها ترا از آنچه خواهى خبر دهند . » نام سطيح ربيع بن ربيعة بن مسعود بن مازن بن ذئب بن عدى بن مازن بن غسان بود و ويرا ذئبى نيز گفتند كه نسب از ذئب بن عدى داشت و شق پسر صعب بن يشكر بن رهم بن افرك بن نذير بن قيس بن عبقر بن انمار بود . و چون اين سخن با شاه بگفتند به طلب آنها فرستاد و سطيح پيش از شق بيامد و به روزگار آنها كاهنى همانندشان نبود . و چون سطيح بيامد او را پيش خواند و گفت : « اى سطيح خوابى ديده‌ام كه از آن به وحشت افتاده‌ام مرا از آن خبر بده كه اگر درست گويى تعبير آن را نيز درست گويى . » سطيح گفت : « چنين كنم ، جمجمه اى ديدى كه از تاريكى بر آمد و به سرزمين گرم افتاد و هر كه جمجمه داشت از آن بخورد . » شاه گفت : « اى سطيح راست گفتى از تعبير آن چه دانى . » گفت : « قسم به آنچه ميان دو كشت باشد كه حبشيان به سرزمين شما درآيند و از ابين تاجرش را به تصرف آرند . » شاه گفت : « اى سطيح به جان پدرت اين حادثه اى خشمآورد و رنجزاست كى\r\n","description":"","footnote":"","page_name":" 659 ","page_number":296},
  {"content":"\r\nرخ دهد به روزگار من يا پس از من ؟ » سطيح گفت : « مدتها پس از تو باشد بيشتر از شصت يا هفتاد سال . » شاه گفت : « آيا پادشاهيشان دوام يابد يا به سر رسد ؟ » سطيح گفت : « پس از هفتاد و چند سال به سر رسد و همه كشته شوند و فرار كنند . » شاه گفت : « و قتل و هزيمتشان به دست كى باشد ؟ » سطيح گفت : « به دست ارم ذى يزن باشد كه از عدن سوى آنها آيد و هيچكس از آنها در يمن نگذارد . » شاه گفت : « آيا تسلط وى دوام يابد يا به سر رسد ؟ » سطيح گفت : « به سر رسد . » شاه گفت : « كى آن را به سر رساند ! » سطيح گفت : « پيمبرى پاكيزه كه وحى از بالا به دو رسد . » شاه گفت : « و اين پيمبر كيست ؟ » سطيح گفت : يكى از فرزندان غالب بن قهر بن مالك بن نضر ، كه پادشاهى قوم وى تا آخر روزگار بپايد . » شاه گفت : « اى سطيح مگر روزگار را آخرى هست ؟ » سطيح گفت : « آرى روزى كه اولين و آخرين فراهم آيند و نكوكاران نيكروز شوند و بدكاران تيره روز شوند . » شاه گفت : « آنچه گويى درست است ؟ » سطيح گفت : « آرى قسم به شفق و تاريكى و در بزرگ وقتى به هم برآيد كه آنچه گفتم راست است . » و چون سخن به سر رسيد ، شق در رسيد و شاه او را پيش خواند و گفت : « اى شق خوابى ديده‌ام كه از آن به وحشت افتاده‌ام ، مرا از آن خبر ده كه اگر درست گويى\r\n","description":"","footnote":"","page_name":" 660 ","page_number":297},
  {"content":"\r\nتعبير آن را نيز درست گويى » و آنچه را سطيح گفته بود نهان داشت تا ببيند آيا سخنان آنها متفق خواهد بود يا مختلف .\r\nشق گفت : « بله جمجمه اى ديدى كه از تاريكى درآمد و ميان باغى و تپه اى افتاد و همهء جنبندگان از آن بخورد . » و چون شاه ديد كه سخن آنها يكى است گفت : « درست گفتى از تعبير آن چه دانى ؟ » شق گفت : « قسم به انسانهاى ميان دو سنگستان سياه كه سياهان به سرزمين شما درآيند و بر هر كه انگشتان نرم دارد چيره شوند و از ابين تا نجران را به تصرف آرند . » شاه گفت : « اى شق به جان پدرت كه اين حادثه اى خشمآورد و رنجزاست كى رخ دهد به روزگار من يا پس از من ؟ » شق گفت : « مدتها پس از تو باشد ، آنگاه بزرگى و الا مقام شما را از آنها برهاند و آنها را به سختى زبون كند . » شاه گفت : « اين بزرگ و الا كيست ؟ » شق گفت : « جوانى باشد نه دنى و نه دنىپرور كه از خانه ذى يزن درآيد . » شاه گفت : « آيا پادشاهى وى دوام يابد يا به سر رسد . » شق گفت : « با پيمبرى به سر رسد كه ميان صاحبان دين و فضيلت حق و عدالت آرد و پادشاهى قوم وى تا به روز فيصل بپايد » شاه گفت : « روز فيصل چيست . » شق گفت : « روزى كه واليان سزا ببينند و از آسمان نداها آيد كه زندگان و مردگان شنوند و مردمان براى وعده گاه فراهم شوند و هر كه پرهيز كار باشد نيكى و كاميابى بيند . » شاه گفت : « آنچه گويى درست است ؟ »\r\n","description":"","footnote":"","page_name":" 661 ","page_number":298},
  {"content":"\r\nشق گفت : « آرى به خداى آسمان و زمين و فراز و نشيبى كه ميان آن هست كه آنچه با تو گفتم درست است و دروغ در آن نيست . » و چون شاه از گفتگو با آنها فراغت يافت به خاطرش آمد كه آنچه گفتند از حبشه است و پسران و خاندان خود را با آنچه بايسته بود سوى عراق فرستاد و به يكى از ملوك پارسيان كه شاپور پسر فرخزاد نام داشت دربارهء آنها نامه نوشت كه آنها را در حيره مقر داد و نعمان بن منذر پادشاه حيره از اعقاب ربيعة بن نصر بود و نسب وى به نزد مردم يمن چنين بود :\r\nنعمان ، پسر منذر بن نعمان بن عمرو بن عدى بن ربيعة بن نصر .\r\nو هم از ابن اسحاق روايت كرده‌اند كه وقتى سطيح و شق با ربيعه بن نصر آن سخنان بگفتند و ربيعه فرزندان و خاندان خويش را به عراق فرستاد قضيه در ميان عربان شايع شد و همه بدانستند و چون حبشيان به يمن آمدند و كارى كه از آن سخن رفته بود رخ داد ، اعشى بكرى كه از بنى قيس بود ضمن اشعار خويش به ياد آورى حكايت دو كاهن چنين گفت :\r\n« حقا كه هيچ مژده دارى چنان نظر نكرد » « كه ذئبى در سخنان مسجع خويش به زبان آورد . » عربان سطيح را ذئبى گفتند از آن رو كه از فرزندان ذئب بن عدى بود .\r\nو چون ربيعة بن نصر بمرد و پادشاهى يمن بحسان بن تبان اسعد ابى كرب بن ملكيكرب بن زيد بن عمرو ذى الاذعار قرار گرفت از جمله چيزها كه كار حبشيان را پيش آورد و پادشاهى از حمير برفت و قدرتشان منقرض شد ، و هيچ چيز بى سببى نباشد ، اين بود كه حسان بن تبان اسعد بن كرب با مردم يمن روان شد و مىخواست به سر - زمين عرب و سرزمين عجم بتازد چنان كه تبعان پيش از او كرده بودند و چون به سرزمين عراق رسيد حميريان و قبايل يمن نخواستند با وى بروند و آهنگ بازگشت به ديار خويش كردند ، و با عمرو برادر حسان كه در سپاه وى بودند سخن كردند و گفتند :\r\n","description":"","footnote":"","page_name":" 662 ","page_number":299},
  {"content":"\r\n« برادرت را بكش و ما به جاى وى ترا پادشاه خويش كنيم كه ما را به ديارمان باز گردانى . » و او سخنشان را بپذيرفت و عمرو و حميريان و قبايل يمن كه همراه بودند به كشتن وى همسخن شدند مگر ذى رعين حميرى كه عمرو را منع كرد و گفت : « شما خاندان شاهى مملكت ماييد ، برادرت را مكش و كار خاندان خويش را آشفته مكن . » اما وى نپذيرفت و ذو رعين كه از بزرگان بود صفحه اى برگرفت و در آن شعرى بدين مضمون نوشت :\r\n« كيست كه بيدارى را به خواب خريدارى كند » « نيكروز آنكه آسوده تواند خفت » « حميريان جنايت كنند » « و خدا عذر ذى رعين را نپذيرد » آنگاه صفحه را مهر زد و پيش عمرو آورد و گفت : « اين مكتوب را پيش خود نگهدار كه مرا حاجتى در آن هست . » و چون حسان خبر يافت كه برادرش عمرو و حميريان و قبايل يمن بر كشتن وى همداستان شده‌اند خطاب به برادر شعرى گفت بدين مضمون :\r\n« اى عمرو در مرگ من شتاب مدار . » « كه پادشاهى را بى دسته بندى خواهى گرفت . » و عمرو به كشتن برادر اصرار داشت و او را بكشت و با سپاه وى به يمن بازگشت و يكى از شاعران حميرى شعرى بدين مضمون گفت :\r\n« خدا را كى به روزگاران سلف » « مقتولى چون حسان ديده است » « قيلان از بيم سپاه ، وى را بكشتند »\r\n","description":"","footnote":"","page_name":" 663 ","page_number":300},
  {"content":"\r\n« و گفتند چه باك » « مرده شما نكو باشد » « و زنده شما سالار ما باشد » « و همه شما سالاران باشيد » و چون عمرو بن تبان اسعد ابى كرب به يمن رسيد خواب از او برفت و به بىخوابى دچار شد و چون به محنت افتاد از طبيبان و كاهنان و عارفان علاج خويش مىپرسيد و مىگفت : « خواب از من برفته و از بىخوابى سخت به رنجم . » و يكى از آنها گفت :\r\n« به خدا هر كه چون تو برادر يا خويشاوند را به ستم بكشد خواب از او برود و خدا بىخوابى را بر او چيره كند . » و چون اين سخن بشنيد به كشتن همه اشراف حمير و قبايل يمن كه وى را به كشتن برادر خوانده بودند دست يازيد و چون به ذى رعين رسيد و خواست او را بكشد گفت : « مرا زينهارى پيش تو هست . » گفت : « زينهار تو چيست ؟ » گفت : « مكتوبى را كه به تو سپردم و پيش تو نهادم بيار . » مكتوب را بياورد و مضمون آن را بخواند و ذو رعين گفت : « ترا از كشتن برادر منع كردم و فرمان من نبردى و چون اصرار كردى اين مكتوب پيش تو نهادم كه حجت و عذر من باشد كه بيم داشتم اگر برادر را بكشى همين بليه به تو رسيد كه رسيد و چون آهنگ كشتن آن كسانى كنى كه كشتن برادر از تو خواسته‌اند اين مكتوب مايهء نجات من باشد . » و عمرو بن تبان اسعد او را رها كرد و از همه اشراف حمير او را نكشت كه ديد وى نيكخواهى كرده اما نيكخواهى او را نپذيرفته است .\r\nو عمرو هنگامى كه اشراف حمير و اهل يمن را مىكشت شعرى بدين مضمون گفت :\r\n","description":"","footnote":"","page_name":" 664 ","page_number":301},
  {"content":"\r\n« ما خواب را به بيدارى فروختيم » « وقتى جنايت آوردند بانگ زدند كه باك نيست » « و عذر ذى رعين آشكار شد » « كسانى را كه مكارى كردند » « به انتقام ابن رهم بكشتيم » « آنها را به انتقام حسان بن رهم بكشتيم » « كه حسان مقتول شورشيان بود » « بكشتيمشان و كس از آنها باقى نماند . » « و چشمان زنان آزاده كه از غم گريان بود » « از گريستن آرام گرفت » « زنانى كه شبانگه آرامدلند » « و چون فروغ شعرى بر آيد سياه چشمانند » « به هنگام انتساب ما را به وفا شناسند . » « و هر كه جنايت كند از او دورى كنيم » « ما از همه كسان برتريم » « چنان كه طلا از نقره برتر است » « خداوند همه مردم شده‌ايم » « و پس از دو تبع قدرت به دست ما افتاد » « پس از داود پادشاهى از ما شد » « و شاهان مشرق بندهء ما شدند » « در ظفار ، زبور مجد رقم كرديم » « كه مردم دو شهر بخوانند » « وقتى گوينده گويد كو كو »\r\n","description":"","footnote":"","page_name":" 665 ","page_number":302},
  {"content":"\r\n« ماييم كه انتقام بگيريم » « دل خويش را از مكاران خنك كنيم . » « كه مكرشان مايهء محنت من و مرگ آنها شد . » « اطاعت آنها كردم و رشاد نيافتم . » « گمرهان بودند كه خويش و زيور مرا نابود كردند » گويد : چيزى نگذشت كه عمرو بن تبان اسعد بمرد .\r\nهشام بن كلبى گويد : اين عمرو بن تبع موثبان نام داشت از آن رو كه بر برادر خويش تاخت و او را بكشت و وثبه به معنى تاختن است .\r\nابن اسحاق گويد : كار حمير آشفته شد و پراكنده شدند و يكى از حميريان كه از خاندان شاهى نبود و لخنيعه ينوف دو شناتر نام داشت قيام كرد و پادشاه آنها شد و نيكان قوم را بكشت و خاندانهاى مملكت را بازيچه كرد و يكى از حميريان دربارهء تباهى كار قوم و تفرقهء جمع و فناى نيكان شعرى گويد بدين مضمون : « حمير فرزندان خويش را مىكشد » « و بزرگان خويش را دور مىكند » « و با دست خويش زبونى پديد مىآورد » « دنياى خويش را به سبك عقلى ويران مىكند » « و آنچه از دين خويش تباه مىكند بيشتر است » « چنين بود كه نسلهاى سلف » « با ظلم و اسراف خويش به بدكارى افتادند » « و خسارت ديدند . » و لخنيعه ينوف دوشتاتر با حميريان چنين مىكرد و او مردى بد كاره بود و گويند كه روش قوم لوط داشت و به جز كشتار و ستم ، وقتى مىشنيد كه يكى از ابناى ملوك به بلوغ رسيده وى را مىخواست و در بالا خانه اى كه خاص اين كار داشت با\r\n","description":"","footnote":"","page_name":" 666 ","page_number":303},
  {"content":"\r\nوى مىآميخت كه پس از آن به شاهى نتواند رسيد ، آنگاه از بالا خانه به نگهبانان و سپاهيانى كه آنجا بودند مىنگريست و آنها فروتر از وى بودند و مسواكى بر - مىگرفت و به دهان مىزد تا بدانند كه از كار وى فراغت يافته است . آنگاه وى را را رها مىكرد تا بر نگهبانان و بر مردم بگذرد كه او را رسوا كرده بود و آخرين فرزند شاهان ، زرعهء ذو نواس پسر تبان اسعد ابن كرب بن ملكيكرب بن زيد بن عمر و ذى - الاذعار برادر حسان بود و هنگامى كه حسان كشته شد زرعه كودكى خردسال بود و چون بزرگ شد ، جوانى زيبا روى شد كه نكو منظر و عاقل بود و لخنيعه ينوف دوشناتر او را خواست تا با وى همان كند كه پيش از او با ابناى ملوك مىكرده بود .\r\nو چون فرستاده بيامد و زرعه بدانست كه مقصود چيست كارد كوچكى برگرفت و در پاپوش خود نهاد و با فرستاده برفت و چون در بالاخانه تنها شدند و ينوف در را بست و با وى در آويخت ذو نواس با كارد بر او جست و چندان ضربت زد كه او را بكشت و در روزن بالا خانه نهاد كه از آنجا به نگهبانان و سپاهيان مىنگريست و مسواك او را بر گرفت و دردهانش نهاد و پيش مردم رفت كه به دو گفتند : « ذو نواس تر است يا خشك ؟ » و او گفت « از روزن بپرسيد كه آيا ذو نواس تر است ؟ » و چون اين بشنيدند برفتند و بنگريستند و سر بريدهء لخنيعه ينوف دوشناتر را در روزن بديدند و كه ذو نواس نهاده بود و مسواك به دهان داشت و حميريان و نگهبانان به دنبال ذو نواس برفتند تا به دو رسيدند و گفتند : « روا نباشد كه جز تو كسى پادشاه ما شود كه ما را از اين ناپاك آسوده كردى » و او را به پادشاهى برداشتند و آخرين پادشاه حمير بود و دين يهود گرفت و نام وى يوسف شد و حميريان نيز به پيروى او دين يهود گرفتند و مدتى در پادشاهى ببود .\r\nو چنان بود كه گروهى از معتقدان دين عيسى در نجران مقر داشتند كه پيرو انجيل بودند و اهل فضيلت و استقامت بودند و سالارشان در كار دين مردى بود به نام عبد الله بن ثامر و جاى دين به نجران بود كه در آن روزگار خوبترين سرزمين عرب بود و مردم آنجا و ساير عربان بتپرست بودند و يكى از پيروان دين عيسى كه\r\n","description":"","footnote":"","page_name":" 667 ","page_number":304},
  {"content":"\r\nفيمون نام داشت ميان آنها ظهور كرد و بدين خويش خواند و پيرو آن شدند .\r\nهشام گويد : و چون زرعهء ذو نواس پيرو دين يهود شد نام يوسف گرفت و همو بود كه در نجران گودال بكند و نصارى را بكشت .\r\nاز وهب بن منبه يمنى روايت كرده‌اند كه رواج دين عيسى در نجران بسبب يكى از پيروان آن بود كه نام فيميون داشت و مردى پارسا و كوشا و زاهد و مستجاب الدعوه بود و در دهكده ها همى گشت و چون در دهكده اى او را مىشناختند سوى دهكدهء ديگر مىرفت كه او را نشناسند و از كسب خويش روزى مىخورد كه بنا بود و كار گل مىكرد و يكشنبه را گرامى مىداشت و به روز يكشنبه كار نمىكرد و سوى بيابان مىشد و تا شب نماز مىكرد .\r\nفيميون در يكى از دهكده هاى شام نهان بود و به كار خويش مشغول بود كه يكى از مردم آنجا به نام صالح او را بشناخت و چنان او را دوست داشت كه هرگز چيزى را مانند وى دوست نداشته بود و هر كجا مىرفت به دنبال وى بود و فيميون از او بى خبر بود تا يك بار كه به روز يكشنبه مثل هميشه به صحرا شد و صالح از دنبال او رفت و فيميون ندانست و صالح به جايى نشست كه او را مىديد اما از وى نهان بود و فيميون به نماز ايستاد و در آن اثنا كه نماز مىكرد ، اژدهايى كه مار هفت سر بود سوى وى آمد و چون فيميون او را بديد نفرين كرد و مار بمرد و صالح كه آن را ديده بود ندانست چه شد و بر فيميون بيمناك شد و بانگ برآورد كه اى فيميون اژدها آمد و او توجه نكرد و به نماز خويش پرداخت تا فراغت يافت و شب شد و برفت و بدانست كه او را شناخته‌اند و صالح بدانست كه فيميون وى را ديده و با او سخن كرد كه اى فيميون ! خدا داند كه هرگز چيزى را مانند تو دوست نداشته‌ام و مىخواهم كه مصاحب تو شوم و هر كجا روى با تو باشم .\r\nفيميون گفت : چنان كه خواهى . كار من اينست كه مىبينى اگر پندارى كه تاب آن دارى بيا .\r\n","description":"","footnote":"","page_name":" 668 ","page_number":305},
  {"content":"\r\nو صالح ملازم وى شد و نزديك بود مردم ده از حال وى با خبر شوند . و چنان بود كه اگر بيمارى به فيميون بر مىخورد براى او دعا مىكردم و شفا مىيافت اما اگر مىخواستند او را به نزد بيمارى ببرند نمىرفت .\r\nو يكى از مردم دهكده را پسرى كور بود و جوياى فيميون شد ، به دو گفتند :\r\n« فيميون پيش كسى كه جوياى وى شود نميرود ، ولى به دستمزد براى كسان بنا مىسازد . » و آن مرد پسر را در حجرهء خويش نهاد و جامه بر او افكند و پيش فيميون رفت و گفت : « اى فيميون خواهم كه در خانهء من كار كنى » و او برفت تا به حجرهء مرد در آمد و گفت : « كارى كه در خانه تو انجام بايد داد چيست ؟ » گفت : « چنان و چنين بايد كرد و « جامه از روى پسر بر كشيد و گفت : « اى فيميون يكى از بندگان خدا چنين است كه مىبينى براى او دعا كن . » و چون فيميون پسر را بديد گفت : « خدايا دشمن نعمت تو بر يكى از بندگانت در آمده تا نعمت را تباه كند او را شفا بده و دشمن نعمت را از او باز دار . » پسر برخاست و عافيت يافته بود و فيميون بدانست كه او را شناخته‌اند و از دهكده برون شد و صالح از دنبال وى بود و در آن اثنا كه در شام به راه بودند به درختى بزرگ گذشت و مردى از درخت بانگ زد : « تو فيميون هستى ؟ » و او گفت : « آرى . » بانگ گفت : « پيوسته در انتظار تو بودم كه كى بيايى تا صدايت را شنيدم و بدانستم تويى ، مرو تا به كار من پردازى كه هم اكنون خواهم مرد . » گويد : و آن كس بمرد و فيميون به دو پرداخت تا به خاكش سپرد . آنگاه برفت و صالح همراه او بود تا به سرزمين عرب رسيدند و كاروانى از عربان بر آنها تاختند و بگرفتند و ببردند و در نجران بفروختند و مردم نجران در آن وقت بر دين\r\n","description":"","footnote":"","page_name":" 669 ","page_number":306},
  {"content":"\r\nعربان بودند و نخلى دراز را كه آنجا بود پرستش مىكردند و هر سال عيدى داشتند و به روز عيد پارچه هاى خوب و زيور زنان بر نخل مىآويختند و يك روز اطراف آن به سر مىكردند و يكى از اشراف آن قوم فيميون را خريد و ديگرى صالح را خريد و شبانگاه كه فيميون در خانهء آقاى خود به نماز مىايستاد خانه پر نور مىشدى و بى - چراغ روشن بود . و آقاى وى اين بديد و حيرت كرد و از دين وى پرسيد و فيميون وى را از دين خويش خبر داد و گفت : « شما بر باطليد و اين نخل سود ندهد و زيان نرساند و اگر خداى خويش را بر ضد آن بخوانم هلاكش كند كه خداى يگانه و بى شريك اوست . » و آقاى او گفت : « چنين كن كه اگر چنين كردى به دين تو در آييم و دين خويش را رها كنيم . » گويد : « و فيميون به پا خاست و وضو گرفت و دو ركعت نماز كرد و خدا را بر ضد نخل بخواند و خداوند بادى بفرستاد كه آن را از ريشه بكند و بيفكند ، و مردم نجران پيرو دين او شدند و آنها را به دين عيسى پسر مريم آورد . آنگاه بدعتها كه در همه جا ميان نصارى بود ميان آنها نيز پديد آمد و رواج نصرانيت در نجران از آنها بود .\r\nحديث وهب بن منبه دربارهء خبر مردم نجران چنين بود .\r\nاز محمد بن كعب قرظى روايت كرده‌اند كه مردم نجران بتپرست بودند و در يكى از دهكده هاى نزديك نجران ساحرى بود كه به نوجوانان نجران سحر مىآموخت و چون فيميون آنجا فرود آمد و او را به نامى كه وهب بن منبه گويد نخواندند و گفتند مردى اينجا فرود آمده است آنگاه ميان نجران و دهكده كه ساحر آنجا بود خيمه اى به پا كرد و مردم نجران نوجوانان خويش را پيش ساحر مىفرستادند كه سحرشان آموزد و ثامر پسر خويش عبد الله را با جوانان اهل نجران مىفرستاد و چون بر صاحب خيمه مىگذشت از نماز و عبادت وى تعجب مىكرد و مىنشست و به دو گوش مىداد تا مسلمانان\r\n","description":"","footnote":"","page_name":" 670 ","page_number":307},
  {"content":"\r\nشد و خدا را يكتا شمرد و پرستش او كرد و از اسم اعظم پرسيد كه تعليم مىداد اما از او نهان داشت و گفت : « برادرزادهء تو تاب آن ندارى و من از ضعف تو بيمناكم . » و به دو تعليم نداد .\r\nثامر پدر عبد الله پنداشت كه پسرش چون ديگر نوجوانان پيش ساحر مىرود .\r\nو چون عبد الله بديد كه يار وى از تعليم اسم اعظم دريغ كرد و از ضعف وى بترسيد مقدارى تير فراهم آورد و هر نامى كه از خدا مىدانست بر تيرى نوشت و آتشى بيفروخت و تيرها را يكايك در آتش افكند و چون به اسم اعظم رسيد و تير آن را بينداخت تير برجست و از آتش برون شد و نسوخت و عبد الله برخاست و آن را بر گرفت و پيش يار خويش رفت و به دو گفت كه اسم اعظم را كه وى مكتوم داشته بود دانسته است .\r\nو او پرسيد كه چيست ؟\r\nعبد الله گفت : « چنان و چنان است . » گفت : « چگونه دانستى ؟ » و عبد الله كار خويش را با وى بگفت .\r\nو او گفت : « برادر زاده آن را بياموختى ، اما خويشتن دار باش و پندارم كه نباشى . » عبد الله بن ثامر وقتى به نجران مىرفت به هر بيمارى مىرسيد مىگفت :\r\n« بندهء خدا اگر خدا را يكتا بدانى و به دين من در آيى از خدا مىخواهم كه ترا از اين بليه كه دارى شفا دهد . » بيمار مىپذيرفت و خدا را يكتا مىشمرد و مسلمان مىشد . و عبد الله دعا مىكرد و شفا مىيافت تا آنجا كه در نجران هر كه بيمار بود پيش وى آمد و پيرو دين او شد و عبد الله دعا كرد و شفا يافت . و خبر به شاه نجران رسيد و او را پيش خواند و گفت : « مردم شهر مرا تباه كردى و به خلاف دين من و دين پدرانم رفتى و من اعضاى\r\n","description":"","footnote":"","page_name":" 671 ","page_number":308},
  {"content":"\r\nترا ميبرم . » عبد الله گفت : « قدرت اين كار ندارى . » و شاه او را سوى كوه بلند فرستاد كه وى را از قله بينداختند و به زمين رسيد و آسيب نديد و سوى آبها و درياچه هاى نجران فرستاد كه هر كه در آن مىافتاد هلاك مىشد و از آنجا بى آسيب برون آمد و چون شاه مغلوب شد عبد الله بن ثامر به دو گفت : « به خدا مرا نتوانى كشت تا خدا را يكتا شمارى و به دين من در آيى و اگر چنين كنى بر من تسلط يا بى و مرا بكشى . » پادشاه خدا را يكتا شمرد و مانند عبد الله بن ثامر شهادت گفت آنگاه با عصايى كه به دست داشت زخمى نه چندان بزرگ به سر وى زد و او را بكشت . و شاه نيز در جاى بمرد و همه مردم نجران به دين عبد الله در آمدند و دين وى دين عيسى پسر مريم و شريعت انجيل بود .\r\nآنگاه بدعتها كه در ديگر مردم نصارى پديد آمد ، به آنها نيز رسيد و اصل نصرانيت نجران از آنجا بود . حديث محمد بن كعب قرظى و بعضى مردم چنين است و خدا بهتر داند .\r\nگويد : و ذو نواس با سپاه خويش كه از حميريان و قبايل يمن بود سوى آنها رفت و فراهمشان آورد و به يهوديگرى خواند و مخيرشان كرد كه كشته شوند يا يهودى شوند و كشته شدن را برگزيدند و گودالى بكند و مردم به آتش بسوخت و به شمشير بكشت و اعضاء ببريد تا نزديك به بيست هزار كس از آنها را هلاك كرد و از آن ميانه يكى به نام دوس ذو ثعلبان بر اسب خويش جان به در برد و به ريگزار رفت و به او نرسيدند .\r\nگويد : و از بعضى اهل يمن شنيدم كه آنكه جان در برد يكى از مردم نجران بود كه نامش جبار بن فيض بود ، اما گفتهء درست به نزد من همانست كه وى دوس ذو ثعلبان بود .\r\n","description":"","footnote":"","page_name":" 672 ","page_number":309},
  {"content":"\r\nآنگاه ذو نواس با سپاه خويش به صنعاى يمن بازگشت و خداى عز و جل در باره اين حكايت با پيمبر خويش فرمود :\r\n« * ( قُتِلَ أَصْحابُ الأُخْدُودِ . النَّارِ ذاتِ الْوَقُودِ . إِذْ هُمْ عَلَيْها قُعُودٌ . وَهُمْ عَلى ما يَفْعَلُونَ بِالْمُؤْمِنِينَ شُهُودٌ . وَما نَقَمُوا مِنْهُمْ إِلَّا أَنْ يُؤْمِنُوا بِاللَّه الْعَزِيزِ الْحَمِيدِ 85 : 4 - 8 ) * » [ 1 
  ] يعنى : « اهل آتش - هيزمدار هلاك شدند . وقتى كه بر كنارهء گودال نشسته بودند و ناظر آن شكنجه بودند كه به مؤمنان مىكردند و گناهى نداشتند جز اينكه به خداى نيرومند و ستوده ايمان آورده بودند . » از جمله كسانى كه ذو نواس بكشت عبد الله بن ثامر رئيس و سالار نصارى بود و به قولى عبد الله بن ثامر پيش از آنكه كشته شود و پادشاهى كه پيش از ذو نواس بوده بود او را بكشت و عبد الله اصل اين دين بود و ذو نواس كسانى را كه پيش از او پيرو دين او شدند بكشت .\r\nولى هشام بن محمد كلبى گويد كه پادشاهى يمن پيوسته بود و كس در آن طمع نيارست تا به روزگار انوشيروان كه حبشيان بر ديارشان تسلط يافتند و سبب آمدن حبشيان چنان بود كه در آن هنگام ذو نواس حميرى پادشاه يمن بود و بر دين يهود بود و يك يهودى به نام دوس از مردم نجران پيش وى آمد و گفت كه مردم نجران دو پسر وى را به ستم كشته‌اند و از وى بر ضد آنها كمك خواست . و مردم نجران بر دين نصارى بودند و ذو نواس از دين يهود حمايت كرد و به نجران حمله برد و بسيار كس بكشت و يكى از مردم نجران برون شد و پيش شاه حبشه رفت و قصه با وى بگفت و انجيل را كه قسمتى از آن به آتش سوخته بود به دو بنمود و شاه حبش گفت : « مرا مرد بسيار باشد و كشتى نباشد و به قيصر نويسم تا كشتيها براى من فرستد كه مردان بر آن ببرم . » و به قيصر نامه نوشت و انجيل سوختر سوى وى فرستاد و قيصر كشتيهاى بسيار فرستاد . » ابن اسحاق گويد :\r\n\r\n","description":"","footnote":"\r\n[ 1 
  ] - بروج 4 تا 8\r\n","page_name":" 673 ","page_number":310},
  {"content":"\r\nبه روزگار عمر بن خطاب يكى از مردم نجران ويرانه اى از ويرانه هاى نجران را براى كارى بكند و عبد الله بن ثامر را زير خاك بيافت كه نشسته بود و دست به زخم سر خويش داشت و آن را گرفته بود و چون دست وى را پس برد خون روان شد و چون دست وى به آنجا كه بود رها شد خون بايستاد و انگشترى به دست وى بود كه در آن نوشته بود : « ربى الله » و به عمر نامه كرد و قضيه را خبر داد و عمر به پاسخ نوشت كه وى را به حال خويش گذاريد و خاك بر او ريزيد و چنان كردند .\r\nو چون قوم مغلوب شدند دوس ذو ثعلبان برون شد و پيش قيصر فرمانرواى روم شد و بر ضد ذو نواس و سپاهش از او كمك خواست و قصهء آنها بگفت .\r\nقيصر گفت : « ديار تو از ما دور است و سپاه آنجا نتوانم فرستاد اما به شاه حبشه كه بر اين دين است و به ديار تو نزديكتر است مىنويسم كه ترا يارى كند و از آن ستمگر كه با تو و اهل دين تو چنان كرد انتقام بگيرد » و همراه وى به شاه حبشه نامه نوشت و از حق وى و بليهء او و نصارى سخن آورد و گفت تا وى را يارى كند و از ستمگر انتقام بگيرد و چون دوس ذو ثعلبان نامه قيصر را به نزد نجاشى شاه حبشه برد وى هفتاد هزار كس از حبشيان با وى فرستاد و يكى از مردم حبشه را امير آنها كرد كه نامش ارياط بود و به دو گفت وقتى بر آنها تسلط يافتى يك سوم مردانشان را بكش و يك سوم ديارشان را ويران كن و يك سوم زنان و فرزندانشان را اسير كن .\r\nارياط با سپاه برفت و أبرهة الأشرم در سپاه وى بود و به دريا نشست و دوس ذو ثعلبان را همراه داشت ، تا به ساحل يمن رسيدند و ذو نواس از آمدنشان خبر يافت و حميريان و قبايل يمن را كه اطاعت وى مىكردند فراهم آورد و آنها كه مختلف و پراكنده بودند فراهم شدند كه روزگارى به سر رفته بود و بليه آمده بود و اما جنگى نشد و اندك برخوردى با ذو نواس بود كه يمنيان گريختند و ارياط با سپاه خويش به يمن درآمد .\r\n","description":"","footnote":"","page_name":" 674 ","page_number":311},
  {"content":"\r\nو چون ذو نواس بليه قوم خويش بديد بر اسب خود سوى دريا رفت و آن را بزد و به دريا شد و در آب تنگ برفت تا به جاى گود رسيد و در آن فرو رفت و روزگار وى به سر رسيد .\r\nو ارياط با حبشيان به يمن تاخت و يك سوم مردان بكشت و يك سوم ولايت ويران كرد و يك سوم اسيران را پيش نجاشى فرستاد و آنجا بماند و يمن را به تصرف گرفت و زبون كرد .\r\nاز جمله ويرانيها كه ارياط در يمن آورد ويرانى قلعه هاى سلحين و بينون و غمدان بود كه مانند نداشت و ذو جدن حميرى به ياد زبونى يمن و قلعه هاى ويران شده آن شعرى گويد به اين مضمون :\r\n« آسان گير كه گريهء رفته را پس نيارد و از تاسف مردگان ، خويشتن را هلاك مكن بينون برفت و اثر از آن نماند و از پس سلحين مردمان خانه ها سازند . » اما هشام بن محمد كلبى گويد كه وقتى كشتيهاى قيصر به نزد نجاشى رفت حبشيان را در آن نشاند و به ساحل مندب رفتند و چون ذو نواس خبر يافت به قيلان يمن نوشت و كمك خواست و گفت به جنگ حبشه و دفع آنها از يمن همسخن شوند و پذيرفتند و گفتند كه هر كس از ولايت خويش دفاع كند و چون اين بديد - كليدهاى بسيار بساخت و بر چند شتر بار كرد و برفت تا با گروه حبشيان روبرو شد و گفت :\r\n« اينك كليد گنجينه هاى يمن را پيش شما آورده‌ام كه مال و زمين از شما باشد و مرد و زن و فرزند نگهداريد . » و بزرگشان گفت : « اين را به شاه بنويس و او را به نجاشى نوشت .\r\nو او فرمان داد كه بپذيرند و ذو نواس حبشيان را به صنعا در آورد و به بزرگشان گفت : « معتمدان خويش را بفرست تا اين گنجينه ها بگيرند . » و ياران وى را براى گرفتن گنجينه ها پراكنده كرد و كليدها را به آنها داد و از پيش نامه هاى ذو نواس به\r\n","description":"","footnote":"","page_name":" 675 ","page_number":312},
  {"content":"\r\nهر گوشه رسيده بود كه در ولايت خويش همه گاوان سياه را بكشند و حبشيان را بكشتند كه جز اندكى نماند .\r\nو چون نجاشى از كار ذو نواس خبر يافت هفتاد هزار كس سوى او فرستاد با دو سالار كه يكيشان ابرهة الاشرم بود و چون به صنعا رسيدند و ذو نواس ديد كه تاب ايشان ندارد بر اسب خويش نشست و به دريا زد و در آن فرو شد و روزگار او به سر رفت و ابرهه پادشاه صنعا و ولايات يمن شد و چيزى براى نجاشى نفرستاد و به دو گفتند كه ابرهه از اطاعت تو بدر شده و پندارد كه به خويشتن بى نياز تواند بود .\r\nنجاشى سپاهى سوى ابرهه فرستاد كه سالار آن مردى به نام ارياط بود و چون به يمن رسيد ابرهه به دو پيغام داد كه من و تو از يك دين و دياريم و بايد اهل ديار و دين خود را كه همراه داريم پاس بداريم . اگر خواستى جنگ تن به تن كنيم و هر كه بر حريف خويش چيره شد پادشاهى از او باشد و حبشيان در ميانه كشته نشوند . ارياط بدين رضا داد و ابرهه دل به مكارى داشت و جايى را وعده گاه نهادند كه آنجا رو به رو شوند و يكى از غلامان خويش را كه ارنجده نام داشت در گودالى نزديك وعده گاه به كمين ارياط نهاد .\r\nو چون رو به رو شدند ارياط پيشدستى كرد و ابرهه را با نيزه كوتاه خود بزد و نيز از سر او بگذشت و نرمى بينى او را بدريد و اشرم از آن نام يافت كه شرم دريدن بين باشد .\r\nو ارنجده از گودال برخاست و ضربتى به ارياط زد كه كارگر شد و او را بكشت و ابرهه به ارنجده گفت : « هر چه خواهى بخواه . » ارنجده گفت : « هيچ زنى در يمن پيش شوهر نرود مگر آنكه نخست پيش من آيد . » ابرهه گفت : « چنين باشد . »\r\n","description":"","footnote":"","page_name":" 676 ","page_number":313},
  {"content":"\r\nروزگارى بر اين بگذشت و مردم يمن ارنجده را بكشتند و ابرهه گفت : « هنگام آن رسيده كه آزادگان باشيد . » و چون نجاشى از كشته شدن ارياط خبر يافت سوگند خورد به كارى نپردازد تا خون ابرهه را بريزد و خاك وى را لگد كوب كند .\r\nو چون ابرهه از سوگند وى خبردار شد به دو نوشت : « اى پادشاه ارياط بنده تو بود من نيز بنده توام . او آمده بود كه شاه ترا خوار كند و سپاه ترا بكشد . به دو گفتم دست از جنگ من بدارد تا كس سوى تو فرستم و اگر فرمودى از من چشم بپوشد و گر نه هر چه دارم تسليم وى كنم اما به جنگ من اصرار كرد و با او بجنگيدم و چيره شدم . قدرت من از آن تو است . شنيده‌ام قسم خورده اى از پاى ننشينى تا خون من بريزى و بخاكم بتازى . اينك ظرفى از خون خويش و كيسه اى از خاك اين سرزمين به سوى تو فرستاده‌ام كه به سوگند خويش كار كنى . اى پادشاه كرم خويش بر من تمام كن كه من بنده توام و عزت من عزت تو است . » و نجاشى از او خشنود شد و او را در عملش واگذاشت .\r\nابن اسحاق گويد : ارياط سالها در يمن به كار پادشاهى بود . آنگاه ابرههء حبشى در كار حبشيان يمن با وى به مخالفت برخاست و او جزو سپاه ارياط بود و تفرقه در حبشيان افتاد و هر گروه به يكى از آنها پيوست و آهنگ يك ديگر كردند و چون دو گروه به هم نزديك شدند ابرهه به ارياط پيغام داد : از اينكه حبشيان با هم بياويزند و نابود شوند كارى از پيش نميبرى ، بيا تا جنگ تن به تن كنيم و هر كه حريف را كشت به سپاه وى دست يابد .\r\nارياط پاسخ داد كه انصاف دادى ، بيا . و ابرهه سوى او رفت . وى مردى كوتاه و چاق و گوشتالود بود و به نصرانيت دلبسته بود . ارياط نيز بيامد كه مردى تنومند و بلند قامت و نيك منظر بود و نيزه كوتاهى به دست داشت . ابرهه كنار تپه اى ايستاد كه پشت سر وى مصون باشد و يكى از غلامان وى به نام عتوده بر تپه بود و چون نزديك\r\n","description":"","footnote":"","page_name":" 677 ","page_number":314},
  {"content":"\r\nيك ديگر شدند ارياط با نيزه به سر ابرهه زد و پيش سر او را نشانه گرفت و نيزه به پيشانى ابرهه رسيد و ابرو و چشم و بينى و لبش بدريد و از اين رو ابرهه اشرم نام گرفت و عتوده غلام ابرهه از پشت به ارياط حمله برد و او را كشت و سپاه وى به ابرهه پيوست و حبشيان يمن بدور او گرد آمدند .\r\nآنگاه اشرم به عتوده گفت : « هر چه خواهى بخواه . اكنون كه او را كشتى ، تنها خونبهاى او را به عهده دارم . » عتوده گفت : « مىخواهم كه هيچ عروسى از مردم يمن پيش شوهر نرود مگر آنكه با وى در آميزم » .\r\nابرهه گفت : « چنين باشد . » آنگاه خونبهاى ارياط را بداد .\r\nآنچه ابرهه كرده بود بىخبر نجاشى بود و چون خبر يافت سخت خشمگين شد و گفت : « بىفرمان من بر اميرم تاخت و او را بكشت . » و سوگند ياد كرد كه به خاك ابرهه پاى نهد و موى پيشانى وى را ببرد . و چون خبر به ابرهه رسيد سر بتراشيد و كيسه اى از خاك يمن پر كرد و پيش نجاشى فرستاد و نوشت كه اى پادشاه ارياط بنده تو بود ، من نيز بندهء توام . دربارهء كار تو اختلاف كرديم و هر دو مطيع تو بوديم ولى من در كار حبشيان از او تواناتر و مدبرترم و چون از سوگند شاه خبر يافتم سر بتراشيدم و كيسه اى از خاك يمن سوى وى فرستادم تا زير پاى نهد و بسوگند خويش كار كرده باشد .\r\nچون نامه به نجاشى رسيد از ابرهه خشنود شد و به دو نوشت كه در كار خويش به سرزمين يمن باش تا فرمان من به تو رسد .\r\nو چون ابرهه ديد كه نجاشى از او خشنود شد و شاهى حبشيان و سرزمين يمن داد كس پيش ابو مرة بن ذى يزن فرستاد و زن وى ريحانه را بگرفت . ابو مره لقب ذو جدن داشت و ريحانه دختر علقمة بن مالك بن زيد بن كهلان بود و معدى كرب\r\n","description":"","footnote":"","page_name":" 678 ","page_number":315},
  {"content":"\r\nرا براى ابو مرده آورده بود و پس از ابو مرده پسرى به نام مسروق و دخترى به نام بسباسه براى ابرهه آورد .\r\nو ابو مره از ابرهه بگريخت و وى همچنان در يمن ببود و عتوده غلامش تا مدتى با مردم يمن چنان مىكرد كه خواسته بود ، آنگاه يكى از مردم حمير و به قولى خثعم عتوده را بكشت .\r\nابرهه مردى عاقل و بزرگ و شريف بود و بدين نصارى پاى بند بود و چون از كشته شدن عتوده خبر يافت گفت : « اى مردم يمن اكنون مردم تيز كوش در شما پيدا شد كه از آنچه مردان را عار بايد داشت ، عار دارد . به خدا اگر وقتى گفتم هر چه مىخواهد بخواهد مىدانستم كه چنان خواهد خواست هرگز نمىگفتم . به خدا خونبهاى وى را از شما نگيرند و در كار كشتن وى از من بدى نبينيد .\r\nگويد : و ابرهه قليس را به صنعا بساخت و كليسايى بود كه در آن روزگار در همهء زمين مانند نداشت . آنگاه به نجاشى پادشاه حبشه نوشت كه اى پادشاه كليسايى براى تو ساخته‌ام كه پيش از تو مانند آن را براى پادشاهى نساخته‌اند و از پاى ننشينم تا حج گزاران عرب را به سوى آن بگردانم .\r\nو چون عربان از نامه ابرهه به نجاشى سخن آوردند يكى از نسى گران تيرهء بنى فقيم از طايفهء بنى مالك خشم آورد و سوى قليس شد و در آن كثافت كرد و برون شد و به سرزمين خود پيوست و ابرهه خبر يافت و گفت : « كى اين كار كرد ؟ » گفتند : « يكى از دلبستگان خانهء مكه كه عربان بر آن زيارت مىبرند اين كار را كرده از آن رو كه شنيده مىخواهى حج گزاران عرب را سوى قليس بگردانى و خشمگين شده و آمده و چنين كرده يعنى قليس شايستهء زيارت نيست » .\r\nو ابرهه خشمگين شد و سوگند ياد كرد كه سوى خانه و مكه رود آن را ويران كند .\r\nو تنى چند از عربان پيش ابرهه آمده بودند و كرم او ميجستند كه محمد بن -\r\n","description":"","footnote":"","page_name":" 679 ","page_number":316},
  {"content":"\r\nخزاعى ابن حزابة ذكوانى سلمى با تنى چند از قوم وى و برادرش قيس بن خزاعى از آن جمله بودند و در آن هنگام كه به در ابرهه بودند عيد او فرا رسيد و از غذاى خويش كه تخم گوسفند بود براى آنها فرستاد .\r\nو چون غذاى ابرهه را براى آنها آوردند گفتند : « به خدا اگر اين را بخوريم تا زنده باشيم عربان عيب ما گويند . » و محمد بن خزاعى برخاست و پيش ابرهه رفت و گفت : « اى پادشاه اين روز عيد ماست كه در آن جز دنده و دست نخوريم . » ابرهه گفت : « آنچه خواهيد براى شما مىفرستم . غذاى خويش را از روى احترام براى شما فرستادم كه پيش من منزلتى داريد . » آنگاه ابرهه محمد بن خزاعى را تاج داد و امير قوم مضر كرد و گفت تا ميان مردم بگردد و آنها را به زيارت كليسايى كه بنيان كرده بود دعوت كند و محمد بن - خزاعى برفت تا به سرزمين بنى كنانه رسيد و مردم تهامه از كار وى خبر داشتند كه آمدنش براى چيست و يكى از هذيل را كه عروة بن حياض غلاصى نام داشت فرستادند كه تيرى بينداخت و او را بكشت و قيس بن خزاعى با محمد بود و چون برادر را كشته ديد بگريخت و پيش ابرهه رفت و كشته شدن برادر را با وى بگفت و خشم و كينه ابرهه بيفزود و سوگند ياد كرد كه به بنى كنانه حمله برد و خانه را ويران كند .\r\nهشام بن محمد كلبى گويد : وقتى نجاشى از ابرهه خشنود شد و او را در عملش واگذاشت كليساى صنعا را بساخت و بنايى عجيب بود كه كس مانند آن نديده بود و با طلا و رنگهاى شگفت آورد بر آورد و به قيصر نوشت و خبر داد كه مىخواهد در صنعا كليسايى بسازد كه اثر آن پايدار ماند . و در اين كار از او كمك خواست و نجاشى صنعتگر و موزائيك و مرمر براى او فرستاد و چون بنا بسر رفت ، به نجاشى نوشت كه مىخواهم حج گزاران عرب را سوى آن بگردانم و عربان اين را بشنيدند و سخت بزرگ شمردند و تاب نياوردند و يكى از بنى مالك بن كنانه برفت تا به يمن رسيد و به معبد در آمد و در آن كثافت كرد و ابرهه خشمگين شد و دل به غزاى مكه\r\n","description":"","footnote":"","page_name":" 680 ","page_number":317},
  {"content":"\r\nو ويران كردن خانه نهاد و با حبشيان برون شد و فيل را همراه داشت و ذو نفر حميرى با او رو برو شد كه ابرهه با وى بجنگيد و اسيرش كرد و او گفت : « اى پادشاه من بندهء توام مرا نگهدار كه زنده نگهداشتنم براى تو از كشتنم بهتر است . » و ابرهه او را زنده نگهداشت پس از آن نفيل بن حبيب خثعمى با وى رو به رو شد كه ابرهه با وى بجنگيد و يارانش را منهزم كرد و خودش را اسير كرد و او نيز خواست كه زنده اش نگهدارد و ابرهه چنان كرد و او را به سرزمين عرب بلد خويش كرد .\r\nابن اسحاق گويد : « وقتى ابرهه آهنگ خانه كرد حبشيان را بفرمود تا آماده شدند و فيل را نيز همراه برد . » گويد : عربان كه شنيدند ابرهه سر ويرانى بيت الله الحرام دارد ، اين را فاجعه شمردند و پيكار با او را حق خويش و دانستند و مردى به نام ذو نفر كه از بزرگان و شاهان اهل يمن بوده بود قيام كرد و قوم خويش و ديگر عربانى را كه آماده قبول بودند به جنگ ابرهه و دفاع از خانه خدا خواند و با او رو به رو شد و جنگ انداخت كه شكست از ياران ذو نفر بود و چون ابرهه خواست او را بكشد گفت : « اى پادشاه مرا مكش كه شايد همراهيم برايت سودمند باشد .\r\nو ابرهه او را نكشت و در خيمه اى بداشت ، كه مردى بردبار بود آنگاه به راه خويش برفت و قصد كعبه داشت و چون به سرزمين خثعم رسيد نفيل بن حبيب خثعمى با دو قبيله خثعم ، شهران و ناهس ، و ديگر قبايل عرب كه پيرو او شده بودند سر راه بگرفت و جنگ انداخت و ابرهه او را بكشت و اسير كرد و مىخواست بكشد .\r\nنفيل گفت : « اى پادشاه مرا مكش كه در سرزمين عرب بلد تو مىشوم و دو دست به تو مىدهم كه قبيله شهران و ناهس مطيع تو باشد . » ابرهه او را ببخشيد و رها كرد و او را به همراه برداشت كه بلد راه باشد و چون به طائف رسيد مسعود بن معتب با تنى چند از مردم ثقيف بيامدند و گفتند :\r\n","description":"","footnote":"","page_name":" 681 ","page_number":318},
  {"content":"\r\n« اى پادشاه ما بندگان مطيع توايم و سر خلاف تو نداريم و خانه ما خانه اى نيست كه به طلب آن آمده اى . از خانه خويش لات را مقصود داشتند . خانه اى كه مىجويى در مكه است . مقصودشان كعبه بود . و ما كس ميفرستيم كه بلد تو باشد . » و ابرهه از آنها بگذشت و ابو رغال را با وى فرستادند . ابرهه برون شد و ابو رغال همراه وى بود تا به مغمس رسيد و در آنجا ابو رغال بمرد و عربان به قبر وى سنگ زدند و همان قبر است كه مردمان در مغمس بدان سنگ مىزنند .\r\nو چون ابرهه به مغمس فرود آمد يكى از حبشيان را به نام اسود بن مقصود با گروهى بفرستاد كه سوى مكه شد و اموال مكيان را از قريش و ديگران براند و از جمله دويست شتر از عبد المطلب بن هاشم بود كه در آن روزگار بزرگ و سالار قريش بود . قريش و كنانه و هذيل و ديگر مردم حرم خواستند با وى جنگ اندازند و بدانستند كه تاب وى ندارند و چشم پوشيدند .\r\nو ابرهه حناطهء حميرى را به مكه فرستاد و به دو گفت سالار و بزرگ شهر را بجوى و به دو بگوى كه شاه مىگويد : « من سر جنگ شما ندارم ، براى ويران كردن خانه آمده‌ام و اگر به دفاع از آن به جنگ نياييد ، نياز به خونريزى ندارم . » و اگر سر جنگ من ندارد او را پيش من آر .\r\nو چون حناطه به مكه در شد پرسيد كه سالار و بزرگ مكه كيست ؟\r\nبه دو گفتند : « عبد المطلب بن هاشم بن عبد مناف بن قصى . » و حناطه پيش وى شد و آنچه را ابرهه فرمان داده بود با وى بگفت .\r\nعبد المطلب گفت : « به خدا ما سر جنگ وى نداريم و تاب آن نياريم . اين بيت الله الحرام است و خانه ابراهيم خليل است . اگر خداى از آن دفاع كند ، از خانه خويش كرده و اگر خواهد خانه را به ابرهه واگذارد كه ما را نيروى دفاع نيست . » حناطه به دو گفت : « پيش شاه بيا كه گفته ترا پيش وى برم . »\r\n","description":"","footnote":"","page_name":" 682 ","page_number":319},
  {"content":"\r\nعبد المطلب با بعضى پسران خويش همراه وى برفت تا به اردوگاه رسيد .\r\nو از دو نفر جويا شد كه دوست وى بود و او را در زندان بيافت و گفت : « در اين بليه كه بر ما فرود آمده كارى توانى ساخت . » ذو نفر گفت : « كسى كه به چنگ شاه اسير باشد و صبح و شب انتظار برد كه او را بكشد چه كارى تواند ساخت ، كارى از من ساخته نيست جز آنكه فيلبانان را با من دوستى است و كس پيش او فرستم و سفارش تو كنم و حق تو را بشمارم و از او بخواهم كه از شاه براى تو اجازه خواهد و هر چه خواهى با وى بگويى . و اگر تواند پيش وى براى تو شفاعت نيك كند . » عبد المطلب گفت : « همين مرا بس . » ذو نفر كس پيش انيس فرستاد كه بيامد و به دو گفت : « اينك عبد المطلب سالار قريش و قافله سالار مكيان ، كه مردم را به دشت و وحوش را در قله كوهها غذا مىدهد و شاه دويست شتر از او گرفته ، براى وى از شاه اجازه بخواه و هر چه توانى با او كمك كن . » انيس گفت : « چنين كنم » . و با ابرهه سخن كرد و گفت : « اى پادشاه اينك سالار قريش بر در تو اجازه مىخواهد . وى كاروانسالار مكه است و مردم را به دشت و وحوش را به قله كوهها خوراكى مىدهد او را اجازه بده تا حاجت خويش با تو بگويد و با وى نيكى كن . » گويد : ابرهه اجازه داد و عبد المطلب مردى تنومند و نكو منظر بود و چون ابرهه وى را بديد بزرگ داشت و نخواست وى را پايين بنشاند و خوش نداشت كه حبشيان عبد المطلب را با وى بر تخت شاهى ببينند . به اين سبب از تخت فرود آمد و بر فرش نشست و وى را پهلوى خويش نشانيد آنگاه به ترجمان خويش گفت : « به دو بگوى حاجت تو چيست ؟ » عبد المطلب گفت : « حاجت من آن است كه شاه دويست شتر مرا كه گرفته\r\n","description":"","footnote":"","page_name":" 683 ","page_number":320},
  {"content":"\r\nبدهد . » و چون اين سخن با وى بگفت ابرهه با ترجمان گفت : « به دو بگو وقتى ترا ديدم فريفته ات شدم ولى چون سخن كردى از تو بيزار شدم . درباره دويست شتر كه از تو گرفته‌ام سخن مىكنى اما خانه اى را كه دين تو و دين پدران تو است و من براى ويران كردنش آمده‌ام رها مىكنى و دربارهء آن سخن نميكنى . » عبد المطلب به دو گفت : « من خداوند شترانم و خانه را نيز خداوندى هست كه از آن باز دارد . » ابرهه گفت : « مرا از خانه باز نتواند داشت . » عبد المطلب گفت : « تو دانى و او ، شتران مرا بده . » چنان كه بعضى مطلعان گفته‌اند عبد المطلب با عمرو بن نفاثه بن عدى بن دئل بن بكر بن عبد مناة بن كنانه كه در آن روزگار سالار بنى كشنانه بود و با خويلد بن وائله هذلى سالار هذيل پيش ابرهه رفتند و به ابرهه گفتند كه يك سوم اموال تهامه را بگيرد و باز گردد و خانه را ويران نكند و او نپذيرفت و خدا بهتر داند .\r\nابرهه شتران عبد المطلب را كه گرفته بود پس داد و چون باز گشتند عبد المطلب به نزد قريش باز آمد و قضيه را با آنها بگفت و بفرمود تا از مكه درآيند و به قله كوهها و دره ها پناه برند كه از آسيب سپاه ابرهه در امان مانند .\r\nآنگاه عبد المطلب به پا خاست و حلقه در كعبه را بگرفت و كسانى از قريش با وى بايستادند و خدا را بخواندند و از او بر ضد ابرهه و سپاه وى كمك خواستند .\r\nعبد المطلب همچنانكه حلقه در كعبه را به دست گرفته بود شعرى بدين مضمون خواند :\r\n« پروردگارا جز تو اميدى ندارم . » « پروردگارا ، قرق خويش را از آنها مصون دار . »\r\n","description":"","footnote":"","page_name":" 684 ","page_number":321},
  {"content":"\r\n« كه دشمن خانه دشمن تو نيز هست . » « مگذار كه اقامتگاه ترا ويران كنند . » پس از آن عبد المطلب حلقهء در كعبه را رها كرد و با قرشيان به قله كوهها رفتند و پناهنده شدند و در انتظار بودند كه ابرهه وقتى به مكه درآيد چه خواهد كرد .\r\nصبحگاهان ابرهه آمادهء دخول مكه شد و فيل خود را مهيا كرد و سپاه بياراست و نام فيل محمود بود . ابرهه مصمم بود خانه را ويران كند و سوى يمن باز گردد .\r\nو چون فيل را سوى مكه بداشتند نفيل بن حبيب خثعمى بيامد و پهلوى آن ايستاد و گوش فيل را بگرفت و گفت : « محمود بخواب و رشيدانه به آنجا كه آمده اى باز گرد كه در شهر محرم خداى هستى » . آنگاه گوش فيل را بگذاشت و فيل بخفت و نفيل بن حبيب دوان برفت تا به بالاى كوه رسيد . و فيل را بزدند كه برخيزد و برنخاست و با تبر زين به سرش زدند مگر برخيزد و برنخاست . با چوب به جاهاى نرم شكم آن فرو كردند و بدريدند مگر برخيزد و برنخاست و آن را سوى يمن بداشتند كه برخاست و دوان برفت و سوى شام بداشتند و چنان كرد و سوى مشرق بداشتند و چنان كرد و سوى مكه بداشتند و بخفت .\r\nو خداوند پرنده اى از دريا به حبشيان فرستاد كه چون پرستو بود و با هر پرنده سه سنگ بود يكى در منقار و دو در پاها ، همانند نخود و عدس كه به هر كه رسيد هلاك كرد . اما به همه نرسيد و فرارى برفتند و راهى را كه آمده بودند مىجستند و جوياى نفيل بن حبيب بودند كه راه يمن را به آنها بنمايد و نفيل چون عذاب خدا را كه بر آنها فرود آمده بود بديد شعرى بدين مضمون گفت :\r\n« به خدا سوگند كه راه فرار نيست . » « و اشرم مغلوب ، غالب نشود . »\r\n","description":"","footnote":"","page_name":" 685 ","page_number":322},
  {"content":"\r\nحبشيان در راه مىريختند و در آبگاهها هلاك مىشدند . سنگ به ابرهه رسيده بود . وى را همراه بردند و انگشتانش يكايك افتادن گرفت و چون انگشتى مىافتاد مدتى چرك و خون از آن روان بود و چون به صنعا رسيد مانند جوجهء مرغ شده بود و چنان كه گويند سينه اش شكافت و دلش برون افتاد و بمرد .\r\nگويند : نجاشى ابو صحم ارياط را با چهار هزار كس سوى يمن فرستاد كه بر آن تسلط يافت و شاهان را عطا داد و مستمندان را زبون كرد و يكى از حبشيان به نام ابرهه الاشرم ابو يكسوم قيام كرد و كسان را به اطاعت خويش خواند كه پذيرفتند و ارياط را بكشت و بر يمن تسلط يافت و ديد كه مردم در موسم حج براى رفتن سوى بيت الله الحرام آماده مىشوند و گفت : « مردم كجا مىروند » .\r\nگفتند : « به زيارت خانه خدا مىروند كه در مكه است . » گفت : « خانه خدا از چيست ؟ » .\r\nگفتند : « از سنگ » .\r\nگفت : « پوشش آن از چيست ؟ » .\r\nگفتند : « از حله ها كه از اينجا برند » .\r\nگفت : « به مسيح سوگند كه خانه اى بهتر از آن براى كسان ميسازم » .\r\nو خانه اى از مرمر سپيد و سرخ و زرد و سياه بساخت و با طلا و نقره بياراست و گوهر به دور آن نهاد و بر درهاى آن ورق و ميخ و طلا زد و ميان آن جواهر نهاد و ياقوتى سرخ و بزرگ در آن نهاد و پرده بياويخت و عود بسوخت و ديوارها را با مشك بيالود چندان كه سياه شد و گوهرها نهان شد و بگفت تا مردم خانه را زيارت كنند و بسيارى از قبايل عرب سالها زيارت كردند و كسان در آنجا به عبادت مقيم شدند و مناسك بگزاشتند .\r\nو چنان بود كه نفيل خثعمى براى خانه قصدى ناخوشايند داشت و يكى از شبها كه 137 )\r\n","description":"","footnote":"","page_name":" 686 ","page_number":323},
  {"content":"\r\nكس را بيدار نديد برخاست و كثافت آورد و قبله كليسا را بيالود و مردار فراهم آورد و در آن افكند و ابرهه خبر يافت و سخت خشمگين شد و گفت : « عربان به حمايت خانه خويش اين كار كردند به خدا آن را سنگ به سنگ ويران مىكنم . » و به نجاشى نامه نوشت و قصه را خبر داد و از او خواست كه محمود فيل خود را بفرستد و آن فيلى بود كه در همه زمين به تنومندى و بزرگى و قوت آن بود .\r\nنجاشى فيل را بفرستاد و چون فيل برسيد ابرهه با مردم برفت و شاه حمير و نفيل بن حبيب خثعمى نيز با وى بودند و چون نزديك قوم شد بگفت تا ياران وى چهار پايان مردم را غارت كنند و شتران عبد المطلب را بگرفتند و نفيل دوست عبد المطلب بود كه با او در باره شتران خويش سخن كرد و نفيل با ابرهه سخن كرد و گفت : « اى شاه ! سالار عرب كه از همه والاتر است و شرف قديم دارد و كسان را بر اسب برد و مال بخشد و پيوسته اطعام كند پيش تو آمده . » نفيل عبد المطلب را پيش ابرهه برد كه به دو گفت : « چه مىخواهى ؟ » عبد المطلب گفت : « مىخواهم كه شتران مرا پس دهى . » ابرهه گفت : آنچه دربارهء تو شنيدم فريب بود ، پنداشتم دربارهء خانه كه مايهء شرف شماست با من سخن خواهى كرد .\r\nعبد المطلب گفت : « شتران مرا بده و اين تو و اين خانه كه خانه خدايى هست كه آن را حفظ مىكند . » ابرهه بگفت تا شتران وى را بدادند و آن را علامت زد و خاص قربان كرد و در حرم رها كرد تا چيزى از آن را بگيرند و پروردگار حرم به خشم آيد .\r\nآنگاه عبد المطلب به حرا بالا رفت و عمرو بن عائذ بن عمران بن مخزوم و مطعم بن عدى و ابو مسعود ثقفى نيز همراه وى بودند و عبد المطلب شعرى بدين مضمون خواند :\r\n« خدايا هر كسى بار خويش را حفظ مىكند . »\r\n","description":"","footnote":"","page_name":" 687 ","page_number":324},
  {"content":"\r\n« تو نيز جاى خويش را حفظ كن . » « كه صليب آنها و نيرويشان بر نيروى تو غالب نشود . » « اگر قبلهء ما را به آنها واگذارى خود دانى . » گويد : پرندگان از دريا بيامد كه همه پرستو بود و با هر پرنده سه سنگ بود دو پاى و يكى در منقار و سنگها را بر آنها بينداخت و به هر كه رسيد وى را در هم شكست يا جاى سنگ قرحه شد ، و اين نخستين بار بود كه آبله و درختان تلخ پديد آمد . » سنگها حبشيان را بكشت و خداوند سيلى خروشان بفرستاد كه همه را ببرد و به دريا ريخت . گويد : ابرهه و باقيماندهء قوم بگريختند و اعضاى ابرهه يكايك افتادن گرفت و فيل نجاشى ، محمود ، بخفت و به حرم در نيامد و آسيب نديد اما فيل ديگر به حرم در آمد و سنگ خورد . گويند سيزده فيل بود .\r\nآنگاه عبد المطلب از حرا فرود آمد و دو تن از حبشيان بيامدند و سر او را بوسيدند و گفتند : « تو بهتر دانستى . » از مغيره بن اخنس روايت كرده‌اند كه اول بار در آن سال حصبه و آبله به سرزمين عرب ديده شد و اول بار بود كه درخت تلخ آنجا ديده شد .\r\nابن اسحاق گويد : چون ابرهه هلاك شد پسر وى يكسوم بن ابرهه پادشاه حبشيان شد و حمير و قبايل يمن زبون شدند و حبشيان بر آنها چيره شدند و زنانشان را بگرفتند و مردانشان را بكشتند و فرزندانشان را به ترجمانى ميان خودشان و عربان وا داشتند .\r\nگويد و چون خدا حبشيان را از مكه بگردانيد و آن عذاب به آنها رسيد عربان به تعظيم قريش پرداختند و گفتند : « اهل خدا بودند كه خدا شر دشمن از آنها برداشت . »\r\n","description":"","footnote":"","page_name":" 688 ","page_number":325},
  {"content":"\r\nگويد : و چون يكسوم پسر ابرهه بمرد پادشاهى حبشيان يمن به برادرش مسروق بن ابرهه رسيد و بليهء مردم يمن دراز شد و تسلط حبشيان بر يمن از وقتى ارياط آنجا در آمد تا وقتى پارسيان مسروق را بكشتند و حبشيان را برون راندند هفتاد و دو سال بود كه چهار پادشاه پياپى بودند : ارياط ، پس از او ابرهه ، پس از آن يكسوم بن ابرهه ، پس از آن مسروق بن ابرهه .\r\nآنگاه سيف بن ذى يزن حميرى كه كينهء ابو مره داشت برون شد و پيش قيصر پادشاه روم رفت و خواست تا حبشيان را برون كند و ولايت بگيرد و پادشاهى يمن را به هر كس از روميان كه خواهد دهد ، ولى شاه روم نپذيرفت و سيف بن ذى يزن منظور خويش را پيش او نيافت و به حيره رفت كه نعمان بن منذر از جانب كسرى عامل آنجا و قسمتى از سرزمين عراق بود و بليه و ذلت قوم خويش را با وى بگفت .\r\nنعمان به دو گفت : « من هر سال پيش كسرى ميروم پيش من باش تا وقت رفتنم در رسد و ترا همراه خويش ببرم . » و او پيش نعمان بماند تا وقتى كه سوى كسرى مىرفت و با وى برفت . و چون نعمان پيش كسرى رسيد و از كارى خويش فراغت يافت از سيف بن ذى يزن و مقصود وى سخن آورد و خواست كه به دو اجازه دهد و كسرى پذيرفت .\r\nو چنان بود كه كسرى در ايوان خويش مىنشست كه تاج در آن بود ، و تاج چون ظرفى بزرگ بود كه ياقوت و زمرد و مروادريد و طلا و نقره در آن به كار رفته بود و با زنجير طلا به طاق آويخته بود كه گردن وى تحمل آن نداشت و تاج به جامه ها پوشيده بود و چون كسرى به جاى خود مىنشست سر را داخل تاج مىكرد و چون قرار مىگرفت جامه از تاج بر مىگرفت و هر كه او را مىديد و از پيش نديده بود از هيبت وى به خاك مىافتاد .\r\n","description":"","footnote":"","page_name":" 689 ","page_number":326},
  {"content":"\r\nو چون سيف بن ذى يزن به نزد كسرى شد به خاك افتاد و گفت : « اى پادشاه ! بيگانه بر ديار ما چيره شده . » كسرى گفت : « كدام بيگانه ، حبشه يا سند ؟ » گفت : « حبشه و آماده‌ام كه مرا بر ضد آنها يارى دهى و از ديار من بيرون كنى و پادشاهى آنجا از تو باشد . » كسرى گفت : « سرزمين تو از سرزمين ما دور است و زمين كم حاصل است كه بز و شتر دارد و ما را بدان نياز نباشد و سپاه پارسيان را به سرزمين عرب كه بدان نياز ندارم درگير نكنم . » آنگاه بفرمود تا ده هزار درم به دو جايزه دهند و جامهء نكو پوشانيد و چون سيف بن ذى يزن برون شد درمها را بر كسان مىپراكند و زن و كودكان و غلامان و كنيزان مىربودند .\r\nو به كسرى گفتند كه اين عرب كه به او عطيه دادى درمهاى خويش بر مردم مىپراكند و غلامان و كودكان و كنيزان مىربايند .\r\nكسرى گفت : « اين مردى در خور اعتنا است ، وى را پيش من آريد . » و چون بيامد به دو گفت : « عطاى شاه را به مردم پراكندى ؟ » گفت : « مرا به عطيهء شاه چه حاجت كه كوههاى سرزمينم طلا و نقره است . » مىخواست شاه را بدان راغب كند كه بىاعتنايى او را ديده بود ، و افزود : « من پيش شاه آمدم كه ستم از من بر گيرد و زبونى از من بردارد . » كسرى گفت : « باش تا در كار تو بنگرم . » و سيف بن ذى يزن به نزد كسرى ببود .\r\nآنگاه كسرى مرزبانان و صاحبنظران را كه در امور خويش با آنها مشورت مىكرد فراهم آورد و گفت : « در كار اين مرد چه گوييد ؟ » يكى از آنها گفت : « اى پادشاه در زندانهاى تو مردانند كه بايد كشته شوند آنها\r\n","description":"","footnote":"","page_name":" 690 ","page_number":327},
  {"content":"\r\nرا با وى بفرست ، اگر هلاك شوند همان باشد كه خواسته اى و اگر بر ديار وى تسلط يافتند ملكى به ملك خويش افزوده اى » .\r\nكسرى گفت : « راى درست همين است ، شمار مردان زندانى را معلوم داريد » . و چون شمار كردند هشتصد مرد زندانى بود .\r\nكسرى گفت : « ببينيد بهتر از همه زندانى به نسب و خاندان كيست و او را سالارشان كنيد . » و هرز از همه زندانيان به نسب و خاندان برتر بود و مردى سالخورده بود و او را با سيف فرستاد و سالارى به دو داد و كسان را بر هشت كشتى نشاند و به هر كشتى صد مرد با آنچه به دريا بايسته بود و برفتند و چون به دل دريا شدند دو كشتى با هر كه در آن بود فرو شد و شش كشتى با ششصد مرد به ساحل يمن و سرزمين عدن رسيد كه وهرز و سيف بن ذى يزن از آن جمله بودند .\r\nو چون به سرزمين يمن قرار گرفتند و هرز به سيف گفت : « چه دارى ؟ » سيف گفت : « هر چه خواهى ، مرد عربى و اسب عربى و مردان خويش را با مردان تو همراه مىكنم تا با هم بميريم يا با هم ظفر يابيم » و هرز گفت : « انصاف دادى و نكو گفتى » .\r\nسيف از قوم خويش هر چه توانست فراهم آورد و مسروق بن ابرهه خبر يافت و سپاهيان حبشى خويش را فراهم كرد و سوى آنها روان شد و چون دو سپاه نزديك همديگر شد و كسان رو به روى يك ديگر فرود آمدند ، وهرز پسر خويش را كه نوزاد نام داشت با سوارى چند بفرستاد و گفت : « با آنها جنگى بكن تا ببينم جنگيدنشان چگونه است . » نوزاد برفت و جنگ انداخت و به جايى افتاد كه برون شدن نتوانست و وى را بكشتند ، و اين كينه وهرز را بيفزود و به جنگشان مصرتر شد ، و چون سپاه براى جنگ ايستاد و هرز گفت : « شاه آنها را به من بنماييد . »\r\n","description":"","footnote":"","page_name":" 691 ","page_number":328},
  {"content":"\r\nگفتند : « آن مرد را كه بر فيل نشسته و تاج به سر دارد و بر پيشانى او ياقوتى سرخ هست مىبينى ؟ » وهرز گفت : « آرى . » گفتند : « شاهشان همانست . » گفت : « بگذاريد باشد . » و مدتى بايستادند ، آنگاه وهرز گفت : « اكنون بر چه نشسته ؟ » گفتند : « بر اسب نشسته . » گفت : « بگذاريد باشد . » و مدتى ديگر بايستادند آنگاه وهرز گفت : « اكنون بر چه نشسته ؟ » گفتند : « بر استر نشسته . » گفت : « بچه خر ! زبون شد و ملكش به زبونى افتاد ، گوش به من داريد اكنون تيرى سوى او رها مىكنم ، اگر ديديد ياران وى ايستادند و حركت نكردند حركت نكنيد ، بدانيد كه تير من به نشانه نرسيد ، و اگر ديديد به دور او گرد آمدند تير من به دو رسيده و حمله آغاز كنيد . » آنگاه كمان به زه كرد و چنان كه گفته‌اند از بس سخت بود كس آن را زه نتوانست كرد و بگفت تا ابروهاى وى را ببستند آنگاه تيرى به كمان نهاد و سخت بكشيد و رها كرد كه به ياقوت پيشانى مسروق خورد و در سر وى فرو شد و از پشت سر بدر آمد و از مركب بيفتاد و حبشيان بر او گرد آمدند و پارسيان حمله بردند و هزيمت در حبشيان افتاد و بسيار كس كشته شد و باقيمانده به هر سو گريختند .\r\nو وهرز آهنگ صنعا كرد و چون به در شهر رسيد گفت : « هرگز پرچم من افتاده به درون نشود دروازه را ويران كنيد . » و دروازهء صنعا را ويران كردند و با پرچم افراشته در آمد كه پرچم را رو به روى او مىبردند .\r\nو چون وهرز بر يمن تسلط يافت و حبشيان را از آنجا برون راند به كسرى نوشت :\r\n","description":"","footnote":"","page_name":" 692 ","page_number":329},
  {"content":"\r\n« يمن را به تصرف آوردم و حبشيان را برون كردم . » و مال بسيار فرستاد و كسرى به دو نوشت كه سيف بن ذى يزن را پادشاه يمن كند و بر سيف باج و خراجى معين كرد كه هر سال بفرستند و به وهرز نوشت باز گردد و سيف پادشاه يمن شد كه پدرش ذو يزن از پادشاه يمن بوده بود .\r\nحديث ابن اسحاق دربارهء حميريان و حبشيان و پادشاهان و سپاهى كه كسرى سوى يمن فرستاد چنين بود .\r\nهشام بن محمد كلبى دربارهء شاهى يكسوم و مسروق پسران ابرهه گويد : قصه چنان بود كه ابو مره فياض ذو يزن از اشراف يمن بود و ريحانه دختر ذو جدن زن وى بود و پسرى آورد و نام وى را معديكرب كرد . ريحانه زنى صاحب جمال بود و ابرهة الاشرم او را از ابو مره بگرفت و زن خويش كرد ، و ابو مره از يمن برون شد و پيش يكى از شاهان بنى منذر رفت كه گويا عمرو بن هند بود و از او خواست كه نامه اى به كسرى نويسد و قدر و شرف وى را ياد كند و بگويد كه به چه مقصود سوى او مىرود .\r\nعمرو گفت : « شتاب مكن كه من هر سال پيش شاه مىروم ، و اكنون وقت آن مىرسد . » و ابو مره پيش وى بماند و با وى سوى كسرى رفت ، و عمرو بن هند پيش كسرى شد و شرف و حال ذويزين بگفت و براى وى اجازه خواست و ذو يزن درآمد و عمر براى او جا خالى كرد و كسرى از رفتار وى قدر و شرف ذو يزن بدانست و او را بنواخت و ملاطفت كرد و گفت : « به چه كار آمده اى ؟ » ذو يزن گفت : « اى پادشاه سياهان بر ديار ما تسلط يافته‌اند و كارهاى زشت كرده‌اند كه به حضور شاه ياد آن نيارم كرد ، و شايسته فضل و كرم شاه و بزرگى او در ميان شاهان چنان بود كه بى كمك خواهى ما ، ياريمان كند ، چه رسد كه اميدوار آمده‌ايم و اميد مىداريم كه خدا به كمك شاه دشمن ما را بشكند و بر او فيروزمان كند\r\n","description":"","footnote":"","page_name":" 693 ","page_number":330},
  {"content":"\r\nو انتقام ما را بگيرد . اگر شاه خواهد انتظار ما را برآرد و اميد ما را محقق كند سپاهى با من فرستد كه دشمن از ديار ما برانند و آن را به ملك خويش بيفزايد كه سرزمين ما حاصل و بركت بسيار دارد و چون ديگر ولايت شاه از ديار عربان نيست . » كسرى گفت : « ميدانم كه ديار تو چنين است ، كدام سياهان بر شما تسلط يافته‌اند ، حبشه يا سند ؟ » ذو يزن گفت : « حبشه . » انوشيروان گفت : « ميخواهم كه انتظار ترا برآرم اما راه سپاه تا ديار تو دشوار است و خوش ندارم كه سپاه خويش به خطر افكنم ، دربارهء آنچه خواستى نظر مىكنم و خوش آمده اى . » آنگاه بگفت تا وى را منزل دهند و حرمت كنند و همچنان پيش كسرى ببود تا بمرد .\r\nو چنان بود كه ذو يزن قصيده اى به حميرى سرود و كسرى را ستايش كرد و چون براى وى ترجمه كردند آن را پسنديد .\r\nگويد : ريحانه دختر ذو جدن براى ابرهة الاشرم پسرى آورد كه نام وى را مسروق كرد و معدى كرب پسر ذو يزن بزرگ شد و باور نداشت كه ابرهه پدر او باشد و پيش مادر رفت و پرسيد : « پدر من كيست ؟ » مادرش گفت : « اشرم . » گفت : « به خدا چنين نيست كه اگر پدر من بود فلانى به من ناسزا نمىگفت . » مادر به دو گفت كه ابو مره فياض پدر تو است . و قصهء وى را بگفت و سخنان او در جان پسر اثر كرد و مدتى همچنان ببود تا اشرم بمرد و يكسوم پسر وى نيز بمرد ، آنگاه پسر ذو يزن سوى پادشاه روم رفت از آن رو كه كسرى در يارى پدرش سستى كرده بود ولى به نزد پادشاه روم نيز مقصود خوش را نيافت كه همكيش حبشيان بود و حمايت آنها مىكرد و به اين سبب سوى كسرى رفت و روزى كه بر نشسته بود در راه\r\n","description":"","footnote":"","page_name":" 694 ","page_number":331},
  {"content":"\r\nوى ايستاد و بانگ زد : « اى پادشاه مرا ميراثى پيش تو هست . » و چون شاه از سوارى باز آمد او را بخواست و گفت : « كيستى و ميراث تو چيست ؟ » گفت : « من پسر ذو يزن ، آن پير يمنىام كه وعدهء كمك به او دادى و به در تو مرد و آن وعده حق من و ميراث منست كه بايد از عهدهء آن بر آيى . » كسرى رقت كرد و بگفت تا مالى به دو دهند . و پسر برون شد و در هم مىپراكند و مردم مىربودند و كسرى به دو پيغام داد : « اين كار براى چه مىكنى ؟ » پسر پاسخ داد : « به طلب مال پيش تو نيامدم ، به طلب سپاه آمدم . » كسرى پيغام داد : « باش تا در كار تو بنگرم . » پس از آن كسرى در كار فرستادن سپاه همراه پسر ذو يزن با وزيران خويش مشورت كرد .\r\nموبدان گفت : « اى پادشاه ، اين غلام را حقى هست كه اينجا آمده و پدرش به - در شاه مرده و به دو وعده داده اى ، در زندانهاى شاه مردان دلير و شجاع هستند كه با وى توانى فرستاد كه اگر ظفر يابند از آن شاه باشد ، و اگر هلاك شوند از شرشان آسوده اى و مردم مملكت نيز آسوده‌اند و اين از صواب دور نباشد . » كسرى گفت : « راى درست همين است . » و بفرمود تا اين گونه مردان را كه به زندان بودند شمار كردند و هشتصد كس بودند كه فرماندهيشان را به يكى از چابكسواران خويش داد كه وهرز نام داشت و كسرى ويرا با هزار سوار برابر مىگرفت و مجهزشان كرد و بگفت تا آنها را بر هشت كشتى نشاندند كه در هر كشتى صد كس بود و دو كشتى از هشت كشتى فرو رفت و شش كشتى به سلامت ماند كه به ساحل حضرموت فرود آمدند و مسروق با يكصد هزار از حبش و حمير و عربان سوى آنها آمد و بسيار كس به پسر ذو يزن پيوست ، و وهرز بر ساحل دريا جاى گرفت و پشت به دريا داد .\r\n","description":"","footnote":"","page_name":" 695 ","page_number":332},
  {"content":"\r\nو چون مسروق كمى آنها را بديد طمع در ايشان بست و كس پيش وهرز فرستاد كه با اين جمع اندك چرا آمدى ؟ سپاه من چنانست كه مىبينى و خويشتن و يارانت را به خطر افكنده اى ، اگر خواهى اجازه دهم كه به ديار خويش باز گردى و با تو در نياويزم و هيچكسى از تو و يارانت ، از من و يارانم بدى نبيند و اگر خواهى هميندم با تو جنگ اندازم ، و اگر خواهى مهلت دهم تا در كار خويش بنگرى و با يارانت مشورت كنى ؟\r\nوهرز كار را بزرگ ديد و بدانست كه سپاهش طاقت دشمن نيارند و به مسروق پيغام داد كه ميان من و خويشتن وقتى معين كن و عهد و پيمان كن كه با همديگر پيكار نكنيم تا مدت به سر رود و در كار خويش بنگريم .\r\nمسروق چنان كرد و هر كدام در اردوگاه خويش بماندند . و چون ده روز از مدت پيمان گذشت پسر وهرز بر اسب خويش نشست و تا نزديك سپاه حبشيان برفت و اسبش او را به اردوگاه انداخت كه خونش بريختند و وهرز ندانسته بود ، و چون از كشته شدن پسر خبر يافت كس پيش مسروق فرستاد كه ميان من و شما همان بود كه دانيد پس چرا پسر مرا كشتيد ؟\r\nمسروق پاسخ داد كه پسر تو به ما هجوم آورد و به اردوگاه ما در آمد و تنى چند از سبكخردان ما بر او تاختند و خونش بريختند ، و من به كشتن او راضى نبودم .\r\nوهرز به فرستاده گفت : « او پسر من نبود بلكه زنازاده بود ، اگر پسر من بود صبر مىكرد و خيانت نمىكرد تا مدتى كه ميان ما هست بگذرد . » آنگاه بگفت تا جثهء پسر را بر زمينى نهادند كه آن را توانست ديد و سوگند ياد كرد كه شراب ننوشد و روغن به سر نمالد تا مدت مقرر ميان او و حبشيان سپرى شود و چون يك روز به مدت مانده بود بگفت تا كشتىها را كه با آن آمده بودند به آتش سوختند و بفرمود تا هر جامه كه داشتند بسوزند و جز آنچه به تن دارند چيزى وانگذارند .\r\n","description":"","footnote":"","page_name":" 696 ","page_number":333},
  {"content":"\r\nآنگاه بگفت تا هر چه توشه داشتند بياوردند و به ياران خويش گفت :\r\n« از اين توشه بخوردى . » و بخوردند و چون سير شدند دستور داد تا باقيمانده را به دريا ريختند .\r\nآنگاه به سخن ايستاد و گفت : « كشتىها را سوختم تا بدانيد كه هرگز سوى ديارتان راه نداريد و جامه هايتان را سوختم تا اگر فيروزى از حبشيان بود ، جامه هاى شما از آن آنها شود و توشهء شما را به دريا ريختم تا بدانيد كه حتى براى يك روز توشه نداريد اگر مردمى هستيد كه پا به پاى من جنگ كنيد و ثبات ورزيد با من بگوييد و اگر جنگ كردن نخواهيد بر اين شمشير خويش افتم تا از پشتم در آيد كه هرگز خويشتن را تسليم آنها نكنم ، به بينيد وقتى من كه سالار شمايم با خود چنين كنم كار شما چه خواهد شد . » گفتند : « همراه تو جنگ مىكنيم تا همه بميريم يا فيروز شويم . » صبحگاه روزى كه مدت به سر رسيده بود ، وهرز ياران خويش را بيار - است و پشت به دريا داد و قوم را به پايمردى ترغيب كرد و گفت : « يكى از دو بهره خواهيد داشت : يا بر دشمن پيروز مىشويد ، يا نيكنام ميميريد . » و بفرمود تا كمانها را به زه كنند و گفت : « چون فرمان تيراندازى دادم ، يكباره با بنجكان « پنجگان ؟ » تير بيندازيد . » و مردم يمن از آن پيش تير نديده بودند .\r\nو مسروق با گروهى كه دو سوى آنها پيدا نبود بيامد و بر فيل نشسته بود و تاج به سر داشت و بر پيشانى وى ياقوتى سرخ بود و به درشتى تخم مرغ و مانعى در راه فيروزى نمىديد .\r\nو چنان بود كه چشم وهرز خوب نمىديد و گفت : « بزرگشان را به من بنماييد . » گفتند : « همانست كه سوار فيل است . » كمى بعد مسروق فرود آمد و بر اسبى نشست و با وهرز بگفتند كه بر اسب\r\n","description":"","footnote":"","page_name":" 697 ","page_number":334},
  {"content":"\r\nنشست و او گفت ابروان مرا برداريد كه از بسيارى سن ابروانش بر ديدگان افتاده بود و ابروان وى را با سربندى بالا نگهداشتند .\r\nآنگاه تيرى بر آورد و به دل كمان نهاد و گفت : « مسروق را نشانه كنيد » و نشانه كردند و كمان را بر نشانه گرفت و فرمان تيراندازى داد و كمان خويش را بكشيد و تير را رها كرد و تير برفت ، گفتى بچه آهويى تيزتك بود و به پيشانى مسروق خورد كه از مركب بيفتاد و در آن تيراندازى بسيار كس از سپاه دشمن كشته شد و چون سالار خويش را به خاك افتاده ديدند صفشان بشكست و منهزم شدند و وهرز بگفت تا هماندم جثهء پسر را به خاك كنند و جثهء مسروق را به جاى آن افكنند و از اردوگاه حبشيان چندان غنيمت گرفت كه به شمار نبود و چابكسواران پارسى از حبشيان و حميريان و عربان پنجاه و شصت اسير مىگرفتند و آنها را به صف مىبردند و مقاومت نبود . وهرز گفت : « از حميريان و عربان دست بداريد و به سياهان پردازيد و يكى از آنها را باقى نگذاريد . » يكى از عربان بر شتر خويش بگريخت و يك شب و روز آن را بدوانيد و در كيسهء خود تيرى ديد و گفت : « ما در به خطا اين همه راه آمدى ؟ » و پنداشت كه تير به دنبال او بود .\r\nآنگاه وهرز به صنعا در آمد و برد يار يمن تسلط يافت و عاملان خويش را به ولايات فرستاد . ابو امية بن ابى الصلت ثقفى را دربارهء پسر ذويزين و كار وى و وهرز و پارسيان شعرى هست به اين مضمون :\r\n« بايد كسى چون پسر ذو يزن انتقام بجويد . » « كه سالها در كار دشمنان به دريا سر كرد . » « وقتى زبون شده بودند سوى هرقل رفت و كارى نساخت . » « آنگاه از پس هفت سال سوى كسرى رفت . » « و راهى دراز پيمود . »\r\n","description":"","footnote":"","page_name":" 698 ","page_number":335},
  {"content":"\r\n« آنگاه آزاد مردان را بياوريد . » « حقا كه در زمين بسيار دور رفت » « هيچكس براى وى چون كسرى شهنشاه شاهان نبود » « يا همانند وهرز كه به روز جنگ تاخت آورد . » « خداى نيك بدارد آن گروه را كه بيامدند » « و در ميان كسان نظيرشان را نخواهى يافت » « كه سالاران و دليران و نكو منظران و مرزبانانند » « شيرانند كه در بيشگان بچه پرورند » « چندان تير اندازند كه گويى ابرهاست » « كه انبوه و شتابان سوى هدف رود » « شيران را سوى سگان سياه فرستادى » « و باقيماندگانشان در زمين پراكنده شدند » « بنوش و تاج بر سر تو خوش باد » « و بالاى قصر غمدان تكيه زن » « كه خانه اقامت تو است » « و مشك بينداى كه دشمن زبون شد » « و در خانهء خويش چم و خم داشته باش » « فضائل اينست نه دو كاسهء چوبين شير » « كه با آب در آميخته و همانند پيشاب شده باشد . » ابن اسحاق گويد : چون وهرز پيش كسرى بازگشت و سيف را پادشاهى يمن داد وى به حبشيان تاخت و كشتن آغاز كرد و شكم زنان مىشكافت تا بچگان بكشد و همه را نابود كرد جز اندكى كه آنها را بندهء خويش كرد و از آنها دوندگان گرفت كه با نيزه هاى كوتاه پيشاپيش وى بدوند و مدتى نه چندان دراز بر اين حال ببود و يك روز\r\n","description":"","footnote":"","page_name":" 699 ","page_number":336},
  {"content":"\r\nكه در ميان تيزدوان بود وى را با نيزه ها بزدند و بكشتند و يكى از حبشيان با آنها قيام كرد و در يمن كشتار كرد و تباهى آورد و چون خبر به كسرى رسيد وهرز را با چهار هزار كس سوى آنها فرستاد و به دو گفت كه هر چه سياه و دو رگه در يمن هست ، كوچك يا بزرگ ، بكشد و هر كه موى مجعد دارد و نسب به سياهان مىبرد زنده نماند .\r\nوهرز برفت و به يمن درآمد و چنان كرد كه كسرى فرموده بود ، و هر چه حبشى آنجا بود بكشت و ماجرا را به كسرى نوشت و كسرى وى را عامل يمن كرد و آنجا بود و خراج براى كسرى مىگرفت تا بمرد و پس از وى كسرى امارت به مرزبانان پسر وهرز داد و او نيز ببود تا بمرد و پس از وى كسرى امارت به بينگان پسر مرزبان پسر وهرز داد و ببود تا بمرد و پس از او كسرى امارت به خرخسره پسر بينكان پسر مرزبان پسر وهرز داد و چنان شد كه كسرى بر وى خشم آورد و سوگند ياد كرد كه مردم يمن او را بر دوش بيارند و چنان كردند و چون به نزد كسرى رسيد يكى از بزرگان پارسى او را بديد و شمشيرى را كه از آن پدر كسرى بوده بود به كمر وى بست و كسرى به سبب شمشير از كشتن وى چشم پوشيد و از كار برداشت و باذن را به يمن فرستاد و عامل آنجا بود تا خدا عز و جل پيمبر خويش محمد صلى الله عليه و سلم را برانگيخت .\r\nگويند : ميان كسرى انوشيروان و يخطيانوس شاه روم صلح بود اماميان خالد بن جبله كه يخطيانوس وى را شاهى عربان و شام داده بود ، و منذر بن نعمان كه از طايفهء لخم بود و كسرى پادشاهى ما بين عمان و بحرين و يمامه را با طايف و بقيهء حجاز و عربان مقيم آنجا را به وى داده بود اختلاف افتاد و خالد بن جبله به قلمرو منذر حمله برد و از ياران وى بسيار كس بكشت و اموال وى را به غنيمت گرفت و منذر شكايت به كسرى برد و خواست با شاه روم نامه نويسد كه انصاف وى از خالد بگيرد و كسرى به يخطيانوس نامه نوشت و پيمانى را كه در ميانه بود يادآورى كرد و آنچه را از خالد بن\r\n","description":"","footnote":"","page_name":" 700 ","page_number":337},
  {"content":"\r\nجبله عامل شاه روم بر منذر عامل وى گذشته بود خبر داد و خواست تا به خالد فرمان دهد آنچه را از قلمرو منذر به غنيمت برده پس دهد و خون بهاى عربان مقتول را بپردازد و انصاف منذر را از خالد بگيرد و مكتوب وى را سبك نگيرد كه پيمان صلح فيما بين را خواهد شكست ، و نامه ها دربارهء انصاف گيرى منذر مكرر شد اما يخطيانوس اعتنا نكرد .\r\nو كسرى آماده شد و با نود و چند هزار سپاهى به قلمرو يخطيانوس حمله برد و شهردار او رها و منبج و قنسرين و حلب و انطاكيه را كه معتبرترين شهر شام بود و شهر فاميه و حمص و بسيارى شهرهاى ديگر مجاور اين شهرها را به زور تصرف كرد و مال ببرد و زن و فرزند اسير كرد و همه مردم انطاكيه را به اسارت گرفت و به سرزمين سواد برد و بگفت تا مجاور شهر طيسبون شهرى همانند شهر انطاكيه بساختند ، چنان كه از پيش بگفتم ، و مردم انطاكيه را در آنجا مقر داد و همانست كه آن را روميه خوانند و آن را ولايت كرد و پنج بخش نهاد : بخش نهروان بالا و بخش نهروان ميانه و بخش نهروان پايين و بخش بادرايا و بخش باكسايا ، و براى اسيرانى كه از انطاكيه به روميه آورده بود روزى معين كرد و يكى از نصاراى اهواز را كه براز نام داشت به كارشان گماشت و بر اهل حرفه شهر رياست داد و اين از روى رأفت با اسيران بود كه به سبب همكيشى با براز انس گيرند .\r\nيخطيانوس ديگر شهرهاى شام و مصر را از كسرى بخريد و اموال بسيار به بهاى آن فرستاد و تعهد كرد كه هر سال باجى بفرستد و كسرى به ديار روم حمله نبرد .\r\nو كسرى در اين باب مكتوبى نوشت و او بزرگان روم مهر زدند و هر سال باج را مىفرستادند .\r\nو چنان بود كه پيش از پادشاهى انوشيروان ، شاهان پارسى به نسبت آبادى و آبگيرى از ولايت يك سوم خراج مىگرفتند و از ولايتى يك چهارم و از ولايتى\r\n","description":"","footnote":"","page_name":" 701 ","page_number":338},
  {"content":"\r\nيك پنجم و از ولايت يك ششم ، و باج سرانه مقدار معين بود . و شاه قباد پسر فيروز در اواخر پادشاهى خويش بگفت تا زمين را از دشت و كوه مساحى كنند تا خراج آن معين باشد و مساحى شد ولى قباد از آن پيش كه كار مساحى به سر رسد بمرد .\r\nو چون كسرى پسر قباد به پادشاهى رسيد بگفت تا كار را به سر برند و نخل و و زيتون و سرها را شماره كنند .\r\nسپس به دبيران خويش بگفت تا خلاصهء آن را استخراج كردند ، آنگاه بار عام دارد و به دبير خراج خويش بفرمود تا آنچه را دربارهء محصول زمين و شمار نخل و زيتون و سر به دست آمده بود براى آنها بخواند و بخواند .\r\nپس از آن كسرى گفت : « مىخواهيم كه بر هر جريب نخل و زيتون و بر هر سر خراجى مقرر داريم و بگوييم تا به سه قسمت در سال بگيرند و در خزانهء ما مالى فراهم آيد كه اگر در يكى از مرزها يا يكى از ولايات خللى افتاد كه محتاج به مقابله يا فيصل آن شديم مال آماده باشد و حاجت به خراج گرفتن نباشد شما در اين باب چه انديشه داريد ؟ » هيچكس از حاضران مشورتى نداد و كلمه اى نگفت و كسرى اين سخن را سه بار گفت و يكى از آن ميان برخاست و گفت : « اى پادشاه كه خدايت عمر دهاد چگونه بر تا كى كه بميرد و كشتى كه بخشكد و نهرى كه فرو رود و چشمه يا قناتى كه آب آن ببرد خراج دايم توان نهاد ؟ » كسرى گفت : « اى مرد شوم از چه طبقه مردمى ؟ » گفت : « از دبيرانم . » كسرى گفت : « او را با دواتها بزنيد تا بميرد . » و دبيران بخصوص او را بزدند كه در پيش كسرى از راى او بيزارى كرده باشند .\r\nآنگاه كسرى تنى چند از صاحبنظران نيكخواه را برگزيد و بگفت تا در\r\n","description":"","footnote":"","page_name":" 702 ","page_number":339},
  {"content":"\r\nمساحت زمين و شمار نخل و زيتون و تعداد سر بنگرند و چندانكه صلاح رعيت و رفاه معاش آنها اقتضا كند خراج مقرر دارند و به دو گزارش كنند و هر يك از آنها رأى خويش را دربارهء مقدار خراج بگفت و همسخن شدند كه بر قوت انسان و بهائم كه گندم و جو و برنج و تاك و سبزى و نخل و زيتون باشد خراج نهند و از هر جريب تاكستان هشت درم و از هر جريب سبزيكارى هفت درم و از هر چهار نخل پارسى يك درم و از هر شش نخل معمولى يك درم و از هر شش درخت زيتون نيز يك درم بگيريد و بر نخلستانها خراج نهادند نه بر تك نخلها و به جز اين هفت محصول چيزهاى ديگر را نديده گرفتند و مردم در كار معاش نيرو گرفتند .\r\nو بر همه مردم خراج سرانه نهادند بجز اهل خاندانهاى بزرگ و جنگاوران و هيربدان و دبيران و آنها كه به خدمت شاه در بودند و آن را چند طبقه كردند دوازده درم و هشت درم و شش درم به اندازهء توانگرى و تنگدستى مرد و بر كمتر از بيست ساله و بيشتر از پنجاه ساله سرانه ننهادند .\r\nو ترتيب خراج را به كسرى گزارش دادند كه بپسنديد و بگفت تا اجرا كنند و سالانه سه قسط بگيرند هر قسط به چهار ماه و آن را براسيار ناميد يعنى كارى كه بر آن تراضى كرده‌اند .\r\nعمر بن خطاب وقتى ديار پارسيان را بگشود بر همين ترغيب كار كرد و بگفت تا از اهل ذمه بگيرند ولى بر هر جريب زمين باير نيز ، مانند زمين مزروع خراجى نهاد و بر هر جريب كشت گندم يا جو يك پيمانه يا دو پيمانه نهاد و روزى سپاه از آن داد و در عراق دربارهء خراج زمين و نخل و زيتون و سرانه خلاف ترتيب كسرى نكرد و آنچه را كه كسرى از لوازم معاش كسان برداشته بود برداشت .\r\nو كسرى بفرمود تا از نهاده هاى وى نسخه ها تهيه كنند و نسخه اى را در ديوان نهاد و نسخه اى به عمال خراج داد تا از روى آن خراج گيرند و نسخه اى به قاضيان ولايتها داد و بفرمود تا نگذارند عمال ولايت بيشتر از آنچه در نسخهء ديوان بود از\r\n","description":"","footnote":"","page_name":" 703 ","page_number":340},
  {"content":"\r\nكسان بگيرند .\r\nو بگفت تا هر كه را كشت و حاصل آفت رسد به اندازهء آفت خراج از او بردارند و هر كس از اهل سرانه كه بميرد يا از پنجاه سالگى درگذرد سرانهء وى باطل كنند و به دو بنويسند تا عاملان را به مقتضاى آن كار كردن فرمايد و نگذارند تا عاملان از كمتر از بيست سالگان سرانه بگيرند .\r\nو چنان بود كه كسرى يكى از دبيران را كه به شرف و مروت و كفايت نامور بود و بابك نام داشت پسر پيروان به ديوان سپاه بر گماشت و او به كسرى گفت : « كار من راست نشود جز آنكه مانع از پيش هر كار كه مصلحت ملك باشد برخيزد » و كسرى پذيرفت .\r\nآنگاه بابك بگفت تا در جايى كه سپاه را مىديد سكويى بساختند و فرش سوسنگرد گسترد و جاجيم پشمين بر آن كشيد و بالشها براى تكيهء وى نهادند آنگاه بر فرش نشست و منادى وى در سپاه ندا داد كه سواران با اسب و سلاح و پيادگان با سلاح بايسته بيايند و سپاه چنان كه فرمان داده بود بيامد اما كسرى را در آن ميانه نديد و بگفت تا بروند .\r\nو روز دوم منادى وى همان ندا داد و سپاه بيامد و چون كسرى را در ميانه نديد گفت بروند و روز ديگر بيايند و به منادى خويش گفت تا به روز سوم ندا داد هيچكس از سپاه و آنكه تاج و تخت دارد باز نماند كه در اين كار تساهل نيست و كسرى خبر يافت و تاج بر نهاد و سلاح جنگاوران برگرفت و با سپاه پيش بابك شد . و سلاح سواران زره بود و ساق بند و شمشير و نيزه و سپر و گرز و كمربند و تبر زين و جعبه اى با دو كمان و سى تير و دو زه پيچيده و آويخته از پشت خود .\r\nو كسرى با سلاح تمام پيش بابك شد بجز دو زه آويخته و بابك نام وى را رقم نزد و گفت : « اى پادشاه به جاى داد ايستاده اى كه تساهل نباشد ، از اقسام سلاح آنچه بايد بيار . »\r\n","description":"","footnote":"","page_name":" 704 ","page_number":341},
  {"content":"\r\nو كسرى دو زه را بياورد و بياويخت ، و منادى بانگ برداشت و گفت :\r\n« دلير و سالار دليران چهار هزار درم و يك درم » و نام وى را رقم زد و كسرى برفت و بابك شاه را از جنگاورانى كه حضورى از همه بيشتر داشتند يك درم بيشتر ميداد .\r\nو چون بابك از مجلس خويش برخاست پيش كسرى شد و گفت : « اى پادشاه خشونتى كه امروز با تو كردم از آن رو بود كه كارى كه به من سپرده اى انجام شود و آنچه شاه خواهد صورت پذيرد . » كسرى گفت : « هر چه براى صلاح رعيت و نظم امور باشد بر ما گران نباشد . » و چنان شد كه كسرى با يكى از اهل يمن كه سيفان بن معد يكرب و به قولى سيف بن ذى يزن نام داشت سپاهى سوى يمن فرستاد كه هر چه سياه آنجا بود بكشتند و بر يمن تسلط يافتند .\r\nو چون ديار يمن به اطاعت كسرى درآمد يكى از سرداران خويش را با سپاهى فراوان سوى سرنديب هند فرستاد كه سرزمين گوهر بود و با شاه آنجا پيكار كرد و وى را بكشت و آنجا را به تصرف آورد و مال و جواهر بسيار براى كسرى بياورد .\r\nو چنان بود كه به ديار پارسيان شغال نبود و به روزگار كسرى انوشيروان از ديار ترك به آنجا افتاد و كسرى خبر يافت و آشفته شد و موبدان موبد را بخواست و گفت : « شنيده‌ايم كه اين درندگان به ديار ما افتاده و مردم از آن بترسيده‌اند و ترسشان مايهء عجب ما شده كه جانورى ناچيز است . » موبد موبدان گفت : « اى پادشاه كه خدايت عمر دهاد از خردمندان شنيده‌ام كه به ديارى كه ستم بر داد چيره شود ، دشمن به مردم آن هجوم برد و چيزهاى ناخوشايند بر آنها افتد و بيم دارم كه اين درندگان از آن سبب به ديار تو افتاده باشد . »\r\n","description":"","footnote":"","page_name":" 705 ","page_number":342},
  {"content":"\r\nدر همان اوان به كسرى خبر آمد كه گروهى از جوانان ترك به اقصاى ديار او هجوم آورده‌اند و به وزيران و عاملان خويش بفرمود تا در كارهاى خويش از عدل به در نروند و در هيچ مورد به خلاف آن كار نكنند و خداوند به سبب آن داد كه خواست دشمن از ديار وى بگردانيد و به جنگ و تكلف حاجت نيفتاد .\r\nكسرى فرزندان ادب آموخته داشت و از پس خويش پادشاهى به هرمز داد كه مادرش دختر خاتون و خاقان بود كه او را معتدل و درست پيمان شناخته بود و اميد داشت ملك نگه دارد و تدبير امور ملك و رعيت تواند كرد .\r\nمولد پيمبر خدا صلى الله عليه و سلم به روزگار كسرى انوشيروان بود به سالى كه ابرهة الاشرم ابو يكسوم با حبشيان سوى مكه آمد و فيل آورد و سر ويران كردن بيت الله الحرام داشت و اين بسال چهل و دوم پادشاهى كسرى بود و جنگ جبله كه از حوادث معروف عرب بود در همين سال رخ داد . 154 )\r\n\r\nسخن از تولد رسول خدا صلى الله عليه و سلم\r\n: مخرمه گويد : « من و پيمبر خدا صلى الله عليه و سلم هر دو به عام الفيل تولد يافتيم . » عثمان بن عفان از قباث بن اشم پرسيد : « تو بزرگترى يا پيمبر خدا صلى الله عليه و سلم ؟ » و او پاسخ داد كه پيمبر خداى از من بزرگتر بود و من از او زودتر تولد يافتم من يك سال پس از تولد وى ، فضلهء فيل را ديدم كه سبز بود و امية بن عبد شمس را ديدم كه پيرى فرتوت بود و غلامش او را مىكشيد و پسر وى\r\n","description":"","footnote":"","page_name":" 706 ","page_number":343},
  {"content":"\r\nگفت : « اى قباث تو بهتر دانى كه چه مىگويى . » از هشام بن محمد كلبى روايت كرده‌اند كه عبد الله بن عبد المطلب پدر پيمبر صلى الله عليه و سلم به سال بيست و چهارم پادشاهى كسرى انوشيروان تولد يافت و پيمبر خدا صلى الله و سلم به سال چهل و دوم پادشاهى وى تولد يافت .\r\nاز ابن عباس نيز روايت كرده‌اند كه پيمبر صلى الله عليه و سلم در عام الفيل تولد يافت . ابى حويرث گويد شنيدم كه عبد الملك مروان به قباث بن اشم گفت : « اى قباث تو بزرگترى يا پيمبر خدا صلى الله عليه و سلم ؟ » قباث گفت : « پيمبر خدا از من بزرگتر بود و من از او سالمندترم ، پيمبر صلى الله و سلم به سال فيل تولد يافت و من و مادرم بر فضلهء فيل ايستاده بوديم كه سبز رنگ بود و من به عقل آمده بودم . » از ابن اسحاق روايت كرده‌اند كه پيمبر خدا صلى الله عليه و سلم در عام الفيل به روز دوشنبه دوازدهم ربيع الاول تولد يافت ، و تولد وى در خانه اى بود كه به خانهء ابن يوسف شهره شد ، گويند پيمبر خدا آن را به عقيل بن ابى طالب بخشيده بود و در تصرف عقيل بود تا بمرد ، و پسران وى خانه را به محمد بن يوسف برادر حجاج فروختند و او خانهء خويش را كه به نام خانهء ابن يوسف شهره شد بساخت و خانه تولدگاه پيمبر را در آن انداخت و خيزران آن را جدا كرد و مسجدى كرد كه در آن نماز مىكردند .\r\nو هم از ابن اسحاق روايت كرده‌اند كه كسان پنداشته‌اند و خدا بهتر داند كه آمنه دختر وهب مادر پيمبر خدا صلى الله عليه و سلم مىگفته بود كه وقتى پيمبر خدا را بار گرفته بود ، به دو ندا رسيد : مولود تو سالار اين امت شود و چون به زمين افتاد بگو : « وى را از شر حسودان به خداى يگانه مىسپارم . » آنگاه نامش محمد\r\n","description":"","footnote":"","page_name":" 707 ","page_number":344},
  {"content":"\r\nكن و چون بار گرفت نورى از او درآمد كه در آن قصرهاى بصراى شام را ديد ، و چون بار بنهاد كس پيش جد وى عبد المطلب فرستاد كه پسرى آورده اى بيا و او را ببين ، و بيامد و طفل را بديد ، و آمنه آنچه را هنگام باردارى ديده بود و ندايى را كه شنيده بود و نامى كه براى كودك تعيين شده بود با وى بگفت . عثمان بن ابى العاص گويد : « مادرم هنگام بار نهادن آمنه دختر وهب مادر پيمبر خدا حضور داشته بود و مىگفت : « خانه همه نور بود و ستارگان چنان نزديك شده بود كه پنداشتم روى من خواهد افتاد . » از ابن اسحاق روايت كرده‌اند كه عبد المطلب مولود را بگرفت و پيش هبل برد كه در دل كعبه بود و آنجا بايستاد و خدا را بخواند و عطاى وى را سپاس گفت آنگاه پيش آمنه برگشت و طفل را به او داد و به جستجوى دايه برآمد و زنى از بنى سعد بن بكر را كه حليمه دختر ابو ذويب بود بيافت ، و ابو ذويب عبد الله بن حارث بن شجنة بن جابر بن رزام بن ناصرة بن قصية بن سعد بن بكر بن هوازن بن منصور بن عكرمة بن خصفة بن قيس بن عيلان بن مضر بود و نام شوهر حليمه حارث بن عبد العزى بن رفاعة بن ملان بن ناصرة بن قصية بن سعد بن بكر بن هوازن بن منصور بن عكرمة بن خصفة بن قيس بن عيلان بن مضر بود و نام برادر شيرى پيمبر عبد الله بن حارث و نام خواهران شيرينش انيسه دختر حارث بود و جذامه دختر حارث كه به نام « شيما » شهره شد و قومش او را به اين نام شناختند ، گويند شيما با مادر در كار پرستارى پيمبر شريك بود . از بره دختر ابو تجراة روايت كرده‌اند كه نخستين زنى كه پيمبر خدا را شير داد ثويبه بود كه از شير پسر خويش به دو داد و نام پسر مسروح بود و اين چند روز پيش از آمدن حليمه بود و پيش از آن نيز ثويبه حمزه بن عبد المطلب را شير داده بود ، پس از آن نيز ابو سلمة بن عبد الاسد مخزومى را شير داد .\r\nاز عبد الله بن جعفر بن ابى طالب روايت كرده‌اند كه حليمه سعدى دختر\r\n","description":"","footnote":"","page_name":" 708 ","page_number":345},
  {"content":"\r\nابو ذويب و مادر رضاعى پيمبر خدا صلى الله عليه و سلم مىگفت كه از ديار خويش در آمده بود و شوهرش نيز همراه وى بود و يك پسر شيرى داشت با گروهى از زنان بنى سعد بن بكر آمده بودند كه كودكانى براى شير دادن بگيرند و اين به سالى خشك بود كه هيچ چيز نبود .\r\nگويد : خر مادهء سپيدى داشتيم و شترى داشتيم كه يك قطره شير نداشت و شبانگاه از گريهء كودكم كه گرسنه بود خواب نداشتيم كه پستان من شير نداشت و شتر نيز شير نداشت ولى اميد باران و گشايش داشتيم ، و با خر خويش در آمدم كه كاروان نياريست رفت از بس ضعيف و لاغر بود و مايهء محنت آنها شده بود و چون به مكه رسيديم در جستجوى كودكان شيرخواره بوديم ، پيمبر خدا را به همه زنان عرضه كرده بودند اما كس نگرفته بود كه گفته بودند وى پدر ندارد ، و ما از پدر كودكان اميد نكويى داشتيم و مىگفتيم مادر و جد او چه كارى خواهند ساخت ، بدين جهت او را خويش نداشتيم ، و همه زنانى كه با من آمده بودند كودكى بگرفتند بجز من و چون خواستيم باز گرديم به شوهرم گفتم : « خوش نباشد كه من با يارانم باز گردم و كودكى نگرفته باشم به خدا مىروم و اين يتيم را مىگيرم . » شوهرم گفت : « بگير شايد خدا به وسيلهء او ما را بركت دهد . » گويد : و برفتم و وى را بگرفتم از آن رو كه كودك ديگر نيافته بودم و چون او را بگرفتم و بجاى خويش بازگشتم و او را در بغل گرفتم پستانم پر شير شد كه او بخورد تا سير شد برادرش نيز بخورد تا سير شد و بخفتند و او پيش از آن خواب نداشت و شوهرم شتر را بديد كه شير آورده بود و از آن بدوشيد و بنوشيد و من نيز بنوشيدم و هر دو سير شديم و شبمان خوش شد .\r\nگويد : و صبحگاهان شوهرم به من گفت : « حليمه مىدانى كه كودك مباركى گرفته اى . » گفتم : « اميدوارم چنين باشد . »\r\n","description":"","footnote":"","page_name":" 709 ","page_number":346},
  {"content":"\r\nگويد : « برون شديم و بر خر خويش نشستيم و كودك را با خود برداشتيم .\r\nبه خدا چنان شد كه كاروان از ما وا ماند و هيچكدام از خران آنها پيش از خر من نبود ، چنان كه يارانم مىگفتند : « اى دختر ابى ذويب باش تا با هم برويم مگر همين خر نبود كه بر آن آمدى . » و من مىگفتم : « به خدا همان است . » و آنها مىگفتند : « خوب چيزى شده . » گويد : به ديار بنى سعد شديم و زمينى از آن خشكتر ندانستم اما چون بازگشتيم گوسفندانم كه شبانگاه از چرا مىآمد سير و پر شير بود و مىدوشيديم و مىنوشيديم اما هيچكس شير نمىدوشيد و در پستانها يك قطره شير نبود . كسان قوم ما به چوپانان خويش مىگفتند گوسفندان را به جايى بريد كه چوپان دختر ابو ذويب مىبرد ، اما گوسفندان آنها گرسنه باز مىآمد و يك قطره شير نداشت و گوسفندان من پر شير بود و پيوسته در بركت خداى بوديم تا دو سال برفت و او را از شير بر گرفتم و هيچ كودك ديگر چون او رشد نداشت كه به دو سالگى طفلى درشت اندام بود .\r\nو او را پيش مادرش برديم و خوش داشتيم كه باز هم پيش ما بماند از بس بركت كه از او ديده بوديم و با مادرش سخن كرديم و گفتيم : « چه شود اگر پسرم را پيش من گذارى تا بزرگ شود كه از وباى مكه بر او بيم دارم » و چندان بگفتيم تا وى را با ما فرستاد و چند ماه پس از آنكه بازگشته بوديم يك روز با برادرش پشت خيمه ها بود كه برادرش دوان بيامد و به من و پدرش گفت : « دو مرد سفيد پوش آمدند و برادر قرشى مرا بينداختند و شكمش را بشكافتند و بكاويدند . » گويد : من و پدرش بدويديم و او را ديديم كه ايستاده بود و رنگش پريده بود و به دو گفتيم : « پسرم قصه چه بود ؟ » گفت : « دو مرد سپيد جامه بيامدند و مرا بيفكندند و شكمم را بشكافتند و چيزى\r\n","description":"","footnote":"","page_name":" 710 ","page_number":347},
  {"content":"\r\nدر آن مىجستند كه ندانستم چه بود . » گويد : و ما سوى خيمه هاى خويش باز رفتيم و پدرش به من گفت : « حليمه بيم دارم پسر مجذوب شده باشد پيش از آنكه بدتر شود وى را به كسانش بده . » گويد : و او را ببرديم كه به مادرش دهيم و او گفت : « تو كه خوش داشتى پيش تو بماند چرا او را بياوردى ؟ » گفتم : « خدا پسرم را به رشد رسانيد و من كار خويش بكردم و از حوادث بر او بيم داشتم و او را پيش تو آوردم چنان كه خواستى . » گفت : « قصه اين نيست ، راست بگو . » گويد : و همچنان اصرار كرد تا قصه را نقل كردم و گفتم : « از شيطان بر او قصهء وى بيمناك شدم . » گفت : « به خدا شيطان به دو راه ندارد و پسرم چيزى مىشود ، مىخواهى كه را با تو بگويم ؟ » گفتم : « آرى بگوى . » گفت : « وقتى او را بار گرفتم نورى از من درآمد كه قصرهاى بصراى شام را براى من نمايان كرد ، به خدا حملى سبكتر و آسانتر از او نداشتم ، و چون وى را بنهادم دست به زمين نهاد و سر به آسمان برداشت او را پيش من گذار و آسوده خاطر برو . » شداد بن اوس گويد : روزى پيش پيمبر خدا صلى الله عليه و سلم نشسته بوديم كه پيرى فرتوت از بنى عامر بيامد كه سالار قوم خويش بود و بر عصا تكيه داشت و پيش پيمبر بايستاد و وى را به جدش منسوب داشت و گفت : « پسر عبد المطلب ، شنيده‌ام پنداشته اى پيمبر خدايى و ترا با همان دين فرستاده كه ابراهيم و موسى و عيسى و ديگر پيمبران را فرستاده بود ، حقا بزرگ سخن آوردى كه پيمبران و خليفگان از دو خاندان بنى اسرائيل بودند اما تو از اين قومى كه سنگ و بت مىپرستيده‌اند ترا با\r\n","description":"","footnote":"","page_name":" 711 ","page_number":348},
  {"content":"\r\nپيمبرى چكار ؟ ولى هر سخنى را حقيقتى هست ، حقيقت گفتار و آغاز كار خويش با من بگوى . » پيمبر خداى از سؤال وى در عجب شد و گفت : « اى برادر بنى عامرى اين قصه كه پرسيدى دراز است و نشستن بايد ، بيا بنشين . » مرد بنشست و پاها جفت كرد و بخفت چنان كه شتر خسبد .\r\nو پيمبر با وى سخن كرد و گفت : « اى برادر عامرى ! حقيقت گفتار و آغاز كار من چنانست كه من دعوت پدرم ابراهيمم و بشارت عيسى پسر مريمم و نخستين فرزند مادرم بودم و چون مرا بار گرفت از سنگينى من به ياران خويش شكايت كرد ، آنگاه مادرم به خواب ديد كه نورى در شكم دارد و چشم من از پى نور بود و نور پيش ديدهء من بود تا مشرقها و مغربهاى زمين براى من روشن شد ، پس از آن مادرم مرا بنهاد و بزرگ شدم و چون بزرگ شدم بتان قريش را دشمن داشتم و از شعر بيزار بودم و در بنى ليث بن بكر شير خوردم و يك روز كه از كسان خويش به سويى بودم و در دل دره اى با كودكان همسال سبد بازى مىكرديم سه كس بيامدند و يك طشت طلا همراه داشتند كه پر از برف بود و مرا از ميان همراهانم بگرفتند و آنها گريزان برفتند تا به لب دره رسيدند و به آن سه كس گفتند : « از اين پسر چه مىخواهيد كه او از ما نيست ، پسر سالار قريش است و پدر ندارد و به شيرخوارى اينجا افتاده و شما را از كشتن او سود نباشد اگر مىخواهيد او را بكشيد يكى از ما را بگيريد و به جاى او بكشيد و اين پسر را بگذاريد كه پدر ندارد و چون كودكان ديدند كه آن كسان جوابشان نمىدهند شتابان سوى قبيله رفتند تا خبر دهند و كمك بخواهند .\r\nو يكى از سه كس بيامد و مرا به ملايمت به زمين افكند آنگاه سينهء مرا تا نزديك تهيگاه بشكافت و من او را همى ديدم اما دردى نداشتم ، آنگاه احشاى شكم مرا برون آورد و با آن برف بشست و پاكيزه كرد و به جا نهاد ، پس از آن يكى ديگرشان برخاست و به دو گفت : « پس برو » و او را از من دور كرد و دست به درونم برد و\r\n","description":"","footnote":"","page_name":" 712 ","page_number":349},
  {"content":"\r\nدلم را در آورد و من او را همى نگريستم و دل را بشكافت و خونى سياه از آن بر - آورد و بينداخت و به دست راست خويش پرداخت ، گويى چيزى از آن مىگرفت و انگشترى از نور به دست وى بود كه بيننده را خيره مىكرد و دل مرا با آن مهر زد كه پر از نور شد و روزگارى دراز خنكى مهر را در دل خويش مىيافتم ، آنگاه سومى به رفيق خويش گفت : « پس برو » و دست خويش را از سينه تا تهيگاه من كشيد و به اذن خداى تعالى شكاف التيام يافت ، پس از آن دست مرا بگرفت و به ملايمت به پا داشت و به آن كس كه دل مرا شكافته بود گفت : « او را با ده تن از امتش وزن كن » و وزن كردند و من بيشتر بودم گفت : « او را با صد تن از امتش وزن كن » و وزن كردند و من بيشتر بودم باز گفت : « او را با هزار كس از امتش وزن كن » و وزن كردند و بيشتر بودم گفت : « بس كنيد كه اگر او را با همه امتش وزن كشيد بيشتر باشد . » آنگاه مرا در آغوش گرفتند و سر و پيشانيم ببوسيدند و گفتند : « اى محبوب بيم مدار كه اگر دانى چه نيكيها براى تو خواهند ، خوشدل شوى . » گويد و در آن حال بوديم كه قوم همگى بيامدند و مادر شيريم پيش قوم بود و بانگ مىزد : « پسر ناتوانم . » و آنها مرا بگرفتند و ببوسيدند و گفتند : « چه خوش با تو آن كه تو باشى » آنگاه مادرم گفت : « پسر تنهاى من . » و آنها مرا بگرفتند و سر و پيشانيم ببوسيدند و گفتند : « چه خوش تنها كه تو باشى و تنها نباشى كه خدا و فرشتگان وى و مؤمنان زمين با تواند . » و مادرم بانگ زد : « اى يتيم من از ميان يارانت ترا نا توان ديدند و خواستند بكشند . » و آنها مرا بگرفتند و به سينه چسبانيدند و سر و پيشانى ببوسيدند و گفتند :\r\n« چه خوش يتيم كه تو باشى كه پيش خدا حرمت بزرگ دارى ، ندانى كه چه نيكيها براى تو خواهند . » آنگاه مرا به لب دره آوردند و چون مادر شيريم مرا بديد گفت : « پسرم ، ترا\r\n","description":"","footnote":"","page_name":" 713 ","page_number":350},
  {"content":"\r\nزنده مىبينم ؟ » و بيامد و مرا به بغل گرفت ، قسم به خدائى كه جان من به فرمان اوست من در بغل مادرم بودم و دستم به دست يكى از آنها بود و پنداشتم قوم آنها را ديده‌اند اما نديده بودند و يكيشان مىگفت : « اين پسر مجذوب شده يا جنى شده او را پيش كاهن خويش بريم تا ببيند و علاج كند .\r\nگفتم : « اى فلانى من از آنچه مىگويى به دورم عقلم خلل ندارد ، دلم عيب ندارد و بيمار نيم . » و پدرم و شوهر دايه‌ام گفت : « مگر نمىبيند كه سخن او خردمندانه است اميدوارم كه پسرم آسيب نديده باشد . » و همسخن شدند كه مرا پيش كاهن برند و چون پيش وى شديم و قصهء مرا با او بگفتند گفت : « خاموش باشيد تا از پسر بشنويم كه وى كار خويش را نيكتر داند . » و از من بپرسيد و قصهء خويش را آغاز تا انجام بگفتم و چون بشنيد برجست و مرا به بر كشيد و بانگ زد : « واى بر قوم عرب ، واى بر قوم عرب ، اين پسر را بكشيد و مرا نيز با او بكشيد ، به لات و عزى سوگند كه اگر او را بگذاريد ، دينتان را دگر كند و عقل شما و پدرانتان را ياوه شمارد و با شما اختلاف كند و دينى بيارد كه هرگز مانند آن نشنيده باشيد . » و مادرم بيامد و مرا از بر او بگرفت و گفت : « تو از پسر من خرفتر و ديوانه ترى ، اگر مىدانستم كه چنين سخن مىكنى هرگز او را پيش تو نمىآوردم كسى بجوى كه ترا بكشد كه ما اين پسر را نخواهيم كشت ! » پس از آن مرا پيش كسانم بردند و از آنچه با من كرده بودند بيمناك بودم و نشان شكاف از سينه تا تهيگاه من به جا بود . اى برادر عامرى حقيقت گفتار من چنين است . » مرد بنى عامرى گفت : « به خدايى كه جز او خدايى نيست كار تو بر حق است اينك به پرسشهاى من پاسخ گوى . »\r\n","description":"","footnote":"","page_name":" 714 ","page_number":351},
  {"content":"\r\nو چنان بود كه پيش از آن پيمبر خدا صلى الله عليه و سلم به پرسنده ميگفت : « هر چه مىخواهى بپرس » و به مرد عامرى اين سخن را به لهجهء بنى عامر گفت .\r\nمرد عامرى گفت : « اى پسر عبد المطلب به من بگوى دانش من از چه فزون شود ؟ » پيمبر خدا فرمود : « از آموختن . » مرد عامرى گفت : « نشان دانش چيست ؟ » پيمبر خدا فرمود : « پرسيدن . » مرد عامرى گفت : « بدى از چه فزون شود ؟ » پيمبر فرمود : « از لجاجت . » عامرى گفت : « به من بگوى آيا نيكى پس از بدكارى سود دهد ؟ » پيمبر فرمود « آرى ، توبه گناه را بشويد و اعمال نيك اعمال بد را محو كند و چون بنده به هنگام گشادگى پروردگار خويش را بخواند به هنگام بيله وى را يارى كند . » عامرى گفت : « اى پسر عبد المطلب اين چگونه باشد ؟ » پيمبر فرمود : « چنين باشد كه خداى عز و جل گويد بعزت و جلالم سوگند كه دو امنيت به بندهء خويش ندهم و دو بيم بر او فراهم نكنم ، اگر به دنيا از من بترسد روزى كه بندگان خويش را در قلمرو قدس فراهم آرم از من در امان باشد . « و امنيت وى پاينده باشد و آن را چون امنيت كسان محو نكنم ، و اگر به دنيا از من ايمن بماند ، روزى كه بندگان خويش را براى موعد معين فراهم آرم از من بيمناك باشد و بيم وى پاينده باشد . » عامرى گفت : « اى پسر عبد المطلب ، كسان را به چه توانى خوانى ؟ » پيمبر فرمود : « به پرستش خداى يگانهء بى انباز خوانم و اينكه چيزى را\r\n","description":"","footnote":"","page_name":" 715 ","page_number":352},
  {"content":"\r\nهمسنگ خدا ندانى و لات و عزى را انكار كنى و كتابها و رسولان را كه از پيش خدا آمده‌اند بشناسى و پنج نماز چنان كه بايد بگزارى و هر سال يك ماه روزه بدارى و زكات مال خويش بدهى كه خدا ترا بدان پاكيزه دارد و مالت را نكو كند و اگر بتوانى حج خانه كنى و از جنابت غسل كنى و به مرگ و حشر پس از مرگ و بهشت و جهنم مؤمن باشى . » عامرى گفت : « اى پسر عبد المطلب اگر چنين كنم پاداش چه دارم ؟ » پيمبر خدا صلى الله عليه و سلم فرمود : « بهشتهاى جاويد كه جويها در آن روان است و جاودانه در آن باشند و اين پاداش نيكان است . » عامرى گفت : « اى پسر عبد المطلب ، آيا از دنيا نيز چيزى هست كه آسودگى معاش را دوست دارم ؟ » پيمبر صلى الله عليه و سلم فرمود : « آرى فيروزى و تسلط بر بلاد . » و عامرى بپذيرفت و پيرو دين شد .\r\nابن اسحاق گويد : وقتى عبد الله بن عبد المطلب پدر پيمبر خداى بمرد ، مادر پيمبر ، آمنه دختر وهب بن عبد مناف بن زهره باردار وى بود .\r\nولى هشام گويد : پيمبر خداى بيست و هشتماهه بود كه پدرش عبد الله بمرد .\r\nمحمد بن عمر واقدى گويد : ياران ما در اين اختلاف ندارند كه عبد الله بن عبد المطلب با كاروان قريش از شام بيامد و به مدينه فرود آمد و بيمار بود و آنجا ببود تا در گذشت و در خانهء نابغه در خانهء كوچك به خاك رفت و چون به خانه در آيى گور وى به سمت چپ باشد .\r\nاز محمد بن عمرو بن حزم انصارى روايت كرده‌اند كه وقتى آمنه مادر پيمبر خداى بمرد وى شش ساله بود . مرگ آمنه در ابواء ميان مكه و مدينه بود ، پيمبر را به مدينه برده بود تا خالگان خويش را كه از بنى عدى بن نجار بودند ببيند و هنگام بازگشت به مكه درگذشت .\r\n","description":"","footnote":"","page_name":" 716 ","page_number":353},
  {"content":"\r\nاز عثمان بن صفوان روايت كرده‌اند كه گور آمنه در مكه به شعب ابى ذر است .\r\nاز ابن اسحاق روايت كرده‌اند كه وقتى عبد المطلب بمرد پيمبر خداى هشت ساله بود .\r\nبعضىها نيز گفته‌اند كه پيمبر خداى به هنگام مرگ عبد المطلب ده ساله بود .\r\nاز ابن عباس روايت كرده‌اند كه پيمبر خداى صلى الله عليه و سلم از پس مرگ عبد المطلب به نزد ابو طالب بود و فرزندان وى قى به چشمان داشتند اما پيمبر پاكيزه و روغن زده بود .\r\nاكنون از خاتمه كار كسرى انوشيروان پسر قباد سخن مىكنيم :\r\nاز هانى مخزومى روايت كرده‌اند ، و او يكصد و پنجاه سال زيسته بود ، كه به شب تولد پيمبر خدا ايوان كسرى بلرزيد و چهارده كنگرهء آن بيفتاد و آتش پارسيان خاموشى گرفت و هزار سال بود كه خاموشى نديده بود و درياچهء ساوه فرو رفت و موبدان به خواب ديد كه شتران درشت اندام كه اسبان تازى را مىكشيد از دجله گذشت و در ديار پارسيان پراكنده شد .\r\nصبحگاهان كسرى از آنچه ديده بود بيمناك بود و صبورى كرد و دليرى نمود . آنگاه چنان ديد كه ماجرا را از وزيران و مرزبانان خويش نهان ندارد و تاج برگرفت و به تخت نشست و آنها را فراهم آورد و چون فراهم آمدند ، قصه را به آنها خبر ، داد در اين اثنا از خاموشى آتش خبر آمد و غم بر غمش افزود و موبدان گفت : « خدا شاه را نيك بدارد ، من نيز شب پيش خوابى ديدم و خواب شتران را با وى بگفت . » كسرى گفت : « اى موبدان اين چه باشد ؟ » كه موبدان را از همه كس به اين گونه چيزها داناتر مىدانست .\r\n","description":"","footnote":"","page_name":" 717 ","page_number":354},
  {"content":"\r\nموبدان گفت : « چيزى از سوى عربان باشد . » و كسرى نامه اى بدين مضمون نوشت : « از كسرى شاه شاهان به نعمان بن منذر ، اما بعد مرد دانايى را بفرست كه آنچه مىخواهم از او بپرسم . » و نعمان ، عبد المسيح بن عمرو بن حيان بن بقليه غسانى را بفرستاد و چون پيش كسرى آمد به دو گفت : « آنچه را از تو مىپرسم پاسخ توانى داد ؟ » عبد المسيح گفت : « شاه با من بگويد اگر دانم بگويم و گرنه بگويم كى داند . » و كسرى آنچه را ديده بود با وى بگفت .\r\nعبد المسيح گفت : « دايى من اين داند كه در مرتفعات شام مقر دارد و نامش سطيح است . » كسرى گفت : « پيش او شو و آنچه را با تو گفتم از او بپرس و پاسخ به من آر . » عبد المسيح بر نشست و پيش سطيح رفت كه نزديك مرگ بود و سلام كرد و درود گفت و سطيح جواب نيارست و عبد المسيح شعرى خواند كه خلاصهء مضمون آن چنين بود :\r\n« داناى بزرگ يمن كر باشد يا شنوا » « اينك پير طايفهء سنن پيش تو آمده » « كه فرستادهء سالار عجم است » و چون سطيح سخن وى بشنيد سر برداشت و گفت : « عبد المسيح ، بر شترى آمدى و سوى سطيح آمدى اما سوى ضريح آمدى ، شاه بنى ساسان ترا فرستاده ، براى لرزش ايوان فرستاده ، براى خاموشى نيران فرستاده ، براى خواب موبدان فرستاده ، شتران تنومند ديده كه اسبان تازى مىكشيده و دجله را در نور ديده و به همه ديار وى رسيده ، اى عبد المسيح وقتى تلاوت ( ت ) بسيار شود و صاحب هزاوه ( عصا ) بيايد و\r\n","description":"","footnote":"","page_name":" 718 ","page_number":355},
  {"content":"\r\nدرهء سماوه روان شود و درياچهء ساوه فرو رود و آتش پارسيان خاموش شود ، شام شام سطيح نباشد و از ايشان به شمار كنگره ها شاه و ملكه آيد ، و هر چه آمدنى باشد بيايد . » اين بگفت و در جا بمرد و عبد المسيح به جاى خويش باز آمد و شعرى بخواند كه خلاصهء مضمون آن چنين بود :\r\n« شتاب كن كه تو مرد و الا همت مجربى . » « و از تغيير و تفريق بيم مدار . » « اگر ملك بنى ساسان برود . » « روزگار پيوسته دگرگون مىشود . » « بسا روزگار كه چنان بودند . » « كه شيران شكار افكن از صولتشان بيمناك بود . » « مهران صاحب قصر و برادرانش ، » « و هرمزان و شاپور و شاپور ، » « از آنها بودند . » « مردم دوستدار فرازند . » « و هر كه به نشيب افتد حقير و متروك ماند . » « و خير و شر به هم پيوسته است . » « كه دنبال خير شوند و از شر دورى كنند . » و چون عبد المسيح پيش كسرى باز رفت و سخنان سطيح را با وى بگفت ، كسرى گفت : « تا وقتى كه چهارده كس از ما پادشاهى كند بسيار حادثه ها رخ داده باشد . » گويد : و به چهار سال ده كس از آنها به پادشاهى رسيد و باقى تا به روزگار عثمان پادشاهى كردند . 168 )\r\n","description":"","footnote":"","page_name":" 719 ","page_number":356},
  {"content":"\r\nاز هشام بن محمد كلبى روايت كرده‌اند كه وهرز اموال و تحفه ها را از يمن سوى كسرى فرستاد و چون به ديار تميم رسيد صعصعة بن ناجية بن عقال مجاشعى بنى تميم را دعوت كرد كه بر كاروان تازند اما نپذيرفتند ، و چون به ديار بنى - يربوع رسيد آنها را دعوت كرد و جرئت نياوردند و او گفت : « اى بنى يربوع مىبينم كه اين كاروان به ديار بكر بن وائل گذر كند و بر آن بتازند و از آن براى جنگ شما كمك گيرند . » و چون بنى يربوع اين سخنان بشنيدند كاروان را غارت كردند و يكى از مردم بنى سليط كه نطف نام داشت خورجينى به دست آورد كه جواهر در آن بود و اين سخن مثل شد كه گنج نطف به كف آورد . و صعصعه سبدى به دست آورد كه در آن شمش نقره بود و مردم كاروان به يمامه شدند و پيش هوذة بن على حنفى رفتند كه جامه پوشيد و توشه داد و با آنها برفت تا به نزد كسرى شد .\r\nهوذه جمال و فصاحتى داشت و كسرى فريفتهء او شد و رفتار وى را با مردم كاروان به خاطر آورد و رشتهء مرواريدى بخواست و به سر او بست و قباى ديبا پوشانيد و جامه هاى بسيار داد از اين رو وى را هوذهء تاجدار گفتند .\r\nكسرى به دو گفت : « اينان كه چنان كردند از قوم تواند ؟ » هوذه گفت : « نى . » گفت : « ميان شما صلح هست ؟ » پاسخ داد : « ميان ما مرگ هست . » گفت : « به مقصود رسيدى » و در دل گرفت كه سپاه سوى بنى تميم فرستد به دو گفتند : « ديارشان بسيار سخت است و همه صحراها و بيابانهاست كه راه آن نتوان يافت و آب از چاههاست و بيم هست كه چاهها را كور كنند و سپاه هلاك شود . » و مصلحت آن ديدند كه به عامل خويش در بحرين نامه نويسد و عامل بحرين آزاد فروز پسر جشنس بود كه عربان او را مكعبر ميناميدند از آن رو كه دست و پا مىبريد و سوگند ياد كرده بود\r\n","description":"","footnote":"","page_name":" 720 ","page_number":357},
  {"content":"\r\nكه از بنى تميم كسى باقى نگذارد .\r\nكسرى به آزاد فروز نامه نوشت و پيك فرستاد و هوذه را بخواست و باز كرم كرد و صله داد و گفت : « با فرستادهء من برو و دل من و دل خويش را خنك كن . » هوذه با فرستاده برفتند تا پيش معكبر رسيدند و نزديك وقت خوشه چينى بود و بنى تميم در آن هنگام براى آذوقه گرفتن و خوشه چيدن به هجر مىشدند و منادى مكعبر ندا داد كه هر كس از بنى تميم اينجا باشد بيايد كه شاه فرموده توشه و خوراكى به آنها پخش كنند . و همه بيامدند و آنها را به مشقر در آورد ، مشقر دژى بود كه در مقابل آن دژى ديگر به نام صفا بود و ميان دو دژ نهرى بود كه آن را محمل مىگفتند .\r\nبنيانگزار مشقر بسك پسر ماهيوذان بود كه يكى از چابكسواران كسرى بود و وى را براى بنيان دژ فرستاده بود و چون كار آغاز شد به دو گفتند كه عملگان در اينجا نمانند مگر آنكه زنانى با آنها باشند اگر چنين كنى بنيان تو به سر رسد و بمانند تا از آن فراغت يابند . و او از حدود سواد و اهواز زنان بدكاره به آنجا برد و مشكهاى شراب از سرزمين فارس از راه دريا بياورد ، و آن قوم آميزش و توالد كردند و بيشتر مردم هجر از آنها بود و به عربى سخن كردند و نام عبد القيس گرفتند و چون اسلام بيامد با مردم عبد القيس گفتند : « شمار و لوازم و تمكن فراوان ما را مىدانيد ما را جزو خويش بشماريد و به ما زن دهيد . » گفتند : « نه به همين حال كه هستيد باشيد كه برادران و بستگان ماييد . » يكى از عبد القيس گفت : « اى گروه عبد القيس فرمان من بريد و آنها را به خويشتن ملحق كنيد كه چنين كسانى را از دست نبايد داد . » يكى از قوم عبد القيس گفت : « شرم ندارى كه به ما مىگويى كسانى را كه اصل و نسبشان را مىدانى به خويش ملحق كنيم . » گفت : « اگر چنين نكنيد عربان ديگر آنها را به خويشتن ملحق مىكنند . »\r\n","description":"","footnote":"","page_name":" 721 ","page_number":358},
  {"content":"\r\nگفت : « از اين كار غم نخوريم . » و اين قوم ميان عربان پراكنده شدند و گروهى از آنها نيز با عبد القيس بماندند و به آنها انتساب يافتند و عبد القيس انكارشان نكردند .\r\nو چون مكعبر بنى تميم را به دژ مشقر درآورد ، مردانشان را بكشت و پسران را بگذاشت در آن روز قعنب رياحى كشته شد كه چابكسوار بنى يربوع بود و دو تن از مردان قبيلهء شن كه نيابت ملوك داشتند او را بكشتند و پسران را در كشتىها به ديار پارسيان فرستاد و بسيار كس از آنها را اخته كردند .\r\nهبيرة بن جدير عدوى گويد : از آن پس كه اصطخر گشوده شد تنى چند از آنها سوى ما باز آمدند كه يكيشان خياط بود .\r\nدر آن روز عبيد بن وهب كه يكى از بنى تميم بود به زنجير در هجوم برد و آن را ببريد و بيرون شد و شعرى گفت كه مضمون آن چنين بود :\r\n« هند را به ياد آوردم و هنگام يادآورى او نبود . » « وقتى به ياد آوردم كه ميان من و او ماهها راه بود . » « حجازى و الا نسب كه كسان وى ، » « بر تپه هاى خريف مقر گرفته‌اند » « آيا قوم من خبر يافته‌اند كه من به زور در مشقر » « از شرف خويش حمايت كردم » « و با شمشير ضربتى به مانع در زدم » « كه هر در بسته از آن باز مىشد . » هوذه بن على آن روز دربارهء يكصد كس از اسيران بنى تميم با مكعبر سخن كرد كه به روز عيد فصح نصارى آنها را به وى بخشيد و رها كرد و اعشى را در اين باب شعرى هست بدين مضمون :\r\n« مردم تميم را از روز معامله پرس »\r\n","description":"","footnote":"","page_name":" 722 ","page_number":359},
  {"content":"\r\n« وقتى اسير بودند و همگى زبون بودند ، » « در دل مشقر در زمين تاريك » « و از پس سختى به جايى راه نداشتند . » « شاه گفت : يكصد تن از آنها را رها كنم ، » « و يكصد تن را از اسارت آزاد كرد ، » « و همگى از بند رهايى يافتند » « و به زور فصح آنها را وسيلهء تقرب كرد . » « و به سبب كار خويش از خداوند اميد داشت » « ولى وقتى سخنگوى آنها سخن كند ، » « اين نعمت را به ياد نيارند . » گويد : چون مرگ وهرز در رسيد ، و اين در اواخر پادشاهى انوشيروان بود ، كمان خويش را با تيرى بخواست و گفت : « مرا بنشانيد و او را بنشانيدند » و تيرى بينداخت و گفت : « بنگريد هر كجا تير افتاد گور من آنجا كنيد . » و تير پشت دبر افتاد و همان كليساست كه نزديك نعم است و اكنون مقبره وهرز نام دارد .\r\nو چون كسرى از مرگ وهرز خبر يافت يكى از چابكسواران خويش را سوى يمن فرستاد كه زين نام داشت . وى جبارى افراطگر بود و كسرى او را از كار برداشت و مروزان را به جايش گماشت و در يمن ببود و فرزند آورد و فرزند وى بزرگ شد . آنگاه كسرى انوشيروان در گذشت و مدت پادشاهى وى چهل و هشت سال بود .\r\n","description":"","footnote":"","page_name":" 723 ","page_number":360},
  {"content":"\r\n\r\nپس از آن هرمز پسر كسرى به پادشاهى رسيد\r\nمادر هرمز دختر خاقان بزرگ بود .\r\nاز هشام بن محمد كلبى روايت كرده‌اند كه هرمز پسر كسرى از ادب بهرهء بسيار داشت و مىخواست با ضعيفان و مستمندان نيكى كند و به مؤونه بر اشراف نهد كه دشمن او شدند ، و او نيز دشمن اشراف مملكت بود و مستمندان او را دعا كردند و سپاس پدرش گفتند و وعده هاى نيك به آنها داد . پيوسته مىكوشيد تا با رعيت عدالت كند و با بزرگان سختى كند به سبب آن تطاول كه با مستمندان مىكردند . عدالت وى تا به آنجا رسيد كه به ييلاق سوى ماه مىرفت و بگفت تا در سپاه ندا دهند كه از كشتزارها دورى كنيد ، به دهقانان خسارت نزنيد و اسبان خويش را از تباه كردن كشت بداريد .\r\nو كس به مراقبت گماشت تا هر كه از فرمان وى تجاوز كند عقوبت شود و خسرو پسر وى در سپاه بود و يكى از اسبان وى در كشتزارى بر كنار راه چريد و آن را تباه كرد و اسب را بگرفتند و پيش آن كس بردند كه هرمز به كار عقوبت تباهكاران بر گماشته بود و او نتوانست فرمان هرمز را دربارهء خسرو با همراهان وى به كار بندد و قصهء اسب و تباهكارى آن را با هرمز بگفت و او فرمان داد تا دو گوش اسب را ببرند و دم آن را بكنند و از خسرو غرامت گيرند ، و چون آن كس از پيش هرمز درآمد كه فرمان وى را دربارهء خسرو به كار بندد ، خسرو گروهى از بزرگان را فرستاد تا از او بخواهند كه از اين كار چشم بپوشد و او نپذيرفت . از او خواستند كه در آنجا فرمان هرمز تأخير كند تا با او سخن كنند . و او چنان كرد و كسان پيش هرمز شدند و گفتند : « اسبى كه در كشتزار تباهى كرده چموش بوده و لخت بوده كه به كشتزار شده و هماندم آن را گرفته‌اند . » و از هرمز خواستند كه از گوش و دم بريدن اسب چشم بپوشند كه اين براى خسرو فال خوش نباشد .\r\n","description":"","footnote":"","page_name":" 724 ","page_number":361},
  {"content":"\r\nهرمز سخن آنها را نپذيرفت و بگفت تا اسب را گوش ببرند و دم بكنند و از خسرو نيز مانند ديگر كسان غرامت گيرند .\r\nو هم او روزى در آغاز رسيدن انگور بر نشست و آهنگ بيرون مداين كرد و راه وى از بستانها و تاكستانها بود . يكى از چابكسواران شاه كه با وى برنشسته بود در تاكستانى نظر كرد و غوره بديد و چند خوشه از آن برگرفت و به غلام خويش داد و گفت : « به خانه ببر و با گوشت بپز و آبگوشتى بساز كه در اين اوان سودمند افتد . » و نگهبانان تاكستان بيامد و او را بگرفت و بانگ برداشت و مرد از بيم عقوبت هرمز كمربند طلا نشان خويش را به عوض غوره اى كه از تاكستان گرفته بود به دو داد و خويشتن را بخريد و از نگهبان منت برد كه كمربند بگرفت و او را رها كرد .\r\nگويند : هرمز پيوسته فيروز بود و هر چه مىخواست بدان دست مىيافت ، مردى خردمند و مكار و بد نيت بود و از خالگان ترك خويش خوى گرفته بود و بزرگان را خفيف داشت و از دانشوران و بزرگان و خاندانها سيزده هزار كس و ششصد كس بكشت و پيوسته در انديشهء همدلى با سفلگان و صلاح كار ايشان بود و بسيار كس از بزرگان را به زندان كرد و از كار بينداخت و تنزل مرتبت داد و سپاه را سامان داد و چابكسواران را بر كنار كرد . و بسيار كس از اطرافيان را دل با وى بد شد كه خدا مىخواست كارشان دگر شود و ملكشان برود و هر چيزى را سببى بايد و چنان شد كه هيربدان بر ضد نصارى مقالتى به دو فرستادند و زير آن نوشت : « چنان كه تخت ما به دو پايهء پيشين قوام نگيرد و دو پايه پسين نيز بايد ، پادشاهى ما نيز با تباه كردن نصارى و پيروان دينهاى ديگر كه به ديار ما جاى دارند استوار نشود از ستم با نصارى دست بداريد و به كارهاى نيك پردازيد تا نصارى و اهل دينهاى ديگر ببينند و شما را سپاس كنند و به دينتان راغب شوند . »\r\n","description":"","footnote":"","page_name":" 725 ","page_number":362},
  {"content":"\r\nاز هشام بن محمد كلبى روايت كرده‌اند كه تركان بر ضد هرمز برخاستند و به قولى ديگر شا به پادشاه بزرگ تركان به سال يازدهم پادشاهى وى با سيصد هزار سپاه تا بادغيس و هرات پيش آمد و شاه روم با هشتصد هزار سپاه از مرزها درآمد و آهنگ او داشت و شاه خزر با سپاهى بزرگ به باب و ابواب رسيد و تباهى كرد و ويرانى آورد و دو تن از عربان بنام عباس احول و عمرو بن ازرق با جمعى انبوه از مردم عرب بر ساحل فرات فرود آمدند و بر مردم سواد حمله بردند و دشمنان هرمز جرى شدند و به قلمرو وى هجوم آوردند و تاخت و تازشان چنان شد كه ديار پارسيان را غربالى پر سوراخ ناميدند و گفتند دشمنان ديار پارسيان را چنان در بر گرفته‌اند كه زه دو سوى كمان را ببر گيرد و شا به شاه تركان كس پيش هرمز و بزرگان پارسى فرستاد و آمدن خويش را با شاه خبر داد و گفت : « پلها را مرمت كنيد تا سوى ديار شما گذر كنم و بر هر نهر و رود كه در راه من به ديار روم باشد و پل بر آن نباشد ، پل بزنيد كه خواهم از ديار شما سوى ديار روم شوم . » و هرمز سخت بيمناك شد و به مشورت پرداخت و همگان گفتند كه بايد آهنگ شاه تركان كند و او ، بهرام جشنس را كه از مردم رى بود و به نام چوبين شهره بود با دوازده هزار مرد كه بهرام از سالخوردگان نه جوانان برگزيد سوى تركان فرستاد .\r\nگويند : در آن هنگام همه ديوانيان را كه به دسترس داشت بر شمرد كه هفتاد هزار كس بودند و بهرام با سپاه شتابان برفت تا از هرات و بادغيس گذشت و شابه ندانست تا نزديك وى اردو زد و نامه ها و جنگها در ميان رفت و بهرام تيرى بينداخت و شابه را بكشت .\r\nگويند : در ملك عجم سه تير نامى بود يكى تير ارششياطير ميان منوچهر و فراسياب بود و ديگرى تير سوخرا بر ضد تركان بود و ديگرى همين تير بهرام بود .\r\n","description":"","footnote":"","page_name":" 726 ","page_number":363},
  {"content":"\r\nو چون شابه كشته شد بهرام اردوى وى را غارت كرد و در جاى او مقر گرفت و بر موذه پسر شابه كه همانند پدر بود بيامد و با بهرام بجنگيد و هزيمت يافت و در قلعه اى حصارى شد و بهرام همچنان بكوشيد تا تسليم شد و او را اسير كرد و پيش هرمز فرستاد و از قلعهء وى گنجهاى فراوان به غنيمت گرفت .\r\nگويند : از غنائم جنگ از مال و جواهر و آبگينه و سلاح و كالاى ديگر دويست و پنجاه هزار بار شتر براى هرمز فرستاد و هرمز بهرام را از آن همه غنيمت سپاس گفت و بهرام از سطوت هرمز نگران شد و سپاه وى نيز نگران بودند و هرمز را از پادشاهى برداشتند و آهنگ مداين كردند و از كار وى خشمگين بودند و مىگفتند :\r\n« پسرش پرويز براى پادشاهى بهتر از اوست . » و حاضران در هرمز نيز به كمك آنها برخاستند و پرويز از بيم پدر فرارى شد و به آذربيجان رفت و تنى چند از مرزبانان و اسپهبدان بر او فراهم شدند و با وى بيعت كردند ، و بزرگان و سران قوم در مداين قيام كردند ، بندى و بسطام خالگان پرويز نيز در آن ميان بودند و هرمز را از پادشاهى برداشتند و ميل به چشمانش كشيدند و رها كردند از آن رو كه كشتن وى را خوش نداشتند .\r\nو چون پرويز خبر يافت با ياران خويش از آذربيجان شتابان به دار الملك آمد و زودتر از بهرام آنجا رسيد و پادشاهى را قبضه كرد و با بهرام در افتاد و بر ساحل رود نهروان با او رو به رو شد و در ميانه گفتگوها رفت و پرويز به بهرام گفت كه او را امان نمىدهد و مرتبت فزون مىكند و ولايت او را بيشتر مىكند .\r\nاما بهرام نپذيرفت و جنگها در ميانه رفت و پرويز به ناچار از پس جنگها و شبيخونها كه با همديگر داشتند فرارى شد و به كمك خواهى سوى پادشاه روم رفت . گويند : جمعى از دليران همراه بهرام بودند و از جمله سه تن از سران ترك بودند كه در چابكسوارى و دليرى كس همانندشان نبود . و روز پس از شبيخون\r\n","description":"","footnote":"","page_name":" 727 ","page_number":364},
  {"content":"\r\nپرويز مردم را به پيكار بهرام خواند و سستى كردند و دليران ترك آهنگ پرويز كردند و پرويز سوى آنها رفت و هر سه تن را يكى پس از ديگرى به دست خويش بكشت و از نبردگاه برفت و چون سستى و ضعف ياران خويش بديد آهنگ طيسبون كرد و پيش پدر رفت و كار ياران خويش را با وى بگفت و رأى خواست كه گفت : « به سوى موربق پادشاه روم شود و از او كمك بخواهد . . » و پرويز زن و فرزند را به جايى برد كه از دست اندازى بهرام در امان باشند و با گروهى اندك برفت كه بندى و بسطام و كردى برادر بهرام چوبين نيز در آن ميان بودند و چون به انطاكيه رسيد به موريق نامه نوشت و شاه روم وى را پذيرفت و دختر خويش مريم را كه بسيار عزيز بود زن او كرد .\r\nهمه مدت پادشاهى هرمز پسر كسرى به قولى يازده سال و نه ماه و ده روز بود اما بگفتهء هشام بن محمد كلبى مدت پادشاهى وى دوازده سال بود .\r\n\r\nپس از آن خسرو پرويز پسر هرمز به پادشاهى رسيد\r\nوى از همه ملوك پارسيان به دليرى و تدبير و دور انديشى سر بود ، و چنان كه گويند هيچ پادشاهى به قدرت و فيروزى و فراهم آوردن مال و گنج و يارى بخت چون او نبود به همين جهت او را پرويز گفتند كه به معنى فيروز است .\r\nگويند : بهرام چوبين حيله كرد و هرمز پنداشت پرويز سر آن دارد كه به جاى او شاه شود و پرويز از بيم پدر نهانى سوى آذربيجان رفت و كار خويش عيان كرد و جمعى از سپهبدان و ديگر كسان بر وى فراهم آمدند و بيعت كردند كه يارى او كنند ولى او كارى نكرد .\r\n","description":"","footnote":"","page_name":" 728 ","page_number":365},
  {"content":"\r\nگويند : وقتى اذين جشنس كه براى جنگ بهرام چوبين رفته بود كشته شد سپاهش پراكنده شدند و سوى مداين باز آمدند و بهرام چوبين به دنبالشان بود و كار هرمز آشفته شد ، دختر آذين جشنس كه با پرويز دوستى داشت به دو نوشت كه كار هرمز به سبب حادثهء اذين جشنس سستى گرفته و بزرگان قوم به خلع وى همداستان شده‌اند و اگر چوبين زودتر از او به مداين رسد بر آنجا تسلط مىيابد .\r\nو چون نامه به پرويز رسيد هر چه توانست از مردم ارمينيه و آذربيجان فراهم آورد و سوى مداين رفت و سران و بزرگان از آمدنش خرسند شدند و به دورش فراهم آمدند و تاج شاهى به سر نهاد و به تخت نشست و گفت : « روش ما نكو كارى و خيرخواهى است ، جد ما كسرى پسر قباد به جاى پدر شما بود و پدر ما هرمز براى شما داورى عدالت پيشه بود ، شما نيز راه اطاعت پيش گيريد . » و روز سوم پيش پدر شد و در مقابل او به خاك افتاد و گفت : « اى پادشاه خدايت عمر دهاد ، تو دانى كه من از آنچه منافقان با تو گفتند برى بودم و نهان شدم و به آذربيجان رفتم از آن رو كه بيم داشتم مرا بكشى . » هرمز گفتار او را تصديق كرد و گفت : « اى پسر مرا دو حاجت هست يكى آنكه انتقام مرا از آنها كه خلعم كردند و ميل كشيدند بگيرى و به آنها رحم نكنى ، ديگر آنكه هر روز سه كس را مونس من كنى كه راى صايب داشته باشند و اجازه دهى پيش من آيند . » پرويز فروتنى كرد و گفت : « اى پادشاه خدايت عمر دهاد بهرام بى دين بر در است با شجاعت و نيرو و ما نميتوانيم به آنها كه با تو چنان كردند دست دراز كنيم ، اگر خدايم بر منافق فيروز كند جانشين توام و در اختيار تو هستم . » و بهرام خبر يافت كه خسرو آمد و مردم او را به پادشاهى برداشتند و با سپاه خويش با شتاب آهنگ مداين كرد و پرويز ديد گران بر او گماشت و چون نزديك رسيد\r\n","description":"","footnote":"","page_name":" 729 ","page_number":366},
  {"content":"\r\nپرويز صلاح در ملايمت ديد و سلاح پوشيد و بندى و بسطام و تنى چند از بزرگان معتمد خويش را بگفت تا زينت كنند و سلاح بپوشند و با يك هزار سپاهى آهنگ بهرام كرد و مردم براى او دعا مىكردند و بندى و بسطام و ديگر سران به دور وى بودند و برفت تا به ساحل رود نهروان رسيد .\r\nو چون بهرام از آمدن وى خبر يافت بر اسبى ابلق نشست كه دلبستهء آن بود و سر برهنه بيامد و ايزد جشنس با وى بود با سه تن از خويشاوندان پادشاه ترك كه پيش بهرام تعهد كرده بودند پرويز را به اسارت پيش وى آرند و بهرام براى اين كار مال بسيار به آنها داده بود .\r\nو چون بهرام زينت و تاج خسرو را بديد كه درفش كابيان ، پرچم بزرگ پارسيان ، بر سرش افراشته بود و بندى و بسطام و ديگر بزرگان با وى بودند و سلاح نكو و اسبان خوب داشتند غمين شد و با همراهان خويش گفت : « ما در فلان را مىبينيد كه گوشت و پيه آورده و از نوجوانى بگشته و مجرب شده و ريش درآورده و جوان كامل شده و تن و توش پيدا كرده » در آن اثنا كه بهرام اين سخنان مىگفت و بر ساحل رود نهروان ايستاده بود خسرو با يكى از همراهان خويش گفت : « كداميك از اينان بهرام است . » و برادر بهرام كه كردى نام داشت و همچنان مطيع پرويز مانده بود گفت :\r\n« خدايت عمر دهاد سوار اسب ابلق بهرام است . » و خسرو سخن آغاز كرد و گفت : « بهرام ! تو ستون مملكت و تكيه گاه رعيت مايى و در كار ما نيك كوشيده اى و ممتحن بوده اى و بر سر آنيم كه به روزى ميمون اسپهبدى همهء ديار پارسيان را به تو دهيم . » بهرام كه به خسرو نزديكتر شده بود گفت : « اما من بر سر آنم كه به روزى مناسب ترا بياويزم . » خسرو سخت غمين شد اما اثر آن بر چهره اش نمودار نشد و سخن در ميانه\r\n","description":"","footnote":"","page_name":" 730 ","page_number":367},
  {"content":"\r\nدراز شد و بهرام به پرويز گفت : « اى روسپىزاده كه در چادر كردان بزرگ شده اى ! » و سخنانى از اين گونه به زبان آورد و آنچه را پرويز گفته بود نپذيرفت و از ايرش جد بهرام سخن رفت و پرويز به دو گفت كه ايرش جد وى از منوچهر اطاعت مىكرده بود و با نهايت دل آزردگى از هم جدا شدند .\r\nبهرام را خواهرى بود كرديه نام كه زنى كامل و شايسته بود و او را به زنى گرفته بود و كرديه بهرام را از بد زبانى كه با شاه كرده بود سرزنش كرد و از او خواست كه به اطاعت شاه در آيد .\r\nاما بهرام نپذيرفت و ميان وى و خسرو شبيخونى بود و روز پس از شبيخون خسرو به نبردگاه آمد و چون آن سه ترك دلير وى را بديدند قصد او كردند و پرويز هر سه را به دست خويش بكشت و مردم را به پيكار ترغيب كرد و سستى آنها را بديد و مصمم شد كه به طلب كمك پيش يكى از شاهان شود و پيش پدر رفت و با وى مشورت كرد و او گفت كه سوى شاه روم شود و زنان خويش را به جاى امنى نهاد و با گروهى اندك كه بندى و بسطام و كردى برادر بهرام در آن ميانه بودند به راه افتاد .\r\nو چون از مداين برون شد قوم بيم كردند كه بهرام هرمز را به پادشاهى باز برد و از جانب وى به شاه روم نامه نويسد كه آنها را پس بفرستد و نابود شوند و اين قضيه را با پرويز بگفتند و اجازه خواستند كه هرمز را تلف كنند و او جواب نداد ، و بندى و بسطام و بعضى يارانشان سوى هرمز بازگشتند و او را خفه كردند و سوى خسرو بازگشتند و گفتند به طالع ميمون حركت كن و با شتاب برفتند تا به فرات رسيدند و از آن گذشتند و راه صحرا گرفتند و مردى به نام خرشيدان بلد راهشان بود و به ديرى رسيدند و آنجا فرود آمدند و سپاه بهرام به سالارى مردى به نام بهرام پسر سياوش در رسيد . و چون خبر يافتند ، بندى پرويز را از خواب بيدار كرد و گفت : « براى جان خويش تدبيرى كن كه دشمن بر در است » و خسرو گفت :\r\n","description":"","footnote":"","page_name":" 731 ","page_number":368},
  {"content":"\r\n« تدبير ندانم » بندى گفت كه جان خويش را براى نجات وى بذل مىكند و بگفت تا لباس خويش به وى دهد و با همراهان از دير برون شود ، و چنان كردند و پيش از آنكه دشمن برسد در كوه نهان شدند . و چون بهرام پسر سياوش بيامد ، بندى كه پوشش پرويز داشت از بالاى دير نمايان شد و او را به اين پندار انداخت كه پرويز است و از او خواست تا فردا مهلت دهد تا به صلح تسليم وى شود و بهرام دست از او بداشت ، پس از آن حيلهء وى بدانست و او را سوى چوبين برد كه او را به نزد بهرام پسر سياوش به زندان كرد .\r\nگويند : بهرام چوبين به دار الملك مدائن درآمد و به تخت نشست و بزرگان و سران بر او فراهم شدند و سخن كرد و ناسزاى پرويز گفت و مذمت او كرد و ميان او و سران قوم مناظره ها رفت كه هيچكس دل با او نداشت ولى بهرام به تخت شاهى نشست و تاج به سر نهاد و مردم از بيم اطاعت وى كردند .\r\nگويند : بهرام پسر سياوش با بندى همدل شد كه چوبين را بكشد و چوبين خبر يافت و بهرام را بكشت و بندى بگريخت و به آذربيجان رفت .\r\nپرويز برفت تا به انطاكيه رسيد و از آنجا به موريق پادشاه روم نامه نوشت و جمعى از همراهان خويش را سوى او فرستاد و كمك خواست و موريق پذيرفت و دختر خويش مريم را زن او كرد و پيش او فرستاد و ثيادوس برادر خويش را با شصت هزار سپاه روانه كرد با مردى سرجس نام كه تدبير امور سپاه كند و مردى ديگر كه نيروى وى برابر هزار مرد بود و شرط نهاد كه پرويز باجى را كه پدرانش از شاهان روم مىگرفته بودند نخواهد .\r\nو چون سپاه به نزد پرويز رسيد خوشدل شد و پنج روز آسوده باش داد آنگاه سياه راسان ديد و سالاران معين كرد و تيادوس و سرجس و دليرى كه برابر هزار مرد بود با سپاه بودند و با سپاه برفت تا به آذربيجان رسيد و به صحراى دنق فرود آمد و\r\n","description":"","footnote":"","page_name":" 732 ","page_number":369},
  {"content":"\r\nبندويه و يكى از اسبهبدان ولايت به نام موسيل با چهل هزار مرد جنگى پيش وى آمدند و مردم از فارس و اصفهان و خراسان سوى پرويز آمدن گرفتند .\r\nو بهرام خبر يافت كه پرويز به صحراى دنق فرود آمده و از مداين سوى او شد و جنگى سخت در ميانه رفت و دلير رومى در جنگ كشته شد .\r\nگويند كه پرويز بيرون سپاه با چهارده كس كه كردى برادر بهرام و بندى و بسطام و شاپور انديان و ابادر و فرخزاد و فرخ هرمز از آن جمله بودند ، با بهرام جنگى سخت كرد و جنگ تن به تن شد .\r\nبگفته گبران پرويز به تنگنايى رفت و بهرام به دنبال او شد و چون پنداشت كه به دو دست يافته ، چيزى كه كس نداند چه بود وى را از فراز كوه برد .\r\nگويند : كه پرويز بيرون سپاه با چهارده كس كه كردى برادر بهرام و بندى و بسطام و شاپور انديان و ابادر و فرخزاد و فرخ هرمز از آن جمله بودند ، با بهرام جنگى سخت كرد و جنگ تن به تن شد .\r\nبگفته گبران پرويز به تنگنايى رفت و بهرام به دنبال او شد و چون پنداشت كه به دو دست يافته ، چيزى كه كس ندارد چه بود و وى را فراز كوه برد .\r\nگويند : منجمان گفته بودند كه پرويز چهل و هشت سال پادشاهى خواهد كرد و پرويز با بهرام جنگ تن به تن كرد و نيزهء وى را از كفش بربود و به سرش زد تا بشكست و بهرام آشفته شد و بترسيد و بدانست كه با پرويز بر نيايد و سوى خراسان شد آنگاه سوى تركان رفت و پرويز بيست هزار هزار درم ميان سپاه پخش كرد و آنها را سوى موريق فرستاد و به مداين باز رفت .\r\nگويند : پرويز فرمانى براى نصارى نوشت و اجازه داد كليساها بنياد كنند و به جز گبران هر كه خواهد به دين آنها درآيد .\r\nو سبب آن بود كه انوشيروان با قيصر پيمان كرده بود كه باجى را كه از او مىگيرد براى پارسيانى كه در قلمرو روم مقر دارند خرج كند و آتشكده ها آنجا بسازد و قيصر نيز چنين شرطى براى نصرانيان ديار پارس نهاده بود .\r\nبهرام در ميان تركان ميزيست و به نزد شاه محترم بود و پرويز در كار وى حيله كرد و مردى به نام هرمز را با گوهرى گرانقدر و چيزهاى ديگر سوى تركان فرستاد كه وسيله برانگيخت و گوهر را با ديگر تحفه ها به خاتون زن شاه داد و او كس فرستاد و بهرام را بكشت .\r\n","description":"","footnote":"","page_name":" 733 ","page_number":370},
  {"content":"\r\nگويند : خاقان از مرگ بهرام غمين شد و كس پيش كرديه خواهر و زن وى فرستاد و غم خويش را از حادثهء بهرام بگفت و از او خواست كه زن نطر برادر خاقان شود و خاتون را به سبب توطئه قتل بهرام طلاق داد و گويند : كرديه پاسخ نرم داد و نطر را باز گردانيد و همه سپاهيان را كه همراه برادر وى بودند از ديار تركان برون آورد و به حدود ديار پارسيان رسانيد ، و نطر ترك با دوازده هزار سپاه به تعقيب او برخاست و كرديه نطر را به دست خويش بكشت و به راه ادامه داد و به كردى برادر خود نامه نوشت كه از پرويز براى وى امان گرفت و چون به نزد پرويز رسيد او را به زنى گرفت و به دو خوشدل شد و از آن ملامت كه بهرام را كرده بود سپاس داشت .\r\nپرويز با نيكىها و الطاف موريق به پادشاهى رسيد و از آن پس كه خسرو چهارده سال پادشاهى كرد روميان موريق را خلع كردند و بكشتند و باقيماندگان وى را نابود كردند .\r\nو چون خسرو خبر يافت كه روميان پيمان موريق را نگه نداشته‌اند و او را كشته‌اند سخت خشم آورد و پسر موريق را كه سوى وى آمده بود پناه داد و به - پادشاهى روم باز گردانيد و سه تن از سرداران خويش را با سپاه فراوان همراه وى فرستاد .\r\nيكى از سرداران رميوزان نام داشت و او را سوى ديار شام فرستاد كه آنجا را به تصرف آورد و به سرزمين فلسطين رسيد و به شهر بيت المقدس درآمد ، و اسقف آنجا را با كشيشان و نصرانيان ديگر بگرفت تا چوب صليب را به دست آرد و چنان بود كه آن را به صندوق طلا نهاده بودند و در بستانى به خاك كرده بودند و روى آن سبزى كاشته بودند و رميوزان اصرار ورزيد تا جاى آن را بنمودند كه با دست خويش بكند و صليب را سوى خسرو فرستاد و اين به سال بيست و چهارم پادشاهى وى بود . 181 )\r\n","description":"","footnote":"","page_name":" 734 ","page_number":371},
  {"content":"\r\nسردار ديگر شاهين نام داشت و فاذوسبان مغرب بود و برفت و مصر و اسكندريه و ديار نوبه را بگرفت و كليدهاى شهر اسكندريه را به نزد خسرو فرستاد و اين به - سال بيست و هشتم پادشاهى وى بود .\r\nسردار سوم فرهان نام داشت و مرتبهء شهربراز داشت و آهنگ قسطنطنيه كرد و بر ساحل خليج فرود آمد و خيمه زد و خسرو بفرمود تا به خونخواهى موريق ديار روم را ويران كند . كس از روميان به اطاعت پسر موريق در نيامد ، اما قوفا پادشاه خويش را بكشتند كه بدكاره بود و خدانشناس و بى تدبير ، و مردى به نام هرقل را به پادشاهى برداشتند .\r\nو چون هرقل ديد كه از سپاه پارسيان به ديار روم آن همه ويرانى و كشتار و اسارت و غارت و بىحرمتى افتاد به خدا بناليد و خواست تا وى و مردمش را از سپاه پارسيان رها كند و به خواب ديد كه مردى تنومند با پوشش نكو به نزديك وى به جايى بلند بود و يكى به نزد آنها آمد و آن مرد را از جاى بينداخت . و به هرقل گفت : « او را به دست تو دادم . » اما چون بيدار شد اين خواب را با كس نگفت و بار ديگر به خواب ديد كه همان مرد به جايى بلند نشسته بود و مردى ديگر بيامد كه زنجيرى دراز به دست داشت و آن را به گردن مرد نشسته انداخت و به دست وى سپرد و گفت : « اينك خسرو را به تو دادم به دو حمله بر كه ظفر از تو باشد و بر او دست يا بى و به آرزوى خويش برسى . » و چون اين گونه خواب مكرر شد آن را با بزرگان روم و صاحبان راى در ميان نهاد و گفتند كه بر خسرو ظفر مىيابد و بايد به دو حمله برد .\r\nهرقل براى جنگ آماده شد و پسر خويش را به شهر قسطنطنيه جانشين كرد و از راهى كه شهربراز در آن نبود سوى ارمينيه رفت و از پس يك سال در نصيبين فرود آمد و هنگامى كه هرقل به نصيبين رسيد شاهين فاذوسبان مغرب به در خسرو بود كه شاه با وى بد دل شده بود و از آن مرز برداشته بود و شهربراز در جاى خويش\r\n","description":"","footnote":"","page_name":" 735 ","page_number":372},
  {"content":"\r\nاردو زده بود كه خسرو گفته بود آنجا بماند .\r\nو چون خسرو از سقوط نصيبين خبر يافت يكى از سرداران خويش را به نام راهزار با دوازده هزار مرد جنگى به مقابلهء هرقل فرستاد و بفرمود تا در نينوى كه از ولايت موصل و بر كنار دجله بود بماند و نگذارد روميان از دجله بگذارند .\r\nدر آن هنگام كه خسرو از كار هرقل خبر يافت در قصر پادشاهى بود و راهزار فرمان وى را كار بست و همانجا كه گفته بود اردو زد و هرقل از جاى ديگر از دجله گذشت و به نزديك سپاهيان پارسى رسيد و راهزار جاسوسان فرستاد و خبر آوردند كه وى هفتاد هزار سپاه دارد و راهزار بدانست كه او و سپاهى كه همراه دارد تاب مقابله با هفتاد هزار سپاه ندارند و مكرر به خسرو نوشت كه هرقل با سپاهى آمده كه وى و سپاهش تاب آن ندارند كه جمع بسيارند و سلاح خوب دارند ، و خسرو پيوسته پاسخ مىداد كه اگر تاب مقابله روميان ندارند مىتوانند كه از آنها بكشند و در كار اطاعت وى جانبازى كنند .\r\nو چون پاسخهاى خسرو به نامه هاى راهزار به اين مضمون مكرر شد سپاه بياراست و با روميان جنگ انداخت كه او را با ششهزار كس بكشتند و باقيمانده هزيمت شدند و چون خسرو از كشته شدن راهزار و فيروزى هرقل خبر يافت بلرزيد و از قصر پادشاهى به مداين رفت و حصارى شد كه تاب جنگ هرقل نداشت و هرقل بيامد تا نزديك مداين رسيد و خسرو براى جنگ وى آماده شد اما هرقل به سرزمين روم بازگشت .\r\nپس از آن خسرو به سرداران سپاه هزيمت شده نوشت كه سرداران و سپاهيانى را كه در جنگ سستى كرده‌اند و به جاى خويش نمانده‌اند به دو وا نمايند تا چندان كه بايد عقوبتشان فرمايد و با اين نامه آنها را به مخالفت خويش برانگيخت كه براى نجات خويش تدبير كنند .\r\nو هم به شهربراز نوشت كه سوى وى آيد و در اين كار شتاب كند و كار روميان\r\n","description":"","footnote":"","page_name":" 736 ","page_number":373},
  {"content":"\r\nرا با وى بگفت . گويند : گفتار خدا عز و جل دربارهء كار پرويز پادشاه پارسيان و شاه روم بود كه فرمود :\r\n« * ( الم ، غُلِبَتِ الرُّومُ في أَدْنَى الأَرْضِ وَهُمْ من بَعْدِ غَلَبِهِمْ سَيَغْلِبُونَ . في بِضْعِ سِنِينَ ، لِلَّه الأَمْرُ من قَبْلُ وَمن بَعْدُ وَيَوْمَئِذٍ يَفْرَحُ الْمُؤْمِنُونَ . بِنَصْرِ الله يَنْصُرُ من يَشاءُ وَهُوَ الْعَزِيزُ الرَّحِيمُ . وَعْدَ الله لا يُخْلِفُ الله وَعْدَه وَلكِنَّ أَكْثَرَ النَّاسِ لا يَعْلَمُونَ 30 : 1 - 6 ) * » [ 1 
  ] يعنى : روميان در نزديك اين سرزمين مغلوب گشتند و هم آنها از پس مغلوب شدنشان به زودى در طى چند سال غالب مىشوند جلوتر و بعدتر نيز همه كارها به ارادهء خداست ، و آن روز مؤمنان از يارى خدا شادمان شوند كه هر كه را خواهد يارى كند و همو نيرومند و رحيم است ، وعدهء خداست و خدا از وعدهء خويش تخلف نكند ولى بيشتر مردم نمىدانند .\r\nذكر گويندهء اين سخن :\r\nاز عكرمه روايت كرده‌اند كه روميان و پارسيان به سرزمين نزديك پيكار كردند و سرزمين نزديك اذرعات بود كه در آنجا رو به رو شدند و روميان منهزم شدند و اين خبر به پيغمبر صلى الله عليه و سلم و ياران وى رسيد كه به مكه بودند و حادثه براى آنها سخت بود كه غلبه گبران امى را بر روميان اهل كتاب خوش نداشتند ، و كافران مكه خوشدل شدند و ياران پيغمبر را شماتت كردند و گفتند : « شما اهل كتابيد و نصارى نيز اهل كتابند و ما اميانيم و برادران پارسى ما را بر برادران كتابى شما ظفر يافتند شما نيز اگر با ما پيكار كنيد بر شما ظفر مىيابيم . » و آيات الم غلبت الروم تا هم غافلون نزول يافت و ابو بكر صديق سوى كفار شد و گفت : « از غلبهء برادرانتان بر\r\n\r\n","description":"","footnote":"\r\n[ 1 
  ] سورهء روم : 1 تا 6\r\n","page_name":" 737 ","page_number":374},
  {"content":"\r\nبرادران ما خوشدلى مكنيد به خدا سوگند كه روميان بر پارسيان غلبه خواهند يافت و اين گفت پيمبر ماست . » ابى بن خلف جمحى برخاست و گفت : « اى ابو فضيل دروغ گفتى . » ابو بكر گفت : « اى دشمن خدا تو دروغگوترى . » ابى گفت : « با تو به مدت سه سال به ده شتر شرط مىكنم اگر روميان بر پارسيان ظفر يافتند من باخته‌ام و اگر ظفر از پارسيان بود تو باخته اى . » پس از آن ابو بكر پيش پيمبر خدا شد و قضيه را بگفت .\r\nپيمبر گفت : « من نه چنين گفتم ، چند سال از سه تا نه باشد ، شرط را بيشتر كن و مدت را بيفزاى . » ابو بكر برفت و ابى را بديد كه به دو گفت : « مگر پشيمان شدى ؟ » ابو بكر گفت : « نه ، شرط را بيشتر كنيم و مدت را بيفزاييم شرط صد شتر باشد و مدت نه سال . » ابى گفت : « چنين باشد . » از عكرمه روايت كرده‌اند كه به ديار پارسيان زنى بود كه جز شاهان دلير نمىآورد و خسرو او را بخواست و گفت : « مىخواهم كه سپاهى سوى روم فرستم و يكى از پسران تو را سالار آن كنم راى تو چيست و سالارى ، كدامين را دهم ؟ » گويد و آن زن كه از روباه مكارتر بود و از شاهين محتاطتر بود گفت :\r\n« فرخان از تير نافذتر و شهربراز از خاره بردبارتر است ، هر كدام را خواهى سالار كن . » خسرو گفت : « بردبار را سالار مىكنم . » و سالارى سپاه به شهربراز داد و وى با سپاه پارسيان سوى روميان شد و بر آنها ظفر يافت و مردم بكشت و شهرها ويران كرد و درختان زيتون ببريد .\r\nراوى گويد : اين حديث با عطاى خراسانى بگفتم و او گفت : « مگر ديار شام\r\n","description":"","footnote":"","page_name":" 738 ","page_number":375},
  {"content":"\r\nرا نديده اى ؟ » گفتم : « نه . » گفت : « اگر آنجا روى شهرهاى ويران شده و درختان زيتون قطع شده را مىبينى . » گويد : « پس از آن سوى شام شدم و آنجا را او گفته بود بديدم . » از يحيى بن يعمر روايت كرده‌اند كه قيصر مردى را به نام قطمه با سپاهى از روميان فرستاد و خسرو نيز شهربراز را روانه كرد و در اذرعات و بصرى رو به رو شدند كه به سرزمين نزديك شام است و پارسيان و روميان پيكار كردند و پارسيان ظفر يافتند و كافران قريش خوشدل شدند و مسلمانان غمين شدند و خداوند الم غلبت الروم را نازل فرمود .\r\nآنگاه حديثى چون حديث عكرمه آورده و افزوده كه شهربراز همچنان تاخت و تاز كرد و شهرهاى روميان را به ويرانى داد تا به خليج رسيد ، پس از آن خسرو بمرد و روميان خبر يافتند و شهربراز و يارانش منهزم شدند و روميان بر آنها ظفر يافتند و به تعقيب و كشتارشان پرداختند .\r\nگويد : و در حديث عكرمه هست كه چون پارسيان بر روميان ظفر يافتند فرخان به شراب نشست و به ياران خويش گفت : « به خواب ديدم كه بر تخت خسرو نشسته‌ام . » و خبر به كسرى رسيد و به شهربراز نوشت كه وقتى اين نامه به تو رسد سر فرخان را براى من بفرست .\r\nو شهربراز به پاسخ نوشت كه اى پادشاه همانند فرخان كس نيابى كه صولت و بانگ وى در دشمن اثر بسيار دارد و چنين نبايد كرد .\r\nخسرو نوشت كه در مردان پارسى مانند وى بسيار است و زودتر سر او را بفرست .\r\nو باز شهربراز نامه نوشت و عذر انگيخت .\r\n","description":"","footnote":"","page_name":" 739 ","page_number":376},
  {"content":"\r\nو خسرو خشمگين شد و پاسخ نداد و پيكى سوى پارسيان فرستاد كه من شهربراز را از سالارى برداشتم و سالارى به فرخان دادم ، آنگاه نامهء كوچكى به پيك داد و گفت : « چون فرخان به شاهى رسيد و برادرش مطيع او شد اين نامه به او ده . » و چون پيك نامه به شهربراز داد و بخواند گفت : « اطاعت مىكنم . » و از تخت فرو شد و فرخان بر نشست و پيك نامه به دو داد و فرخان گفت : « شهربراز را بياريد . » و چون شهربراز را پيش بداشت كه گردنش بزند گفت : « شتاب مكن تا وصيت بنويسم » .\r\nو فرخان پذيرفت .\r\nو شهربراز از محفظه اوراق بخواست و سه نامه به دو نشان داد و گفت : « اين همه دربارهء تو به خسرو نوشتم و تو بيك نامه مىخواهى مرا بكشى . » و فرخان پادشاهى به برادر داد و شهربراز به شاه روم نامه نوشت كه مرا كارى هست كه با پيك نتوان گفت و به نامه نتوان نوشت به ديدار من آى و بيش از پنجاه رومى همراه ميار كه من نيز با پنجاه پارسى بيايم .\r\nو قيصر با پانصد رومى بيامد و پيشاپيش خويش ديدوران به راه فرستاد كه بيم حيله داشت و ديد وران خبر آوردند كه به جز پنجاه مرد با وى نبود .\r\nپس از آن براى آنها فرش گستردند و در خيمه ديبا ديدار كردند و با هر يكيشان كاردى بود و ترجمانى بخواستند و شهربراز گفت : « من و برادرم به تدبير و دليرى شهرهاى ترا به ويرانى داديم و خسرو بر ما حسد آورد و خواست تا برادر بكشم و من نپذيرفتم و از برادرم خواست كه مرا بكشد و هردوان او را از پادشاهى برداشته‌ايم و همراه تو با وى پيكار مىكنيم . » قيصر گفت كار صواب همين است .\r\nآنگاه يكيشان به ديگرى گفت : « راز ميان دو كس باشد و چون از دو كس بگذرد\r\n","description":"","footnote":"","page_name":" 740 ","page_number":377},
  {"content":"\r\nفاش شود ، و در آن ديگرى گفت : « چنين است . » و ترجمان را با كارد بكشتند و خدا خسرو را هلاك كرد و به روز حديبيه خبر به پيمبر خدا صلى الله عليه و سلم رسيد و خوشدل شد . 187 )\r\n\r\nسخن از حوادثى كه هنگام زوال ملك پارسيان به اراده خداى رخ داد و عربان بر آن چيره شدند كه خدايشان به سبب پيمبر ، نبوت و خلافت به پادشاهى و قدرت داده بود\r\nاز وهب بن منبه روايت كرده‌اند كه خسرو بر دجله بندى بساخت و چندان مال بر آن خرج كرد كه كس اندازهء آن ندانست و ايوان وى بنايى بود كه كس مانند آن نديده بود ، و هنگامى كه بار مىداد تاج خويش را مىآويخت و در ايوان مىنشست سيصد و شصت دانا از كاهن و جادوگر و منجم به نزد وى بود .\r\nگويد : از آن جمله يكى از عربان بود سايب نام كه مانند عربان پيشگويى مىكرد و كمتر به خطا مىرفت و باذان وى را از يمن فرستاده بود ، و وقتى خسرو دل به چيزى مشغول داشت كاهنان و جادوگران و منجمان را فراهم مىآورد كه در اين كار بنگريد كه چيست ؟ » و چون خداى عز و جل پيمبر خويش صلى الله عليه و سلم را برانگيخت صبحگاهان ايوان كسرى از ميان شكافته بود بى آنكه سنگينىاى بر آن افتاده باشد و بند دجله فرو ريخته بود و چون چنين بديد غمين شد و گفت طاق شاهى من بى - سنگينى از ميان بشكافت و بند دجله كور فرو رفت ، و شاه بشكست [ 1 
  ] آنگاه كاهنان و ساحران و منجمان خويش را بخواست و سائب نيز در ميانه بود و به آنها گفت : « طاق شاهى من بى سنگينىاى بشكافت و بند دجله كور فرو رفت ، و شاه بشكست ، در اين كار بنگريد كه چيست ؟ »\r\n\r\n","description":"","footnote":"\r\n[ 1 
  ] اين جمله در متن به فارسى آمده\r\n","page_name":" 741 ","page_number":378},
  {"content":"\r\nآن گروه برون شدند و در كار وى بنگريستند ، اطراف آسمان گرفته بود و زمين تاريك مىنمود و در علم خويش فرو مانده بودند و جادوى جادوگر و كاهنى كاهن و نجوم منجم به كار نبود .\r\nسايب شب تاريك را بر تپه اى به سر كرد و بديد كه از سوى حجاز برقى جست و اوج گرفت تا به مشرق رسيد و صبحگاهان به زير پاى خويش نگريست و باغى سبز ديد و با خود گفت : اگر آنچه مىبينم راست باشد از حجاز پادشاهى در آيد كه به مشرق رسيد و زمين از او سر سبز شود .\r\nو چون كاهنان و منجمان فراهم شدند و قصه بگفتند و سايب نيز آنچه ديده بود بگفت ، با هم گفتند : « به خدا علم شما از كار نيفتاده مگر به سبب چيزى كه از آسمان است و آن پيمبرى است كه مبعوث شده يا مبعوث شود ، و اين پادشاهى بگيرد و بشكند و اگر خبر زوال پادشاهى خسرو را با وى بگوييد شما را بكشد ، پس سخنى بياريد كه با وى بگوييم و بليه را تا مدتى پس اندازيم . » آنگاه پيش كسرى شدند و گفتند : « اين كار را بديديم و بدانستيم كه منجمان تو كه طاق پادشاهى را بر حساب آنها بنا كرده اى و بند دجله كور را ساخته اى بناى حساب به طالع منحوس داشته‌اند و چون شب و روز بگشته طالع منحوس به جاى خويش آمده و چيزى كه بر آن بنيان شده و به ويرانى گراييده اينك ما حساب ديگر كنيم كه بنيان بر آن نهى و از ويرانى بر كنار ماند . » آنگاه حسابى براى او بكردند و گفتند : « بناى خويش بر آن بنيان كن » و هشت ماه در ساختن بند دجله كار كرد و در اين كار چندان مال خرج كرد كه كس اندازهء آن ندانست و چون به سر رفت گفت : « بر ديوار بند نشينم ؟ » گفتند : « آرى . » و بفرمود تا فرش و بساط بگسترانند و گل بيفشانند ، و مرزبانان را بگفت تا فراهم آيند و بازيگران بيامدند و برون شد و بر بند نشست و در آن حال بود كه\r\n","description":"","footnote":"","page_name":" 742 ","page_number":379},
  {"content":"\r\nدجله بنا را از زير وى ببرد و دم مرگ بود كه او را بر آوردند و چون بر آمد كاهنان و ساحران و منجمان را فراهم آورد و نزديك يكصد تن از آنها را بكشت و گفت : « شما را چاق كردم و از همه مردم تقرب دادم و مقررى دادم كه مرا بازيچه كنيد » .\r\nگفتند : « اى پادشاه ما نيز خطا كرديم ، چنان كه سلفان ما خطا كرده بودند ، اينك حساب ديگر كنيم كه بناى خويش به طالع سعد بنيان كنى . » گفت : « آنچه گوييد به عمل آريد . » گفتند : « چنين كنيم . » گفت : « حساب كنيد . » و كاهنان و منجمان و جادوگران حساب كردند و گفتند : « بنا كن . » و هشت ماه ديگر كار كرد و چندان مال خرج كرد كه كس ندانست .\r\nوقتى گفتند كار بنا را بسر برديم . گفت : « در آيم و بر آن نشينم ؟ » گفتند : « آرى . » اما از نشستن بر بند بيم داشت و بر اسبى نشست كه از روى آن بگذرد و به هنگام گذر ، دجله او را با بند ببرد . و دم مرگ بود كه او را بگرفتند . و آن گروه را بخواند و گفت : « به خدا اگر راست نگوييد كه اين دروغ كه با من مىگوييد چيست همتان را بكشم و كتها را برون آرم و زير پاى فيل افكنم . » گفتند : « اى پادشاه با تو دروغ نگويم ، وقتى بند دجله بشكست و طاق ايوان بى سنگينىاى بشكافت فرمان دادى به دانش خويش بنگريم كه سبب چيست و بديديم كه زمين تاريك بود و اطراف آسمان گرفته بود و دانش ما از كار ماند بود و جادوى جادوگر و كاهنى كاهن و نجوم منجم راست نيامد و بدانستيم كه كار از آسمان است و پيمبرى مبعوث شده يا مبعوث شود ، بدين جهت ميان ما و دانشمان حايل\r\n","description":"","footnote":"","page_name":" 743 ","page_number":380},
  {"content":"\r\nآورده‌اند و بيم داشتيم اگر ترا از زوال پادشاهى خبر دهيم ما را بكشى و از مرگ بيزار بوديم چنان كه همه كسان بيزار باشند و چنان كه ديدى بهانه اى براى مهلت جستيم . » خسرو گفت : « چرا به من نگفتيد كه در كار خويش تدبيرى كنم . » گفتند : « ترس تو مانع ما بود . » و خسرو آنها را رها كرد و از ساختن بند چشم پوشيد .\r\nاز حسن بصرى روايت كرده‌اند كه ياران پيمبر از او پرسيدند : « اى پيمبر خدا حجت خداى بر خسرو دربارهء تو چيست ؟ » پيمبر فرمود : « خداوند فرشته اى به دو فرستاد كه دست از ديوار خانه وى برون كرد و نور از آن ميدرخشيد و چون اين بديد بترسيد و فرشته گفت : اى خسرو بيم مدار كه خدا پيمبرى فرستاده و كتابى به او نازل كرده پيرو او شو تا در دنيا و آخرت ايمن باشى . » خسرو گفت : « تا ببينم » از عبدالرحمن بن عوف روايت كرده‌اند كه خداوند عز و جل فرشته اى سوى كسرى فرستاد و او در خانه ايوان بود كه هيچكس بدان در نمىشد و ناگهان او را ديد كه بر سرش ايستاده بود و عصايى به دست داشت و اين به هنگام روز بود ، در ساعت خواب نيمروز .\r\nفرشته گفت : « اى خسرو ايمان بيار و گرنه اين عصا را بشكنم . » و خسرو گفت : « بهل بهل » و فرشته اى پيش وى برفت و خسرو نگهبانان و حاجيان خويش را بخواست و به آنها تعرض كرد و گفت : « كى اين مرد را به نزد من راه داد . » گفتند : « هيچكس به نزد تو نيامد و ما كس نديديم . » و چون سال ديگر بيامد در همان ساعت فرشته به نزد وى آمد و همان سخن گفت\r\n","description":"","footnote":"","page_name":" 744 ","page_number":381},
  {"content":"\r\nكه سال پيش گفته بود كه ايمان بيار و گرنه اين عصا را بشكنم » خسرو گفت : « بهل بهل ، بهل . » سه بار گفت و فرشته برفت آنگاه خسرو حاجيان و نگهبانان خويش را بخواست و به آنها تعرض كرد و چنان گفت كه بار اول گفته بود .\r\nآنها گفتند : « ما كس نديديم كه به تو درآيد . » به سال سوم فرشته در همان ساعت بيامد و همان سخنان گفت كه مسلمان شو و گرنه اين عصا را بشكنم .\r\nخسرو گفت : « بهل بهل . » گويد : فرشته عصا را بشكست و برون شد و اين زوال پادشاهى وى بود و قيام پسرش و پارسيان كه او را بكشتند .\r\nاز ابو سلمة بن عبدالرحمن روايت كرده‌اند كه فرشته به نزد خسرو شد و دو - ظرف به دست داشت و گفت : « مسلمان شو ، و او نپذيرفت » و دو ظرف را بشكست و برون شد و هلاكت وى رخ داد . از عبد الرحمن بن ابى بكره روايت كرده‌اند كه خسرو شبانگاه در ايوان مداين خفته بود و چابكسواران قصر را در ميان گرفته بودند و مردى بيامد كه عصايى به دست داشت و بالاى سر خسرو ايستاد و گفت : « اى خسرو پسر هرمز من فرستادهء خدايم كه مسلمان شوى . » و اين سخن را سه بار گفت و كسرى به پشت افتاده بود و او را ميديد و پاسخ نمىداد آنگاه برفت .\r\nگويد : خسرو سالار نگهبانان خويش را پيش خواند و گفت : « تو اين مرد را پيش من راه دادى ؟ » سالار نگهبانان پاسخ داد : « من راه ندادم و از طرف ما كس در نيامد . » گويد : و چون سال ديگر شد خسرو از حادثهء آن شب بيمناك بود و كس پيش سالار نگهبانان فرستاد كه قيصر مرا در ميان گير و كس به نزد من نشود و سالار\r\n","description":"","footnote":"","page_name":" 745 ","page_number":382},
  {"content":"\r\nنگهبانان چنان كرد و چون آن ساعت در آمد همان مرد بالاى سر خسرو ايستاده بود و عصايى به دست داشت و مىگفت : « اى خسرو پسر هرمز من فرستادهء خدايم كه مسلمان شوى مسلمان شو كه براى تو بهتر است . » و خسرو در او نگريست و پاسخ نداد و او برفت .\r\nگويد : و خسرو سالار نگهبانان را پيش خواند و گفت : « مگر ترا فرمان ندادم كه كس به نزد من نشود ؟ » سالار نگهبانان گفت : « اى پادشاه به خدا از طرف ما كسى به نزد تو در نيامد ، بنگر از كجا آمده ؟ » گويد : و چون سال ديگر درآمد كس پيش نگهبانان و سالارشان فرستاد كه امشب مرا در ميان گيريد و هيچ من يا مرد در نيايد .\r\nو چنان كردند و چون آن ساعت بيامد آن مرد بر خسرو ايستاده بود و مىگفت : « اى خسرو پسر هرمز من فرستادهء خدايم كه مسلمان شوى ، مسلمان شو كه براى تو بهتر است . » اين را سه بار گفت و خسرو به دو نگريست و پاسخ نداد .\r\nسپس آن مرد گفت : « اى خسرو سخن مرا نپذيرفتى به خدا سوگند كه ترا بشكند چنان كه من اين عصا را بشكنم . » آنگاه عصا را بشكست و برون شد . و خسرو نگهبانان را پيش خواند و گفت : « مگر فرمان نداده بودم كه امشب از زن و مرد كس پيش من نشود ؟ » نگهبانان گفتند : « از جانب ما كس به نزد تو نشد . » گويد : طولى نكشيد كه پسرش بر او تاخت و او را بكشت .\r\nاز حوادث روزگار خسرو حكايت قوم ربيعه بود و سپاهى كه براى جنگ آنها فرستاد و در ذى قار رو به رو شدند .\r\nگويند : چون پيمبر خدا صلى الله عليه و سلم خبر يافت كه قوم ربيعه سپاه خسرو را بشكسته‌اند گفت : « اين نخستين انتقام است كه عرب از عجم گرفت و به سبب من\r\n","description":"","footnote":"","page_name":" 746 ","page_number":383},
  {"content":"\r\nفيروزى يافتند . » و در مقابله دو گروه جنگ قراقر بود ، و جنگ انحناى ذو قار بود ، و جنگ انحناى قراقر بود و جنگ حبابات بود ، و جنگ ذو العجرم بود و جنگ غدوان بود ، و جنگ بطحاى ذو قار بود كه همه در اطراف دشت ذو قار بود .\r\nاز ابو عبيده معمر بن مثنى روايت كرده‌اند كه سبب جنگ ذو قار آن بود كه نعمان بن منذر لخمى عدى بن زيد عبادى را بكشت و عدى از ترجمانان خسرو پرويز پسر هرمز بود .\r\nدربارهء سبب اين حادثه از هشام بن محمد كلبى روايت كنند كه زيد بن حماد بن زيد بن ايوب بن محروف بن عامر بن عصيه بن امرؤ القيس بن زيد مناة بن تميم سه پسر آورد : عدى شاعر كه نكو منظر و شاعر و سخنور بود و كتب عربان و پارسيان خوانده بود ، و عمار و عمرو .\r\nسه برادر يك برادر مادرى داشتند كه عدى پسر حنظله بود و از طايفهء طى بود . و عمار به نزد خسرو بود . و يكى از سه برادر خواستار هلاك عدى بن زيد بود و ديگرى پابند دين نصارى بود و هر سه با خسروان بودند و نان و حكومت از آنها داشتند و تيول مىگرفتند . و چون منذر به پادشاهى رسيد ، پسر خويش نعمان را به عدى سپرد و آنها بودند كه به رضاع وى پرداختند و قوم بنى مرينا تربيت او كردند ، بنى مرينا به حيره مقر داشتند و نسب به لخم مىبردند و بزرگان بودند و منذر بن منذر بجز نعمان ده پسر داشت و همه پسران وى را روشنان گفتند از آن رو كه نكو منظر بودند و اعشى شعرى بدين مضمون دارد :\r\n« پسران منذر كه روشنانند . » « صبحگاهان با شمشير در حيره روند » و نعمان سرخ و پيس و كوتاه قد بود و مادرش سلمى دختر وائل بن عطية ريخته گر از اهل فدك بود ، و مادرش زن حارث بن حصن بن ضمضم بن عدى بن جناب\r\n","description":"","footnote":"","page_name":" 747 ","page_number":384},
  {"content":"\r\nكلبى بود و قابوس بن منذر اكبر عموى نعمان ، عدى بن زيد و برادران وى را به نزد خسرو پسر هرمرد فرستاده بود كه جزو دبيران وى بودند و براى او ترجمانى مىكردند .\r\nو چون منذر بن منذر بمرد كار فرزندان خويش را به اياس بن قبيصه طائى سپرده بود و ماهى چند به اين كار پرداخت ، و خسرو مردى مىجست كه او را پادشاه عربان كند و عدى بن زيد را بخواست و گفت : « از بنى منذر كى به جا مانده و آيا چيزى از آنها انتظار توان داشت ؟ » عدى گفت : « از اين خاندان فرزندان منذر بن منذر به جا مانده‌اند كه مردانند . » خسرو گفت : « كس پيش آنها مىفرستم . » و نامه نوشت كه بيامدند و آنها را پيش عدى بن زيد فرود آورد و چنان بود كه عدى برادران نعمان را گراميتر مىداشت و چنان وا مىنمود كه اميدى از او ندارد و در خلوت با يكايك آنها مىگفت : « اگر شاه از شما پرسيد كه كار عربان را سامان توانيد داد گوييد : توانيم داد . مگر نعمان كه با او گفت : « اگر شاه دربارهء برادرانت از تو پرسيد بگو اگر به كار آنها درمانم به كار ديگران درمانده تو باشم . » درمانده تر باشم . » و يكى از بنى مرينا بود كه عدى نام داشت و پسر اوس بن مرينا بود و مردى شاعر و سر سخت بود و به اسود بن منذر مىگفت : « مىدانى كه به تو اميدوارم و مىخواهم كه به خلاف عدى بن زيد روى كه او خير خواه تو نيست . » اما اسود به گفتهء او اعتنا نكرد .\r\nو چون خسرو به عدى گفت تا پسران منذر را به نزد وى آرد ، آنها را يكى يكى به نزد وى برد كه با آنها سخن كرد و مردان ديد كه مانندشان كمتر ديده بود ، و چون پرسيد آيا كار ناحيهء خويش را سامان توانيد داد ؟\r\nگفتند : توانيم داد .\r\n","description":"","footnote":"","page_name":" 748 ","page_number":385},
  {"content":"\r\nمگر نعمان كه وقتى به نزد خسرو شد مردى حقير ديد و به دو گفت : « آيا كار عربان را سامان توانى داد ؟ » نعمان پاسخ داد : « توانم داد . » خسرو گفت : « با برادران خويش چه مىكنى ؟ » نعمان گفت : « اگر به كار آنها درمانم به كار ديگران درمانده تر باشم . » و خسرو پادشاهى به او داد و جامه پوشانيد و تاجى داد كه شصت هزار درم بها داشت و به مرواريد و طلا آراسته بود .\r\nو چون نعمان از پيش خسرو بيامد و پادشاه شده بود عدى بن اوس مرينا به اسود گفت : « به ياد داشته باش كه به خلاف راى درست رفتى . » پس از آن عدى بن زيد در كليسايى غذايى بساخت و كس پيش ابن مرينا فرستاد كه با هر كه خواهى پيش من آى كه مرا با تو حاجتى هست . و ابن مرينا با جمعى بيامد و در كليسا بخوردند و بنوشيدند و عدى با عدى بن مرينا گفت : « اى عدى تو شايستهء آنى كه حق را بشناسى و كس را به سبب آن ملامت نكنى . دانم كه دوست داشتى رفيق تو اسود بن منذر به شاهى رسد نه رفيق من نعمان ، ولى مرا به كارى كه مانند آن خواستى كرد ملامت مكن و به سبب كارى كه اگر توانستى همان مىكردى كينهء مرا به دل مگير ، خواهم كه با من انصاف كنى كه بيش از آن نكردم كه مىخواستى كرد . » آنگاه عدى بن زيد براى بيعت برخاست و سوگند ياد كرد كه هرگز ناسزاى او نگويد و حادثه براى وى نخواهد و نيكى از او دريغ ندارد .\r\nو چون عدى بن زيد فراغت يافت عدى بن مرينا برخاست و مانند او سوگند ياد كرد كه تا زنده باشد ناسزاى او نگويد و حادثه براى او نخواهد .\r\nو نعمان برفت و به حيره مقر گرفت و عدى بن مرينا براى عدى بن زيد شعرى خواند بدين مضمون :\r\n","description":"","footnote":"","page_name":" 749 ","page_number":386},
  {"content":"\r\n« به عدى از جانب عدى بگوييد » « كه اگر نيرويت سستى گرفت ناله مكن » « پيكر ما بدون ضرورت فرسوده شد » « اگر فيروز شوى فيروزيت مهم نيست » « و اگر خسته شوى كس را ملامت مكن » « وقتى حاصل كار خويش به بينى » « به سختى پشيمان شوى . » و هم عدى بن مرينا به اسود گفت : « اگر به مقصود نرسيدى انتقام خويش را از اين معدى كه با تو چنان كرد بگير . به تو گفته بودم كه از مكر معديان غافل نتوان بود و به تو گفتم كه فرمان وى نبرى ، اما به خلاف گفتهء من كار كردى ، اسود گفت : « اكنون چه خواهى كرد ؟ » عدى بن مرينا گفت : « خواهم كه هر چه از مال و زمين خويش به دست آرى نزد من فرستى . » اسود چنين كرد . و ابن مرينا را مال و زمين بسيار بود و هر روز هديه اى از او به در نعمان مىرسيد و پيش نعمان عزيز شد و كار ملك بى مشورت وى به سر نمىبرد و هر وقت از عدى بن زيد پيش وى ياد مىكرد ثناى وى مىگفت و فضائلش بر مىشمرد و مىگفت : « معدى بى مكر و خدعه نيست . » و چون اطرافيان نعمان منزلت ابن مرينا را به نزد وى بديدند ملازم وى شدند و پيروى او كردند و اين مرينا به ياران معتمد خويش مىگفت : « وقتى من به حضور شاه از عدى بن زيد به نيكى ياد كنم گوييد : چنين باشد كه گويى اما كس از او در امان نباشد مىگويد كه شاه ، يعنى نعمان ، عامل اوست و اين پادشاهى او به نعمان داد . » و چندان گفتند كه نعمان كينهء او را به دل گرفت .\r\nپس از آن نامه اى از زبان عدى بن زيد به يكى از ياران وى نوشتند و كس\r\n","description":"","footnote":"","page_name":" 750 ","page_number":387},
  {"content":"\r\nفرستادند تا نامه را از راه بگرفتند و پيش نعمان بردند كه بخواند و سخت به خشم آمد و كس پيش عدى فرستاد كه ترا به خدا پيش من آى كه سخت به ديدار تو مشتاقم ، و او به در خسرو بود و اجازه خواست و خسرو اجازه داد و چون پيش نعمان رسيد بى درنگ او را به زندان افكند و هيچكس پيش او نيارست رفت و عدى در زندان شعر مىگفت و نخستين شعرى كه در زندان گفت به اين مضمون بود :\r\n« كاش از شاه خبر داشتم » « و خبر را به دنبال پرسش توان يافت . » و اشعار بسيار گفت . و چون شعرى مىگفت و نعمان مىشنيد از زندانى كردن وى پشيمان مىشد و كس مىفرستاد و وعده مىداد ، اما بيم داشت كه اگر او را رها كند حادثه انگيزد .\r\nو عدى شعرى گفت بدين مضمون :\r\n« بيدار شدم و ابرى بديدم كه برقها داشت » « كه از سر كوه بالاتر مىرفت . » و هم او گفت : « شبى دراز و تاريك دارم » تا آخر و نيز گفت : « شبها و روزها به دراز كشيد » تا آخر و چون از تضرع در ماند اشعارى گفت و به نعمان فرستاد و از مرگ ياد كرد و پادشاهان سلف را به ياد وى آورد ، كه چنين آغاز مىشد :\r\n« آيا وداع صبحگاهان باشد يا شبانگاه » كه قصيده اى دراز بود .\r\nگويد : و نعمان به آهنگ بحرين برون شد و يكى از غسانيان بيامد و از حيره هر چه خواست برگرفت و او را غارتگر حيره گفتند . و كاسهء معروف پسر نعمان را بسوخت . و عدى شعرى گفت به اين مضمون :\r\n« آتشى برخاست كه دو سوى حيره را بسوخت » « و تو به گردش و سفر سرگرم بودى . »\r\n","description":"","footnote":"","page_name":" 751 ","page_number":388},
  {"content":"\r\nو چون روزگار زندان عدى به درازا كشيد به برادر خويش كه به نزد كسرى بود شعرى نوشت بدين مضمون :\r\n« به او كه از من دور افتاده بگوييد : » « كه برادرت و پارهء دلت كه فريفتهء او بودى » « به نزد شاهى به حق يا ستم ، در بند آهنين است » « اگر به سرزمين خويش به نزد ما بيايى » « خوابى كنى كه رؤيا در آن نباشد » و چون برادر عدى نامهء وى را بخواند پيش خسرو شد و با او سخن كرد و او نامه نوشت و پيك فرستاد و نايب نعمان بدر شاه به دو نوشت كه نامه سوى تو نوشتند و دشمنان عدى از بنى بقيله غسان پيش نعمان آمدند و گفتند : « هم اكنون او را بكش و او نپذيرفت . » و فرستادهء شاه بيامد و برادر عدى به دو رشوه داده بود و گفته بود كه نخست پيش عدى شود و ببيند او چه مىگويد . فرستاده به زندان پيش عدى شد و گفت :\r\n« براى رهايى تو آمده‌ام ، تو چه گويى ؟ » عدى گفت : « من آن گويم كه تو خواهى » و وعدهء خوب داد و گفت : « از پيش من مرو و نامه به من ده تا نزد وى فرستم كه به خدا اگر از پيش من به روى مرا ميكشد . » فرستاده گفت : « بايد نامه را پيش شاه ببرم و به او دهم . » و خبر چين نعمان برفت و به دو گفت كه فرستادهء خسرو به نزد عدى شد و او را خواهد برد و اگر چنين كند هيچكس از ما ، تو و ديگران را باقى نگذارد .\r\nو نعمان دشمنان عدى را بفرستاد تا او را خفه كردند و به گور كردند و فرستاده با نامه به نزد نعمان شد و او گفت : « چنين كنم و منت برم » و چهار هزار مثقال با كنيزى براى وى فرستاد و گفت : « چون صبح شود به زندان شو و او را برون آر . »\r\n","description":"","footnote":"","page_name":" 752 ","page_number":389},
  {"content":"\r\nو چون صبح شد فرستاده بر نشست و به زندان شد و نگهبانان گفتند : « عدى روزها پيش بمرد و ما از بيم شاه جرئت نداشتيم با وى بگوييم كه مرگ عدى را خوش نداشت . » فرستاده پيش نعمان بازگشت و گفت : « وقتى پيش او رفتم زنده بود . » نعمان به دو گفت : شاه ترا پيش من فرستاد و تو زودتر از آنكه نزد من آيى پيش عدى رفتى ! دروغ آوردى ، رشوه مىخواهى به راه خيانت ميروى ، و او را بترسانيد آنگاه جايزهء بيشتر داد و حرمت كرد و تعهد گرفت كه به كسرى بگويد عدى پيش از آمدن وى مرده بود .\r\nفرستاده پيش خسرو بازگشت و نعمان از مرگ عدى پشيمان شد و دشمنان عدى بر نعمان جسور شدند كه از آنها سخت بيمناك شد ، و يكى از روزها كه نعمان به شكار رفته بود زيد پسر عدى را بديد كه همانند پدر بود و گفت :\r\n« تو كيستى ؟ » زيد گفت : « من زيد بن عدى بن زيدم . » و نعمان با وى سخن كرد و پسرى ديد با طبع ظريف و از ديدن وى خوشدل شد و مقرب خويش كرد و عطا داد و از آنچه بر پدر وى رفته بود عذر خواست و لوازم سفر داد و به خسرو نوشت كه عدى به نيكخواهى و خرد پادشاه بود و به دو آن رسيد كه كس را از آن چاره نباشد و روزگارش به سر رسيد و روزيش ببريد و هيچكس چون من از مرگ وى غم نخورد و چنان باشد كه چون يكى از دست شاه برود خدا يكى ديگر به جاى وى آرد كه خدا شاهى و شان وى را بزرگ مىدارد . اينك پسر عدى بالغ شده و كم از او نيست و من او را سوى شاه فرستادم كه اگر خواهد او را به جاى پدر گمارد .\r\nو چون پسر پيش خسرو شد وى را به جاى پدر نشاند و عموى وى را به كار ديگر گماشت و كارنامه ها كه به سرزمين عرب و به سوى نعمان مىرفت با وى شد و هر سال\r\n","description":"","footnote":"","page_name":" 753 ","page_number":390},
  {"content":"\r\nدو كره اسب سرخموى از جانب عرب مقررى داشت با قارچ تازه و خشك و پنير و چرم و ديگر كالاى عرب و اين كار عدى بود كه به زيد رسيد .\r\nو چون زيد به نزد خسرو اين مرتبه يافت دربارهء نعمان از او پرسيد كه ثناى او گفت و سالها به جاى پدر كار كرد و خسرو فريفتهء او شد چنان كه گاه و بيگاه به نزد وى مىشد .\r\nو چنان بود كه ملوك پارسيان را وصفى از زنان بود كه نوشته بود و به نزد ايشان بود و آن وصف را به ولايتها مىفرستادند ولى از ديار عرب چيزى نمىجستند و نمىخواستند .\r\nو خسرو به طلب زنان برآمد و زيد وصف مذكور را بنوشت و پيش وى شد و دربارهء كار خويش سخن كرد ، ، آنگاه گفت ديدم كه شاه دربارهء زنانى كه بايد بجويند نامه فرستاد و وصف را بخواندم و از كار خاندان منذر خبر دادم و دانم كه پيش بندهء تو نعمان از دختران وى و عمانش و كسانش بيشتر از بيست زن بر اين صفت هست .\r\nخسرو گفت : « دربارهء آنها نامه نويس . » زيد گفت : « اى پادشاه بدترين خوى عرب و نعمان آنست كه خويشتن را از عجم برتر شمارند و من خوش ندارم كه دختران را نهان كند و اگر به خويشتن روم فرصت اين كار نيايد . مرا بفرست و يكى از نگهبانان خويش را كه عربى داند همراه من كن . » و خسرو چابك مردى همراه وى كرد و زيد با وى حرمت و ملاطفت مىكرد تا به حيره رسيدند و پيش نعمان شدند و به تعظيم وى پرداخت و گفت : « شاه را براى كسان و فرزندان خود زنان بايد و ترا حرمت كرده كه كس سوى تو فرستاده . » نعمان گفت : « زنان چگونه بايد باشند ؟ »\r\n","description":"","footnote":"","page_name":" 754 ","page_number":391},
  {"content":"\r\nزيد گفت : وصف آنها چنين است كه با خويش آورده‌ايم و وصف از آنجا بود كه منذر اكبر در جنگ حارث اكبر پسر ابو شمر غسانى كنيزى با سيرى گرفته بود و هديهء انوشيروان كرد و در وصف وى چنين نوشت : « راست خلقت ، پاكيزه رنگ ، سپيد گردن و بناگوش ، سپيد روى ، درشت ابروى ، درشت چشم ، سياه چشم ، زيبا چشم ، سرخگونه ، باريك بينى ، و كشيده ابرو ، سپيدى و سياهى ديده مشخص ، كشيده چهره ، نكو قد ، ، سياه گيسو ، بزرگ سر ، افتاده گوشوار ، گشاده سينه ، نارپستان ، درشت بازو با ساق نكو و دست ظريف و انگشتان باريك ، خوش شكم ، ميانه باريك ، گردن باريك ، درشت كفل ، پيچيده روان ، گرد زانو ، سطبر ساق ، مچ پر ، ظريف پاى ، نرم رفتار ، نازپرور ، ظريف پاشنه ، فرمانبردار ، نيكو نسبت ، سختى نديده ، با آرزم ، موقر ، نيك سيرت ، دل بسته به نسب پدر نه خاندان ، و به خاندان نه قبيله ، ادب آموخته ، با راى مردم و الا و رفتار مردم محتاج كار آزموده ، كوتاه زبان ، نرم صدا كه زينت خانه باشد و مايهء رنج دشمن اگر او را بخواهى بخواهد و اگر نخواهى بس كند ، باريك بين و شرمگين و لرزان لب و پذيرشكر . » و كسرى اين وصف را بپسنديد و بگفت تا آن را به ديوان نويسند و از شاهى به شاهى مىرسيد تا به خسرو پسر هرمز رسيد و زيد اين وصف را براى نعمان بخواند و بر او سخت آمد و به زيد گفت و فرستاده مىشنيد كه مگر در زيبا رويان سواد و ديارش حاجت خويش نمىيابيد ؟ و به جاى زيبا روى كلمهء عين به كار برد كه استعاره از زيبا روى باشد .\r\nفرستاده از زيد پرسيد : « عين چيست ؟ » زيد گفت : « به معنى گاو است . » و به نعمان گفت : « خسرو از اين طلب حرمت تو خواست و اگر مىدانست كه ترا سخت آيد نمىنوشت . »\r\n","description":"","footnote":"","page_name":" 755 ","page_number":392},
  {"content":"\r\nنعمان دو روز آنها را نگهداشت سپس به خسرو نوشت كه آنكه شاه مىخواهد به نزد من نيست و به زيد گفت : « به نزد شاه عذر شايسته بگوى . » و چون به نزد خسرو بازگشتند زيد به فرستاده گفت : « آنچه شنيدى با شاه بگوى كه من جز سخن تو نگويم و به خلاف تو نروم . » و چون پيش خسرو شدند زيد گفت :\r\n« اينك نامهء وى ، و نامه را بخواند . » خسرو گفت : « پس آنچه به من گفتى چه بود ؟ » زيد گفت : « گفته بودم كه زن به ديگران ندهند ، و اين از تيره روزى آنها است كه گرسنگى و برهنگى را بر سيرى و پوشيدگى برگزيده‌اند و باد سموم را از خوشيهاى ديار تو و بهتر دانند و آن را زندان شمارند . از اين فرستاده كه با من بود بپرس كه چه گفت كه من شاه را گرامىتر از آن مىدانم كه گفتهء او را به زبان آرم » خسرو از فرستاده پرسيد : « چه گفت ؟ » فرستاده گفت كه نعمان : « مگر گاوان سواد او را بس نيست كه به طلب زنان ما بر آمده است ؟ » و خسرو به سختى خشمگين شد و اين سخن در دل وى كارگر افتاد ولى گفت :\r\n« بسيار بنده كه بدتر از اين گويد و آنگاه توبه كند » و اين سخن شايع شد و به نعمان رسيد ، و خسرو ماهها چيزى نگفت و نعمان انتظار مىبرد تا نامهء خسرو به دو رسيد كه بيا كه شاه را به تو نياز است .\r\nو چون نامه به نعمان رسيد سلاح خويش برگرفت و آنچه توانست برداشت و به كوهستان طى رفت از آن رو كه فرعه دختر سعد بن حارثة بن لام زن وى بود و پسر و دخترى براى او آورده بود و نيز زينب دختر اوس بن حارثه زن وى بود از اين رو سوى قبيله طى رفت كه او را مقر دهند و حمايت كنند ، اما نپذيرفتند و گفتند : « اگر خويشاوند نبودى با تو پيكار مىكرديم چه لازم كه خسرو را دشمن خويش كنيم . » و هيچكس نعمان را نپذيرفت بجز بنى رواحة بن سعد كه گفتند : « اگر خواهى\r\n","description":"","footnote":"","page_name":" 756 ","page_number":393},
  {"content":"\r\nهمراه تو ميجنگيم . » كه در كار مروان قرظ منتى از او به گردن داشتند .\r\nولى نعمان گفت : « نمىخواهم شما را فنا كنم كه تاب خسرو نداريد . » و نهانى به دشت ذو قار پيش قبيلهء بنى شيبان رفت و هانى بن مسعود بن عامر بن عمرو بن ابى ربيعة بن ذهل بن شيبان را بديد كه سالارى و الا قدر بود و سالار ربيعه ، قيس بن مسعود بن قيس بن خالد بن ذى الجدين بود و كسرى ابله را به تيول به دو داده بود و بدين سبب نخواست خانوادهء خويش را به دو سپارد و بدانست كه هانى كسان ويرا از آنچه خويشتن را محفوظ مىدارد حفظ خواهد كرد .\r\nپس از آن نعمان سوى خسرو رفت و زيد بن عدى را بر پل ساباط ديد كه به دو گفت : « نعمانك خودت را نجات بده » .\r\nنعمان گفت : « اين كار تو كردى ، به خدا اگر جستم با تو همان كنم كه با پدرت كردم . » زيد گفت : « نعمانك ! برو چنان اخيه اى براى تو بسته‌ام كه اسب چموش بريدن آن نتواند . » و چون خسرو خبر يافت كه نعمان بر در است ، بفرستاد كه او را به بند كردند و به زندان خانقين فرستاد و به زندان بود تا طاعون بيامد و در آنجا بمرد و مردم پنداشتند كه مرگ وى به ساباط بود و اين پندار از شعر اعشى آمده كه گويد :\r\n« خداوند خورنق ، در ساباط از مرگ مصون نماند . » ولى مرگ وى در خانقين رخ داد و اين كمى پيش از اسلام بود و چيزى نگذشت كه خداوند عز و جل پيمبر خويش صلى الله عليه و سلم را بر انگيخت و جنگ ذو قار به سبب نعمان رخ داد .\r\nاز ابو عبيده معمر بن مثنى روايت كرده‌اند كه وقتى نعمان عدى را بكشت برادر عدى و پسرش به در خسرو بودند و نامهء اعتذار نعمان را كه به خسرو نوشته بود تحريف كردند كه خسرو به خشم آمد و بگفت تا وى را بكشتند و چون نعمان از خسرو بيمناك شد مال و سلاح خويش را با چيزهاى ديگر به هانى بن مسعود بن عامر بن خصيب بن عمرو\r\n","description":"","footnote":"","page_name":" 757 ","page_number":394},
  {"content":"\r\nالمزدلف بن ابى ربيعة بن ذهل بن شيبان بن ثعلبه سپرد ، از آن رو كه نعمان دو دختر به دو داده بود .\r\nو بعضيها گفته‌اند اين كار با هانى بن مسعود نبود بلكه هانى بن قبيصة بن هانى بن مسعود بود و اين به نزد من معتبر است .\r\nو چون خسرو نعمان را بكشت اياس بن قبيصهء طايى را عامل حيره و همه ولايتها كرد كه به دست نعمان بود .\r\nابو عبيده گويد : وقتى خسرو از بهرام گريخته بود بر اياس بن قبيصهء طايى گذشت و اياس اسب و شترى به دو پيشكش كرد و خسرو سپاس او گفت ، و چنان شد كه خسرو به اياس نوشت كه تركهء نعمان كجاست و او پاسخ داد كه تركه را به طايفهء بكر بن وائل سپرده بود .\r\nو خسرو به اياس فرمان داد كه تركهء نعمان را بگيرد و پيش وى فرستد .\r\nاياس كس پيش هانى فرستاد كه زره هايى را كه نعمان به تو سپرد پيش من فرست آنكه كمتر كند گويد چهار صد زره بود و آنكه بيشتر كند گويد هشتصد زره بود .\r\nو هانى نخواست چيزى را كه در حمايت خويش گرفته بود بدهد .\r\nگويد : و چون هانى ابا كرد خسرو خشمگين شد و گفت كه طايفهء بكر بن وائل را نابود خواهد كرد و هنگامى كه اين سخن مىگفت نعمان بن زرعه تغلبى آنجا بود و نابودى بكر بن وائل را خوش داشت و به خسرو گفت : « اى سر شاهان خواهى كه گويم بكر بن وائل را چگونه غافلگير توان كرد ؟ » خسرو گفت : « آرى . » نعمان گفت : « مهلتشان بايد داد تا گرما شود و به هنگام گرما بر آبگاه خويش ريزند كه آن را ذو قار گويند چنان كه پروانه به آتش ريزد و آنها را چنان كه خواهى بگير و من كارشان را فيصله مىدهم . » گويد : سخن نعمان را كه گفته بود بر آبگاه خويش ريزند چنان كه پروانه بر آتش\r\n","description":"","footnote":"","page_name":" 758 ","page_number":395},
  {"content":"\r\nريزد براى خسرو ترجمه كردند و صبر كرد تا گرما شد و مردم بكر بن وائل بيامدند و در انحناى ذو قار فرود آمدند و كسرى نعمان بن زرعه را سوى آنها فرستاد كه يكى از سه چيز را برگزينيد : يا تسليم شاه شويد كه هر چه خواهد كند يا از اين ديار برويد يا براى جنگ آماده باشيد .\r\nو قوم به مشورت نشستند و حنظلة بن ثعلبة بن سيار عجلى را سالار خويش كردند كه وى را مبارك مىدانستند .\r\nحنظله گفت : « جز جنگ نبايد كه اگر تسليم شويد شما را بكشند و زن و فرزند به اسيرى برند و اگر برويد از تشنگى هلاك شويد و بنى تميم سر راه بگيرند و نابودتان كنند ، پس جنگ شاه را آماده باشيد . » و شاه كس پيش اياس فرستاد و پيش هامرز تسترى كه سالار نگهبانان وى در قطقطانه بود و پيش جلابزين كه سالار نگهبانان به بارق بود و به قيس بن مسعود بن قيس بن خالد بن ذو الجدين كه عامل وى بر دشت سفوان بود نوشت كه همه پيش اياس رويد و چون فراهم شديد سالارى با اياس باشد .\r\nو پارسيان با سپاه و فيل بيامدند و سالارى با چابكسواران بود و پيمبر خداى مبعوث شده بود و كار پارسيان سستى گرفته بود و پيمبر دربارهء حادثه فرمود : « اينك عرب از عجم انتقام گرفت » و آن روز به يادگار ماند كه روز پيكار بود .\r\nو چون سپاه پارسيان نزديك شد قيس بن مسعود شبانگاه پيش هانى رفت و گفت : « اسلحهء نعمان را به قوم خويش ده كه نيرو گيرند ، اگر هلاك شدند اسلحه نيز از دست رفته باشد و اگر ظفر يابند به تو پس دهند . » و او چنان كرد و زره و سلاح را به مردان دلير قوم داد و چون سپاه پارسى به بكر بن وائل نزديك شد هانى گفت : « اى گروه بكريان شما تاب سپاه خسرو و عربان همراهشان را نداريد ، سوى بيابان شويد . » و مردم شتابان برفتند و حنظلة بن ثعلبة بن سيار بر آشفت و گفت : « مىخواهى ما را نجات دهى اما به هلاك مىدهى » . و مردم را پس آورد و بند هودجها را ببريد كه اگر\r\n","description":"","footnote":"","page_name":" 759 ","page_number":396},
  {"content":"\r\nمردم بكر آهنگ فرار كنند زنان خويش را همراه بردن نتوانند و او را « بند بر » گفتند .\r\nحنظله به دشت ذو قار خيمه اى به پا كرد و قسم خورد كه تا خيمه نگريزد او نگريزد . و كسانى از قوم برفتند و بيشتر باز آمدند ، و براى يك نيمه ماه آب گرفتند و عجمان بيامدند و در انحناى دشت جنگ انداختند و عجمان از تشنگى بناليدند و بگريختند و براى محاصرهء بكريان نماندند و سوى جبابات رفتند و بكريان و عجليان پيشروان بگو ، دنبالشان كردند و مردم عجل پيش رفتند و سخت بكوشيدند و سپاه عجم با آنها در آويخت و كسان گفتند : قوم عجل هلاك شد . و بكريان هجوم بردند و عجليان را ديدند كه پايمردانه به پيكار بودند و يكى از زنانشان شعرى بدين مضمون مىخواند :\r\n« اگر ظفر يابيد به چيز خوب ما برسيد » « اى عجليان جانم به فدايتان بكوشيد » و هم او به ترغيب كسان شعرى مىخواند به اين مضمون :\r\n« اگر فيروز شويد شما را به بر گيريم » « و فرش ديبا گستريم » « و اگر بگريزيد دور شويم » « دورى بى اشتياق . » و يك روز در جبابات بجنگيدند و عجمان تشنه بودند و سوى سيلگاه ذو قار شدند و قوم اياد كه با اياس بن قبيصه همدست بودند ، نهانى كس پيش بكريان فرستادند كه كداميك را بيشتر خواهيد : اينكه شبانگاه برويم ، يا بمانيم و وقتى عجمان با شما روبرو شدند فرار كنيم . اياديان گفتند : « بمانيد و چون بيامدند فرار كنيد و فراريشان كنيد . » و صبحگاهان بكريان حمله بردند و زنان ايستاده بودند و مردان را به جنگ ترغيب\r\n","description":"","footnote":"","page_name":" 760 ","page_number":397},
  {"content":"\r\nمىكردند . و يزيد بن حمار سكونى كه هم پيمان بنى شيبان بود گفت : « اى گروه بنى شيبان فرمان من بريد و مرا كمين آنها كنيد . » و چنان كردند ، و يزيد بن حمار اسير گروه شد و در محلى از دشت ذو قار كه هم اكنون « جب » نام دارد كمين كردند و دليرى نمودند .\r\nبر ميمنهء اياس بن قبيصه هامرز بود و بر ميسرهء وى جلا بزين بود .\r\nو بر ميمنهء هانى بن قبيصهء سالار بكر يزيد بن مسهر شيبانى بود و بر ميسرهء وى حنظلة بن ثعلبة بن سيار عجلى بود و كسان به سخن كردن و رجز گفتن پرداختند و حنظلة بن ثعلبه شعرى خواند كه خلاصهء مضمون آن چنين بود :\r\n« همگنانتان بيامدند و ببايد كوشيد » « چرا نكوشيم كه مردى دليرم » « و تير در كمان همانند بازوى مرد باشد » « يا سختتر » « خبرهاى قوم نشان مىدهد » « كه از مردن گريز نيست » « بنى شيبان ضربت بزنيد و پايمردى كنيد » و هم حنظله شعرى بدين مضمون خواند :\r\n« اى قوم با پيكار خوش كنيد » « كه بهترين روز اسب سوارى همين است » و يزيد بن مكسر بن حنظلة بن سيار شعرى خواند كه مضمون آن چنين بود :\r\n« هر كس از شما بگريزد » « از حريم و همسايه و يار خويش گريخته باشد » « من پسر آنم كه به فطرت خود كار مىكرد » « و همگان به روش كهن مىروند »\r\n","description":"","footnote":"","page_name":" 761 ","page_number":398},
  {"content":"\r\n« چه دور كه باشند و چه خالص و اصيل » فراس گويد : در آن هنگام حنظله را از پى هانى به سالارى قوم معين كردند و او سوى ماريه دختر خويش رفت كه مادر ده پسر بود كه يكى از آنها جابر بن ابجر بود و بند هودج وى را ببريد كه به زمين افتاد و بند هودج زنان را ببريد كه به زمين افتادند و دختر قرين شيبانى شعرى به اين مضمون خواند :\r\n« اى بنى شيبان صف به صف پيش رويد » « اگر ظفر يابيد به چيز خوب ما دست يابيد » و هفتصد تن از نبى شيبان آستين قباهاى خويش را از بازو ببريدند كه شمشير آسانتر توانند زد و جنگ آغازيدند .\r\nگويد و هامرز ندا داد « مرد مرد » [ 1 
  ] و برد بن حارثه يشكرى پرسيد : « چه مىگويد ؟ » گفتند : « هماورد مىطلبد » گفت : « انصاف كرد » و سوى هامرز رفت و او را بكشت .\r\nو سويد بن ابى كاهل شعرى گفت بدين مضمون :\r\n« و بريد از ما بود كه با گروه شما در افتاد » « مرزبان و چابكسواران را نزديك نكنيد . » و حنظلة بن ثعلبه ندا داد ، اى قوم نه ايستيد كه تيرها بر شما ريزد و ميسره بكر كه حنظله سالار آن بود به ميمنه سپاه اياس حمله برد ، سالار ميمنهء اياس ، هامرز بود كه برد او را كشته بود و ميمنه بكر به سالارى يزيد بن مسهر به ميسرهء سپاه اياس كه سالار آن جلا - بزين بود حمله برد و كمين جاب ذو قار كه سالار آن يزيد بن حمار بود از پس سپاه درآمد و به قلب حمله برد كه اياس بن قبيصه آنجا بود و اياديان چنان كه وعده داده بودند راه فرار گرفتند و پارسيان فرارى شدند .\r\n\r\n","description":"","footnote":"\r\n[ 1 
  ] - در متن اين دو كلمه به پارسى آمده .\r\n","page_name":" 762 ","page_number":399},
  {"content":"\r\nسليط گويد : اسيران ما كه آن روز در سپاه پارسيان بودند گفتند وقتى دو گروه روبرو شد و بكر راه فرار گرفت . گفتيم قصد آب دارند و چون سيلابگاه را طى كردند و به سوى ديگر رسيدند و از آبگاه گذشتند ، گفتيم اين فرار است . و اين در گرماى نيمروز بود و روزى بسيار گرم بود و گروه بنى عجل بيامدند و گوئى دسته نى بودند و يكى پس و پيش نبود و با قوم بياميختند و همديگر را تشجيع كردند و حمله بردند و ريسمانها بينداختند كه به جا افتاد و دستها بكشيدند و پس آمدند و پارسيان راميان مسيل ذو قار بكشتند تا به راحضه رسيدند .\r\nفراس گويد : شنيدم كه به دنبال پارسيان بودند و به غنيمت و چيزى ننگريستند تا در ادم به نزديك ذو قار همديگر را بديدند از بنى عجل سى سوار بود از ديگر تيره هاى بنى بكر شصت سوار بود و حنظلة بن ثعلبه ، جلابزين را بكشت و شاعران عرب دربارهء جنگ ذو قار اشعار بسيار گفتند . 211 )\r\n\r\nسخن از عاملانى كه پس از عمرو بن هند از جانب ملوك پارسيان بر مرز عرب بودند\r\nپيش از اين پادشاهان آل نصر بن ربيعه را كه تا به هنگام مرگ عمرو بن هند از جانب ملوك پارسيان بر مرز عرب بودند ياد كرديم و مدت حكومت هر يكيشان را بگفتيم و اكنون نام شاهان اين خاندان را تا به هنگام شاهى نعمان بن منذر بگوييم :\r\nپس از عمرو بن هند برادرش قابوسر بن منذر به شاهى رسيد و مادر قابوس هند دختر حارث بن عمرو بود و چهار سال پادشاهى كرد كه هشت ماه به دوران انوشيروان بود و سه سال و چهار ماه به دوران هرمز پسر انوشيروان بود .\r\nپس از قابوس بن منذر ، سهرب به پادشاهى رسيد .\r\nپس از او منذر ابو النعمان بن منذر چهار سال پادشاهى كرد .\r\nپس از او نعمان منذر ابو قابوس بيست و دو سال پادشاهى كرد : هفت سال و\r\n","description":"","footnote":"","page_name":" 763 ","page_number":400},
  {"content":"\r\nهشت ماه به روزگار هرمز پسر انوشيروان و چهارده سال و چهار ماه به روزگار خسرو پرويز .\r\nپس از او به روزگار خسرو پرويز ، اياس بن قبيصهء طايى با شركت نخير جان نه سال پادشاهى كرد .\r\nبه گفته ابن هشام يك سال و هشتماه از پادشاهى او گذشته بود كه پيمبر خدا صلى الله عليه و سلم مبعوث شد .\r\nپس از آن آزادبه پسر بامان پسر مهربنداد همدانى هفت سال حكومت كرد چهارده سال و هشت ماه به روزگار خسرو پسر هرمز و هشت ماه به روزگار شيرويه پسر خسرو و يك سال و هفت ماه به روزگار اردشير پسر شيرويه و يك ماه به روزگار پوراندخت دختر خسرو .\r\nپس از آن منذر بن نعمان بن منذر كه عربان او را غرور ناميده‌اند هشت ماه پادشاهى كرد تا وقتى كه خالد بن وليد بيامد و در جنگ جواثا در بحرين كشته شد . وى آخرين پادشاه از خاندان ربيعه بود و با انقراض پادشاهى پارسيان شاهى آنها نيز به سر رسيد .\r\nبه گفتهء هشام همه شاهان حيره از آل نصر و عباديان و پارسيان بيست كس بودند ، و مدت پادشاهيشان پانصد و بيست و دو سال و هشت ماه بود .\r\nاكنون از مروزان كه از جانب هرمز و پسرش شاهى يمن داشت و كسى كه پس از او به پادشاهى يمن رسيد سخن مىكنيم :\r\nاز هشام بن محمد كلبى روايت كرده‌اند كه هرمز پسر خسرو ، زين را از يمن برداشت و مروزان را به جاى وى گماشت كه آنجا بود تا فرزند آورد ، و فرزند وى بزرگ شد ، پس از آن مردم يكى از كوهستانهاى يمن كه آن را مصانع گفتند ، مخالفت وى كردند و خراج ندادند و مصانع كوهى دراز و بلند بود و به نزديك آن كوهى ديگر بود كه ميان دو كوه فاصلهء اندك بود و اما رسيدن به آنجا ميسر نبود مگر از يك راه كه يك\r\n","description":"","footnote":"","page_name":" 764 ","page_number":401},
  {"content":"\r\nمرد تنها از آن دفاع توانست كرد .\r\nو چون مروزان ديد كه به آنجا راه نيست بر كوه مجاور شد كه رو به روى دژ آنها بود و تنگترين جاى دره را بديد كه فضاى باز بود و جايى مناسبتر از آنجا براى گشودن دژ نبود و به ياران خود گفت دو صف به بندند و يكباره بانگ زنند و او اسب خود را برد و با شتاب بدوانيد و بر جهانيد و از تنگه بگذشت و بالاى در رسيد و چون حميريان كار وى را بديدند گفتند : « اين شيطان است . » و مروزان به آنها تعرض كرد و به پارسى سخن كرد و بگفت تا بازوهاى همديگر را ببندند و از دژ فرودشان آورد و گروهى از آنها را بكشت و بعضى را اسير گرفت و قضيه را با خسرو پسر هرمز بنوشت از كار وى شگفتى كرد و به دو نوشت : هر كه را خواهى جانشين خويش كن و سوى من آى .\r\nگويد : مروزان را دو پسر بود يكى به زبان عربى دلبسته بود و راوى شعر بود و خرخسره نام داشت و ديگر چابكسوارى بود كه به فارسى سخن مىكرد و روش دهقانان داشت و مروزان ، خرخسره را بر يمن گماشت كه او را از همه فرزندان بيشتر دوست داشت و به راه افتاد و در يكى از ديار عرب بمرد و وى را به صندوقى نهادند و ببردند تا پيش خسرو رسيدند و بگفت تا صندوق را در خزانه نهادند و بر آن نوشتند : فلان كه چنين و چنان كرد در اين صندوق خفته است . و قصهء تنگناى كوه را نوشتند .\r\nپس از آن خسرو از عربمآبى خرخسره خبر يافت كه شعر روايت مىكرد و روش عربان گرفته بود و او را برداشت و باذان را به جاى وى بر گماشت و او آخر كس از واليان عجم بود كه سوى يمن رفت .\r\nو خسرو از بسيارى مال و اقسام جواهر و كالا و اسب كه فراهم داشت و ولايتهاى دشمن كه گشوده بود و آن توفيق كه در كارها داشت گردنفرازى كرد و بغرور افتاد و حريص شد ، در اموال مردم به ديدهء حسد نگريست و وصول خراج را به يكى از مردم دهكدهء خندق از ولايت بهر سير سپرد كه وى را فرخزاد پسر سمى گفتند كه مردم را\r\n","description":"","footnote":"","page_name":" 765 ","page_number":402},
  {"content":"\r\nشكنجه داد و ستم كرد و اموال كسان را به نا حق گرفت كه كارشان به تباهى افتاد و معاششان خلل يافت و خسرو و پادشاهى وى را دشمن داشتند .\r\nو هم از هشام بن محمد روايت كرده‌اند كه خسرو پرويز چندان مال فراهم آورد كه هيچيك از شاهان نداشته بود و سپاه وى تا قسطنطنيه و افريقيه رسيد وى زمستان به مداين بود و تابستان را ما بين مداين و همدان به سر مىكرد .\r\nگويند : وى را دوازده هزار زن و كنيز بود و هزار فيل يكى كم و پنجاه هزار مركوب داشت از اسب و يابو و استر ، و به جواهر و ظروف و چيزهاى ديگر بسيار دل بسته بود .\r\nديگرى گويد كه در مقر وى سه هزار زن بود كه با آنها ميخفت و براى خدمت و نغمه گرى و كارهاى ديگر هزارها كنيز داشت و سه هزار مرد به خدمت وى در بود و هشت هزار و پانصد اسب براى سوارى داشت و هفتصد و شصت فيل و دوازده هزار استر بنهء او را مىبرد .\r\nو بفرمود تا آتشكده ها بسازند و دوازده هزار هيربند به خدمت آن گماشت و به سال هيجدهم پادشاهى بگفت تا حاصل خراج و ديگر منابع مال را شمار كند و به دو گزارش دادند كه در آن سال از خراج و ديگر منابع مال چهارصد هزار هزار و بيست هزار هزار مثقال نقره به دست آمده كه هموزن ششصد هزار هزار درم باشد و آن را به خزانه شهر طيسبون سپرد كه آن را بنيان نهاده و بهار حود خسرو نام كرده بود . و جز اين از سكهء فيروز پسر يزدگرد و قباد پسر فيروز دوازده هزار كيسه داشت كه در هر كيسه چهار هزار مثقال نقره بود كه مجموع آن چهل و هشت هزار مثقال مىشد كه هموزن شصت و هشت هزار هزار و پانصد هزار و چهارصد و بيست درم و يك نصف و يك سوم هشتم درم بود . و جواهر و جامه و كالاهاى ديگر چندان داشت كه كسى جز خدا شمار آن ندانست .\r\nو چنان بود كه خسرو مردم را خوار شمرد و چيزهايى را سبك گرفت كه\r\n","description":"","footnote":"","page_name":" 766 ","page_number":403},
  {"content":"\r\nپادشاه عاقل دورانديش نگيرد و گردنفرازى و جسارت وى به خدا عز و جل تا آنجا رسيد كه زادان فروخ سالار نگهبانان در خويش را بگفت تا همه بنديان و زندانيان را بكشد و چون شمار كردند سى و ششهزار كس بودند ، و زادان فروخ از كشتن آنها دريغ كرد و بهانه ها آورد تا فرمان خسرو را به كار نبندد .\r\nخسرو به سببى چند دشمنى مردم مملكت را برانگيخت : يكى آنكه تحقيرشان مىكرد و بزرگان را زبون مىشمرد . ديگر آنكه فرخانزاد پسر سمى را بر آنها مسلط كرده بود . سوم آنكه فرمان داده بود همه زندانيان را بكشند ، چهارم آنكه مصمم بود همه فراريان را كه از مقابلهء هرقل و روميان بازگشته بودند بكشد .\r\nو چنان شد كه گروهى از بزرگان سوى بابل شدند كه شيرويه پسر خسرو پرويز و برادران وى آنجا بودند و خسرو ادب آموزان گماشته بود كه ادبشان آموزند و چابكسواران گماشته بود كه نگذارند از آنجا بيرون شوند و شيرويه را بياوردند كه شبانگاه به شهر بردسير درآمد و همه زندانيان را رها كرد و همه فراريان جنگ كه خسرو قصد كشتن آنها را داشت به دو پيوستند و بانگ برداشتند : قباد شاهنشاه صبحگاهان به ميدان خسرو شدند و نگهبانان قصر فرارى شدند و خسرو فرارى و ترسان به باغ هندوان شد كه نزديك قصر بود و به ماه آذر او را بگرفتند و در پايتخت به زندان كردند و شيرويه به پايتخت درآمد و بزرگان بر او فراهم شدند و پادشاهى به دو دادند و شيرويه كس پيش پدر فرستاد و او را از آنچه كرده بود ملامت كرد .\r\nاز هشام بن محمد كلبى روايت كرده‌اند كه خسرو پرويز هيجده پسر داشت كه شهريار بزرگتر از همه بود و او پسرخواندهء شيرين بود و منجمان به خسرو گفته بودند كه يكى از پسران تو پسرى بيارد كه ويرانى ايوان و انقراض پادشاهى به دست وى باشد و نشان وى آنست كه نقصى در پيكر دارد به اين سبب پسران خويش را از\r\n","description":"","footnote":"","page_name":" 767 ","page_number":404},
  {"content":"\r\nزنان باز داشته بود و مدتى گذشت كه به زنى دسترس نداشتند و شهريار شكايت پيش شيرين برد و به پيغام از شور و رغبت خويش سخن كرد و از او خواست كه زنى به - نزد وى آورد و گرنه خويشتن را خواهد كشت .\r\nشيرين پاسخ داد كه زنى پيش تو نتوانم فرستاد مگر آنكه در خور اعتنا نباشد و دست زدن تو به او خوش آيند نباشد .\r\nشهريار گفت : « هر چه باشد اگر زن باشد باك نيست . » و شيرين حجامتگر خويش را نزد وى فرستاد ، گويند وى دختر يكى از اشراف بود و شيرين در موردى به دو خشم آورده بود و به صف حجامتگران برده بود . و چون دختر پيش شهريار رفت با وى در آميخت و يزدگرد را بار گرفت و شيرين بگفت تا او را در گوشه اى بداشتند تا بار نهاد و كار مولود را تا پنج سال نهان داشت ، و چون خسرو به هنگام پيرى با كودكان مهربان شده بود ، شيرين به دو گفت : « اى شاه مىخواهى كه فرزند يكى از پسران خويش را با آن ناخوشايندى كه دارد ببينى ؟ » خسرو گفت : « باك نباشد » .\r\nشيرين بگفت تا يزدگرد را خوشبو كردند و بياراستند و پيش خسرو برد و گفت : « اين يزدگرد پسر شهريار است . » و خسرو او را پيش خواند و ببوسيد و مهربانى كرد و دل در او بست و شبانگاه او را پيش خود نگه مىداشت . يك روز كه يزدگرد پيش خسرو بازى مىكرد گفتهء منجمان را به ياد آورد و او را بخواند و برهنه كرد و بگفت تا برود و بيايد و عيب را در تهيگاه وى بديد و سخت خشم آورد و او را برگرفت و كه بر زمين بزند و شيرين دامن وى را بگرفت و سوگند داد كه يزدگرد را نكشند و گفت : « اگر چيزى دربارهء اين ملك مقدر باشد جلوگيرى از آن نتوان كرد . » خسرو گفت : « اين همان شوم است كه به من گفته‌اند ببر كه نه بينمش . » و بگفت\r\n","description":"","footnote":"","page_name":" 768 ","page_number":405},
  {"content":"\r\nتا او را به سيستان بردند .\r\nبعضيها گفته‌اند يزدگرد به هنگام شيرخوارگى در سواد بود و در دهكده اى به نام خمانيه بود .\r\nو چنان شد كه پارسيان بر ضد خسرو قيام كردند و او را بكشتند و شيرويه با آنها كمك كرد .\r\nمدت پادشاهى وى سى و هشت سال بود و به سال سى و دوم پادشاهى وى پيمبر خدا صلى الله عليه و سلم از مكه به مدينه هجرت فرمود .\r\n\r\nپس از او شيرويه به پادشاهى رسيد\r\nو نام وى قباد بود ، پسر پرويز ، پسر كسرى انوشيروان .\r\nگويند : وقتى شيرويه به پادشاهى رسيد و پدر را به زندان كرد بزرگان پارسى پيش وى شدند و گفتند : « ما را دو شاه نبايد يا كسرى را بكش و ما بندگان فرمانبر تو باشيم و يا ترا برداريم و مانند پيش از او فرمان بريم . » و اين سخن در شيرويه اثر كرد و بگفت تا خسرو را از پايتخت ببرند و در خانه مردى به نام مارسفند جاى دهند و او را بر تابوتى نشاندند و سر و صورت بپوشانيدند و سوى آن خانه بردند و گروهى از سپاه با وى بود و در راه بر كفشگرى گذشتند كه بر دكان كنار راه نشسته بود و چون سواران را بديد كه مردى روى بسته همراه دارند بدانست كه روى بسته خسرو است و قالبى سوى او انداخت و يكى از آن كسان كه همراه خسرو بود شمشير كشيد و گردن كفشگر را بزد و به ياران خويش پيوست .\r\nو چون خسرو در خانهء مارسفند جاى گرفت شيرويه همه بزرگان و سران خاندانها\r\n","description":"","footnote":"","page_name":" 769 ","page_number":406},
  {"content":"\r\nرا كه بر در بودند فراهم آورد و گفت : « بر سر آنيم كه كس پيش پادشاه پدر خويش فرستيم و سوء تدبير وى را بگوييم . » آنگاه مردى را بخواست كه اسفاذجشنس نام داشت و از مردم اردشير خره بود و سالار گروهى از سپاهيان بود و به تدبير امور ملك مىپرداخت و گفت : « پيش پادشاه پدر ما شود و با وى بگوى كه نه ما و نه هيچكس از رعيت ما سبب اين بليه كه بدان دچار شدى نبوده‌ايم ، اين قضاى خدا بود كه به كيفر اعمال بد به تو رسيد كه پدر خويش هرمز را بكشتى و پادشاهى از او بگرفتى و ميل كشيدى و دربارهء وى خطاهاى بزرگ كردى ، و با ما فرزندان بد كردى كه نگذاشتى با نيكان بنشينيم و هر چه مايهء خوشدلى ما توانست بود منع كردى و بسيار كسان را به روزگاران دراز به زندانها بداشتى كه از ندارى و تنگدستى و دورى از ديار و زن و فرزند تيره روز شدند و زنان بسيار خاص خويش كردى و با آنها دوستى و مهربانى نكردى و آنها را از كسان ديگر كه فرزند و نسل از آنها توانستند داشت بداشتى و به نارضايى و ناخوشى چون زندانيان نگهداشتى ، و در كار گرفتن خراج با همه رعيت بد كردى و با خشونت و سنگدلى حرمت كسان ببردى و آن مال كه به ستم از مردم بستدى براى خويش فراهم آوردى و مردم را به تباهى كشاندى و به بليه و خسارت افكندى ، و در مرز روم و ديگر مرزها ، سپاهيان فراوان بداشتى و آنها را از خانه و خانواده دور نگه داشتى و با موريق شاه روم خيانت كردى و پاس نعمت وى نداشت كه ترا پنا داد و در كارت بكوشيد و شر دشمن از تو بگردانيد و دختر خويش را كه از همه دخترانش عزيزتر بود به تو داد ، اما حق وى نشناختى و چون صليب را كه از تو خواست و ترا و مردم بلادت را بدان نياز نبود باز پس ندادى ، اگر در اين كار حجتى دارد كه با ما و رعيت بگويى بگوى و اگر حجت ندارى توبه كن و از خداى بخشش بخواه تا فرمان خويش را دربارهء تو بگوييم . » اسفاذجشنس پيغام شيرويه را به خاطر سپرد و سوى خسرو شد تا پيغام بگزارد\r\n","description":"","footnote":"","page_name":" 770 ","page_number":407},
  {"content":"\r\nو چون به آنجا رسيد كه خسرو را به زندان كرده بودند ، جيلنوس سالار سپاهيان موكل او را بديد كه نشسته بود و لختى سخن كردند .\r\nآنگاه اسفاذجشنس از او اجازه خواست كه پيش خسرو شود و پيغام شيرويه را بگزارد .\r\nجيلنوس بيامد و پرده از مقابل خسرو برگرفت و به نزد وى رفت و گفت :\r\n« خدايت عمر دهاد ، اسفاذجشنس بر در است و مىگويد كه شيرويه شاه وى را با پيامى پيش تو فرستاده و اجازه مىخواهد ، راى تو چيست ؟ » خسرو بخنديد و به مزاح گفت : « اى اسفاذان جيلنوس گفتهء تو چون گفتهء خردمندان نيست كه اگر پيامى كه گويى از شيرويه شاه است با شاهى وى ما را اجازه نيست ، و اگر ما را اجازه و حاجب هست پس شيرويه شاه نيست و اين به مثل چنانست كه گفته‌اند : خدا خواهد و شود و شاه فرمان دهد و نفاذ يابد ، به اسفاذجشنس اجازه بده پيام خويش بگزارد . » و چون جيلنوس اين گفتار بشنيد از پيش خسرو برون شد و دست اسفاذجشنس را بگرفت و گفت : « برخيز و به نزد خسرو در آى . » و اسفاذجشنس برخاست وى يكى از خادمان را كه همراه داشت بخواست و روپوش خويش را به او سپرد و دستمال سفيد پاكيزه اى از آستين درآورد و به چهرهء خويش ماليد و به نزد خسرو درآمد و چون او را بديد به خاك افتاد و سجده برد و خسرو به دو گفت : « برخيز . » و او برخاست و دست بر سينه بايستاد .\r\nو خسرو بر سه رو كش ديباى خسروانى زربفت نشسته بود كه بر فرش ابريشم كشيده بود و بر سه بالش زربفت تكيه داده بود و يك گلابى زرد و كاملا گرد به دست داشت و چون اسفاذجشنس را بديد چهار زانو نشست و گلابى را بر بالش نهاد كه از روى آن بگشت كه سخت گرد بود و بالش سخت نرم و از روكشها به فرش افتاد و از فرش بگشت و بر زمين افتاد و به خاك آلود و اسفاذجشنس آن را\r\n","description":"","footnote":"","page_name":" 771 ","page_number":408},
  {"content":"\r\nبرگرفت و به آستين خويش پاك كرد كه پيش خسرو نهد و او اشاره كرد كه گلابى را دور كند و گفت : « به يكسو بنه » و اسفاذجشنس آن را به كنار فرش بر زمين نهاد و به جاى خويش رفت و دست بر سينه بايستاد .\r\nخسرو لختى بينديشيد و آنگاه به تمثيل كار سخن آورد كه وقتى رو به ادبار دارد به تدبير ، مقبل نشود و چون رو به اقبال دارد به تدبير ، مدبر نشود و اين به روزگار روان باشد و چنين گفت : « كشتن و افتادن و خاك آلود شدن اين گلابى كه به نزد ما بود از پيام تو و آنچه مىكنيد و سرانجام كار خبر مىدهد . گلابى كه نشان خير است از بالا به زير افتاد و بر فرش ما نماند و به زمين افتاد و دور شد و به خاك بيالود و اين از روى فال دليل است كه شوكت شاهان به دست عوام افتاد و پادشاهى از ما برفت و به دست اخلاف ما نيز نماند و به كسى رسد كه از مردم مملكت نباشد ، اينك از پيامى كه دارى سخن آر . » اسفاذجشنس پيام شيرويه را بگفت و كلمه اى وانگذاشت و نسق آن را ديگر نكرد .\r\nخسرو گفت به پاسخ اين پيام به شيرويه كوتاه زندگانى بگوى كه هيچ خردمند نبايد گناه كوچك ديگرى را پيش از تحقيق و يقين بگويد و بپراكند ، چه رسد به - اين گناهان بزرگ كه گفته اى و پراكنده اى و به ما منسوب داشته اى ، و آن كه گنهكارى را توبيخ كند و ملامت گويد بايد خويشتن را از گناه و بدى بر كنار داشته باشد ، اى كوتاه زندگانى برى از دانش ! اگر ما چنان بوديم كه گفته اى روا نبود كه تو بگويى و ملامت كنى ، اگر عيوب خويش ندانى و از گناهان ما سخن مىكنيم به عيوب خويش پرداز و عيبگويى ما كوتاه كن كه گفتار ناروا ترا به نادانى و سستى راى شهره كند . اگر اين كوشش كه مىكنى تا گناهانى به ما بار كنى كه موجب كشتن شود به حق است و ترا بر اين كار حجتى هست ، بدان كه همه داوران همكيش تو خلف مرد كشتنى\r\n","description":"","footnote":"","page_name":" 772 ","page_number":409},
  {"content":"\r\nرا از پدر دور شمارند و از آميزش و مجالست نيكان در كارهاى خود بر كنار دارند چه رسد به اينكه به شاهى رسد .\r\nاما خدا را سپاس كه ما خويشتن را به صلاح آورده‌ايم و كار ما با خدا و مردم همكيشان و با تو و همه پسرانمان چنان بوده كه قصورى نكرده‌ايم و كس را بر ما حجت و ملامت نباشد .\r\nگرچه اين حجت كه آوردم و اين دليل كه گفتم بى نقص است ، باز هم از گناهانى كه بر من ياد كرده اى به شرح سخن آرم تا جهالت و بىخردى و كار بد خويش بدانى : آنچه دربارهء پدر ما هرمز گفته اى پاسخ ما چنين است كه بدكاران و فتنه گران هرمز را بر ضد ما برانگيختند تا ما را متهم داشت و كينهء ما را به دل گرفت و چون بد دلى وى با خويش بدانستيم از او بيمناك شديم و از در او دورى گزيديم و سوى آذربيجان شديم و تطاول وى بالا گرفت و كار ملك آشفته شد ، و چون از كار وى خبر يافتيم از آذربيجان به در او شديم و بهرام منافق كه از اطاعت به در رفته بود با سپاه فراوان از عاصيان در خور كشتن ، به ما هجوم آورد و ما را به ترك مملكت وادار كرد كه به ديار روم شديم و با سپاه و لوازم از آنجا بيامديم و با وى پيكار كرديم كه بگريخت و كار هلاك وى را به ديار تركان همگان دانند . و چون ملك آرام شد و كار پادشاهى ما استوار شد و به يارى خدا بليات و آفات از رعيت برداشتيم با خود گفتيم بهترين ديباچهء و مملكت دارى آن باشد كه انتقام پدر بگيريم و خون او بخواهيم و همه كسان را كه در كشتن وى انباز بوده‌اند بكشتيم و چون اين كار به سر برديم و مقصود حاصل كرديم به تدبير امور ديگر پردازيم ، از اين رو همه كسانى را كه در خون وى انباز بودند و در كشتن وى كوشيده بودند بكشتيم .\r\nاما كار پسران ما چنين بود كه همه پسران ما جز آنكه خدا خواسته بود تن سالم داشتند ولى نگهبانان بر شما گماشتيم تا نگذارند از حد خويش تجاوز كنيد كه بيم داشتيم رعيت را به بليه و خسارت افكنيد ، اما در كارخانه و مركوب و همه\r\n","description":"","footnote":"","page_name":" 773 ","page_number":410},
  {"content":"\r\nحوائج شما چندان مال خرج كرديم كه دانى .\r\nو حكايت تو چنان بود كه منجمان از زايچه ات حكم كرده بودند كه بر ضد ما برخيزى اما نگفتيم ترا بكشند بلكه حكايت زايچهء ترا مهر زديم و به شيرين همسر خويش سپرديم و به اين قضيه اعتماد داشتيم . فرميشا پادشاه هند نيز به سال سى و ششم پادشاهى ما نامه نوشته بود با فرستادگان و از كارهاى مختلف سخن كرده بود و ما و شما فرزندانمان را هديه ها داده بود و به هر يك نامه جدا فرستاده بود و هديهء تو يك فيل بود و يك شمشير و يك باز سپيد و ديباچه اى زربفت و زير نامهء تو به هندى نوشته بود مضمون آن را نهان دار .\r\nو بفرموديم تا هديه و نامهء همه را بدهند و نامهء ترا به سبب آن زير نوشت نگهداشتيم و يك دبير هندى بياورديم و بگفتيم تا مهر از نامه بر گرفت و بخواند كه چنين بود : « خوشدل باش و آسوده خاطر كه به ماه آذر و روز ديباذر به سال سى و هشتم پادشاهى خسرو تاجدار شوى و پادشاهى او بگيرى . » و يقين كرديم كه اين پادشاهى گرفتن مايهء هلاك ما باشد ، اما چيزى از روزى و كمك و عطاى تو نكاستيم و به كشتنت فرمان نداديم و نامهء فرميشا را به انگشتر خويش مهر زديم و به شيرين همسر خود سپرديم و او هم اكنون زنده است با عقل و پيكر درست و اگر خواهى قضيهء زايچهء خويش و نامهء فرميشا را از او بگيرى و بخوانى و پشيمانى برى و اسف خورى .\r\nدربارهء زندانيان جواب ما چنين است كه شاهان گذشته از روزگار كيومرث تا پادشاهى بشتاسب تدبير پادشاهى به عدالت مىكردند و از روزگار بشتاسب تا به دوران ما تدبير امور با معدلت و پرهيزكارى بود ، اگر خرد و دانش و ادب ندارى ، از رجال دين كه ستونهاى اين آييناند از حال آنكه نافرمانى و خلاف شاهان كند و پيمان ايشان بشكند و مستوجب كشتن شود بپرس تا بگويند كه چنين كسان در خور رحم و بخشش نباشند ، ولى ما به زندانهاى خويش جز آنها را كه به داورى درست\r\n","description":"","footnote":"","page_name":" 774 ","page_number":411},
  {"content":"\r\nسزاوار كشتن و ميل كشيدن و دست و پا و اعضا بريدن بودند ، زندانى نفرموديم و بسيار ميشد كه موكلان زندان و ديگر وزيران ما مىگفتند كه مردم كشتنى را زودتر بايد كشت مبادا حيله آرند و قصد كشتن شاه كنند و ما كه به حفظ نفوس دلبسته بوديم و از خونريزى بيزار بوديم و شتاب نداشتيم ، كارشان را به خدا مىگذاشتيم و در زندانشان مىداشتيم و در كار عقوبتشان همين بس مىكرديم كه از خوردن گوشت و نوشيدن شراب و بوييدن گل بازشان داريم و از سنت سلف در مورد منع زندانيان از لذتجويى و تنعم تجاوز نكرديم و خوردنى و آشاميدنى و ديگر چيزها كه بايسته بود به اندازهء مناسب داديم و نگفتيم كه آنها را از زنانشان بدارند و از تولد منع كنند .\r\nشنيده‌ام كه مىخواهى اين منافقان تبهكار كشتنى را از زندان در آرى و زندانها را ويران كنى اگر چنين كنى گناه خدا و بد خويش كرده اى و در دين خلل آورده اى و خلاف سنتها و دستورها رفته اى كه مردم كشتنى را در خور رحم و بخشش نداند .\r\nو بدان كه دشمنان ملوك هرگز دوستدار ملوك نباشند ، و عاصيان شاهان فرمانبردار ايشان نشوند كه خردمندان گفته‌اند : عقوبت مجرمان را مؤخر مداريد كه زيان عدالت باشد و خسارت ملك ، اگر از رها كردن اين تبهكاران منافق نافرمان كشتنى خوشدل شوى ، در تدبير امور ملك عواقب آن ببينى و اهل دين را خسارت زنى و بليه رسانى .\r\nاينكه گفتى مال و كالا و جامه به ستم و خشونت از مملكت خويش اندوختيم نه از ديار دشمن به قهر و غلبه و پيكار ، پاسخ ما چنين است كه بهترين پاسخ سخنى كه از سر نادانى گفته آيد پاسخ نگفتن است ولى خاموش نمانيم كه پاسخ ندادن به همانند پذيرفتن است ، ما در آنچه كرده‌ايم حجت قوى داريم و عدر ما واضح است و پاسخ ما چنين است :\r\n","description":"","footnote":"","page_name":" 775 ","page_number":412},
  {"content":"\r\nبدان اى نادان كه ملك پادشاهان پس از خداى به مال و سپاه استوار ماند خاصه پادشاهى ديار پارسيان كه دشمنان از هر سوى آن را در ميان گرفته‌اند ، و براى بلعيدن آنچه شاه به دست دارد آماده‌اند و دفع و رد دشمن جز با سپاه فراوان و سلاح و لوازم بسيار ميسر نباشد و سپاه فراوان و لوازم بسيار جز به مال فراوان فراهم نشود و مال فراوان جز به كوشش و تلاش در كار گرفتن خراج به دست نيايد و فراهم كردن مال را ما بدعت نكرديم و در اين كار پيرو نياكان و گذشتگان خويش بوديم كه آنها نيز چون ما به فراهم كردن و اندوختن مال پرداختند تا در كار تقويت سپاه از آن كمك گيرند ، و بهرام منافق با گروهى آدمكشان همانند خويش كه در خوش كشتن بودند بر آن مال و جواهر كه در خزاين ما بود هجوم بردند و هر چه بود بپراكندند و ببردند و در بيت المال ما جز آن سلاحها كه قدرت بردن و تيز كردنش نداشتند به جا نماند و چون پادشاهى خويش باز گرفتيم و كارمان استوارى گرفت و رعيت به اطاعت آمد بليات از آنها برداشتيم و اسپهبدان به اطراف بلاد فرستاديم و فاذوسبانان بر همه جا گماشتيم و مرزها را به مرزبانان و عاملان دلير و كاربر سپرديم و آنان را به سپاه فراوان نيرو داديم كه ملوك و دشمنان مخالف ما را از ميان برداشتند و از سال سيزدهم پادشاهى ما چندان از دشمنان بكشتند و اسير گرفتند كه در حريم ديار خويش جز با ترس و بيم يا امان ما سر نتوانستند برداشت چه رسد به آنكه به ديار ما حمله برند يا كارى ناخوشايند ما كنند و هم در اين سالها از غنائم ديار دشمن از طلا و نقره و اقسام جواهر و مس و پرند و حرير و استبرق و ديبا و اسب و اسلحه و اسير چندان به خزاين ما رسيد كه بسيارى آن را همگان دانند ، و چون به سال سيزدهم پادشاهيمان بفرموديم تا نقشهاى تازه آماده كنند و با آن نقره سكه زنند در گنجينه هاى ما چنان كه شمارگران گفتند به جز آنچه براى روزى سپاه به يك سو نهادن فرموده بوديم دويست هزار كيسهء نقره بود كه صد هزار هزار مثقال بود و چون بديديم كه مرزها استوار شده و دشمن را از ولايت و از رعيت رانده‌ايم و دهانها را كه براى بلع\r\n","description":"","footnote":"","page_name":" 776 ","page_number":413},
  {"content":"\r\nاموالشان باز بود بسته‌ايم و امنيتشان داده‌ايم و چهار ناحيهء مملكت را آرام كرده‌ايم و مردم از بليه و غارت دشمن آسوده‌اند بفرموديم تا باقيماندهء خراج سالها را بگيرند و آن طلا و نقره و جواهر و مس كه از خزاين ما به غارت رفته پس آرند و همه را به جاى خويش نهند چنان كه در آخر سال سىام پادشاهيمان بگفتيم تا نقشهاى تازه مهيا كنند و نقره سكه زنند و در خزاين ما جز آنچه براى روزى سپاه جدا كرده بوديم و آنچه از پيش به شمار آمده بود چهار صد هزار كيسهء نقره بود كه هزار هزار مثقال و ششصد هزار مثقال بود و اين همه بجز آن بود كه به كرم خداى از اموال شاهان روم به دست ما افتاده بود ، در كشتيها كه باد آورده بود و آن را غنيمت بادها نام داديم و از سال سىام پادشاهيمان تا به سال سى و هشتمين كه همين سال باشد اموال ما فراوانتر و آبادى ولايت و امنيت رعيت و صناعت و استحكام مرزها پيوسته بيشتر مىشد .\r\nشنيده‌ام كه از روى نامردى سر آن دارى كه به خواست اشرار ياغى كشتنى ، اين همه مال را بپراكنى و نابود كنى و ما به تو مىگوييم كه اين گنج و مال با خطر جانها و تلاش و كوشش سخت فراهم آمده تا دشمنان اطراف مملكت را به كمك آن دفع كنيم كه دور كردن دشمنان به روزگاران ، پس از يارى خدا به مال و سپاه بيشتر تواند بود و سپاه جز به مال نيرو نگيرد و مال اگر بسيار و فراوان نباشد ثمر نكند . پس اين اموال را پراكنده مكن و دست جسارت بدان مگشاى كه تكيه گاه پادشاهى و مايه قوت و سبب دفع دشمن است .\r\nپس از آن اسفاذجشنس سوى شيرويه رفت و سخنان خسرو را با وى بگفت و چيزى از آن كم نكرد ، و بزرگان پارسى باز آمدند و به شيرويه گفتند كه ما را دو شاه نبايد يا بگوى خسرو را بكشند تا بندگان و فرمانبران تو باشيم و يا تو را خلع كنيم و فرمانبردار خسرو شويم .\r\nو اين سخن در شيرويه اثر كرد و بگفت تا خسرو را بكشند و كسانى كه خسرو\r\n","description":"","footnote":"","page_name":" 777 ","page_number":414},
  {"content":"\r\nآزارشان كرده بود نامزد كشتن وى شدند و هر كس پيش خسرو مىشد از او ناسزا مىشنيد و هيچكس او را نتوانست كشت . تا جوانى به نام مهر هرمز پسر مردانشاه براى كشتن وى بيامد .\r\nو چنان بود كه مردانشاه فاذوسبان خسرو بر ولايت نيمروز بود و مطيع و نيكخواه وى بود و خسرو دو سال پيش از خلع شدن سرانجام كار خويش را از منجمان پرسيد و به دو گفتند كه مرگ وى از جانب نيمروز باشد و به مردانشاه بد گمان شد و از او بترسيد كه مردى بزرگ بود و در آن ناحيه كس چون او قوت و قدرت نداشت و به وى نامه نوشت كه بيايد و چون بيامد بهانه مىجست تا او را بكشد اما نيافت و شرمش آمد كه اطاعت و نيكخواهى و خدمتگرى وى را دانسته بود و بر سر آن شد كه او را نگهدارد و بگويد تا دست راست وى را ببرند و در عوض ، مال فراوان به دو بذل كند و بهانه جست و دست راست وى را ببريد .\r\nو چنان بود كه قطع دست و پا و سر در ميدان شاهى بود و خسرو آن روز كه فرمان داده بود دست مردانشاه را ببرند كس فرستاد تا بدان او چه مىگويد و نظارگان چگونه سخن مىكنند . و چون دست راست مردانشاه را ببريدند آن را به - دست چپ گرفتند و ببوسيد و به كنار خويش گرفت و اشكريزان و نالان همى گفت : « دريغا بخشنده‌ام ، دريغا تير افكنم ، دريغا خطا نويسم ، دريغا ضربت زنم ، دريغا بازى كنم ، دريغا عزيزم . » و چون فرستاده باز آمد و آنچه ديده بود و شنيده بود با خسرو بگفت رقت آورد و پشيمان شد و يكى از بزرگان را به نزد وى فرستاد و ابراز پشيمانى كرد و پيغام داد كه هر چه بخواهد و ميسر باشد مىپذيرد و به دو مىدهد .\r\nو مردانشاه به جواب خسرو را دعا كرد و گفت : « اى پادشاه كرم ترا نيك مىشناسم و سپاسگزارم و به يقين مىدانم كه اين كار كه نابه دلخواه با من كردى حكم قضا بود اكنون از تو چيزى مىخواهم قسم ياد كن كه دريغ نكنى و سوگند ترا يكى از\r\n","description":"","footnote":"","page_name":" 778 ","page_number":415},
  {"content":"\r\nمردم متنسك با من بگويد تا آنچه مىخواهم بگويم . فرستادهء خسرو برفت و اين پيام با وى بگفت و او قسمهاى سخت خورد كه هر چه مردانشاه بخواهد و مايهء وهن شاهى نباشد بپذيرد و اين پيام را سالار زمزمه - گران براى وى برد .\r\nو مردانشاه خواست كه خسرو فرمان دهد تا گردنش را بزنند تا ننگ دست بريدگى بر وى نماند . و خسرو نا به دلخواه بگفت تا گردنش را بزدند كه نخواست قسم بشكند .\r\nو چون مهر هرمز پسر مردانشاه به نزد خسرو شد از نام وى و نام پدر و مرتبت وى پرسيد و او به پاسخ گفت كه مهر هرمز پسر مردانشاه فاذوسبان نيمروز است .\r\nخسرو گفت : « تو پسر مردى شريف و كارآمدى و ما فرمانبردارى و نيك - خواهى و كارآمدى وى را پاداش شايسته نداديم بيا و آنچه را گفته‌اند كار بند . » مهر هرمز با تبر زين چند ضربت به گردن وى زد كه كارگر نبود .\r\nخسرو جستجو كرد و حرزى در بازوى خويش يافت كه هر كه مىآويخت شمشير بر او كارگر نبود ، و حرز را از بازو بگشود و مهر هرمز ضربتى به دو زد كه هلاك شد .\r\nو چون خبر به شيرويه رسيد گريبان دريد و بگريست و بگفت تا پيكر وى را براى دفن كردن ببرند و بزرگان و عامه كسان به تشييع آن قيام كردند و بفرمود تا قاتل خسرو را بكشند .\r\nمدت پادشاهى خسرو سى و هشت سال بود و به ماه آذر روز ماه كشته شد .\r\nو شيرويه هفده برادر خويش را كه ادب آموخته و دلير و جوانمرد بودند بكشت و اين كار را به مشورت فيروز وزير خود و ترغيب شمطا پسر مرزين عامل خراج كرد و به بيماريها دچار شد و از دنيا خوشى نديد و مرگ وى در قصر\r\n","description":"","footnote":"","page_name":" 779 ","page_number":416},
  {"content":"\r\nشاهى بود .\r\nشيرويه براى خاندان ساسان شوم بود و چون برادران را بكشت خواهرانش توران و آزرميدخت به نزد وى شدند و درشتى كردند و گفتند كه حرص پادشاهى بى سرانجام ترا به كشتن پدر و همه برادرانت كشانيد و گناه بزرگ كردى .\r\nو چون اين سخنان بشنيد سخت بگريست و تاج از سر بيفكند و باقى عمر در غم و رنج به سر برد .\r\nگويند : شيرويه به هر كس از خاندان خويش را كه به دست آورد بكشت و به روزگار وى طاعون آمد و پارسيان بجز اندكى هلاك شدند .\r\nمدت پادشاهى شيرويه هشت ماه بود . 230 )\r\n\r\nپس از آن اردشير به پادشاهى رسيد\r\nوى پسر شيرويه پسر پرويز پسر هرمز پسر انوشيروان بود و طفلى خردسال بود و به قولى هفت ساله بود كه بزرگان پارسى او را به شاهى برداشتند از آن روز كه از خاندان شاهى مردى نمانده بود و مردى به نام مهاذر جشنس كه مرتب خوانسالارى داشت سرپرست وى شد و تدبير امور ملك چنان خوب كرد كه خردسالى اردشير نمايان نبود و شهربراز با سپاهى كه خسرو به دو پيوسته بود و آنها را نيكروزان ناميده بود به مرز روم بود و خسرو و شيرويه در مهمات امور پيوسته با وى مشورت مىكردند و چون بزرگان پارسى در كار پادشاهى اردشير با وى مشورت نكردند بهانه به دست آورد و عتابجويى كرد و سر به طغيان برداشت و دست به خونريزى زد و طمع پادشاهى كرد و مىخواست از مقام بندگى به اوج پادشاهى رسد و اردشير را تحقير كرد كه خردسال بود و از حد خويش برون شد و مىخواست كسان را به مشورت\r\n","description":"","footnote":"","page_name":" 780 ","page_number":417},
  {"content":"\r\nدر كار پادشاهى بخواند و با سپاه خويش بيامد .\r\nو مهاذر جشنس حصار و درهاى شهر طيسبون را استوار كرد و باقيماندگان خاندان شاهى را با زنانشان و همه مال و مركوب كه در خزانهء اردشير بود به شهر طيسبون برد و شهربراز با ششهزار كس از سپاه پارسيان كه به مرز روم بودند بيامد و كنار طيسبون اردو زد و شهر را محاصره كرد و جنگ انداخت و منجنيقها نصب كرد و كارى نساخت . و چون شهر را نتوانست گشود از راه حيله درآمد و نيو خسروا سالار نگهبانان اردشير و نامدار جشنس پسر آذرجشنس اسپهبد نيمروز را بفريفت تا در شهر را بر او بگشودند و درآمد و گروهى از سران را بگرفت و بكشت و اموالشان ببرد و زنانشان را رسوا كرد و بگفت تا اردشير پسر شيرويه را بكشتند . و اين به سال دوم پادشاهى وى به ماه بهمن به شب روزابان بود و در ايوان خسرو شاه قباد .\r\nمدت پادشاهى اردشير پسر شيرويه يك سال و شش ماه بود . 231 )\r\n\r\nپس از آن شهربراز به پادشاهى رسيد\r\nنام وى فرخان ماه اسفندار بود و از خاندان شاهى نبود و خويشتن را شاه خواند و چون به تخت شاهى نشست شكمش بگشود و چنان سخت بود كه به آبريزگاه نتوانست شدن و طشتى بخواست و پيش روى تخت نهاد و در آن براز كرد .\r\nيكى از مردم اصطخر به نام فسفروخ پسر ماخرشيذان و دو برادر وى از قتل اردشير و دست اندازى شهربراز به پادشاهى به خشم آمدند و اين كار را نپسنديد و سوگند خوردند و پيمان كردند كه او را بكشند و هر سه تن از نگهبانان شاه بودند و رسم چنان بود كه به وقت بر نشستن شاه نگهبانان به صف شوند با زره و خود و سپر و شمشير و نيزه به دست ، و چون شاه مقابل آنها رسيد سپر به قرپوس زين گزارند و سر بر آن\r\n","description":"","footnote":"","page_name":" 781 ","page_number":418},
  {"content":"\r\nنهند همانند سجود . و شهربراز چند روز پس از شاهى بر نشست و فسفروخ و برادرانش نزديك هم بودند و چون شهر براز از مقابل فسفروخ رسيد ضربتى بزد و برادرانش نيز بزدند و اين به اسفندارمذ ماه و روز ديبيدين بود و شهربراز هلاك شد و از اسب بيفتاد و ريسمانى به پاى او بستند و به هر سو كشيدند . يكى از بزرگان قوم به نام زاذان فروخ پسر شهرداران و مردى به نام ماهياى كه ادب آموز چابكسواران بود و بسيارى از بزرگان و سران خاندانها در كشتن وى همدست بودند هم در كار كشتن قاتلان شيرويه پسر اردشير دستيارى كردند و تنى چند از بزرگان را نيز كشتند و پوران دختر خسرو را به پادشاهى برداشتند .\r\nهمه پادشاهى شهربراز چهل روز بود .\r\n\r\nپس از آن پوران به پادشاهى رسيد\r\nوى دختر خسرو پرويز پسر هرمز پسر كسرى انوشيروان بود .\r\nگويند : روزى كه به پادشاهى رسيد گفت : « نيت خير دارم و به عدالت فرمان مىدهم . » و مقام شهربراز را به فسفروخ داد و وزارت به دو سپرد و با رعيت روش نكو داشت و عدالت كرد و بگفت تا سكهء نو زنند و پلها را آباد كنند و باقيماندهء خراج را بخشيد و نامه ها نوشت و نيكخواهى خويش را با عامهء ناس در ميان نهاد و از حال كشتگان خاندان خود سخن آورد و گفت اميد دارد خداوند به روزگار وى چندان رفاه بيارد و كارها چنان استوار باشد تا بدانند كه كشورگيرى و لشكر كشى و پيروزمندى و فتنه نشانى به صولت و شجاعت و تدبير مردان نيست بلكه اين همه از خداى است و بفرمود تا اطاعت آرند و نيكخواهى كنند .\r\nپوران چوب صليب را به شاه روم داد و آن را همراه جاثليقى به نام ايشوعهب\r\n","description":"","footnote":"","page_name":" 782 ","page_number":419},
  {"content":"\r\nپس فرستاد . مدت پادشاهى وى يك سال و چهار ماه بود .\r\n\r\nپس از آن چشنسده به پادشاهى رسيد\r\nوى از پسر عمان دور پرويز بود و مدت پادشاهيش كمتر از يك ماه بود .\r\n\r\nپس از آن آزرميدخت پادشاه شد\r\nوى دختر خسرو پرويز پسر هرمز پسر كسرى انوشيروان بود .\r\nگويند وى از زيباترين زنان پارسى بود و چون به پادشاهى رسيد گفت : روش ما همانست كه خسرو پدر نيرومند ما داشت و هر كه به خلاف ما رود خونش بريزيم .\r\nگويند : در آن هنگام بزرگان پارسيان فرخ هرمز اسپهبد خراسان بود و كس فرستاد و خواست كه آزرميدخت زن وى شود و او پيغام داد كه روا نباشد ملكه زن كسى شود و مىدانم كه اين كار براى انجام حاجت و رغبت خويش خواسته اى فلان شب پيش من آى .\r\nفرخ هرمز چنان كرد و به شب موعود بر نشست و به نزد وى شد و آزرميدخت به سالار نگهبانان خويش گفته بود كه به شب ديدار وى را بكشد و سالار نگهبانان فرمان ملكه را كار بست و او را بكشت و بگفت تا پاى وى را بكشند و در ميدان پايتخت افكنند و صبحگاهان فرخ هرمز را كشته ديدند و ملكه بفرمود تا پيكر او را نهان كنند و بدانستند كه خطايى بزرگ كرده بود .\r\n","description":"","footnote":"","page_name":" 783 ","page_number":420},
  {"content":"\r\nو رستم پسر فرخ هرمز همان كه به روزگار بعد يزدگرد او را به جنگ عربان فرستاد به خراسان جانشين پدر بود و چون از كشتن وى خبر يافت با سپاهى بزرگ به مداين آمد و چشمان آزرميدخت را ميل كشيد و او را بكشت و به قولى او را زهر داد . مدت پادشاهى آزرميدخت شش ماه بود .\r\nپس از آن بزرگان قوم خسرو پسر مهر جشنس را كه از اعقاب اردشير بود و به اهواز مقر داشت بياوردند و به شاهى برداشتند كه تاج نهاد و به تخت نشست و چند روز بعد كشته شد .\r\nو به قولى پس از آزرميدخت خرزادخسرو به پادشاهى رسيد . وى از فرزندان پرويز بود و او را در دژ سنكان به نزديك نصيبين يافته بودند و چون به مداين آمد روزى چند ببود آنگاه از اطاعت وى برفتند و به خلاف او برخاستند .\r\nو آنها كه گفته‌اند پس از آزرميدخت خسرو پسر مهر جشنس به پادشاهى رسيد گويند پس از قتل وى بزرگان پارسى به جستجوى كسى از خاندان شاهى بودند كه او را به پادشاهى بردارند يا كسى كه از راه زنان نسب به اين خاندان برد و يكى را كه به ميسان مقيم بود و فيروز نام داشت پسر مهران جشنس و او را جشنسده نيز گفتند بياوردند و به دلخواه به پادشاهى برداشتند .\r\nمادر فيروز صهبار بخت دختر يزداندار پسر كسرى انوشيروان بود ، وى سرى بزرگ داشت و چون تاج نهاد گفت : « اين تاج چه تنگ است » و بزرگان اين سخن را به فال بد گرفتند و پس از چند روز او را بكشتند و به قولى هماندم كه اين سخن گفت كشته شد . به گفته اينان از پس قتل فيروز ، يكى از بزرگان پارسى به نام زاذى بيامد و فرخزاد خسروا پسر خسرو را ، به طيسفون آورد ، زاذى به ناحيهء مغرب به نزديك نصيبين در محلى به نام دژ سنگ به كار اسيران مىرسيد و هنگامى كه شيرويه برادران خويش را مىكشت فرخزاد خسروا به دو پناه برده بود .\r\n","description":"","footnote":"","page_name":" 784 ","page_number":421},
  {"content":"\r\nفرخزاد مدتى كوتاه پادشاهى كرد . آنگاه كسان به خلاف او برخاستند و از فرمان بدر رفتند و به قولى او را بكشتند .\r\nمدت پادشاهى وى شش ماه بود .\r\nبعضيها گفته‌اند كه اصطخر يزدگرد پسر شهريار خسرو را كه هنگام برادر كشى شيرويه بدانجا پناه برده بود بيافتند و چون خبردار شدند كه مردم مداين به خلاف فرخزاد خسروا رفته‌اند ، يزدگرد را به آتشكده اردشير بردند و تاج نهادند و به پادشاهى برداشتند و او نوجوان بود . آنگاه وى را به مداين آوردند و فرخزاد خسروا را از آن پس كه يك سال پادشاهى كرده بود به حيله كشتند و كار پادشاهى بر يزدگرد راست آمد ولى پادشاهى وى به قياس پدرانش خوابى و خيالى بود و تدبير ملك با بزرگان پارسى بود كه يزدگرد نوجوان بود و هوشيارتر و داناتر از همه وزيران وى زاذى بود .\r\nو كار مملكت پارسيان سستى گرفت و دشمنان از هر طرف سر برداشتند و دست اندازى كردند و ويرانى آوردند و از پس دو سال از پادشاهى يزدگرد و به قولى از پس چهار سال ، عربان به قلمرو وى هجوم آوردند و مدت زندگانى او تا وقتى كشته شد بيست و هشت سال بود و ان شاء الله باقيمانده اخبار يزدگرد و فرزندان وى را ضمن سخن از فتوح مسلمانان بگوييم .\r\nبه گفته يهودان از هبوط آدم به زمين تا به وقت هجرت پيمبر صلى الله عليه و سلم چهار هزار سال و ششصد سال و چهل و دو سال و چند ماه بود و به پندار آنها اين به تورات هست .\r\nبه گفته نصارى اين مدت پنج هزار سال و نهصد سال و نود و دو سال و چند ماه بود و پندارند كه در تورات يونانى چنين آمده است .\r\nولى به گفته مجوسان پارسى اين مدت چهار هزار سال و صد سال و هشتاد و دو سال و ده ماه و نوزده روز بود و مدت پس از هجرت را تا به وقت كشته شدن يزدگرد كه سى سال و دو ماه و پانزده روز بود بر آن افزوده‌اند و اين حساب و آغاز تاريخ از\r\n","description":"","footnote":"","page_name":" 785 ","page_number":422},
  {"content":"\r\nروزگار كيومرث است و كيومرث را آدم ابو البشر دانند كه همه آدميان نسب از او دارند چنان كه در اين كتاب آورده‌ام .\r\nاز پيش گفته‌ام كه بعضى از مطلعان . اسلام در اين باب چه گفته‌اند و اكنون گفتار بعضى ديگر را ياد مىكنيم كه گويند از آدم تا نوح ده قرن بود و قرن يكصد سال است و از نوح تا ابراهيم ده قرن بود و قرن يكصد سال است و از ابراهيم تا موسى پسر عمران ده قرن بود و قرن يكصد سال است .\r\nذكر گويندهء اين سخن از ابن عباس روايت كرده‌اند كه از آدم تا نوح ده قرن بود و همگان بر شريعت حق بودند .\r\nو هم از عمرو بن واقد اسلمى روايت كرده‌اند كه از آدم تا نوح ده قرن بود و قرن يكصد سال است و از نوح تا ابراهيم ده قرن بود و قرن يكصد سال است و از ابراهيم تا موسى پسر عمران ده قرن بود و قرن يكصد سال است .\r\nاز سلمان نيز روايت كرده‌اند كه از محمد تا عيسى عليهما السلام ششصد سال بود . از عوف روايت كرده‌اند كه از موسى تا عيسى ششصد سال بود .\r\nاز ابن عباس روايت كرده‌اند كه از موسى تا عيسى پسر مريم يك هزار سال و هفتصد سال بود و ميان آنها فترت پيمبران بود و يك هزار پيمبر از بنى اسرائيل مبعوث شد بجز پيمبرانى كه به اقوام ديگر فرستاده شد . و از ميلاد عيسى تا پيمبر ما پانصد سال و شصت و نه سال بود كه در آغاز آن سه پيمبر مبعوث شد كه خداوند فرمايد : « اذ ارسلنا اليهم اثنين فكذبوهما فعززنا بثالث [ 1 
  ] يعنى وقتى دو تن سويشان\r\n\r\n","description":"","footnote":"\r\n[ 1 
  ] - يس : 14\r\n","page_name":" 786 ","page_number":423},
  {"content":"\r\nفرستاديم و تكذيبشان كردند و به سومى نيرويشان داديم » .\r\nو آنكه به تأييد دو تن آمد شمعون بود و وى از حواريان بود و فترت پيمبران كه خدا هيچ پيمبر نفرستاد چهار صد سال و سى و چهار سال بود و هنگامى كه عيسى عروج كرد سى و دو ساله بود و مدت پيمبرى وى سى ماه بود و خدا پيكر او را بالا برد و هم اكنون زنده است .\r\nاز وهب روايت كرده‌اند كه از عمر دنيا پنجهزار سال و ششصد سال رفته است .\r\nعبد الله بن بسر گويد پيمبر صلى الله عليه و سلم به من گفت به يك قرن خواهى رسيد و او يكصد سال بزيست . اين روايتهائى است كه از دانشوران اسلام آورده‌اند و در اين مورد اختلاف بسيار هست . واقدى از گروهى از اهل حديث روايت كرده كه همه عمر دنيا تا ميلاد پيمبر ما چهار هزار سال و ششصد سال بود ولى از هشام بن محمد كلبى روايت كرده‌اند كه عمر جهان تا ميلاد پيمبر خداى پنجهزار سال و پانصد سال بود و از وهب بن منبه روايت كرده‌اند كه همه عمر جهان ششهزار سال است و تا به روزگار پيمبر پنجهزار سال و ششصد سال بود . وفات وهب بن منبه به سال صد و چهاردهم از هجرت بود و باقيمانده عمر جهان به گفته وى در اين وقت كه ما در آنيم دويست سال و پانزده سال است و اين گفتار وهب با روايتى كه از ابن عباس آورده‌اند مطابقت دارد .\r\nبعضىها گفته‌اند از وقت هبوط آدم تا مبعث پيمبر ما ششهزار سال و يكصد و سيزده سال بود كه از هبوط آدم تا طوفان دو هزار سال و دويست سال و شصت و پنج سال بود و از طوفان تا تولد ابراهيم خليل الرحمان هزار سال و شصت و نه سال بود و از تولد ابراهيم تا وقتى موسى بنى اسرائيل را از مصر برون برد پانصد سال و شصت و پنج سال بود و از وقت خروج بنى اسرائيل تا بناى بيت المقدس كه به سال\r\n","description":"","footnote":"","page_name":" 787 ","page_number":424},
  {"content":"\r\nچهارم پادشاهى سليمان پسر داود بود ششصد سال و سى و شش سال بود . از بناى بيت المقدس تا پادشاهى اسكندر هفتصد سال و هفده سال بود و از پادشاهى اسكندر تا تولد عيسى پسر مريم سيصد سال و شصت و نه سال بود و از تولد عيسى تا مبعث محمد صلى الله عليه و سلم پانصد سال و يازده سال بود و از مبعث تا هجرت وى از مكه به مدينه سيزده سال بود .\r\nبعضىها از ابن عباس روايت كرده‌اند كه از آدم تا نوح هزار سال و دويست سال بود و از نوح تا ابراهيم هزار سال و صد سال و چهل و سه سال بود از ابراهيم تا موسى پانصد سال و هفتاد و پنج سال بود و از موسى تا داود يكصد سال و هفتاد و نه سال بود و از داود تا عيسى هزار سال و پنجاه و سه سال بود و از عيسى تا محمد ششصد سال بود .\r\nو از بعضى اهل كتاب روايت كرده‌اند كه از آدم تا طوفان هزار سال و دويست سال و پنجاه و شش سال بود و از طوفان تا وفات ابراهيم هزار سال و بيست سال بود و از وفات ابراهيم تا وقتى بنى اسرائيل به مصر در آمدند هفتاد و پنج سال بود و از ورود بنى اسرائيل به مصر تا خروج موسى از آنجا چهار صد سال و سى سال بود و از خروج موسى تا بناى بيت المقدس پانصد سال و پنجاه سال بود و از بناى بيت المقدس تا پادشاهى بخت النصر و ويرانى بيت المقدس چهار صد سال و چهل و شش سال بود و از پادشاهى بخت النصر تا پادشاهى اسكندر چهار صد سال و شصت و سه سال بود و از پادشاهى اسكندر تا به سال دويست و ششم هجرت ، هزار سال و دويست و چهل و پنج سال بود . 238 )\r\n\r\n","description":"","footnote":"","page_name":" 788 ","page_number":425}
  ]