[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nامامت على عليه السلام\r\nدر آينه\r\nعقل و قرآن\r\nنوشته : محمدجواد مغنيه\r\nترجمه : اكبر ايرانى قمى\r\nسازمان تبليغات اسلام\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمغنيه ، محمد جواد ، 1904 - امامت على \" ع \" در آينه عقل و قرآن . / نوشته محمد جواد مغنيه ، ترجمه اكبر ايرانى قمى . ( براى ) سازمان تبليغات اسلامى ، معاونت فرهنگى . -\r\nتهران : سازمان تبليغات اسلامى . شركت چاپ و نشر بين الملل ، 1379 ، ص ؛ ( 180 )\r\nisbn 964 - 7126 - 08 - 5\r\nفهرست نويسى براساس اطلاعات فيپا .\r\nعنوان اصلى : امامه على بين العقل والقرآن .\r\nچاپ قبلى سازمان تبليغات اسلامى ، مركز چاپ و نشر ، 1370 .\r\nكتابنامه : ص . ( 179 - 180 ) ، همچنين به صورت زير نويس .\r\n1 . على ابن ابيطالب ( ع ) ، امام اول ، 23 قبل از هجرت - 40 ق . - اثبات خلافت . 2 . امامت\r\nالف . ايرانى قمى ، اكبر ، 1341 - ب - سازمان تبليغات اسلامى . مركز چاپ و نشر بين الملل .\r\nد . عنوان .\r\n18041 الف 65 م / 5 / 223 bp 452 / 297\r\n1379 كتابخانه ملى ايران 27855 - 78 م\r\nامامت على عليه السلام در آينه عقل و قرآن\r\nمؤلف : محمد جواد مغنيه\r\nترجمه : اكبر ايرانى قمى\r\nناشر : شركت چاپ و نشر بين الملل سازمان تبليغات اسلامى\r\nچاپ وصحافى : چاپخانه سپهر\r\nتيراژ : 5000 نسخه\r\nنوبت چاپ : اول زمستان 1379\r\nشابك : 5 - 08 - 7126 - 964\r\nقيمت : 5500 ريال\r\nحق چاپ محفوظ است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\n* مقدمه مترجم 7\r\n* هيچ پيشوايى جز حق نيست 16\r\nامامى جز عقل نيست / 18 نكته جالب / 19\r\n* رابطه امامت با عقل 22\r\nتوحيد / 23 نبوت / 25 امامت / 27 عدل الهى هستى شگفت‌انگيز / 29 عقل ، موجودى شگفت‌آور / 31 اتمام حجت / 31 ، 1 - ابلاغ پيام / 33 2 - شيوه احسن در تبليغ / 34 ، 3 - توانايى مكلف / 39 ، 4 - ديدگاه اهل سنت / 40\r\n* مقايسه‌اى ميان محمد ( ص ) ، عيسى ( ع ) و على ( ع ) 42\r\nعنصر شخصيت / 42 پيامبر اكرم ( ص ) و خورشيد / 48 ساختار قرآنى محمدى ( ص ) / 49 حضرت محمد ( ص ) و على ( ع ) / 52 آخرين سؤال / 56\r\n* جانشين پيامبر 58\r\nنياز به پيشوا / 58 وظيفه پيامبر / 58 جانشين / 61 وجوب خلافت / 62 شناخت ويژگيهاى جانشين / 63 فاضل و مفضول / 67\r\n* با « نشّار » در كتاب « نشأة الفكر الفلسفى فى الاسلام » 71\r\nتاريخ / 71 شيوه‌ها و انگيزه‌ها / 72 خرافه ابن سبا / 73 مذهب دوازده امامى ( ع ) / 76 مرگ جاهليت / 77 قياس / 81 امام على ( ع ) در كتاب نشّار / 82 عثمانيان و امويان / 87 على ( ع ) كيست ؟ / 90\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n* على و قرآن 96\r\nضربت امام على ( ع ) در جنگ خندق / 96 قرآن و فلسفه / 105 هدف فلسفه از ديدگاه امام / 113 فلسفه از ديدگاه امام على ( ع ) / 114 امام و ماديگرايى / 116 عقل در نظرگاه امام / 199 امام و نظريه كانت / 121 امام على ( ع ) استاد همگان / 122 غيب‌گوييها / 127 آرزوهاى انسانيت / 139\r\n* ويژگيهاى امام على ( ع ) 141\r\nعلى ( ع ) برادر پيامبر / 142 صاحب نجواى على ( ع ) / 143 پيشتاز امت / 143 صاحب گوشهاى شنوا و آگاه / 144 بر عرش رقم‌خورده / 145 بخشندهء اموال / 146 وارث قرآن / 147 راهنماى امت / 147 بازخواست از ولايت على / 147 حسدورزى نسبت به ائمه ( ع ) / 148 ولى مسلمانان / 148\r\n* از كوزه همان برون تراود كه در اوست 154\r\n* مناظرهء مأمون با دانشمندان 163\r\n* شيعه كيست ؟ 168\r\n* تولد امام و فرزندان او 175\r\nميلاد امام / 175 كنيه‌ها و القاب امام / 175 همسران و فرزندان امام / 176 منابع و مآخذ / 178 آثار مؤلّف / 180\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه مترجم\r\n\r\n* على در آينهء گفتار خويش\r\nتوفيقى شد و سعادتى دست داد كه كتاب گرانسنگ « امامة على بين العقل و القرآن » نگاشتهء مرحوم محمد جواد مغنيه ، را ترجمه نمايم .\r\nنويسنده توانا ، با قلم شيوا و بيان رسايش ، خود خميرمايهء پيشگفتار اين ناچيز بود . چه ، مجال از كف اين بنده ربود و در واقع جاى مقدمهء فتيرگونهء حقير را پر نمود . اما كلام همامى كه نگارنده دربارهء آن ، قلم به پنجهء بنان گرفت و تيغ تيز استدلال و برهان را از نيام زرّين حق و فرقان برون كشيد ، فراتر از آن است كه رعشه در قلمى چون من ، چنين ذى المقدمه‌اى را مقدمه ، اما پگاهى ، نگاهم به سطور تابناك « نهج البلاغه » فتاد و اين عبارات ، صفحهء تاريك ذهنم را چون شفق طراوت و فروغ بخشيد .\r\nاگر او از پيامبر و پيامبر هم از اوست . . .\r\nو اگر او دروازهء علم و پيامبر مدينه آن است . . .\r\nاگر او به منزلهء هارون از موسى است . . .\r\nو اگر او - به گفتهء آن - فراى عبد و فروى معبود است . . .\r\nاگر « كلّ يعمل على شاكلته » و « الكوز ينضح بما فيه » و از كوزه همان برون تراود كه در اوست .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nو اگر « فاقد شئ معطى شئ »\r\nنمىشود كه ندارد تا بدهد .\r\nپس جز وليّش كه او را در « غدير » ولىّ امتش گردانيد و به دو حقيقت دين محمدى را « اكمال » نمود ، ديگر آفريدگان ، فروتر از آنند كه لب به وصفش گشايند و قلم به نعتش زنند كه يا خالق از او گويد و يا عبد صالح ، كه خود مدينه علم و خاتم اولياست و يا او را كه تنها دروازه شهر علم است ، چنين سزاست .\r\nپس اكنون « نهج » فروتر از قرآن و فراتر از غير آن را ، پيش رو داريم ، شايسته است كه گلچينى از اين بوستان جاودانه را ، مقدمه‌اى بر « ذىّ » آن آذين بنديم كه جاى آن خالى و تنها با كلام آن امام همام مالامال گردد .\r\n\r\nعلم على\r\nامام على آنگاه كه در آه‌نامه « شقشقيه » پرده از حقايق برمىدارد « 1 » كه انجامش ناكام و « هدرت به قرّت » مبدل مىگردد در آغازش سخن از علم بىپايان خود مىگويد كه : آن فلانى كه جامه خلافت به تن كشيد نيك مىدانست كه :\r\nمحلى منها محل القطب من الرّحى\r\n( و سزاوار از او همچون قطب و محور آسياب بودم . )\r\nچرا كه :\r\nينهدر عنّى السيل و لا يرقى إلىّ الطّير .\r\n( سيل دانش از من فروريزد و هيچ پرندهء علم و انديشه‌اى به اوج\r\n\r\n\r\n","description":"","footnote":"\r\n( 1 ) . نهج البلاغه خطبهء 3 .\r\n","page_name":" 8 ","page_number":8},
  {"content":"\r\n\r\nرفعت من نمىرسد . )\r\nو اگر سكوت كردم براى آن بود كه مىدانستم اگر لب به سخن گشايم :\r\nلاضطربتم اضطراب الارشية فى الطوىّ البعيدة .\r\n( هرآينه بسان ريسمان لرزان در چاه نگران شويد . ) « 2 »\r\nابو الطفيل مىگويد « 3 » : على خطبه مىخواند و مىفرمود :\r\nفو اللّه لا تسألون عن شئ الّا اخبرتكم و سلونى عن كتاب اللّه ، فو اللّه ما من آية الّا و انا اعلم أبليل نزلت ام بنهار . . .\r\n( از من بپرسيد به خدا سوگند از هرچه پرسيد پاسختان گويم ، از كتاب خدا بپرسيد به خدا سوگند كه نيست آيه‌اى مگر به نزول آن در شب و يا روز ، دشت يا كوه آگاهم . )\r\nاگر اوست كه ضرب المثل است : « قضيه و لا أبا حسن لها » « 4 » و اگر خطاب به كميل به سينه مبارك اشاره مىكند كه آن گنجينه‌اى است و اى كاش آن را يا بندگانى بود كه اگر به هوشمندى مىرسيد اطمينانى به دو نداشت چرا كه او دين به دنيا داده و اگر به صالح و مطيعى برمىخورد او را سزاى آموختن نمىيافت و مىفرمود :\r\nكذلك يموت العلم بموت حامليه .\r\n( دريغا كه دانش با مرگ دانشمندان مىميرد ) « 5 »\r\n\r\n\r\n","description":"","footnote":"\r\n( 2 ) . خطبه 5 .\r\n( 3 ) . الاتقان 2 / 187 ، تفسير البرهان 4 / 139 دلائل الصدق 2 / 14 - 18 .\r\n( 4 ) . التفسير و المفسرون 1 / 89 .\r\n( 5 ) . خطبه 147 / 139 .\r\n","page_name":" 9 ","page_number":9},
  {"content":"\r\n\r\nاو بود كه هماره مىفرمود :\r\nسلونى قبل ان تفقدونى . « 6 »\r\nو تنها او بود .\r\n\r\nپيشتازى در ايمان به خدا و رسولش\r\nتاريخ به سوگند گواهى مىدهد كه على نخستين مردى بود كه به پيامبر ايمان آورد و على نيز اين شهادت را تصديق مىكند . حضرت در گفتارى كه در آن آيندهء نگون‌بختان پس از خود را ترسيم مىكند در آخر مىگويد :\r\nفانّى ولدت على الفطرة و سبقت الى الايمان و الحجرة « 7 »\r\nامام پس از فريب لشگريانش از شاميان حيله‌گر در رفع اتهام خود ، بانگ مىزند كه « من بر چه كسى دروغ بسته‌ام بر خدا ؟ ! درحاليكه نخستين گرونده به او بودم . يا به رسولش ؟ كه اولين مصدق او بودم » « 8 » و پس از واقعه نبرد با خوارج نهروان در خطبه‌اى رسا مىفرمايد : در آن زمان كه مسلمين ناتوان بودند من براى يارى اسلام برخاستم و آنگاه كه همه سر در گريبان كرده بودند من خويش را نمايان ساختم و آن زمان كه همه وامانده بودند من به سخن آمدم و در آن وقت كه همه برجاى مانده بودند از ظلمات جهل به نور حق گذشتم ؛ در آن حال كمتر از همه سخن مىگفتم و در عمل از همه پيشى مىگرفتم . . . « 9 »\r\n\r\n\r\n","description":"","footnote":"\r\n( 6 ) . خطبه 93 ، نامه 189 ، خطبه 116 . . .\r\n( 7 ) . نامه 57 .\r\n( 8 ) . خطبه 71 و نامه 631 .\r\n( 9 ) . خطبه 92 .\r\n","page_name":" 10 ","page_number":10},
  {"content":"\r\n\r\n\r\nپرورش امام در دامان پيامبر\r\nمؤلف گرانقدر كتاب ، دراين‌باره به تفصيل سخن گفته و ما نيز به پرتويى از كلام امام درباره خود اشاره مىكنيم :\r\nحضرت مىفرمايد : « 10 »\r\n« من در كودكى سينه‌هاى عرب را بر زمين نهادم و شاخه‌هاى بلند « ربيعه و مضر » را شكستم شما قدر و منزلت مرا نزد رسول خدا به سبب خويشاوندى و احترام مخصوصى كه پيش او داشتم ، مىدانيد . او مرا در دامن خويش پروراند . كودك بودم و حضرت مرا در آغوش خود مىفشرد و در بستر مخصوص خويش جاى مىداد و تن مباركش را به تنم مىسود و من بوى خوش و دلنشين او را استشمام مىكردم . . . به من دستور مىداد كه از او پيروى كنم ، حضرت مدتى از سال را در كوه حراء اقامت مىگزيد و جز من كسى او را نمىديد . در آن روز اسلام در خانه‌اى نيامده بود جز خانهء رسول خدا و خديجه ، كه من سومين آنان بودم . من نور وحى و رسالت را مىديدم و نسيم روحبخش نبوت را استشمام مىكردم . به هنگام فرود وحى ، ناله ؟ شيطان را مىشنيدم . و حضرت به من مىفرمود : تو آنچه را كه من مىشنوم مىشنوى و آنچه را كه مىبينم مشاهده مىكنى ، جز آنكه تو پيامبر نيستى بلكه وزير و جانشين منى . . . » در فرازى ديگر به ايمان و شجاعت خود اشاره نموده و مىفرمايد : « 11 »\r\n« بزرگان صحابه كه حافظان قرآنند ، نيك مىدانند كه من هيچگاه سر از فرمان خدا و پيامبر او نتافتم و در راه پيامبر خدا ، آنجا كه يلان مىگريختند و گامها بازمىايستاد و به خاطر جوانمردى و شجاعتى كه\r\n\r\n\r\n","description":"","footnote":"\r\n( 10 ) . نامه 37 .\r\n( 11 ) . نامه 197 .\r\n","page_name":" 11 ","page_number":11},
  {"content":"\r\n\r\nخداوند مرا بدان گرامى داشت ، از جان خويش دريغ نكردم . . . »\r\nو در گلچين ديگرى فرمود :\r\nو انا من رسول اللّه كالضوء من الضوء و الذراع من العضد .\r\n( من و رسول خدا از نورى واحديم و همچون ساعد و بازوى يكديگريم . )\r\n\r\nامام و جهاد\r\nچون خلف وعده مؤمن را نسزاست ازاينرو تنها به بيان بىهمتاى امام بسنده مىكنيم . در فرازى از نهج آمده كه امام فرمود : « 12 »\r\n« ما با پيامبر خدا بوديم كه پدران و پسران و برادران و عموهاى خود را بخاطر خدا مىكشتيم و اين جز به ايمان و تسليم و شكيبائى نمىافزود و به جان خود سوگند كه اگر رفتار ما چون رفتار شما بود نه دين را ستونى پايدار بود و نه درخت ايمان را برگ و برى » .\r\nدر تمام جنگها - جز تبوك كه نماينده حضرت در مدينه بود - در كنار پيامبر بازوى توانمند او بود و چشم اميد مسلمين به ضربات توفنده و بىامان تنها پرچم‌دار و فاتح خيبر بود و ضربتش در جنگ خندق برتر از عبادت جنّ و انس كه تمام اسلام را از تمام كفر نجات بخشيد و آن را بيمه كرد ، بود .\r\n\r\nامام و شهادت\r\nشايد اگر امام نبود « مرگ » هرگز روى خوشى به خود نمىديد .\r\nامام مرگ را حيات بخشيد آنچنان به شهادت در راه خدا عشق مىورزيد\r\n\r\n\r\n","description":"","footnote":"\r\n( 12 ) . نامه 56 .\r\n","page_name":" 12 ","page_number":12},
  {"content":"\r\n\r\nكه كودك به پستان مادرش « 13 » و آن را محبوبترين چيز نزد خود مىدانست « 14 » و آنگاه كه آن نگون‌بخت سيه‌دل ، تيغ زهرآگين خود را بر فرق مباركش فرو مىنشاند ، مىگويد : به خداى كعبه سوگند كه رستگار شدم . رستگارى او تنها در شهادت او بود و يگانه آرزوى او . هماره مىفرمود « 15 » : « بهترين مرگ كشته شدن در راه خداست . »\r\n\r\nامام و دورى از دنيا\r\nداستان ابن عباس مشهور است كه گفت : « روزى در « ذى قار » بر امير مؤمنان وارد شدم حضرتش به تعمير كفش خويش مشغول بود . چون ديده مباركش به من افتاد فرمود :\r\nاين كفش كهنه چند ارزش دارد ؟ گفتم : هيچ ، فرمود : به خدا سوگند اين كفش را بيش از حكومت بر شما دوست دارم جز آنكه بدان حقى را به پا دارم و باطلى را از پا فكنم . « 16 »\r\nاو هماره به ياد فقرا و گرسنگان بود ، يتيمان را نوازش مىكرد و از مستمندان دستگيرى مىنمود و مىفرمود : « 17 » « هيهات كه من با شكمى انباشته از طعام سر به بالين نهم درحاليكه در اطراف من گرسنگان و جگرسوختگانى باشند . »\r\nو اين بيت از حاتم طايى را زمزمه مىكرد كه : « 18 »\r\n و حسبك داء ان تبيت ببطنه * و حولك اكباديحن الى القد \r\n\r\n\r\n","description":"","footnote":"\r\n( 13 ) . خطبه 5 .\r\n( 14 ) . خطبه 180 .\r\n( 15 ) . خطبه 123 .\r\n( 16 ) . خطبه 33 .\r\n( 17 و 18 ) . خطبه 45 .\r\n","page_name":" 13 ","page_number":13},
  {"content":"\r\n\r\nاين ننگ تو را بس كه شب با شكم پر بخواب روى و در اطراف تو جگرسوختگانى كه در آرزوى سبوى چرمين آبى بسوزند .\r\nخطاب به دنيا مىفرمايد : « 19 »\r\n« اى دنيا از من دور شو كه مهار تو را به گردنت انداختم و خود را از چنگت بيرون كشيدم و از دامهايت گريختم . . . به خدا سوگند اگر تو انسانى بودى كه ديده مىشدى ، همانا حدود خدا را بر تو جارى مىساختم و تو را به سزاى بندگانى كه آنان را با آرزوهاى واهى فريفتى و در پرتگاهها افكندى مىرساندم . »\r\nدر فرازى ديگر مىفرمايد : « 20 » « من اين دنيا را بدور افكندم و چهره‌اش را به خاك ماليدم ، به حقيقت آن بينا هستم . »\r\nسخنان گوهربار امام در اين زمينه به قدرى دلنشين است كه قلم را سزاى توقف نيست ، باشد كه از اين رهگذر توشه‌اى به انبان آخرت ريزيم .\r\nدنيا در نظر امام چنان پست و زبون است كه مىفرمايد : « 21 » « از برگ جويده شده‌اى در دهان ملخى نزد من خوارتر » و « از استخوان خوكى در دست جذامى » پست‌تر است . « 22 »\r\nامام هماره مىفرمود : « 23 » « على را با نعمتى كه از دست رفتنى است و با لذتى كه فانى شدنى است چه كار ؟ »\r\nسيماى تابناك امام و آينهء گفتار فرحناك او ، به اين شمهء كوتاه و اين گلچين اندك نينجامد و جا داشت مجموعه بوستان كلام او را بدين\r\n\r\n\r\n","description":"","footnote":"\r\n( 19 ) . خطبه 45 .\r\n( 20 ) . خطبه 178 .\r\n( 21 ) . خطبه 224 .\r\n( 22 ) . خطبه 236 .\r\n( 23 ) . خطبه 149 .\r\n","page_name":" 14 ","page_number":14},
  {"content":"\r\n\r\nمقدمه معطر و آذين مىكرديم كه ما را همين مختصر بس است و اين اوراق گنجايش بيشتر ، و اين مجال و مقال وسعت بيش از اين را ندارد .\r\nو الحمد لله رب العالمين\r\nاكبر ايرانى قمى\r\n17 / 4 / 69 برابر با پانزدهم ذى الحجه سالزاد ميلاد فرخنده امام هادى عليه السّلام .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n أَكْثَرُهُمْ لِلْحَقِّ كارِهُونَ \r\n( بيشترشان حق را ناپسند دارند . )\r\n\r\n* هيچ پيشوايى جز حق نيست\r\nهمه مىگوييم : « هيچ امامى جز حق نيست » اما در عين حال بيشتر كسانى كه مدعى اين مطلبند بدان عمل نمىكنند .\r\nيك مثال : « حق » مىگويد : پيش از آنكه تو مسئول اشتباه ديگرى باشى ، مسئول خطاى خودى و نيز « حق » مىگويد : « هر اشتباهى كه ديگرى مرتكب مىشود تو نيز ممكن است مرتكب آن گردى زيرا گاهى خطا ناشى از خواهشهاى نفسانى و زمانى از محيط يا تربيت ناصحيح و گاه ديگر به سبب تحقيقى نارسا و يا به هر علل ديگرى منشأ مىگيرد . تمام اين اشتباهها ، همانطورى كه بر تو رواست بر ديگران نيز ممكن است و تو مانند ديگران مصون از خطا نيستى . »\r\nاگر گمان كنى كه تو صددرصد بر حق هستى و غير از تو يكسره در خطاست ، بىآنكه براهين او را بنگرى و تحقيق كافى درباره آن كنى در اين صورت ، امامى غير از حق پذيرفته‌اى و در نتيجه تو در ادعاى خود كه « امامى جز حق ندارى » دروغگويى .\r\nآرى ، هرچند ممكن است ديگرى در باور خود به خطا رود ، ليكن عكس آن نيز محتمل است . چه‌بسا ممكن است اعتقاد او بر پايه واقعيت\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاستوار باشد و تو يقين كنى كه او در اشتباه است . بخاطر زودداورى كردن مىتوان حكم بر خطاكار بودن تو نمود ولى درباره او ، پس از تحقيق و مطالعه بايد قضاوت كرد .\r\nبنابراين اگر مىخواهى در تناقض‌گويى نيفتى و از خطا دور بمانى بر توست كه زود حكم نكنى گرچه با نظر و عقيده پدران و نياكانت در تضاد باشد . بلكه بايد راه درستى كه تو را به يقين ( در اثبات يا نفى آن ) مىرساند ، با تحقيق كافى انتخاب كنى . بديهى است ، روشى كه برمىگزينى ، مىبايست متناسب با طبيعت آن مطالب مورد نظر باشد ، چه ، گاهى روش وصول به واقع مشاهده عينى ، و گاه سمع و حس و لمس ، و زمانى از طريق عقل و براهين عقلى مىباشد .\r\nمانند اينكه شنيده‌اى : پيامبر اكرم ( ص ) ( در غدير خم ) تصريح به جانشينى امير المؤمنين على ( ع ) ، پس از خود نمود . در نظر اول ، نه مىتوان اين مطلب را رد ، و نه پذيرفت ، ليكن پس از تحقيق و بررسى كافى در كتب روايى ، اين شك به يقين تبديل مىگردد . « 1 »\r\nسئوال : بىشك راه وصول به حقيقت وجود دارد ؛ ليكن چنان نيست كه هر خطاكارى به اشتباه خود پى برد و سپس خود را با ميزان حق بسنجد و از آن برگردد ؛ پس در برابر كسى كه - عمدا يا سهوا - بر اشتباه خود پافشارى مىكند چه بايد كرد ؟ و درمان دردش چيست ؟\r\nجواب : آنكه از روى عمد بر خطاى خود اصرار مىورزد ، گريزى\r\n\r\n\r\n","description":"","footnote":"\r\n( 1 ) . شيعه كتب بسيارى در اين زمينه تأليف نموده كه مىتوان از كتاب الشافى سيد مرتضى ، دلائل الصدق مظفر ، مجلد سوم اعيان الشيعه سيد محسن امين ، المراجعات سيد شرف الدين و نيز الغدير علامه امينى ، نام برد . البته با وجود احترام شايانى كه براى اين آثار گرانسنگ قائلم آنها را بعنوان دليل بر اثبات موضوع نياوردم بلكه اين كتابها ، فرد دودل و سرگردان را به منابع اهل سنت كه مورد اعتماد اوست راهنمايى مىكند .\r\n","page_name":" 17 ","page_number":17},
  {"content":"\r\n\r\nاز او نيست و اميدى به بهبودى او نمىباشد ؛ زيرا او خود نمىخواهد از اشتباهش صرف‌نظر كند هرچند هزار دليل و برهان براى او اقامه كنى ، و اگر براى راضى كردن او اصرار ورزد بطور قطع با او درگيرى شديد خواهد داشت .\r\nاما كسى كه بدون هيچ قصدى بر انحراف خود پافشارى مىكند ؛ لازم است با آوردن دلايل كافى و قانع‌كننده ، حق را براى او آشكار و روشن سازيم .\r\n\r\nامامى جز عقل نيست\r\nاين مطلب كه « امامى جز عقل نيست » حقيقتى است كه قرآن كريم آن را نازل و پيامبر اكرم ( ص ) بدان تصريح و نوع بشر را مورد خطاب خود قرار داده : كه هر انسانى ، خرد خويش را راهنما و مقتداى خود در هر چيزى قرار دهد حتى اگر عقل به وجود باران نيز اعتراف نكند قهرا باران هم چيزى نخواهد بود ، چنان كه در حديث آمده است :\r\nاصل دينى العقل .\r\n( عقل پايهء دين من است )\r\nبديهى است ؛ عقل چيزى نيست كه با چشم ديده و يا با گوش شنيده شود . بلكه نيرويى است ، در نهاد انسان نهفته ، كه فقط آن را درك مىكنيم اما نه با حس و لمس . . .\r\nو اما امامت عقل ، يعنى همان امامت حق كه عقل امر به پيروى از آن مىكند پس هر كه همواره با حق باشد حق نيز با اوست و خود او ، به حكم عقل و دين ، امام است .\r\nسئوال : آيا كسى به اين وصف يافت مىشود ؟\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nپاسخ : آرى ، پيامبر اكرم ( ص ) اين ويژگى را داراست .\r\nسئوال : آيا جز حضرتش شخص ديگرى را مىتوان نام برد ؟\r\nپاسخ : آرى ، آنكه رسول اكرم درباره‌اش شهادت داد : « او هميشه با حق ، و حق با اوست » . و بين تمام مسلمين - سنى و شيعه - مشهور است كه حضرت محمد ( ص ) اين مطلب را درباره على بن ابى طالب فرمود و معناى اين حديث معروف على مع الحق و الحق معه يدور معه كيفما دار اين است كه : ( او عالمى است كه هرگز به خطا نمىرود ، عادلى است كه هيچگاه ستم نمىكند و مطيعى است كه ابدا عصيان نمىورزد . . . )\r\nو اگر عقل و دين به پيروى از كسى كه جامع اين اوصاف است حكم نكند ؛ انسانيت ارزش و مفهومى نخواهد داشت .\r\n\r\nنكته جالب\r\nسخن كسى است كه گفت : « خلفايى كه بر على پيشى گرفتند آنان نيز بر حق بودند زيرا مسلم است كه حق ، به گواهى پيامبر اكرم ( ص ) با على است ؛ و على نيز با خلفاء بود در نتيجه حق با خلفاء بود » ! و در عين حال گفتار عبد الرحمن بن عوف را تأييد كردند . همانكه به حضرت على ( ع ) گفت : « با تو بيعت مىكنم بر كتاب خدا و سنت رسولش و سيرهء شيخين ( عمر و ابو بكر ) » با آنكه مىدانست حضرت پيروى از سيره خليفه اول و دوم را نخواهد پذيرفت .\r\nآيا اين تناقض‌گويى را مىبينى ؟ شگفتا كه حديث « على مع الحق » همانطوريكه دلالت بر حقانيت على ( ع ) دارد بر حقانيت شيخين نيز دلالت مىكند ! چون على با آنهاست ! با اين وجود او نمىتواند بر حق\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nباشد مگر از آن دو پيروى كند ! آيا اين منطق ، نظير اين گفته نيست كه تمام آنچه نزد پسر است از پدرش به ارث برده و هرآنچه پيش پدر است از پسرش به او رسيده است ! !\r\nشبيه اين تناقض را در صحيح بخارى ابتداى كتاب فتن ذكر كرده مىتوان نشان داد . او آورده است :\r\nقال النبى ( ص ) لأناولهم انا فرطكم على الحوض ليرفعن الى رجال منكم ، حتى اذا اهويت اختلجوادونى - فاقول : اى رب اصحابى يقول : لا تدرى ما احدثوا بعدك .\r\n( من پيش از همه در كنار حوض كوثر خواهم بود تا كسانى را نزد من آورند . هنگامى كه مىخواهم آنان را دربر گيرم ، از من جدا مىكنند پس مىگويم : پروردگار من ، اينان ياران من هستند ! خدا مىفرمايد : نمىدانى پس از تو چه كردند ؟ )\r\nدر صحيح مسلم نيز شبيه حديث فوق ، چنين آمده است : « 2 »\r\nقال النبى ( ص ) : انى على الحوض انتظر من يرد على منكم ، فو اللّه ليقطعن دونى رجال ، فاقولن : اى ربى منى و من امتى . . .\r\nفيقول : لا تدرى فاعملوا بعدك ؟ ما زالوا يرجعون على اعقابهم .\r\nنبى اكرم فرمود : من كنار حوض منتظر كسانى از شما هستم كه بر من وارد شويد . به خدا سوگند پس از من ، مردانى از راه حق خواهند بريد . من به خدا مىگويم : آنان از من و امت من هستند ؟\r\nخداوند مىفرمايد : نمىدانى كه پس از تو چه كردند ؟ همواره از راه حق برمىگردند .\r\nو اين مطلب تماما با آيهء مباركه : « 3 »\r\n\r\n\r\n","description":"","footnote":"\r\n( 2 ) . 2 / 61 .\r\n( 3 ) . آل عمران : 144 .\r\n","page_name":" 20 ","page_number":20},
  {"content":"\r\n\r\nو ما محمّد الّا رسول قد خلت من قبله الرسّل افان مات او قتل انقلبتم على اعقابكم .\r\nمحمد ( ص ) كسى نيست جز رسول و پيامبرى كه پيش از او پيامبرانى بوده‌اند آيا او اگر بميرد يا كشته شود شما به آيين كهن برخواهيد گشت .\r\nمطابقت دارد با اين وصف و جملگى برآنند كه همه صحابه عادلند اما به نظر ما ، دليلى وجود ندارد كه بر اين مسأله پافشارى كنيم ؛ جز اينكه آنها اصرار دارند : هيچ شكى را نبايد در صحت خلافت خلفا راه داد ، و به هيچ دليلى در تشكيك اين مطلب - هرچند از قرآن و صحيح مسلم و بخارى و غيره باشد - نبايد وقعى نهاد . . . . چرا نه ؟\r\nآيا ترديد در عقايد نياكان ما ، كه معيار صدق آيات قرآنى و صحت احاديث نبوى است جايز است ؟\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\n* رابطهء امامت با عقل\r\nاگر از عقل بپرسى : آيا ابراهيم درون خانه است يا بيرون خانه ؟\r\nپاسخ مىگويد : اين مسئله و مانند آن از تخصص من بيرون است و اگر مىخواهى بدانى او كجاست و يا از مسائلى نظير آن آگاه شوى ، بايد تحقيق كنى و بيازمايى ، و من با تو هستم و راه را بر تو هموار مىسازم تا بدانچه در نظر دارى رهنمون گردى .\r\nخاستگاه اين نوع از معارف عقل نيست ، بلكه بيرون از عقل است و به كمك آن ، معارف حاصل مىگردد . حتى دلايل نقلى نيز بىنياز از عقل نيست ؛ چه ، انسانى بىخرد ، مجنون است و به آستان سعادت بار نمىيابد . اما يارى گرفتن از عقل براى رسيدن به چيزى يك مطلب است و اينكه عقل مستقلا به دليل رهنمون گردد مطلب ديگرى است .\r\nاگر از عقل بپرسى : آيا ممكن است ابراهيم در خانه باشد ؟ فورا پاسخ مىدهد : آرى ممكن است ؛ زيرا خاستگاه اين نوع شناخت عقل است . لذا راههاى شناخت تنها منحصر به عقل نيست ؛ چنان كه در تجربه و حس نيز محدود نيست بلكه اگر حقيقت مطلب نظرى و عقلى باشد ، مانند :\r\nامكان يا محال بودن شىء در اين صورت ، راه شناخت عقلى است ؛\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nليكن اگر يك شيئى مادّى و طبيعى مورد نظر باشد ؛ مانند : موادى كه اين جرم در آنهاست در اين صورت ، راه شناخت آن تجربه است .\r\nسئوال : آيا راه شناخت توحيد ، نبوت و امامت ، عقل است يا جز آن ؟\r\nپاسخ به اين پرسش تفصيل زير را مىطلبد :\r\n\r\nتوحيد\r\nاز آنجا كه تجربهء امور ماوراء طبيعى و متافيزيك محال است ؛ پس راهى جز عقل براى شناخت خالق وجود ندارد . و استدلال بر وجود خداوند متعال توسط وحى نيز ، صرف مدعاست بنابراين ، تنها عقل ، راه حصول معرفت الهى است ؛ و لذا قرآن كريم از فرد مىخواهد كه با دليل عقلى به وجود خالق پى برد .\r\nاگر از عقل بپرسى : دليل تو بر وجود خالق چيست ؟\r\nمىگويد : به هستى و آنچه در آن با يك هماهنگى و نظام خاصى در حركت است ، بنگر .\r\nدر اين صورت اگر براى حل اين معما هر فرض و تفسيرى را در نظر بگيرى ، وجدان و عقل تنها يك تفسير را مىپذيرد و غير از آن را رد مىكند و آن اينكه خالق اين جهان خداوندى عليم قدير و مختار است و به تعبير منطق‌دانان : محال آن است كه عقل گويد ، مانند اجتماع و ارتفاع دو نقيض ، يعنى اگر به وجود آب در ظرفى تصديق نمودى قهرا قضيهء نقيض آن ، ( آب در ظرف نيست ) كاذب است بدين خاطر كه عقلا بديهى است يك شئ در يك لحظه به وجود و عدم متصف گردد . در مورد نظام هستى نيز چنين است كه اگر اين گفته : « هستى تصادفا پديد گشته\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاست » نادرست باشد ، نقيض آن يعنى « اين هستى از روى تصميم و اراده ايجاد گرديده است » صادق خواهد بود .\r\nيك مثال : اگر - فرضا - اسم خود را بر پهنهء افق با نورى درخشنده نوشته ببينى ، سپس به اطراف خود بنگرى اما كسى را نيابى ، در اين صورت مىبايست انسان عاقلى را فرض كنى كه با دستگاهى مخصوص ، در مكانى اقدام به اين عمل نموده و هر فرض ديگرى جز اين خطا و عقل آن را روا نمىداند . ليكن احتمالاتى به ذهنت خطور مىكند كه مثلا ممكن است در اثر برخورد دو اتومبيل يا دو قطار و يا ظهور آتشفشان و مانند آن‌كه تصادفا حروف نورانى در فضا نقش بسته است .\r\nدر جواب بايد گفت : البته اين گونه موارد محتمل است ، اما احتمالاتى است موهوم و پوچ كه هيچ عاقلى آن را به حساب نمىآورد مانند اين احتمال كه انسانى سالم ، اگر چند گامى پيش نهد احتمالا در پى لغزشى خواهد مرد و اگر لقمه نانى برگيرد ، مرگش فرا مىرسد . هرچند اين‌گونه احتمالات ممكن است و شكى در حدوث اتفاقى آن نيست اما وجود و عدم آنها نزد عقل و عقلا يكسان است و تنها مجنون است كه بدان اعتناء مىكند .\r\nسئوال : چرا عقل چنين فرضى را روا مىداند ؟ چگونه مىتوان چيزى را فرض كرد درحالىكه آن را با چشم نديد و با دست لمس نكرده‌ايم ؟\r\nجواب : مسئله فرض ، چيزى است كه حتى دانشمندان طبيعى نيز آن را همچون شيئى بديهى كه نياز به دليل ندارد ، پذيرفته‌اند . چنان كه به وجود اتم يقين دارند و آن را بعنوان يك شئ ثابت و محقق پذيرفته‌اند بدون آنكه آن را ديده يا لمس كرده باشند . حتى ويژگيها و شكل و حدود آن را بيان نموده و از ذرات درونى اتم ، كه پيوسته در حركتند با تكيه بر عقل\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخود ، سخن گفته‌اند و اگر مىخواستند بر حواس ظاهرى خود اعتماد كنند و مبدأ و فرض را نپذيرند در واقع ابواب علوم را مسدود مىنمودند . و اين سخن چه نيكوست : « بيشتر چيزهايى كه انسان را بر حقايق اين دنيا رهنمون گرديده ، همان جانب محجوب و پنهان از حواس ظاهرى اوست كه در عقول و وجدان‌ها نهفته است . » « 1 »\r\n\r\nنبوت\r\nپيامبر ، فرستاده‌اى است از طرف خداوند كه بندگان او را به سوى نيكيها رهنمون و از پليديها بازشان مىدارد ، و آنچه بر آنان واجب است خواه بر خود و خواه نسبت به حقوق ديگران بيان مىكند .\r\nبسيارى از فلاسفه اسلامى گفته‌اند : « عقل خود درمىيابد كه خداوند احكامى را بر مكلفين وضع كرده كه انجام آن بر آنها واجب است و شناخت اين قوانين تنها از طريق پيامبران الهى ميسور است . پس آنكه اداى واجب به دو قائم است ؛ وجود او نيز واجب است ازاين‌رو وجود پيامبر نيز ، واجب و لازم است » .\r\nامّا ما از زاويه اخلاق ، صفات ، ويژگيها و تعاليم حضرت\r\n\r\n\r\n","description":"","footnote":"\r\n( 1 ) . مصطفى محمود در سال 59 كتابى با عنوان « كتاب خدا و انسان » تأليف نمود و در آن منكر وجود خداوند گرديد . زيرا او تنها به مشاهده و تجربه اعتقاد داشت و من كتابى در ردّ بر كتاب او با اسم « كتاب خدا و عقل » نوشتم . نامبرده سپس 13 كتاب ديگر نگاشت و از عقيده خود دست بر نداشت اما ناگهان در كتاب « روزهايى پس از نيمه‌شب » از عقيده خود برمىگردد و علاوه بر آنچه در بالا از او نقل كرديم ، مىگويد : « تجربه تنها يك گام به طرف معرفت است و براى رسيدن به اهداف تحقيق كافى نيست . . . من به علوم تجربى ايمان دارم اما آن را كافى نمىدانم ؛ به حواس ايمان دارم ؛ اما تا مرز و محدوده‌اش » و اينچنين است كه انسان با تفكر درون‌گرى و انصاف به صواب مىرسد .\r\n","page_name":" 25 ","page_number":25},
  {"content":"\r\n\r\nخاتم الانبياء محمد مصطفى ( ص ) به مسئله نبوت مىپردازيم و اين ديدگاهى است كه وجود مبارك حضرتش را اثبات مىكند و اگر از بعد ديگرى جز نبوت ، به تفسير شريعت و تعاليم الهى او بپردازيم ؛ تفسيرى ناصواب و غيرمعقول خواهد بود .\r\nاو ، انسان مكتب نرفته و درس ناخوانده‌اى بود كه در محيط جاهليت رشد كرد با فضايى كه علم و معرفت در آن راه نداشت ، با اين وصف شريعتى را آورد كه احكام و تعاليم و نظراتش ، در تمام علوم و فنون براى بشريت تا آن عصر نظير نداشت . شريعتى كه عالميان را از تاريكيها به روشناييها هدايت نمود ؛ تا آنجا كه خردمندان عالم ، سر بر آستانش فرود آوردند و در برابر والايى و عظمتش فروتنى كردند . لذا اين معجزه ، تفسير و توجيهى جز از راه ماوراء طبيعت ندارد .\r\nحضرت محمد ( ص ) معاندين و منكران نبوت را براى مقابله با قرآن كريم به مبارزه طلبيد و ما از كارشناسان و دانشمندان نابغه جهان مىخواهيم اگر قادرند تفسيرى - به غير از ديدگاه وحى - براى اين شريعت داشته باشند كه چگونه مردى استاد نديده مىتواند كتابى در حقوق يا اخلاق و يا پزشكى تأليف كند حال آنكه نه كتابى خوانده و نه از دانشمندان چيزى شنيده است ؟ بنابراين هيچ تفسيرى براى اين مسئله غيرعادى و فوق طبيعت جز وحى و نبوت نمىتوان بيان كرد ؛ چنان كه هيچ تفسيرى براى نظام منسجم هستى جز وجود خالقى قادر و مختار نمىتوان ذكر نمود .\r\nو همچنين هر مسأله‌اى كه علم از تفسير آن عاجز باشد بايد آن را با ما فوق طبيعت تفسير كرد مانند علم آموختن بدون مدرسه رفتن ، زنده كردن مردگان بدون معالجه و درمان و ديگر پديده‌هايى كه مشاهده و تجربه از حصول به اسباب و علل آن ناتوان است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nامامت\r\nمنظور از امامت در اينجا ، عهده‌دارى مقامى است كه بدون استثناء ، خاص پيامبر اكرم ( ص ) است . و لذا بدين معنا ، امامت يك منصب الهى ، مانند نبوت است و به جانشينى نبى موسوم است و همانطوريكه پيروى از پيامبر براى تمام مسلمين واجب است پيروى از امام نيز واجب و لازم است .\r\nامام سجاد زين العابدين ( ع ) در كتاب مبارك صحيفهء سجاديهء خود با اسلوب دعا و نيايش « امام » را چنين توصيف مىكند :\r\n« بار خداوندا . . . به وسيلهء او ( امام ) ، كتاب مقدس خود ، حدود و قوانين و سنّت رسولت را كه - درود تو بر او باد - پابرجا ساز ؛ به وسيله او آنچه ستمگران از اصول و احكام دينت را به نيستى كشانده‌اند احيا فرما ؛ زنگار ستم را از سر راهت بزداى ؛ به وسيله او راه راستت را پايدار ساز و به وسيله او منحرفين و گمراهان را نابود ساز ؛ كج‌خواهان مقصودت را نيست گردان و راه و هدف خود را بر دوستانت هموار ساز و دستانشان را بر دشمنانت بازفرما ، رأفت و رحمت و عطوفت و مهربانيش را بر ما ارزانى دار و ما را از پيروانش قرار ده » .\r\nجدّ بزرگوارش ، امام علىّ بن ابى طالب - عليه السّلام - فرمود : « 2 »\r\n« بر امام چيزى لازم نيست جز آنچه خداوند از او خواسته است يعنى : ابلاغ احكام الهى با پند و اندرز ، تلاش در خيرخواهى و نصيحت و احياء سنّت رسول خدا ( ص ) و اجراى حدود شرعى و رسانيدن نصيب و حق شرعى هر كس به او . »\r\n\r\n\r\n","description":"","footnote":"\r\n( 2 ) . نهج البلاغه ، خطبه 104 - 105 .\r\n","page_name":" 27 ","page_number":27},
  {"content":"\r\n\r\nبدينگونه مفهوم پيوستگى عقل با امامت روشن مىگردد كه عين ارتباط با اجراى احكام الهى و حدود شرعى و سنّت رسول خدا و احياى ارزشهايى كه توسط ظالمان مرده گشته و آشكار نمودن صراط مستقيم و نابود كردن متمرّدين و منحرفان و . . . است . و در يك كلمه ، حكم عقل به ثبوت و لزوم امامت ، همان حكم عقل و به پسنديده بودن علم و عدل و بندگى حق ، و نكوهيدن جهل و ظلم و گناه است .\r\nجالب اينكه برادران اهل تسنن به شيعه اشكال مىكنند كه چرا اطاعت امام واجب است ، امامى كه هرگز در علم و عمل خود دچار خطا و اشتباه نمىشود ؛ و حال آنكه خود ، اطاعت از حاكم جاهل و فاسق را واجب و نافرمانى او را حرام دانسته‌اند !\r\nشيخ ابو زهره در كتاب « المذاهب الاسلامية » در فصل نافرمانى حاكم چنين مىگويد :\r\n« . . . اهل سنت مىگويند : نظر ما اينست كه امام و حاكم بايد فاضل ، عادل و نيكوكار باشد پس اگر چنين نبود صبر و بردبارى بر اطاعت از حاكم جائر و ستمكار ، سزاوارتر است از خروش و قيام عليه او . »\r\nو در اين راستا ابى يعلى الفراء ( د 458 ق ) مىگويد : « 3 »\r\n« فسق و فجور امام ، او را از امامت ساقط نمىكند ؛ خواه آن فسق مربوط به افعال اعضاء و جوارح وى باشد - يعنى از هواهاى نفسانى پيروى كرده و مرتكب محرمات و منكرات شود - و يا ناشى از اعتقاد نظير آنكه آيه متشابهى را تأويل كند و دچار انحراف و گمراهى گردد . »\r\nمعناى اين سخن اين است كه نادان گناهكار مىتواند امام مسلمانان بوده و به اسم خدا و دين ، احكام الهى را اجرا كند !\r\n\r\n\r\n","description":"","footnote":"\r\n( 3 ) . الاحكام السلطانية ، ص 4 .\r\n","page_name":" 28 ","page_number":28},
  {"content":"\r\n\r\nو بنده نمىدانم چگونه ، نادانى كه گرفتار گناه‌ها و محرمات است ، مىتواند مردم را هدايت كند ؟ !\r\nو اى كاش اين جواز براى حاكمانى بود كه به نام مردم و حزب خود حكومت مىكنند نه به اسم قرآن و اسلام !\r\nمطلب ديگر اينكه ، خداوند متعال مىفرمايد : « 4 »\r\n فَلا عُدْوانَ إِلَّا عَلَى الظَّالِمِينَ . \r\n( دشمنى تنها با ستمگران است . )\r\nو نيز در صحيح بخارى حديثى از پيامبر اكرم ( ص ) نقل شده كه فرمودند : « 5 » « هركس از امام خود ناخشنود است صبر كند » حال اگر اين حديث را بر آيه فوق عرضه كنيم يا بايد بپذيريم كه كلام حضرت با قرآنى كه بر قلب مباركش نازل شده در تناقض است و يا اينكه روايت ياد شده جعلى و نادرست است . . . و چون مطلب اول عقلا محال است پس شق دوم ثابت مىشود .\r\nو بدين خاطر است كه شيعه به عدالت يكايك صحابه معتقد نيست درحاليكه نزد برادران اهل تسنن مطلب به عكس است ؛ چه ، آنها به عدالت تمام اصحاب بدون استثناء ايمان دارند و در كردار و گفتار خود به اين روايت بخارى و نظير آن تمسك نمودند و نتيجه اين اعتقاد چيزى جز اين نيست كه كلام پيامبر مخالف با قرآن است و خداوند و رسولش از اين امور منزه هستند .\r\n\r\nعدل الهى هستى شگفت‌انگيز\r\nموجودات نظام هستى نشان از علم و قدرت حق‌تعالى است ؛ و\r\n\r\n\r\n","description":"","footnote":"\r\n( 4 ) . بقره : 193 .\r\n( 5 ) . 9 / كتاب فتن .\r\n","page_name":" 29 ","page_number":29},
  {"content":"\r\n\r\nپيش از اينكه بشر با پيشرفت علوم و اكتشافات جديد آشنا شود ، خداوند در قرآن كريم به جلوه‌هاى آشكارى از آن مانند اختلاف شب‌وروز ، و آنچه بشر از روئيدنيهاى روى زمين مىخورد و مىپوشد ، اشاره نمود و هنگامى كه علوم طبيعى پيشرفت كرد بشر به قدرت ويران‌گر هستهء اتم پى برد كه قادر است شهرها و كوهها را نابود و ميليونها انسان را در يك لحظه هلاك گرداند . و دانست ، در آسمانها ، ستارگانى وجود دارد كه شمار آن از شنهاى روى زمين بيشتر و كوچكترين ستاره يك ميليون بار از زمين بزرگتر است . و مجموعه‌اى از منظومه‌ها « كهكشان » به وجود مىآورد كه هريك بيش از صد ميليون ستاره را دربر دارد . و تعداد اين كهكشانها افزون از دو ميليون است و مسافت هريك به اندازه ارسال سه سال پيام راديويى است . در مجموع به يك تعبير مىتوان گفت : « نسبت اين كهكشانها در يك فضاى خالى مانند نسبت يك حشره در كرهء زمين مىباشد . . . »\r\nو جالب اينكه تمام اين ستارگان و كهكشانها در يك هماهنگى و انسجام شگفت‌آورى در حركت مىباشند .\r\nو اين تنها يك مثال از ميليونها ميليون نشانه و دليل بر قدرت و عظمت خداوند سبحان است كه دانش جديد بدان رسيده است و همواره آيهء كريمه ، نوابغ عالم اكتشاف را مخاطب قرار داده و با زبان عربى فصيح مىفرمايد :\r\n وَ ما أُوتِيتُمْ مِنَ الْعِلْمِ إِلَّا قَلِيلًا \r\n( جز دانش ناچيزى به شما نداديم . )\r\nو مىفرمايد :\r\n فَاعْتَبِرُوا يا أُولِي الْأَبْصارِ \r\n( اى صاحبان خرد پند بگيريد . )\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nعقل ، موجودى شگفت‌آور\r\nاز جهان نهفته و پيچيده عقل خويش ، كه برتر از عجايب نظام هستى است ، غافل نباش . چه جهان ماده قابل حدس و تخمين و اندازه‌گيرى است و « اينشتين » آن را به هفتاد سال نورى محدود نموده است درحالىكه عقل گودالى است بىقعر و آسمانى است بىسقف و فضايى است بىمنتها ، كه گنجايش همه‌چيز را دارد ولى هيچ‌چيز آن را در خود جاى نمىدهد . او بزرگترين جهانى است كه حضرت على ( ع ) آن را چنين توصيف مىكند .\r\n « اتزعم انّك جرم صغير * و فيك انطوى العالم الاكبر » ؟\r\nگمان كردى كه كوچك جرم هستى * و در خود عالمى اكبر نهفتى ؟ \r\nآرى خرد بزرگتر از جهان است و چيزى جز خالق آن ، بزرگتر از آن نيست و شايد نسبت عقل به خداوند به اندازه نسبت كلمه به گوينده آن يا كمتر از آن است !\r\n\r\nعدل الهى\r\nعدالت خداوند سبحان مانند قدرت ازلى او ، صفتى است كه تنها خود او از آن آگاه است . و جلوه‌ها و نشانه‌هاى بىشمارى از آن در نظام هستى به چشم مىخورد . از جمله در خود انسان و در احكام الهى و شريعت آسمانى است و ما در اينجا ، جهت تبيين موضوع به ذكر چند نمونه اكتفا مىكنيم :\r\n\r\nاتمام حجت\r\nاگر از كسى چيزى طلب‌دارى ، عدالت اقتضاء مىكند كه حق\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخود از او بخواهى و اگر از پرداخت آن سرباز زد مىتوانى مانند طلب خود را بدون هيچ كم يا زيادى از مال او بردارى و اگر درگذشتى و بخشودى ؛ بدان كه خداوند نيكوكاران را دوست دارد .\r\nاو عادل و كريم است و به موجب آن مىتواند از گنهكار درگذرد و او را پاداش دهد ، گرچه گناهانش مانند كف روى آب باشد .\r\nخداوند سبحان مىفرمايد : « 6 »\r\n( و ( به يادآر ) آن هنگام كه خداوند به عيسى بن مريم ( ع ) فرمود :\r\nآيا تو به مردم گفتى : كه اى مردم من و مادرم را غير از خداوند دو خداى خود بگيريد ؟ ! عيسى گفت : پروردگارا تو منزهى ، بر من روا نيست كه چنين چيزى بگويم ، اگر گفته بودم تو مىدانستى ، تو از نفس من آگاهى و من هيچ اطلاعى از نفس تو ندارم و تو بسيار داناى نهان هستى - جز آنچه بدان فرمانم دادى سخنى از پيش خود نگفتم ، به آنها ( گفتم ) خداوند را - پروردگار من و پروردگار خود را - بپرستيد و تا آن هنگام كه ميانشان بودم شاهد بر اعمال آنان بودم و آن‌گاه كه مرا به سوى خود فراخواندى تو مراقب و گواه بر آنان بودى و تو بر هرچيزى شاهدى . اگر كيفرشان كنى بندگان تو هستند و اگر از آنان درگذرى همانا تو عزيز و حكيمى ) .\r\nشاهد مطلب ما اين جمله از آيه است كه : « اگر از آنان درگذرى همانا تو عزيز و حكيمى » . يعنى خداوند مىتواند گنهكاران را حتى آنان كه خدايى جز او گرفتند ، ببخشايد .\r\nليكن به مقتضاى عدالت و حكومت او ، ممكن نيست بدون اينكه لغزشى از كسى سرزند ، وى را عذاب و كيفر دهد . البته به شرطى كه او\r\n\r\n\r\n","description":"","footnote":"\r\n( 6 ) . مائده : 116 - 118 .\r\n","page_name":" 32 ","page_number":32},
  {"content":"\r\n\r\nپيش از اتمام حجت ، امور ذيل را رعايت كند :\r\n\r\n1 - ابلاغ پيام\r\nشرط نخست اتمام حجت اين است كه احكام و تكاليف شرعى را توسط پيامبرى امين ، به‌طور روشن و بدون هيچ كم و كاستى تبيين نمايد . نظير اينكه ماليات بگير دولت ، درصد معينى از درآمد ساليانه تو را طلب مىكند و يا طبق قرارى با شخصى متعهد مىشوى كه قرض او را تا فلان موقع بپردازى ، مشروط به اينكه اگر به موقع نپرداختى به زندان خواهى افتاد و يا مال المثل را بايد به صاحب دين برگردانى . دولت هم مىگويد : اگر تا فلان موقع ماليات را ندهى به زندان خواهى رفت ؛ و اموالت مصادره مىشود ، هرچند ماليات‌دهنده به يقين مىداند كه تهديد دولت سودى ندارد .\r\nخداوند سبحان با توجه به اينكه مىداند ، بنده‌اش فرمان او را اطاعت نخواهد كرد وى را كيفر نمىدهد بلكه ابتدا به او امر مىكند كه تكاليفش را انجام دهد و پيش از هرچيز حجت خود را بر او بيان مىكند در اين صورت اگر آن بنده سرپيچى كرد ؛ به خاطر مخالفت با آن فرمان الهى و اطاعت نكردن از امرى كه آن را شنيده و درك نموده ؛ وى را مجازات مىكند .\r\nخداوند در قرآن كريم مىفرمايد : « 7 »\r\n( اگر پيش از فرستادن پيامبرى آنان را با عذاب خود هلاك مىكرديم ، مىگفتند : پروردگار ما ، چرا براى ما پيامبرى نفرستادى تا\r\n\r\n\r\n","description":"","footnote":"\r\n( 7 ) . طه : 136 .\r\n","page_name":" 33 ","page_number":33},
  {"content":"\r\n\r\nپيش از آنكه ذليل و فرومايه گرديم از آيات و احكامت پيروى كنيم ؟ ! )\r\nو مىفرمايد : « 8 » ( عذاب‌كننده نبوديم مگر پس از آنكه رسولى را برانگيزيم )\r\nو در جاى ديگرى مىفرمايد : « 9 » ( پيامبران را مژده‌دهنده و بيم‌دهنده مبعوث كرديم تا مردم پس از آنها حجتى بر خداوند نداشته باشند ) .\r\n\r\n2 - شيوهء احسن در تبليغ\r\nشرط دوم تبليغ اين است كه طبيعتى قانع‌كننده داشته باشد بگونه‌اى كه اگر انسان از اميال نفسانى و تقليد كوركورانه خود دست بردارد رسالت را مىپذيرد . از جمله روشها اين است كه ، دعوت‌كننده حقيقت را با اسلوبى آرام و دلنشين و ملايم و جذاب ، مخاطب را دعوت نمايد . و يا براى روشن‌تر كردن ادعاى خود ، مثالهاى ساده ، منطقى و قابل پسند را بيان و وى را به تأمل و انديشيدن وادارد تا او رفته‌رفته مسائل را ارزيابى كند و سپس تصميم به پذيرش حقيقت بگيرد ، نه اينكه بخواهد حقيقت را بر او تحميل كند تا احساس كند كه دعوت‌كننده بر او برترى علمى و مقامى و پاكى و از لحاظ موقعيت مكانى بر او تفوق دارد . خداوند در قرآن كريم مىفرمايد : « 10 »\r\n( خداوند شرم نمىكند كه به پشه يا برتر از آنها ( در كوچكى ) مثال بزند و آنان كه ايمان آورده‌اند مىدانند كه آن مثل حقيقى از طرف پروردگارشان است و آنان كه كافر شدند مىپرسند : خداوند با اين مثل چه\r\n\r\n\r\n","description":"","footnote":"\r\n( 8 ) . اسراء : 165\r\n( 9 ) . نساء : 165 .\r\n( 10 ) . بقره : 28 .\r\n","page_name":" 34 ","page_number":34},
  {"content":"\r\n\r\nچيز را اراده كرده و منظورش چيست ؟ )\r\nو خداوند خطاب به پيامبر گراميش حضرت محمد ( ص ) مىفرمايد : « 11 »\r\n( با سخنان حكيمانه و اندرز نيكو مردم را به راه و آيين پروردگارت دعوت كن و با جدال و گفتگويى احسن آنان را بخوان . )\r\nو خطاب به حضرت موسى و برادرش هارون مىفرمايد : « 12 »\r\n( هر دو به نزد فرعون برويد . او طغيان كرده است ؛ و با او به نرمى و ملايمت سخن بگوييد شايد پند گيرد ، يا از خدا بترسد . )\r\nو چيزى براى تبيين حقيقت ، جز روشى زيبا و اسلوبى پسنديده و ملايم نيست كه سنگينى دعوت را بر نفس و خواهشهاى آن مىكاهد و قبول آن را آسانتر مىسازد .\r\nاساسىترين شيوهء تبليغ ، تبليغ عملى است كه تأثير شايانى در جانها گذاشته و هرگونه آثار شك و ترديد را از بين مىبرد . اگر دعوت كننده با گفتار و دعوت خود منسجم و هماهنگ باشد به اين معنا كه شخصيت او در دعوتش فانى و با جان و گوشت و خونش آميخته باشد گويا رسالت او در او تجسم و تجلّى يافته و جز او چيزى نيست . اگر او سخن بگويد چنان است كه رسالت او زبان گشوده است و اگر عملى انجام دهد چنان است كه رسالت او عمل كرده است .\r\nكسى كه مىگويد : « 13 » « مرا شيطانى است كه گاهى بر من ظاهر\r\n\r\n\r\n","description":"","footnote":"\r\n( 11 ) . نحل : 125 .\r\n( 12 ) . طه : 44 .\r\n( 13 ) . ابن قتيبه در كتاب « الامامة و السياسة ( 1 / 6 ) مىنويسد : ابو بكر گفت : « بدانيد براى من شيطانى است كه گاهى بر من ظاهر مىشود » ابن قتيبه از منابع و مراجع بسيار مطمئن نزد اهل سنت است .\r\nوى در سال 276 ق درگذشته است . نظير اين جمله در جلد اول تاريخ طبرى آمده است . جالب اين -\r\n","page_name":" 35 ","page_number":35},
  {"content":"\r\n\r\nمىشود و تحت تأثيرم قرار مىدهد » چنين شخصى هرگز نمىتواند جانشين پيامبرى باشد كه هيچگاه از روى هوى و هوس سخن نگفت . چنين فردى زمامدارى عادى است مانند حاكمان اين دوران و دوران پيشين كه تنها مطابق خواسته كسانى كه او را برگزيده و از او راضى شده‌اند سخن گفته و حكم مىكند و اگر آنكه جانشينى رسول اكرم را به خود نسبت مىدهد و خيال مىكند كه از طرف خدا و قرآن سخن مىگويد و مطابق آن حكم مىكند لا بد اين زعم و گمان نيز از الهامات آن همنشين شيطانى اوست !\r\nسئوال : آيا آنچه دربارهء تجسّم رسالت در نبى اكرم گفته شد ، بر شخص ديگرى جز ايشان صدق مىكند ؟\r\nجواب : آرى ، آنكه در گفتار و كردار خود ، در راستاى حضرتش باشد رسالت در او نيز تجسّم مىيابد .\r\nسئوال ديگر : آيا كسى با چنين وصفى يافت مىشود ؟\r\nپاسخ اين پرسش را بايد از زبان محدّثى شنيد كه نزد اهل سنّت بيش از همه مورد اطمينان و اعتماد است .\r\nو او « بخارى » است .\r\nوى در جلد پنجم صحيح در باب مناقب على بن ابى طالب ( ع ) مىگويد :\r\nقال النبى ( ص ) لعلى : انت منى و انا منك .\r\n( پيامبر اكرم ( ص ) به على ( ع ) فرمود : تو از منى و من از تو\r\n\r\n\r\n","description":"","footnote":"\r\n- است كه برخى از آنها مىگويند اين جمله را شيعه وضع كرده اما آنچه طبرى و غير او در دشنام به شيعه نقل كرده‌اند جملگى صحيح است ! ! و آنچه طبرى و ديگران عليه اهل سنت آورده‌اند همه را شيعه ساخته است . البته شيعه هم مىتواند چنين ادعائى را بكند ولى هرگز تاكنون چنين روش غيرمنطقى را پيش نگرفته است . ( مؤلف )\r\n","page_name":" 36 ","page_number":36},
  {"content":"\r\n\r\nهستم . )\r\nپرواضح است ، كه حضرت محمد ( ص ) نه پدر و نه فرزند حضرت على ( ع ) بود ليكن صحيح است كه حضرت بفرمايد : تو از منى زيرا محمد ( ص ) جانش با جان على و قلبش را با قلب على و عقلش را با عقل على و علمش را با علم على و ايمانش را با ايمان على و صفاتش با صفات على ، عجين و درهم آميخته بود و اگر چنين نباشد اين فرمايش حضرت كه ( انت منّى و انا منك ) مفهوم و معنايى ندارد زيرا - چنان كه گفته شد - حضرت محمد ( ص ) ، هيچ خويشى پدرى يا فرزندى با على ( ع ) نداشتند . البته حضرت پس از آنكه على ( ع ) را مطابق خواسته خويش تربيت فرمود وى را به عنوان برادر خود برگزيد و راز اين برادرى نيز در همين‌جا نهفته است .\r\nدر مسند احمد بن حنبل كه از جوامع روايى اهل سنت است ، آمده كه حضرت على ( ع ) به رسول اكرم ( ص ) عرض كرد : ميان اصحابت عقد اخوّت و برادرى بستى و مرا رها نمودى ، رسول اعظم فرمودند : تو را براى خودم گذاشتم ، تو برادر منى و من برادر تو ، و پس از تو يا على - اگر كسى چنين ادعايى بكند دروغگوست .\r\nحضرت امير مؤمنان مىفرمايد :\r\n« من مانند كودك شيرخوار كه دائما دنبال مادر خود مىباشد ، تابع و پيرو پيامبر اكرم بودم هر روز جلوه‌اى از اخلاق نيكويش را به من مىنماياند و مرا به پيروى از آن امر مىنمود » .\r\nسئوال سوم اينكه : چگونه است كه « بخارى » حديثى در فضيلت على ( ع ) و اهل بيتش نقل نمىكند مگر آنكه ناگزير از آن گردد در صورتى كه بزرگترين و موفق‌ترين محدّث نزد تمام اهل تسنّن است ؟\r\nپاسخ : بله همين مسئله سرّ بزرگى و عظمت بخارى پيش\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nآنهاست . و براى اينكه تعصّب وى نسبت به على ( ع ) و فرزندانش روشن‌تر شود مثالى را ذكر مىكنم :\r\nابن حجر عقلانى در كتاب خود موسوم به « فتح البارى بشرح صحيح البخارى » كه در آن به شرح و تفسير احاديث صحيح بخارى پرداخته است به نقل عده‌اى از علماء و محدثين از جمله نسائى مىگويد : « 14 »\r\n« در حق هيچ صحابه‌اى احاديث با سند صحيح بيش از آنچه در مورد على ( ع ) وارد شده ، كسى ذكر نكرده است » . و در جاى ديگر به نقل از احمد بن حنبل مىگويد : « 15 »\r\n« به آن اندازه‌اى كه از حضرت على ( ع ) به ما روايت رسيده از هيچ صحابهء ديگرى نرسيده » علىرغم اين همه مطالب ، بخارى از ميان مناقب بىشمارى كه در مورد على ( ع ) گفته‌اند به ذكر اندكى بسنده كرده و حتى همين مقدار ناچيز را - هرچند اندك على ( ع ) بيشتر از كثير ديگران است - بخارى با متن و لفظ صحيح نقل نكرده بلكه آن را تحريف كرده ، چنان كه تمام محدثين و راويان مناقب نظير مسلم در كتاب « صحيح » خود روايت « پرچم » را نموده‌اند كه حضرت رسول اكرم ( ص ) فرمودند :\r\nلا عطين الرايه رجلا يفتح اللّه على يديه يحب اللّه و رسوله و يحبه اللّه و رسوله . . . ثم اعطاها عليا\r\n( مطمئنا پرچم را بدست مردى خواهم سپرد كه خداوند در فتح و پيروزى را بدست او مىگشايد او خدا و رسولش را دوست مىدارد و خدا و رسولش نيز او را دوست مىدارند . . . سپس آن پرچم را\r\n\r\n\r\n","description":"","footnote":"\r\n( 14 ) . 8 / 71 .\r\n( 15 ) . 8 / 76 .\r\n","page_name":" 38 ","page_number":38},
  {"content":"\r\n\r\nبدست على ( ع ) داد . )\r\nتمام راويان اين حديث را به لفظ فوق ذكر كرده‌اند جز بخارى كه عبارت يحب اللّه و رسوله و يحبه اللّه و رسوله را حذف نموده است ، معلوم نيست كه چرا وى چنين كرده است .\r\nآيا به خاطر اين است كه بخارى ، محبوب خدا و رسولش را دوست ندارد ؟ ! و يا مىخواهد كتاب صحيح خود را به ذكر معاويه و مادر جگرخوارش زينت بخشد ؟ ! و تنها در مواردى كه ناگزير از ذكر فضيلتى از امير مؤمنان ( ع ) شده - پس از ذكر مناقب بسيار مخالفان - به نقل آن پرداخته است ! ؟\r\nبه‌هرحال با حذف بخشى از حديث نمىتوان آن را از ميان برد ، غافل از اينكه آن در قلبها و عقلها نقش بسته است چنان كه در لوح محفوظ مكتوب است .\r\n\r\n3 - توانايى مكلف\r\nزمانى مكلف استحقاق عذاب و عقاب دارد كه خداوند توانايى كافى براى انجام وظايف شرعى را به انسان عطا نمايد و اگر مكلّف قادر به انجام واجبات و ترك محرّمات نباشد - يعنى تكليف چيزى كه از حيطه قدرت او خارج است - بىشك اين با عدل و حكمت الهى سازگار نيست . بنا به نظر شيعه محال است كه خداوند چنين تكليفى را از بندهء عاجز خود بخواهد . ليكن اگر به انسان قدرت و توانايى بخشيد و او از انجام واجبات سرباز زد و محرّمات را مرتكب گرديد در اين صورت سزاى كيفر و جزاى اخروى شامل حال او خواهد شد .\r\nدر مجموع نتيجه مىگيريم كه حجت خدا در صورتى بر بندگانش\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتمام است كه اولا پيامبر و صاحب رسالت خود فانى در رسالتش باشد و جانشين او در صورتى چنين شايستگى را خواهد داشت كه در تمام اوصافش جز وحى ، مانند پيامبر باشد .\r\nليكن آنكه درباره‌اش مىتوان گفت : « تأويل كرد و به خطا رفت اجتهاد كرد و فتوايش با واقع مطابق نبود » هرگز نمىتواند خليفه پيامبر باشد هرچند ما عمل به قياس را صحيح بدانيم چون در اين صورت يك وجه جامعى بين صحيح و ناصحيح و ناقص و كامل نيست . « 16 »\r\n\r\n4 - ديدگاه اهل سنت\r\nجالب اينجاست كه اهل سنت بر اين باورند كه خداوند نه عادل است و نه ظالم ، زيرا عادل - به نظر آنها - كسى است كه مطيع امر و نهى باشد و ستمكار كسى است كه از اطاعت امر و نهى سرپيچى كند درحالىكه خداوند سبحان فرمان‌دهنده است نه فرمانبر و نهىكننده است نه نهى شده ، و لذا چنين وصفى در مورد خداى تعالى صادق نيست .\r\nدر نتيجه مىگويند : « بر خدا چيزى واجب نيست و ارتكاب زشتى نيز بر او قبيح و نكوهيده نيست . »\r\n\r\n\r\n","description":"","footnote":"\r\n( 16 ) . قاعده قياس از مبانى مسلم و ثابت در علم اصول نزد اهل سنت است و آن سرايت دادن حكم شرعى يك موضوع شرعى است ( كه شارع دربارهء آن تصريح فرموده ) به موضوع ديگرى كه هيچ نصى درباره آن از طرف شارع نه به‌طور خاص و نه عام وارد نشده و اين سرايت صرفا به خاطر شباهت و مشاركتى است كه آن دو موضوع باهم دارند و فقيه اين علت و وجه اشتراك را خودش استنباط و بر طبق آن ، حكم واقعهء ثابت شرعى را به واقعه‌اى كه حكم شرعى ندارد سرايت مىدهد و اين نوع قياس نزد شيعه صحيح نيست . مگر آنكه شارع علت حكم ميان آن دو را صريحا بيان كرده باشد به عبارت ديگر ، علت حكم نياز به بيان و تصريح شارع دارد و اين تماما عين حكمى است كه شارع مقدس بيان مىكند . ( مؤلف - رحمه اللّه )\r\n","page_name":" 40 ","page_number":40},
  {"content":"\r\n\r\nبه تعبير ديگر : « نيكو آن است كه خدا امر كند و زشت و ناپسند آن است كه خدا بازدارد و اگر به آنچه قبيح خوانده ، فرمان داد آن نيكو است و آنچه قبلا امر نموده و سپس نهى كند آن قبيح گردد ! » « 17 »\r\nآنان در اينكه عدل در قياس با انسان ، مكمّل ذات ناقص اوست ؛ ولى در قياس با خداوند سبحان از آثار و مقتضيات ذات كامل اوست دچار سردرگمى و پراكنده‌گويى شدند . افزون بر اين آيات و روايات بسيارى كه عدل الهى را اثبات و هرگونه ظلم و ستم را از او نفى مىكند بسيار درخور توجه و تعمق است و ما پيشتر به‌طور مفصل در اين‌باره در كتاب خود موسوم به « معالم الفلسفة الاسلامية » قلم زده‌ايم .\r\n\r\n\r\n","description":"","footnote":"\r\n( 17 ) . الكشف عن مناهج الاولة ، ص 113 جرجانى ، شرح المواقف ك 8 / 19 ، 181 .\r\n","page_name":" 41 ","page_number":41},
  {"content":"\r\n\r\n\r\n* مقايسه‌اى ميان محمد ( ص ) ، عيسى و على ( ع )\r\n\r\nعنصر شخصّيت\r\nآيا اين مطلب درست است كه مىگويند : هر انسانى شخصيت مستقلى از ديگران دارد چنان كه هر انسانى اثر انگشت مخصوص خود را دارد ؟\r\nشخصيت هر انسانى ، من او ، احساسات و عواطف و نظرات اوست و هيچ يك محسوس و ديدنى نيست كه بتوان از ميان ذرّه‌بين بدان نظر افكند ، نظير آن‌كه ذرّات بسيار ريز را به وسيله آن مشاهده مىكنند .\r\nحقيقت شخصيت انسان داراى دو بعد عالم نهان و محجوب و دنياى عيان و شهود است و اين بدان معنا نيست كه شناخت اين عنصر هرگز ممكن نمىباشد . بخشش و بىباكى از جمله فضايل نفسانى است . با اين وجود ، كريم با بخشش خود و شجاع با فداكارى و جانبازيش ، شناخته مىشود .\r\nراه شناخت شخصيت و تشخيص انواع آن از هم ، از ويژگيهاى قابل رؤيت آن در دنياى عيان و شهود است و بدان كريم و بخيل و شجاع و ترسو را از هم تشخيص مىدهيم . بلكه مىتوان بخيل را از بخيل ديگر و يا كريمى را از كريمى ديگر از لحاظ شدت و ضعف تشخيص داد . بنابراين بعيد نيست كه هر انسانى به تنهايى شخصيتى ويژهء خود را داشته\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nباشد ؛ چنان كه هيچ اثر انگشتى ، شكل چهره و آهنگ صدايى نظير هم نيست . ازاين‌رو مىتوان گفت : حيات و موجوديت هر انسانى به عواطف و احساسات خاص اوست و اين ويژگى ، رازى از اسرار الهى است كه بزرگى و حكمت او اقتضاء كرده است .\r\nآرى ، گاه شباهت ميان دو شخصيت در وجوه متعددى است و زمانى دو شخصيت در نحوهء انديشيدن و يا در صفات بسيار ديگرى با يكديگر همسان و هماهنگ هستند نظير شباهت حضرت على ( ع ) با حضرت عيسى بن مريم و يا با رسول اكرم ( ص ) البته جاى طرح اين بحث در غير از مسئله نبوت و نزول وحى الهى است .\r\n\r\nشباهت ميان عيسى و على ( ع )\r\nهمه داستان زن زناكارى كه مردم وى را نزد حضرت مسيح ( ع ) آوردند و از ايشان خواستند كه به خاطر خطايش سنگسارش كنند ، شنيده‌ايد . و نيز جملگى مىدانيم كه حضرت به آنها فرمود : « هركس كه تاكنون هيچ لغزشى از او سرنزده او را سنگسار كند » و پس از اين خطاب ، همه شرمنده و سرافكنده ، يكى پس از ديگرى آهسته خود را به كنار ديوارى كشيدند به‌طورى كه جز خود حضرت مسيح ( ع ) و يارانش در آن ميان كسى باقى نماند .\r\nدر كتابهاى وسائل الشيعه و جواهر الكلام و غيره آورده‌اند كه :\r\n« زنى نزد حضرت امير مؤمنان آمد و اقرار به زنا كرد حضرت امر فرمود كه مردم جمع شوند و منادى ندا درداد و مردم گردهم آمدند ، حضرت پس از ستايش و ثناى خداوند سبحان فرمود : « من فردا اين زن را خواهم آورد و حد شرعى را بر او جارى خواهم ساخت شما نيز به همراه مشتى سنگ\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nحاضر شويد . فرداى آن روز حضرت ، زن زناكار را به ميدان آورد و مردم نيز با سنگهاى خود گردهم آمدند . حضرت بر قاطرى سوار شد ، انگشت بر گوش مباركش نهاد و با صدايى رسا فرمود : « اى مردم ، خداى بزرگ با پيامبر خود عهدى كرد و او نيز همان عهد را با من نمود و آن اين است كه :\r\nكسى كه خود درخور حدّى است در اجراى حدّى شركت نكند . . . . پس هرآن كس كه بر او حدّى مانند حدّ بر اين زن است ، حق ندارد بر اين زن حدّ جارى سازد ( و سنگى بر او افكند ) . »\r\nتمام مردم جز امام و دو فرزند عزيزش امام حسن و امام حسين ( ع ) برگشتند چنان كه جز حضرت عيسى ( ع ) و حواريّونش خجلت‌زده خود را به كنارى كشيدند ! »\r\nعهدى است از سوى خالق به مخلوق كه هرگز لغزشها و آلودگيها را دستان آغشته به پليدى نمىشويد و پاك نمىكند و تنها دستان پاكيزه و منزّه و نيكوكار است كه امين احكام و حدود الهى است .\r\nعهدى است حتمى و مسجّل در قرآن كريم و تورات و انجيل ، كه دست سركش و آلوده ، بايد بريده و يا به بند و زنجير كشيده شود ؛ تا ديگر پاكان را نيالايد و صفات نيكان را متخلق گردند .\r\nعهدى است عقلانى كه همتايان نيك خلق و دانشمند ، شايستهء ولايت و سرپرستى و حفظ مصالح مردم را دارند .\r\nو بدين خاطر است كه لغزشكاران و گنه‌پيشگان ، از كنار حضرت عيسى و يارانش ، و حضرت امير مؤمنان ( ع ) و دو فرزند عزيزش دور شدند ؛ و رساتر و مهمترين عهد آن است كه خداوند به پيامبرش وحى نمود و او با وصيش عهد كرد و او نيز به امت محمد ( ص ) ابلاغ نمود و بالاتر از آن ، بافت اين عهد است كه درون گنهكار احساسى مىآفريند كه وى خود را بدان خاطر ملامت و نكوهش نموده و پند و اندرز مىدهد .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدر جاى ديگر حضرت مسيح ( ع ) فرمود :\r\nانا الطريق الى الخلاص و انى بابه .\r\n( من راه به سوى رهايى و دروازهء آنم . )\r\nو امام امير مؤمنان ( ع ) مىفرمايد :\r\nانما مثلى مثل السراج فى الظلمة يستضئ به من ولجها .\r\n( من مانند چراغى پرفروغ در تاريكى هستم كه راه گم‌گشتگان را روشن مىكند . )\r\nحضرت اشاره به حديث ثقلين مىكند كه « مسلم » از محدثين اهل سنت ، در كتاب « صحيح » در باب فضايل على بن ابى طالب نقل كرده است : « 1 »\r\nقال رسول اللّه : انما انا بشر ، يوشك ان يأتى رسول ربى فاجيب و انا تارك فيكم الثقلين اولهما كتاب اللّه ، فيه الهدى و النور و اهل بيتى .\r\n( رسول خدا ( ص ) فرمود : همانا من بشرى مانند شما هستم . به زودى رسول ( مرگ ) خواهد آمد و ندايش را لبيك خواهم گفت و من ميان شما دو شئ گرانبها را باقى مىگذارم اول : كتاب خدا كه در آن هدايت و نور است و دوم اهل بيتم . )\r\nسئوال : اهل بيت او كيست ؟ آيا زنان او نيستند ؟\r\n« مسلم » ذيل همين باب ، به اين پرسش پاسخ مىگويد : « 2 »\r\n« عايشه مىگويد : روزى پيامبر اكرم ( ص ) با يك عباى يمانى سياه رنگى وارد شد حسن بن على ( ع ) آمد وى را داخل آن عبا نمود سپس\r\n\r\n\r\n","description":"","footnote":"\r\n( 1 ) . 2 / 109 .\r\n( 2 ) . 2 / 116 .\r\n","page_name":" 45 ","page_number":45},
  {"content":"\r\n\r\nحسين آمد او را نيز درون آن عبا كرد پس از او فاطمه آمد او را هم داخل كرد و در آخر على وارد شد و او را نيز درون عبا برد و سپس فرمود :\r\nانما يريد اللّه ليذهب عنكم الرجس اهل البيت و يطهركم تطهيرا .\r\n( همان خداوند اراده كرده است كه رجس و پليدى را از شما اهل بيت بزدايد و شما را مطهر و پاك گرداند . )\r\nسئوال ديگر مطرح مىشود و آن اينكه ، برخى مىگويند : « زنان آن حضرت اهل بيت او هستند ، بلكه عده‌اى گفته‌اند : رسول اكرم ( ص ) هيچ اهل بيتى جز زنان خود ندارد » !\r\nجواب : همين عده نيز معتقدند كه « مسلم » ، ثقه و مورد اعتماد و كتابش نيز معتبر است و اين تناقض در عقيده ، يعنى اطمينان به « مسلم » و تفسير اهل بيت به زنان نبىّ اعظم ، و تناقضات بسيارى كه گفته‌اند ؛ چيزى جز پيروى از خواهشهاى نفسانى و عدم محبت و دوستى اهل بيت نيست .\r\nو نيز حضرت مسيح ( ع ) فرمود :\r\nما ينفع الانسان لو ربح العالم و خسر نفسه .\r\n( انسان زيانكار و مفسد هيچ بهره‌اى نمىبرد هرچند تمام عالم بهره‌اش باشد . )\r\nو در همين زمينه حضرت امير ( ع ) فرمود :\r\nما ظفر من ظفر الاثم به .\r\n( پيروز نگرديد آن‌كه گناه بر او پيروز گردد . )\r\nو نيز حضرت مسيح ( ع ) فرمود :\r\nليس بالخبز وحده يحيا الانسان .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n( بقا و حيات و زندگى انسان تنها با نان نيست . )\r\nو در همين راستا حضرت امير ( ع ) فرمود :\r\nاعمل لدنياك كانك تعيش ابدا و اعمل لآخرتك كانك تموت غدا .\r\n( براى دنياى خود چنان باش كه تا ابد زندگى مىكنى و براى آخرت خود نيز چنان باش كه فردا خواهى مرد . )\r\nو نيز حضرت مسيح ( ع ) فرمود :\r\nاحسنوا الى مبغضكم .\r\n( بر كينه‌توز خود نيكى كنيد . )\r\nو امام على ( ع ) فرمود :\r\nاذا قدرت على عدوّك فاجعل العفو شكرا للقدرة عليه .\r\n( اگر بر دشمن خود چيره گشتى ، به شكرانهء اين غلبه ، عفو و گذشت پيشه كن . )\r\nو اين گفته بدين معنا نيست كه حضرت تشويق به مسامحه مىكند ؛ بلكه اين ترغيب به نيكوترين طاعات و پاكترين عبادات از طرف اوست . و بايد گفت كه بندگى و سپاس خداى سبحان تنها در روزه و نماز و حج و زكات و . . . محدود نمىشود ؛ زيرا نماز شكر عبد از خداوند خويش ، به خاطر نعمت هستى ، و روزه سپاس اوست به خاطر نعمت سلامتى ، و زكات شكرگزارى اوست به خاطر نعمت بىنيازى ، در اين صورت بىتناسب نيست كه عفو و بخشش ، تشكرى از خدا باشد كه قدرت غلبه بر دشمن را به وى بخشيده است .\r\nاين ظرايف در اسرار عبادت خدا را تنها پيامبر و وصىّ و آنان كه خدا را براى خدا مىپرستند ، درك مىكنند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nدر اينجا به همين اندازه از ذكر نمونه‌ها بسنده نموده و اگر بخواهيم متعرض تمام آنها گرديم كتابى قطور خواهد شد .\r\n\r\nپيامبر اكرم ( ص ) و خورشيد\r\nاگر كسى معتقد باشد كه پيامبر اكرم ( ص ) از نظر مقام و منزلت نزد خداوند نظير و همتايى دارد حرف او هيچ ارزش و معنايى ندارد ، زيرا او خاتم پيامبران و سرور فرستادگان حق تعالى است و قانون اساسى الهى با كتابى كه بر قلب مبارك او نازل گرديد تكميل شد ، كتابى كه مانند آن در بلاغت و فصاحت هرگز پديد نخواهد گشت و بالاتر از مكارم اخلاقى آن بوجود نخواهد آمد .\r\nاگر كسى بپرسد : چرا حضرت محمد ( ص ) خاتم پيامبران است ؟\r\nدر پاسخ به او مىگوييم : زيرا رسول اعظم ( ص ) و دين او تمام صفات كمال را دارا مىباشند و هر دو به غايت كمال خود رسيدند همانگونه كه خورشيد جهان‌تاب به حد اعلاى روشنايى خود رسيده است چنان كه هيچ ستاره و نورافكنى به پاى خورشيد در پرتوافشانى نمىرسد .\r\nبنابراين هيچ فرستاده‌اى پس از بعثت نبى اكرم ( ص ) قادر نخواهد بود سعادت والاترى را ارائه دهد .\r\nآرى ، البته آن‌گاه كه مشرق سايه بر رخ پرفروغ خورشيد مىافكند جهان با چهرهء برافروخته مهتاب روشن مىگردد ، ولى با اين وجود ، ماه و ديگر ستارگان تابندگى خود را از خورشيد فروزنده اقتباس مىكنند . چنين است ، آن‌گاه كه خورشيد نبوت غروب و از ديدگان منتظران هدايت پنهان مىشود در اين صورت ماه ولايت و امامت دلهاى آماده را به سوى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nسعادت ، هدايت و مأمور ابلاغ اوامر و احكام الهى و ارشاد و راهنمايى مردم مىگردد .\r\nلذا حضرت محمد ( ص ) مانند خورشيد جهان‌تاب و امام على ( ع ) همچون ماه ولايت ، فيض ربوبى ، كمال و هدايت الهى را از خاتم الانبياء ( ص ) بهره مىگيرد .\r\nهدف يكى است : « ارشاد به آيينى پايدار . »\r\n هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً .  « 3 »\r\n( او خدايى است كه خورشيد را روشنايى و ماه را نور قرار داد . )\r\n\r\nساختار قرآنى محمدى ( ص )\r\nابن حجر عسقلانى از محدثين مشهور اهل سنت مىگويد : « 4 » « على ابن ابى طالب فرزند عبد المطلب قرشى هاشمى ، كنيهء او ابو الحسن ، پسر عموى رسول اكرم ( ص ) و فرزند دلبند پدرش بود . 10 سال پيش از بعثت پيامبر اكرم ( ص ) به دنيا آمد . حضرت محمد ( ص ) او را در دامن پرمهر خود در كودكى پرورش داد ؛ همواره با او بود و تا زنده بود از او لحظه‌اى جدا نگرديد . »\r\nاين همراهى و ملازمت با امير مؤمنان در حد اعلاى خود بود به‌طورى كه حضرت با هيچ‌يك از صحابه چنين ملازمتى نداشت ، حتى آنان كه در راه يارى اسلام و پيامبر اكرم سختيهاى بسيارى چشيدند .\r\nحضرت على ( ع ) رايحهء خوش نفسهاى حضرت را با جان خود\r\n\r\n\r\n","description":"","footnote":"\r\n( 3 ) . يونس : 5 .\r\n( 4 ) . فتح البارى به شرح البخارى ، 8 / 71 .\r\n","page_name":" 49 ","page_number":49},
  {"content":"\r\n\r\nمىبوييد . در كودكى در دامن رسول خدا مىنشست ، در آغوش پرمهر حضرت قرار مىگرفت و پيامبر او را به سينه مباركش مىفشرد ؛ او را نوازش و در كنار خود مىنشاند حتى لقمه طعام را در دهان مبارك خود مىجويد و سپس در دهان على قرار مىداد يعنى در واقع مانند مادرى كه به فرزند خردسال خود غذا مىدهد .\r\nدر تاريخ زندگى حضرت رسول اعظم ( ص ) مسلّم است كه خداوند سبحان زمانى كه حضرت دوران شيرخوارى را سپرى كرد يكى از بزرگترين فرشتگان خود را همراه وى نمود تا شبانه‌روز حضرت را به سوى اخلاق نيكو و صفات كمال انسانى رهنمون گردد و خداى تعالى نعمت همراهى حضرت رسول را به على ( ع ) از كودكى عطا فرمود « 5 » . او مانند خردسالى كه از مادر خود جدا نمىشود دائما همراه و دنبال پيامبر بود .\r\nحضرت هر روز از اخلاق و دانش خود به وى مرحمت مىفرمود و او را مأمور به تبعيت و اقتداء مىنمود به‌طورى كه بافت وجودى او را به يك ساختار محمدى قرآنى الهى تبديل كرد . اينجاست كه راز اين فرمايش امام على ( ع ) روشن مىشود :\r\nذاك القرآن الصامت و انا القرآن الناطق .\r\n( او قرآن ساكت است و من قرآن گويا . )\r\nو با اين گفتار معروف حضرت :\r\nسلوني قبل ان تفقدونى .\r\n\r\n\r\n","description":"","footnote":"\r\n( 5 ) . عبد الرحمن شرقاوى كه يكى از اديبان بزرگ مصرى است و تأليفات بسيارى نيز دارد در مورد امام على ( ع ) مىگويد : « على ( ع ) در سن هشت سالگى ، آن‌گاه كه نه پيامبرى مبعوث شده بود و نه وحيى نازل ، هماره از صفات نيكوى پسر عموى خود سخن مىگفت چنان كه عشق او را در دلها مىپروراند و زبانها را به تعظيم و تكريم حضرتش مىگشود . به عبارت ديگر ، على ( ع ) بدين وسيله زمينهء دعوت به اسلام را پيش از ظهور اسلام ايجاد مىنمود » . ( مؤلف رحمة اللّه )\r\n","page_name":" 50 ","page_number":50},
  {"content":"\r\n\r\n( آنچه مىخواهيد از من جويا شويد پيش از آنكه مرا از دست دهيد . )\r\nو اين گفته ايشان :\r\nان رسول اللّه ( ص ) علمنى الف باب من العلم و يفتح كل باب الف باب « 6 » .\r\n( رسول خدا ( ص ) مرا هزار باب از دانش آموخت كه هر بابى خود هزار باب را مىگشايد . )\r\nو باز در اين راستا حضرت فرمود :\r\nما وجد رسول اللّه ( ص ) لى كذبة فى قول و لا خطئة فى فعل\r\n( هرگز رسول خدا از من دروغى در گفتار و لغزشى در كردار نديد . )\r\nهمچنين فرمود :\r\nلم يكن لا حد فىّ مهمزو لا لقائل فى مغمز ، الذليل عندى عزيز حتى آخذ الحق له و القوى عندى ضعيف حتى آخذ الحق منه ، رضينا عن اللّه قضاءه و سلمنا اللّه امره ، اترانى اكذب على رسول اللّه ( ص ) لانا اول من صدقه فلا اكون اول من كذبه .\r\n( در زمان حيات حضرت رسول ، هيچ‌كس زبان به بدگويى و طعن و استهزاء بر من نگشود ، خوار گشته نزد من عزيز است تا حق او را بگيرم ، قوى پيش من ناتوان است تا حق ضعيفى را از او بستانم .\r\nخشنود به قضاى خدا هستيم و تسليم اوامر او ، چگونه بر رسول خدا دروغ گويم كه من نخستين مصدّق او بودم و هرگز اولين مكذّب او\r\n\r\n\r\n","description":"","footnote":"\r\n( 6 ) . در كتاب « على و فلسفه » گفته‌ام : « كه دانش جديد اين تئورى را تأييد مىكند كه يك علم گاه مىتواند دروازه‌اى براى علوم ديگر باشد » و در اين زمينه گفتار برخى از دانشمندان را براى شاهد مدعاى خود آورده‌ام . ( مؤلف )\r\n","page_name":" 51 ","page_number":51},
  {"content":"\r\n\r\nنخواهم بود . )\r\nبه هر تقدير كتب مناقب پر از بيانات گهربار رسول اعظم دربارهء امير مؤمنان است « 7 » . و اگر نمونه‌اى از آن در مورد غير على ( ع ) وارد شده بود ! آن فرد به چنان ارزشى دست مىيافت كه ديگران ياراى برابرى با او را نداشتند !\r\n\r\nحضرت محمد ( ص ) و على ( ع )\r\nبياييد با هم نمونه‌هايى از سيرهء پيامبر اكرم ( ص ) و حضرت على ( ع ) شاگرد و وصيّش را در لابلاى صفحات تاريخ ورق زنيم .\r\nپيامبر اكرم ( ص ) فرمودند : « به خدا سوگند ، اگر خورشيد را در دست راست و ماه را در دست چپم بگذارند كه من از رسالتم دست بردارم و يا حتى در اين راه بميرم هرگز دينم را رها نمىكنم . »\r\nنظير همين معنا را شاگرد ايشان ، امام على ( ع ) چنين فرمود :\r\n« به خدا سوگند اگر اقاليم هفتگانه و آنچه زير افلاك آن است به من بخشند تا پوست جويى را از دهان مورچه‌اى بگيرم و مرتكب چنين گناهى شوم هرگز زير بار نخواهم رفت و همانا دنياى شما نزد من از برگ خشك شده در دهان ملخى پست‌تر است . »\r\nو نيز خاتم الاوصياء فرمود : « به خدا قسم ، اگر فاطمه ( س ) دزدى كند دستش را خواهم بريد » و امام على ( ع ) به يكى از كارگزاران بيت المال كه اختلاس نموده بود فرمود :\r\n\r\n\r\n","description":"","footnote":"\r\n( 7 ) . از جمله مىتوان از كتاب خصائص نسائى يكى از مؤلفين صحاح سته و كتاب ابى نعيم اصفهانى و كتاب ابى عبد الكريم السكرى و اعيان الشيعه محسن امين جلد سوم ياد كرد .\r\n","page_name":" 52 ","page_number":52},
  {"content":"\r\n\r\n« به خدا قسم ، اگر حسن و حسينم چنين مىكردند هرگز با آنان به نرمى برخورد نمىكردم و پا بر حق نمىنهادم مگر آن‌كه حق را از آنان بستانم و باطل را از ستم آنها نابود كنم . »\r\nقريشيان ، سرور پيامبران را آزار نمودند ؛ از زادگاهش بيرون راندند ، و عليه او جنگيدند اما آن هنگام كه بر آنان چيره گرديد فرمود :\r\n« برويد شما رها و آزاديد و من از شما درگذشتم . »\r\nاصحاب جمل نيز از آنچه قريشيان بر سر پيامبر اسلام ( ص ) آوردند در مورد حضرت على ( ع ) فروگذار نكردند و حضرت نيز مانند پيامبر چون در ستيز با دشمن خود پيروز گشت آنان را بخشود و از امثال عمرو ابن عاص و بشر بن ارطاة نيز درگذشت و در داستان « صفين » آب را بر اهل شام گشود پس از آنكه پيشتر آب را بر حضرت بسته بودند .\r\nدر والايى منزلت و بزرگى شخصيّت حضرت همين بس كه نخستين مردى بود كه در نماز جماعت با پيامبر اكرم ( ص ) در آغاز نهضت اسلام شركت نمود و هنگامى كه سرايى جز منزل پيامبر اسلام نداشت در آن نماز مىگزارد . دورانى كه تنها رسول خدا و امير مؤمنان و خديجهء كبرى ، نداى توحيد و شهادت بر رسول خدا سرمىدادند .\r\nنسائى كه از صاحبان صحاح ششگانه اهل سنت است ، در كتاب خصائص خود آورده است :\r\n« مردى به نام عفيف كندى : سه نفر را مىبيند كه براى بار اول نماز مىخوانند و خطاب به عباس بن عبد المطلب مىگويد :\r\nمسأله شگفتى است . عباس در پاسخ به او مىگويد : به خدا سوگند ، در پهنهء زمين تنها همين سه نفر دين اسلام را پذيرفته‌اند » .\r\nدكتر على سامى نشّار در مقدمهء جلد دوم كتاب خود به نام « رشد انديشه فلسفى در اسلام » مىگويد :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n« نوجوانى نخستين صحابه رسول اكرم و اولين ياور او بود . دستان ظريف و زيبايش را در دوستى و بيعت با محمد بن عبد اللّه دراز كرد . در تمام رويدادها با او بود تا آنكه حاضر شد جانش را در راه او تقديم كند و آنگاه كه پيامبر و همراهش به مكه هجرت نمود ، اين ياور نوجوان ، استوار و مقاوم ، جان بر كف نهاد و در بستر مولاى خود خوابيد ، درحاليكه مىدانست به زودى تيغهاى شياطين قريش او را دربر خواهد گرفت ؛ اما هيچ اعتنايى نكرد و ذره‌اى بيم و هراس به خود راه نداد بلكه در آن لحظه جان و هستىاش با حضرت بود » . آرى ، مولى هرگز به مرگ و برق تيغهاى رخشنده نينديشيد ؛ بلكه انديشه او در حيات حضرت و به انجام رساندن رسالت و پيروزى دعوت او بود . ازاين‌رو ، وقتى حضرت از وى خواست در بستر مبارك شب را صبح كند ، امام پرسيد : آيا در اين صورت شما در سلامتى ؟ فرمود : آرى . امام ( ع ) عرض كرد : خوشا مرگى كه در راه تو باشد .\r\nنماز او نيز با پيامبر نخستين نماز در تاريخ بشريّت بود كه در اوج اخلاص و عبادت خدا بود . سه نفر كه چهارمى نداشتند : حضرت على ( ع ) اولين مأموم مرد و خديجهء كبرى ( س ) نخستين پيرو زن ، زنى كه ميان زنان و مردى كه در بين مردان همتايى نداشت .\r\nبرخى گويند : اين مطلب درست است ليكن حضرت على ( ع ) كودك بود درحالىكه مردى سالخورده غير او ، پس از او ايمان آورد .\r\nجواب : البته همين مسأله رمز بزرگى و برترى امام على ( ع ) ، بر ديگران است ، زيرا اقتضاى شرايط و اوضاع اجتماعى چنان بود كه غير او در دامن شرك و پليدى و پرستش بتها بيالايند و سراپا در لجنزار جاهليّت فرو روند و اين بود كه كسى جز او پيش از ارتكاب گناه و سجده بر بتان به پيامبر ايمان نياورد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nخواست حق تعالى چنين بود كه امام همام ( ع ) در دامن نبوت ، پاكى و ايمان پرورش يابد و به حضرت محمد ( ص ) ايمان آورد ، ايستاده بر دوش مبارك حضرت ، بتان را به زير گامهاى مولايش فروريزد .\r\nخداى تعالى اراده كرد كه على ( ع ) از همان اوان كودكى ، به رسول ( ص ) عشق ورزد تا وى را بر وفق مشيّت الهى و خواست خويشتن تربيت و براى جانشينى خود ، آماده و مهيّا سازد . در مثل آورده‌اند : « من شبّ على شئ شاب عليه » ( هر كس بر آنچه كه رشد يافته ، بر همان پير مىگردد ) و حداقل ، شخصيت و ايمان او در گذشته و حال تفاوت نمىكند .\r\nحضرت مسيح ( ع ) در كودكى و در گهواره زبان به سخن بازنمود و حضرت محمّد نيز هنگام تولد ، پرتو نبوت و رسالت در پيشانى مباركش درخشيد . ازاين‌رو از همان كودكى خيانت و دروغ و ريا و . . . به خود راه نداد و اين از برترين اوصاف نيكوى او و روشن‌ترين دليل نزد تمام مسلمين است كه ذات اقدس او از همان دوران كودكى ، راز نبوت و رسالت را در خود داشت . چنان كه همين مطلب در مورد حضرت على ( ع ) صادق است ، زيرا او نيز از زمان خردسالى نهال جانشينى و ولايت را در وجود پاك خود جاى داد .\r\nو هركس اين كرامت را بر حضرت محمد ( ص ) ثابت بداند و از امام على ( ع ) نفى كند ، خود آگاه يا ناخودآگاه خويشتن را به تناقض افكنده است . و پيشتر از اين گفتيم كه روشن‌ترين دليل بر اين تناقض ، وجود هواهاى نفسانى و گمراهى از راه مستقيم مىباشد . در نتيجه ، مىتوان گفت يك زندگى سراسر نور و پاكى - از كودكى تا لحظه مرگ - است كه شايستگى پذيرش رسالت و امامت را ايجاد مىكند لذا آنكه بر غير حق جبين به خاك ساييده ولو يك بار در طول حياتش ، او لياقت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nجانشينى پيامبر را ندارد گرچه توبه كرده باشد . البته ترديدى نيست كه « الأسلام يجبّ ما قبله » ( اسلام از آنچه پيش از او رخ داده ، درمىگذرد ) ليكن داشتن زمينه‌هاى لياقت خلافت مطلبى است و پذيرفتن اسلام پس از توبه و انابه مطلب ديگر ؛ و گرنه هرآنكه اقرار به توحيد و رسالت مىكرد سزاوار آن مقام بود . بنابراين هر منصفى كه تاريخ زندگانى امير مؤمنان ( ع ) را مطالعه كند و سيرهء ديگر اصحاب پيامبر را نيز بررسى نمايد و عقل و فطرت خود را قاضى گرداند به اين نتيجه خواهد رسيد كه يا على ( ع ) سزاوار جانشينى است و يا هيچ‌كس چنين شايستگى را ندارد كه البته لازمه قول دوم نفى اصل خلافت است .\r\nحال كه به حكم فطرت ، على ( ع ) جانشين پيامبر اكرم ( ص ) است ، پس اين هجوم ويرانگر عليه كسى كه به فطرت الهى ايمان آورده ؛ چه مفهوم و معنايى دارد ؟\r\n\r\nآخرين سؤال\r\nاين پرسش را متوجه هر انسان عاقل و منصفى مىكنيم تا با عقل و وجدان خود بدان پاسخ گويد :\r\nثروتى است كه به صغيرى به ارث رسيده و لازم است كسى سرپرستى و مسئوليت اين مال را بپذيرد تا او به سنّ بلوغ برسد . در اينجا امر بين دو نفر داير است . نخست كسى كه هرگز در سراسر زندگيش مرتكب گناه كوچك و بزرگى نشده است ولى ديگرى در طول مدت حياتش گناه كرده و سپس توبه و انابه نموده ؛ در اين صورت كدام يك از اين دو نفر را به سرپرستى آن ميراث برگزينيم ؟\r\nقرآن كريم و عقل سليم پاسخ اين سؤال را چنين مىدهد :\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n    وَ ما يَسْتَوِي الْأَعْمى وَ الْبَصِيرُ وَ لَا الظُّلُماتُ وَ لَا النُّورُ وَ لَا الظِّلُّ وَ لَا الْحَرُورُ وَ ما يَسْتَوِي الْأَحْياءُ وَ لَا الْأَمْواتُ إِنَّ اللَّهَ يُسْمِعُ مَنْ يَشاءُ وَ ما أَنْتَ بِمُسْمِعٍ مَنْ فِي الْقُبُورِ     « 8 »\r\n( نابينا و بينا ، تاريكيها و روشنايى و سايه و آتش با هم برابر نيستند ، زندگان و مردگان با هم مساوى نيستند ، به درستى كه خداى تعالى آنكه را بخواهد مىشنواند و تو آنان را كه در گورند شنواننده نيستى . )\r\n\r\n\r\n","description":"","footnote":"\r\n( 8 ) . فاطر : 21 ، 22 ،\r\n","page_name":" 57 ","page_number":57},
  {"content":"\r\n\r\n\r\n* جانشين پيامبر\r\n\r\nنياز به پيشوا\r\nبه نظر بنده ، مسأله نياز مردم به پيشوا ، و رهبرى كه امور اجتماعى سياسى آنان را رسيدگى كند ؛ دليل و برهانى نمىخواهد . زيرا طبيعت اجتماع ، به خودى خود چنين امرى را مىطلبد حتى در حيوانات و پرندگان و حشراتى مانند زنبور و مورچه اين گونه است و اين حقيقتى است كه هر انسانى ذاتا و بدون اقامه برهان و قياسى آن را مىفهمد ، چنان كه نياز به غذا و نوشيدنى برهان و دليل نمىخواهد ، لذا آوردن دليل چيزى زائد است .\r\nالبته صرف‌نظر از نوع حكومت كه مذهبى باشد يا لائيك ، جمهورى باشد يا پادشاهى كه البته مطلب ديگرى است .\r\n\r\nوظيفهء پيامبر\r\nاگر بخواهيم نمايى از وظيفه و تكليف پيامبر اكرم ( ص ) را بر طبق روش زندگى او ارائه دهيم چنين مىتوان بيان داشت :\r\n1 - دعوت مردم به ايمان آوردن به خداى يكتا و روز قيامت .\r\n2 - تبيين احكام حلال و حرام .\r\n3 - تشويق مردم در انجام حلال خدا به پاداش و تهديد آنان در\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنهى حرام از كيفر و عقاب .\r\n4 - تأمين حقوق خاص و عام ( خدا و مردم ) و دفاع از آنها .\r\n5 - مجازات متجاوزان به حقوق ديگران .\r\nو دقيقا نبىّ اكرم ( ص ) اين وظيفهء بزرگ را تنها از طرف خداوند به عهده گرفته است ، زيرا اوست كه اين تكاليف را بر انسانها واجب نموده ، خواه سر فرود آورند ؛ خواه گردن كشند . آنكه سرپيچى يا اعتراض كند ؛ بر خداوند منّان لب به اعتراض گشوده است چون رسالت پيامبر - يعنى كسى كه در آنچه مربوط به رسالتش مىباشد معصوم است - همان رسالت خداى تعالى است .\r\nخداوند متعال در قرآن كريم مىفرمايد :\r\n النَّبِيُّ أَوْلى بِالْمُؤْمِنِينَ مِنْ أَنْفُسِهِمْ .  « 1 »\r\n( پيغمبر اولى و سزاوارتر به مؤمنان است از خود آنها . )\r\nو نيز مىفرمايد :\r\n وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ .  « 2 »\r\n( هيچ مرد و زن مؤمنى ، در كارى كه خدا و رسولش حكم كنند ( حق مخالفت ) اختيارى ندارند . )\r\nو در جاى ديگر مىفرمايد :\r\n فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً .  « 3 »\r\n\r\n\r\n","description":"","footnote":"\r\n( 1 ) . احزاب : 6 .\r\n( 2 ) . احزاب : 36 .\r\n( 3 ) . نساء : 65 .\r\n","page_name":" 59 ","page_number":59},
  {"content":"\r\n\r\n( نه هرگز ، به پروردگارت سوگند ، اينان ايمان نخواهند آورد مگر تو را در نزاع خود حاكم بسازند و آنگاه هر حكمى كنى هيچ اعتراضى در دل نداشته و كاملا از دل و جان تسليم فرمان تو باشند . )\r\nو نيز آيات و روايات فراوان ديگرى كه جملگى صريحا و آشكارا دلالت بر اين مطلب دارند كه خواست و اراده هيچكسى مقدّم بر خواست پيغمبر نيست و سرّ اين نكته چيزى جز اين نيست كه پيامبر زبان به وحى گشود . قهرا باطل هرگز از پيش و پس او بدان راه نخواهد يافت .\r\nسؤال : پس فرموده خداوند كه در قرآن كريم است :\r\n فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ .  « 4 »\r\n( از آنان درگذر و بخشش بطلب و در امور خود با آنان مشورت كن . )\r\nو يا اين كلام خداى تعالى كه :\r\n وَ أَمْرُهُمْ شُورى بَيْنَهُمْ .  « 5 »\r\n( انجام كارشان با مشورت يكديگر است . )\r\nبا آيات فوق الذّكر چگونه قابل جمع است ؟ !\r\nمفسّران گرانقدر به اين نكته عنايت داشته و در مورد آيه نخست فرموده‌اند : « مشورت پيامبر با يارانش در امور دنيوى بود نه دين و شريعت ، مانند نظم و آرايش دادن به لشكر و چگونگى نبرد با دشمن .\r\nو در زمينه آيه مباركه دومى گفته‌اند : « خطاب خداوند به مكلفين است نه پيغمبر و ظاهر آيه نيز بدين مطلب تصريح دارد ، زيرا ايشان مشورت\r\n\r\n\r\n","description":"","footnote":"\r\n( 4 ) . آل عمران : 159 .\r\n( 5 ) . شورى : 38 .\r\n","page_name":" 60 ","page_number":60},
  {"content":"\r\n\r\nبا صاحب‌نظران و كارآزمودگان را نيكو و پسنديده مىداشت و در اين راستا احاديث بسيارى نيز وارد شده ، از جمله حضرت فرمودند : « كسى با ديگرى مشورت نكرد مگر هدايت و ارشاد شد . »\r\nو روشن است كه مسائل و احكام شرعى مربوط به كتاب خدا و سنت پيامبرش مىباشد نه به مردم و نظرات آنها . و گرنه ، نه به پيامبر نياز بود و نه به كتب آسمانى .\r\n\r\nجانشين\r\nآيا در اسلام واجب است ، پيامبر خليفه و جانشينى براى خود در ادارهء امور دينى و دنيوى داشته باشد ؟ يا نه ، اصولا خلافت در اسلام مفهومى ندارد و هيچ حاكم و سلطانى حق ندارد اين نسبت را به خود ببندد ، و تنها مخصوص نبى اعظم ( ص ) است ؟\r\nفرضا كه اين منصب در اسلام واجب باشد ؛ آيا وجوب آن عقلى است ، به‌طورى كه اگر طرف شرع ، نصّى بر لزوم آن وارد شد آن را به حكم عقل بايد بر ارشاد و تأكيد بر مسأله خلافت حمل نمود يا اينكه خلافت تنها با نقل و شرع واجب شده نه با عقل ؟ و وجوب آن شرعى باشد يا عقلى ، راه شناخت و تعيين او چگونه است ؟ آيا راه اين است كه تنها خود پيغمبر تصريح به خلافت كند يا مردم انتخاب كنند ، و يا عقل حكم كند ؟ ! و نكته ديگر اينكه ، اين جانشين چه ويژگيهايى را بايد داشته باشد ؟\r\nو نيز اگر دو مسلمان ، اوصاف كمال را دارا بودند ليكن يكى برتر و كاملتر بود ؛ آيا شايسته است آنكه از فضل و كمال كمترى برخوردار است بر فرد فاضلتر و كاملتر مقدم گردد ؟\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنظير اين پرسشها ، صفحات بيشمارى از كتب عقايد و علم كلام را پر كرده است و در پاسخ به آنها مناظرات و مباحثات فراوانى ميان دانشمندان اهل سنّت و تشيع درگرفته است . و بنده در بخشهاى آتى به پاره‌اى از اين پاسخها بطور فشرده و در حدّ ضرورت اشاره خواهم كرد و معتقدم پاسخ كوتاه و گزيده تنها راه جذب و تشويق خواننده محترم است و اين تمام آرزوى من است . زيرا صرف كلمات مكتوب و يا غيرمكتوب چندان تأثيرى ندارد و آنها اگر خواننده نداشته باشند تا با آنها سخن بگويد مردگانند و با مرگ آنها نويسنده آن نيز به ورطهء نيستى درمىغلطد .\r\n\r\nوجوب خلافت\r\nشيعه و اهل سنت همگى برآنند كه خلافت در اسلام واجب و لازم است ليكن در تعيين خلافت اختلاف‌نظر دارند ؛ كه آيا جعل خلافت بر خدا واجب است يا بر مسلمانان ؟\r\nشيعه معتقد است كه نصب و تعيين جانشين از باب لطف ، بر خداوند لازم است . زيرا امام و خليفه ، مردم را به انجام طاعات و عبادات تشويق و از ارتكاب معاصى برحذر مىدارد ، پس او دعوت‌كننده به خوبيها و نهىكننده از بديها است .\r\nو اهل تسنن مىگويند : بر خدا چيزى واجب نيست چنان كه ارتكاب هيچ قبيح و زشتى نيز بر او عيب نيست و نصب و تعيين امام تنها بر مسلمين واجب است نه خداوند و عقل ، و اگر از انجام اين مهم سرباز زنند جملگى گناهكار و معصيت پيشگانند !\r\nهرگونه كه اين منصب باشد مهم راه شناخت و تعيين صفات و ويژگيهايى است كه شايستگى و لياقت انسان را براى خليفه شدن محرز\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمىكند منتها با اين فرض كه وجوب خلافت اجتماعى است .\r\n\r\nشناخت و ويژگيهاى جانشين\r\nشيعه و اهل سنت بحث و جدل در زمينهء اوصاف جانشين پيغمبر به‌ويژه عصمت ، و نيز راه و كيفيت شناخت وى را به درازا كشيده‌اند .\r\nبه نظر بنده اختلاف در صفات خليفه و امام و نيز راه شناخت او و ديگر اختلاف‌نظرهايى كه در مسأله خلافت مطرح گرديده همه از يك مسأله برخاسته‌اند و آن اينكه :\r\n« آيا واجب است جانشين پيامبر از ارتكاب هرگونه گناه معصوم باشد بطوريكه مفهوم عصمت هرگز از خلافت تجزيه‌پذير نيست يا برعكس جايز است كه فاسق و نادان باشد » ؟ !\r\nبنابراين در نظر اول خلافت بىشك ، براى كسى ثابت مىگردد كه معصوم باشد و قهرا تنها راه شناخت و تعيين او عصمت وى مىباشد و اگر نصى در مورد جانشين پيغمبر وارد شده از نظر عقل ، اين نص جنبه ارشاد و تأكيد بر خلافت وى دارد .\r\nو در نظر دوم ، عصمت براى خليفه شرط لازم نيست ! ليكن در اين صورت اين مطلب مطرح مىشود كه :\r\nآيا واجب است وى عالم و عادل باشد يا نه ، مىتواند جاهل و فاسق هم باشد ؟ و نيز اين پرسش به ذهن مىرسد كه : آيا راه شناخت خليفه ، نصّ شارع است يا انتخاب مردم ؟\r\nازاين‌رو ، شايسته است قبل از پرداختن به مسائل اختلافى ، به بحث در اطراف همين موضوع بپردازيم :\r\nباور و اعتقاد من اين است كه به هيچ‌وجه عصمت از مسأله\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nجانشينى جدا نيست چنان كه هرگز از خود پيامبر جدا نبود ؛ زيرا مسأله عصمت پيامبر ، صرفا بخاطر خود ايشان نيست بلكه به سبب وظايف و موقعيت و مقامى كه وى در برابر بندگان خدا داشت به حضرت عطا گرديد و چون فرض اين است كه جانشين او نيز همين مقام و تكليف را - بجز تلقى وحى - خواهد داشت و مكلفين را ارشاد و راهنمايى و بطور كلى اتمام حجت خواهد نمود ، بدون ذره‌اى اهمال و سستى بلكه همانگونه كه در علم خدا و پيامبر اوست ، به وظيفهء خويش عمل خواهد كرد و لذا اگر عصمت براى خليفه و امام واجب نباشد بدين معناست كه براى منصب مقدس نبوت نيز واجب نيست ولى اگر براى او واجب شد قهرا براى جانشين وى نيز واجب خواهد بود به همان علتى كه پيشتر ذكر گرديد .\r\nسئوال : اهل سنت در مورد عدم وجوب عصمت براى خليفه به مسأله خلافت ابو بكر استدلال نموده‌اند با علم به اين مطلب كه وى به اجماع مسلمين معصوم نبود ! « 6 »\r\nجواب : اين پرسش از مقوله اثبات مدّعا با صرف ادّعاست كه غير منطقى و نامعقول است و بىشك بالاتر از قول به نفى خلافت ابوبكر بخاطر عدم عصمت وى نيست .\r\nسؤال : ضرورت عصمت براى پيامبر ، صرفا بخاطر پرهيز و دورى از لغزش در ابلاغ وحى بود و از آنجا كه بر غير او وحى نازل نگرديد از اينرو عصمتى هم لازم نمىباشد ؛ چه تنها وظيفهء خليفه تبيين شريعتى است كه بر حضرت محمد ( ص ) نازل شد و اين كتاب خدا و سنت رسول اوست كه هر مجتهدى با رجوع به آن ، حكم الهى را استخراج مىكند و\r\n\r\n\r\n","description":"","footnote":"\r\n( 6 ) . المواقف ، 8 / 350 .\r\n","page_name":" 64 ","page_number":64},
  {"content":"\r\n\r\nاين استخراج هيچ نيازى به عصمت ندارد و گرنه براى هر مجتهدى هم عصمت لازم بود ؟ !\r\nپاسخ : صرف رجوع به كتاب و سنّت مانع خطا و اشتباه در فهم و استخراج احكام نمىگردد و گرنه هيچ اختلافى ميان فقهاء و دانشمندان درنمىگرفت و امت حضرت محمد ( ص ) به فرق و مذاهبى كه يكديگر را تكفير كرده و مىكنند ، تقسيم نمىشد . پس اگر با وجود كتاب و سنت اختلافات بر طرف نمىشود ، لذا لازم است مرجعى وجود داشته باشد كه از هرگونه خطا و لغزشى مبرّا و منزّه باشد و هيچ‌كس شايستگى اين مقام را جز پيامبر و يا كسى كه جانشين و متولى منصب اوست ، ندارد . و اگر فرض كنيم كه جانشين پيامبر نيز مانند ديگر علما و مجتهدين خطا كند باز اين سؤال مطرح مىشود كه رافع اختلافات چه كسى خواهد بود ؟ و خود خليفه هم به راهنما و رهبرى نياز دارد كه راه راست و مستقيم رهنمونش گردد و نيز اگر راهنماى مذكور نيز از خطا مصون نباشد خود از راهنماى ديگرى بىنياز نيست و همين‌طور تا بىنهايت و اين محال و ناممكن است . بنابراين گريزى از التزام به يكى از دو امر نيست يا جانشين پيامبر در فهم و تبيين شريعت معصوم است و يا اساسا مسأله‌اى بنام خلافت در اسلام وجود ندارد . در اين صورت لغزش و گمراهى ميان امت حضرت محمد ( ص ) تا روز قيامت باقى خواهد ماند ؛ ليكن اين ادعا كه اشتباه و لغزش بر خليفه عيب نيست نظير اين سخن است كه بر پيامبر جايز است در تبليغ وحى و تبيين احكام الهى خطا كند !\r\nپس از آنجا كه وجوب اصل خلافت ميان مسلمين اجماعى است ثابت مىگردد كه خليفه بايد معصوم باشد . و چون ابوبكر نيز به اجماع مسلمين معصوم از خطا و لغزش نبود پس نفى خلافت از او واجب است ، لذا اين منصب لايق و سزاوار كسى است كه عصمت او ثابت و برهانى باشد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nآخرين سؤال : آيا عصمت براى كسى از اصحاب پيامبر ثابت شده است ؟\r\nجواب : آرى ، حضرت بارها به عصمت امير مؤمنان على ( ع ) شهادت داده است .\r\nبه‌طورى كه دربارهء وى فرمود : « على ؛ با حق و حق با على است هرگونه و هر كجا كه على باشد حق هم همانگونه و همانجا با على است »\r\nليكن خدا فرمود :\r\n بَلْ جاءَهُمْ بِالْحَقِّ وَ أَكْثَرُهُمْ لِلْحَقِّ كارِهُونَ .  « 7 »\r\n( نه ، پيامبرشان با دين حق بر آنها مبعوث شد ، ولى بيشترينشان از حق كراهت دارند . )\r\nبلكه خود اهل سنت نيز به دلالت التزام به عصمت على ( ع ) شهادت دادند و گفتند : « آنچه امت بر آن اجماع كند حق است زيرا امت پيامبر به دليل حديث لا يجتمع امّتى على ضلالة ( امت من گمراه نمىشوند ) به اعتقاد آنها امت بدور از هر خطا و لغزشى است ، و نيز گفتند : امت در مورد شناسايى على ( ع ) بعنوان خليفه اجماع نمودند ليكن در مورد عمر و ابوبكر اختلاف‌نظر داشتند .\r\nو نيز گفتند : على خود گواهى داد كه در خلافت سزاوارتر از ابوبكر و عمر است پس در نتيجه على ( ع ) معصوم است ، چه ، امّت معصوم به امامت وى اعتراف كرد و او در گفتار خود نيز كه فرمود : « در خلافت سزاوارتر ، از ابو بكر و عمر است » محق است و آن دو در ادعاى خود مبنى بر خلافت بر باطلند . « 8 »\r\n\r\n\r\n","description":"","footnote":"\r\n( 7 ) . مؤمنون : 70 .\r\n( 8 ) . نگاه كنيد به : « با نشّار در كتاب رشد انديشهء فلسفى در اسلام » از همين كتاب .\r\n","page_name":" 66 ","page_number":66},
  {"content":"\r\n\r\n\r\nفاضل و مفضول\r\nاهل سنت مىگويند : اگر دو نفر داراى فضل باشند ليكن يكى از ديگرى برتر و فاضل‌تر باشد تقديم مفضول بر فاضل يا فاضل بر فاضل‌تر روا و جايز است . آنان اين مبنا را از گفتهء ابوبكر برگرفته‌اند كه گفت : ولّيتكم ولست بخيركم ( سرپرستى شما را پذيرفتم درحاليكه از شما برتر نيستم ! ) و نيز در مورد عدم وجوب عصمت براى جانشين پيامبر به خلافت ابى بكر استدلال كردند ! يعنى در واقع خلافت را با ملاك حق نسنجيدند بلكه حق را با خلافت و گفته‌هاى وى ارزيابى كردند ! به عبارت ديگر ، حق را با مردان شناختند ! نه مردان را با حق ، چنان كه در واقع اين اعتقاد نزد تشّيع اصل و مبناست و لذا با استناد به قرآن و سنت و عقل و اجماع و امّت معصومى كه در مورد على ( ع ) اتفاق‌نظر داشته و دربارهء ابى بكر و عمر و عثمان اختلاف‌نظر ، جانشينى على ( ع ) را ثابت و در واقع ، حضرت را با معيار حق شناختند .\r\nبىشك ، نهاد و طبيعت هر انسان منصفى ، مبناى نامعقول « تقديم مفضول بر فاضل » را كه حتى چارپايان و حشرات - چنان كه .\r\nدانشمندان حيوان‌شناس ثابت كرده‌اند - از حاكميّت و تسلّط هم‌نوع اضعف خود ، دورى مىجويند ؛ اگر اين مبنا را قبول كنيم پس در عصر حيات نبىّ اكرم ( ص ) محتمل بود كه فرد افضل و سزاوارتر از ايشان نيز - معاذ اللّه - وجود داشته باشد ! ! و گمان نمىكنم مسلمانى جرأت اظهار چنين مطلبى را به خود بدهد .\r\n\r\nشباهت و مشاركت\r\nاگر نگاهى به سيره و زندگانى پيغمبر اسلام و دعوت او ، از آغاز\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتا پايان زندگى مبارك ايشان بيفكنيم ، خواهيم دريافت كه على بن ابى طالب ( ع ) در تمام پيروزيهاى شكوهمند ؛ و همهء رنج و سختيهايى كه حضرت در راه دعوت خود متحمّل گرديد ، همدوش و ياور و پشتيبان حضرت بود . در غزوهء « تبوك » نيز على ( ع ) را نماينده و جانشين خود در مدينه قرار داد و به وى فرمود : « أنت منّى بمنزلة هارون من موسى » ( مقام تو نزد من ، نظير جايگاه هارون نزد برادرش موسى است ) و لذا اگر نبود اين هميارى و همدلى با حضرت رسول اكرم ( ص ) ، تاكنون اثرى از اسلام بجاى نمانده بود .\r\nوانگهى ، على ( ع ) نزديكترين شخص به حضرت محمد ( ص ) بود . در تمام صفات و خصوصيات فردى - به استثناى مسأله دريافت وحى - شبيه و همتاى ايشان بود ؛ و رمز اينكه حضرت رسول ( ص ) ، على ( ع ) را برادر خود خواند در همين نكته است ؛ و اگر خداوند داناتر است بدانجا كه رسالتش را قرار مىدهد ؛ حضرت نبىّ اكرم ( ص ) نيز ، آگاهتر است كه على ( ع ) را از ميان ديگر اصحابش بعنوان برادر خود ، برگزيند . پس اگر اين همگونگى در صفات و فضايل و هميارى و همدوشى در جهاد و مبارزه و فداكارى در راه اصولى كه اساس اسلام بر آن استوار است ؛ حضرت على ( ع ) را سزاوار خلافت و امامت قرار ندهد در اين صورت ، مطلقا در اسلام مسأله‌اى به نام خلافت مطرح نخواهد بود و اگر خليفه ، حق كسى باشد او تنها على ( ع ) است و آنكه مدعى خلافت براى خود يا ديگرى است همانا مصداق اين آيهء شريفه است :\r\n وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أُولئِكَ يُعْرَضُونَ عَلى رَبِّهِمْ وَ يَقُولُ الْأَشْهادُ هؤُلاءِ الَّذِينَ كَذَبُوا عَلى رَبِّهِمْ أَلا لَعْنَةُ اللَّهِ عَلَى الظَّالِمِينَ .  « 9 »\r\n\r\n\r\n","description":"","footnote":"\r\n( 9 ) . هود : 18 .\r\n","page_name":" 68 ","page_number":68},
  {"content":"\r\n\r\n( چه كسى ستمكارتر از افترازننده به خداست ؟ آنان بر پروردگارشان نشان داده خواهند شد و شاهدان گويند كه آنان بر پروردگارشان دروغ بستند . بدان ! كه لعنت خدا بر ستمكاران است . )\r\nاگر كسى اشكال كند كه : پس اگر خلافت ، حق على بن ابى طالب بود ؛ چطور شده كه عمر بن خطاب ، پيش از سرد شدن پيكر مقدس پيامبر اكرم ( ص ) براى بيعت با ابى بكر پيش‌قدم شد ؟ !\r\nدر پاسخ بايد گفت : عمر بن خطاب به يقين مىدانست كه بيشتر مردم به زودى با على ( ع ) بيعت خواهند كرد ، ازاين‌رو اقدام به اين كار نمود تا راه را بر امام سد كند . اكنون ، گذشت زمان و پژوهشهاى علمى اين حقيقت را برملا ساخته است .\r\nاستاد احمد عباس صالح ، اديب پرآوازهء مصرى و سردبير مجلهء « المكاتب المصرى » مقاله‌اى تحت عنوان « ميانه‌روها زمام حكومت را بدست مىگيرند » مىنويسد : « 10 »\r\n« على و ديگر يارانش ، كنار پيكر مطهر رسول اكرم ( ص ) مىگريستند و در حال برپايى تدفين بودند و به تعبير برخى از تاريخ‌نگاران : هنوز جسد مقدس حضرت رسول ( ص ) سرد نگرديده بود كه عمر ، ابوبكر را به سقيفه برد تا در مسأله جانشينى پيامبر تشكيل جلسه دهند و هنگامى كه على ( ع ) آگاه شد از پذيرش و بيعت با وى سرباز زد .\r\nعلى و يارانش از قبول خلافت به مدت شش ماه امتناع كردند . . . » !\r\nدر فراز ديگرى از اين مقاله آمده است : گردهمايى سقيفه ، از نظر على ( ع ) توطئه‌اى بود كه از جانب عمر ترتيب يافته بود بطوريكه\r\n\r\n\r\n","description":"","footnote":"\r\n( 10 ) . الوسط يستولى على الحاكم ، المكاتب المصرى ، سال 1965 م ، شماره 46 .\r\n","page_name":" 69 ","page_number":69},
  {"content":"\r\n\r\nدشمنى بين آنها تا ديرزمانى به طول انجاميد . . . عمر بن خطاب داراى شخصيت عجيبى است كه شايسته تحقيق و بحث است و باوجود اينكه اكنون اطلاعات كافى درباره نقشه جديد او در دست داريم ليكن بررسى بيشتر را مىطلبد . . . مردى قدرتمند و قاطع كه ميان تصميم و عمل او مرزى نبود گويا كه هر دو در يك لحظه زاده مىشوند .\r\nهر قدر يك محقق آگاه و منصف در اين قضيه ترديد داشته باشد هرگز در مورد توطئه عليه على ( ع ) شك نخواهد كرد و گرنه چگونه ممكن است در مسأله بسيار مهم خلافت ، بدون مشورت و حضور حضرت ، ابوبكر را بعنوان خليفه مسلمين برگزينند ؟ ! . . .\r\nامام ( ع ) در اين رابطه خطاب به ابىبكر مىگويد :\r\n فان كنت بالشورى ملكت امورهم * فكيف بهذا و المشيرون غيّب\r\nاين نه رسم است كه بىصاحبان رأى * تو گرفتى امورشان در دست \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n* با « نشّار » در كتاب « نشأة الفكر الفلسفى فى الاسلام »\r\n\r\nتاريخ\r\nنخستين گام در تدوين و نگارش تاريخ ، بر پايهء خواسته‌هاى نفسانى افراد جاه‌طلب و يا بدون تحقيق و پژوهش و كنكاش لازم ، برداشته شد و كسى كه خواهان دلايل كافى بر اين واقعيت باشد محتواى مجلات و روزنامه‌هاى شرق و غرب عالم ، او را بس است و مسلما جز شك و ترديد نسبت به آنها چاره‌اى نخواهد داشت . اگر رويدادى در شهر يا كشور بوقوع پيوندد ؛ ساعاتى بعد ، روزنامه‌ها هريك واقعه را مغاير ديگرى منتشر مىكنند و تنها راز اين تناقض و چندگويى چيزى جز جهل و خواهشهاى نفسانى نيست و اين دو ويژگى از صفاتى نيست كه بر انسان عصر حاضر عارض شود يا منحصر به زمان يا اجتماعى باشد ؛ بلكه به ماهيت انسان ، از آغاز پيدايش تا ابد ، ارتباط داشته و خواهد داشت .\r\nازاين‌رو ، حوادث تاريخى كه پيشينيان در تاريخ ثبت و عقايد دينى و نظرات و آراء كلاميى كه به ديگر مذاهب و فرق نسبت داده‌اند همگى بىاساس و نادرست است . به علاوه در آن ، پيش‌گوييهاى غلط ، و حدس و گمانهاى بىپايه و افتراهاى بزرگ ، فراوان وجود دارد و از ابتدايىترين اصول علم و آگاهى هر فرد ، شك او در شنيده‌ها و يا\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخوانده‌ها در نگاه اول است و سپس به تحقيق مىپردازد و قطعا هيچ كتابى نزد مقام مسلمانان جز قرآن كريم مورد وثوق و اعتبار و اعتقاد نيست ازاين‌رو كسى كه بدون كمترين بررسى و پژوهشى در مورد واقعه يا نقلى - حتى آنچه را كه به پيامبر اكرم نسبت داده‌اند - آن را صحيح قلمداد مىكند ؛ بىشك فاقد غريزهء تأمل و تعقل است و مانند كسى است كه در همه چيز حتى وجود خورشيد ترديد مىنمايد .\r\nبله ، چه بسيارند خوانندگانى كه ناخودآگاه ، نوشته‌هاى نويسنده‌اى را به جان و دل مىپذيرند و به او ايمان مىآورند ؛ خصوصا آنكه ياوه‌هايى را به گروه مخالف خود نسبت دهد ، در اين صورت مطالب نويسنده جلوه و گيرايى بيشترى خواهد داشت .\r\n\r\nشيوه‌ها و انگيزه‌ها\r\nمنهج و شيوه ، راهى است كه محقق براى رسيدن به حقيقت طى مىكند . اين شيوه گاه عاطفه است - البته اگر عاطفه را شيوه تحقيق بدانيم - گاه عقل و يا نقل پيشينيان است و يا چيزى جز شرايط مكانى و موقعيتى كه محقق در آن رشد يافته و از آن تأثير پذيرفته نيست ، مانند آبى كه رنگ ظرف را به خود مىگيرد . نگارنده ، پژوهش گسترده‌اى را در مورد كسانى كه عليه عقايد شيعه كتاب نوشته‌اند ، انجام داده است و پس از بررسى و تأمل در شيوه‌هايى كه آنها پيش گرفته و در ادعاهاى خود بدانها استناد جسته‌اند ، در ردّ نسبتهاى نادرستى كه به شيعه داده‌اند كتاب‌ها نوشتم و دريافتم كه شيوه‌هاى آنان هريك به حسب اهداف و اغراضشان متفاوت است . برخى با تحريف و آلوده كردن حقايق عليه شيعه قلم زنده‌اند ، گويى كينه و دشمنى ، از وى مارى افعى ساخته تا حقيقت را\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nزهرآگين كند همچون « محب الدين خطيب » در كتاب « الخطوط العريضة » و يا « حفناوى » در كتاب « ابوسفيان » و ديگران .\r\nبعضى ديگر با تأثيرپذيرى از عامل وراثت و تقليد كوركورانه كه قهرا بر عقل و قلب چيره مىگردد به نوشتن و نشر آثار پرداخته و آنچه با باور پيشينيان همسو نبوده ، مردود دانسته‌اند ، البته شعار اين عده بيش از ديگران است .\r\nو نيز گروهى هستند كه به هيچ شيوه و اصلى پايبند نيستند . گاه تقليد مىكنند و بدون پژوهش و تأمل گفته‌اى را مىپذيرند و گاه به حدس و گمان اكتفا و زمانى زبان به بيان واقعيت گشوده و در جاى ديگر منكر آن شده و با قاطعيت ضد و نقيض مىگويند ؛ گويى شخص ديگرى سخن مىگويد . عينا مىتوان اين مطالب را در مورد نويسندهء كتاب « رشد انديشه فلسفى در اسلام » يعنى دكتر على سامى نشّار استاد فلسفه اسلامى در دانشگاه اسكندريه قاهره ، ذكر كرد . در ادامه اين بحث به گوشه‌هايى از گفته‌هاى نشّار كه پر از تناقضات و گزافه‌گوييهاست ، اشاره خواهيم كرد .\r\n\r\nخرافهء ابن سبا\r\nدكتر نشّار در مراحل مختلف تحصيلى ، از اساتيد خودآموخته كه عبد اللّه بن سبا نقش اساسى در قداست يافتن على ( ع ) داشته است ! نشّار پس از فارغ التحصيل شدن و دريافت مدرك دكترا ، آنچه از استادانش فراگرفته بود به شاگردان خود آموخت . او در كتاب مذكور مىنويسد : « 1 »\r\n« تقريبا تمام كتب عقايد اسلامى آورده‌اند : نخستين كسى كه مسأله تطهير را به على نسبت داد ، عبد اللّه بن سبا بود ! »\r\n\r\n\r\n","description":"","footnote":"\r\n( 1 ) . ص : 46 .\r\n","page_name":" 73 ","page_number":73},
  {"content":"\r\n\r\nنمىدانم چطور نشّار ، آنچه در كودكى از اساتيد خود درباره ابن سبا فراگرفته و پس از تدوين به شاگردان خود تعليم نمود ؛ آيهء تطهير را فراموش كرده است ؟\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً .  « 2 »\r\n( همانا خداوند اراده نمود تا رجس و پليدى را از شما اهل بيت دور سازد و شما را تطهير و تقديس نمايد . )\r\nو نيز اين آيه را كه خداوند به پيامبرش فرمود :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى .  « 3 »\r\n( بگو اى پيامبر ، من پاداشى در مقابل تبليغ رسالتم جز دوستى با نزديكانم را نمىخواهم . )\r\nپس چگونه دكتر نشّار فراموش كرد كه تقديس و تنزيه على ( ع ) و اهل بيت پيامبر اكرم توسط خداوند و رسولش انجام گرفت و به گواهى « مسلم » در كتاب « صحيح » خود ، دو آيه تطهير و مودت تنها دربارهء على ( ع ) و فاطمه ( س ) و امام حسن و امام حسين ( ع ) نازل گرديده است .\r\nازاين‌رو ، آيا اهل سنت حضرت را به تبعيت از « ابن سبا » تقديس مىكنند نه بخاطر سخن خدا و رسول گرامىاش ؟\r\nدكتر نشّار در بخش ديگرى از اين كتاب عينا چنين مىنگارد . « 4 »\r\n\r\n\r\n","description":"","footnote":"\r\n( 2 ) . احزاب : 33 .\r\n( 3 ) . شورى : 23 .\r\n( 4 ) . همان كتاب ، ص 28 .\r\n","page_name":" 74 ","page_number":74},
  {"content":"\r\n\r\n« اهل سنّت اذعان دارند كه على ، دانشمند مسلمانان و فقيه آنان بوده و مصداق حديث « انا مدينة العلم و علىّ بابها » مىباشد و همانگونه كه سنت رسول را فهميد ، قرآن را تفهيم نمود و در ژرفاى آن دو وارد شد . او نزد عقايد اهل سنت و جماعت رتبه اول را در حيات روحى مسلمانان احراز كرد . اهل سنت و جماعت وى را بدون استثناء بر ديگر اصحاب پيامبر حتى ابوبكر و عمر ، مقدم و برتر داشتند » !\r\nپس ، از ديدگاه نشّار ، اگر شيعه على ( ع ) را گرامى بدارد به پيروى از « ابن سبا » است ، نه از جهت اطاعت خداوند و رسولش ! و اگر اهل سنت و جماعت على ( ع ) را تقديس كردند و بر ابوبكر و عمر فضيلت بخشيدند ، تنها بخاطر ژرف‌نگرى وى در كتاب خدا و سنت پيامبر بوده چرا كه او به گواهى پيامبر اكرم دروازهء شهر علم است . . . ! ! عجب منطقى !\r\nاهل علم و پژوهش ثابت نموده‌اند كه شخصى به نام ابن سبا وجود نداشته و او چيزى جز خرافه و خيال و پرداخته دشمنان نبوده است ، چنان كه دكتر « طه حسين » در كتابش به نام « على و فرزندانش » گفته است :\r\n« استاد احمد عباس صالح مىنويسد : عبد اللّه بن سبا بدون ترديد مردى خيالى و خرافى است . او كجا و اين همه وقايعى كه به دو نسبت داده‌اند كجا ، و قطعا ساده و نادان است آن‌كه چنين شخصيت جعلى را بپذيرد و به دو حادثه‌اى را نسبت دهد و آنچه دربارهء وى داستان‌سرايى شده ، همه از ياوه‌هاى متأخرين است چرا كه اثرى از وى در منابع و متون قديمى به چشم نمىخورد ، چه رسد به احتمال وجود او . »\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nمذهب دوازده امامى ( ع )\r\nنشّار در كتاب خود مىنويسد : « اساسا مسأله‌اى به نام تفكر دوازده امامى در اسلام وجود ندارد » !\r\nنفى اين حقيقت از طرف فيلسوفى كه در دانشگاه تدريس و كتابى در زمينهء رشد انديشه فلسفى در اسلام متجاوز از 2200 صفحه نوشته مطلقا قابل توجيه نيست و اين نفى كلى ، حاكى از نهاد كينه‌توز او نسبت به اهل بيت مىباشد . درحالىكه امام بخارى در كتاب « صحيح » خود « 5 » و مسلم نيز در بخش نخست جلد دوم در كتاب « امارة » مىنويسد :\r\n« امامان اثنا عشر جملگى از قريش هستند » . بنده مفصلا در اين زمينه در جلد ششم از دايرة المعارف لبنانى سخن گفته‌ام ، و اين عبارت را از عسقلانى كه در كتاب « فتح البارى بشرح صحيح البخارى » آورده ، نقل كرده‌ام :\r\n« شيعه و اهل سنّت پذيرفته‌اند كه شمار ائمه اطهار ( ع ) دوازده عدد است منتهى در شناخت آنان دچار اختلاف شده‌اند . گروهى از اهل سنت مىگويند : يزيد بن معاويه قاتل امام حسين و ويران‌كننده خانه خدا و حلال‌كنندهء زنان مدينه و نيز وليد بن يزيد مروانى كه قرآن را پاره‌پاره كرد از آنان است ! ! وليد پس از انجام چنين جنايتى خطاب به قرآن اين بيت را سرود :\r\n « اذا ما جئت ربّك يوم حشر * فقل يا ربّ مزّقنى الوليد »\r\nاگر خدايت روز موعود تو را آورد * بگو وليد مرا پاره پاره كرد \r\n\r\n\r\n","description":"","footnote":"\r\n( 5 ) . 1 / 448 ، 2 / 218 .\r\n","page_name":" 76 ","page_number":76},
  {"content":"\r\n\r\n\r\nمرگ جاهليّت\r\nدكتر نشّار در قسمت ديگرى از كتاب خود آورده است : « 6 »\r\n« حديث : « من مات و لم يعرف امام زمانه مات ميتة جاهليّه » حديثى است پرداختهء شيعه ، تا بدان مذهب خود را توجيه و تصويب كنند » !\r\nو اين مطلب را در چند جاى ديگر كتاب خود اظهار داشته است كه اگر سخن وى صحت داشته باشد قطعا بر اين دلالت مىكند كه وى ناآگاه‌ترين فرد به « علم حديث » است ، چرا كه اهل سنّت اين روايت را از معاويه يعنى سرسخت‌ترين دشمن شيعه نقل كرده‌اند . از جمله حافظ هيثمى در مجمع الزوائد و ابو داود طيالسى در مسند خود اين روايت را آورده‌اند . « 7 »\r\nدر پيشگفتار جلد دوم كتاب « نشّار » آمده است :\r\n« انديشه حاكم بر جوامع اسلامى تاكنون چنين بوده است كه تنها اهل سنت و مكتب اعتزال به دفاع از فلسفه اسلامى ، در برابر مكاتب فلسفى ديگر مانند مسيحيت ، يهود و ثنويت پرداخته‌اند و عملكرد مذهب شيعه حمله به ديگر مذاهب اسلامى و تناقض‌گويىها بوده است و اين طرز تفكر ، اشتباه بزرگى است كه در حق شيعه صورت گرفته است . علما و فقهاى شيعه از آغاز تا عصر حاضر ، مشعل‌دارانى در تفسير و تبيين حقيقت و روح اسلام در مقابل دشمنان بوده‌اند و هماره در كمين شرك و ثنويت و يهود و مسيحيت و فلاسفه ملحد نشسته‌اند . اينان همكارى و مشاركت تنگاتنگى با علماى اهل سنت و معتزله ، در جهت برپايى ساختار منسجم و متكامل انديشه‌ها و عقايد اسلامى داشته‌اند و در صفحه\r\n\r\n\r\n","description":"","footnote":"\r\n( 6 ) . 3 / 217 .\r\n( 7 ) . ر . ك : الغدير ، 1 / 158 .\r\n","page_name":" 77 ","page_number":77},
  {"content":"\r\n\r\nتاريخ ثبت و ضبط است كه مدرسه امام جعفر صادق ( ع ) و شاگرد دانشمند و فرزانه‌اش « هشام بن حكم » نقش بسزايى در بارورى و تبلور اين امر مهم ايفا نموده‌اند . در ادامه اين پيشگفتار آمده است :\r\n« در طول تاريخ تاكنون ، مذهب شيعه رشد چشمگيرى داشته بطوريكه اينك ميليونها مسلمان شيعه مذهب در سراسر جهان وجود دارند .\r\nبرخى طرفدار اسماعيليه و گروهى زيديه و اندكى غلات و بيشترين آنها از فرقه اماميه هستند كه در واقع تنها فرقه خالص اسلامى است . از ويژگيهاى اين طايفه اين است كه در يك جوّ بسته و شرايطى خشك و تعصبى كه ديگر فرق اين مذهب دارند ، بسر نمىبرد و تقريبا اماميهء معاصر در بيشتر عقايد خود با اهل سنت سازگار و هماهنگ است . »\r\nدكتر نشّار در بخشى از اين كتاب مىگويد « 8 » : « اكنون تعداد شيعيان در جهان به 80 ميليون مىرسد » و در جاى ديگر مىافزايد « 9 » :\r\n« پيشرفت فكرى و تحوّل تاريخى اين مذهب ، دليل بر زنده بودن ، انعطاف‌پذيرى و رشد فزاينده آن است »\r\nاين گفته‌ها ، ترسيمى است از ويژگيهاى شيعه در ديدگاه نشّار كه بسى جاى تأمّل است . ولى - چنان كه پيشتر گفتيم - نشّار در پاره‌اى از موارد ، به چيزى ايمان و در جايى ديگر مطلبى كاملا متناقض آن را بيان مىكند ، بدون آنكه توجهى به اين تناقض‌گويى داشته باشد . مثلا در يك جا مىگويد : « غلو و زياده‌روى حتى در شيعيان معتدل نيز تأثير گذاشت و به درون اماميه نفوذ كرد » . . . !\r\nو در صفحه‌اى ديگر ناسزايى چنين مىگويد : « يهود عامل اصلى ظهور غاليان بود » . . .\r\n\r\n\r\n","description":"","footnote":"\r\n( 8 ) . 2 / 11 .\r\n( 9 ) . 2 / 221 .\r\n","page_name":" 78 ","page_number":78},
  {"content":"\r\n\r\nمعلوم نيست ، دكتر نشّار بين « غلوّ اماميه » و اين گفتهء خود :\r\n« عقايد شيعه با عقايد اهل سنت تفاوت چندانى ندارد » چگونه جمع مىكند ؛ با وجوديكه وى مسألهء غلو را بكلّى از اهل سنّت نفى مىنمايد ؟ !\r\nو نيز چگونه به نظر او شيعه از اسلام دفاع نموده و عليه يهود و غير يهود كتاب نوشته ، در عين حال ، غلوّ را از يهود گرفته است ؟ !\r\nو تنها اين يك مورد نيست كه نشّار به ورطهء تناقض‌گويى افتاده است .\r\nوى پس از اينكه اظهار داشت : « شيعه در تحول فكرى مستمر است و حالت انعطاف در اين باره را دارد » .\r\nدر جاى ديگر مىگويد « 10 » : « اجماع و قياس نزد شيعه معتبر و مقبول نيست . تنها نص قرآن و حديثى كه از ائمه اطهار ( ع ) دارد و يا اجتهادى كه به بانگ جرس ، شبيه‌تر است ؛ مستند شرعى نزد آنهاست » !\r\nمفهوم اين دوگانه‌گويى چيست ؟ چرا نخست در تأييد شيعه مطلبى مىگويد و چند سطر بعد ، مغاير آن را ؟\r\nآيا اين روش ، از « انديشه فلسفى در اسلام » است ؟ ! يا شيوه‌اى از فلسفهء نوين اوست ؟ !\r\nاگر نشّار به هر كتاب اصول يا فقه استدلالى شيعه بنگرد ؛ خواهد دريافت كه مراجع و منابع قانونگذارى در اسلام « قرآن ، سنت ، اجماع و عقل » است . و در « سنت » بر خلاف گمان او ، محدود به حديث از امامان ، روايتى كه از راوى ثقه و مورد اطمينان خواه شيعه باشد خواه سنّى ، وارد شده باشد ؛ قابل قبول است . و اين مبنا و اصل نزد آنها مشهور است كه « خذوا بما روواو دعوا مارأوا » ( بگيريد آنچه روايت كردند و رها كنيد آنچه\r\n\r\n\r\n","description":"","footnote":"\r\n( 10 ) . 2 / 228 .\r\n","page_name":" 79 ","page_number":79},
  {"content":"\r\n\r\nاجتهاد نمودند . ) و اين مبنا در منابع اصلى و متون فقه شيعه ثبت و معتبر است و نگارنده در دو كتاب خود به نام « با شيعهء اماميه » و « شيعه و تشيع » اين مطلب را ذكر كرده است . همچنين در مجلات ، ضمن ردّ نسبتهاى ناروايى كه عليه شيعه سر داده شده به اين نكته تصريح نموده‌ام .\r\nاما چاره كسانى كه شرمى از نقل اين افتراها ندارند و حقيقت را تنها در صفحه خيال خود مىنگرند ، چيست ؟ و با آنان چه بايد كرد ؟\r\nتمام مردم ، حتى خردسالان و سال‌خوردگان ، بر اين باورند كه شيعه ، اهل اجتهاد و منطق است . آنان بودند كه باب اجتهاد را براى هميشه گشودند . « 11 » و در زمينه اصول تعقلى كتاب بىشمارى گردآوردند كه نمونهء آن « فرائد الاصول » شيخ مرتضى انصارى و « كفاية الاصول » آخوند خراسانى - رضوان اللّه عليهما - است كه در حوزه‌هاى علميه نجف و قم تدريس مىشود و راستى اگر دكتر نشّار نظرى بدين كتب نيفكنده ، بىشك كتابها و آثار فلسفى و علم كلام را خوب مطالعه كرده است . چه او داراى مدرك دكترا در فلسفهء اسلامى است ! و حتما بيش از يك بار خوانده كه شيعه معتقد به حسن و قبح عقلى است و بر اين باور است كه آنچه خداوند امر نموده ، پسنديده و آنچه برحذر ، داشته زشت و ناپسند است ، درحالىكه اهل سنت حسن و قبح عقلى را نپذيرفتند و گفتند : اگر او به چيزى كه ارتكاب آن را نهى كرده ، امر كند آن كار پسنديده و نيك مىگردد و نيز چنان كه اگر از چيزى كه انجام آن را امر نموده ، نهى نمايد ، قبيح و زشت مىشود .\r\n\r\n\r\n","description":"","footnote":"\r\n( 11 ) . در كتاب « اسس الفلسفه » ص 391 اثر دكتر توفيق الطويل كه معاصر نشار بوده است ؛ آمده :\r\n« نقش شيعه در غنىسازى فرهنگ و روح اسلام بسيار چشمگير بوده است و چنين حركتى است كه مىتواند در كالبد اديان و مذاهب ايستا ، روح نشاط و حيات و پويايى بدمد » .\r\n","page_name":" 80 ","page_number":80},
  {"content":"\r\n\r\n\r\nقياس\r\nبه نظر شيعه در صورتى عمل به قياس صحيح است كه قطعى و مسلّم باشد . ايشان به تمام اصول و مبانى عقلى - حتى در مواردى كه نص شرعى دربارهء آنها وجود نداشته باشد - تمسك مىجويند ، مشروط بر اينكه موجب علم و يقين به حكم شرعى گردد تا نسبتى ناروا و با ظن و گمان بر خداوند نبندند چرا كه عمل به ظن و گمانى را كه دليل شرعى بر اعتبارش وارد نشده ، حرام مىدانند امّا اهل سنت بر اين نوع ظنّ اعتماد مىكنند و اين آيات را نيز تلاوت مىكنند : !\r\n وَ ما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً إِنَّ اللَّهَ عَلِيمٌ بِما يَفْعَلُونَ  « 12 »\r\n( بيشتر آنان جز از ظن و گمان پيروى نمىكنند . همانا ظن چيزى از حق را بىنياز نمىكند . خداوند به آنچه مىكنند داناست . )\r\nدكتر نشّار ، مانند صدها تن از ديگر مخالفين ، بىكم و زياد و با بىانصافى به طرح مسائل مورد اختلاف ميان شيعه و اهل سنت ، از جمله رجعت ، علم جفر ، بداء ، تقيه ، غلوّ شيعه ، مصحف حضرت فاطمه ( س ) و ظهور حضرت مهدى ( عج ) دست زده .\r\nازاين‌رو او را به مطالعه دو كتاب « مهدى منتظر و عقل » و « شيعه و تشيع » كه در آنها به تمام اشكالها و اعتراضات ، پاسخ داده شده است ، ارجاع مىدهم .\r\n\r\n\r\n","description":"","footnote":"\r\n( 12 ) . يونس : 36\r\n","page_name":" 81 ","page_number":81},
  {"content":"\r\n\r\n\r\nامام على ( ع ) در كتاب نشّار\r\nدكتر نشّار در فصل چهارم جلد دوم كتاب خود ، ذيل عنوان « سيماى على نزد اهل سنت و شيعه ميانه‌رو » مىنويسد : « اهل سنت و جماعت ، شيخين يعنى ابوبكر و عمر را به خلافت پذيرفتند ليكن شيعه منكر خلافت آن دو شد . اهل سنت و شيعه هر دو مدعىاند كه على بن ابى طالب براى آنهاست . اهل سنت اذعان دارند كه گذشتگانشان نقل نموده‌اند : على بن ابى طالب نخستين خردسالى « 13 » بود كه به پيامبر اكرم ( ص ) ايمان آورد ! در دامن نبىّ اعظم رشد نمود و حضرت پيش از بعثت از او مراقبت مىكرد چنان كه نخستين مادر مؤمنين ، حضرت خديجه كبرى با مهر و عطوفت خود از وى نگهدارى مىنمود .\r\nاز لحظه نخست ، اين كودك عظيم الشأن ، خود را وقف نبوت كرد و در كنار مربى خود بسر برد . شگفت‌زدگى اهل سنت از اعجاب شيعه در وقتى كه پيامبر از مكه هجرت و على ( ع ) را در بستر خود گذاشت ، كمتر نيست و قطعا هنگامى كه قريش بر او حمله‌ور شدند فرشتگان الهى مراقب او بودند . او سپس با فاطمهء زهرا به مدينه هجرت نمود . جنگها آغاز شد و جوانى از بنى هاشم ، سركشان و ياغيان قريش را از دم تيغ خود گذراند و در هر خانه‌اى سخن از او به ميان بود . در نبردهاى بسيارى جانش را فداى رسول اكرم و بدنش را سپر بلاى نبىّ اعظم نمود » .\r\nدكتر نشّار در بخش ديگرى از اين فصل مىگويد :\r\n\r\n\r\n","description":"","footnote":"\r\n( 13 ) . در كتاب « على و قرآن » نوشته‌ام : تعصب‌پيشگان ، گرچه منكر اين حقيقت نشدند كه على ( ع ) در گرويدن به اسلام بر همگان پيشى گرفت ليكن در موقع اعتراف بدان ، با الفاظ و كلمات بازى كردند و لذا گفتند : نخستين « كودكى » كه به حضرت محمد ( ص ) ايمان آورد و نگفتند : اولين « كسى » كه !\r\n","page_name":" 82 ","page_number":82},
  {"content":"\r\n\r\n« اهل سنت مىگويند : على دانشمند مسلمانان و فقيه آنان است چنان كه وى مصداق حديث « انا مدينة العلم و علىّ بابها » مىباشد .\r\nهمانگونه كه سنت را فهميد قرآن را تفسير و تبيين نمود و در ژرفاى آن دو رسوخ كرد . ابو بكر و عمر در مشكلات فقهى به او رجوع مىكردند . در زمان شيخين خود را كنار و آن دو را بر خود ترجيح داد ! ! و بالاخره تنها كسى است كه از ميان صحابه نامش در كتب اهل سنت با كلمهء « امام » محفوظ و مزيّن مانده است . »\r\nحسن بصرى او را « ربّانى اين امت » خواند و علىرغم تبليغات مسمومى كه امويان عليه وى نمودند و نواصب نيز نهايت عداوت خود را اظهار داشتند ؛ هنوز پسر عموى پيامبر و داماد گرامىاش ؛ جايگاه و رتبهء نخست را نزد اهل سنت در حيات معنوى مسلمين احراز نموده است . اهل سنت و جماعت ، وى را بر تمام اصحاب پيامبر ، بدون استثناء و از نظر معنوى بر ابو بكر و عمر مقدّم و سزاوارتر دانستند . . . » .\r\nدكتر نشّار در جاى ديگر چنين مىگويد « 14 » :\r\n« امام على بن ابى طالب بىشك خلافت پس از پيامبر را حق خود و فرزندانش مىدانست » .\r\nدكتر نشّار دربارهء ندامت ابو بكر و نيز ايمان حضرت فاطمه ( س ) به على ( ع ) مىگويد « 15 » :\r\n« ابو بكر هنگامى كه به ياد فاطمه مىافتاد مىگريست ! ! و وقت رحلت حضرت - از اينكه به همراه مردان به خانه وى هجوم آورده بود - اظهار پشيمانى مىكرد ! او بىشك به حقّ الهى على ( ع ) در مورد خلافت ، ايمان داشت » !\r\n\r\n\r\n","description":"","footnote":"\r\n( 14 ) . 2 / 223 .\r\n( 15 ) . 2 / 6 .\r\n","page_name":" 83 ","page_number":83},
  {"content":"\r\n\r\nاو مىافزايد « 16 » : « پيامبر ، امامت در نماز جماعت را به ابوبكر واگذاشت و به او اقتدا كرد ! و مسلمانان گمان كردند كه امامت كبرا و خلافت نيز شايسته اوست » !\r\nنشّار مىگويد « 17 » : « اشاعره ( اهل سنت و جماعت ) با استناد به حديث « لا تجتمع امّتى على ضلالة » معتقد به عصمت « امت » شدند و گفتند :\r\nچون امت اسلام بر خطا و لغزشى هرگز متفق القول نمىشوند پس معصوم از اشتباهند » . حال با توجه به مطالب فوق الذكر ، نتيجه‌اى كه مىتوان از آنها گرفت . ذيلا مىآوريم :\r\n1 - تمام مسلمانان شيعه و سنى به امامت على اعتراف كردند ، ولى نسبت به عمر و ابوبكر جميعا اذعان ننمودند .\r\n2 - آنچه تمام مسلمين بر آن اجماع كنند حق است و گرنه مفهومى ندارد . « 18 »\r\n3 - على خود را سزاوارتر از ابىبكر و عمر به خلافت پس از رسول اكرم مىدانست ولى وى در حيات آن دو حق خود را انكار كرد ! حضرت فاطمه كه پاره تن پيامبر اكرم بود به حقانيت على ( ع ) ايمان داشت و خلافت را حق الهى او مىدانست .\r\n4 - ابو بكر به اعتراف خود ، حضرت فاطمه را آزار و اذيّت نمود . « 19 »\r\n\r\n\r\n","description":"","footnote":"\r\n( 16 ) . 2 / 8 .\r\n( 17 ) . 2 / 217 .\r\n( 18 ) . غزالى در كتاب « المستصفى » در باب اركان اجماع مىگويد : عصمت با اجماع تمام امت ثابت مىشود و خداوند در قرآن كريم مىفرمايد : در آنچه اختلاف پيدا كرديد به حكم خدا برگرديد ( شورى / 10 ) و روايات بسيارى در مورد كمى اهل حق وارد شده ، و نيز خداوند مىفرمايد : « و بيشترشان انديشه و تعقل نمىكنند » پس عصمت نزد اهل سنت ملازم و مبتنى بر اجماع است امّا بيشتر افراد امت از خطا معصوم نيستند و بسا حق با گروه اندكى باشد .\r\n( 19 ) . در صحيح بخارى ، 5 / باب مناقب فاطمه اين روايت ذكر شده : « قال رسول اللّه ( ص ) : « فاطمة\r\n","page_name":" 84 ","page_number":84},
  {"content":"\r\n\r\n5 - توجيه اهل سنت مبنى بر سزاوارتر بودن ابو بكر از على ( ع ) در امر خلافت ، همانا امامت او در نماز جماعت است !\r\nنيازى به توضيح و تفصيل بيشتر در اين پنج قضيه كه اهل سنت بدان معتقدند و نشار باستناد به كتب و منابع آنان نقل كرده ، نيست و اگر ميان اين قضايا ارتباط برقرار كنيم و در يك عبارت خلاصه كنيم ، دليل كافى خواهد بود بر اينكه : خلافت حق الهى على ( ع ) بود و ديگران غاصب اين حق بودند با اين مبنا كه امت معصوم تنها به شايستگى على اعتراف و در غير او اختلاف كردند ، و كسى كه امت اسلام او را شايسته دانست به يقين حق خلافت از آن اوست نه ديگران و اين نتيجه حتمى آن مقدمه‌هاست !\r\nدكتر نشّار در كتاب « رشد انديشه فلسفى در اسلام » به مقدمات و علتها ايمان دارد ليكن از نتايج و معلولها چشم مىپوشد نظير كسى كه اذعان مىدارد تو يك دست چپ و يك دست راست دارى ليكن منكر است كه دو دست دارى ! ! اين است تأثير تعصب در انسان كه عقل را فلج و خواهش نفسانى را حاكم مىسازد .\r\nشگفت‌تر از اين منطق آنكه ، نشّار و ديگران به اينكه خلافت حق الهى على ( ع ) بوده ، معترفند ؛ ليكن مىگويند : « امامت صغراى ابوبكر آن را نسخ كرد » ! درحاليكه همگى اقتدا به امام جماعت صالح و فاسق را بطور يكسان جايز مىدانند . چه بسيارند ائمه جماعاتى كه ، نه اسلام و نه پيامبر اسلام ، آنان را به هيچ‌وجه براى اموال مسلمين و مصالح عامه ، امين نمىدانند !\r\n\r\n\r\n","description":"","footnote":"\r\nبضعة منى فمن اغضبها اغضبنى » ( فاطمه پاره تن من است هركس او را غضبناك كند مرا خشمگين نموده است ) .\r\n","page_name":" 85 ","page_number":85},
  {"content":"\r\n\r\nبالاخره ، عقيده شيعه اماميه در مورد خلافت اين است كه على ( ع ) سزاوارتر به آن از ديگران است و همين نكته ، فرق جوهرى ميان شيعه و ديگر مذاهب اسلامى است . گفته‌هاى اهل سنت ، گرچه توجيه‌گرانه است ليكن صراحتا به اين حقيقت دلالت مىكند و سرانجام آن نيز يك حقيقت بيش نيست . بنابراين ، چه عواملى موجب گرديد كه اين باور ، نامعقول و غير قابل قبول گردد ؟\r\nآيا به اين دليل است كه « ابن سبا » اين شخصيت خرافى بنيانگذار آن در كتب و آثار اهل سنت بوده است ؟ ! يا بدان خاطر است كه همه اين منابع جز به خلافت على ( ع ) اعتراف ننمودند ؟ . . . گناه شيعه چيست كه « امت معصوم » در مورد « على ( ع ) » اتفاق‌نظر داشتند امّا دربارهء غير او اختلاف ؟ آيا بر شيعه رواست صرفا به خاطر اينكه « امت معصوم » در اعتراف به خلافت على ، اجماع داشتند ؛ آن را تكذيب كند ؟ يا بدان سبب كه خود على ( ع ) و همسر گرامىاش - پاره تن رسول خدا ( ص ) - به اينكه خلافت حق خدايى على ( ع ) است ايمان داشتند ؟ و راستى چگونه او به اذعان خود كه « سزاوارتر به خلافت است » بر حق نباشد ؛ درحالى كه « امت معصوم » نيز بدين امر اعتراف و در غير او اختلاف نمود ؟ و چرا ، اگر او برحق ، و در گفتارش راست بود ، معترفين به راستى و حقانيت او ، به كژراهه رفتند ؟\r\nنه ، هرگز باور نمىكنم ، كسانى كه عليه عقايد شيعه اماميه فرياد « وا اسلاما » سر دادند ، نگاشتند و منتشر ساختند ؛ قلبا ، منكر حقايق باشند . و به نوشته‌هاى خود ايمان داشته باشند . آرى در اينجا سرّى نهفته است كه زبانها و قلمها چنين به حركت درمىآيند . . . گاه تعصب كوركورانه و گاه منافع مادى . . .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nبىحدّ و حساب\r\nشيوه‌اى كه نشّار در كتابش پيش گرفته غيرمنطقى و نيز ادّعاها ، قضاوتها و راه تبيين و اثبات آنها ، بىپايه و اساس است . گاه لجام سخن را با تكيه بر گفتهء مؤلفى ، بدون اندك تحقيق گسيخته ، مانند اعتقادش به « ابن سبا ؛ و زمانى به ظنّ و حدس و خيال قلم‌زده ، نظير پندارش دربارهء غيراسلامى بودن مذهب دوازده امامى ؛ و هنگامى چيزى كه در يك‌جا قبول و در جاى ديگر مردود مىخواند ؛ مانند اعتراف او به انعطاف و انديشه آزاد شيعه و در جاى ديگر حكم به جمود فكرى آنها ! و موقعى كلامش را به واقعيت نزديك مىسازد ، چنان كه پرده از عثمانيه و امويه برمىكشد و يا جايگاه والاى امير مؤمنان را بيان مىكند . ولى متأسفانه با لغزشها و چشم‌پوشى از حقايقى ، سرانجام تلاشهاى مثبت خود را لكه‌دار ساخته است .\r\nاينك پس از برشمردن نمونه‌هايى از خطاهاى دكتر نشّار به گوشه‌اى از گفته‌هاى او كه از حقايق پرده برداشته نظرى مىافكنيم صرفا به اين خاطر كه روند ناهمگون او در كتاب ضخيمش را بازگو كنيم . « 1 »\r\n\r\nعثمانيان و امويان\r\nدكتر نشّار مىگويد :\r\n« عثمانيه و امويه ، ناسازگارى و ناخشنودى خود را عليه اسلام ، آشكارا اظهار مىكردند .\r\nدلهاشان لبريز از كينهء پيامبر و خاندان و اصحابش بود . از ابو بكر و عمر ناراضى بودند ؛ چنان كه على ( ع ) را به همان اندازه ناپسند\r\n\r\n\r\n","description":"","footnote":"\r\n( 1 ) . ج 2 / 228 .\r\n","page_name":" 87 ","page_number":87},
  {"content":"\r\n\r\nمىداشتند ، لكن فرصت را هنگام مرگ عثمان غنيمت شمرده و به بهانه خونخواهى عثمان و اظهار تنفر از قتل « شيخ شهيد » ، دست به آشوب و بلوا زدند . با فريب شاميان ، كذب و فتنه و نيرنگ خود را افزون نمودند . در اين زمان ، اهل شام گول كسانى را خوردند كه ديروز دشمن شيخين بودند و امروز سنگ جانبدارى از آنان را به سينه مىزنند . اگر هنگام حكومت آن دو سر فرود آورده ، مهر سكوت بر لب داشتند ؛ به خاطر بيم و هراسى بود كه از مسلمانان داشتند و طرح و توطئه‌اى بود كه براى پس از مرگ آن دو ، چيده بودند ؛ كسانى كه پيامبر اكرم ( ص ) ديروز آزادشان ساخته و دلهاشان را بدست آورده بود . »\r\nدر بخش ديگرى دربارهء ابو سفيان پدر معاويه مىگويد « 21 » :\r\n« ابو سفيان بن حرب ، بىدين و زندقه‌پيشه بود و محققان به انگيزهء سرسختى ، دشمنى و كينه هميشگى او ، چه در جاهليت و چه پس از گرويدن اجبارى به اسلام ، در روز فتح مكه ، پى نبردند ؛ سبب آن روشن است و آن اينكه ، او در جاهليت بت‌پرست ، و مشرك بود . مىبينيم وقتى به يگانگى خدا و رسالت پيامبر اكرم ، شهادت مىدهد ؛ به همراه خود بتهايى دارد و به آنها در صدق گفتارش سوگند مىخورد ! ! او سرپناه منافقين بود . وقتى مسلمانان در جنگ يرموك عقب‌نشينى مىكردند او آنان را شماتت و نكوهش مىكرد و او هيچگاه به اسلام ايمان نياورد . »\r\nو درباره عثمان بن عفان مىگويد « 22 » :\r\n« و خلافت را از دست على گرفت تا به « شيخى » هواخواه ، حريص ، ناتوان در امور ، و عاجز در اقامه عدل و داد ، واگذارد » .\r\nدكتر نشّار دربارهء معاويه مىنويسد « 23 » :\r\n\r\n\r\n","description":"","footnote":"\r\n( 21 ) . 2 / 187 .\r\n( 22 ) . 2 / 227 .\r\n( 23 ) . 2 / 33 .\r\n","page_name":" 88 ","page_number":88},
  {"content":"\r\n\r\n« معاويهء آزاد شدهء رسول خدا و فرزند هند جگرخوار بود كه پس از شهادت على بن ابى طالب به خلافت رسيد . . . او با زنده ماندن ( امام حسن ( ع ) ) خيالش آسوده نگرديد و لذا با دادن زهر ، او را به شهادت رساند . سرانجام معاويهء طليق ، پس از آنكه جمع كثيرى از صحابهء گرامى پيامبر اكرم ( ص ) ، همچون حجر بن عدى و يارانش را كشت و بعد از آنكه براى فرزندش يزيد ، به زور بيعت گرفت ، خود در كام مرگ فرورفت ؛ و عاقبت زمام امور به دست ستمكارى افتاد كه امويان يكى پس از ديگرى ميراث‌خوار او بودند » .\r\nنشّار در مقدمه جلد دوم ، مىنگارد :\r\n« معاويه به حكومت رسيد ، درحالىكه هرگز مسلمانان پيشينهء پدر مشركش را كه هيچگاه به خدا و رسولش ايمان نياورد ، فراموش نكردند . اما چه زود گرد اين آزادشده پسر آزادشده و مشرك پسر مشرك را گرفتند ! ليكن هرقدر كه در وصف معاويه گفته شود و هر اندازه كه علماى سلفى مذهب ، و برخى اهل سنت كوشيدند كه وى را در زمرهء صحابه به شمار آورند ؛ بايد اعتراف نمود كه اين مرد هرگز به اسلام ايمان نياورد بلكه فجايع بسيارى به اسلام وارد كرد ؛ درحالىكه فرزندان ( حضرت ) فاطمه ( س ) با خون خود زيباترين صحنه‌هاى ايثار و فداكارى را در تاريخ به يادگار نهادند » .\r\nظاهرا دكتر نشّار فرصتى را براى انديشيدن و دقت بيشتر يافته و به قضاوت دربارهء ابو سفيان و معاويه و يزيد نشسته ، تا آنجا كه حكم به كفر و دشمنى آنان عليه اسلام نموده است ! و اى كاش در بقيهء آنچه نگاشته ، نيز تفكر مىكرد و اگر چنين مىنمود در واقع گامى در راه خدمت به اسلام و وحدت مسلمين برمىداشت ليكن دريغا ، كه بين مسلمانان بذر نفاق پراكند و موانعى را سدّ راه وحدت اسلاميان قرار داد و آب به آسياب\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدشمنان اسلام ، صهيونيسم و استعمار جارى ساخت . آيا نشار كه داراى مدرك دكترا در فلسفه اسلامى است ، نمىداند ، امروز بزرگترين مسأله مسلمانان و اعراب ، صهيونيسم و استعمار . . . مىباشد نه مذهب شيعه ؟ !\r\nراستى چرا امثال نشّار ، به اختلافاتى كه ميان مذاهب اسلامى وجود دارد دامن زده و كتابهاى بسيارى تأليف مىكنند ؟ و با اين كار ، مانع اتحاد بين امت حضرت محمد ( ص ) مىشوند ؟ و حال آنكه اكنون زمان وحدت كلمه بين مسلمانان است نه تفرقه و دشمنى ؟ آيا نشار اين حقيقت آشكار و مهم را نمىفهمد ؟ يا در برابر اسلام و مسلمين احساس مسئوليت نمىكند ؟ و يا هميشه در سرگردانى غمبارى بسر مىبرد ؟ !\r\nآيا « جمهورى متحد عربى » مىخواهد مسلمانان و عربها را با مؤلفات و آثار نشّار و مانند او رهبرى كند ؟ !\r\n\r\nعلى ( ع ) كيست ؟\r\nنقل است كه پيامبر اكرم ( ص ) به على بن ابى طالب فرمود :\r\nيا على ، ما عرف اللّه الّا انا و انت ، و ما عرفنى الا اللّه و انت ، و ما عرفك الّا اللّه و أنا .\r\n( اى على ، خدا را كسى نشناخت مگر من و تو ، مرا كسى نشناخت جز خدا و تو و تو را كسى نشناخت غير از خدا و من . )\r\nاين روايت ، خواه صحيح باشد ، خواه ناصحيح ؛ آنچه مردم از على شنيده و يا مىدانند اين است كه شجاع ، عالم و زاهد . . . بود ، ليكن حقيقت او را نمىدانند ، مگر كسى كه بالاتر از او يا همتاى اوست و از قديم گفته‌اند : « فضل و كمال را صاحب فضل مىشناسد » و او در اين راستا مىگويد : « دانشمند ، نادان را مىشناسد ؛ ولى جاهل ، دانشمند را\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنمىشناسد » . . .\r\nانسان مىتواند پديده‌ها را با منطق خاص خود ، در پرتو اخلاق و عاداتش ، تفسير كند امام على ( ع ) از تمام اين صفات و عادات مردم تهى است ؛ از همين جاست كه تفسيرها و ارزيابىهايى كه دربارهء شخصيت ، صفات و ويژگيهاى او شده ؛ اشتباه بوده است .\r\nاگر كسى كاوشى در تاريخ زندگانى على ( ع ) كند و به دقّت شخصيت وى را مطالعه نمايد به اين نتيجه خواهد رسيد كه : اگر على به حق يك انسان است پس غير او چنين نيست هرچند عرف مردم لفظ « انسان » را بر هر فرد از افراد بشر اطلاق كرده است مانند كسى كه گاوش را به ماه يا آهو و كنيز سيه‌چرده‌اش را به نقره يا برف توصيف مىكند ! . . . حال كه غير او انسان خوانده مىشود پس او ما فوق انسان است .\r\nشك نيست كه افراد بشر در صفات نيك و زشت ، از جمله :\r\nسستى و نشاط ، بخل و كرم ، ترس و بىباكى ، پاكى و پليدى ، كودنى و هوشمندى و مانند آن ، با يكديگر متفاوتند ، چنان كه دانه‌هاى خوراكى ، ميوه‌ها و يا سبزيها از يك نوع ، با هم فرق مىكنند ، اما ميزان اين تفاوت هر اندازه كه باشد ؛ نسبت آنها به نوع و ماهيتشان يكسان است ولى اگر نسبت افراد در ماهيتشان متفاوت و مغاير باشد ، مانند نسبت بين تاريكى و روشنايى و بين مرگ و زندگى ، دانستن آن دو از يك ماهيت و مفهوم ، ناشى از جهل و نادانى است .\r\nگمان مىكنم نيازى به ذكر مثال ديگرى در باب مقايسه ميان مردان بزرگ و عملكرد آنها نباشد تا اثبات كنم كه على ( ع ) فوق تمام مردم است هرچند از سيرهء بسيارى از آنان و نيز سيرهء بسيار دقيق و عميق على ( ع ) نمونه‌هاى فراوانى دارم كه راز حقيقت زندگى على ( ع ) را\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشخصيت همتا و برتر از وى درك مىكند . به‌هرحال نيازى به قلم‌فرسايى و زياده‌گويى نيست و تنها با اشاره‌اى گذرا ، به غرض و مقصود خود دست مىيابيم : عايشه بر كجاوهء شتر خود تكيه زد ، و بانگ سرداد كه : « هر كه سر على بن ابى طالب را بياورد ، ده هزار درهم به دو خواهم بخشيد » ليكن بخت او را يار نشد و امام بر وى چيره گرديد ؛ و زندگيش بسته به يك كلام حضرت بود ، اما ايشان بر عايشه لطف كرد و از او درگذشت .\r\nابن ملجم مرادى به تشويق زنى روسپى ، تيغى زهرآگين و آلوده به سمّى كشنده ، بر فرق مبارك على ( ع ) فرونشاند ليكن امام از خوراك خود به وى داد . آب در اختيارش گذارد و چون زمان آن شد كه مرگ ، حضرت را در كام خود گيرد به فرزندانش سفارش قاتل خود را كرد كه « اگر درگذريد به تقوى نزديكتر است » . در ماجراى نبرد خندق ، هنگامى كه فرومايه‌اى از جانب خصم زبون ، عزم قتل حضرت را دشمن سواره را به زير افكند و او را به پشت بر زمين كوبيد و روى در روى بر سينه دشمن نشست . حريف پست‌نهاد ، چون درخشش شمشير حضرت ، ديده‌اش را كور و مرگ ذلت‌بارش را پيش‌رو ديد ؛ آب دهان بر رخسار تابناك حضرت افكند . امام برخاست و دشمن پا بريده را رها نمود و پس از آنكه خشمش فرو خوابيد سر « عمرو بن عبدود » را از تن جدا نمود . از او مىپرسند : چرا همان بار نخست سرش را نبريدى ؟ فرمود : ترسيدم كه به خشم خود او را بكشم نه براى خدا . . .\r\nدر كارزارى ديگر ، جنگجويى از مشركين ملقب به « قوچ لشگر » با حضرت درگير شد امام او را به زير انداخت و تيغ از نيام بركشيد تا سرش را از تن جدا كند . مرد آبه و فغان كرد كه : اى على ، آيا مرا ، كه كودكانى خردسال دارم مىكشى ؟ ! حضرت برخاست و فرمود :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n« تو را به خاطر كودكانت بخشودم » .\r\nدر پيكارى ديگر ، بر سواركارى تيغ از نيام بركشيد ، پيش از آنكه بر فرقش فرودآورد حريف بانگ سرداد كه : اى على ، شمشيرت را به من ببخش ، امام شمشيرش را به وى داد و خود بدون سلاح در برابر دشمن ايستاد . و چه بسيار است مانند اين داستان .\r\nهمه ما داستان « عمرو بن عاص » و « بشر بن ارطاة » را در رويارويى با حضرت كه براى حفظ جان خود پرده عورت بركشيدند و از مهلكه گريختند ، شنيده‌ايم . نظير اين حوادث و رويدادها در تاريخ حيات گرانبار حضرت بىشمار است ، كه ذكر آنها در اين كوتاه سخن نمىگنجد .\r\nتفسير اينها چيست ؟ آيا تنها نشانهء مردانگى و بزرگوارى على است ؟ يا نفى خودپرستى است ؟ و يا تجسّمى از ارادهء الهى است ؟ آيا خداوند از اينكه درشتى را با درشتى و قاتل را با قتل جواب دهد ابا و شرم دارد ؟\r\nخداوند يكتا داناتر است . . . اما بنده نيز به يقين مىدانم كه اين ويژگيها و خصايص ، در طبيعت عامه مردم ، نيست . آيا على انسان است و موجود ناطق ديگرى نيز انسان ! على امام است و ديگرى نيز كه بر على پيشى گرفت و فرزندانش را جايگزين كرد ، امام !\r\nعلى جانشين رسول خداست و آن ديگرى كه غاصب اين مقام است هم ! يا على ( ع ) ذاتا و حقيقتا خداپرستى است كه هيچ امام و خليفهء ديگرى مانند او نيست و يا اين ملاكهايى را كه با آنها نيك و بد را مىسنجيم ؛ وهم است و خيال ؟ !\r\nبسا كسانى را بيابى كه حكومت را نپذيرند ، چون زاهدند و يا براى گريز از مسئوليت امتناع مىكنند - و يا كسى كه فطرت و نهاد او\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nحكومت را ناشايست دانسته و سرشت او از برترىطلبى بيزار است ؛ ليكن اجبارا عهده‌دار مسئوليتى مىگردد مانند بيمارى كه اجبارا در برابر عمل جراحى تسليم است ؛ اما تاريخ كسى را جز على بن ابى طالب در قبول خلافت سراغ ندارد . او كه فرمود : « على را نعمت فناپذير و خوشى ناپايدار چه كار ! »\r\nعلى ، بيعت را پذيرفت درحالىكه از پيامدهاى ناگوار آن كاملا آگاه بود . او قصدى جز آبادانى شهرها ، ايجاد امنيت براى مردم ، دفع ستم از مظلومان و رفع رنج و درد از درماندگان را نداشت .\r\nاز فرمايشهاى امام است كه فرمودند :\r\n« بار خدايا ، تو به حق مىدانى كه ما در نيل به خلافت بر يكديگر پيشى نگرفتيم و تمايلى نيز به دستيابى دنياى مادّيات ناچيز و بىارزش نداشتيم بلكه هدف ما بازگرداندن و معرفى حقايق روشن دين اسلام ، و آبادانى شهرها و برقرارى امنيت براى مظلومان و اجراى حدود و احكام تعطيل شدهء تو بوده است » .\r\nاين انگيزهء اول و آخر حضرت در پذيرش خلافت است اما مسأله دنيا با جلوه‌هاى پوچ و ناپايدارش ، خودگرايى و كار غيرخدايى ، در نظر او از هيچ ارزش و اعتبارى برخوردار نيست . آيا كسى كه خدا را مخاطب قرار داده و مىگويد : « تو را بخاطر طمع به بهشتت و از بيم دوزخت ، عبادت نكردم ، بلكه چون تو را سزاوار پرستش يافتم ؛ پرستيدم » . اين فرد خودى برايش مطرح است ؟ !\r\nازاين‌رو ، مطرح نبودن خود و بىتوجهى به خواستهء نفس در خوشى و ناخوشى و عدم اهتمام به چيزى جز حق ، على را از اين طبيعت بشرى كه از بارزترين ويژگيهايش انانيّت و خودبينى و انجام كارها بخاطر آن است ، امتياز مىبخشد ؛ طبيعت خودخواهى كه حق را در صورتى كه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبرايش سودآور و دافع ضرر است ، ترجيح مىدهد !\r\nدر نتيجه ، من مسلمانى معتقد به قرآن و حضرت محمّد ( ص ) بوده و به يگانگى آفريدگار رازق كه حساب و عقاب فرداى قيامت بدست اوست ايمان دارم .\r\nاز غلوّ و غاليان در دين بيزار و بر آنچه قرآن كريم و عقل سليم بدان حكم كند اعتماد مىكنم و آگاهم كه خداوند در قرآن كريم تأكيد نموده كه « محمد ( مانند شما ) بشر است ، غذا مىخورد و در بازار قدم مىزند . . . » . اين اعتقاد كه حضرت ، استاد و معلم على بن ابى طالب بود ؛ به اين معنا نيست كه خداوند سبحان ، به حضرت رسول اكرم ( ص ) و امام على ( ع ) تواناييهاى ذاتىاى كه آنان را از ساير مردم برترى دهد ، و تا ما فوق انسان بالا ببرد ، عطا ننموده است . چه مانعى وجود دارد كه خداوند ، يك يا دو نفر از بندگان خاص خود را به غرايز و نيروهايى فوق تمام آفريده‌ها قرار دهد ؟\r\nبلكه عقل اين نكته را كه اين تواناييها را خداوند منّان تنها در وجود مقدس حضرت محمد مصطفى ( ص ) و على بن ابى طالب ( ع ) قرار داده پس از مشاهده در كردار و گفتار و آثار آنان كه به هيچ‌وجه در غير آنها وجود ندارد ، درك خواهد كرد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\n* على و قرآن\r\n\r\nضربت امام على ( ع ) در جنگ خندق\r\nقرآن كجا نازل شد ؟\r\nاسلام در چه خانه‌اى تولد ، رشد و نموّ كرد ؟\r\nچه كسى عهده‌دار و مراقب او بود تا توانمند و سربلند گرديد ؟\r\nچه كسى در راه آن كوشيد ، دشواريها و اذيتها را پذيرفت و خود ، خانواده و فرزندانش را به خاطر آن فدا نمود ؟\r\nچه كسى جانش را فداى رسول اكرم ( ص ) نمود و پيش از همه ، دعوتش را پذيرفت ؟\r\nچه كسى با نزديكان و خويشان خود درافتاد و شمشير بر يلان و دليران كشيد ؟\r\nچه كسى به خانه‌اى قدم ننهاد ، مگر آنكه بخاطر اعلاى كلمهء « لا إله الّا اللّه و محمد رسول اللّه » مشركين را كشت ؟\r\nچه كسى بود كه فرزندانش در ، درياى خون درغلتيدند و نوادگان شيرخوارش در دامن مادرانشان ذبح شدند ؛ و قلب پسر دلبندش در اثر زهر مهلك تكه‌تكه گرديد ؛ حجاب و پوشش دخترانش پيش چشم نامحرمان كنار زده شد ؟ و چه شهيدى پاكتر از فرزندان و نوادگان و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nنبيرگان اوست ؟\r\nو چه كسانى ، خانه‌هايشان ، پس از چپاول و غارت دژخيمان ، طعمه زبانه‌هاى آتش گرديد ؟\r\nتمام اينها ، در راه قرآن و احياء اصول آن و تحقق تعاليم و احكامش انجام گرفت و تمام اينها ، در كسى يك جا جمع نيست جز امام على بن ابيطالب ( ع ) . حضرت محمد ( ص ) در همان خانه‌اى زيست كه على ( ع ) در آن زيست ؛ جايى كه عمويش ابو طالب و همسرش فاطمه دختر اسد پس از مرگ پدرش عبد اللّه ، و جدّش عبد المطلب « 1 » كفيل او بودند . مادر على بن ابى طالب ، پس از همسرش نيكوكارترين افراد پيامبر اكرم ( ص ) بود . نخستين زن هاشمى بود كه هاشمى زاييد . او به پيامبر ايمان آورد . سپس به مدينه هجرت كرد . و بعد از مرگ ، حضرت رسول وى را كفن كرد و در قبر نهاد و بر او گريست و فرمود : « خداوند تو را پاداشى نيك ببخشاد » و چون از حضرت دربارهء فاطمه ( س ) پرسيدند ؛ فرمود : او بهترين خلق خدا براى من ، پس از عمويم ابو طالب بود . على ( ع ) در كعبه از مادر زاده شد « 2 » يعنى درست در همان سالى كه پيامبر براى عبادت و خلوت به غار « حراء » مىرفت وى اندك زمانى در خانه پدر بسر برد و در همان كودكى بخاطر قحطى كه قريش دچار آن گرديد ، ابو طالب نيز عيالمند بود بنابراين ، على را به منزل پسر برادرش حضرت محمد ( ص )\r\n\r\n\r\n","description":"","footnote":"\r\n( 1 ) . عبد المطلب ده پسر داشت : عباس ، حمزه ، زبير ، بحل ( غيداق ) ، مقدم ، ضرار ( نوفل ) ، حارث ابو لهب ( عبد العزى ) ، ابو طالب ( عبد مناف ) و عبد اللّه ، از مادرانى چند . عبد اللّه و ابو طالب و زبير فرزندان فاطمه دختر عمرو بن عايذ و محمد و على از پدر و مادر ، پسر عموى هم بودند . زبير پسرى از خود به ارث نگذاشت لكن عبد اللّه ، محمد را و ابو طالب ، على و جعفر و عقيل را ؛ و هريك از فرزندان ابو طالب با يكديگر ده سال اختلاف سن داشتند .\r\n( 2 ) . و نقل است كه على ( ع ) در ايام سىامين سالگرد تولد حضرت رسول اكرم ( ص ) به دنيا آمد\r\n","page_name":" 97 ","page_number":97},
  {"content":"\r\n\r\nفرستاد و جعفر را نزد عباس ؛ تا سنگينى بار معيشت از او كاسته شود و طبيعى است كه على ( ع ) در تمام احوال ، ملازم و همراه نبىّ اكرم ( ص ) بود . على ( ع ) بيش از گذشت بيست چهار ساعت از نزول وحى اسلام آورد و در اولين نمازى كه پيامبر براى خدا برپا داشت شركت جست . در تمام جنگها جز تبوك كه نمايندهء حضرت در مدينه بود ، با دشمنان اسلام جنگيد و سرّ اين امر يعنى ماندن در مدينه آن بود كه به مردم بفهماند ، جز على شايستگى خلافت پس از او را ندارد در همين‌جا بود كه حديث معروف منزلت را فرمود :\r\nاما ترضى ان تكون منّي بمنزلة هارون من موسى الّا انّه لا نبىّ بعدي .\r\n( آيا خشنود نيستى كه مقام تو در نزد من چون مقام هارون نزد موسى باشد جز آنكه هيچ پيامبرى پس از من نخواهد آمد . )\r\nاين روايت ، آشكارا دلالت بر اين دارد كه آنچه انجامش بر هارون روا بود على ( ع ) نيز آن را داراست و اين آيه كريمه گوياى اين مطلب است :\r\n    وَ اجْعَلْ لِي وَزِيراً مِنْ أَهْلِي هارُونَ أَخِي ، اشْدُدْ بِهِ أَزْرِي وَ أَشْرِكْهُ فِي أَمْرِي     « 3 »\r\n( از خانواده‌ام ، برادرم هارون را وزير من قرار ده و او را پشتيبان و ياور من ساز و در ادارهء امور ، وى را شريكم ساز . )\r\nو خداوند در جواب موسى ( ع ) فرمود :\r\n قَدْ أُوتِيتَ سُؤْلَكَ يا مُوسى . \r\n\r\n\r\n","description":"","footnote":"\r\n( 3 ) . طه : 32 - 31 - 30 - 29 .\r\n","page_name":" 98 ","page_number":98},
  {"content":"\r\n\r\n( اى موسى ، خواسته‌ات را اجابت كردم . )\r\nو نيز خداوند دربارهء حضرت رسول خاتم ( ص ) گواهى داد كه :\r\n  ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى .   « 4 »\r\n( او از روى هوى و هوس سخن نمىگويد . آنچه گويد وحى است . )\r\nعلى ( ع ) اين مقام را از طرف خداوند و رسولش ، به سبب كردارش نه خويشىاش ، سزاوار گرديد .\r\nو همانطور كه حضرت محمد ( ص ) به سبب « خلق عظيم » ش بزرگ است نه اصل و نسب ، على ( ع ) نيز بزرگ است به جهت خلوص و جهاد و سرفرازى در مصائب و سختيها .\r\nبه تنهايى با نيمى از يلان مشركين جنگيد و تمام مسلمانان با نيم ديگر از لشكر ، چنان كه در معركهء بدر ؛ و نيز در غزوهء احد كه به غير از عده‌اى انگشت‌شمار همه لشكر پيامبر گريخت ليكن امام على ( ع ) روياروى خصم زبون ايستاد .\r\nدر روز خندق ، احزاب كفر و شرك و نفاق هم‌دست و متحد شدند : كفار قريش و غطفان و فزاره و يهود و ديگران همگى آهنگ يورش به « مدينة النّبى » كردند تا ريشهء اسلام را بخشكانند و آن را محو و نابود سازند . لشكر شرك تهاجم همه جانبهء خود را آغاز كرد ، ديدگان اصحاب پيامبر از بيم خصم تيره گشت ، جانها به لب رسيد و نفسها به سينه‌ها برنگشت مگر پس از آنكه حلّال مشكلات و برطرف‌كنندهء مصائب ، حيدر كرّار ، تيغ از نيام بركشيد به‌طورى كه برق آن ، سوى چشمان تيره‌بختان شب صفت را ربود .\r\n\r\n\r\n","description":"","footnote":"\r\n( 4 ) . النجم : 4 - 3 .\r\n","page_name":" 99 ","page_number":99},
  {"content":"\r\n\r\nداستان مرگ « عمرو بن عبدودّ » بدست يگانه رادمرد تاريخ على - بن ابى طالب پرآوازه‌تر از آن است كه ذكرى از او رود ليكن مايلم اشاره‌اى به اين فرمايش مشهور حضرت رسول داشته باشم كه فرمود :\r\n( برز الأسلام كلّه الى الشّرك كلّه . )\r\n( اكنون همه اسلام در برابر همه كفر آشكار شده است . )\r\nبىشك ، « عمرو » تمام شرك بود چون فرماندهء مشركين بود و سرنوشت نهايى كفر و شرك در مرگ و زندگى به دو بستگى داشت . اما رهبر مسلمانان پيامبر بود . بقاى اسلام و قرآن به حمايت او وابسته بود .\r\nبنابراين ، باوجود اينكه حضرت رسول ( ص ) در آنجا حضور داشت ، چرا ايشان از على ( ع ) به « همه اسلام » تعبير فرمود ؟\r\nپاسخ : احزاب كفر و شرك در صفى واحد و هدفى مشترك ، يعنى كشتن شخص رسول اكرم ( ص ) گردهم آمدند و اين تنها انگيزهء آنها بود زيرا در آن زمان اسلام تنها به پيامبر اسلام پابرجا و قائم بود و توان و گسترش شايانى نيافته و جز شمار اندكى به رسول اكرم ، اسلام نياورده بودند . لذا چيرگى بر حضرت به مفهوم از هم پاشيدن مسلمين و تسلط بر آيين نوپا و خشكانيدن ريشه‌هاى آن بود .\r\nعلى ( ع ) براى مقابله با هدف مشركين و ضربه زدن به سردمداران شرك به ميدان رفت ، آخرين ضربه را بر فرق عمرو بن عبدودّ وارد ساخت تا بدين وسيله بزرگترين سدّ راه پيشرفت اسلام را از ميان بردارد و اثرى از پليدى شرك در « جزيرة العرب » بجاى نماند ، چه ، مشركين اولين مانع در راه گسترش اسلام بودند ، لذا پيامبر اكرم ( ص ) پس از قتل « عمرو » فرمود :\r\nاليوم نعزوهم و لا يعزوننا .\r\n( امروز مشركين را به خاك عزا نشانديم و آنها نتوانستند . )\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nعلى ( ع ) چون برق و تندر بر « ابن عبدود » تاخت تا رسالت پيامبر را به بهترين صورت به انجام رساند و پرچم توحيد را بر تارك افق شرق و غرب به اهتزاز درآورد .\r\nبنابراين ، مبارزه امام على ( ع ) ، نقطه عطفى در تاريخ تحولات عصر ظهور اسلام بود بطوريكه نبرد خندق به رويارويى دو لشكر خودى و بيگانه كه پيروزى در آن سرنوشت‌ساز است ، شبيه‌تر مىنمود و مرز ميان اسلام و شرك ، هماورد سرنوشت‌ساز بين على ( ع ) و عمرو بود ؛ يا على ، عمرو را از دم تيغ خود مىگذراند و شرك را از سرزمين اسلام پاك مىساخت و ديگر مخالفى باقى نمىماند ؛ و يا عمرو على را و در نتيجه اسلام شكست مىخورد و شرك با پيروزى خود قدرت بىچون و چراى جزيرة العرب مىشد .\r\nخداوند نخواست كه پيروزى مؤمنين در اين جنگ به دست غير على ( ع ) باشد و بجز تندر تيغ على پرتو اسلام را بگستراند و غير از او سعادت احياء دين و قرآن و اسلام را داشته باشد و نخواست كه كسى ديگر در پاداش اين نصرت بزرگ شريك او گردد . اگر اين « ضربه » بر عمرو وارد نمىشد ؛ پس از آن ديگر نه مسجدى بنا و نه صوت قرآنى بلند و نه دانشگاه و حوزه‌اى تأسيس و نه روزه‌دار و نمازگزارى تا روز قيامت وجود داشت . اينجاست كه تفسير كلام گهربار حضرت رسول اكرم ( ص ) را درمىيابيم كه فرمود : « ضربتى كه على در جنگ خندق بر فرق عمرو وارد نمود ، برابر با عمل به كتاب و سنت مىباشد » .\r\nو در روايتى ديگر فرمود « 5 » : « هماورد على با عمرو ، بهتر از اعمال\r\n\r\n\r\n","description":"","footnote":"\r\n( 5 ) . در كتاب « دلائل الصدق » آمده كه اين حديث را صاحب « المواقيت » و حاكم در « مستدرك » ( 3 / 32 ) نقل نموده است .\r\n","page_name":" 101 ","page_number":101},
  {"content":"\r\n\r\nامّتم تا روز قيامت است »\r\nو لذا سرّ اين كلام مشهور شيعه روشن مىشود كه گفته‌اند : « على در آثار و تأثير قرآن در درخشش خردها و زنده ساختن دانشها و نشر عقيدهء ناب در اين سيّاره خاكى از روز « خندق » تا آنگاه كه خدا خواهد ، شريك است » . چرا كه او سبب حفظ قرآن ، و دفع تجاوز شد . همگان مىدانيم كه « تلاش‌كننده در راه خير و نيكى مانند انجام‌دهنده آن است » و نيز « آن كس كه سنّت و آيين نيكى را به پا دارد پاداش آن و نيز مزد كسانى كه بدان عمل كنند ، بر او خواهد بود » .\r\nاين را مىگوييم با اين اعتقاد كه على حسنه‌اى از حسنات نبىّ اعظم ( ص ) است و آنچه از او خير و نيكى سر زده همه با رهنمود يا به بركت دعاى حضرت ( ص ) است . پس ستايش على در راستاى ثناى بر پيامبر است ، همچون نور ماه كه بازتابى از پرتو خورشيد است و واضح‌تر آنكه امام با افتخار مىفرمود : « من كفش پيامبر را پينه مىزدم »\r\nو نيز مىفرمود : « روزى به حضور رسول خدا ( ص ) شرفياب شدم چه عظمت و شوكتى داشت ! زبانم بند آمد ، به خدا سوگند ! نتوانستم با او سخن گويم . »\r\nدر جاى ديگر فرمود : « از نسبت خويشى من با رسول خدا و جايگاه ويژه‌اى كه نزد وى داشتم به خوبى آگاهيد . مرا در كودكى روى پاى خود نشاند و گاه به سينه‌اش مىفشرد ، كنار خود در بسترش مىخواباند و از بوى خوش و معطرش به مشامم مىرساند . غذا را با دندان خود خورد مىكرد و در دهانم مىگذاشت . هرگز خلافى در گفته و عمل از من سر نزد و از آن هنگام كه حضرت از شير گرفته شد شب و روز فرشته‌اى او را در مسير فراگيرى اخلاق نيك رهنمون بود و من چون كودك از شير گرفته شده كه دائما در پى مادر خويش است ، دنبال وى بودم . هر روز پرتوى از\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاخلاق خود را به من مىآموخت و مرا به انجام آن وامىداشت . آنگاه كه به غار « حراء » مىرفت تنها من مىتوانستم او را ببينم و آن زمان كه خانهء وى نخستين بيت اسلام بود و جز حضرت خديجه به او ايمان نياورده بود ، من سومين نفر بودم كه اسلام آوردم . نور وحى و رسالت را مىديدم و نسيم نبوت را استشمام مىكردم » .\r\nو به همين مناسبت ، ماجراى گفتگويى كه بين من و يكى از دانشمندان و ادباى بزرگ اخيرا رخ داد ، يادآور مىشوم . هرچند وى در زندگى و سيرهء امام كاوش بسيار نموده و آگاهى چندانى از عظمت و بلاغت امام يافته ؛ ليكن از نبوت و جايگاه والاى آن چيزى درك نكرده است .\r\nاو گفت : انسانيت و شخصيت امام بالاتر از انسانيت انسانها ، از آغاز پيدايش تا ابد مىباشد . اين را گفت و هيچ استثنايى هم ذكر نكرد .\r\nبه او گفتم : بايد استثنايى وجود داشته باشد . ولى نپذيرفت و باز بر ادعاى خود پافشارى كرد . از او دليل خواستم .\r\nگفت : امام خون‌ريزى را به هر دليلى كه باشد ، جرم مىداند .\r\nدر جواب او گفتم : نه تنها دليلى ذكر نكردى بلكه ادعاى ديگرى را بيان نمودى كه خود نياز به دليل دارد .\r\nگفت : امام على ( ع ) سفارش قاتل خود را نمود ؛ در جنگ جمل از مروان بن حكم درگذشت و در نبرد صفين ، بر عمرو بن عاص چيره شد ، ولى او را نكشت و در نتيجه ، معاويه پيروز و امام شهيد شد !\r\nگفتم : اما در جنگهاى بدر و احد و احزاب و خيبر و غيره ، بسيارى از سران شرك را به درك و اصل كرد .\r\nگفت : در اين نبردها ، سربازى فرمانبر بود نه سرلشكرى فرمانده .\r\nبه او گفتم : هرچند در جنگهاى صفيّن و جمل و نهروان فرمانده\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبود ، ليكن دهها تن را از دم تيغ خود گذراند .\r\nگفت : درست است اما جنگ او تدافعى بود نه تهاجمى .\r\nدر پاسخ او گفتم : تمام پيامبران و اولياى خدا هميشه در دفاع از دين خود مىجنگيدند . مقابلهء به مثل را تنها در دفع ظلم و بيداد و حفظ كيان آيين خود به كار مىبستند . يك نفر را مىكشتند تا صدها تن تسليم حق شوند .\r\nجواب داد : صحيح است ، ليكن تاريخ مهربان‌تر از على به خود نديده و هرگز نخواهد ديد .\r\nگفتم : اگر از اوّل اين را مىگفتى ، بحث به درازا نمىكشيد و هر دو آسوده خاطر بوديم .\r\nچه‌چيزى گواه‌تر بر مهربانى و انسانيت او جز اين فرمايش گهربارش كه فرمود :\r\nاذا قدرت على عدّوك فاجعل العفو عنه شكرا للقدرة عليه .\r\n( اگر بر دشمنت غلبه كردى ، از او درگذر ، و بخشش خود را سپاس اين چيرگى و پيروزى قرار ده . )\r\nچه‌بسا انسان نسبت به تمام موجودات رحيم و مهربان است و نيز گاه در حالات گوناگونى خشم خود را فرو مىخورد و در بسيارى از اوقات از حق خود چشم مىپوشد ؛ لكن مهربانى و عطوفت نسبت به دشمن را تنها كسى مرتكب مىشود كه خداوند او را چراغ هدايت قرار داده تا هر سرگردان و گم‌گشته‌اى راه حق را بازيابد . هماره آرزو داشتم آن گروه از مدعيان ديندارى كه شيوه‌اى در انتقام از مخلصين جز تحريف و تفرقه و نفاق ندارند ، از اين گفته حكيمانه پند گيرند و كسانى را كه از سياستهاى حزبى و اغراض شخصى آنان پيروى نمىكنند مورد انتقام قرار ندهند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nقرآن و فلسفه\r\nبرخى از فلاسفه تازه به دوران رسيدهء غرب مىگويند :\r\n« مسلمانان فلسفهء متعالى از خود نداشتند و فلاسفهء آنان تنها راويان فلسفهء سقراط و افلاطون و ارسطو و ديگر فلاسفه يونان بودند » !\r\nانديشمندان بسيارى به اين پندار خام با دلايل استوارى پاسخ گفتند و جهل و نادانى گوينده آن را اثبات كردند . تا آن اندازه كه بنده بررسى و مطالعه كرده‌ام كسى را به اندازه استاد « قدرى حافظ طوفان » در دو كتاب بىنظيرش به نامهاى « جاودانان عرب » و « ميراث علمى عرب » نديدم كه حق مطلب را خوب ادا كرده باشد . برخى از ياوه‌سرايان مىگويند :\r\n« مسلمانان كجا و فلسفه كجا ، آنان پيش از پيوند با ملتها ، جز قرآن و حديث چيز ديگرى نداشتند » .\r\nاين گفته درست است . زمانى بر مسلمين گذشت كه جز قرآن و حديث چيزى نداشتند ولى از آنان مىپرسيم : آيا قرآن كريم نظير كتاب « ابو معشر فلكى » و حديث نبوى همچون داستان « ابو زيد هلالى » است ؟\r\n« و گاه پاسخ داده مىشود كه ممكن است به گونه‌اى فقه و ديگر علوم عربى را به قرآن و سنت ارجاع دهيم ، ليكن مباحث فلسفى مانند تقسيم موجودات به جواهر و اعراض ، قدمت يا حدوث عالم ، اقسام تقابل و حواس باطنى و نظير آن را ، هرگز نمىتوان به آيه يا روايتى نسبت داد ، زيرا قرآن كريم ، با مردم مطابق عواطف و فطرتشان سخن گفته و در اين راستا هيچ تكيه‌اى بر دلايل عقلى و قياسهاى منطقى ننموده است ؛ چرا كه عرب آن زمان ، بىسواد و از مبانى فن جدل و قضاياى فلسفى آگاهى نداشتند . بنابراين وقتى قرآن كتابى فلسفى نباشد ؛ پس فلسفه از كجا وارد\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاسلام شد » ؟ !\r\n\r\nجواب\r\n1 - قرآن براى يك نسل و يا يك امت نازل نگرديد ، بلكه براى همهء نسلها و همهء امتها فرو فرستاده شد . براى انسان در هرجا كه باشد .\r\nبراى حقيقت و انسانيتى كه محدود به زمان و مكان ، و يا گروه و جنس خاصى نيست . پس اگر قرآن بطور مساوى براى پيشينيان و آيندگان آمده ، به ناچار فطرت و عقل بشر را مخاطب قرار داده است .\r\nاز سوى ديگر ، عربى را كه قرآن مخاطب قرار داد ، معتقد به آيينهاى گوناگونى بودند .\r\nبرخى مادّيگرا و دهرى مسلك يعنى منكر آفريدگار جهان و معاد و بعضى ديگر مشرك و بت‌پرست ، و گروهى ، نيز اهل كتاب و معتقد به خدا و پيامبر بودند ، كه قرآن كريم با همه به مناقشه پرداخته است ، كلام نهايى خود را در آنچه آنها اختلاف داشتند ، اظهار و حق را با دلايل منطقى و براهين عقلى و شواهد و قراين وجدانى و فطرى اثبات كرد . آيا فلسفه مفهوم و هدفى جز اين دارد ؟\r\n2 - فلسفه همچون ديگر علوم ، موضوعى دارد و غايتى ؛ موضوعش : هستى است از آن حيث كه : « هستى » است يعنى از حقايق هستى در اين جهان بحث مىكند . ولى هدف و غايتش ، شناخت « حقيقت » است .\r\nقرآن نيز از هستى جهان ، پيدايش و فرجام آن ، آسمان و اجرام آن ، زمين و نشانه‌هاى آن ، انسان و حقيقت و كردار آن و مانند آن‌كه مبناى دانشهاى بشرى قرار گرفته سخن به ميان آورده و مىفرمايد :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n لِلْمُسْلِمِينَ .  « 6 »\r\n( و ما قرآن را بر تو بيانگر هرچيزى ، هادى و رحمت بر مسلمين ، فرو فرستاديم . )\r\nدانشمندان علوم قرآنى ، كتابهاى بسيارى در زمينهء علوم قرآنى تأليف كرده‌اند كه از جمله مىتوان از « مناهل العرفان فى علوم القرآن » زرقانى و « التبيان » ابن قيم جوزى و « الاتقان » سيوطى و « مباحث فى علوم القرآن » دكتر صبحى صالح و غيره نام برد . « 7 »\r\nآرى ، عرب جز قرآن ، كتاب ديگرى نداشت ، اما اين كتاب را همين بس كه سرچشمهء ديگر علوم است و « تنها با قرآن ، عرب - به تعبير نهرو - پدر دانش جديد گرديد » نه بواسطه نقل فلسفه يونان به اسلام و نيز « توسط قرآن بود كه علم در هر سرزمينى كه مسلمانان بر آن قدم نهادند ، توانست پابرجا و استوار باقى بماند » چنان كه ولز دانشمند انگليسى گفته است ، نه بواسطهء نظرات افلاطون و ارسطو .\r\nاگر عرب مسلمان مترجم بخشى از فلسفه يونان بود ، نظير آن است كه يونانيان از مصر و بين النهرين دانشهايى را انتقال دادند و اين انتقال بر گسترهء تمدن عرب و حسن برخورد و تبادل علوم با ديگر ملتها دلالت مىكند . اشتياق آنها به دانش‌اندوزى موجب گشت تا علوم ديگران را نيز فراگيرند و به يك تمدن بسنده نكنند بلكه هرجا تمدنى وجود دارد از آن آگاه گردند و حكمت را از هر ظرفى برگيرند همانطورى كه پيامبر اعظم\r\n\r\n\r\n","description":"","footnote":"\r\n( 6 ) . نحل : 89 .\r\n( 7 ) . البته از كتب علوم قرآنى كه اخيرا توسط دانشمندان شيعه مانند البيان « آية اللّه العظمى خويى و « التمهيد » استاد هادى معرفت و « تاريخ قرآن » دكتر محمود راميار و دكتر سيد محمد باقر حجتى و ديگران گرد آمده مىتوان نام برد . ( مترجم )\r\n","page_name":" 107 ","page_number":107},
  {"content":"\r\n\r\nامر فرمودند .\r\nاگر بيگانهء نادانى مىپندارد كه مسلمانان فيلسوف نيستند بايد به او گفت : كه انديشمندان در غرب دربارهء تمدن و فلسفهء اسلامى بسيار نوشته‌اند و با آمار و ارقام ثابت كرده‌اند كه تمدن اسلام ، مقدم بر ديگر تمدنهاست و اگر آنها نبودند تمدن بسيارى از ملتها ساليانى چند به عقب مىافتاد .\r\nمسلمانان صدر اسلام ، فلسفه يونان را به زبان خود ترجمه كردند اما نظرياتى را كه ميان فلسفه اسلامى و يونان تعادل و توازن ايجاد كند ، ذكر نكردند .\r\nامتى كه فلاسفه‌اى نظير رازى ، بيرونى ، ابن هيثم ، ابن سينا و فارابى ، خواجه نصير طوسى ، ملاصدراى شيرازى ، غزالى ، ابن حيان و كندى و صدها فيلسوف مشهور ديگر پرورانده ، روا نيست كه آن را به فلسفه نداشتن متهم ساخت .\r\nدر اينجا تنها به ذكر چند نمونه از نوآوريهاى اين فرزانگان حكمت و انديشه ، اكتفا و براى توضيح بيشتر ، خوانندگان را به كتب آنها ارجاع مىدهيم :\r\n« رازى پيش از نيوتن نظريه جاذبه زمين را بيان كرد و گفت :\r\nعلت سقوط اشياء به زمين ، وجود نيروى جاذبه‌اى است كه در زمين نهفته است . حسن بن هيثم ، رؤيت اجسام را كه از تابش نور به اجسام بحث مىكند ؛ پايه‌گذارى كرد . محمد بن موسى علم جبر را ، و جابر بن حيان نيز شيمى را وضع كرد . هشام بن حكم شاگرد امام صادق ( ع ) و استاد نظام مىگويد : صداها و نورها جسمند نه كيفيت و عرض . تاريخ نظريات ابو الحسن كه در آغاز قرن سوم مىزيست در « قياس وقت » به ثبت رسانده و خواجه نصير الدين طوسى نخستين كسى بود كه مبحث « مثلثات را ابداع\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nكرد و آن را علمى مستقل قرار داد و كتاب او به نام « شكل قطاع » « 8 » به زبانهاى لاتين ، فرانسه و انگليسى ترجمه شد . و تاكنون بعنوان منبع دانشمندان اين علم بجاى مانده است » .\r\nاستاد « قدرى طوفان » در كتاب « جاودانان عرب » مىنويسد :\r\n« نه تنها خواجه نصير الدين طوسى در علم هندسه ، سرآمد عالمان عصر خود بود بلكه تاكنون نيز در علم هندسه همتاى او پديد نگشته است و محمد بن ابراهيم معروف به صدر المتألهين سى سال پيش از داروين نظريه تكاملى را پيدا كرد » . « 9 »\r\n« دروپير » دانشمند آمريكايى در كتاب خود به نام « كشمكش بين دانش و مذهب » مىنويسد :\r\n« فن معمارى و رشد و توسعه ، در مدارس مسلمانان تدريس مىشد و آنها بيش از آن اندازه‌اى كه ما اكنون در دانشگاههاى خود رسيده‌ايم بدان دست يافته بودند .\r\nبراى مثال در شهر اصفهان مسجديست بنام « مسجد شاه » كه طرح و نقشه و نظارت آن با بهاء الدين عاملى معروف به شيخ بهايى بود .\r\nساختمان گنبد اين مسجد بگونه‌اى است كه اگر انسان زير آن ، بانگى زند ، هفت مرتبه پژواك خواهد شد . و اگر در يك طرف آن مسجد فرياد كند ، از سوى ديگر صداى خود را به وضوح و با صداى بلند مىشنود ، گويى با بلندگو فرياد زده است . و اخيرا راز اين مطلب كشف شده و آن\r\n\r\n\r\n","description":"","footnote":"\r\n( 8 ) . قطاع دايره قسمتى است از دايره ، محصور بين دو شعاع و يك قوس ، در اين ، صورت دايره دو قطاع پيدا مىكند آنكه بزرگتر است قطاع اكبر و آنكه كوچكتر است قطاع اصغر گويند و قطاع كروى ، جسمى است كه از دوران يك قطاع دايره پيرامون قطرى از دايره پديد آمده است . ( فرهنگ معين ، 2 / 2690 ) ( مترجم )\r\n( 9 ) . ر . ك : رحله امام زنجانى : ص 400 .\r\n","page_name":" 109 ","page_number":109},
  {"content":"\r\n\r\nاينكه دو سنگى كه داراى شكل هندسى بسيار دقيق و حساب شده هستند ، عامل اين انعكاسات مىباشند . اين مسجد تاكنون بعنوان ميراثى جاودانه و تاريخى مورد بازديد مسافران و جهانگردان از گوشه و كنار دنيا قرار گرفته است » .\r\nبار ديگر تأكيد مىكنم كه برترى و شكوه تمدن عرب تنها بخاطر قرآن كريم است نه به دليل اينكه تنها يك كتاب دينى است ، بلكه قرآن كتاب دين و هنر و قانونگزارى است و فلسفه و علم و اخلاق و اقتصاد و سياست نيز هست و بطور كلى تمام دانشهاى بشرى ، هرچند مسائل و فروع و تفصيل آنها با ذكر فصل و باب در قرآن نيامده ، ليكن مبانى و اصول آنها كه بىشك هيچ مسأله‌اى ناگزير از آن نيست ، در قرآن يافت مىشود . اين حقيقت كم‌كم با گذشت زمان و پيشرفت علوم و فنون تبلور يافت . هرچيز تازه‌اى كه كشف شد ، دريافتيم كه به نحوى اساس آن با قرآن در ارتباط است و بدين خاطر است كه ابن عباس مىگويد : « قرآن معانى بيشمارى دارد كه به زودى ، زمان مفسّر آن خواهد بود » .\r\nامام صادق ( ع ) نيز فرمود :\r\nانّ فى القرآن تأويلا ، منه قد جاء و منه لم يجئ .\r\n( قرآن تأويلى دارد كه جزئى از آن گفته شده و جزئى ديگر بيان نشده ) .\r\nو در روايت ديگر فرمودند :\r\nبأىّ شئ الحلال و الحرام فى جنب العلم .\r\n( ( حلال و حرام كجا و علم كجا ) يعنى علمى كه در قرآن است « 10 » . )\r\n\r\n\r\n","description":"","footnote":"\r\n( 10 ) . ر . ك : علم اليقين ، ملا محسن فيض كاشانى ، ص 126 .\r\n","page_name":" 110 ","page_number":110},
  {"content":"\r\n\r\nمنظور حضرت اين است كه علم فقه نسبت به ديگر علومى كه در قرآن است ، بسيار ناچيز است و در اين راستا « استاد نوفل » در دو كتاب خود يعنى « خدا و دانش جديد » و « قرآن و دانش جديد » آمارى را ذكر نموده كه به آسانى اين مطلب را اثبات مىكند .\r\n« رينورث » مىگويد : « بايد اعتراف كرد كه علوم طبيعى ، ستاره‌شناسى ، فلسفه و رياضيات كه اروپا را در قرن دهم به اوج رساند ، همه برگرفته از قرآن بوده است . »\r\nآيا باوجود اين ، رواست كه گفته شود : مسلمانان هيچ فلسفه و علمى از خود نداشتند ؟ و آيا پس از قرآنى كه هيچگاه سرچشمه جوشان و زلال او خشك نخواهد شد ، بر امام على زياد است كه به وصف مورچه و خفاش و طاووس بپردازد و از تنزيه خداوند سبحان و اسرار معارف و علوم سخن بگويد .\r\nپس اين فرد متظاهر به هوشمندى نتيجه مىگيرد كه نهج البلاغه امام على ( ع ) محرّف و دست‌خورده است « 11 » ، صرفا بدين خاطر كه برتر از سطح عقلى و فرهنگى امام است و نيز بدين سبب كه مسلمانان هيچ فلسفه‌اى ندارند ! !\r\nدر اين صورت ، ناآگاه و جاهل خواندن امام مستلزم يكى از دو مطلب ذيل است :\r\nيا بايد به كلى علم را از قرآن و حضرت محمد ( ص ) نفى كرد و يا اينكه امام تمام علوم قرآن و سنت پيامبر را آگاه است درحالىكه هيچ صاحب خردى اين مطلب را مدعى نمىشود البته اگر به وجود « فلسفه »\r\n\r\n\r\n","description":"","footnote":"\r\n( 11 ) . شيخ هادى كاشف الغطا در كتاب « مستدرك نهج البلاغه » ثابت كرده است كه بخش قابل توجهى از خطبه‌هاى نهج البلاغه پيش از آنكه سيد رضى به دنيا بيايد مدون و مكتوب بود .\r\n","page_name":" 111 ","page_number":111},
  {"content":"\r\n\r\nقائل باشد .\r\nمىپرسند : چه رابطه‌اى بين « قرآن و حضرت محمد ( ص ) » از يكسو و « قرآن و امام على ( ع ) » از سوى ديگر وجود دارد كه لازمهء نفى علم از امام ، نفى علم از قرآن و حضرت محمد ( ص ) است ؟\r\nپاسخ اين پرسش را هر مسلمان و هر آشناى به تاريخ اسلام نيز مىداند و حتى اهل سنت گفته‌اند كه على « ترجمان قرآن » و زبان گوياى آن است .\r\nاو راه روشن به علم پيامبر اكرم ( ص ) است و چنان كه عايشه گفت : « على عالمترين مردم به سنت رسول اعظم ( ص ) است . »\r\nپس اگر على جاهل به قرآن و سنت باشد ، دانا و عالم از اصحاب پيامبر اكرم ( ص ) كيست ؟\r\nو اين علوم اسلامى كه براى تدريس و تحصيل آنها دانشگاههاى بسيارى تاكنون تأسيس شده و هزاران كتاب خرد و كلان تأليف گرديده ؛ چگونه در اين زمين پهناور گسترش يافت ؟\r\nپس اگر امام علم قرآن و سنت را نمىدانست ، اين سيل علوم از كجا به مردم سرازير شد ؟ او كه از خاصان و نزديكان پيامبر و مخلص‌ترين بندگان بارگاه احديت و نسبت به ديگران پيشتاز به اسلام بود .\r\nپيامبر اكرم ( ص ) فرمودند : « جايگاه على نزد من مانند وجود سر بر بدنم مىباشد . « 12 » »\r\nابوبكر مىگويد : از پيامبر شنيدم كه فرمود : « مقام على پيش من ، همچون مقام من نزد پروردگارم است » « 13 »\r\n\r\n\r\n","description":"","footnote":"\r\n( 12 ) . ذخائر العقبى فى مناقب ذوى القربى ص 64 .\r\n( 13 ) . همانجا .\r\n","page_name":" 112 ","page_number":112},
  {"content":"\r\n\r\nو نيز پيامبر فرمودند : « علم بر تو گوارا باد اى ابا الحسن ! همانا آن را سزاوار نوشيدى و سيراب گشتى » .\r\nو نيز حضرت دربارهء امام فرمود : « من شهر علمم و على دروازهء آن » . « 14 »\r\nابن عباس دربارهء علم امام على ( ع ) گفت : « به على 10 / 9 علم داده شد و مردم در 10 / 1 ديگر با هم شريك شدند » .\r\nعمر بن خطاب نيز دربارهء علم امام ( ع ) چنين گفته است :\r\n« پيامبر همواره به علم على مىافزود » .\r\nسعيد بن مسيّب در اين باره مىگويد : هيچ كس از اصحاب پيامبر جز على نمىگفت : آنچه مىخواهيد از من بپرسيد » و نيز او بود كه فرمود :\r\nلو شئت أوقرت سبعين بعيرا من سورة الفاتحة . « 15 »\r\n( اگر مىخواستم ، هفتاد شتر از تفسير سوره حمد ، بار مىكردم . )\r\nسخن از فضل و دانش على ( ع ) و جايگاه علمى ايشان پايان ناپذير است و هيچ نويسنده‌اى قادر نيست ، پس از آنچه تاكنون دانشمندان شرق و غرب ، اعم از مسلمانان و غير مسلمانان ، دربارهء امام نوشته‌اند ، گفتارى تازه و جديد بيان نمايد .\r\n\r\nهدف فلسفه از ديدگاه امام\r\nاگر فلسفه آن است كه صرفا از قياسهاى صورى ، تقسيم موجودات\r\n\r\n\r\n","description":"","footnote":"\r\n( 14 ) . همانجا .\r\n( 15 ) . ذخائر العقبى فى مناقب ذوى القربى ص 79 ؛ « حياة على بن ابى طالب » ص 46 .\r\n","page_name":" 113 ","page_number":113},
  {"content":"\r\n\r\nبه ذهنى و خارجى ، جواهر و اعراض و كلياتى كه جز ، ذهن جايگاه ديگرى ندارد ، تشكيل يابد . . . و اگر فيلسوف كسى است كه در گوشهء حجرهء تاريك خود مىنشيند و انديشه‌اش را وراى واقعيت زيستى خود به پرواز درآورد و عقلش را آزمايشگاه قرار داده و براى آن اصول و مبانى و قواعد فلسفى وضع مىكند ؛ سپس عبارات مبهم و پيچيده و ناسازگارى را براى مردم طرح مىكند . . . اگر فلسفه اين است ، پس امام بيزارترين مردم از آن و از فلاسفه خواهد بود .\r\nاما اگر هدف فلاسفه تبلور و بسط انديشه‌ها و سپس سنجيدن و ارزيابى آنها توسط عقل بوده تا آن انديشه صحيح را از ناصحيح بازشناسد و صحيح را با منطق و برهان ، پشتيبانى و تقويت كند و ايمان قلبى را كه عقل هادى آن است ، در پى داشته و مطابق اين ايمان ، در صحنهء عمل نيز اخلاص ورزد . . . ؛ اگر فلسفه اين است ، پس امام سرور فلاسفه و معلم بزرگ آنهاست .\r\n\r\nفلسفه از ديدگاه امام على ( ع )\r\nبنا نداشتيم در اين مختصر سخنى از فلسفهء امام به ميان آورم منتها اخيرا به فرمايشى از حضرت برخورد نمودم كه مىتوان ديدگاه فلسفى امام يا به عبارت ديگر ، هدف از فلسفه را از ديدگاه ايشان بيان داشت و آن تعبير اين است :\r\nالعقول ائمة الافكار و الافكار ائمة القلوب ، و القلوب ائمة الحواس و الحواس ائمة الاعضاء .\r\n( خردها پيشوايان انديشه‌ها هستند ، و انديشه‌ها پيشوايان قلبها ، و قلبها امامان حواس و حواس امامان اعضاء بدن . )\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبراى مثال : اگر اين مسأله به ذهن خطور كند كه آيا نظام دموكراسى بهتر است يا ديكتاتورى ؟\r\nسزاوار نيست پيش از آنكه آن را با عقل خود ارزيابى ، و مزاياى آزادى و پيامدهاى شوم استبداد را بررسى نموده و بين آن دو مقايسه‌اى دقيق و غنى انجام دهيم ، دربست تسليم يكى از آنها شويم . در اين صورت ، اگر انسان با معيارى معقول يكى از آنها را ترجيح داد ، مسلما به آن ايمان آورده ، و تسليم آن خواهد شد . و اين كار نقش قلب است . و هرگاه انسان به مبدئى صادقانه ايمان بياورد آن مبدأ نمونه و مثل اعلاى او مىشود از اين‌رو ، هماره براى جلب خشنودى او عمل مىكند و با تمام جان و مال خود در راهش جانفشانى مىنمايد . از انتقاد كسى نمىهراسد و به پيامد عقايد خودآگاه است و اين نيز نقش حواس و اعضاست .\r\nپس از آنكه مقصود امام روشن گرديد ؛ نكات مهم ذيل را از فرمايش حضرت نتيجه مىگيريم :\r\n1 - وظيفهء عقل تشخيص سره از ناسره است ليكن از حدّ و مرزى كه دارد نمىتواند ، تجاوز كند .\r\n2 - عقيده و باورى كه مغاير احكام عقلى باشد ؛ مردود و نادرست خواهد بود .\r\n3 - تئورى و نظريه‌اى كه مطابق واقع بوده و عقل نيز صحت آن را تصديق كند ؛ اما اگر قابل تطبيق نباشد هرچند از لحاظ علمى ثابت شده فايدهء چندانى نخواهد داشت .\r\nدرست خلاصه اينكه ، فكر بايد به عقيده تبديل و عقيده نيز با عمل تجسم يابد و اين مقصود امام در اين فرمايش اوست كه فرمود :\r\nالايمان و العمل اخوان توأمان ، و رفيقان لا يفترقان لا يقبل اللّه احدهما الّا بصاحبه .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n( ايمان و عمل دو برادر همانند هستند كه از هم جدا نمىشوند و خداوند هيچيك را بدون ديگرى نمىپذيرد )\r\n\r\nامام و مادّيگرايى\r\nاگر اشكال شود كه : اين فلسفه تماما همان فلسفه ماديگراهاست كه براى كار و عمل ارزش قائلند و بر اساس آن بيان توليد و توزيع ارتباط ايجاد نموده و روابط اجتماعى ميان مردم را تنظيم مىكنند و روشن است كه مذهب از ماديگرايى و فلسفه مادى آنها بيزار و آن را طرد مىكند .\r\nدر پاسخ بايد گفت كه : آرى دين ، ماديگرايى را كه جز براى ماده اصالت قائل نيست و روح را فرع و از آثار آن مىداند ، انكار مىكند .\r\nهمچنين مكتب ايده‌آليسم را كه روح و انديشه را اصيل و ماده را از ظواهر آن مىداند و مىپندارد كه زمين و ستارگان آسمانى همگى يك روح در قالب ماده هستند ؛ نفى مىنمايد .\r\nآنچه باعث گرديد كه ماديگراها ، هستى را تنها در ماده بپندارند و برخى ديگر در روح ، اين بود كه ، جمعى از فلاسفه انگاشتند كه اگر حقيقت عقل ، جز حقيقت چيزى كه درك مىشود ، باشد ؛ در اين صورت ، درك آن نيز محال خواهد بود . زيرا ممكن نيست كه يكى از دو متباين ، ديگرى را درك كند ، لذا ماديگراها جهت جمع ميان اين دو ، عقل را به ماده ارجاع دادند و در واقع نوعى وحدت بين آنها قائل شدند و گفتند :\r\nعقل در بافتهاى مغز و دستگاه اعصاب قرار دارد . ايده‌آليستها برعكس ماديّون ، ماده را به عقل ارجاع داده و طبيعت را يك مقولهء عقلى دانستند .\r\nبه بيان ديگر شايد بتوان گفت : آن گروه ، مادّه را عقلى كردند و اينان عقل\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nرا مادّى « 16 » .\r\nعدّه‌اى ديگر گفتند : اساسا عقل و جسم دو موجود كاملا متمايز از هم هستند و هيچ مانعى در ادراك عقل نيست . به عبارت ديگر عقل مىتواند صورت و شكل ظاهرى ماده را ترسيم و تعقل كند نه اينكه عينا در عقل پديد گردد تا محالى لازم آيد . « 17 »\r\nاسلام و ديگر اديان آسمانى ، سه حقيقت را معترفند : خدا ، عقل و مادّه ، و هر سه در تحقق هستى تأثير دارند منتها عقل و مادّه ، وجود و هستى خود را از خدا دريافت مىكنند ، لذا مىبينيم كه امام ( ع ) روى اين نكته مهم عنايت دارد و قهرا اين اعتقاد با مبانى سه مكتب سابق الذكر - ماترياليسم و ايدآليسم و معتقدين به اصالت روح و ماده - منافات تمام دارد .\r\nبا ذكر اين مقدمه ، روشن شد كه مادىگرايان ، كار و عمل را چون اساس مادى دارد تقديس مىكنند به اعتبار اينكه جز ماده چيز ديگرى مفهوم ندارد و ارزش انسان به توليدات اوست . و اگر مىبينيم امام مىفرمايد :\r\nقيمة كل امرئ ما يحسنه .\r\n( ارزش انسان به چيزى است كه خوب انجامش دهد . )\r\nدر جاى ديگر مىفرمايد :\r\nلا شئ الّا ما شاء اللّه .\r\n\r\n\r\n","description":"","footnote":"\r\n( 16 ) . ر . ك : « اللّه و العقل » از نگارنده ص 54 .\r\n( 17 ) . برخى گويند : محال است كه ماده در ذهن وجود پيدا كند زيرا كه ذهن ، كجى و راستى ، گرمى و سردى را نيز تصور مىكند در غير اين صورت بايد ذهن هم كج باشد و هم مستقيم ، و نيز گرم و سرد باشد . بنابراين آنچه در ذهن حاصل مىشود تصويرى از ماده است نه خود آن .\r\n","page_name":" 117 ","page_number":117},
  {"content":"\r\n\r\n( چيزى محقق نشود مگر به خواست خدا . )\r\nبنابراين ، اگر امام كارى كه براى انسان سودآور است تقديس مىكند در حالى است كه به قدرت و نيرويى كه حواس از درك آن عاجز و او وراى همه موجودات است ايمان دارد .\r\nبه عبارت ديگر ، امام از گفتار بيهوده و گزاف كه اهداف خيالى در آن است نهى مىكند و از تو مىخواهد به « روح » كه حقيقتى ثابت و متأصل در وجود است ايمان بياورى و در همان حال نيز از تو مىخواهد كه از حقيقت و ذات آن بحث و كنكاش نكنى ، زيرا روح « جوهرى است بسيط » و يا از ذرات بسيار لطيف و شفّاف تشكيل يافته ، و گرنه راه به جايى نخواهى يافت مانند تحقيقاتى كه بعضى انجام مىدهند كه مثلا :\r\nقوچى كه حضرت ابراهيم ( ع ) بجاى حضرت اسماعيل ذبح كرد ، صد كيلو وزن داشت يا بيشتر ؟ و كشتى نوح ، هشتاد ذراع طول داشت يا كمتر ؟ در حالىكه دانستن و تحقيق در اين‌گونه مطالب هيچ فايده‌اى نخواهد داشت . بنابراين ماديگراها ، هستى را تنها در محسوسات مىدانند و جز آن را هستى نمىخوانند ؛ اما امام هستى را در حس محدود نمىكند ليكن مىفرمايد : عاقل بايد انديشه و كلامش را در آنچه به نفع دنيوى و اخروى اوست به كار گيرد ، خواه محسوس باشد و خواه غيرمحسوس ؛ و لذا مىفرمايد :\r\nالعلم مقرون بالعمل ، اوضع العمل ما وقف على اللّسان .\r\n( دانش همپاى عمل است ، عمل را مطابق گفته زبان قرار ده . )\r\nخداوند مىفرمايد :\r\n لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n إِصْلاحٍ بَيْنَ النَّاسِ  « 18 » ( هيچ فايده‌اى در سخنان پنهانى آنان نيست مگر آن كس كه در صدقه دادن و نيكى كردن و اصلاح بين مردم سخنى سرّى بگويد . )\r\n\r\nعقل در نظرگاه امام\r\nعقل از ديد امام يكى از عوامل شناخت است . مانند وحى و حس و تجربه ، ليكن تفاوت قابل ملاحظه‌اى بين وحى و ديگر اسباب شناخت وجود دارد . آنچه وحى خبر مىدهد بدون استثناء عامل شناخت و معرفت حقيقى است .\r\nاگر از اشياء طبيعى و يا ماوراى طبيعت سخن بگويد خبرش « حق اليقين » است . « 19 » اما حس و تجربه و مشاهده ، از چارچوب ماده پا فراتر نمىنهد . عقل نيز همچون ماده مرز معرفتش محدود است . مثلا درك مىكند كه تحقق معلول بدون علت و اثر بدون مؤثر ممكن نيست و نيز نظم بدون ناظم ميّسر نخواهد بود يا عدالت پسنديده و خوب است ، و ستم نكوهيده است و يا آنچه تو را سود بخشد خير است ؛ و آنچه زيانت رساند پليد است . . .\r\n\r\n\r\n","description":"","footnote":"\r\n( 18 ) . نساء : 114 .\r\n( 19 ) . برخى از صاحبنظران گفته‌اند : يقين سه مرتبه دارد : 1 - علم اليقين ، آن است كه انسان با ديدن آثار و عوارض چيزى به آن حكم مىكند بدون آنكه علت و مؤثر را ديده باشد 2 - عين اليقين ، آنست كه مؤثر را نيز مشاهده كند 3 - حق اليقين ، آنست كه با تمام وجود آن را لمس كند و خود را محو در آن سازد . مثال هريك چنين است : نورى را كه از دور مىبينى علم اليقين است ، از نزديك حقيقتش را مىبينى عين اليقين است و گرميش به جسمت برسد حق اليقين است كه البته تنها معرفت امام حق اليقين است چون فرمود : « لو كشف الغطاء ما ازددت يقينا » ( اگر پرده معارف كنار رود ذره‌اى به يقين من افزوده نخواهد گرديد . )\r\n","page_name":" 119 ","page_number":119},
  {"content":"\r\n\r\nهمچنين عقل و تجربه ، در حل مسائل روزمرّه زندگى ، اختراعات و اكتشافات ، با يكديگر همكارى و مشاركت دارند . بنابراين ، در اين جهان ، حقايقى پس پرده پنهان است كه نه عقل و نه حس و تجربه قادر به درك نيست . باوجود اين ، هرگز اعتبار و ارزش و قيمت خود را از دست نمىدهد .\r\nاز جمله حقايقى كه از پرتو كلام گهربار امام بهره مىگيريم اين است كه : « خير و شرّ و حسن و قبح ، صفاتى هستند كه در ذات شئ ، حقيقت دارند و عقل با اين الفاظ ، از حقايقى ثابت سخن مىگويد » ؛ نه آن‌گونه كه برخى از متكلمين پنداشته‌اند كه انسان با گفتن لفظ « حسن و قبح و خير و شر » از زواياى درون خود و نيز از احساس دوستى يا تنفر خود نسبت به اشياء كه متأثر از محيط و تربيتش است سخن مىگويد .\r\nدر ديدگاه امام در اين زمينه ، يك اصول موضوعى و علمى است و شاهد اين مطلب ، فرمايش معروف حضرت است كه فرمود : « مردان به وسيله حق شناخته مىشوند نه حق با مردان . . . حق را بشناس ، صاحبانش را خواهى شناخت » ، و اين گفته صحيح نيست جز آنكه حق مستقل و قائم به ذات باشد .\r\nامام ، عقل را مرزى قرار داد كه تجاوز از آن ، همان و سقوط در ورطهء جهل و نادانى همان ؛ و در اين صورت عقل در كج‌راهه‌اى كور در غلطيده است خصوصا كه بخواهد در كنه ذات اقدس خدا انديشه و غور كند ، زيرا حضرتش فرمود :\r\nكلّ ما يتصوّر فى الاوهام فاللّه تعالى على خلافه .\r\n( آنچه در خيالها ترسيم شود خداوند غير آن است . )\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nيعنى عقل تنها اصل وجود او را مىتواند تصور كند ولى درك حقيقت ذاتش را هيچ‌كس قادر نيست .\r\n\r\nامام و نظريه كانت\r\nنزديك به اين فرمايش امام را « كانت » گفته است . او مىگويد :\r\n« عقل در لفّافه زمان و مكان و در حلقهء تنگ شهوات محصور است و در اين حال محال است كه وجود خدايى كه محدود به هيچ مرزى نيست و به هيچ صفتى در اين عالم متصف نمىگردد ، درك كند . » بنابراين ، كانت اعتراف به وجود خداوند نموده و معتقد است عقل را حدّ و مرزى است كه تجاوز از آن ، يعنى سقوط در گرداب تناقضات و پندارهاى پوچ ، لكن امام مىفرمايد : « عقل تنها قادر است وجود خدا را ، نه ذات و حقيقتش را ، بشناسد » در صورتى كه كانت مىگويد : « قلب وجود خدا را درمىيابد اما عقل نه اصل وجود و نه ذات حقيقت او را ، نمىتواند درك كند . »\r\nاين سخن كانت معقول نيست و نمىدانيم چگونه قلب در نظر او با اسباب و مسببات و علل و معلولها ، ارتباط برقرار مىنمايد . زيرا امام ( ع ) با دليل عقلى بر وجود خداوند استدلال مىكند و اين وظيفه ابتدايى عقل است كه برنامه‌اى را بدون مدير و مدبّر ، و معلولى را بدون علت نمىپذيرد ؛ و اين قطعا از چارچوب وظايف قلب بيرون است .\r\nبنابر آنچه گفته شد ، مىتوان چنين نتيجه گرفت كه امام راه شناخت را ، محدود به وحى نمىداند بلكه ، عقل و حس و تجربه را نيز هر يك در چارچوب خود ، از اسباب معرفت بشمار مىآورد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nامام على ( ع ) ، استاد همگان\r\nدر عصر پيامبر اكرم و خلفاى راشدين ، مدارس و مراكز تعليمى وجود نداشت . صحابه دانشمند براى تبليغ اسلام و تعليم احكام و معارف قرآن و آنچه از پيامبر دريافت كرده بودند ؛ به گوشه و كنار جهان كوچ مىكردند . ليكن دانش آنها از دايره برخى از احكام ، مانند عبادات و واجبات و غيره فراتر نبود . اما اسرار علمى و معجزات غيبى قرآن ، علوم و فنون و جامعيت آن ، رمز سازگارى آن در هر زمان ؛ همه اينها را تنها خداوند سبحان و « راسخون در علم » مىدانند . و راسخون در علم ، حضرت محمد ( ص ) و اهل بيت اويند ؛ و غير از ايشان چيزى نمىدانند و يا آگاهيهاى آنان ناچيز و محدود به معارف و علوم زمانه است ؛ مانند علم نسب‌شناس قبايل و حيوانات ، فالگيرى و قيافه‌شناسى و خرافات و تعبير خوابها ، و خرافهء آواز شتربان ، داغ كردن محل زخم با آهن گداخته . . .\r\nو اگر صحابه‌اى مطلب مفيدى مىگفت قهرا از پيامبر و يا على آموخته بود . نمونه‌هاى اين حقيقت به اندازه‌اى است كه شماره نتوان كرد و اينجا تنها به برخى از آنها اشاره مىكنيم :\r\n« روزى عمر با بزرگان واقعه بدر بر ابن عباس وارد شد ، آنان لب به اعتراض گشودند كه ابن عباس جوانى بيش نيست و ما بزرگانيم چگونه او را با ما همراه مىسازى . عمر براى اينكه فضل ابن عباس را براى آنان اثبات كند تفسير آياتى را از آنان طلب كرد . بعضى ساكت و برخى ديگر گفتند : نمىدانيم . اما ابن عباس حقيقت را روشن كرد . عمر گفت : « او همانست كه اكنون شناختيد » « 20 » .\r\n\r\n\r\n","description":"","footnote":"\r\n( 20 ) . ذخائر العقبى ، طبرى / ص 228 .\r\n","page_name":" 122 ","page_number":122},
  {"content":"\r\n\r\nاگر شاگرد « ابى الحسن » بزرگان صحابه را با برهان ساكت كرد . درباره استاد بزرگوارش چه مىتوان گفت ؟\r\nاز ابن عباس پرسيده شد : « علم تو در مقايسه با علم على چه اندازه است ؟\r\nپاسخ گفت : قطره‌اى از درياى بىكران » .\r\nمشهور است كه مسلمانان ، ابن عباس را « درياى علم » مىخواندند . او را « حبر » يعنى دانشمندى بزرگ مىدانستند . از ابن صالح نقل است كه مىگويد : « مردم دانش‌طلب و علم‌دوست بسيارى را كنار درب خانه ابن عباس ديدم كه براى كسب علم گردهم آمده بودند » .\r\nابن عباس به همراه معاويه به حج مىرفت و جمع كثيرى از دانش‌پژوهان در پى او بودند .\r\nخطيب بغدادى از « عطاء » روايت كرده كه او گفت : « مجلسى به شكوه محفل ابن عباس هرگز نديدم طالبان قرآن ، گرد او از او مىپرسيدند . نحودانان و شعراء و فقهاء هريك از او مطالبى را سؤال مىكردند و او به آنها پاسخ مىگفت » .\r\nاين سيل علوم و دانشها كه از وجود پرفيض ابن عباس سرازير گرديد ، قطره‌اى است ناچيز از درياى بىكران وجود فياض امام على ( ع ) كه اندازه و ژرفاى آن را كسى درك نتوان كرد .\r\nاين تنها ابن عباس نبود كه شاگرد امام بود بلكه امام « استاد همگان عصر خود » بود . بدون استثناء پس از پيامبر فقط او بود كه علوم را از او مىآموختند و به گفته‌هاى او استناد مىكردند چنان كه به قرآن استناد مىنمودند .\r\nرسول اكرم ( ص ) در اين راستا فرمودند :\r\nعليّ مع القرآن و القرآن مع عليّ ، لن يفترقا حتّى يردا\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nعلىّ الحوض .\r\n( على با قرآن و قرآن نيز با على است ، اين دو از يكديگر جدا نمىگردند تا بر سر حوض كوثر بر من وارد شوند . )\r\nاز اين حديث شريف پنج نكته مهم را استفاده مىكنيم :\r\n1 - اقوال خداوند و پيامبر گرامىاش و امام همامش از نظر حجيت و وجوب اطاعت با هم مساوى است . خداوند در قرآن كريم مىفرمايد :\r\n وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا .  « 21 »\r\n( آنچه رسول خدا دستورتان داد . بگيريد ( اطاعت كنيد ) و از آنچه شما را نهى كرد دست برداريد و واگذاريد . )\r\nاين آيه به صراحت دلالت مىكند كه فرمايش حضرت به منزله قرآن كريم است ، چنان كه حديث ياد شده دالّ بر آن است كه اقوال امام نيز به منزلهء قرآن مىباشد . پس چنين نتيجه مىدهد كه « على وسيله و حلقهء اتصال به خداست ، حجت و دليل او بر بندگان اوست و نهىكننده او ، ناهى قرآن است » .\r\n2 - على آگاه به حقايق و اسرار قرآن است و معارف قرآن تماما نزد اوست . چه اينكه اگر چنين نبود هرگز « بودن يكى با ديگرى » امكان نداشت .\r\n3 - على مانند قرآن ، خطا نمىكند و هرگز باطل به او راه نخواهد يافت .\r\n4 - او جاودانه است ، چون قرآن اين‌گونه است و اين جاودانگى\r\n\r\n\r\n","description":"","footnote":"\r\n( 21 ) . حشر : 7 .\r\n","page_name":" 124 ","page_number":124},
  {"content":"\r\n\r\nتا روز قيامت ادامه خواهد داشت .\r\n5 - قرآن نيازمند به على است ، چنان كه على نيز بىنياز از قرآن نيست ، زيرا معناى تلازم بين دو چيز نياز هريك به ديگريست .\r\nپس على به قرآن نياز دارد چون منبع و سرچشمه معارف است و قرآن به على نياز دارد چون او را مفسرى شايسته لازم است و لذا امام فرمود :\r\nذاك القرآن الصامت و انا القرآن الناطق .\r\n( قرآن ، كتابى ساكت است و من قرآنى گويا و سخنگو . )\r\nعلى ( ع ) جداكنندهء حق و باطل است و بدين خاطر است كه پيامبر ( ص ) فرمود :\r\nلا يبغضك مؤمن و لا يحبك منافق .\r\n( هيچ مؤمنى كينهء تو را بر دل نگيرد و هيچ منافقى تو را دوست ندارد . )\r\nو نيز بدين سبب او را « قسيم بهشت و دوزخ » خواند . يعنى با محبّت او مؤمنان كه بهشت براى آنان آفريده شده ، شناخته مىشوند و به بغض و كينه او منافقان دوزخ آشيان ، شناخته مىگردند . و در يك كلمه ، اين حديث شريف ، به روشنى دلالت دارد كه على و قرآن برابر يكديگرند يعنى آنچه قرآن از فضل و عظمت داراست على نيز دارد ، چون مفهوم تلازم ميان آنها چيزى جز اين نيست .\r\nحتى اگر از اين حديث نيز صرف‌نظر كنيم و به تاريخ زندگانى امام از آغاز تا روز شهادتش بنگريم ؛ خواهيم ديد كه زندگانى او وقف خدمت به قرآن بوده است . در كودكى آن را نزد پيامبر فراگرفت با منكران آن ستيز كرد و هنگام خلافتش با پيمان‌شكنان و ستم‌پيشگان و خارجيان\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبخاطر تفسير به رأى آنان ، جنگيد . و نهايت تلاش خود را نمود ولى در دوران خلفا ، دست از اظهار علم خود برداشت ، بنابراين ، حديث مذكور از يك واقعيت كه فى نفسه ثابت است سخن مىگويد ، از آن قرآنى كه در كودكى و جوانى و پيرى به امام تعليم شده است .\r\nاين حقايق چنان آشكار است كه كس را جز دشمن حق ، ياراى انكار آن نيست .\r\nاستاد « على جندى » رئيس دانشكده دار العلوم دانشگاه قاهره مىگويد :\r\n« خداوند صلاح و نيكبختى را براى على ، و براى امتش نيز به واسطهء او اراده كرد . بهترين راه را به او نماياند . و بدانچه خود نظير آن است و به عقل نزديكتر است ، موفقش نمود » .\r\n« شعبى » در تشبيه حضرت مىگويد : « مثل على ( ع ) در اين امت مانند مسيح بن مريم در بنى اسرائيل است »\r\nحسن بصرى نيز دربارهء حضرت مىگويد : « على تيرى رها شده از كمان خدا بسوى دشمنان او بود . . . »\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nغيب‌گوييها\r\nامام مىفرمايد :\r\nالكاهن كالساحر و الساحر كالكافر و الكافر فى النّار .\r\n( پيشگو همچون جادوگر و جادوگر ، همچون كافر و كافر در دوزخ است . )\r\nمعروف است وقتى حضرت به سفرهايى مىخواستند بروند ، برخى به ايشان مىگفتند :\r\n« اگر در اين زمان سفر كنى ، بيم آن مىرود كه به مقصود خود نرسى » . امام در پاسخ مىفرمود :\r\nهركس اين گفته را تصديق كند ، قرآن را تكذيب كرده است .\r\nهمچنين حضرت روزى به طالع‌بين و پيشگويى برخورد كرد و با اشاره به حيوان آبستنى ، از آن مرد پرسيد : آيا مىدانى در شكم اين حيوان ماده است يا نر ؟ آنگاه حضرت فرمود : هركس چنين ادعايى كرد آيات قرآن را تكذيب كرده است ، چرا كه خداوند فرموده است :\r\n إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ ، إِنَّ اللَّهَ عَلِيمٌ خَبِيرٌ  « 22 »\r\n( تنها خداوند از روز رستاخيز آگاه است ، او باران را فرو مىفرستد ؛ از آنچه در رحمهاست خبردار است و هيچ‌كسى نمىداند فردا چه بدست خواهد آورد و هيچ‌كس نمىداند در كدام سرزمين مىميرد .\r\n\r\n\r\n","description":"","footnote":"\r\n( 22 ) . لقمان : 34 .\r\n","page_name":" 127 ","page_number":127},
  {"content":"\r\n\r\nهمانا خداوند دانا و آگاه است . )\r\nامام صادق ( ع ) فرمود :\r\nالمنجّم ملعون و الكاهن ملعون و السّاحر ملعون .\r\n( طالع‌بين ، پيشگو و جادوگر هر سه مورد نفرين خدا هستند . )\r\nدانشمندان شيعه گفته‌اند : هركس گفتهء طالع‌بين يا پيشگويى را بپذيرد ؛ همانا به آنچه بر پيامبر اكرم ( ص ) نازل شده ؛ كافر گشته است .\r\nبه‌هرحال ، علماء در اين باب به تفصيل سخن گفته‌اند ؛ و كسانى را كه راه دروغ و نيرنگ و دورويى در زندگى خود را پيش گرفته‌اند ، شديدا برحذر داشته و جز راه حق و قرآن و اسلام را روا ندانسته‌اند . استدلال آنها اين است كه تزوير و تدليس و طالع‌بينى و پيشگويى و كف‌بينى . . . بدعت در دين و اخلال در نظام و فاسدسازى اخلاق انسانى است ، چنان كه اجماع فقها بر اين است كه « ساحر اگر مسلمان باشد واجب القتل ، و اگر كافر باشد تنبيه و تأديب مىشود » . « 23 »\r\nبا اين مقدمه ، اكنون اين پرسش مطرح است كه : اگر جادوگرى و پيشگويى و طالع‌بينى ، نزد على و شيعه‌اش حرام است ؛ چگونه خود از آينده خبر داده است ؟ البته ناگفته نماند كه برخى از ستاره‌شناسان با استفاده از حركات ستاره‌ها و گردش زمين قادرند ، قلمرو وقوع خسوف يا كسوفى را پيش‌بينى كنند اما اينكه از حادثهء آتش‌سوزى كه در سالهاى آينده و در مكانى معين روى خواهد داد يا انقلابى در فلان كشور به وقوع خواهد پيوست و يا از صلب كسى پادشاه يا دانشمندى آفريده خواهد شد\r\n\r\n\r\n","description":"","footnote":"\r\n( 23 ) . جواهر الكلام ، نجفى ، باب حدود .\r\n","page_name":" 128 ","page_number":128},
  {"content":"\r\n\r\nو پيشگوييهايى از اين قبيل ، هرگز علم و دانش پيشرفته قادر به آن نخواهد بود .\r\nپاسخ سؤال ياد شده را مىتوان از اين فرمايش حضرت استفاده كرد كه فرمود :\r\n« هركس فتوايى جاهلانه دهد ، زمين و آسمان او را لعنت كند . . . ، تو آنچه نمىدانى ، اظهار نكن ، بلكه هرچه مىدانى بيان كن . . .\r\nهيچ حركتى انجام نمىگيرد مگر آنكه به علم نيازمند است » .\r\nفرمايش حضرت در اين زمينه بسيار است كه اگر در مجموعه‌اى گردآيد ، كتابى كلان خواهد شد .\r\nامام كسى نيست كه ديگران را از چيزى برحذر دارد و خود آن را مرتكب شود . بنابراين ، پيشگوييهاى او حتما بر پايهء علمى است كه از عالمى ، آموخته است . چنان كه حضرت اين مطلب را در پاسخ فردى فرمود كه گفت : « بيقين علم غيب ، به تو عطا شده ، اى امير المؤمنين ! »\r\nو صاحب علمى كه امام از او فراگرفت ، نبىّ اكرم ( ص ) است .\r\nو آنچه را كه امام خبر داده و با ابزار و تكنيك علم جديد قابل پيش‌بينى نيست ، همانست كه پيامبر به وى تعليم داده است . و حضرت نيز آنچه داشت از طريق وحى دريافت كرده بود . خداوند فرموده است :\r\n  عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ .   « 24 »\r\n( خداوند داناى غيب است . هيچ‌كس بر عالم نهان او آگاه نيست ، مگر پيامبرى كه خدا از او خشنود باشد . )\r\nو پيامبر نيز به حسب وظيفه‌اى كه ايفا مىكند از كسى كه\r\n\r\n\r\n","description":"","footnote":"\r\n( 24 ) . جنّ : 27 و 26 .\r\n","page_name":" 129 ","page_number":129},
  {"content":"\r\n\r\nخداوند از او راضى است - چنان كه مصلحت چنين است - مطّلع مىباشد .\r\nنبىّ اكرم ( ص ) غيب‌گوييهاى بسيارى كرده كه بخشى از آنها در زمان او و پيش از عصر حاضر به وقوع پيوسته و بعضى ديگر در اين زمان تحقق يافته است . مثلا فرمود : « پس از من مسلمانان بر كسرى و قيصر پيروز خواهند شد و بر گنجهاى آنها دست خواهند يافت » .\r\nهمچنين خطاب به ام الفضل هنگامى كه عبد اللّه بن عباس را به دنيا آورد فرمود : « اذهبى بأبى الخلفاء » ( پدر خلفا ( ابن عباس ) را ببر ) .\r\nو نيز خطاب به امام على ( ع ) فرمود :\r\nستقاتل الناكثين و القاسطين و المارقين و انّه لا يموت حتّى تخضب لحيته من هامّته .\r\n( با پيمان‌شكنان و ظالمان و خوارج‌خواهى جنگيد و نمىميرى تا اينكه محاسنت به خون فرق سرت خضاب شود . )\r\nحضرت به عايشه اشاره مىكند و مىفرمايد : « او سوار بر شترى است تا به منطقه « حوأب » مىرسد و سگها بر او پارس مىكنند » !\r\nخطاب به ابى ذر مىفرمايد : « چه مىشود تو را كه از اين مكان بيرونت مىكنند » ؟\r\n( كه اشاره به داستان وى با عثمان و تبعيد او به بيابان ربذه به دست عثمان است . )\r\nهمچنين حضرت در واقعه بدر به عمويش عباس فرمود : « كجا پنهان نمودى مالى را كه همسرت ام فضل نزد تو به وديعه گذاشت » ؟ در حالىكه عباس ادعا كرده بود مالى نزد او نيست !\r\nبه فرزند دلبندش حضرت فاطمه فرمود : « تو نخستين كسى هستى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nكه از خاندان من به من ملحق مىشوى » چنان كه همين‌طور هم شد .\r\nبه عمار ياسر خبر شهادتش را چنين فرمود : « گروهى سركش تو را مىكشند و جرعهء شيرى آخرين بهرهء دنيوى تو خواهد بود » چنان كه لشكر معاويه او را در جنگ صفين پس از آنكه وى جرعه شيرى نوشيد ، به شهادت رسانيد .\r\nحضرت از مرگ سردمدار خوارج كه سينه‌اى برآمده چون پستان زن داشت ، خبر داد و او در جنگ نهروان به هلاكت رسيد .\r\nحضرت به زبير فرمود : « تو با على خواهى جنگيد و به او ظلم خواهى كرد » چنان كه در واقعه جمل بر امام خروج كرد .\r\nهمچنين از داستان بنى مروان اطلاع داد كه : « چون تعدادشان به سى نفر برسد ، اموال خدا را به ناحق بين خود تقسيم و بندگانش را به زير يوغ خود برده و دينش را با فريب و نيرنگ دستاويز اهداف شوم خود قرار مىدهند »\r\nاز جمله اين اخبار ، خبرى است كه حضرت به فرستادگان « كسرى » پادشاه ايران زمين داد چرا كه كسرى لشكرى را مأمور كرد كه به مدينه آمده و زنده يا مردهء پيامبر را براى وى ببرند و وقتى آنها به پيش حضرت رسيدند ايشان خبر قتل كسرى را به دست فرزندش « شيرويه » به آنان داد » .\r\nخبر حضرت از حادثه « حرّه » « 25 » نيز از اخبارى بود كه\r\n\r\n\r\n","description":"","footnote":"\r\n( 25 ) . نام منطقه‌اى است نزديك مدينه كه لشكر يزيد به سركردگى « مسلم بن عقبه » از آنجا وارد مدينه شد . واقعه از اين قرار بود كه در سال 63 هجرى مردم مدينه ، استاندار يزيد را خلع و با عبد اللّه پسر حنظلهء غسيل الملائكه دست بيعت دادند . بنى اميه كه در مدينه از هزار نفر بيشتر نبودند . در منزل مروان بن حكم گردآمدند و طىّ نامه‌اى از يزيد كمك خواستند . يزيد مسلم را با لشكرى 20 هزار نفرى\r\n","page_name":" 131 ","page_number":131},
  {"content":"\r\n\r\nپيش‌بينى آن را كرده بود ، چنان كه حضرت به « زيد بن صوحان » نويد داد كه عضوى از بدن او زودتر از خودش به بهشت خواهد رفت » و همانگونه كه حضرت فرموده بودند ، در واقعه نهاوند ، دستش در راه خدا قطع شد .\r\nاشاره‌هاى مكرر حضرت در مورد حوادثى كه بر اهل بيت او واقع خواهد شد بسيار است كه از كتابهاى تفسير و حديث و تاريخ خصوصا در دو كتاب مهم اهل سنت يعنى صحيح مسلم و صحيح بخارى « 26 » فراوان نقل شده است .\r\nاينك به بخش دوم از پيشگوييهاى حضرت كه در عصر حاضر رخ داده است ، اشاره مىكنيم :\r\nدر صحيح بخارى از پيامبر اكرم نقل است كه فرمود :\r\nيوشك ان ينحسر الفرات عن كنز من ذهب .\r\n( به زودى درون فرات گنجى از طلا پيدا خواهد شد ) ( كه اشاره به كشف مادّهء حياتى نفت است . )\r\nبخارى روايتى ديگر در اين زمينه نقل مىكند كه حضرت فرمود :\r\nسيتقارب الزّمان و ينقص العمل .\r\n\r\n\r\n","description":"","footnote":"\r\n- مأمور تاراج و كشتار مردم مدينه نمود . اهل مدينه به فرماندهى عبد اللّه مدتى مقاومت كردند تا اينكه عبد اللّه و ياران دلاورش به شهادت رسيدند . و مسلم فرمان قتل مردم و غارت اموال و هتك نواميس را تا سه روز صادر كرد . ر . ك : تاريخ طبرى 3 / 352 - 359 دار الكتاب العلميه ، بيروت ، چ دوم 1408 . ( مترجم )\r\n( 26 ) . شيخ عبدى مفتى در كتاب خود به نام « النواة » صفحه 109 مىگويد : « حديث ثقلين را مسلم و ترمذى در جاهاى بسيارى تكرار كرده‌اند و به اين صورت مكرر نيز نقل كرده‌اند كه حضرت رسول فرمود : « شما را يادآور مىشوم كه اهل بيت مرا مراقب باشيد ( دوبار فرمود ) گفته شده كه در اين تأكيد ، اشاره به مصائبى است كه بر خاندان پيامبر وارد مىآيد و ننگ و عارى است كه اسلام ناب براى زدودن آن تاكنون خون پاكباختگانى را تقديم نموده است .\r\n","page_name":" 132 ","page_number":132},
  {"content":"\r\n\r\n( به زودى زمانها به يكديگر نزديك و از كميّت كارها كاسته خواهد شد . )\r\nكه اشاره است به سرعت در رفت‌وآمدها توسط وسايل پيشرفتهء حمل و نقل و استفاده از دستگاههاى تكنيكى كه از زحمت كارگران مىكاهد .\r\nدر مسند احمد نظير اين روايت چنين آمده كه حضرت فرمود :\r\nتتقارب الاسواق و تتقارب الأزمان .\r\n( بازارها بهم نزديك و زمانها كوتاه خواهد شد . )\r\nكه اشاره است به صدور توليدات به تمام بازارهاى جهانى در مدتى كوتاه .\r\nشيخ احمد صديق غفارى در كتاب خود : « تطبيق اختراعات عصر جديد با آنچه كه سرور انسانها خبر آن را داده است » روايتى را از كتاب مسند احمد بن حنبل نقل مىكند كه حضرت فرمودند :\r\nلا تقوم السّاعة حتّى تكلّم الرجل عذبة سوطه و سراك نعله .\r\n( قيامت برپا نشود تا آنكه انسانها با دستهء تازيانه خود و بند كفششان سخن مىگويند . )\r\nاشاره است به راديو و ديگر ابزار و وسايل پيشرفته صنعتى كه انسان مىتواند همراه خود داشته باشد چنان كه قوطى سيگار را مىتواند حمل كند . در كتاب مذكور آمده است كه حضرت فرمودند : « قومى خواهند آمد كه مانند گاو با زبانهايشان غذا مىخورند » اشاره دارد به روزنامه‌نگاران و قلم‌داران مزدورى كه با پخش اخبار نادرست و دروغ پراكنى خود و نشر نسبتهاى ناروا ، روزگار خود را مىگذرانند .\r\nشگفت‌انگيزتر از همه ، اين فرمايش حضرت است كه فرمود :\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nسيرى الناس أمورا يتفاقم شأنها فى نفوسهم يتسائلون بينهم :\r\nهل كان النّبى ذكر ذلك ؟\r\n( مردم ، مسائلى را خواهند ديد كه بسيار در نظرشان بزرگ و دشوار و بغرنج است و از خود مىپرسند : آيا اين مسأله را نيز پيامبر ذكر نموده است ؟ )\r\nاين روايت را احمد بن حنبل در حالى نقل مىكند كه ( تا زمان نگارش اين كتاب ) حدود 1138 سال از مرگ او مىگذرد .\r\nپيامبر گرامى تنها به استخراج نفت از سرزمين اعراب اكتفاء ننمودند بلكه پيش‌بينى فرمود كه استعمارگرانى خوار و پست آن را استخراج و تصفيه خواهند كرد . در مسند احمد بن حنبل آمده است كه حضرت فرمودند :\r\nستكون معادن يحفرها اشرار النّاس .\r\n( مردمانى پست و شرور آن معادن را آمادهء بهره‌بردارى مىكنند . )\r\nدر حديث ديگرى به « اراذل الناس » تعبير شده است .\r\nشيخ على يزدى در كتاب « شجرهء مباركه » خود حديثى طولانى را از تفسير على بن ابراهيم قمى ( از مفسران شيعه قرن سوم و چهارم ) نقل كرده كه حضرت فرمودند :\r\nتتقارب الأسواق و يظهر الرّبا و تتعامل الناس بالغيبة و الرشا و ينفقه اقوام لغير اللّه و يكثر أولاد الزّنا يتغنّون بالقرآن .\r\n( بازارها و تجارتخانه‌ها به يكديگر نزديك مىشوند . ربا در ميان مردم پديدار مىشود ، مردم با رشوه و در پنهانى با هم معامله مىكنند ؛ و در غير طريق شرعى آن را به مصرف مىرسانند . زنازاده زياد مىگردد و قرآن با غنا تلاوت مىشود . )\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاكنون تمام اين پيش‌بينىها به حقيقت پيوسته ليكن آنچه بيش از هرچيز ديگر ، شگفتى انسان را برمىانگيزد عبارت « يتعامل الناس بالغيبة » مىباشد كه حضرت از شيوهء معاملهء پنهانى كه اكنون بين تجار مرسوم است ، خبر مىدهد . تاجرى در شرق با ديگرى در غرب در تماسى كوتاه قرارداد تجارى بزرگى منعقد مىكند ، بدون اينكه كالا مشاهده شود و يا داد و ستدى صورت گيرد .\r\nدر اين كتاب از امام على ( ع ) نقل شده كه فرمود :\r\nستخرج الأرض بركانها و تؤكل ثمرة الصّيف فى الشتاء و بالعكس و تحمل الشجرة فى كل سنة مرّتين و يزرع الرّجل الحنطة و الشّعير فينتج الصّاع مئة . . . و تكون السّنة كالشهر و الشهر كالأسبوع و الأسبوع كاليوم و اليوم كالساعة .\r\n( زود است كه زمين آتشفشانش را بيرون ريزد ، ميوهء زمستان در تابستان و برعكس خورده شود درخت در هر سال دو بار ميوه دهد . از يك پيمانه گندم و جو صد پيمانه حاصل شود . . . سال مانند ماه خواهد شد و ماه همچون هفته و هفته مثل روز و روز مانند لحظه‌اى . )\r\nاگر پيامبر اصحابش را از اين اخبار غيبى آگاه مىسازد . قطعا على ( ع ) سزاوارتر از ديگران است كه از اين اخبار اطلاع داشته باشد و چه كسى به علم پيامبر لايق‌تر از على است ؟ زيرا او به منزلهء سر بر پيكر پيامبر است - چنان كه پيشتر بدان اشاره شد - .\r\nبنابراين تمام غيبگوييهاى امام مستند به پيامبر گرامى و به او ختم مىشود و . . . او تنها راوى و ناقل است و آنچه بيان داشته ، از حضرت رسول دريافت نموده است . پس انكاركنندهء او - بىشك - چه بخواهد و چه نخواهد ، منكر رسول خداست .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nجالب اينجاست ، برخى از كسانى كه بيشتر اخبار غيبى امام ( ع ) را انكار مىكردند ، پيشگوييهاى « شقا « 27 » و سطيح « 28 » » دو كاهنى كه ظهور پيامبر را قبلا پيش‌بينى كرده بودند ، قبول داشتند .\r\nفخر رازى معروف به « امام المشكّكين » صاحب تفسير الكبير ، ذيل آيهء كريمه « عالم الغيب » داستانى را نقل مىكند . او مىنويسد :\r\n« در دوره سلطان سنجر سلجوقى پسر ملك شاه ، زن پيشگويى بود كه از غيب خبر مىداد ! و مطابق گفته‌اش آن حادثه رخ مىداد . رازى مىگويد :\r\nدانشمندان بسيارى كه خود در كلام و فلسفه صاحب‌نظر بودند ، به آن زن ايمان داشتند تا آنجا كه نظير « ابو البركات » در كتاب « المعتبر » خود ، در شرح حال وى مبالغه كرده و ادعا نموده كه بيش از سى سال دربارهء اخبار آن زن تحقيق و اخبارش را مطابق واقع يافت و سرانجام به وى ايمان پيدا كرد ! »\r\nشگفتا ، زنى كه نه نژاد شناخته شده‌اى دارد و نه حقيقتى معلوم ، دانشمندان و پژوهندگان اسلامى او را تصديق مىكنند ، بطورى كه حتى امام رازى گفته‌اى را كه ناشى از تأثيرپذيرى اوست به ميان مىآورد و مىگويد :\r\n\r\n\r\n","description":"","footnote":"\r\n( 27 ) . وى از پيشگوهاى مشهور دوران جاهليت بود و تنها يك دست و يك پا و يك چشم داشت و حدود سال 573 ميلادى از دنيا رفت ، اعلام المنجد : ص 389 ( مترجم )\r\n( 28 ) . وى ربيع بن ربيعه نام داشت و از كاهنها و پيشگوهاى نامور دوران جاهليت بود و چون هميشه بر سطح زمين دراز كشيده و قادر به نشست و برخاست نبود ، و او را سطيح مىگفتند : ( اعلام المنجد ص 355 ) ( مترجم )\r\nصاحب كتاب العقد الفريد در جلد اول مىگويد : سطح كاهن پيش از آنكه كسى سخنى بگويد نيت او را برملا مىكرد .\r\n","page_name":" 136 ","page_number":136},
  {"content":"\r\n\r\n« علم غيب مخصوص اولياء نيست بلكه گاه جادوگران نيز از غيب خبر دارند ! »\r\nبا اين توضيح ، چه تعجّبى وجود دارد كه امام از غيب با استناد به كلام پيامبر كه او جز وحى نمىگويد ، خبر بدهد ؟\r\nاگر كسى از اين استنتاج ايراد بگيرد كه دلايل فوق الذكر ، مسلمانى را كه به خدا و پيامبرش ايمان دارد ، مانع مىسازد ، چه آنچه بيان شد ، مبتنى بر پذيرش اصول اسلام و احكام قرآن است ، ليكن كسى كه اساسا به خدا ايمان ندارد يا معتقد است ولى پيامبرى را نپذيرفته ، لذا دلايل ياد شده براى او حجيت و اعتبار ندارد و در نتيجه اعتراف و تصديق اين مطالب بر او لازم و واجب نيست .\r\nدر جواب اشكال‌كننده ، بايد گفت : قصد نگارنده اين نيست كه ترديدكننده در اخبار غيبى امام ، دست از دين و عقايدش بردارد تا اين گفته‌ها را تصديق كند . چرا كه بنده عقل و ضمير و وجدان مخاطب خود را به داورى فرامىخوانم و اگر فردى منصف و اهل حقيقت بود از او مىپرسم : اگر خبر دهند كه پديده‌اى در آينده روى خواهد داد و صددرصد اين خبر صادق باشد و بر پايه هيچ تكنيك و تجربه و فنى هم نباشد چگونه آن را تحليل مىكنى ؟ و چگونه اخبار غيبى پيامبر و على را تفسير مىكنى ؟ و استناد اين فرمايش كه « در شهر طالقان گنجهايى است البته نه از طلا و نقره » چه‌چيز است ؟ ( اين مطلب اشاره به كشف مادهء نفت در ايران است ) . اين روايت را ابو الغنائم كوفى در كتاب « الفتن » خود آورده است درحالىكه از مرگ او صدها سال مىگذرد .\r\nچگونه كلام امام جعفر صادق ( ع ) فرزند امام على را تفسير مىكنى ؟ كه فرمود :\r\n« زمانى خواهد آمد كه اهل مشرق ، صدا و سيماى اهالى مغرب\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nزمين را همزمان خواهند ديد . هر ملتى صداى همزبان خود را خواهد شنيد . اعراب از سلطه بيگانگان بيرون خواهند رفت و مقدرات خود را بدست خواهند گرفت و افسار خود را كه در دست ديگران است خواهند گسيخت و نظام مردم بر مردم حاكم خواهد شد . » « 29 » امام ( ع ) اين حقايق را بيش از 1200 سال پيش بيان نموده و صدها سال است كه در كتب شيعه مدون است كه تماما تحقق‌يافته و ما اكنون شاهد آنها هستيم .\r\nصداى غربيها را كه براى خاورنشينان و به زبان آنها يعنى عربى ، فارسى و غيره سخن‌پراكنى مىكنند مىشنويم . مىبينيم اروپاييها و آمريكاييها ، راديو و تلويزيون را ساختند و صدا و سيما را همزمان به داخل خانه‌ها بردند . دمكراسى در اكثر كشورها حاكم شد و نظامهاى سلطه‌گر فئودالى و اشرافيت و خان‌سالارى از ميان برچيده شد . از مردم ، افرادى بعنوان رئيس جمهور و رهبر همچون نكروما « 30 » و كاسترو ، از هر رنگ و جنسى برگزيده شد . به زودى اعراب از دست مزدوران استكبار رهايى خواهند يافت و لجام را گسيخته ، با دشمنان رودررو خواهند شد ؛ گويى مصيبت استعمار ، اتحاد و همبستگى آنهاست يعنى هنگامى كه آنان به استقلال برسند و با يكديگر همنوا شوند .\r\nاين ترسيمى است از واقعيت‌ها كه امام پيش‌بينى وقوع آن را براى دهها نسل آينده فرموده و محال است كه جز خداوند داناى غيبها و\r\n\r\n\r\n","description":"","footnote":"\r\n( 29 ) . بحار الانوار ، 13 / 135 و 163 و 168 ، ج 1233 ه . درحاليكه از وفات وى 279 سال ( تا زمان حيات نويسنده ) مىگذرد با اين عنايت كه مرحوم مجلسى ، اين خبر را از كتاب غيبت شيخ طوسى ( درگذشته 460 ه ) و ارشاد شيخ مفيد ( درگذشته 413 ه ) و معانى شيخ صدوق ( درگذشته 381 ) نقل كرده و اكنون بيش از هزار سال از زمان نگارش و تأليف اين كتب گذشته است .\r\n( 30 ) . نكرومادكوامى . ( 1909 - 1972 م ) رئيس جمهور غنا 1960 - 1966 كه با كودتاى نظامى سرنگون شد . ( مترجم )\r\n","page_name":" 138 ","page_number":138},
  {"content":"\r\n\r\nبندگان صالحش كه خداوند از آنان راضى است ، از غيب آگاه باشد .\r\nبار ديگر تأكيد مىكنم كه امام غيب را نمىداند ، بلكه از قول پيامبر اخبار غيبى را نقل مىكند و تفاوت ميان اين دو بسيار است ، هرچند لازمهء خبر دادن ، عالم بودن است ، ليكن اين علم براساس روايت است نه اجتهاد و درايت .\r\n\r\nآرزوهاى انسانيت\r\nانسان از آغاز پيدايش با آرزو آفريده شده است و براى تحقق آرزوها و رؤياى خود ، حاضر به پرداخت سنگين‌ترين بها بوده است ، ليكن هماره در راه رسيدن به آمال خود ، دچار لغزش و تزلزل و نااميدى بوده و يا وقوع آن را ناشدنى انگاشته است . با اين وجود ، اين اهل بيت ( ع ) بودند كه خبر حتمى از وقوع حوادث را داده‌اند . توصيف اين رؤياى صادق را در نويد ذيل مىتوان يافت .\r\nدر كتاب « شجرهء مباركه » و « بحار الانوار » « 31 » از پيامبر اكرم ( ص ) و خاندانش نقل است كه فرمودند :\r\n« قيامت برپا نشود تا زمانى رسد كه ديگر ارثى ميان وارثان تقسيم نگردد و دست يافتن به غنايم ؛ كسى را شاد نكند ، به كسى ستم نشود و احدى بيم ديگرى را به خود راه ندهد و خونى بر زمين نريزد .\r\nروزيها بطور يكنواخت تقسيم شود . همه در امن و امان و بهترين حال بسر مىبرند . گرگ و گوسفند كنار هم و كودكان با حيوانات درنده بازى مىكنند . هميارى و نيكوكارى بقدرى زياد مىشود كه مانند خاك .\r\nاگر كسى به مكانى دوردست سفر كند زاد و توشه‌اى بهمراه نبرد . آسمان\r\n\r\n\r\n","description":"","footnote":"\r\n( 31 ) . ج 12 چاپ كمپانى .\r\n","page_name":" 139 ","page_number":139},
  {"content":"\r\n\r\nبركات خود را فروفرستد و زمين گنجها و نعمتهاى خود را بيرون دهد .\r\nنيازمند بىنياز و كسى بر ديگرى بزرگ‌منشى نكند . تب از بدنها و زهر از نيش حشرات ( مگس و پشه ) كنده شود » .\r\nعبارت « ارثى تقسيم نگردد » اشاره است به آنكه توليدات چنان فراوان شود كه نيازى به ارث‌گذارى و ارث‌برى نيست . « خونى ريخته نشود » بدين خاطر كه تا زمانى كه تقسيم بطور مساويست ، خصومتى بين كسى پيدا نشود .\r\n« آسمان بركاتش را فروفرستد و زمين خيراتش را بيرون دهد » زيرا « علم » همه‌جا را فراگيرد و به مكانى خاص محدود نشود و هرجا كه « علم » باشد خيرات و بركات هم وجود خواهد داشت . « تب از بدنها و سمّ از حشرات كنده شود » زيرا پيشرفت علم ، طبيعت حشرات و حيوانات را تغيير خواهد داد بلكه طبيعت انسان را نيز ، و علم در خدمت سازندگى و نيكى به مردم است نه ويرانى و نابودى ؛ اينجاست كه رؤياها و اهداف انسانيت تحقق مىيابد . و اگر زندگى در اين دوره را با سدهء پيش مقايسه كنيم ، تفاوت آشكارى را درخواهيم يافت . رمز اين تحول و دگرگونى تنها پيشرفت و اوج‌گيرى دانش بشرى است . و تمام اين رخدادها و تغييراتى كه در انديشه‌ها و زندگانى انسانها روىداده نتيجه اكتشافات و اختراعات شگفت بشر است ، آنچه مىآيد ، بمراتب پيشرفته‌تر از گذشتهء آن است و هر چه علم سرعت يابد ما نيز همگام با آن براى رسيدن به زندگى ايده‌آل به سرعت پيش مىرويم . شواهد موجود گواهى مىدهد كه طبيعت به زودى در پنجه انسان بهتر از انگشتانش رام و مسخّر خواهد بود ؛ و اگر تمايل انسان را در يك همزيستى مسالمت‌آميز و زندگى بهتر بيفزاييم و اينكه ديگر جنگى پيش نخواهد آمد در اين صورت است كه تمام رؤياهاى انسانيت - همانگونه كه پيامبر و اهل بيتش - خبر داده بودند ؛ محقق خواهد شد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\n* ويژگيهاى امام على ( ع )\r\nانسان هيچ‌گاه نمىتواند از خود و تصوراتش جدا باشد ، چنان كه نمىتواند آگاهيها و ذهنيات خود را بدون خواسته‌ها و جلوه‌هاى شخصيتش ، به واقعيت مرتبط داند ، مگر اينكه علم بدون عالم و نقش بدون نقاشى و نوشته بدون نويسنده‌اى را بيابد كه اين نيز ناممكن است .\r\nبنابراين اگر به چيزى شناخت پيدا كرديم و از آن سخن گفتيم ، در واقع از فهم و تصوير ذهنى خود مطلبى گفته‌ايم كه گاه مطابق واقع است و گاه مخالف ، زيرا هيچ تلازمى ميان واقع امر و ادراك بشر وجود ندارد .\r\nعينيت و واقعيت ، از انديشه انسان مستقل است ، چنان كه لازمهء تفكر ، وصول به شناخت واقعى نيست . گسترده و شمول اين موضوع در همه‌جا جز پيامبران كه وحى الهى را دريافت مىكنند و اولياى خدا كه علم به كتاب او دارند وجود دارد ؛ چه آنان معارف را بىواسطه از انبياء فرا - مىگيرند . همچون امام على كه علمش عين واقع بوده و هرگز از آن جدا نمىگردد ، به اين گواه كه فرمود : « لو كشف الغطاء ما ازددت يقينا » ( اگر پرده كنار رود چيزى به يقينم افزوده نگردد . ) زيرا در اين صورت حقيقت\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتازه‌اى نخواهد بود تا به علم و ايمان او اضافه شود .\r\nكسى كه راهى مكه مىشود ؛ پس از وصول ، چيزى به آگاهى او افزوده نمىگردد . فضل و دانش امام ، نشان از اصل حقيقت است بىآنكه در آن لغزش و خطايى راه يابد .\r\nو كسى كه دانش او متكى به قرآن و روايات متواتر نبوى است ، پس علمش يقينى و حقيقى است . از اين جهت در اين بخش ، از صفات و ويژگيهاى امام با استناد به قرآن و احاديث نبوى كه از طريق اهل سنت و شيعه وارد شده سخن به ميان مىآوريم :\r\n\r\nعلى ( ع ) برادر پيامبر\r\nابن حجر هيثمى كه از بزرگان اهل سنت است ، دربارهء اين « برادرى » مىنويسد :\r\n« پيامبر فرمود : على بهترين برادران من است و حمزه بهترين عموهايم » « 1 » .\r\nدر جاى ديگر آورده است « 2 » :\r\n« پيامبر به على فرمود : تو در دنيا و آخرت برادر منى . . . على از من و من از على هستم . »\r\nجمعى از مفسّران نامى چون فخر رازى ، ذيل آيهء مباركهء :\r\n أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ . \r\nگويند : در تفسير كلمهء « شاهد » وجوهى است كه يك وجه آن منظور على ( ع ) است چنان كه سيوطى در « الدرّ المنثور » و طبرى در « جامع\r\n\r\n\r\n","description":"","footnote":"\r\n( 1 ) . الصواعق المحرقه ، ص 122 .\r\n( 2 ) . همان / ص 120 .\r\n","page_name":" 142 ","page_number":142},
  {"content":"\r\n\r\nالبيان » نيز همين مطلب را ذكر كرده‌اند « 3 » .\r\n\r\nصاحب نجواى على\r\n يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ .  « 4 »\r\n( اى كسانى كه ايمان آورده‌ايد ؛ هرگاه خواستيد با پيغمبر سخنى را سرّى ( زيرگوشى ) بگوييد براى اين كار بايد صدقه بدهيد ؛ اين براى شما بهتر و پاكيزه‌تر است . )\r\nاجماع مفسران اهل سنت و شيعه بر آن است كه كسى جز امام على به اين فرمان عمل نكرد و اين حكم بدان خاطر بود كه مسلمانان با طرح سؤال‌ها و مطالب خود بطور درگوشى ، موجب خستگى و افسردگى خاطر مبارك حضرت شده بودند و لذا پس از نزول اين آيه ، تنها امام على بود كه با پرداختن صدقه مقرر ، مطالب خود را به عرض حضرت مىرساند ، بعدها آيه نجوى نسخ شد . در اين زمينه امام مىفرمود : « هرگاه از پيامبر مىپرسيدم ، جوابم را مىداد و اگر ساكت مىشدم حضرت شروع مىكرد »\r\n\r\nپيشتاز امّت\r\n  وَ السَّابِقُونَ السَّابِقُونَ أُولئِكَ الْمُقَرَّبُونَ .   « 5 »\r\n( آنان كه در ايمان بر همه پيشى گرفتند . آنان مقرّبان بارگاه حقند . )\r\n\r\n\r\n","description":"","footnote":"\r\n( 3 ) . ر . ك : دلائل الصدق ، 3 / 160 .\r\n( 4 ) . مجادله : 12 .\r\n( 5 ) . الواقعه : 11 و 10 .\r\n","page_name":" 143 ","page_number":143},
  {"content":"\r\n\r\nفضل بن روزبهان ، كه از بزرگان اهل سنت است در كتاب « ابطال الباطل » آورده است :\r\n« در روايتى از اهل سنت آمده كه : « پيشتازان امتها سه كس مىباشد : مؤمن آل فرعون ، حبيب نجار و على بن ابى طالب ، و بىشك على در قبول اسلام از همه پيش است و داراى فضايلى است كه بر هيچ كس پوشيده نيست » .\r\nدر صحاح سته اهل سنت آمده است : « طلحة بن شيبة به خود باليد و گفت : من به سرپرستى كعبه سزاوارترم چون كليدش به دست من است . عباس گفت : من شايسته‌ترم چون آب دادن آنجا كار من بود و امام على فرمود : من پيش از همه اسلام آوردم و بيش از همه جهاد كردم » و اين آيه برترى و شايستگى امام را بر همگان اثبات مىكند كه خداوند فرمود :\r\n أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ ، كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ فِي سَبِيلِ اللَّهِ لا يَسْتَوُونَ عِنْدَ اللَّهِ وَ اللَّهُ لا يَهْدِي الْقَوْمَ الظَّالِمِينَ .  « 6 »\r\n( آيا سقايت حاجيان و تعمير كعبه را با مقام كسى كه به خدا و روز قيامت ايمان آورده و در راه او جهاد كرده يكسان مىدانيد ؟ هرگز اين دو نزد خدا برابر نخواهند بود و خداوند ستمكاران را هدايت نمىكند . )\r\n\r\nصاحب گوشهاى شنوا و آگاه\r\n وَ تَعِيَها أُذُنٌ واعِيَةٌ .  « 7 »\r\n\r\n\r\n","description":"","footnote":"\r\n( 6 ) . توبه : 19 .\r\n( 7 ) . حاقّة : 12 .\r\n","page_name":" 144 ","page_number":144},
  {"content":"\r\n\r\n( ليكن گوشهاى شنواى هوشمندان اين پند را خواهد آموخت . )\r\nفضل بن روزبهان در كتاب « ابطال الباطل » از قول مفسران اهل سنت نقل مىكند :\r\n« هنگامى كه اين آيه نازل شد ؛ پيامبر خدا به على فرمود : از خدا خواستم كه آن را گوش تو قرار دهد و امام فرمود : از آن زمان به بعد ، هرگز چيزى را فراموش نكردم . و اين گواه حافظه و علم و فضل اوست . »\r\nو نيز در كتاب « ذخائر العقبى » « 8 » روايت شده كه رسول خدا به على فرمود :\r\n« امر خيرى از خدا طلب نكردم ، مگر آنكه مانند آن را براى تو ، و از شرّى به خدا پناه نبردم مگر پناهى مثل آن را براى تو خواستم » .\r\n\r\nبر عرش رقم خورده\r\n هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ .  « 9 »\r\n( خداست كه تو را بياريش و به همكارى مؤمنان ، مؤيد گردانيد . )\r\nدر كتاب « دلائل الصدق » مظفر از تفسير « الدر المنثور » سيوطى از ابو هريره نقل است كه خداوند در حديث قدسى فرمود :\r\n« انّه مكتوب على العرش « لا إله الّا اللّه » انا وحدى لا شريك لى محمّد عبدى و رسولى أيّدته على . »\r\n( بر عرش رقم‌خورده كه معبودى جز خداى يكتا نيست . من يكتا و شريكى ندارم . محمد بنده و پيغمبر من است و او را به يارى على مؤيد گردانيدم . )\r\n\r\n\r\n","description":"","footnote":"\r\n( 8 ) . ص : 61 .\r\n( 9 ) . انفال : 62 .\r\n","page_name":" 145 ","page_number":145},
  {"content":"\r\n\r\n\r\nبخشندهء اموال\r\n الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً .  « 10 »\r\n( آنان كه اموال خويش را بهنگام شب و در روشنايى روز ، پنهانى و آشكارا انفاق مىكنند . )\r\nمفسّران اهل سنت همچون فضل بن روزبهان مىگويند : « اين آيه در شأن و فضيلت على نازل شد » همچنين ابن روزبهان ذيل آيهء كريمه :\r\n أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ .  « 11 »\r\n( آيا آنان كه ايمان آورده‌اند با آنان كه فاسق گشته‌اند مساوى نيستند ؟ ! )\r\nمىگويد : منظور از « مؤمنين » على مىباشد .\r\nصاحب « ذخائر العقبى » نزول دو آيه  « أَ فَمَنْ شَرَحَ اللَّهُ صَدْرَهُ لِلْإِسْلامِ »  « 12 » و  « أَ فَمَنْ وَعَدْناهُ وَعْداً حَسَناً فَهُوَ لاقِيهِ »  « 13 » را در شأن على و حمزه ذكر كرده و افزوده است كه معناى آيه كريمه  « سَيَجْعَلُ لَهُمُ الرَّحْمنُ وُدًّا »  « 14 » اين است كه هيچ مؤمنى باقى نخواهد ماند ، مگر در قلبش دوستى على و اهل بيت اوست ، حافظ سلفى نيز اين حديث را نقل كرده است .\r\n\r\n\r\n","description":"","footnote":"\r\n( 10 ) . بقره : 274 .\r\n( 11 ) . سجده : 18 .\r\n( 12 ) . زمر : 22 .\r\n( 13 ) . قصص : 61 .\r\n( 14 ) . مريم : 96 .\r\n","page_name":" 146 ","page_number":146},
  {"content":"\r\n\r\n\r\nوارث قرآن\r\n ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا .  « 15 »\r\n( آنگاه آنان را كه از بندگان خود برگزيديم وارث قرآن گردانيديم . )\r\nابن روزبهان مىگويد : « على از وارثان قرآن است ، زيرا او آگاه به حقايق كتاب است و اين بر علم و تعمق او در كتاب دلالت مىكند » .\r\n\r\nراهنماى امت\r\n إِنَّما أَنْتَ مُنْذِرٌ وَ لِكُلِّ قَوْمٍ هادٍ .  « 16 »\r\nپيامبر فرمود : ( من انذاركننده‌ام و تو نيز رهپويان را هادى و رهبر ) .\r\nدر كتاب « دلائل الصدق » آمده كه اين حديث را عينا صاحب كنز العمال « 17 » نقل كرده و سيوطى در تفسير روايى خود يعنى « الدّر المنثور » چهار حديث در اين زمينه روايت كرده است .\r\n\r\nبازخواست از ولايت على\r\n وَ قِفُوهُمْ إِنَّهُمْ مَسْؤُلُونَ .  « 18 »\r\n( و بازداريدشان ، از آنان بازخواست مىشود ) .\r\nابن حجر هيثمى در الصواعق المحرقه ، ذيل آيهء چهارم از\r\n\r\n\r\n","description":"","footnote":"\r\n( 15 ) . فاطر : 32 .\r\n( 16 ) . رعد : 7 .\r\n( 17 ) . 6 / 157 .\r\n( 18 ) . صافات : 24 .\r\n","page_name":" 147 ","page_number":147},
  {"content":"\r\n\r\nآياتى كه در شأن اهل بيت نازل شده ، آورده است :\r\nديلمى از ابى سعيد نقل مىكند كه پيامبر فرمود : « از آنان درباره ولايت على بازخواست مىشود » .\r\n\r\nحسدورزى نسبت به ائمه ( ع )\r\n أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ .  « 19 »\r\n( آيا حسد مىورزند به مردم به آنچه كه خدا آنان را به فضل خود برخوردار كرد ؟ )\r\nابن حجر از قول ابوالحسن مغازلى نقل مىكند كه امام باقر ( ع ) فرمود : « به خدا سوگند « مردم » در اين آيه ما هستيم » .\r\n\r\nولىّ مسلمانان\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ .  « 20 »\r\n( همانا ولى و سرپرست شما خدا و رسول او و مؤمنان هستند ، آنان كه نماز مىگزارند و زكات را ادا و دائم در حال ركوعند . )\r\nدر تمام تفاسير و نيز در صحاح ششگانه كه شش كتاب معتبر نزد اهل سنت است ؛ آمده كه اين آيه در شأن على ( ع ) نازل شده است هنگامى كه در ركوع و آن هم در حضور جمعى از صحابه به فقيرى انگشتر خود را داد .\r\nناگفته نماند كه آيات ديگرى نيز در شأن على ( ع ) و اهل بيتش\r\n\r\n\r\n","description":"","footnote":"\r\n( 19 ) . نساء : 54 .\r\n( 20 ) . مائده : 55 .\r\n","page_name":" 148 ","page_number":148},
  {"content":"\r\n\r\nنازل شده كه شهرت آنها ما را از استشهاد به گفته‌هاى بزرگان بىنياز مىكند از جمله آنها مىتوان آيات ذيل را ذكر كرد :\r\n1 - آيهء تطهير :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً .  « 21 »\r\n( همانا خداوند اراده نموده است كه پليدى را از شما اهل بيت دور سازد و پاك و مطهرتان گرداند . )\r\n2 - آيهء مودّت :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى .  « 22 »\r\n( بگو اى پيغمبر ، من در تبليغ خود از شما پاداشى نمىخواهم جز دوستى خويشاوندانم . )\r\n3 - آيات سورهء انسان\r\n وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً .  « 23 »\r\n( مسكين و يتيم و اسير را براى جلب محبت و رضاى خدا اطعام مىكنند . )\r\nاين آيات مشتى از خروار و اندكى از بسيار است . در كتاب « الصواعق المحرقه » به نقل از ابن عباس آمده كه وى چنين دربارهء امام على ( ع ) گفته است : « 24 »\r\n« آيه‌اى در قرآن نيست مگر آنكه على مصداق بارز آن است .\r\nخداوند ياران پيامبر را در جاهاى بسيارى مورد سرزنش قرار داده است\r\n\r\n\r\n","description":"","footnote":"\r\n( 21 ) . احزاب : 33 .\r\n( 22 ) . شورى : 23 .\r\n( 23 ) . انسان : 8 .\r\n( 24 ) . ص : 125 .\r\n","page_name":" 149 ","page_number":149},
  {"content":"\r\n\r\nليكن درباره على جز خير و نيكى ياد نكرده است » .\r\nدر ادامهء آن « ابن عساكر » مىگويد :\r\n« دربارهء هيچ‌كس به اندازهء على در قرآن آيه نازل نشده است ، تا آنجا كه آيات نازله در شأن او به سيصد مىرسد » .\r\nيادآورى مىشود ، اگر كسى جوياى مطالب بيشترى در اين زمينه است و مىخواهد تا از آنچه اهل سنت درباره امام گفته و يا روايت كرده‌اند آگاه گردد ؛ به جلد سوم كتاب « دلائل الصدق » مراجعه كند چه آنكه در آن آيات آورده شده و اقوال آن مستند به « صحاح ستهء » اهل سنت و ديگر منابع و مراجع معتبر نزد آنهاست . بر فرض آنكه هيچ آيه‌اى در شأن امام نازل نشده باشد ؛ اما آنچه در مدح و ستايش نيكوكاران و مؤمنان در قرآن آمده ، بىشك على ( ع ) از مصاديق آشكار و روشن آن است ، زيرا كه او در تمام فضائل و شايستگيها ، مقام نخست را احراز نموده .\r\nليكن آنچه به حيرت و شگفتى من افزود و در نوع خود پديده‌اى كم‌نظير و موجب كنجكاوى من در تحقيق و بررسى اين موضوع شد ؛ آن بود كه ابن حجر هيثمى صاحب الصواعق المحرقه و جمع بيشمارى از شيوخ و بزرگان و سرامدان اهل سنت ، با آنكه به يكايك فضائل و محاسن امام اذعان دارند ليكن از مرز انصاف و عدالت گذشته و نسبتهاى ناروايى چون بدعت و گمراهى ، به شيعهء اماميه مىدهند . اينك به ذكر نمونه‌اى از اين بىعدالتى و سرسختى ناشايست اكتفا مىكنيم :\r\n« فضل بن روزبهان در كتاب « ابطال الباطل » نوشته است « تمام فضايل و مناقبى كه شيعه دربارهء على بن ابى طالب بيان كرده است ما نيز آن را مىپذيرم ، زيرا فضايل اهل بيت بيشمار است و منكر آن همچون منكر نور ماه و خورشيد است » . اما در همين كتاب مىنويسد : « همهء\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nكتابهاى شيعه از بافته‌هاى يك فرد يهودى است كه قصدى جز ويران‌سازى اساس اسلام نداشت و مطالب خود را به وديعه نزد امام جعفر صادق گذاشت ! ! و پس از مرگ وى مردم مىدانستند كه همه از گفته‌هاى او بوده است » ! !\r\nگمان مىكرديم كه مثل معروف « آنقدر دروغ بگو تا تو را تصديق كنند » از ساخته‌ها و پرداخته‌هاى غربيها و استعمارگران است ؛ غافل از آنكه اين داستان ، قديمى است و چه‌بسا ، اين گفته را غربيها از شرق و از امثال ابن روزبهان همراه با نقل فلسفه و تمدن اسلامى به غرب ، فراگرفته‌اند .\r\nياران و شاگردان امام جعفر صادق ( ع ) بطور مستقيم و شفاهى ، احاديث حضرت را نقل كردند . راويان مىگويند : « از امام سؤال كردم و يا امام فلان حديث را فرمود » و هيچ شيعه‌اى ادعا نكرده كه پس از وفات حضرت نوشته و يا كتابى نزد ايشان يافته است و اكنون دهها كتاب در زمينه فقه و حديث و تفسير توسط دانشمندان اماميه تأليف و گردآمده است .\r\nاين گفته را صدها سال است كه مزدبگيران قلم‌زن ، به قصد نيرنگ و تفرقه گفته‌اند ؛ و كسانى چون احمد امين و همدستانش نيز در گذشته آن را از روى جهل و يا عمد نقل و پس از او قلم بدستانى چون : خليل جر و پدر حنّا فاخورى دو اديب لبنانى كه در عصر فضا بسر مىبردند ، در كتاب « تاريخ فلسفه عربى » نقل كرده‌اند . « 25 »\r\n\r\n\r\n","description":"","footnote":"\r\n( 25 ) . در اين كتاب نسبتهاى ناروا به شيعه بسيار است در جلد يك صفحه 31 آمده است : « در اسلام سه اصل يعنى قرآن ، سنت و حديث وجود دارد ! » درحاليكه اين نكته نزد تمام مسلمين معروف است\r\n","page_name":" 151 ","page_number":151},
  {"content":"\r\n\r\nو از همه عجيبتر آنكه ، همه چيز در دنيا در حال تغيير و تحول است ، جز دروغ بستن و نسبت ناروا وارد كردن به مذهب شيعه . و از دير زمان عالمى ناصالح يا فقيهى ناشايست ، نوشت كه شيعه و اماميه در مورد على غلو مىكنند و دين و مذهب خود را از « ابن سباى يهودى » دريافته‌اند . تير افتراء رها شد و راه تفرقه و گمراهى ديگران گشوده .\r\nاكنون به داستان اين افتراء و علت آن اشاره مىكنيم :\r\nشيعيان بخاطر خلوص دينى خود بر حاكمان ظالم شوريدند و هماره به صفاتى ناشايست همچون زنديق و بىدين ، خوانده مىشدند ؛ چرا كه هرگز به آنان ايمان نياوردند . چنان كه در اين دوران نيز سردمداران كفر و مزدوران استكبار ، نيروى مردمى و آزاديبخش را به خرابكار و تروريست متهم مىكنند و از سوى ديگر ، از جانب روزنامه‌ها و مجلات مزدور حمايت و رقباى سياسى خود را با نارواترين نسبتها براى رسيدن به اهداف شوم و پليد خود ، متهم مىسازند و همه بدين خاطر است كه اكنون عصر ظهور و درخشش آزادى و اوج فرهنگ و تمدن است !\r\nو جاى شگفت نيست كه در عصر تاريكى ، كتابهايى عليه شيعه تأليف شود . آن زمان چنان كردند و اكنون چنين . قلم بمزدان خون‌آشام ، دين و فطرت خود را فروختند تا بر نيكان و صالحان افتراء بندند اما سيماى ناپاك خريدار و فروشنده در كذب و تزوير بر كسى پوشيده نيست . و\r\n\r\n\r\n","description":"","footnote":"\r\n- كه سنت و حديث يكى بيش نيست . همچنين در ص 84 از همين مجلد مىنويسد : « كلى خواه ناخواه موضوعى كلى است و جزئى خواه‌ناخواه جزء يك موضوع كلى » و اين به گفته كسى مىماند كه بگويد : در شكم اين حيوان يا نر است يا نر نيست . . . درحاليكه تعريف كلى نزد فلاسفه و اهل منطق آنست كه بر مصاديق زيادى اطلاق شود برعكس جزئى كه تنها بر واحد اطلاق مىشود و اين دو مؤلف قائل به جمع دو تعريف شدند و با آن ابتداءا يكى را تعريف و سپس جزئى را تعريف كردند .\r\n","page_name":" 152 ","page_number":152},
  {"content":"\r\n\r\nعجيب است كه كسى اخيرا كتاب « السلف الصالح » را مىنويسد و از طرف فرد ديگرى مورد تقديس و تكريم و ستايش قرار مىگيرد بىآنكه آن را بررسى و تحقيق كرده باشد و سپس از آن به عنوان يك شيوه و ديدگاه دفاع و چون وحى منزل ، آن را حرف به حرف نقل مىكند !\r\nيك دانشمند منصف و حق‌دوست كسى است كه اگر از عقايد فرقه‌اى سخن مىگويد با استناد به كتابها و منابع مورد وثوق و اطمينان آن فرقه اظهارنظر كند ليكن اگر وى از مخالفين آن فرقه بخصوص مخالفين در عقيده و مذهب ، مطلبى را نقل و بدان استشهاد نمايد درست مانند آن است كه به مجرد طرح دعوا ، قاضى پيش از اقامه بيّنه و دليل محكمه‌پسند ، حكم عليه فرد مورد اتهام نمايد .\r\nو اتفاقا نويسنده هرگاه افتراء و تهمت و نسبت ناروايى را در لابلاى كتب ملاحظه نمود به ياد داستان معروف « سيبويه » افتاد كه :\r\n« روزى گروهى از بزرگان و سرامدان علم نحو در كوفه گرد وى آمدند و به مناظره با او در زمينه قواعد نحوى نشستند . گفتگو و مباحثه ميان آنها به درازا كشيد و هرچه سيبويه كوشيد نتوانست آنان را قانع سازد . كسى از وى پرسيد : تو با اين توان و تسلط خود ، چرا تاكنون از اقناع آنان عاجز مانده‌اى ؟ در پاسخ گفت : من بر پايه و اصول و قواعد نحوى عرب با آنها سخن مىگويم ولى آنان براساس مذهب نحوى مورد قبول خود » يعنى سيبويه مطابق معيارهاى منطقى و اصول مورد پذيرش عرب مناظره مىكرد اما آنها بدون پشتوانه نحوى حرف خود را مىزدند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\n* از كوزه همان برون تراود كه در اوست\r\nشيخ « نصر اللّه بن مجلي » از دانشمندان اهل سنت كه در صداقت و امانت‌دارى زبان‌زد همگان بود ؛ دربارهء او « ابن خلّكان شافعى » صاحب كتاب « وفيات الأعيان » نقل مىكند ؛ كه روزى اين شيخ بزرگ امام على ( ع ) را در خواب ديد و به حضرت عرض كرد :\r\n« اى امير مؤمنان ، مكه را فتح كرديد و فرموديد : هركس به خانه ابو سفيان پناه برد در امان است اما مىدانى كه روز عاشورا چه به روزگار فرزندت حسين آوردند ؟ امام به ابن مجلى فرمود : آيا ابيات « ابن صيفى » را در اين مورد شنيده‌اى ؟\r\nعرض كرد : نه .\r\nامام فرمود : برو از او بشنو .\r\nشيخ از خواب بيدار شد و بلافاصله به منزل « ابن صيفى » شاعرى كه به « حيص و بيص » « 1 » معروف بود ، رفت . و داستان خواب خود را بازگو\r\n\r\n\r\n","description":"","footnote":"\r\n( 1 ) . گويند : روزى اين شاعر مردم را سرگرم كارى ناپسند و دردآور ديد ؛ به آنان گفت : چه شده است -\r\n","page_name":" 154 ","page_number":154},
  {"content":"\r\n\r\nنمود . ناگاه « ابن صيفى » با صداى بلند گريه سرداد و به خدا سوگند ياد كرد كه اين ابيات را شب پيش سروده و هرگز ان را براى كسى نخوانده است و سپس آن را چنين خواند :\r\n ملكنا فكان العفو منّا سجّيه * فلمّا ملكتم سال بالدم ابطح\r\nو حللتم قتل الأسارى و طالما * غدونا عن الأسرى نمنّ و نصفح\r\nفحسبكم هذا التفاوت بيننا * و كلّ إناء بالّذى فيه ينضح \r\nآنگاه كه به قدرت رسيديم عفو و بخشش صفت نيك ما بود و زمانى كه شما به حكومت رسيديد سيل خون بر زمين جارى شد .\r\nكشتن اسيران را حلال كرديد و ما همواره با منّت از آنها درگذشتيم .\r\n بس است تو را اين تفاوت كه تا كجاست * از كوزه همان برون تراود كه در اوست \r\nو چون در خانه على جز پاكيزگى ، دانش ، عفت و زهد و تقوا چيزى ديگر نيست پس بديهى است كه از آن ، شهادت امام حسين و عبادت زين العابدين و علوم امام باقر و امام صادق تجلى كند و از خانه دشمنانش مستى و فسق و نيرنگ و خون‌آشامى .\r\n« ابو فراس » شاعر پرآوازهء عرب در مقايسه‌اى كه بين اهل بيت و مخالفشان نموده مىگويد :\r\n لا يغضبون لغير اللّه ان غضبوا * و لا يضيعون حكم اللّه ان حكموا\r\nتبدوا التلاوة من ابياتهم ابدا * و من بيوتكم حكم الاوتار و النغم\r\nاگر خشمگين گردند تنها براى خداست * و اگر حكم كنند ، دستور خدا را ضايع نسازند \r\n\r\n\r\n","description":"","footnote":"\r\n- شما را در اين حيص و بيص يعنى سردرگمى ؟ پس از آن وى به اين لقب مشهور گرديد . ابن صيفى شاعر و فقيهى معروف بود . از وى آثار فصيح و بليغى بجاى مانده . او آشنايى عميقى به اشعار عرب داشت و سرانجام در سال 574 ه . ق درگذشت .\r\n","page_name":" 155 ","page_number":155},
  {"content":"\r\n\r\n همواره گلبانگ قرآن از خانه‌هايشان بلند است * ليكن از خانه‌هاى شما هميشه آهنگ تار و ترانه به گوش مىرسد\r\nما فى منازلهم للخمر معتصر * و لا بيوتهم للشرّ معتصم\r\nو لا تبيت لهم خنثى تنادمهم * و لا يرى لهم قرد له حشم\r\nالركن و البيت و الأستار منزلهم * و زمزم و الصفا و الحجر و الحرم \r\n« در خانه‌هايشان نه ساقى شراب است و نه پير و شرّى »\r\n« براى آنان نه نديمان خواجه هست و نه خدم و حشم و بوزينگان »\r\n« جايگاه و منزل آنان كعبه و ركن و پرده‌هاى آويخته‌اش ؛ زمزم و صفا و حجر الاسود و حرمش است » .\r\n« عبد المطلب » جدّ على و « حرب بن اميه » جد معاويه در دوره جاهليّت از دست يكديگر به نزد « فضل بن عدى » شكايت كردند . قاضى به نفع عبد المطلب حكم كرد و به جدّ معاويه گفت :\r\n ابوك معاهر و ابوه عفّ * و ذاد الفيل عن بلد الحرام\r\nپدر تو فاسق است و پدر او پاكدامن * و او بود كه لشكر فيل را از مسجد الحرام دور ساخت \r\nبىشك هر فرزند و نوه‌اى بهره‌اى از منتسبين و خويشان خود به ارث برده است . جورج جرداق مسيحى در جلد چهارم كتاب « امام على » مىنويسد : « از ميان امويان ، تنها كسى كه بيشترين ويژگيهاى اميه را داشت معاويه پسر ابى سفيان بود و نخستين صفت بارز او اين بود كه بويى از انسانيت و اسلام نبرده بود » !\r\nاما بيگانگى او از اسلام را از زبان خود او مىتوان دريافت .\r\nابو الدرداء مىگويد : او را ديدم كه از پياله طلا و نقره آب مىنوشد ، به او گفتم : « از رسول خدا شنيدم كه فرمود : « نوشندهء از آن دو ، همانا در شكمش آتش جهنم زبانه خواهد كشيد » .\r\nمعاويه گفت : ولى من اشكالى در اين كار نمىبينم .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو نظير همين عبارت را عثمان در برابر فرمايش ديگرى از رسول خدا كه خطاب به ابو ذر فرمود ، گفته است . حضرت فرمود :\r\nما اظلّت الخضراء و لا اقلّت الغبراء من ذى لهجة اصدق من ابى ذر .\r\n( آسمان بر كسى سايه نيفكند و زمين كسى را بر دوش خود صادقتر و راستگوتر از ابو ذر ، سوار نكرد . )\r\nدرحاليكه عثمان درباره ابو ذر خلاف فرمايش حضرت ، گفت :\r\n« دربارهء اين كذّاب مشورت كنيم كه يا او را شلاق زنيم يا به زندانش افكنيم و يا اعدامش نماييم » .\r\nاگر كسى تاريخ امويان را مطالعه كند ، درخواهد يافت كه جملگى سروته يك كرباسند و هيچ تفاوتى باهم ندارد ، مگر در روش برخورد و مردم‌فريبى ، البته « عمر بن عبد العزيز » را بايد استثناء كرد . براى مثال : معاويه امام حسن فرزند رسول خدا را شهيد كرد ، پسرش يزيد ، حسين فرزند پيامبر گرامى را به شهادت رساند . يعنى پدر و پسر دو ريحانه پيامبر و دو سرور و آقاى بهشتيان را به قتل رسانيدند . اما يكى را در نهان با زهر كشت و ديگرى را آشكارا با شمشير ، و اينچنين هستند خون‌آشامان روزگار در هر عصر و دوره‌اى ، يعنى در اتخاذ روش جنايت با يكديگر متفاوت ، ليكن در ذات و سرشت خبيث و پليد خود ، با هم يكسان هستند .\r\nاما انسانيت نيز از معاويه و كردارهاى زشت و ناپسندش بيزارى جسته و خود او نيز بارها به بىانصافى و صفت ستمگريش گواهى داده است . مغيرة بن شعبه مىگويد : « درحاليكه با او تنها بودم به وى گفتم : اكنون سنى از تو گذشته و سالخورده گشته‌اى ، پس چه خوب است\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدر اين باقىماندهء عمر ، عدل و داد را بگسترانى و سفرهء احسان خود را پهن گردانى ، تا از تو به يادگار بماند و به پاداش برسى ! معاويه در جواب مغيره گفت : زهى ، از من ديگر بعيد است . ديگر چه ياد نيكى از من بجاى خواهد ماند ؟ ! ابو بكر خليفه شد و به عدالت حكومت كرد ! اما چون مرد ، نام و يادش نيز از خاطره‌ها محو شد . عمر نيز ده سال خليفه بود بسيار كوشيد و دل سوزاند ! اما تا كشته شد يادش نيز برفت و ابن ابى كبشة ( يعنى حضرت محمد ( ص ) ) بانگ نام و ياد او روزانه پنج مرتبه به شهادتين « اشهد ان لا إله الا اللّه و ان محمدا رسول اللّه » در قلوب مؤمنان طنين‌افكن و در فضاى آسمان‌ها درهم مىپيچد ، پس ، از من چه عملى باقى و چه يادى بجاى خواهد ماند » .\r\nگواهى بيزارى انسانيت از معاويه همانا به استناد گفتهء اوست .\r\nوى پس از آنكه براى كشتن امام حسن ( ع ) ، سمّ كشنده را به عسل آلوده كرد اظهار داشت : « خدا را در عسل لشكريست » !\r\nو نيز گفتهء ديگر او خطاب به « بشر بن ارطاة » آنگاه كه وى را جهت غارتگرى و كشتار مردم به سلاح و لشكرى مزدور تجهيز نمود ، به وى دستور داد : « در گذار خود از مدينه ، مردم را آواره و خوار ساز و اموال توانگران را به تاراج ببر . »\r\nنظير همين گفته را به « سفيان بن عوف » بيان كرد كه چون به عراق رسيدى ، هركس كه گردن به فرمانت ننهاد ، بكش و از هر روستايى كه گذر كردى آنجا را ويران ساز . . . » .\r\nاما حلم و بردبارى او كه از تنگدستان و مستمندان و بيچارگان دستگيرى نمىكرد و چنان كه در اين سفارشهايى كه وى به جلادان و جنود شيطانى خود كرد ؛ اين مطلب به خوبى روشن گرديد ! اما حلم او براى كسانى كه تخت و تاج او را تهديد مىكنند ، بسيار است ، مانند داستان وى با\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n« جارية بن قدامه » : روزى جاريه نزد معاويه رفت . معاويه به او گفت : تو از ياوران على بودى و با پيروانت خونهاى طوايف عرب را بر زمين ريختى ؟\r\nجاريه گفت : از على بد مگو ، ما از آن هنگام كه دوستار على شديم ، بر او هرگز خشم و كينه نورزيديم و در همراهى با او خيانت نكرديم .\r\nمعاويه گفت : واى بر تو . بر خانواده‌ات گران بود كه نامت را جاريه نهادند .\r\nجاريه گفت : اما بر خانوادهء تو چه آسان بود زمانيكه « معاويه » را بر تو گذاردند ( معاويه يعنى سگ ماده‌اى كه دائما پارس مىكند ) .\r\nمعاويه دشنام داد : اى بىمادر !\r\nجاريه گفت : مادرم مرا زاييد . معاويه ! هنوز قبضهء شمشيرهايى كه در پيكار صفين با تو و لشكرت روياروى شدند در دستانمان است .\r\nمعاويه گفت : آيا مرا تهديد مىكنى ؟\r\nجاريه گفت : تو با زور بر ما حاكم شدى نه با رضا ، ليكن ما را با تو پيمانهايى است كه اگر وفادار بودى ما نيز به عهد خود وفا خواهيم كرد و اگر از آن سرپيچى كنى ، با بازوان تنومند مردان پاكباختهء ما و زبانهاى برندهء آنان رودررو خواهى شد و اگر كوچكترين خيانتى بر ما روا دارى همانند آن را خواهى ديد .\r\nمعاويه گفت : خداوند هرگز افرادى نظير تو را ، زياد نگرداند !\r\nآرى ، هرچند شكيبايى معاويه گنجايش امثال جاريه را دارد ليكن كودكان عبيد اللّه بن عباس و ياران حجر بن عدى و ساكنين در امان روستاها ، هيچگاه شامل اين شكيبايى و گذشت و كرم معاويه نشدند !\r\nاز ديگر نمونه‌هاى حلم معاويه ! زمانى است كه از شنيدن\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nخبر شهادت « حسن بن على » گل رسول خدا و آقاى جوانان بهشت ، سجدهء شكر بجا آورد ! ! اين داستان به گوش عبد اللّه بن عباس رسيد ، وى در آن روزها در شام بسر مىبرد بر معاويه وارد شد و به او گفت : « به من خبر داده‌اند كه تو با مرگ « حسن » خوشحال و شادمان گشته‌اى ، اى معاويه ! بدان كه نه پيكر پاك او قبر تو را پر خواهد كرد و نه مرگ زودرس او به عمر تو خواهد افزود . او مرد اما بهتر از تو بود و اگر به مصيبت مرگ او دچار شده‌ايم ، به مصيبت بزرگتر از آن يعنى مرگ جدّ او رسول خدا سوگوار بوده‌ايم . البته خداوند ، اين مصيبت را جبران خواهد كرد و صالحترين جانشين را پس از او قرار خواهد داد . آنگاه بغض ابن عباس تركيد و شروع به گريستن كرد كه به دنبال آن ، گريهء حاضران مجلس بلند شد » .\r\nمعاويه گفت : شنيده‌ام از او فرزندان خردسالى بجاى مانده است .\r\nابن عباس گفت : جملگى كودك بوديم و سپس بزرگ شديم .\r\nمعاويه پرسيد : حسن بن على چند سال داشت ؟\r\nابن عباس پاسخ گفت : امام حسن والاتر از آن است كه كسى زادروزش را نداند .\r\n( منظورش اينست كه تولد امام در سالى بود كه معاويه و پدر و برادرش در جنگ احد و يورش احزاب كفر و شرك به مدينه شركت داشتند و به خوبى از تولد امام آگاه است . )\r\nمعاويه گفت : اى ابن عباس ! از اين پس تو بر قوم خود آقايى خواهى كرد .\r\nابن عباس به او گفت : با وجود حسين هرگز چنين نخواهد بود .\r\nمعاويه گفت : از تو چيزى نپرسيدم مگر تو را حاضر جواب و آماده يافتم .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمعاويه پس از قتل امام حسن ، خداى را به نشانه سپاسگزارى سجده كرد . چرا كه با نيرنگ به هدف پليد خود دست يافت و فرزندش يزيد ، امام حسين را به شهادت رساند و سر مبارك آن حضرت را در ميان تشت گذارد و با خيزرانى كه بر آن شعار « لا إله الّا اللّه و محمّد رسول اللّه » حك شده بود ! بر لبان مطهر آن امام زد و شگفتا كه تا صداى اذان را شنيد ؛ برخاست و نماز جماعت به پا داشت ! ديروز اينچنين كردند و در هر عصرى چنين خواهند كرد .\r\nتفصيل اين بحث در اين مختصر نمىگنجد و كتابها لازم است . از اين‌رو تنها با مقايسه‌اى كوتاه اين بحث را به پايان مىبريم .\r\nروزى عبد الملك ، شرفياب حضور امام زين العابدين شد و چون آثار سجده را بر پيشانى مبارك آن حضرت ديد وى را گرامى داشت و از امام پرسيد : « يا ابا محمد ، چرا اينقدر تلاش و زحمت را در عبادت تحمل مىكنى ؟ تو را نزد خدا منزلت و اوصافى نيكوست . تو پارهءتن رسول خدا و از نزديكترين خويشان او هستى و از مردم زمان خود برتر و مهترى . خداوند هرگز كسى را همانند تو فضل و دانش و ايمان و تقوا عطا نكرده . بجز پدران تو كه پيشتر زيسته‌اند . . . »\r\nامام به او فرمود : « آنچه در وصف من گفتى همه از فضل و توفيق و تأييد خداوند سبحان است . پس چگونه ما را ياراى شكر و سپاس او در آنچه بر ما ارزانى داشته ، ممكن است ؟ رسول خدا آنقدر در آستان او به نماز ايستاد كه پاهاى مباركش ورم كرد و بقدرى روزه داشت كه هماره دهان معطرش خشك بود و از حضرتش پرسيده شد : اى رسول خدا ! آيا قلم عفو بر خطاهاى گذشته و آينده‌ات كشيده نشد ؟ رسول گرامى پاسخ فرمود : چگونه بر كسى كه ما را شايستگى بخشيد و آزمايش نمود ، بندهء سپاسگزارى نباشم ؟ چرا كه تنها او سزاوار ستايش در دنيا و آخرت است .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nآنگاه امام سجاد به عبد الملك مروان فرمود : « اگر رگ و ريشه و جسم و جانم از هم جدا گردند و از چشمانم اشك چون سيل روان شود ، هرگز نمىتوانم بخشى از شكر خداى تعالى ، و سپاس نعمتى از نعمتهاى بيكرانش كه بر ما ارزانى داشته ، بجاى آورم . به او سوگند كه هيچ‌چيز مرا از شكر و ياد او در شب‌وروز ، نهان و آشكار به خود مشغول نگرداند » .\r\nسپس امام و عبد الملك هر دو گريستند ! عبد الملك گفت : چه تفاوت بسيارى ميان كسى كه طالب آخرت است و در راه رسيدن به آن نهايت تلاش خود را مىكند و بين بنده‌اى كه طالب دنياست درحاليكه هيچ بهره‌اى از آخرت نصيبش نمىگردد .\r\nچنانچه هيچ‌چيزى امام را از شكر و ياد خدا غافل نمىكند ، دشمنانش را نيز هيچگاه از گناه و فسق و فساد در شب‌وروز و آشكار و نهان به امر ديگرى مشغول نمىسازد . همين عبد الملك كه خود و خاندانش را به « طالبان دنيا » توصيف مىكند ، همواره مىگفت : كسى مرا سفارش به پرهيزگارى نكرد جز آنكه گردنش را قطع كردم ! روزى فرزند وى كه در كنارش دو كنيزك به نامهاى « حبابه و سلامة » نشسته بودند درحاليكه مست بود ؛ به وجد آمد و گفت : بگذاريد پرواز كنم ! « حبابه » گفت :\r\nزمام مسلمين را به دست كه مىدهى ؟ پسر عبد الملك گفت : به دست تو !\r\nوليد بن يزيد نوهء عبد الملك ، علاقه وافرى به شراب و شرابخوارى داشت . در كنار خمرهء شراب بزرگ شد . گويند : حوضى در باغى ساخت و آن را از شراب پر كرد ، در آن شنا مىنمود و از آن مىنوشيد . سپس بيرون آمده و زنا مىكرد . وقت نماز كه مىشد ؛ عمامه به سر مىگذاشت و به جماعت مىايستاد ! ! هريك از امامان طاهرين ، خود « زين العابدينند » و هريك دشمنان آنان « يزيدند » .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\n* مناظرهء مأمون با دانشمندان\r\nمرحوم مجلسى مؤلف گرانقدر « بحار الانوار » در ابتداى جلد سوم بحار كه كتاب ايمان نام دارد ؛ مىنويسد :\r\n« صاحب كتاب « البرهان » نقل كرده كه مأمون خليفه عباسى ، چهل تن از دانشمندان هوشمند و حاضرجواب زمان خود را دعوت و به آنان گفت : « من معتقدم كه على بن ابى طالب امير المؤمنين ، بهترين مخلوق خدا پس از پيامبر بود . و او سزاوارترين افراد به خلافت بود .\r\nاكنون نظر شما در اين زمينه چيست ؟ »\r\nنخستين كسى كه لب به مخالفت گشود « اسحاق بن حماد » بود كه دو زانو زده و گفت : ما معترف به آنچه تو دربارهء على بن ابى طالب گفتى ، نيستيم و آماده مناظرهء با تو در اين مورد هستيم .\r\nمأمون به او گفت : مىپرسى يا بپرسم ؟\r\nاسحاق : من مىپرسم .\r\nمأمون : هرچه مىخواهى بپرس .\r\nاسحاق : چه دليلى بر ادعاى خوددارى ؟\r\nمأمون : به چه‌چيزى افراد بر يكديگر برترى داده مىشوند ؟\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاسحاق : به اعمال نيك و شايسته .\r\nمأمون : اگر بر فرض در زمان رسول خدا ، كسى بخاطر اعمال شايسته‌اش برتر از ديگرى بود و سپس اگر آن ديگرى كه در زمان پيامبر اكرم ، فضل كمترى داشته ؛ خواست خود را به شخص فاضل و برتر برساند بطوريكه پس از مرگ پيامبر به حجم كارها و اعمال نيك خود بيفزايد . با اين وجود ، آيا قادر است خود را به آن فرد برتر برساند ؟\r\nاسحاق : نه هرگز كسى قادر نيست به مقام فرد افضل در عهد رسول گرامى نايل آيد .\r\nمأمون : دانشمندانى كه تو دين را از آنان فراگرفتى و وى را الگوى خود شناخته‌اى ، روايات بسيارى در فضايل و شايستگيهاى على ، نقل كرده‌اند . حال اگر اين فضايل را كه مورد پذيرش هم‌باوران توست با فضايل ديگرى مقايسه كنى ؛ اگر اشتباهى ميان آنها - هرچند ناچيز - يافتى ، مىتوانى ادعا كنى كه او شايسته‌تر و برتر است .\r\nسپس مأمون افزود : اى اسحاق ، اكنون به من بگو ، در روزى كه پيامبر مبعوث گرديد و كسى با او نبود چه اعمالى پسنديده‌تر بود ؟\r\nاسحاق : اخلاص در اظهار شهادتين و پيشگامى در قبول اسلام .\r\nمأمون : آيا كسى در گرايش به اسلام از على پيشى گرفت ؟\r\nاسحاق : درست است كه على در گرويدن به اسلام پيشگام بود اما در آن هنگام خردسال بود ! و كسى كه پس از او ايمان آورد ؛ سالخورده و كامل عقل بود !\r\nمأمون : آيا على خودش اسلام آورد يا پيامبر او را دعوت نمود ؟\r\nاسحاق : پيامبر وى را دعوت كرد .\r\nمأمون : آيا اين دعوت به فرمان خداوند بود يا پيامبر خود اقدام به اين كار كرد ؟\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاسحاق : هرگز روا نيست كه پيامبر كارى را بدون امر خداوند انجام دهد .\r\nمأمون : خداوند دستور داد كه پيامبر ، على را به اسلام دعوت كند و او نيز مىدانست كه على نوجوان است و پيامبر جهت خشنودى خدا ، على را دعوت نمود . و كسى ديگر از نوجوانان را دعوت نكرد ، چرا كه چنين فرمانى از سوى خداوند صادر نشده بود . او مىداند كه كودك ، امين بر دين نيست ، لحظه‌اى ايمان مىآورد و سپس در پاسخ خويشان و ديگران از عقيده خود برمىگردد . لذا اگر خداوند على را برمىگزيند بدين خاطر است كه فضل و برترى او را به تمام مردم نمايان سازد تا جايگاه و مقام رفيع وى معلوم گردد و هرگز كسى در اين فضايل با او شريك نشد . او هيچگاه و حتى براى يك چشم به‌هم‌زدن به خدا شرك نورزيد . اسحاق سربزير افكند و در پاسخ مأمون درماند . ( دقت كنيد )\r\nمأمون ادامه داد : پس از مسأله سبق در اسلام ، چه اعمالى نيكوتر است ؟\r\nاسحاق : جهاد در راه خدا .\r\nمأمون : درست گفتى ، آيا جز على كس ديگرى را مىشناسى كه در جهاد به اندازهء او ، فضيلت و منزلت و الا ، كسب كرده باشد ؟ كشتگان جنگ بدر چند تن بود ؟ درحاليكه آن نخستين پيروزى مسلمانان بود .\r\nاسحاق : شصت و اندى از جنگجويان و مشركين در اين رويارويى كشته شدند .\r\nمأمون : على چند مبارز را از دم تيغ خود گذراند ؟\r\nاسحاق : بيست و اندى از آنان را به قتل رساند و چهل تن ديگر را ، باقى مسلمانان كشتند .\r\nمأمون : پيكار بىامان على در جنگ بدر ، خود شاهد گويايى از\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبرترى جهادى او مىباشد . و بيش از اين ، دربارهء جهاد على سخن نمىگويم ، ليكن اى اسحاق ، از تو درباره حديث منزلت مىپرسم كه پيامبر خطاب به على فرمود :\r\nانت منّى بمنزلة هارون من موسى .\r\n( مقام تو نزد من مانند مقام هارون نزد موسى است )\r\nآيا تو اين را روايت مىكنى ؟\r\nاسحاق : آرى ، اين حديث را با سند خوب روايت مىكنم .\r\nمأمون : هارون ، برادر مادرى موسى بود و پيامبر هم بود ، امام على نه برادر رسول اكرم بود و نه پيامبر ، پس معناى اين فرمايش حضرت چيست ؟\r\nاسحاق : پيامبر با اين فرمايش خود ، خواست تا على را دلدارى دهد ، چرا كه منافقان كوردل درباره على مىگفتند : « پيامبر براى شانه خالى كردن از بار مسئوليت ، سنگينى آن را بر دوش على قرار داده است » !\r\nمأمون از اين گفتهء اسحاق نيش‌خندى زد و گفت : تو از قرآن كريم چه دورى ! اين حديث تماما در كتاب خدا وارد شده است !\r\nاسحاق : چطور و كجا ؟\r\nمأمون : خداوند از قول موسى در قرآن ، خبر مىدهد كه وى خطاب به برادرش گفت :\r\n اخْلُفْنِي فِي قَوْمِي وَ أَصْلِحْ ، وَ لا تَتَّبِعْ سَبِيلَ الْمُفْسِدِينَ . \r\n( جانشين من در قومم باش و آنان را اصلاح كن و هرگز از آيين مفسدان پيروى نكن ) .\r\nو حضرت محمّد ( ص ) اراده نمود كه على نيز جانشين وى ميان قومش باشد و به اصلاح امور آنان پرداخته و از هواهاى نفسانى آنان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nپيروى نكند .\r\nاسحاق : موسى هارون را موقت جانشين خود ساخت ، يعنى تا زمان برگشتن از مناجاتش با خدا ؛ چنان كه در جنگ تبوك نيز پيامبر موقت على را نمايندهء خود در مدينه منصوب كرد تا از جنگ برگردد .\r\nمأمون : نه ، هرگز چنين نيست . موسى به تنهايى به سوى پروردگارش عازم شد و هيچ‌كس از قومش با وى همراه نشدند و هارون را هم نماينده خود كرد كه على خليفه پيامبر در ميان قومش بود ، همانطور كه هارون جانشين موسى ميان قومش ؛ و اين مطلب را پيامبر در فرمايش خود تصريح فرمود كه :\r\nالّا انّه لا نبىّ بعدى\r\n( جز آنكه هيچ پيامبرى پس از من نخواهد بود . )\r\nو فهميده مىشود كه پيامبر ، على را در همه‌چيز جز نبوت خود ، جانشين گردانيد ، زيرا او خاتم پيامبران بوده و هرگز گفتهء باطلى را نفرموده است .\r\nعلما و دانشمندان حاضر در جلسهء مأمون حق را به وى داده و اعتراف كردند كه ما نيز به خلافت على معتقديم و موفقيت مأمون را از خدا طلب كردند . خواه اين مناظره رخ داده باشد خواه ساخته ذهن كسى باشد ، در آن مطالبى است كه از واقعيت حكايت مىكند و اگر به زبان نيامده باشد ، اما زبان حال همگان است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\n* شيعه كيست ؟\r\nبراى آنكه شيعهء على را بشناسيم لازم است نخست على را بشناسيم . شناخت شخصيت ممتاز و بىنظير على نياز به تحصيل در دانشگاهها و مراكز علمى يا مطالعه كتبى كه دربارهء او نوشته شده ؛ نيست . طالب اين حقيقت را تنها مطالعه گفتارى مشهور از امام ، كفايت مىكند . و درخواهد يافت كه تنها كلام او ، گوياى عظمت و مقام والاى آن حضرت است . شخصيتى كه همچون بزرگى هستى ، در مقدار و اندازه‌اى نگنجد كه خود معجزه‌اى است غيرقابل انكار .\r\nهمين بر ناآگاهان به شخصيت آن حضرت بس كه به اين فرمايش وى گوش فرادهند كه فرمود :\r\nو اللّه لو أعطيت الاقاليم السبعة بما تحت افلاكها ، على ان أعصى اللّه فى نملة اسلبها جلب شعيرة ما فعلت .\r\n( به خدا سوگند ، اگر اقليمهاى هفتگانه را و آنچه در زير افلاك آن است به من بدهند تا با گرفتن پوسته جويى از دهان مورچه‌اى ، مرتكب گناهى شوم ، هرگز چنين نخواهم كرد . )\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبه چه عطوفت و مهر و محبت وصف‌ناپذيرى ! چه دانش و صداقتى ! امام على ، درحاليكه شناختى كامل و ايمانى صادق به خداوند دارد به او سوگند ياد مىكند كه اگر مخيّر شود بين اينكه پوستهء جويى را از دهان مورى بگيرد و در عوض تمام هستى اعم از : ماه و خورشيد ، زمين و آسمان ، انسان و حيوان و طلا و معادن جواهرات را به او بدهند و يا آنكه مورچه را به حال خود رها كند و از همه‌چيز محروم گردد ؛ بلكه در بند و زنجيرها گرفتار آيد ، قطعا عدالت را با تمام رنجها و محروميتهايش بر مالكيت هستى و ظلم بر مورچه‌اى ، ترجيح خواهد داد .\r\nفانى شدن على در ذات حق ، فنايى كه مبدأ و نمونه حق است بلكه بالاتر ، مترادف اسم حق است ؛ خداوند آن را از انسانهاى ظالم دور ساخته است . اينجاست كه مردم به دوستاران و دشمنان على تقسيم مىشوند ، چنان كه در مورد حق نيز ، مردم به طرفداران حق و دشمنان حق تقسيم مىگردند . از امام صادق ( ع ) سؤال شد : چرا امام على تقسيم‌كننده بهشت و دوزخ گرديد ؟\r\nفرمود : « چون دوستى او ايمان و دشمنى با او كفر بشمار مىآيد و بهشت براى مؤمنان و دوزخ براى كافران آفريده شد » .\r\nو همانگونه كه امام بخاطر اعتلاى كلمه حق ، نهايت پارسايى و فداكارى را از خود نشان داد ؛ در شناخت و صداقت و شجاعت و گذشت نيز به نقطه‌اى دست يافت كه تنها خدا و رسولش برتر از آن است .\r\nاگر هر كلام امام فراتر از گفتهء مردم و فروتر از كلام خداست - چنان كه گفته‌اند - تمام ويژگيهاى حضرت بدون استثناء چنين وضعى را دارد و اين نيست جز طبيعت شخصيت منسجم و متكامل امام ؛ و اگر معجزه به معناى خرق عادات است ؛ قطعا هر صفتى از صفات حضرت خارق‌العاده است . اگر كسى خود را به چنين امامى منسوب نمود ، خواست\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكه در جملهء ياران و پيروان او گردد ؛ بايد به او اقتداء كند و به تعبير ديگر ، بايد تمام شروطى را كه اهل بيت بيان كرده‌اند ، اطاعت كند .\r\nشروطى كه محور ورود به مذهب شيعه و انتساب به اوست .\r\nامام زين العابدين و سيد الساجدين ( ع ) فرمود :\r\nابغض النّاس الى اللّه من يقتدى سنّة امام و لا يقتدى بأعماله .\r\n( مبغوض‌ترين مردم نزد خدا ، كسى است كه به سيرهء امام اقتداء مىكند ولى به اعمال و كردار او وقعى نمىنهد . )\r\nو محال است شيعيان على كه محبوب‌ترين افراد نزد خدا هستند ، مبغوض‌ترين باشند .\r\nامام صادق ( ع ) فرمود : « بر هر مسلمانى كه ما را مىشناسد بر او فرض است كه نفس خود را در شبانه‌روز به حساب كشد ، اگر كار نيكى انجام داده بر او بيفزايد و اگر مرتكب خطايى شده ؛ از خدا طلب بخشش كند\r\nامام باقر ( ع ) فرمود :\r\nو اللّه ما شيعتنا الّا من اتّقى اللّه و اطاعه .\r\n( سوگند به خدا ، شيعه ما نيستند مگر كسانى كه تقواى خدا پيشه و از او پيروى كنند . )\r\nبنابراين ، شيعه حقيقى آن مسلمان پيرو قرآنى است كه روح ابو ذر و عمار ياسر در اوست و گرنه او فقط نامى از شيعه بر خود دارد .\r\nهنگامى كه پيروى از پيروان اهل بيت به زيارت بارگاه امام على در نجف شرفياب و به او روى مىآورد ، مىگويد : سلام بر تو اى امير مؤمنان و امام متقيان و رهبر مجاهدان راه حق !\r\nو اگر گويندهء اين عبارات ، خود از اهل تقوا و ايمان نباشد ، در واقع شهادت داده كه امام از اعمالش بيزار است . درست مانند منافق و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nفاسدى كه قرآن مىخواند ليكن قرآن وى را لعن مىكند زيرا - مطابق حديث معصوم - قرآن فاسقان و منافقان را لعن و نفرين مىكند .\r\nجالب اينجاست كه برخى از كسانى كه بناحق به مجلس راه مىيابند « 1 » و نام تشيع را بر خود مىبندند ؛ در هنگام اقامه دعوى بعنوان مسلمان شيعه مطرح نيست ، چرا كه مأمور ثبت احوال در شناسنامه‌اش نوشته او شيعه است صرفا بخاطر اظهار شهادت و اعتراف لفظى به امامت ؛ بلكه بعنوان نماينده شيعيان هر قدر كه بخواهد به قتل و غارت مردم مىپردازد ، گويى پيروان اهل بيت ، شالودهء آشوبگرى و ظلم‌صفتى و فسادخواهى و ترور افراد صالح را دارند چنان كه همين مجرمى كه خود را نماينده شيعه معرفى مىكند در رفتار و كردار خود چنين است .\r\nو من حاضرم تعهد بدهم كه چنين فردى هرگز چيزى از اسلام نمىداند و يا نمىتواند حتى اسامى ائمه اطهار ( ع ) را به ترتيب برشمارد و يا نمازى خوانده و روزه‌اى گرفته باشد چرا كه او نمازگزاران و روزه‌داران را مسخره و هركس را كه دوستار و معتقد به پيامبر و اهل بيتش باشد ، استهزاء مىنمايد . با تمام اين اوصاف ، به اسم شيعه ، نمايندهء شيعيان و يا وزيرى از طرف آنان مىشود و شيعه را به اسم شيعه مىكشد . پيش از او نيز يزيد بن معاويه دندان مبارك امام حسين را با خيزرانى خورد كرد كه روى آن را با شعار توحيد آذين كرده بود !\r\nلذا اين فرد و امثال او كه بر خود نام شيعه نهاده و خود را منتسب به آن مىدانند ، لقمهء چرب و آماده‌اى شدند براى دشمنان و اين فرمايش امام بر آنان صدق مىكند كه فرمود « 2 » : « اين شيعه از هم فرو نمىپاشد مگر\r\n\r\n\r\n","description":"","footnote":"\r\n( 1 ) . ظاهرا نويسنده اشاره به فرد خاصى دارد كه در زمان وى چنين صفاتى داشته و لذا نگارنده سعى دارد كه وى را بطور نوعى مطرح كند و مصداقى از كسانى بداند كه چنين خصوصياتى را دارند .\r\n( 2 ) . بحار الانوار ، 13 / باب « ما ورد عن الامام فى المهدى »\r\n","page_name":" 171 ","page_number":171},
  {"content":"\r\n\r\nزمانى كه همچون « بزى » باشد كه نمىداند ، به دست چه كسى خواهد افتاد ، آنان به زودى شرف خود را از دست مىدهند . بىپناه و بىحامى مىگردند . در ناتوانى به جايى مىرسند كه مانند گله بزها آمادهء ذبح مىشوند و سلّاخ هر كه را بخواهد سرمىبرد ، نه چوپانى است مانع شود و نه صاحبى كه جلوگيرى نمايد . »\r\nدر ادامه فرمود : « اى گروه شيعيان ، زمانى مىرسد كه گويا شما مانند شترانى كه براى يافتن چراگاهى سرگردانند ، خواهيد شد » . « 3 »\r\nامام ، آيندهء نگون‌بار برخى از كسانى كه تنها نامى از شيعه بر خود دارند را با بز و شتر مثال مىزند كه در عصر حاضر شاهد اين ترسيم امام هستيم .\r\nشيعيانى هستند در سراسر جهان كه نه رهبرى دارند ، از او پيروى كنند و نه كسى را به رهبرى مىپذيرند .\r\nآيا اكنون نداى مدعى رهبرى و زعامت را مىشنوى كه جز اغراض نفسانى انگيزهء درست ديگرى داشته باشد ؟\r\nاگر فردى از اين گروه عهده‌دار زعامت دينى شود ؛ محال است كه در فكر حل مشكلات و رفع نقايص و بهبود آيندهء هم‌كيشان خود باشد زيرا اين اقدامات بخشى از سياست است و نبايد يك فرد « روحانى ! » در امور سياسى دخالت كند اما از سوى ديگر ، تمام همّ و تلاش خود را در افزايش طرفداران و مقلدان با حاتم بخشيهايى كه مىكند ، به كار مىگيرد .\r\nحال از كجا و چه راهى اين همه پول و دارايى را تحصيل كرده ، بماند ؟ ! و اگر متولى پست و مقام دولتى گردد بر گناهان خود بيش از پيش مىافزايد !\r\n\r\n\r\n","description":"","footnote":"\r\n( 3 ) . همانجا .\r\n","page_name":" 172 ","page_number":172},
  {"content":"\r\n\r\nدر اين صورت هيچ بعيد نيست كه اين گروه از شيعيان چون شتران گم‌گشته در بيابان سرگردان باشند و چون بزان بىاراده راهى جز كشتارگاه نداشته باشند .\r\nشيعه از عهد امويان تا پايان دوره عثمانيان ، هماره زير يوغ و در بند حكام جور بوده است و پس از آن ، كه استعمار غرب دامنهء سيطرهء خود را بر سرزمينهاى عربى گستراند ، بهرهء شيعه ، از ظلم و ستم اين جنايتكاران بيش از ديگر طوايف بوده و آنگاه كه انگليس و فرانسه ، اعراب را به بند كشيدند ؛ حقوق و اموال شيعه بيش از ديگران به تاراج رفت به خصوص لبنان ، كه سهم بيشترى از غارت و كشتار را داشت .\r\nدر سال 1943 اولين رئيس‌جمهور بر سر كار آمد برخى از بزرگان شيعه را به خود نزديك و بعضى ديگر را طرد نمود . شيعيان به حقوق نرسيدند ؛ ديگرى آمد وخامت اوضاع رو به فزونى نهاد و دراين‌حال ما با شاعر اين بيت را زمزمه مىكرديم كه :\r\n « يا ليت جوربنى مروان دام لنا * وليت عدل بنى العباس فى النار » \r\nاى كاش ظلم بنى مروان بر ما ادامه مىيافت و كاش عدل بنى العباس مىسوخت و نصيب ما نمىشد . سومى آمد ، سياست بىطرفى و عدم تعهد خود را اعلام كرد ، ليكن شيعه هميشه حق گفته ولى آن را نيافته . تمام دوره‌ها را ديديم ، ماهيّت همه آنها يكى بوده است و اينجاست كه فرمايش امام روشن مىشود كه شيخ ما « شبيبى » درست گفته است :\r\n « ايها المصلح من اخلاقنا * ايها المصلح ، الداء هنا »\r\n« اننا نجنى على انفسنا * حين نجنى ثم ندعو من جنى » \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n« اى سازندهء اخلاق ناشايست ما ، اى مصلح ، بيمارى اينجاست ؟\r\nما بر خود جنايت مىكنيم ، و پس از ارتكاب ، مىگوييم چه كسى بر ما جنايت كرده ؟ !\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\n* تولد امام و فرزندان او\r\n\r\nميلاد امام\r\nامام در دل خانه كعبه ، درست 30 سال پس از « عام الفيل » در روز 13 رجب از مادرزاده شد . پدرش عموى پيامبر و مادرش نيز دختر عموى پدر امام بود . پيامبر سالى كه امام به دنيا آمد آن را سال خير و بركت ناميد . هنگام شيرخوارگى به او شير مىنوشاند و در وقت شستشو ، آب مىريخت و هنگام خواب ، گهواره‌اش را تكان مىداد ، در بيدارى به زبان او سخن مىگفت و او را در آغوش مىگرفت .\r\n\r\nكنيه‌ها و القاب امام\r\nمادرش نام پدر خود را بر او نهاد و پدرش او را « على » نامگذارى كرد . امام حسن و امام حسين در زمان حيات رسول خدا لفظ « پدر » را براى حضرت على به كار نمىبردند ، چون رسول خدا را پدر اول خود مىدانستند اما پس از مرگ حضرت رسول ، به امام پدر خطاب كردند .\r\nالقاب امام به قدرى زياد است ، كه نتوان شمار كرد و از جمله آنهاست :\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n1 - امير المؤمنين\r\n2 - يعسوب الدين\r\n3 - مرتضى\r\n4 - اخو الرسول\r\n5 - زوج البتول\r\n6 - كشنده فاسقان\r\n7 - تقسيم‌كننده بهشت و دوزخ\r\n8 - صاحب اللواء\r\n9 - سيد عرب\r\nو لقبهاى ديگر .\r\n\r\nهمسران و فرزندان امام\r\nامام در سن 25 سالگى با حضرت فاطمه دختر 10 ساله پيامبر گرامى ازدواج كرد . دخت گرامى رسول خدا ، پنج سال پس از بعثت پيامبر در مكه به دنيا آمد و پيامبر گرامى وى را در سال دوم هجرى در رمضان المبارك به ازدواج امام على درآورد و در ذى الحجه همان سال عروسى آنان برگزار شد . حضرت فاطمه در سن 18 سالگى و 75 روز ، متعاقب ضرباتى كه بر جسم و جان مباركش وارد آمد به جايگاه ابدى و نزد پدر بزرگوارش رخت سفر بربست .\r\nو در حديث آمده است كه پيامبر گرامى فرمود :\r\nلولا علىّ لم يكن لفاطمة كفؤ .\r\n( اگر على نبود فاطمه همتايى نداشت . )\r\nدخت عزيز رسول خدا چهار گوهر گرانبها براى همسرش على ( ع )\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nآورد : حسن و حسين دو آقاى جوانان بهشت ، و زينب كبرا و زينب صغرا كه با كنيهء « ام كلثوم » وى را مىخواندند .\r\nامام على ، پس از مرگ فاطمهء زهرا ( س ) ، زنان چندى اختيار كرد كه برخى از آنان عبارتند از :\r\n1 - ام البنين كه چهار پسر به دنيا آورد به نامهاى عباس ( ع ) ، جعفر ، عبد اللّه و عثمان كه همگى در حادثه خونين كربلا به شهادت رسيدند .\r\n2 - اسماء بنت عميس كه يحيى و عون را زاييد .\r\n3 - امامة دختر ابو العاص كه مادرش زينب دختر رسول خدا و خواهر فاطمه زهرا ( س ) بود .\r\n4 - ليلى دارميه و فرزندان وى محمد اصغر و عبد اللّه بودند كه در كربلا به شهادت رسيدند .\r\n5 - خوله دختر جعفر بن قيس حنفيه كه محمد اكبر معروف به محمد حنفيه از اوست .\r\nمجموع فرزندان امام 27 تن بود كه جمع كثيرى از آنان در واقعه خونبار كربلا به فيض شهادت نايل گشتند .\r\nپايان\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nمنابع و مآخذ\r\n1 - قرآن كريم .\r\n2 - نهج البلاغه .\r\n3 - صحيفه سجاديه .\r\n4 - صحيح بخارى .\r\n5 - صحيح مسلم ، 1348 ق .\r\n6 - الامامة و السياسة ، ابن قتيبه ، 1957 م .\r\n7 - شرح مواقف ، جرجانى .\r\n8 - الكشف عن مناهج الادله : ابن رشد .\r\n9 - فتح البارى بشرح البخارى ، ابن حجر عسقلانى ، 1959 م .\r\n10 - الخصائص ، نسائى .\r\n11 - اعيان الشيعه ، محسن امين .\r\n12 - نشأة الفكر الفلسفى فى الاسلام : دكتر نشار ، 1965 م .\r\n13 - عبد اللّه بن سبا ، علامه مرت عسگرى .\r\n14 - الغدير ، علامه امينى .\r\n15 - المسند ، طيالسى .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n16 - اسس الفلسفه ، توفيق الطويل .\r\n17 - المستصفى ، ابو حامد غزالى .\r\n18 - دلائل الصدق ، مظفر ، 1953 م .\r\n19 - المستدرك ، حاكم نيشابورى .\r\n20 - رحله ، زنجانى ، 1947 م .\r\n21 - علم اليقين ، ملا محسن فيض كاشانى ، 1303 ق .\r\n22 - ذخائر العقبى فى مناقب ذوى القربى ، حافظ طبرى ، 1356 ق .\r\n23 - مستدرك نهج البلاغه ، شيخ هادى كاشف الغطاء .\r\n24 - حياة على بن ابيطالب ، شيخ شنقيطى ، 1936 م .\r\n25 . جواهر الكلام ، شيخ محمد حسن نجفى .\r\n26 . تاريخ طبرى ، دار الكتاب العلميه ، بيروت ، چ دوم ، 1408 ق .\r\n27 - النواة ، شيخ عبدى ، به كوشش محمد على صبيح .\r\n28 - المواقيت .\r\n29 - العقد الفريد ، ابن عبد ربّه .\r\n30 - بحار الانوار ، محمد باقر مجلسى ، 1233 ق .\r\n31 - المواقف ، قاضى عضد الدين ايجى .\r\n32 - الصواعق المحرقة ، ابن حجر هيثمى ، 1375 م .\r\n33 - تاريخ الفلسفة العربى : خليل جر و فاخورى .\r\n34 - الاحكام السلطانية ، ابى يعلى الفراء ، چ 1938 م .\r\nو مآخذ ديگر .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nآثار مؤلف\r\n1 - الوضع الحاضر فى جبل عامل\r\n2 - الفصول الشرعيه\r\n3 - مع الشيعة الاماميه\r\n4 - اهل بيت ( ع )\r\n5 - الاسلام مع الحياة\r\n6 - اللّه و العقل\r\n7 - النبوة و العقل\r\n8 - الآخرة و العقل\r\n9 - المهدى المنتظر و العقل\r\nاين چهار كتاب مجموعا به اسم اسلام و عقل چاپ شده است .\r\n10 - امامة علىّ و العقل ، علىّ و القرآن .\r\n11 - الفقه على المذاهب الخمسه\r\n12 - الحج على المذاهب الخمسه\r\n13 - الاحوال الشخصيه على المذاهب الخمسه\r\n14 - مفاهيم انسانية فى كلمات الامام الصادق ( ع )\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n15 - فضائل الامام على ( ع )\r\n16 - علىّ و الفلسفه\r\n17 - دول الشيعه\r\n18 - الشيعة و الحاكمون\r\n19 - نظرات فى التصوف\r\n20 - معالم الفلسفة الاسلاميه\r\n21 - فلسفة المبدأ و المعاد\r\n22 - مع علماء النجف الاشرف\r\n23 - من هنا و هناك\r\n24 - بين اللّه و الانسان\r\n25 - الاثنا عشرية و اهل البيت\r\n26 - المجالس الحسينه\r\n27 - فقه الامام جعفر الصادق ( ع ) - عرضا و استدلالا\r\n28 - التفسير الكاشف\r\n29 - من ذاوذاك\r\n30 - تجارب محمد جواد مغنيه\r\n\r\n\r\n","description":"","footnote":"","page_name":" 182 ","page_number":182}
  ]