[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n38\r\nدفتر برنامه يرزى\r\nوتدوين متون درسى\r\nخواننده گرامى :\r\nبا عرض پوزش ، لطفا قبل از مطالعه كتاب ، اغلاط\r\nتايپى را كه در صفحه 431 تحت عنوان درست نامه\r\nذكر كرده ايم ، در كتاب تصحيح بفرماييد .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمركز جهانى علوم اسلامى\r\nدرآمدى به شيعه شناسى\r\nعلى ربانى گلپايگانى\r\nپاييز 85\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمركز جهانى علوم اسلامى\r\nمركز پخش : قم - بلوار بهار\r\nجنب هتل الزهرا عليها السلام - نمابر : 7749875\r\nwww . eshraaq . com\r\ne - mail : public - relations @ qomicis . com\r\nدرآمدى به شيعه شناسى\r\nنويسنده : على ربانى گلپايگانى\r\nنوبت دوم : پاييز 1385\r\nچاپ : توحيد * شمارگان : 2000 * بها : 25000 ريال\r\nناشر : انتشارات مركز جهانى علوم اسلامى\r\nربانى گلپايگانى ، على\r\nدرآمدى به شيعه شناسى / على ربانى گلپايگانى ، مركز جهانى علوم اسلامى ، دفتر برنامه ريزى وتدوين متون درسى ، 1424 ق = 1382 ش .\r\n432 ص . - ( مركز جهانى علوم اسلامى ، دفتر برنامه ريزى وتدوين متون درسى ، 38 )\r\n25000 ريال\r\nISBN : 964 - 7741 - 0 - 7\r\nكتابنامه : ص . [ 423 
  ] - 432 ، همچنين به صورت زير نويس .\r\nچاپ دوم : 1427 ق . = 1385 ش .\r\n1 . شيعه . 2 . شيعه - تاريخ . 3 . شيعه - عقايد . 4 . شيعه - دفاعيه ها ورديه ها . الف . مركز جهانى علوم اسلامى . ب . دفتر برنامه ريزى وتدوين متون درسى . ج . عنوان .\r\n9 ش 2 ر / 293 BP\r\n53 / 297\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه مركز\r\nبرنامه‌ريزى آموزشى بايد امرى پويا و متناسب با دگرگونيهايى باشد كه در ساختار دانش و رشته‌هاى علمى پديد مىآيند .\r\nتحوّلات اجتماعى ، نيازهاى نوظهور فراگيران و مقتضيات جديد دانش ، اطلاعات ، مهارتها ، گرايشها و ارزشهاى نوينى را فرامىخواند كه پاسخ‌گويى به آنها ، ايجاد رشته‌هاى تحصيلى جديد و تربيت نيروهاى متخصّص را ضرورى مىنمايد .\r\nگسترش فرهنگهاى سلطه‌گر جهانى و جهانى شدن فرهنگ در سايه رسانه‌هاى فرهنگى و ارتباطى ، مشكلات و نيازهاى نوظهورى را پيش‌رو گذارده است كه رويارويى منطقى با آنها ، تنها در پرتو آراستن افراد به انديشه‌هاى بارور ، ارزشهاى متعالى و رفتارهاى منطقى كه درقالب موقعيّتهاى رسمى آموزشگاهى با ايجاد رشته‌هاى جديد ، گسترش دامنه آموزشها و مهارتها و تربيت سازمان يافته صورت گيرد ، امكان پذيراست .\r\nبالندگى مراكز آموزشى ، در گرو نظام آموزشى استوار ، قاعده‌مند و تجربه‌پذير است كه در آن ، برنامه‌هاى آموزشى ، متنهاى درسى و استادان ، اركان اصلى به شمار مىآيند . پويايى برنامه‌هاى آموزشى نيز ، به هماهنگى آن با نياز زمان ، استعداد دانش‌پژوهان و امكانات موجود ، وابسته است ؛ چنان‌كه استوارى متنهاى درسى به ارائه تازه‌ترين دستاوردهاى علم در قالب نوترين شيوه‌ها و فناوريهاى آموزشى بستگى دارد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبازنگرى متنها و شيوه‌هاى آموزشى و روز آمد كردن آنها ، به حفظ نشاط علمى مراكز آموزشى كمك مىرساند .\r\nحوزه‌هاى علوم دينى به بركت انقلاب شكوهمند اسلامى ، ساليانى است كه در انديشه اصلاح ساختار آموزشى و بازنگرى متون درسىاند ؛ در همين راستا ، مركز جهانى علوم اسلامى ، به عنوان بخشى از اين مجموعه ، كه رسالت تعليم و تربيت طلّاب غير ايرانى را بر عهده دارد ، به پىريزى دفتر برنامه‌ريزى و تدوين متون درسى اقدام كرد .\r\nاين دفتر ، با ارج نهادن به تلاشهاى صورت گرفته و خوشه‌چينى از خرمن دانش عالمان گران‌قدر بر آن شد تا با بهره‌گيرى از شيوه‌هاى جديد آموزشى و تازه‌ترين دستاوردهاى علمى به تهيه متنهاى آموزشى بپردازد .\r\nتدوين و نشر بيش از هفتاد متن درسى ، در موضوعات گوناگون علوم دينى ، حاصل اين تلاش است .\r\nنوشتار حاضر كه با عنوان درآمدى به شيعه شناسى از جمله درسهاى عمومى براى دوره كارشناسى است ، حاصل تلاش علمى و درخور تقدير حضرت حجة الاسلام و المسلمين آقاى على ربانى گلپايگانى - دام توفيقه - است كه از ايشان و ديگر فرزانگانى كه در به ثمر رسيدن اين اثر بذل عنايت كرده‌اند ، تشكّر و قدردانى مىكنيم .\r\nدر پايان ، ارباب فضل و معرفت را به يارى خوانده ، چشم اميد به نقد و نظر آنان دوخته‌ايم .\r\nمركز جهانى علوم اسلامى دفتر برنامه‌ريزى و تدوين متون درسى پاييز 1385\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست\r\nپيشگفتار 11\r\nبخش اول : مقدمات و كليات 17\r\nفصل اوّل : تعريف شيعه و فرقه‌هاى آن 19\r\nشيعه در لغت 19\r\nشيعه در اصطلاح 22\r\nمنشأ اصطلاح شيعه 28\r\nاصطلاح رافضه 31\r\nفرقه‌هاى شيعه 34\r\nفصل دوّم : تاريخ پيدايش شيعه 39\r\nپيامبر صلّى اللّه عليه و آله و امامت على عليه السّلام 51\r\nپيامبر صلّى اللّه عليه و آله و محبّت امير المؤمنين عليه السّلام 54\r\nپيامبر صلّى اللّه عليه و آله و افضليّت على عليه السّلام 58\r\nفصل سوّم : فرضيه‌هاى نادرست در تاريخ و منشأ پيدايش شيعه 63\r\nفرضيه‌هاى عبد اللّه بن سبا 64\r\nدوران زمامدارى امام على عليه السّلام 67\r\nپس از واقعه‌ى كربلا 71\r\nايرانيان و تشيّع 73\r\nفصل چهارم : شيعه در عصر خلفا 79\r\nفصل پنجم : شيعه در عصر امويان 89\r\nالف ) پيش از قيام كربلا 89\r\nب ) پس از واقعه‌ى كربلا 95\r\nفصل ششم : شيعه در عصر عباسيان 105\r\nفصل هفتم : منابع شيعه در اصول و فروع دين 119\r\nالف ) قرآن كريم 119\r\nمصونيت قرآن از تحريف 121\r\nحجّيّت ظواهر قرآن 126\r\nب ) سنّت پيامبر اكرم صلّى اللّه عليه و آله 131\r\nائمه‌ى اهل بيت عليهم السّلام و سنّت نبوى 133\r\nج : گفتار و رفتار اهل بيت پيامبر صلّى اللّه عليه و آله 136\r\n1 - آيه‌ى تطهير 136\r\n2 - حديث ثقلين 141\r\n3 - حديث سفينه 144\r\n4 - حديث امان اهل الأرض 144\r\nاهل بيت عليهم السّلام در نهج البلاغه 146\r\nد : عقل و خرد 149\r\nقرآن و تفكر عقلى 149\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n151 پيامبر اكرم صلّى اللّه عليه و آله و تفكر عقلى\r\n153 ائمه‌ى اهل بيت عليهم السّلام و تفكر عقلى\r\n155 علماى شيعه و تفكر عقلى\r\n159 بخش دوم : توحيد و عدل\r\n161 فصل اوّل : توحيد و شرك\r\n167 تنزيه و تشبيه\r\n169 نفى رؤيت بصرى\r\n171 نفى حلول و اتحاد\r\n171 ايمان و كفر\r\n175 فصل دوّم : عدل الهى\r\n175 حقيقت عدل الهى\r\n176 مظاهر عدل الهى\r\n178 حسن و قبح عقلى\r\n180 غايتمندى آفرينش\r\n181 انسان و اختيار\r\n184 بدا و سرنوشت\r\n187 بدا و قدرت مطلقهء خداوند\r\n188 بدا و تأثير اعمال نيك و بد انسان در سرنوشت او\r\n190 وجوب لطف\r\n193 بخش سوم : نبوت و امامت\r\n195 فصل اوّل : نبوت و رسالت\r\n196 فلسفه نبوت\r\n197 معجزه و نبوت\r\n202 نبوّت و عصمت\r\n206 پندار سهو النبى\r\n212 ختّم نبوت\r\n214 شبهه‌ى امتناع نسخ\r\n217 فصل دوّم : حقيقت و احكام امامت\r\n217 شيعه و امامت\r\n217 الف : حقيقت و ابعاد امامت\r\n218 1 - امامت و الگوى اخلاقى و رفتارى\r\n220 2 - امامت و تعليم معارف و احكام دين\r\n222 3 - امامت و رهبرى سياسى جامعه‌ى اسلامى\r\n228 4 - امامت و هدايت باطنى\r\n233 ب : صفات امام\r\n233 1 - عصمت امام\r\n239 2 - علم و ديگر كمالات نفسانى\r\n240 سرچشمه‌ى علوم اهل بيت عليهم السّلام\r\n245 3 - افضليت بر ديگران\r\n247 ج : راه تعيين امام\r\n249 فصل سوّم : نصوص امامت\r\n249 1 - آيه‌ى ولايت\r\n253 2 - آيه‌ى تبليغ\r\n256 3 - آيه‌ى اكمال دين و يأس كافرين\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nرفع يك ابهام 258\r\n4 - حديث غدير 259\r\nپاسخ به يك اشكال 262\r\n5 - حديث منزلت 265\r\n6 - حديث الدار يوم الإنذار 269\r\n7 - حديث دوازده خليفه 269\r\n8 - حديث نقباء بنى اسراييل 272\r\n9 - حديث ثقلين 273\r\nفصل چهارم : مهدويت در اسلام 275\r\nاعتقاد به مهدى موعود 275\r\nنسب مهدى موعود 279\r\nولادت و حيات مهدى موعود 281\r\nدلايل وجود امام عصر ( عج ) 283\r\nغيبت و فلسفه‌ى آن 284\r\n1 - غيبت امام از اسرار الهى 285\r\n2 - خوف از قتل 286\r\n3 - آزمايش مؤمنان 288\r\n4 - چگونگى غيبت 290\r\nآثار وجودى امام غايب 292\r\nمسأله طول عمر امام عصر عليه السّلام 295\r\nزمان و نشانه‌هاى ظهور 267\r\nفصل پنجم : شيعه و رجعت 299\r\nفصل ششم : غلو و غاليان 307\r\nپديده‌ى غلو در جهان اسلام 309\r\nنشانه‌هاى غلو 310\r\nفرقه‌هاى غلات 311\r\nموضع ائمه‌ى اهل بيت عليهم السّلام در برابر غاليان 313\r\nمخالفت متكلمان اماميه با غلو و غاليان 314\r\nبرداشت‌هاى نادرست و اتهامات ناروا 317\r\nبخش چهارم : كلياتى درمورد معاد 323\r\nفصل اوّل : فلسفهء قيامت و حقيقت معاد 325\r\nحقيقت معاد 327\r\nفصل دوّم : قبر و برزخ 331\r\nفصل سوّم : حوادث و مواقف قيامت 333\r\n1 - حساب و ميزان 333\r\n2 - صراط 334\r\n3 - اعراف 334\r\n4 - لواء الحمد 335\r\n5 - حوض كوثر 335\r\nفصل چهارم : قيامت و شفاعت 337\r\nدرخواست شفاعت 339\r\nوهابيان و شفاعت 340\r\nدلايل يا شبهات وهابيان 341\r\nنقد و بررسى 342\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n342 1 - شفاعت و دعا\r\n345 2 - مشركان عصر رسالت و اعتقاد به شفاعت بتها\r\n346 3 - اختصاص شفاعت به خداوند\r\n349 بخش پنجم : چند فرع فقهى\r\n351 فصل اوّل : تقيّه در اسلام\r\n351 تعريف تقيّه\r\n352 عقل و تقيّه\r\n353 قرآن و تقيّه\r\n355 تقيه از مسلمان\r\n357 تقيّه در روايات اهل بيت عليهم السّلام\r\n359 تاريخ شيعه و ضرورت تقيه\r\n365 مستثنيات تقيه\r\n367 فصل دوّم : سنّت و بدعت\r\n367 سنت در لغت و اصطلاح\r\n370 بدعت در لغت و اصطلاح\r\n373 حرمت بدعت\r\n374 بدعت و ضلالت\r\n375 مقابله با بدعت\r\n376 بدعت حسن و قبيح از نظر اهل سنت\r\n380 تشخيص بدعت\r\n385 فصل سوّم : كيفيت وضوء\r\n386 آيه‌ى وضو\r\n387 الف : كيفيت شستن صورت و دستها\r\n389 وجوب مسح پا\r\n395 فصل چهارم : سجده بر زمين\r\n401 فصل پنجم : خمس در اسلام\r\n401 متعلق خمس چيست ؟\r\n404 مصرف خمس\r\n407 فصل ششم : ازدواج موقت\r\n408 ضرورت ازدواج موقت\r\n409 قرآن و ازدواج موقت\r\n410 سنت و ازدواج موقت\r\n411 احكام و خصوصيات\r\n412 فرضيهء نسخ ازدواج موقت\r\n412 فرضيه نسخ در قرآن\r\n413 فرضيه نسخ در روايات\r\n416 سخنى از فخر الدين رازى\r\n420 سوء استفاده ممنوع\r\n423 كتاب‌نامه\r\n431 درست نامه\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\nبا مطالعه‌ى تاريخ اديان عموما و اديان آسمانى خصوصا اين واقعيت آشكار مىگردد كه اديان در آغاز پيدايش اصول و مبانى ، و احكام و آداب خاصى را مطرح كرده و پيروان آنها حول آن محورها اجتماع نموده و به صورت امّتى واحد و يك پارچه به حيات اجتماعى خود ادامه مىدادند . اما پس از گذشت زمانى ، براساس عوامل و دلايل گوناگون ، در بين آن‌ها مذاهب و فرقه‌هاى مختلفى با عقايد و آداب متفاوت پديد آمده است . امّت اسلامى نيز از اين پديده‌ى تاريخى بر كنار نمانده و پس از درگذشت پيامبر اكرم صلّى اللّه عليه و آله مذاهب و فرقه‌هاى بسيارى در جهان آمده است . مطابق حديثى كه از پيامبر صلّى اللّه عليه و آله روايت شده آن حضرت خود چنين پديده‌اى را پيش‌بينى كرده و از ظهور هفتاد و سه فرقه درميان مسلمانان خبر داده است . « 1 »\r\nطبيعى است كه اختلافات در آغاز شكل محدودى داشته و به تدريج افزايش يافته است . چنان‌كه همه‌ى اختلافاتى كه در مورد مسايل گوناگون دينى رخ داده است ، منشأ پيدايش مذاهب و فرقه‌هاى مختلف نشده است ، بلكه آن دسته از\r\n\r\n\r\n","description":"","footnote":"\r\n( 1 ) . مطابق اين حديث پيامبر اكرم صلّى اللّه عليه و آله فرموده است : يهود به هفتاد و يك فرقه و نصارى به هفتاد و دو فرقه تقسيم شدند ، و امت من به هفتاد و سه فرقه تقسيم خواهند شد . جهت آگاهى از سند و متن و مفاد حديث به : الفرق بين الفرق ، ص 4 - 9 ؛ و بحوث في الملل و النحل : 1 / 21 - 40 رجوع شود .\r\n","page_name":" 11 ","page_number":11},
  {"content":"\r\n\r\nاختلافاتى منشأ ظهور مذاهب گوناگون شده است كه به مسايل مهمّ دينى ، اعم از اصول و فروع دين ، مربوط بوده است . مانند اختلاف در مورد توحيد و صفات خداوند ، يا مسايل مربوط به نبوّت و امامت ، روش‌هاى گوناگون در فهم قرآن كريم يا دست‌يابى به سنّت پيامبر اكرم صلّى اللّه عليه و آله و مانند آن ، بر اين اساس ، فرقه‌هايى چون مجسّمه ، مشبّهه ، مؤوّله ، صفاتيّه ، عدليّه ، قدريّه ، جبريّه ، مفوّضه ، مرجئه ، وعيديّه ، تفضيليّه ، حشويّه ، سلفيّه و غيره پديد آمده است .\r\nيكى از اساسىترين اختلافاتى كه در امّت اسلامى رخ داده است ، اختلاف در مورد خلافت و امامت است . « 1 » اين اختلاف از نخستين لحظه‌هاى پس از رحلت پيامبر اكرم صلّى اللّه عليه و آله رخ داد و تاكنون ادامه يافته است . نقطه‌ى مركزى در اين اختلاف اين بوده است كه چه كسى و چگونه مىتواند و بايد به عنوان جانشين پيامبر اكرم صلّى اللّه عليه و آله رهبرى دينى و سياسى امت اسلامى را عهده‌دار گردد ؟\r\nعدّه‌اى طرفدار اين عقيده بوده‌اند كه خليفه‌ى پيامبر صلّى اللّه عليه و آله بايد همان صفات و ويژگىهايى را داشته باشد كه پيامبر صلّى اللّه عليه و آله داشت . او بايد برترين شخصيت در قلمرو علم و عمل بوده و از صفت عصمت برخوردار باشد . و از آن‌جا كه تشخيص اين اوصاف از توان انسان‌هاى غير معصوم بيرون است . جانشين پيامبر صلّى اللّه عليه و آله بايد توسط آن حضرت تعيين گردد . و چنين كارى نيز صورت گرفته و او على بن ابى طالب عليه السّلام را به عنوان جانشين و امام امت اسلامى پس از خود برگزيده است . طرفداران اين عقيده « شيعه » به شمار مىروند . در مقابل ديگران به لزوم چنين شرايط و اوصافى در جانشينى پيامبر صلّى اللّه عليه و آله اعتقاد نداشته و تعيين امام توسط پيامبر صلّى اللّه عليه و آله را نيز منكر شده و بر اين عقيده‌اند كه پيامبر صلّى اللّه عليه و آله سرنوشت اين مسأله را به اختيار و انتخاب مسلمانان واگذار كرده است . اين گروه در يك تعبير كلى به نام « اهل سنّت » ناميده شده‌اند . اگرچه در\r\n\r\n\r\n","description":"","footnote":"\r\n( 1 ) . اعظم خلاف بين الأمة خلاف الإمامة ، اذ ما سلّ سيف في الاسلام على قاعدة دينية مثل ما سلّ على الامامة في كل زمان . شهرستانى ، الملل و النحل : 1 / 24 .\r\n","page_name":" 12 ","page_number":12},
  {"content":"\r\n\r\nتعبيرهاى خاص نام‌هاى متفاوت ديگرى دارند كه بر اختلافات آنان در ديگر مسايل دينى و مهم دلالت دارد و اصولا اين گروه در اين‌كه چه كسى شايستگى نام و عنوان اهل سنّت را دارد اختلاف نظر دارند . « 1 » چنان‌كه در ميان گروه نخست ( شيعه ) نيز در مورد امامت اختلافاتى پديد آمده و در نتيجه انشعابات گوناگونى در آن راه يافته است . « 2 »\r\nاز آن‌جا كه كسانى كه پس از پيامبر اكرم صلّى اللّه عليه و آله به‌عنوان جانشين آن حضرت زمام رهبرى امت اسلامى را به ويژه در قلمرو زعامت و رهبرى سياسى - در دست گرفته‌اند ، غالبا فاقد صفات و ويژگىهاى مورد قبول شيعه بوده‌اند ، و بدين جهت رهبرى آنان فاقد مشروعيت دينى بوده است ، رابطه‌ى آنان با شيعه عموما رابطه‌اى صميمانه و همدلانه نبوده و بلكه غالبا خصمانه و خشونت‌آميز بوده است . اين وضعيت در اكثر دوران امويان و عباسيان آشكار و نمايان است و شواهد فراوان آن در كتاب‌هاى تاريخ ثبت گرديده است . اين امر شيعه را از نظر اجتماعى و سياسى در شرايط دشوارى قرار داده ، و زمينه تهمت‌ها و تحريف‌هاى بسيارى را نسبت به عقايد و آراى آنان فراهم ساخته است . تا آن‌جا كه گاهى از آنان به عنوان گروهى كه در صدد نابودى آيين اسلام بر آمده‌اند ياد شده است ! اين در حالى است كه پژوهش‌هاى واقع‌بينانه و منصفانه در قرآن و سنّت روشنگر اين حقيقت است كه عقايد اصولى و بنيادى شيعه از متن قرآن و سنّت سرچشمه گرفته ، و بناى تشيّع توسط بنيانگذار اسلام يعنى پيامبر گرامى اسلام صلّى اللّه عليه و آله بنيان نهاده شده ، و نام شيعه را نيز او بر اين تفكّر و طرفداران آن نهاده است .\r\nبا توجه به نكات ياد شده در ضرورت بحث و پژوهشى واقع‌بينانه و مستدل در مورد تاريخ و عقايد شيعه ترديد راه ندارد . و البته ، در گذشته اين كار توسط متفكّران برجسته‌ى شيعه انجام گرفته و به صورت جداگانه يا ضمن بحث‌هاى تاريخى و\r\n\r\n\r\n","description":"","footnote":"\r\n( 1 ) . در مورد كاربردهاى مختلف اصطلاح اهل سنّت به كتاب « الكلام المقارن » رجوع شود .\r\n( 2 ) . در اين باره به كتاب « فرق الشيعة » رجوع شود .\r\n","page_name":" 13 ","page_number":13},
  {"content":"\r\n\r\nاعتقادى انجام پذيرفته است و آثارى بس ارزشمند در اين‌باره نگارش يافته است .\r\nولى با توجه به اين‌كه شرايط مختلف فرهنگى و اجتماعى تحقيقات و پژوهش‌هاى مناسب و مخصوص خود را اقتضا مىكند . هرگز نمىتوان باب تحقيق و تأليف را در اين‌باره مسدود نمود ، و طبعا فرايند پژوهش و تحقيق ، و نگارش و تأليف در اين خصوص ادامه خواهد داشت .\r\nسرفصل‌ها و عناوينى كه لازم است در مذهب شيعه مورد بحث و تحقيق قرار گيرد به قرار ذيل است :\r\n1 . شيعه و تشيّع دقيقا چه معنايى دارد ؟\r\n2 . شيعه در چه زمانى و چگونه پديد آمده است ؟\r\n3 . فرقه‌هاى عمده و موجود شيعه كدامند ؟\r\n4 . شيعه در تاريخ اسلام چه تحوّلاتى را پشت سر گذاشته است ؟\r\n5 . امامان شيعه كيانند ، و چه اوصاف و ويژگىهايى داشته‌اند ؟\r\n6 . شخصيّت‌هاى برجسته شيعه در عرصه‌ى علوم و معارف اسلامى چه كسانىاند ؟\r\n7 . سهم و نقش شيعه در غنا بخشيدن به فرهنگ و تمدّن اسلام چيست ؟\r\n8 . مصادر و منابع تفكّر شيعه در اصول و فروع دين كدام است ؟\r\n9 . عقايد شيعه در مورد اصول دين چيست ؟\r\n10 . ديدگاه‌هاى شيعه در زمينه‌ى فروع دين كدام است ؟\r\nبديهى است بحث و بررسى جامع پيرامون عناوين ياد شده به تأليف چندين جلد كتاب بزرگ نيازمند است و كارى است جمعى و گروهى ، و عادتا از عهده‌ى يك نفر بيرون است . و از آن‌جا كه كتاب حاضر به‌عنوان متنى درسى و آموزشى نگارش يافته و ظرفيت آن به دو يا سه واحد درسى محدود است ، نمىتوان انتظار داشت كه به همه‌ى پرسش‌هاى ياد شده پاسخ گفته ، و در مواردى كه به پاسخ‌گويى پرداخته است\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنيز توقع اين‌كه به صورت مفصل و همه جانبه به بررسى ابعاد گوناگون مسايل بپردازد ، معقول و منطقى نمىنمايد . بدين‌جهت با توجه به اولويت‌هايى كه در نظر گرفته شده است ، اولا : از بررسى برخى از سرفصل‌هاى مزبور صرف نظر شده است ، و ثانيا : سرفصل‌هاى ديگر نيز به صورت مختصر مطرح گرديده‌اند . در ميان موضوعات ياد شده آن‌چه بيشتر مورد اهتمام قرار گرفته است ، يكى تاريخ پيدايش تشيّع و نقد ديدگاه‌ها و فرضيه‌هاى نادرستى است كه در اين‌باره مطرح شده است ، و ديگرى مباحث مربوط به امامت ، به ويژه عصمت امام و نصوص امامت است .\r\nيادآور مىشويم در مورد دو مسأله‌ى مزبور ( عصمت و نص در امامت ) دو مطلب قابل بررسى است ، يكى لزوم عصمت امام و لزوم نصّ در امامت ، و ديگرى اثبات معصوم بودن ائمه‌ى اهل بيت عليهم السّلام و منصوص بودن امامت آنان . مسأله‌ى نخست مربوط به امامت عامه و مسأله‌ى دوم مربوط به امامت خاصه است . بدين جهت مباحث مربوط به اين دو مطلب با توجه به مناسبت‌هايى كه طرح آن‌ها را اقتضا كرده است ، در موارد مختلف بيان شده است .\r\nنكته‌ى ديگرى كه لازم است به اساتيد گران‌مايه‌اى كه بناست اين كتاب آموزشى را تدريس كنند ، يادآورى شود اين است كه تدريس همه‌ى مطالب كتاب در دو يا سه واحد درسى عملًا امكان‌پذير نيست ، بدين جهت لازم است مطالبى كه متناسب با چنين ماده‌ى درسى از اهميّت و اولويّت بيشترى برخوردار است ، و از طرفى در مراحل آموزشى قبل يا بعد از اين مرحله كم‌تر به آن‌ها پرداخته مىشود ، مورد اهتمام بيشتر قرار گيرد . همان‌گونه كه يادآورى گرديد ، دو مبحث تاريخ و منشأ پيدايش شيعه ، و مسايل امامت از اهميّت و اولويت بيشترى برخوردار است . و از طرفى بحث‌هايى كه جنبه‌ى تاريخى و گزارشى دارد را مىتوان به مطالعه دانش‌پژوهان واگذار كرد ، و صرفا نكات تحليلى آن را مورد بحث قرار داد .\r\nدرهرحال ، كتابى كه به نام شيعه‌شناسى نگارش مىيابد ، نمىتواند مباحث\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nعمده‌ى تفكر شيعى را در اصول و فروع دين نديده بگيرد . به ويژه مسايلى كه شيعه در مورد آنها موضع خاصى دارد ، و احيانا توسط مخالفان و شبهه‌انگيزان به عنوان شبهات عقيدتى مطرح شده و با ارايه‌ى تفسيرى نادرست از آن‌ها مذهب تشيّع را به گونه‌اى نامعقول يا نامشروع جلوه مىدهند .\r\nشايان ذكر است كه اين كتاب يك دوره تدريس شده و توسط برخى از فضلا و اساتيد مورد بازنگرى و نقّادى قرار گرفته است ؛ مؤلف انتقادها و پيشنهادهاى آن عزيزان را مطالعه نمود ، و مواردى را كه وارد مىدانست اعمال كرد و بر اين اساس برخى از قسمت‌هاى آن به كلى بازنويسى گرديد ، چنان‌كه از نظر ساختار در برخى موارد جابه‌جايىهايى انجام گرفت ، و نيز از نظر منابع كمّا و كيفا تجديد نظر شد .\r\nبدين‌جهت نگارنده تشكر و سپاس خود را نسبت به آن گراميان اظهار نموده و هم‌چنان آمادگى خود را براى دريافت انتقادها و پيشنهادهاى سازنده‌ى اهل نظر اعلان مىدارد .\r\nهم‌چنين جا دارد سپاس و تشكّر خود را نسبت به معاونت محترم آموزشى مركز جهانى علوم اسلامى و نيز مسؤول محترم دفتر برنامه‌ريزى و تدوين متون درسى آن مركز جناب حجة الاسلام و المسلمين آقاى عزّ الدين رضانژاد و همكاران گرامى ايشان ابراز كنم . توفيقات روزافزون آن عزيزان را در جهت ترويج معارف اصيل شيعه از خداوند مهربان خواستارم .\r\nو آخر دعوانا ان الحمد للّه ربّ العالمين .\r\nقم ، حوزه علميه على ربانى گلپايگانى 11 / 1 / 82 ش برابر با 27 محرم الحرام 1424 ق\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبخش اوّل مقدّمات و كلّيات\r\nفصل اوّل : تعريف شيعه و فرقه‌هاى آن فصل دوّم : تاريخ و منشأ پيدايش شيعه فصل سوّم : فرضيه‌هاى نادرست در تاريخ و منشأ پيدايش شيعه فصل چهارم : شيعه در عصر خلفا فصل پنجم : شيعه در عصر امويان فصل ششم : شيعه در عصر عباسيان فصل هفتم : منابع شيعه در اصول و فروع دين\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nفصل اوّل : تعريف شيعه و فرقه‌هاى آن\r\n\r\nشيعه در لغت :\r\nدر فرهنگ‌هاى لغت عربى واژه‌ى شيعه به متابعت و پيروى از فرد يا افرادى از ديگرى و نصرت و يارى دادن فردى ، و نيز توافق و هماهنگى در قول يا فعلى معنا شده است . ذيلا نمونه‌هايى از عبارت‌هاى آنان را يادآور مىشويم :\r\n1 . القاموس : شيعة الرجل اتباعه و انصاره ، و الفرقة على حدة و يقع على الواحد و الإثنين ، و الجمع و المذكر ، و المؤنث ؛ « 1 » شيعه‌ى مرد پيروان و ياران اويند ، به يك فرقه ، شيعه اطلاق مىشود ؛ چنان‌كه اين كلمه بر يك نفر ، دو نفر ، چند نفر ، و مذكر و مؤنث به صورت يكسان به كار مىرود .\r\n2 . لسان العرب : الشيعة ، القوم الذين يجتمعون على الأمر ، و كل قوم اجتمعوا على امر فهم شيعة ، و كل قوم امرهم واحد يتبع بعضهم رأي بعض فهم شيعة ؛ « 2 »\r\n\r\n\r\n","description":"","footnote":"\r\n( 1 ) . القاموس المحيط : 3 / 47 ، كلمه‌ى شاع .\r\n( 2 ) . لسان العرب : 1 / 55 ، كلمه‌ى شيع .\r\n","page_name":" 19 ","page_number":19},
  {"content":"\r\n\r\nشيعه گروهىاند كه بر امرى اجتماع مىكنند ، هر گروهى كه بر امرى اجتماع كنند شيعه‌اند ، و هر گروهى كه يك امر را برگزيده‌اند و برخى از آنان از برخى ديگر پيروى مىكند آنان شيعيان‌اند .\r\n3 . معجم المقاييس : الشين و الياء و العين اصلان يدل أحد هما على معاضدة و مساعفة و الى آخر على بثّ و اشادة . . . و الشيعة الانصار و الاعوان ؛ « 1 » شين و يا و عين بيانگر دو اصل و ريشه‌ى لغوىاند ، يكى از آن دو بر يارى و كمك دلالت مىكند و ديگرى بر نشر و پراكنده نمودن . . . شيعه عبارتند از يارى دهندگان و پشتيبانان .\r\n4 . المصباح المنير : الشيعة الاتباع و الانصار ، و كل قوم اجتمعوا على امر فهم شيعة ؛ « 2 » شيعه پيروان و ياران‌اند ، و هر گروهى كه بر امرى اجتماع كنند ، شيعه‌اند .\r\n5 . اقرب الموارد : شيعة الرجل اتباعه و انصاره ، شيع و اشياع ؛ « 3 » شيعه‌ى مرد پيروان و ياران اويند ، جمع شيعه شيع و اشياع است . « 4 »\r\n6 . النهاية : اصلها من المشايعة و هي المتابعة و المطاوعة ؛ « 5 » اصل شيعه ، مشايعت ، يعنى پيروى از ديگرى است .\r\n\r\n\r\n","description":"","footnote":"\r\n( 1 ) . معجم مقاييس اللغة ، ص 545 ، كلمه‌ى شيع .\r\n( 2 ) . المصباح المنير : 1 / 398 .\r\n( 3 ) . اقرب الموارد : 1 / 626 .\r\n( 4 ) . به گفته‌ى فيّومى در المصباح المنير ، اشياع جمع شيع ، يعنى جمع الجمع است .\r\n( 5 ) . ابن الاثير ، النهاية : 2 / 519 .\r\n","page_name":" 20 ","page_number":20},
  {"content":"\r\n\r\nاز تأمل در عبارت‌هاى ياد شده به دست مىآيد كه در معناى لغوى لفظ شيعه سه مطلب به صورت منع الخلو منظور است كه عبارتند از :\r\n1 . اطاعت و پيروى ؛ 2 . نصرت و يارى ؛ 3 . توافق و هم‌آهنگى .\r\nكاربردهاى واژه‌ى شيعه و مشتقات آن ( شيع و اشياع ) در قرآن كريم همگى در معناى لغوى آن است . يعنى گروهى كه بر امرى توافق كرده ، از مذهب و مرام خاصى پيروى مىكنند ، يا برخى از آنان از برخى ديگر پيروى مىكنند ؛ چنان‌كه فردى از بنى اسراييل كه با فردى قبطى مبارزه مىكرد را به‌عنوان شيعه‌ى موسى عليه السّلام ناميده و فرموده است :  فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ  « 1 » حضرت موسى عليه السّلام در شهر دو نفر را يافت كه با يكديگر قتال مىكردند ، يكى از آنان شيعه‌ى موسى و ديگرى دشمن او بود .\r\nمقصود اين است كه يكى از آن دو نفر از بنى اسراييل و ديگرى از قبطيان بود .\r\nزيرا بنى اسراييل خود را پيروان ابراهيم ، يعقوب و اسحاق مىدانستند ، اگرچه در روش و آيين آنان انحرافاتى ايجاد شده بود ، بنابراين ، فرد اسراييلى از شيعيان موسى بود ، يعنى پيرو دين و آيينى بود كه حضرت موسى عليه السّلام آن را قبول داشت . « 2 »\r\nهم‌چنين در مورد حضرت ابراهيم مىفرمايد :  وَ إِنَّ مِنْ شِيعَتِهِ لَإِبْراهِيمَ  « 3 » يكى از شيعيان نوح عليه السّلام ابراهيم عليه السّلام بود . مقصود اين است كه روش حضرت ابراهيم در توحيد\r\n\r\n\r\n","description":"","footnote":"\r\n( 1 ) . قصص / 15 .\r\n( 2 ) . الميزان : 16 / 17 .\r\n( 3 ) . صافّات / 83 .\r\n","page_name":" 21 ","page_number":21},
  {"content":"\r\n\r\nو عدل و پيروى از حق ، همان روش نوح عليه السّلام بود . « 1 » در اين‌جا مقصود اين نيست كه يكى از ديگرى پيروى مىكند ، به گونه‌اى كه يكى امام و رهبر است و ديگرى مأموم و پيرو ، بلكه مقصود توافق و هم‌آهنگى در روش و آيين است . بدين جهت ، تقدّم و تأخّر زمانى نيز در اين خصوص دخالت ندارد . « 2 » چنان‌كه در قرآن كريم گاهى پيشينيان ، شيعيان پسينيان به شمار آمده‌اند  وَ حِيلَ بَيْنَهُمْ وَ بَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ  « 3 » به واسطه‌ى مرگ ميان كافران و ميان خواسته‌هاى نفسانى آنان حايل ايجاد شد ، همان‌گونه كه اين كار نسبت به كافرانى كه پيش از آنان بودند ، انجام گرفت . در اين آيه از كافران امت‌هاى گذشته به عنوان اشياع كافران عصر رسالت ياد شده است . و مقصود هم‌آهنگى و همانندى آنان در كفر و الحاد است .\r\n\r\nشيعه در اصطلاح\r\nواژه‌ى شيعه در اصطلاح كاربردهاى مختلفى دارد :\r\n1 . اعتقاد به امامت بلافصل امير المؤمنين عليه السّلام به دليل اين‌كه او افضل از ديگر صحابه بود و نيز پيامبر اكرم صلّى اللّه عليه و آله او را به جانشينى خود برگزيده بود ، و اعتقاد به اين كه امامت در فرزندان او از نسل فاطمه زهرا عليها السّلام استمرار خواهد يافت . و كسى جز آنان از چنين حقّى برخوردار نيستند .\r\nشيخ مفيد ( ره ) در اين‌باره چنين گفته است : واژه‌ى شيعه گاهى با الف و لام\r\n\r\n\r\n","description":"","footnote":"\r\n( 1 ) . يعني انه على منهاج و سنّته في التوحيد و العدل و اتباع الحق ، مجمع البيان : 4 / 449 .\r\n( 2 ) . كل من وافق غيره في طريقته فهو من شيعته تقدّم او تأخّر ، الميزان : 17 / 147 .\r\n( 3 ) . سبأ / 54 .\r\n","page_name":" 22 ","page_number":22},
  {"content":"\r\n\r\nتعريف به كار مىرود ( الشيعة ) و گاهى بدون آن ، هرگاه بدون الف و لام تعريف به كار رود معناى گسترده‌اى دارد و مثلًا گفته مىشود شيعه‌ى بنى اميّه ( شيعة بنى اميّة ) يا شيعه‌ى بنى عباس ( شيعة بنى العباس ) و شيعه‌ى فلان ، ولى هرگاه با الف و لام تعريف به كار رود و گفته شود « الشيعة » معناى خاصى دارد ، و مقصود از آن كسانى است كه از امير المؤمنين عليه السّلام به عنوان ولىّ امر مسلمانان پيروى مىكنند ، و به امامت بلافصل او پس از پيامبر اكرم صلّى اللّه عليه و آله اعتقاد دارند . و به امامت حقيقى خلفاى پيش از او اعتقاد ندارند ، بنابراين ، اگرچه شيعه در لغت به مطلق پيروى يا پيروان فردى دلالت مىكند ، ولى در اصطلاح معناى خاصى دارد كه بيان گرديد ، همان‌گونه كه واژه‌ى اسلام در لغت ، يهود و نصارى را نيز شامل مىشود ؛ زيرا آنان نيز تسليم موسى عليه السّلام و عيسى عليه السّلام بوده‌اند ، ولى در اصطلاح تنها به امامت پيامبر اكرم صلّى اللّه عليه و آله دلالت مىكند . « 1 »\r\nعبد الكريم شهرستانى نيز در تعريف شيعه گفته است : « شيعه كسانىاند كه فقط از على عليه السّلام پيروى كردند ( نه از ديگر صحابه ) و به امامت و خلافت او براساس نصّ و وصيّت پيامبر صلّى اللّه عليه و آله ، اعم از نصّ جلى و حفىّ ، اعتقاد دارند ، و براين باورند كه امامت از فرزندان او بيرون نيست ، و اگر غير از فرزندان او كسى عهده‌دار امر امامت گردد ، امامت او ظالمانه خواهد بود . « 2 »\r\nسيّد شريف جرجانى نيز گفته است : و شيعه كسانىاند كه از على عليه السّلام پيروى\r\n\r\n\r\n","description":"","footnote":"\r\n( 1 ) . اوائل المقالات ، ص 35 - 36 .\r\n( 2 ) . الملل و النحل : 1 / 146 .\r\n","page_name":" 23 ","page_number":23},
  {"content":"\r\n\r\nكردند و گفتند او امام ( بلافصل ) پس از پيامبر اكرم صلّى اللّه عليه و آله است و معتقدند كه امامت از فرزندان او بيرون نخواهد بود . « 1 »\r\nابن خلدون نيز گفته است : « شيعه در اصطلاح قدما و متأخّران از فقها و متكلّمان بر پيروان على عليه السّلام و فرزندان او اطلاق مىشود . به اعتقاد آنان امامت از اركان دين است و على عليه السّلام توسّط پيامبر صلّى اللّه عليه و آله به امامت پس از او نصب گرديده است » . « 2 »\r\nابو الحسن اشعرى در تعريف شيعه گفته است : « بدان جهت آنان را شيعه ناميده‌اند كه از على عليه السّلام پيروى كرده و او را بر ساير صحابه‌ى پيامبر صلّى اللّه عليه و آله مقدّم مىدارند . « 3 »\r\nمقصود از مقدّم داشتن على عليه السّلام بر ديگر صحابه همان اعتقاد به امامت بلافصل آن حضرت است .\r\nدر اين كاربرد ، اعتقاد به امامت بلافصل على عليه السّلام و منصوص و منصوب بودن امامت آن حضرت و اين‌كه امامت در فرزندان او از نسل فاطمه‌ى زهرا عليها السّلام استمرار خواهد داشت محور و اساس به شمار مىرود .\r\nشيوع اين اصطلاحات تا حدّى است كه لغت شناسان نيز پس از ذكر معناى لغوى لفظ شيعه يادآور شده‌اند كه كاربرد غالب اين لفظ ، مخصوص كسانى است كه ولايت على عليه السّلام و اهل بيت او را برگزيده‌اند . عبارت قاموس در اين‌باره چنين است : « و قد غلب هذا الاسم على كل من يتولّى علياً و اهل بيته حتّى صار اسماً خاصّاً لهم » . « 4 »\r\n\r\n\r\n","description":"","footnote":"\r\n( 1 ) . التعريفات ، ص 93 .\r\n( 2 ) . مقدّمه‌ى ابن خلدون ، ص 196 ، ط دار القلم ، بيروت .\r\n( 3 ) . مقالات الاسلاميين : 1 / 65 .\r\n( 4 ) . القاموس المحيط : 3 / 47 .\r\n","page_name":" 24 ","page_number":24},
  {"content":"\r\n\r\nابن اثير نيز گفته است :\r\n« و قد غلب هذا الاسم على كل من يزعم انه يتولّى عليا و اهل بيته حتّى صار لهم اسما خاصّا ، فاذا قيل فلان شيعة عرف انه منهم » . « 1 »\r\nاين مطلب در ديگر كتاب‌هاى لغت نيز با همين عبارات يا عبارت‌هاى قريب به آن آمده است . « 2 »\r\nامين الاسلام طبرسى نيز پس از تعريف لغوى شيعه به گروهى كه از رئيس خود پيروى مىكنند گفته است : « و صار بالعرف عبارة عن شيعة علي بن ابى طالب عليه السّلام الذين كانوا معه على اعدائه و بعده ، مع من قام مقامه من ابنائه » ؛ « 3 » شيعه در عرف عبارت است از پيروان على ابن ابى طالب عليه السّلام ، كسانى كه در برابر دشمنان على عليه السّلام با او بودند ، و پس از او نيز با فرزندان او كه جانشين وى شدند ، بودند .\r\n2 . كسانىكه به افضليت امام على عليه السّلام بر عموم صحابه و خلفاى سه‌گانه پيش از او معتقد بودند ، هرچند به امامت بلافصل آن حضرت اعتقاد نداشتند ، و اصولا در باب امامت به وصايت و نصّ قايل نبوده‌اند ، گاهى نيز به كسانى كه على عليه السّلام را بر عثمان افضل مىدانستند ، شيعه گفته شده است . چنان‌كه قاضى عبد الجبّار گفته است : « و اصل بن عطا به افضليت على عليه السّلام بر عثمان معتقد بود . بدين‌جهت وى را به تشيّع نسبت داده‌اند ، زيرا در زمان وى شيعه به كسى گفته مىشد كه على عليه السّلام را\r\n\r\n\r\n","description":"","footnote":"\r\n( 1 ) . النهاية : 2 / 519 .\r\n( 2 ) . ر . ك : لسان العرب : 1 / 55 ؛ تاج العروس : 5 / 5 ؛ اقرب الموارد : 1 / 627 .\r\n( 3 ) . مجمع البيان : 4 / 448 .\r\n","page_name":" 25 ","page_number":25},
  {"content":"\r\n\r\nافضل از عثمان بداند » . « 1 »\r\nحاصل آن‌كه در اين اصطلاح اعتقاد به افضليت امير المؤمنين عليه السّلام ركن و اساس است ، حال يا افضليت بر همه‌ى صحابه و خلفا يا فقط بر عثمان . شيعه و اكثريت معتزله امام على عليه السّلام را افضل افراد پس از پيامبر اكرم صلّى اللّه عليه و آله دانسته‌اند .\r\nو گروهى از اهل حديث به افضليت امام عليه السّلام از عثمان معتقد بوده‌اند . « 2 » گاهى در كتاب‌هاى رجال و تراجم به افرادى نسبت تشيّع داده شده است ، و كسانى كه شيعى بودن را دليل ضعف راوى شمرده‌اند ، چنين افرادى را قدح كرده‌اند . « 3 »\r\nاز آن‌چه گفته شد مىتوان به وجه شيعه شمرده شدن گروهى از زيديه كه به افضليت امام على عليه السّلام بر ديگر خلفا اعتقاد دارند ولى به خلافت بلافصل آن حضرت قايل نيستند پىبرد . آنان به وجوب نص در باب امامت اعتقاد ندارند . و راه\r\n\r\n\r\n","description":"","footnote":"\r\n( 1 ) . المغني في ابواب التوحيد و العدل ، الامامة ، ج 2 ، ص 114 .\r\n( 2 ) . از برخى ابيات ابن ادريس شافعى ( پيشواى مذهب شافعيه ) به دست مىآيد كه وى به افضليت امام على عليه السّلام قايل بوده است ، چنان‌كه گفته است :\r\n اذا نحن فضّلنا عليّا فإنّنا * روافض بالتفضيل عند ذوي الجهل \r\n( ديوان الامام الشافعي ، ص 55 ) .\r\n( 3 ) . از آن جمله است ذهبى در كتاب « ميزان الاعتدال » وى برخى از راويان اهل سنّت را به تشيّع نسبت داده است چنان‌كه در مورد عبيد اللّه بن موسى كه از مشايخ بخارى است گفته است : « ثقة فى نفسه ، لكنّه شيعي منحرف » ؛ و در مورد علاء بن العباس گفته است : « شيعي غال » ؛ و در مورد محمد بن احمد بن حمدان گفته است : « كان يتشيّع » ؛ و در مورد محمد بن جرير طبرى مورّخ و مفسّر مشهور گفته است : « ثقة صادق فيه تشيّع يسير و موالاة لا تضرّ » .\r\n","page_name":" 26 ","page_number":26},
  {"content":"\r\n\r\nتعيين امام را انتخاب مردم مىدانند ، ولى از آن‌جا كه به افضليت امام على عليه السّلام معتقدند ، از شيعيان به شمار آمده‌اند .\r\nعلّامه طباطبايى رحمه اللّه در مورد شيعه ناميدن اين گروه وجه ديگرى را يادآور شده است و آن اين‌كه ، چون آنان خلافت بنى اميه و بنى عباس را نپذيرفته و امامت را حقّ فرزندان فاطمه زهرا عليها السّلام مىدانستند ، شيعه ناميده شده‌اند » . « 1 »\r\n3 . كاربرد ديگر لفظ شيعه در اصطلاح عبارت است از اظهار محبّت و مودّت نسبت به اهل بيت پيامبر صلّى اللّه عليه و آله . اگرچه اصل محبّت داشتن نسبت به اهل بيت پيامبر صلّى اللّه عليه و آله مورد قبول همه‌ى مسلمانان است ، و جز نواصب كسى به خاندان نبوّت عداوت نمىورزد ، چراكه اين مسأله ، مورد تصريح و تأكيد قرآن كريم و احاديث نبوى واقع شده است ، ولى گاهى از كسانى كه محبّت و مودّت به خاندان رسالت را اظهار نموده يا به ترويج آن پرداخته‌اند ، به‌عنوان شيعى يا رافضى ناميده شده‌اند .\r\nاين‌گونه نام‌گذارىها مربوط به دوره‌هايى است كه حكومت‌هاى متعصّب و مخالف اهل بيت عليهم السّلام بر مسلمانان سيطره داشته و از اين طريق مىكوشيده‌اند تا از نفوذ فرهنگ اهل بيت عليهم السّلام كه ماهيّتى ظلم ستيز دارد جلوگيرى كنند . اين مطلب نيز در ابيات امام شافعى تكرار شده است .\r\n اذا في مجلس نذكر عليّا يقال * و سبطيه و فاطمة الزكية\r\nتجاوزوا يا قوم هذا * فهذا من حديث الرافضية « 2 » \r\n\r\n\r\n","description":"","footnote":"\r\n( 1 ) . شيعه در اسلام ، ص 20 .\r\n( 2 ) . ديوان الامام الشافعي ، ص 56 .\r\n","page_name":" 27 ","page_number":27},
  {"content":"\r\n\r\n برئت الى المهيمن من اناس * يرون الرفض حبّ الفاطمية \r\nو در جاى ديگر گفته است :\r\n ان كان رفضا حبّ آل محمد * فليشهد الثقلان أنّي رافضي « 1 » \r\n\r\nمنشأ اصطلاح شيعه\r\nاصطلاح شيعه به عنوان عدّه‌اى از مسلمانان كه پيروى امير المؤمنين عليه السّلام را برگزيده و او را بر ديگر صحابه پيامبر صلّى اللّه عليه و آله برتر دانسته و به او اظهار محبّت و ارادت نموده‌اند تاريخى كهن دارد و به عصر رسالت بازمىگردد . مطابق احاديثى كه محدّثان سنّى و شيعى از پيامبر اكرم صلّى اللّه عليه و آله نقل كرده‌اند پيامبر اكرم صلّى اللّه عليه و آله هواداران و پيروان على عليه السّلام را به اين نام ناميده است . جلال الدين سيوطى از جابر بن عبد اللّه انصارى و عبد اللّه بن عباس روايت كرده است كه پيامبر اكرم صلّى اللّه عليه و آله در تفسير آيه‌ى  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  « 2 » به على عليه السّلام اشاره كرد و فرمود : او و شيعيانش در روز قيامت رستگار خواهند بود . « و الذي نفسى بيده انّ هذا و شيعته هم الفائزون يوم القيامة » ؛ « 3 » ابن اثير از پيامبر اكرم صلّى اللّه عليه و آله روايت كرده است كه خطاب به على عليه السّلام فرمود : « ستقدّم على اللّه انت و شيعتك راضين مرضيين ، و يقدم عليه عدوّك غضبانا مقمحين » ؛ « 4 » تو و شيعيانت روز قيامت با رضايت و\r\n\r\n\r\n","description":"","footnote":"\r\n( 1 ) . همان ، ص 55 .\r\n( 2 ) . بيّنه / 7 .\r\n( 3 ) . الدرّ المنثور : 8 / 538 ، دار احياء التراث العربي .\r\n( 4 ) . النهاية : 4 / 106 ، الاقماح : رفع الرأس و غضّ البصر ، يقال : أقمحه الغلّ : اذا ترك رأسه مرفوعا من ضيقه .\r\n","page_name":" 28 ","page_number":28},
  {"content":"\r\n\r\nخشنودى بر خداوند وارد مىشويد و دشمنان تو روز قيامت با ناراحتى و شرمندگى بر خداوند وارد خواهند شد .\r\nشبلنجى نيز نظير اين روايت را در كتاب نور الابصار نقل كرده است . « 1 »\r\nسيوطى در حديثى ديگر كه ابن مردويه از على عليه السّلام روايت كرده آورده است كه پيامبر اكرم صلّى اللّه عليه و آله به على عليه السّلام فرمود : مقصود از آيه‌ى  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  تو و شيعيان تو است وعده‌گاه من و شما حوض ( كوثر ) است ، آن‌گاه كه امت‌ها را براى حساب مىآورند ، شما شادمان و سرافراز خواهيد بود .\r\n« انت و شيعتك و موعدي و موعدكم الحوض اذا جاءك الامم للحساب تدعون غرّا محجّلين » . « 2 »\r\nابن حجر از امّ سلمه روايت كرده است كه گفت : پيامبر اكرم صلّى اللّه عليه و آله نزد من بود ، فاطمه زهرا و پس از او على عليه السّلام بر پيامبر وارد شدند ، پيامبر صلّى اللّه عليه و آله خطاب به على عليه السّلام فرمود : « يا علي انت و اصحابك في الجنّة ، انت و شيعتك في الجنّة » ؛ « 3 » خطيب خوارزمى در كتاب « المناقب » از على بن ابى طالب عليه السّلام روايت كرد كه فرمود : آن‌گاه كه پيامبر صلّى اللّه عليه و آله ( در معراج ) وارد بهشت شد ، درختى را ديد كه به زينت‌هاى مختلف آذين‌بندى شده بود . پيامبر صلّى اللّه عليه و آله از جبرئيل پرسيد : اين درخت از چه كسى است ؟\r\nجبرئيل گفت : از پسر عمويت على بن ابى طالب عليه السّلام است ، هرگاه خداوند بهشتيان را وارد بهشت كند ، شيعيان على را نزد اين درخت مىآورند و از زينت‌هاى آن\r\n\r\n\r\n","description":"","footnote":"\r\n( 1 ) . نور الابصار ، ص 159 ، منشورات الرضي .\r\n( 2 ) . الدر المنثور : 8 / 538 .\r\n( 3 ) . الصواعق المحرقة ، ص 161 ، ط مكتبة القاهرة .\r\n","page_name":" 29 ","page_number":29},
  {"content":"\r\n\r\nبهره‌مند مىشوند ، آن‌گاه منادى اعلان مىكند كه اين افراد شيعيان على بن ابى طالب‌اند كه در دنيا بر اذيت‌ها صبر كردند ، و اينك اين موهبت‌ها به آنان عطا شده است . « 1 »\r\nوى ، در جاى ديگر از جابر روايت كرده كه گفت : ما نزد پيامبر اكرم صلّى اللّه عليه و آله بوديم . در اين هنگام على بن ابى طالب عليه السّلام وارد شد ، پيامبر خطاب به ما فرمود : « أتاكم اخى » سپس روى به كعبه نمود و فرمود : سوگند به خداوند « ان هذا و شيعته هم الفائزون يوم القيامة » . « 2 »\r\nاحاديث ديگرى نيز در كتب اهل سنّت در اين باره روايت شده است كه نقل آن‌ها موجب گستردگى كلام خواهد شد . و نقل موارد ياد شده براى اثبات مقصود ما كافى است . « 3 » از اين احاديث به دست مىآيد كه نام شيعه نخستين بار توسط پيامبر اكرم صلّى اللّه عليه و آله بر هواداران و پيروان على عليه السّلام اطلاق شده است . و از آن‌جا كه اين اصطلاح شناخته شده بود ، پس از رحلت پيامبر اكرم صلّى اللّه عليه و آله نيز به كار رفته است . چنان‌كه مسعودى آن‌جا كه حوادث مربوط به سقيفه را نقل كرده گفته است : پس از آن‌كه ماجراى بيعت با ابو بكر در سقيفه پايان يافت ، امام على و عدّه‌اى از شيعيان وى در منزل او اجتماع نمودند . « 4 »\r\nامير المؤمنين عليه السّلام آنجا كه از واقعه‌ى جمل ياد كرده ، فرموده است : اصحاب جمل به\r\n\r\n\r\n","description":"","footnote":"\r\n( 1 ) . المناقب ، فصل 6 ، ص 73 ، حديث 52 ، ط مؤسسة النشر الاسلامي ، قم .\r\n( 2 ) . همان ، فصل نهم ، ص 111 ، حديث 120 .\r\n( 3 ) . ر . ك : تاريخ الشيعة ، ص 4 - 8 ؛ بحوث في الملل و النحل : 6 / 102 - 106 .\r\n( 4 ) . اثبات الوصية ، ص 121 ، النجف .\r\n","page_name":" 30 ","page_number":30},
  {"content":"\r\n\r\nشيعيان من در بصره حمله كردند ، عدّه‌اى را ناجوانمردانه كشتند و عدّه‌اى نيز با آنها به مبارزه برخاستند و سرانجام شربت شهادت نوشيدند : « وثبوا على شيعتي ، فقتلوا طائفة منهم غدرا ، و طائفة عضّوا على اسيافهم ، فضاربوا بها حتّى لقوا اللّه صادقين » . « 1 »\r\n\r\nاصطلاح رافضه\r\nاز آن‌جا كه در كتب ملل و نحل و نيز كتاب‌هاى عقايد و تفسير و غيره گاهى از شيعه به نام رافضه تعبير شده است ، لازم است در مورد اين اصطلاح نكاتى را يادآور شويم :\r\nاصطلاح رافضه ، همچون اصطلاح شيعه كاربردهاى متفاوتى دارد . در ابياتى كه از شافعى نقل كرديم رافضه بر شيعه ، به معناى اعتقاد به افضليت امام على عليه السّلام و نيز ابراز محبت او و خاندانش به كار رفته است . گاهى نيز رافضه بر نخستين معناى شيعه اطلاق شده است چنان‌كه اشعرى آن را معادل اماميه گرفته و آن را به اعتقاد به نص بر خلافت على عليه السّلام تفسير كرده است . « 2 »\r\nعبد القاهر بغدادى از اين هم فراتر رفته و غلات را نيز فرقه‌اى از رافضه به شمار آورده است ؛ اصولا وى به جاى اصطلاح شيعه اصطلاح رافضه را به كار برده است و آنان را به سه گروه غلات كيسانيه ، اماميه و زيديه تقسيم كرده است . « 3 »\r\n\r\n\r\n","description":"","footnote":"\r\n( 1 ) . نهج البلاغة ، خطبه‌ى 218 .\r\n( 2 ) . مقالات الاسلاميين : 1 / 88 - 89 .\r\n( 3 ) . الفرق بين الفرق ، ص 21 ، دار المعرفة .\r\n","page_name":" 31 ","page_number":31},
  {"content":"\r\n\r\nاز برخى احاديث و گزارش‌هاى تاريخى به دست مىآيد كه در عصر بنى اميه ، دشمنان اهل بيت و شيعيان ، براى ابراز و اعمال عداوت و خصومت نسبت به آنان اين اصطلاح را به كار مىبردند ، و رافضى بودن را جرمى نابخشودنى به شمار مىآوردند . و هركس را رافضى مىناميدند سزاوار شكنجه و قتل مىدانستند . در حديثى آمده است كه ابو بصير به امام باقر عليه السّلام گفت : فدايت گردم ، ما را به نامى لقب داده‌اند كه زمامداران اموى به واسطه‌ى آن خون و مال و شكنجه كردن ما را مباح مىشمارند . امام عليه السّلام فرمود : آن نام چيست ؟ ابو بصير گفت : آن نام رافضه است .\r\nامام عليه السّلام ابو بصير را تسلّى داده فرمود : هفتاد نفر از سپاه فرعون او را رها كردند و به حضرت موسى عليه السّلام پيوستند ، در ميان قوم موسى كسى مانند آنان به هارون محبت نمىورزيدند ، آنان در ميان قوم موسى عليه السّلام رافضه شناخته مىشدند . « 1 »\r\nاز اين روايت نكات ذيل به دست مىآيد :\r\n1 . در آن زمان شيعيان را رافضيان مىناميدند .\r\n2 . رافضى ناميدن آنان بيشتر توسط حكام اموى انجام مىگرفت و هدف آنان اين بود كه شيعيان را مورد شكنجه و آزار قرار دهند .\r\n3 . وجه رافضى دانستن شيعيان اين بوده است كه آنان نسبت به امام على عليه السّلام اظهار محبّت مىكردند ، فضايل او را برمىشمردند ، و او را برتر از ديگران مىدانستند . و اين در حالى بود كه حكّام اموى اظهار محبّت نسبت به على عليه السّلام و بر شمردن فضايل او را جرم مىانگاشتند .\r\n\r\n\r\n","description":"","footnote":"\r\n( 1 ) . بحار الانوار : 65 / 97 .\r\n","page_name":" 32 ","page_number":32},
  {"content":"\r\n\r\n4 . اگر اصطلاح رافضى در نظر دشمنان اهل بيت و مخالفان شيعه نامى ناپسند و مذموم به شمار مىآمده است ، ولى اين نام در نظر ائمّه‌ى اهل بيت عليهم السّلام نامى پسنديده و ممدوح است .\r\nبا توجه به روايت يادشده آن‌چه در مورد وجه ناميده شدن شيعه به رافضه و نخستين كسى كه آنان را به اين نام خوانده است ، مورد ترديد واقع مىشود ، آن وجه اين است كه هنگامى كه زيد بن على بن الحسين عليه السّلام در كوفه قيام كرد ، مردم كوفه نخست با او بيعت كردند ، ولى پس از آن نظر وى را در مورد دو خليفه‌ى اوّل جويا شدند ، و او از آنان به نيكى ياد كرد و از آن‌ها تبرّى نجست ، كوفيان او را ترك گفتند و به بيعت خود عمل نكردند ، زيد آنان را رافضه ناميد . « 1 »\r\nمطابق روايت ياد شده ، اصطلاح رافضه قبل از قيام زيد شناخته شده بود ، و حكام اموى آن را بر شيعيان اطلاق مىكردند .\r\nاصولا از گزارش‌هاى تاريخى به دست مىآيد كه اصطلاح رافضه ، پيش از آن‌كه اصطلاحى مذهبى باشد ، اصطلاحى است سياسى ، و بر مخالفت افراد با حكومت و قدرت سياسى حاكم دلالت مىكند ، خواه آن حكومت برحق باشد يا بر باطل .\r\nچنان‌كه معاويه در نامه‌اى كه پس از جنگ جمل به عمرو بن عاص نوشته از كسانى كه عليه امام على عليه السّلام شورش كرده بودند ، به‌عنوان رافضه ياد كرده است : « قد سقط الينا مروان بن الحكم في رافضة اهل البصرة » . « 2 »\r\n\r\n\r\n","description":"","footnote":"\r\n( 1 ) . مقالات الاسلاميين : 1 / 88 - 89 ؛ تاريخ ابن اثير : 3 / 380 .\r\n( 2 ) . وقعة صفّين ، نصر بن مزاحم ، ص 29 .\r\n","page_name":" 33 ","page_number":33},
  {"content":"\r\n\r\nبر اين اساس ، از آن‌جا كه شيعه پيوسته با حكومت‌هاى جاير اموى در مبارزه و جهاد بوده است ، آنان را رافضى ناميده‌اند ، آن‌گاه براى آن‌كه راه سركوب نمودن آنان براى امويان هموارتر گردد ، به اين مسأله رنگ مذهبى زده و اعتقاد شيعه را در مورد خلفا مطرح كرده‌اند . اگر هم داستان مربوط به زيد بن على از نظر تاريخى درست باشد ، از مجموع قراين و شواهد ياد شده مىتوان حدس زد كه طرح چنان سؤالى در آن شرايط و كناره‌گيرى گروهى از بيعت كنندگان در واقع نقشه‌ى امويان بوده است تا قيام زيد بن على را با شكست مواجه سازند .\r\n\r\nفرقه‌هاى شيعه\r\nدر كتاب‌هاى ملل و نحل براى شيعه فرقه‌هاى بسيارى نقل شده است ، چنان‌كه اشعرى نخست شيعه را به سه دسته : غاليه ، رافضه و زيديه تقسيم كرده است ، آن گاه براى شيعه‌ى غاليه 15 فرقه و براى رافضه 24 فرقه ، و براى زيديه شش فرقه ذكر نموده است . ديگر نويسندگان ملل و نحل نيز فرقه‌هاى گوناگون و فراوانى براى شيعه گفته‌اند . ولى با تأمّل در نكات ذيل نادرستى اين اقوال روشن مىشود :\r\n1 - شيعه دانستن غلات ، پذيرفته نيست ، زيرا آنان به الوهيت يا ربوبيت اهل بيت عليهم السّلام قايل شده‌اند و چنين اعتقادى مايه‌ى كفر و شرك است : از اين روى ، ائمّه‌ى اهل بيت عليهم السّلام غلات را تكفير كرده ، و به‌شدت از آنان تبرّى جسته‌اند .\r\nعلماى شيعه نيز غلات را تكفير نموده ، و از آنان به‌عنوان فرقه‌اى خارج از اسلام ياد كرده‌اند ، شيخ مفيد در اين‌باره گفته است :\r\n« غلات گروهى از متظاهران به اسلامند كه امير المؤمنين عليه السّلام و امامان ديگر شيعه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاز فرزندان او را به الوهيت و نبوت توصيف كرده‌اند ، ائمه‌ى اهل بيت عليهم السّلام آنان را كافر و خارج از اسلام دانسته‌اند » . « 1 »\r\nبرخى نويسندگان ملل و نحل نيز به اين مطلب توجه داشته ، و فرقه‌هاى غلات را در فصل جداگانه‌اى ذيل عنوان « فرقه‌هاى منسوب به اسلام » آورده‌اند . چنان‌كه بغدادى « 2 » و اسفراينى « 3 » چنين كرده‌اند .\r\n2 - معيار انشعاب در هر مذهب ، اصول و عقايد اساسى آن مذهب است . و از آن‌جا كه اساسىترين اصل در تشيّع كه آن را از ديگر مذاهب ممتاز مىسازد اعتقاد ويژه‌ى او در امامت است ، همين اعتقاد معيار و ملاك انشعاب به شمار مىرود ، اما اختلاف در مسايل اعتقادى ديگر را نبايد ملاك فرقه‌شناسى شيعى قرار داد . بر اين اساس ، ذكر بسيارى از فرقه‌ها چون هشاميه ، يونسيّه ، نعمانيه و . . . به‌عنوان فرقه‌هاى شيعى - چنان‌كه در كتاب‌هاى ملل و نحل آمده است - مبناى درستى ندارد .\r\n3 - بسيارى از فرقه‌هايى كه در مسأله‌ى امامت پديد آمده‌اند و در كتب ملل و نحل از آنها ياد شده است ، منقرض گرديده ، و جز زمان كوتاهى دوام نياورده‌اند و امروزه فقط به‌عنوان فرقه‌هاى تاريخى از آنان ياد مىشود . به‌عنوان مثال ، در كتاب‌هاى ملل و نحل و تاريخ از فرقه‌هاى چهارده‌گانه شيعى كه پس از شهادت امام\r\n\r\n\r\n","description":"","footnote":"\r\n( 1 ) . تصحيح الاعتقاد ، ص 109 ، جهت آگاهى بيشتر در اين باره به كتاب « فرق و مذاهب كلامى » اثر نگارنده‌ى اين سطور رجوع شود .\r\n( 2 ) . الفرق بين الفرق ، ص 21 - 23 .\r\n( 3 ) . التبصير في الدين ، 123 - 147 .\r\n","page_name":" 35 ","page_number":35},
  {"content":"\r\n\r\nعسكرى عليه السّلام وجود داشته‌اند ياد شده است . از اين فرقه‌ها هيچ‌گونه اثر و نشانى در دست نيست ، و بر فرض واقعيت داشتن آنها ، به كلى منقرض گرديده‌اند . محقق طوسى پس از اشاره به فرقه‌هايى كه در كتاب‌هاى ملل و نحل براى شيعه ذكر شده ، گفته است :\r\n« اين‌ها اختلافاتى است كه در مورد شيعه نقل شده است ، ولى از اكثر آنها جز در كتاب‌هاى غير قابل اعتماد اثرى يافت نمىشود ، و برخى از اين فرقه‌ها مانند غلات و گروهى از باطنيه خارج از اسلام‌اند » . « 1 »\r\nعلّامه طباطبايى نيز پس از ذكر فرقه‌هاى : كيسانيه ، زيديه ، اسماعيليه ، فطحيه و واقفيه گفته است :\r\n« ديگر پس از امام هشتم عليه السّلام تا امام دوازدهم عليه السّلام كه نزد اكثريت شيعه ، مهدى موعود است ، انشعاب قابل توجهى پديد نيامد ، و اگر وقايعى نيز در شكل انشعاب پيش آمده ، چند روز بيش نپاييده و خودبه‌خود منحل شده است ، مانند اين‌كه جعفر فرزند امام دهم پس از رحلت برادر خود امام يازدهم عليه السّلام دعوى امامت كرد و گروهى به وى گرويدند ، ولى پس از چند روز متفرق شدند و جعفر نيز دعوى خود را تعقيب نكرد ، همچنين اختلافات ديگرى در ميان رجال شيعه در مسايل علمى كلامى و فقهى وجود دارد كه آنها را انشعاب مذهب نبايد شمرد » . « 2 »\r\nبا توجه به نكات ياد شده بايد گفت : مهم‌ترين فرقه‌هاى شيعه كه حيات آنها\r\n\r\n\r\n","description":"","footnote":"\r\n( 1 ) . تلخيص المحصّل ، ص 413 .\r\n( 2 ) . شيعه در اسلام ، ص 61 .\r\n","page_name":" 36 ","page_number":36},
  {"content":"\r\n\r\nادامه يافته است و در روزگار ما پيروانى دارند عبارتند از : 1 . اثنى عشريه ( اماميّه ) 2 . زيديّه 3 . اسماعيليه . اما فرقه‌هايى چون كيسانيّه ، ناووسيه ، فطحيه ، واقفيّه كه در مسأله امامت پديد آمده‌اند ، به كلى منقرض شده ، و درحال حاضر وجود خارجى ندارند . اين سه مذهب شيعى در امامت امير المؤمنين ، امام حسن ، امام حسين عليهم السّلام ، اتفاق نظر دارند . و آنان را پيشوايان معصوم و برگزيده از جانب خداوند و پيامبر صلّى اللّه عليه و آله مىدانند ، ولى زيديّه پس از امام حسين عليه السّلام به امامت حسن بن الحسن ( حسن مثنّى ) و پس از وى به امامت زيد بن على قايلند ، و امامت امام سجاد عليه السّلام « 1 » و امامان ديگر شيعه اثنا عشريه را قبول ندارند ، چنان‌كه اسماعيليه نيز پس از امام صادق عليه السّلام به امامت امام كاظم عليه السّلام و ديگر امامان شيعه‌ى اماميه اعتقاد ندارند . « 2 »\r\nموضوع بحث ما در اين رساله شيعه‌ى اثنا عشريه است كه به امامت ائمه‌ى دوازده‌گانه‌ى اهل بيت عليهم السّلام معتقدند .\r\n\r\n\r\n","description":"","footnote":"\r\n( 1 ) . برخى از زيديّه امام زين العابدين را امام علم و معرفت مىدانند نه امام به معنى رهبر سياسى جامعه‌ى اسلامى .\r\n( 2 ) . براى آگاهى از عقايد و تاريخ زيديه و اسماعيليه به كتاب « فرق و مذاهب كلامى » از نگارنده و ديگر كتاب‌هاى ملل و نحل رجوع شود .\r\n","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\nفصل دوّم تاريخ و منشأ پيدايش شيعه\r\nپس از آن‌كه با تعريف شيعه و كاربردهاى آن آشنا شديم اينك بايد تاريخ و منشأ پيدايش آن را بررسى كنيم . اين مسأله نظر گروهى از پژوهش‌گران در مورد مذاهب اسلامى عموما و مذهب شيعه خصوصا را به خود جلب كرده است ، و در اين‌باره ديدگاه‌هاى گوناگونى اظهار شده است . يكى از اين ديدگاه‌ها اين است كه پيدايش شيعه به عصر رسالت پيامبر اكرم صلّى اللّه عليه و آله بازمىگردد . ديدگاه ديگر آغاز تشيّع را نخستين روزهاى پس از رحلت پيامبر اكرم صلّى اللّه عليه و آله مىداند . علاوه‌بر اين دو ديدگاه ، نظريه‌هاى ديگرى نيز در اين‌باره مطرح شده است كه در فصلى ديگر به بررسى آنها خواهيم پرداخت در اين فصل دو ديدگاه نخست را مورد ارزيابى قرار مىدهيم :\r\n\r\nديدگاه اوّل :\r\nعدّه‌اى از متفكّران بر اين عقيده‌اند كه تاريخ پيدايش شيعه به عصر رسالت باز مىگردد و نخستين فردى كه نهال تشيّع را نشاند و آن را آبيارى كرد و پرورش داد\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nپيامبر گرامى اسلام صلّى اللّه عليه و آله بود . دلايل اين نظريه بدين قرار است :\r\n1 - در احاديث بسيارى كه از پيامبر اكرم صلّى اللّه عليه و آله روايت شده است ، از گروهى به عنوان شيعه‌ى على عليه السّلام با تكريم و ستايش ياد شده است . « 1 » مفاد اين احاديث اين است كه در آن زمان كسانى بوده‌اند كه با على عليه السّلام رابطه‌ى ويژه‌اى داشته و به آن حضرت ارادت مىورزيده ، و قول و عمل او را بدين جهت كه مورد پسند و تأييد پيامبر صلّى اللّه عليه و آله است ، سرمشق زندگى خود قرار مىدادند .\r\n2 - در برخى از گزارش‌هاى تاريخى از برخى از صحابه چون سلمان ، ابو ذر ، مقداد و عمار به‌عنوان كسانى كه در عصر رسالت به‌عنوان شيعه‌ى على عليه السّلام شناخته مىشدند ، ياد شده است .\r\n3 - احاديثى چون حديث يوم الدار ، حديث غدير ، حديث منزلت ، حديث « عليّ مع الحق » حديث « انا مدينة العلم » به روشنى بر خلافت و امامت على عليه السّلام دلالت مىكنند ، اين احاديث ( به علاوه برخى از آيات و دلايل عقلى ) مبنا و مستند تفكر شيعى در مسأله‌ى امامت است ، و از طرفى ، مسأله‌ى امامت بلافصل على عليه السّلام بنياد و شالوده‌ى تشيّع را تشكيل مىدهد .\r\nعلّامه كاشف الغطاء پس از اشاره به احاديث نبوى در مورد مدح و ستايش على عليه السّلام و شيعه‌ى او گفته است :\r\n« مدلول اين احاديث اين است كه گروهى از صحابه‌ى پيامبر صلّى اللّه عليه و آله شيعه‌ى على عليه السّلام بوده‌اند . و مقصود از شيعه‌ى على عليه السّلام كسانى كه او را دوست مىداشتند يا به او عداوت\r\n\r\n\r\n","description":"","footnote":"\r\n( 1 ) . در فصل قبل به اين احاديث اشاره شد .\r\n","page_name":" 40 ","page_number":40},
  {"content":"\r\n\r\nنمىورزيدند نيست ، زيرا صرف محبت فردى نسبت به ديگرى ، يا عداوت نداشتن نسبت به وى ، كافى در شيعه ناميدن آن فرد نيست ، و واژه‌ى شيعه در فرهنگ عربى چنين مدلولى ندارد ، بلكه مفاد آن علاوه‌بر محبت ورزيدن ، پيروى كردن از ديگرى است . و اگر احيانا واژه‌ى شيعه در غير اين معنا به كار رود ، مجازى است نه حقيقى .\r\nبنابراين ، مفاد ظاهر اين روايات اين است كه در ميان اصحاب پيامبر صلّى اللّه عليه و آله افرادى بوده‌اند كه با على عليه السّلام نسبت و ارتباط ويژه‌اى داشته و قول و عمل او را بيانگر خواست پيامبر صلّى اللّه عليه و آله و شارح تعاليم او مىدانستند و بر اين اعتقاد بوده‌اند كه على صلّى اللّه عليه و آله حامل اسرار نبوى است » « 1 » .\r\nعلّامه طباطبايى نيز در مورد تاريخ پيدايش شيعه گفته است :\r\n« آغاز پيدايش شيعه را كه براى اولين بار به شيعه‌ى على عليه السّلام معروف شدند همان زمان حيات پيامبر اكرم صلّى اللّه عليه و آله بايد دانست و جريان ظهور و پيشرفت دعوت اسلامى در بيست و سه سال زمان بعثت موجبات زيادى دربرداشت كه طبعاً پيدايش چنين جمعيتى را در ميان ياران پيغمبر اكرم صلّى اللّه عليه و آله ايجاب مىكرد » .\r\nوى سپس به برخى از احاديثى كه بر امامت على عليه السّلام و شخصيت ممتاز او در ميان صحابه و ارتباط ويژه‌ى او با پيامبر اكرم صلّى اللّه عليه و آله دلالت مىكند اشاره كرده و يادآور شده است :\r\n\r\n\r\n","description":"","footnote":"\r\n( 1 ) . اصل الشيعة و اصولها ، ص 111 - 113 . طبع القاهرة ، و ص 121 - 122 طبع دار الاضواء ؛ علّامه سيد محسن امين در اعيان الشيعة : 1 / 23 ؛ شيخ محمد حسين مظفر در تاريخ الشيعة ، ص 8 - 9 ؛ شيخ محمد جواد مغنية درالشيعة و التشيّع ، ص 16 ؛ علّامه طباطبايى در شيعه در اسلام ، ص 5 - 7 ؛ استاد سبحانى در « بحوث في الملل و النحل » : 6 / 112 - 106 ؛ و سيد طالب خرسان در نشأة التشيع ، ص 24 - 29 همين نظريه را برگزيده‌اند .\r\n","page_name":" 41 ","page_number":41},
  {"content":"\r\n\r\n« بديهى است اين‌چنين امتيازات و فضايل اختصاصى ديگر كه مورد اتفاق همگان بود و علاقه شديدى كه پيغمبر اكرم صلّى اللّه عليه و آله به على عليه السّلام داشت طبعا عده‌اى از ياران پيغمبر اكرم صلّى اللّه عليه و آله را كه شيفتگان فضيلت و حقيقت بودند بر اين وامىداشت كه على عليه السّلام را دوست داشته به دورش گرد آيند و از او پيروى كنند ، چنان‌كه عده‌اى را بر حسد و كينه آن حضرت وامىداشت . گذشته از همه‌ى اينها نام « شيعه‌ى على » و شيعه‌ى اهل بيت در سخنان پيغمبر اكرم صلّى اللّه عليه و آله بسيار ديده مىشود » . « 1 »\r\nبا دقّت در اين نظريه روشن مىشود كه مقصود اين نيست كه در عصر رسالت مسأله‌ى امامت مورد بحث و گفت‌وگوى مسلمانان واقع شده ، گروهى امامت على عليه السّلام را برگزيده ، و گروهى آن را نپذيرفته‌اند و بدين جهت گروه نخست شيعه ناميده شده‌اند ، تا گفته شود در آن زمان مسأله‌ى امامت بدين صورت مطرح نبوده و اختلافى در اين‌باره پديد نيامده است ، بلكه مقصود وجود گروهى از صحابه است كه به احاديث نبوى در مورد على عليه السّلام و شأن و منزلت او نزد پيامبر صلّى اللّه عليه و آله توجه نموده و او را حامل اسرار نبوى و شارح معارف او مىدانستند ، و به اين دليل به او ارادت مىورزيدند ، و پيروى از او را راه درست و پيروى از پيامبر مىدانستند . اين افراد ، همان كسانىاند كه پس از رحلت پيامبر اكرم صلّى اللّه عليه و آله از هواداران و پيروان خاص امام على عليه السّلام به شمار مىآمدند . اين گروه را پيامبر اكرم صلّى اللّه عليه و آله شيعه‌ى على ناميده است .\r\n\r\nديدگاه دوم\r\nگروهى از محققان و مورّخان ، تاريخ پيدايش شيعه را پس از رحلت پيامبر\r\n\r\n\r\n","description":"","footnote":"\r\n( 1 ) . شيعه در اسلام ، ص 5 - 7 .\r\n","page_name":" 42 ","page_number":42},
  {"content":"\r\n\r\nاكرم صلّى اللّه عليه و آله و در ارتباط با اختلاف مسلمانان در مسأله‌ى خلافت و امامت ، و به عبارت ديگر در ماجراى سقيفه بنى ساعده مىدانند ؛ زيرا در سقيفه در ارتباط با جانشين پيامبر و رهبر مسلمين نخست دو ديدگاه مطرح شد . عدّه‌اى از انصار سعد بن عباده را براى خلافت و رهبرى پيشنهاد كردند ، و گروهى از مهاجران به خلافت ابو بكر رأى دادند . و پس از گفتگوهايى كه ميان دو گروه رخ داد ، ماجرا به نفع گروه دوم پايان يافت ، و از سوى ديگر ، عده‌اى از مسلمانان كه بنى هاشم ، و عده‌اى از مهاجران و انصار را تشكيل مىدادند ، به امامت على عليه السّلام معتقد بودند . اين گروه همان شيعه‌ى على عليه السّلام بودند . از اين‌جا شيعه به‌عنوان مذهبى خاص در جهان اسلام پديد آمد . « 1 »\r\n\r\nديدگاه سوم\r\nدر اين‌جا ديدگاه ديگرى مطرح شده است كه مشتمل بر دو ديدگاه پيشين است ، و آن دو را به عنوان دو بخش يا دو مرحله از يك حقيقت مىداند ، بر اين اساس دو ديدگاه مزبور در حقيقت ، با يكديگر ناسازگار نيستند ، و هريك از آن دو از منظر ويژه‌اى به اين مسأله نگريسته است كه در حد خود درست و استوار است ، و با شواهد و دلايل روايى و تاريخى هم آهنگ مىباشد . مفاد نظريه‌ى نخست اين است كه عقيده‌ى تشيّع و گرايش‌هاى شيعى در عصر رسالت آغاز شده است .\r\n\r\n\r\n","description":"","footnote":"\r\n( 1 ) . ابن خلدون در كتاب تاريخ ، ج 3 ، ص 364 ؛ دكتر حسن ابراهيم حسن در كتاب « تاريخ اسلام » ، ج 1 ، ص 371 ؛ احمد امين مصرى در كتاب « ضحى الاسلام » ، ج 3 ، ص 209 ؛ گلدزيهر در كتاب « العقيدة و الشريعة في الاسلام » ، ص 174 ، اين نظريه را برگزيده‌اند ، ر . ك : نشأة التشيّع ، ص 31 - 32 .\r\n","page_name":" 43 ","page_number":43},
  {"content":"\r\n\r\nو نخستين فردى كه اين عقيده را مطرح نموده است ، رسول گرامى اسلام صلّى اللّه عليه و آله بوده است ، ولى در آن زمان مسلمانان به دو فرقه‌ى شيعه و غير شيعه تقسيم نشده بودند . و مفاد نظريه‌ى دوم اين است كه اختلاف در مورد خلافت و امامت كه منشأ ظهور اختلاف ميان مسلمانان شد ، و گروهى به‌عنوان شيعه از خلافت و امامت على عليه السّلام طرفدارى مىكردند ، در مقابل گروه ديگرى كه ابو بكر را به‌عنوان خليفه‌ى بلافصل پيامبر برگزيدند . چنين اختلافى پس از رحلت پيامبر اكرم صلّى اللّه عليه و آله پديد آمد ، بنابراين ، ظهور مذهب شيعه نيز به اين تاريخ بازمىگردد . روشن است كه اين دو ديدگاه با يكديگر تنافى نداشته ، و هريك در جاى خود استوار است .\r\nبرخى از محققان نيز به اين نكته توجه نموده و دو مطلب مزبور را به‌عنوان دو جنبه يا دو مرحله از يك نظريه‌ى منسجم و يكپارچه دانسته‌اند . علّامه سيّد محسن امين نخست به تبيين وجود تفكّر و عقيده‌ى شيعى در عصر پيامبر اكرم صلّى اللّه عليه و آله و ناميده شدن عدّه‌اى از مسلمانان به نام شيعه پرداخته آن‌گاه ظهور تشيّع را در جريان بحث و گفت‌وگوى مسلمانان در مورد مسأله‌ى خلافت يادآور شده و چنين گفته است :\r\nدر بحث قبل دانستى كه در زمان پيامبر صلّى اللّه عليه و آله گروهى از مسلمانان شيعه‌ى على عليه السّلام به شمار مىآمدند ، آن‌گاه در جريان اختلاف در مسأله‌ى امامت ظاهر گرديد ، زيرا در آن گفت‌وگو انصار به مهاجران گفتند : از هريك از ما و شما رهبرى برگزيده شود ، و مهاجران به دليل اين‌كه از قوم و عشيره‌ى پيامبرند ، و امامت بايد در قريش باشد ، سخن انصار را نپذيرفتند ، و گروهى از بنى هاشم و مهاجران و انصار نيز امامت على عليه السّلام را برگزيدند ، آنان همان شيعيان بودند . « 1 »\r\n\r\n\r\n","description":"","footnote":"\r\n( 1 ) . اعيان الشيعة : 1 / 23 .\r\n","page_name":" 44 ","page_number":44},
  {"content":"\r\n\r\nهاشم معروف الحسنى نيز در اين‌باره گفته است : « تشيّع به‌عنوان فرقه‌اى از مسلمانان قبل از درگذشت پيامبر صلّى اللّه عليه و آله وجود نداشت ، ولى بنياد عقيده شيعه در امامت يعنى وجود نص در باب امامت و اين‌كه پيامبر اكرم صلّى اللّه عليه و آله ، على عليه السّلام را به‌عنوان خليفه خود تعيين كرده است ، با ظهور اسلام مطرح گرديد ، وى آن‌گاه نصوص امامت على عليه السّلام را يادآور شده و چنين نتيجه‌گيرى كرده است :\r\nتشيّع به معناى معروف آن نزد فقها و متكلمان و محدثان ، به همان معنايى كه از ويژگىهاى اين گروه به شمار مىرود ، در عصر پيامبر اكرم صلّى اللّه عليه و آله و به‌عنوان نتيجه‌ى نصوص ياد شده پديد آمد و گروهى از صحابه در نخستين مرحله از تاريخ اسلام پس از وفات پيامبر اكرم صلّى اللّه عليه و آله بر آن عقيده ثابت قدم و استوار باقى ماندند و امام على عليه السّلام به خاطر مصالح اسلام و مسلمانان در آن شرايط خاص روش مدارا را برگزيد . « 1 »\r\nاز ديگر طرفداران اين ديدگاه متفكّر شهيد آية اللّه صدر است . وى بين تشيّع و شيعه فرق نهاده و يادآور مىشود كه تشيّع در عصر رسالت و توسّط رسول اكرم صلّى اللّه عليه و آله بنيان نهاده شد . تشيّع يعنى اين اعتقاد كه پيامبر اكرم صلّى اللّه عليه و آله براى رهبرى امت اسلامى پس از خود چاره‌انديشى نموده و از آغاز امير المؤمنين على عليه السّلام را براى اين مسؤوليت مهم آماده ساخت و او را تحت تربيت ويژه‌ى خويش قرار داد و از طرفى در مواقع مختلف و با بيان‌هاى گوناگون اين را به مسلمانان تفهيم و اعلان نمود . وى براى اثبات اين مطلب به دو دسته از نصوص استناد نموده است . نخست آن دسته از نصوصى كه از عنايت ويژه‌ى پيامبر اكرم صلّى اللّه عليه و آله نسبت به على عليه السّلام و منزلت خاص\r\n\r\n\r\n","description":"","footnote":"\r\n( 1 ) . هاشم معروف الحسيني ، الشيعة بين الاشاعرة و المعتزلة ، ص 48 - 53 .\r\n","page_name":" 45 ","page_number":45},
  {"content":"\r\n\r\nوى نزد پيامبر اكرم صلّى اللّه عليه و آله دلالت مىكند . و دوم آن دسته از نصوص كه بر امامت و رهبرى على عليه السّلام پس از پيامبر اكرم صلّى اللّه عليه و آله دلالت دارد . نمونه‌هايى از نصوص دسته‌ى نخست عبارتند از :\r\n1 . حاكم نيشابورى در مستدرك از ابو اسحاق نقل رده است كه گفت : از قاسم بن عباس پرسيدم به چه دليل على عليه السّلام وارث ( علوم ) پيامبر گرديد ؟ وى پاسخ داد : زيرا او بيش از ديگران با پيامبر صلّى اللّه عليه و آله ملازم و همراه بود . « لأنّه أوّلنا به لحوقا و أشدّنا به لزوماً » . « 1 »\r\n2 . ابو نعيم اصفهانى از ابن عباس روايت كرده كه مىگفت : پيامبر اكرم صلّى اللّه عليه و آله هفتاد عهد را در اختيار على عليه السّلام گذاشت كه در اختيار ديگران قرار نداد .\r\n« انّ النبي صلّى اللّه عليه و آله عهد الى علي بسبعين عهدا ، لم يعهد الى غيره » . « 2 »\r\n3 . نسائى از على عليه السّلام روايت كرده كه فرمود : منزلتى كه من نزد پيامبر داشتم را هيچ‌كس نداشت ، من هر شب بر پيامبر صلّى اللّه عليه و آله وارد مىشدم . اگر در نماز بود سبحان اللّه مىگفت و من داخل مىشدم ، و اگر در نماز نبود به من اذن دخول مىداد . « 3 »\r\n4 . وى در حديث ديگرى از على عليه السّلام روايت كرده كه فرمود : رابطه‌ى من با پيامبر صلّى اللّه عليه و آله چنين بود كه هرگاه از او سؤال مىكردم او پاسخ مىداد ، هرگاه نمىكردم\r\n\r\n\r\n","description":"","footnote":"\r\n( 1 ) . المستدرك على الصحيحين : 3 / 136 ، حديث شماره 4632 ، دار الكتاب العلمية ، بيروت ؛ خصائص امير المؤمنين عليه السّلام ، ص 161 .\r\n( 2 ) . حلية الاولياء : 1 / 68 ، دار الكتب العربى ، بيروت .\r\n( 3 ) . السنن الكبرى : 5 / 140 ، حديث 8499 ؛ كتاب الخصائص ، ص 166 - 167 .\r\n","page_name":" 46 ","page_number":46},
  {"content":"\r\n\r\nاو خود با من سخن مىگفت و حقايقى را در اختيارم قرار مىداد . « 1 »\r\n5 . نسائى از امّ سلمه روايت كرده كه گفت : سوگند به خدا نزديك‌ترين افراد به پيامبر اكرم صلّى اللّه عليه و آله على عليه السّلام بود . « انّ اقرب الناس عهدا برسول اللّه صلّى اللّه عليه و إله علي » . « 2 »\r\n6 . امير المؤمنين عليه السّلام در خطبه‌ى قاصعه در مورد ارتباط خود با پيامبر اكرم صلّى اللّه عليه و آله چنين فرموده است :\r\n« و لقد كنت اتّبعه اتّباع الفصيل لأثر أمّه ، يرفع لي في كل يوم من اخلاقه علما ، و يأمرني بالاقتداءبه » « 3 » ؛ من ، همچون نوزادى كه دنبال مادرش مىرود ، پيامبر صلّى اللّه عليه و آله را پىروى مىكردم ، و او در هر روز دانشى از اخلاق خويش را به من مىآموخت و مرا به تبعيت از آن فرمان مىداد .\r\nنصوص ياد شده و نظاير آن‌ها گوياى اين حقيقت است كه پيامبر اكرم صلّى اللّه عليه و آله از آغاز در فكر رهبرى امت اسلامى پس از خود بود ، و براى اين منظور على عليه السّلام را مناسب‌ترين فرد مىدانست ، بدين جهت او را براى چنين مسؤوليت بزرگى تربيت نمود ؛ اما فقط به اين امر بسنده نكرد بلكه امامت و رهبرى او را در شرايط مختلف اعلان كرد . نمونه‌هايى از نصوصى كه بر اين مطلب دلالت مىكنند عبارتند از :\r\nحديث يوم الدّار ، حديث ثقلين ، حديث منزلت ، حديث غدير ، و ده‌ها نصّ\r\n\r\n\r\n","description":"","footnote":"\r\n( 1 ) . همان ، ص 142 ؛ كتاب الخصائص ، ص 170 - 171 ؛ اين حديث را حاكم نيز درمستدرك نقل كرده و گفته است :\r\nصحيح على شرط الشيخين ، المستدرك : 3 / 135 ، حديث شماره 4630 ، ط دار الكتب العلميه ، بيروت / 1411 ه\r\n( 2 ) . همان ، ص 154 ، باب 54 .\r\n( 3 ) . نهج البلاغه ، دكتر صبحى صالح ، خطبه‌ى 192 .\r\n","page_name":" 47 ","page_number":47},
  {"content":"\r\n\r\nنبوى ديگر در اين باره .\r\nبنابراين ، تشيّع پديده‌اى نيست كه در مرحله‌اى پس از ظهور اسلام ، و در پى حوادث و رخدادهايى پديد آمده باشد ، بلكه پديده‌اى است كه به صورت طبيعى با ظهور اسلام تكوين يافته است .\r\nشهيد صدر سپس به چگونگى پيدايش شيعه به عنوان گروهى از مسلمانان پس از رحلت پيامبر اكرم صلّى اللّه عليه و آله در جريان اختلاف در مسأله‌ى خلافت و جانشينى پيامبر اكرم صلّى اللّه عليه و آله پرداخته و يادآور شده است : در ميان صحابه‌ى پيامبر اكرم صلّى اللّه عليه و آله دو طرز تفكّر وجود داشت ، يكى اين كه در برابر گفتار و رفتار پيامبر اكرم صلّى اللّه عليه و آله در همه‌ى زمينه‌ها بايد متعبّد بود ، و در اين باره مجالى براى چون‌وچرا و اظهار نظر شخصى وجود ندارد . و تفكّر ديگر اين بود كه در پاره‌اى از امور مخصوصا آن‌چه به حيات اجتماعى مسلمانان مربوط مىشود ، به تعبّد در مقابل نصوص قايل نبود و براى خود حقّ اظهار نظر هرچند مخالف گفتار يا رفتار پيامبر باشد قايل بود . آن‌گاه به نمونه‌هايى از اين طرز تفكر كه عمر بن الخطاب از افراد شاخص آن به شمار مىرفت ، اشاره كرده و در پايان نتيجه‌گيرى كرده است كه ؛ نتيجه‌ى اين دو طرز تفكّر پس از رحلت پيامبر اكرم صلّى اللّه عليه و آله اين شد كه در مسأله‌ى خلافت و امامت مسلمانان به دو دسته تقسيم شدند ، يك دسته خود را متعبّد به نصوص نبوى در اين باره نمىدانستند ، و آنان همان اصحاب سقيفه‌اند ، و ديگرى گروهى كه خود را متعبّد به نصوص امامت مىدانستند ، و آنان همان شيعه‌اند . و بدين ترتيب گروه شيعه در جهان اسلام پديد آمد . « 1 »\r\n\r\n\r\n","description":"","footnote":"\r\n( 1 ) . ر . ك : نشأة التشيّع و الشيعة ، ص 63 - 79 .\r\n","page_name":" 48 ","page_number":48},
  {"content":"\r\n\r\n\r\nارزيابى و تحقيق\r\nاز ديدگاه‌هاى سه‌گانه‌اى كه يادآور شديم ، ديدگاه سوم ، استوارترين ديدگاه در مورد تاريخ و منشأ پيدايش شيعه و تشيّع است . البته اين قسمت از نظريه‌ى مرحوم صدر كه فقط پيدايش تشيّع را به عصر رسالت بازگردانده و تاريخ ظهور عدّه‌اى را به نام شيعه به پس از رحلت پيامبر صلّى اللّه عليه و آله دانسته است ، جاى تأمّل و مناقشه است ، زيرا شواهد حديثى و تاريخى گوياى اين حقيقت است كه در عصر رسالت گروهى به نام شيعه شناخته مىشدند ، البته ، نه بدين معنا كه مسلمانان به دو گروه تقسيم شده بودند ، گروهى اهل سنّت و گروهى شيعه ، بلكه به اين معنا كه عدّه‌اى نسبت به على عليه السّلام ارادت ويژه‌اى ابراز مىكردند ، و چون گفتار و رفتار او را تجسّم كامل گفتار و رفتار پيامبر صلّى اللّه عليه و آله مىدانستند . او را سرمشق و الگوى خود در پيروى از پيامبر اكرم صلّى اللّه عليه و آله قرار داده بودند . استاد محمد كرد على در كتاب « خطط الشام » در اين باره گفته است : گروهى از بزرگان صحابه در عصر پيامبر صلّى اللّه عليه و آله به موالات و دوستى با على عليه السّلام شناخته مىشدند . مانند سلمان فارسى كه گفته است : با پيامبر صلّى اللّه عليه و آله بيعت نموديم به اين‌كه خيرخواه مسلمانان باشيم و به على بن ابى طالب عليه السّلام اقتدا كنيم و موالات او را برگزينيم و مانند ابو سعيد خدرى كه مىگفت : مردم به پنج فريضه فرمان داده شدند ، چهار فريضه را انجام دادند ولى يكى را فرونهادند ، چهار فريضه‌اى كه عمل كردند عبارتند از : نماز ، زكات ، روزه‌ى ماه رمضان و حج خانه خدا ، و يك فريضه كه فرونهادند عبارت است از ولايت على بن ابى طالب عليه السّلام و مانند ابو ذر غفارى و عمار بن ياسر و حذيفة بن يمان و خزيمة بن ثابت ، و ابو ايوب انصارى و خالد بن سعيد و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقيس بن سعد بن عباده . « 1 »\r\nابو حاتم رازى در كتاب « الزينة » گفته است : « واژه‌ى شيعه در عصر پيامبر صلّى اللّه عليه و آله لقب چهار نفر از صحابه شناخته مىشد ، آنان عبارت بودند از سلمان فارسى ، ابو ذر غفارى ، مقداد بن اسود و عمار بن ياسر » . « 2 »\r\nمؤلّف « فرق الشيعة » نيز گفته است : سلمان فارسى ، ابو ذر غفارى ، مقداد بن اسود ، و عمار بن ياسر نخستين كسانى بودند كه به نام شيعه ناميده شدند . « 3 »\r\nحاصل آن‌كه در ارتباط با تاريخ شيعه و تشيّع مطالب ذيل را بايد مورد توجّه قرار داد :\r\n1 . تشيّع به معناى اعتقاد به خلافت و امامت بلافصل على عليه السّلام و منصوص بودن امامت او .\r\n2 . تشيّع به معناى اعتقاد به لزوم محبّت نسبت به على عليه السّلام .\r\n3 . تشيّع به معناى اعتقاد به افضليت امام على بر ديگر صحابه پيامبر اكرم صلّى اللّه عليه و آله .\r\n4 . شناخته شدن گروهى از صحابه‌ى پيامبر صلّى اللّه عليه و آله در عصر رسالت به شيعه‌ى على عليه السّلام .\r\n5 . پيدايش اختلاف در ميان مسلمانان در مورد جانشين پيامبر اكرم صلّى اللّه عليه و آله و پيشواى مسلمانان پس از آن حضرت و طرفدارى عدّه‌اى از مهاجران و انصار از امامت على عليه السّلام و در نتيجه‌ى ظهور شيعه به عنوان مذهبى خاص در جهان اسلام .\r\nمطلب اخير از امور قطعى تاريخ به شمار مىرود و نيازى به ذكر شاهد و نمونه از\r\n\r\n\r\n","description":"","footnote":"\r\n( 1 ) . خطط الشام : 6 / 251 - 252 ، الامام الصادق و المذاهب الأربعة : 1 / 238 .\r\n( 2 ) . ر . ك : اعيان الشيعة : 1 / 18 - 19 .\r\n( 3 ) . فرق الشيعة ، ص 17 - 18 .\r\n","page_name":" 50 ","page_number":50},
  {"content":"\r\n\r\nكتب تاريخى به نظر نمىرسد . شواهد مطلب چهارم را نيز پيش از اين يادآور شديم ؛ چنان‌كه به پاره‌اى از شواهد و دلايل سه مطلب نخست نيز اشاره گرديد . اينك براى روشن‌تر شدن مسأله برخى ديگر از دلايل و شواهد آن را يادآور مىشويم :\r\n\r\nپيامبر صلّى اللّه عليه و آله و امامت على عليه السّلام\r\nنصوص مربوط به امامت على عليه السّلام ( اعم از قرآن و سنت ) بسيار است . و در اين‌جا نمىتوان به تفضيل آنها را تبيين نمود . در بحث‌هاى آينده در جاى مناسب به اين مسأله بازخواهيم گشت . در اين‌جا به تبيين يكى از آن نصوص نخستين كه آن‌ها به شمار مىرود بسنده مىكنيم و آن عبارت است از « حديث يوم الدار » .\r\nبه نقل محدّثان ، مورّخان و مفسّران اسلامى آن‌گاه كه آيه‌ى كريمه‌ى  وَ أَنْذِرْ عَشِيرَتَكَ الْأَقْرَبِينَ  « 1 » بر پيامبر اكرم صلّى اللّه عليه و آله نازل شد ، آن حضرت خويشاوندان خود را در منزل عمويش ابو طالب گرد آورد . آنان حدود چهل نفر بودند . پس از آن‌كه پذيرايى شد ، پيامبر صلّى اللّه عليه و آله دعوت خود را به آنان ابلاغ كرد و چنين گفت :\r\nاى فرزندان عبد المطلب ، سوگند به خدا ، در ميان عرب جوانى را نمىشناسم كه براى قوم خويش بهتر از آن‌چه من براى شما آورده‌ام ، آورده باشد . من چيزى را آورده‌ام كه خير دنيا و آخرت شما را دربردارد . خداوند مرا فرمان داده است تا شما را به توحيد دعوت كنم . هريك از شما كه مرا در اين مأموريت يارى دهد ، برادر ، وصى و جانشين من خواهد بود . سخن پيامبر صلّى اللّه عليه و آله به پايان رسيد ، آنان سكوت كرده\r\n\r\n\r\n","description":"","footnote":"\r\n( 1 ) . شعراء / 214 .\r\n","page_name":" 51 ","page_number":51},
  {"content":"\r\n\r\nبودند ، ناگهان على عليه السّلام به پا خاست و گفت : اى پيامبر ، من تو را بر اين مأموريت يارى مىدهم . پيامبر صلّى اللّه عليه و آله دست بر دوش على عليه السّلام نهاد و فرمود : اين ، برادر ، وصى و جانشين من در ميان شماست ، سخن او را بشنويد ، و از او اطاعت كنيد ، آنان برخاستند و حالت استهزا به ابو طالب گفتند : به تو دستور مىدهد كه از فرزندت اطاعت كنى . « 1 »\r\nبرخى در سند اين حديث مناقشه كرده و گفته‌اند : حديث مزبور از طريق عبد الغفّار بن قاسم ( ابو مريم ) روايت شده و او از نظر محدّثان اهل سنّت او را موثّق ندانسته و حديث او را مردود شمرده‌اند . « 2 »\r\nمناقشه‌ى مزبور بىاساس است ، زيرا حديث مزبور از طرق مختلفى نقل شده و به آن‌چه عبد الغفّار بن قاسم ( ابو مريم ) نقل كرده اختصاص ندارد . شيخ سليم بشرى مصرى پس از نقل اشكال مزبور و پاسخ امام شرف الدين به وى و يادآورى اين‌كه اين حديث از طرق گوناگونى نقل شده گفته است : در مورد اين حديث به ص 111 از جلد اول مسند احمد رجوع كردم و رجال آن را مورد بررسى قرار دادم . و به اين نتيجه رسيدم كه آنان همگى از افراد موثّق‌اند ، آنگاه ديگر طرق حديث را بررسى كردم و به اين حقيقت رسيدم كه اين حديث از طرق فراوانى نقل شده كه هريك\r\n\r\n\r\n","description":"","footnote":"\r\n( 1 ) . مسند احمد بن حنبل : 1 / 111 ؛ تاريخ طبرى : 2 / 216 ؛ تاريخ ابن اثير : 1 / 487 ؛ شرح نهج البلاغه ابن ابى الحديد :\r\n3 / 267 ؛ شرح خطبه‌ى قاصعه . در مورد ديگر منابع اين حديث به كتاب المراجعات ، مراجعه‌ى شماره‌ى 20 رجوع شود ، نيز براى آگاهى از مصادر حديث از كتب شيعه به غاية المرام : 3 / 279 - 286 رجوع شود .\r\n( 2 ) . تفسير ابن كثير : 5 / 213 .\r\n","page_name":" 52 ","page_number":52},
  {"content":"\r\n\r\nديگرى را تأييد مىكند ، و در نتيجه به درستى اين حديث ايمان آوردم . « 1 »\r\nمناقشه‌ى ديگرى كه بر حديث يوم الانذار وارد شده اين است كه اين حديث را بخارى و مسلم و ديگر مؤلّفان صحاح اهل سنّت نقل نكرده‌اند . « 2 »\r\nپاسخ اين است كه هرگاه حديثى از طرق معتبر و فراوان نقل شده است ، نقل نشدن آن توسط مؤلّفان صحاح به خودى خود دليل بر نادرستى آن نخواهد بود .\r\nبلكه اين مطلب ذهن انسان‌هاى حقيقت‌جو را برمىانگيزد كه چرا آنان چنين حديث معتبرى را نقل نكرده‌اند ، همان‌گونه كه امام شرف الدين يادآور شده است اعراض آنان از نقل اين حديث جز به اين جهت نبوده است كه با عقيده به آنان در موضوع خلافت و امامت مخالفت داشته و آنان نخواسته‌اند با نقل اين حديث سلاحى را در دست شيعه قرار دهند اما آنان كه در اين باره روش انصاف را برگزيده و گرفتار تعصّب مذهبى نشده‌اند ، به نقل آن مبادرت ورزيده‌اند .\r\nآرى تعصّب شديد مذهبى يكى از عوامل اساسى در مكتوم داشتن حقايق در مورد خلافت و امامت على عليه السّلام گرديده است . اين تعصّب فقط در خوددارى از نقل احاديث امامت خلاصه نمىشود ، بلكه در كيفيّت نقل آنها هم نمايان شده است .\r\nچنان‌كه برخى در نقل حديث ياد شده تنها به كلمه‌ى « أخى » اكتفا كرده ، و دو كلمه‌ى « وصييّ و خليفتي » را نقل نكرده‌اند ؛ ابن كثير آن‌جا كه حديث را از تفسير\r\n\r\n\r\n","description":"","footnote":"\r\n( 1 ) . المراجعات ، مراجعه شماره‌ى 23 ، ابو جعفر اسكافى از علماى بزرگ معتزله نيز بر صحت سند اين حديث تصريح كرده است ، ر . ك : شرح نهج البلاغه ، ابن ابى الحديد : 3 / 276 .\r\n( 2 ) . همان ، مراجعه 21 .\r\n","page_name":" 53 ","page_number":53},
  {"content":"\r\n\r\nطبرى نقل كرده چنين آورده است : پيامبر خطاب به حاضران در منزل ابو طالب فرمود : « فأيّكم يوازرني على هذا الامر على أن يكون اخي و كذا و كذا » ؛ « 1 » اما آن‌چه در تاريخ طبرى آمده چنين است « فأيّكم يوازرني على هذا الامر على ان يكون اخي و وصييّ و خليفتي » محمد حسنين هيكل نيز در چاپ اول كتاب خود « حياة محمد » « 2 » حديث را به صورت كامل نقل كرده است ، ولى در چاپ دوم و چاپ‌هاى بعدى جمله‌ى « وصييّ و خيلفتي من بعدي » را از آن حذف كرده است ؛ از آن‌چه گفته شد به دست آمد كه پيامبر اكرم صلّى اللّه عليه و آله در آغاز دعوت مردم به آيين اسلام و يكتاپرستى ، خلافت و امامت حضرت على عليه السّلام را مطرح كرده است ، بنابراين ، آغاز تفكّر تشيّع ، با آغاز ظهور اسلام همراه بوده است . نصوص مربوط به امامت امير المؤمنين عليه السّلام بسيار است كه دو مبحث امامت به تبيين آن‌ها خواهيم پرداخت .\r\n\r\nپيامبر صلّى اللّه عليه و آله و محبّت امير المؤمنين عليه السّلام\r\nهمان‌گونه كه در بحث مربوط به اصطلاح شيعه يادآور شديم ، يكى از معانى آن محبّت و دوستى نسبت به خاندان رسالت ، به ويژه ، على بن ابى طالب عليه السّلام است .\r\nعلاوه بر آيات و رواياتى كه بر محبّت و دوستى اهل بيت پيامبر صلّى اللّه عليه و آله تأكيد مىكند ، احاديث بسيارى از پيامبر اكرم صلّى اللّه عليه و آله در مورد لزوم محبّت نسبت به على عليه السّلام روايت شده است . تا آن‌جا كه محبت آن حضرت ملاك ايمان ، و بغض و عداوت نسبت به آن حضرت نشانه‌ى نفاق به شمار آمده است .\r\n\r\n\r\n","description":"","footnote":"\r\n( 1 ) . تفسير ابن كثير : 5 / 213 .\r\n( 2 ) . چاپ اول آن در سال 1354 خورشيدى صورت گرفته است .\r\n","page_name":" 54 ","page_number":54},
  {"content":"\r\n\r\nسيوطى در تفسير آيه‌ى كريمه‌ى  وَ لَتَعْرِفَنَّهُمْ فِي لَحْنِ الْقَوْلِ  « 1 » ؛ منافقان را از نحوه‌ى گفتارشان مىشناسى . به نقل از ابن مردويه و ابن عساكر از ابو سعيد خدرى روايت كرده كه گفته است مقصود از « لحن القول » بغض و عداوت نسبت به على بن ابى طالب عليه السّلام است . « 2 »\r\nدر روايت ديگرى كه ابن مردويه از عبد اللّه بن مسعود نقل كرده چنين آمده است : « ما كنّا نعرف المنافقين على عهد رسول اللّه صلّى اللّه عليه و آله الا ببغضهم علي بن ابي طالب عليه السّلام » « 3 » ؛ ما در زمان پيامبر صلّى اللّه عليه و آله منافقان را جز از طريق دشمنى آنها نسبت به على بن ابى طالب عليه السّلام نمىشناختيم .\r\nنسائى ( متوفّاى 303 ه ) در كتاب « خصائص امير المؤمنين عليه السّلام » بابى را تحت عنوان : « الفرق بين المؤمن و المنافق » آورده و سه حديث را از پيامبر اكرم صلّى اللّه عليه و آله روايت كرده كه فرموده است : امير المؤمنين عليه السّلام را جز ، مؤمنان دوست نمىدارند و جز منافقان دشمن نمىدارند . « 4 »\r\nخطيب خوارزمى نيز ششمين باب از كتاب « المناقب » خود را به روايات مربوط به محبّت على عليه السّلام و اهل بيت پيامبر صلّى اللّه عليه و آله اختصاص داده و حدود سى روايت را در اين باره نقل كرده است . « 5 »\r\n\r\n\r\n","description":"","footnote":"\r\n( 1 ) . محمد / 30 .\r\n( 2 ) . الدر المنثور : 7 / 443 .\r\n( 3 ) . همان ، ص 444 .\r\n( 4 ) . خصائص امير المؤمنين على بن ابى طالب عليه السّلام ، ص 155 - 157 ، دارالثقلين ، قم .\r\n( 5 ) . المناقب ، خوارزمى ، ص 64 - 79 .\r\n","page_name":" 55 ","page_number":55},
  {"content":"\r\n\r\nبرخى از مضامين وارد در اين روايات چنين است :\r\n1 . محبّت على بن ابى طالب بر همگان واجب است . « 1 »\r\n2 . اگر همه‌ى انسان‌ها بر محبّت على بن ابى طالب عليه السّلام اجتماع مىكردند خداوند دوزخ را خلق نمىكرد . « 2 »\r\n3 . اگر فردى به اندازه‌اى كه نوح عليه السّلام در ميان قومش بود خدا را عبادت كند ، و به اندازه‌ى كوه احد طلا در راه خدا انفاق كند ، و هزار بار پياده به حج خانه خدا برود ، و ميان صفا و مروه در راه خدا كشته شود ، اما على عليه السّلام را دوست نداشته باشد ، بوى بهشت به مشام او نخواهد رسيد و داخل بهشت نخواهد شد .\r\n4 . هركس على عليه السّلام را دوست داشته باشد ، پيامبر را دوست داشته ، و هركس او را دشمن بدارد با پيامبر دشمنى كرده است . « 3 »\r\n5 . ملك الموت همان‌گونه كه بر پيامبران ترحّم مىكند ، بر محبّان على بن ابى طالب ترحّم مىورزد . « 4 »\r\n6 . كسى كه مىپندارد كه به پيامبر اكرم صلّى اللّه عليه و آله و آن‌چه او از جانب خداوند آورده است ايمان دارد ولى على بن ابى طالب را دشمن مىدارد ، دعوى دروغ نموده و او مؤمن نيست . « 5 »\r\n\r\n\r\n","description":"","footnote":"\r\n( 1 ) . انّي افترضت محبّة علىّ بن ابى طالب على خلقي عامّة .\r\n( 2 ) . لو اجتمع الناس علي حبّ على بن ابي طالب لما خلق اللّه النّار .\r\n( 3 ) . من احبّ عليّا فقد احبّنى و من ابغض عليا فقد أبغضنى .\r\n( 4 ) . ان ملك الموت يترحّم على محبّي على بن ابي طالب كما يترحّم على الانبياء .\r\n( 5 ) . من زعم انه امن بي و بما جئت به و هو يبغض عليا عليه السّلام فهو كاذب ليس بمؤمن .\r\n","page_name":" 56 ","page_number":56},
  {"content":"\r\n\r\nشبلنجى شافعى در كتاب « نور الابصار » دو حديث ذيل را از صحيح مسلم و ترمذى روايت كرده است .\r\n1 . مسلم از على عليه السّلام روايت كرده كه فرمود : « و الذي فلق الحبّة و برأ النسمة انّه لعهد النبي الاميّ بأنّه لا يحبّني الّا مؤمن و لا يبغضني الّا منافق » .\r\n2 . ترمذى از ابو سعيد خدرى روايت كرده كه گفته است : « كنّا نعرف المنافقين ببغضهم عليّا » . « 1 »\r\nاحاديث در مورد لزوم محبت امام على بن ابى طالب عليه السّلام كه از پيامبر اكرم صلّى اللّه عليه و آله روايت شده بسيار است كه نقل آن‌ها در اين مجال نمىگنجد . « 2 » نمونه‌هاى ياد شده بر اثبات مقصود ما در اين بحث كافى است .\r\nبا توجه به روايات يادشده مسلمانان راستين محبّت امام على عليه السّلام را بر خود واجب مىدانستند ، اما آنان كه دل در گرو دنيا داشته و پيرو هواى نفس خود بودند ، اگر چه به ظاهر خود را مسلمان مىنماياندند و در جرگه‌ى مسلمانان زندگى مىكردند ، بغض و دشمنى آن حضرت را در دل داشتند ، و چه بسا آن را آشكار مىساختند ، و اين‌گونه بود كه محبت و عداوت نسبت به على عليه السّلام نشانه‌ى ايمان و نفاق شناخته مىشد .\r\nدر اين ميان عدّه‌اى از صحابه‌ى پيامبر بيش از ديگران نسبت به امير المؤمنين عليه السّلام اظهار مودّت و ارادت مىكردند ، و با توجه به سفارش‌هاى فراوان پيامبر صلّى اللّه عليه و آله نسبت به آن حضرت و تأكيد بر شايستگىها و برجستگىهاى ويژه‌ى او نسبت به ديگر صحابه ، گفتار و كردار او را بدين جهت كه از هرنظر مورد عنايت و رضايت\r\n\r\n\r\n","description":"","footnote":"\r\n( 1 ) . نور الابصار ، ص 160 ، منشورات الشريف الرضي ، قم .\r\n( 2 ) . ر . ك : الرياض النضرة ، الباب الرابع ، تأليف محب الدين طبرى ؛ قادتنا كيف نعرفهم ، ج 1 ، تأليف آية اللّه ميلانى .\r\n","page_name":" 57 ","page_number":57},
  {"content":"\r\n\r\nپيامبر صلّى اللّه عليه و آله است ، الگوى خويش قرار داده بودند ؛ از اين روى ، از آنان به‌عنوان شيعيان على عليه السّلام ياد مىشد .\r\n\r\nپيامبر صلّى اللّه عليه و آله و افضليت على عليه السّلام\r\nاز احاديث گذشته افضليت امير المؤمنين عليه السّلام نيز به روشنى به دست مىآيد ، چرا كه هرگاه على عليه السّلام محبوب‌ترين افراد نزد پيامبر اكرم صلّى اللّه عليه و آله است ، با توجه به اين‌كه حبّ و بغض پيامبر صلّى اللّه عليه و آله نسبت به افراد ناشى از تمايلات نفسانى و غريزى نيست ، بلكه از عقل و حكمت او سرچشمه مىگيرد ، مقتضاى محبوب‌ترين بودن على عليه السّلام برترين بودن او نيز خواهد بود ، علاوه‌بر اين احاديثى كه به دلالت مطابقى يا التزامى بر افضليت آن حضرت دلالت مىكند ، بسيار است ، چنان‌كه اين مطلب از آيه‌ى مباهله « 1 » نيز به روشنى به دست مىآيد ، چرا كه در اين آيه على عليه السّلام به منزله‌ى نفس پيامبر صلّى اللّه عليه و آله به شمار آمده است ، و چون پيامبر صلّى اللّه عليه و آله افضل بشر است ، كسى كه به منزله‌ى نفس او است نيز از چنين ويژگى برخوردار است .\r\nاز ابن عايشه پرسيدند : افضل اصحاب رسول خدا صلّى اللّه عليه و آله چه كسى است ؟ گفت :\r\nابو بكر ، عمر ، عثمان ، طلحه و زبير ، به او گفته شد : پس على بن ابى طالب عليه السّلام در چه مرتبه‌اى قرار دارد ؟ پاسخ داد : شما از من در مورد اصحاب پيامبر صلّى اللّه عليه و آله پرسيديد نه كسى كه به منزله‌ى نفس پيامبر است . سپس آيه‌ى مباهله را تلاوت كرد و در پايان گفت : چگونه اصحاب پيامبر صلّى اللّه عليه و آله همانند كسى هستند كه به منزله‌ى نفس پيامبر است ؟ « 2 »\r\n\r\n\r\n","description":"","footnote":"\r\n( 1 ) . آل عمران / 61 .\r\n( 2 ) . البيهقي ، المحاسن : 1 / 39 ؛ الامام الصادق و المذاهب الاربعة : 1 / 574 .\r\n","page_name":" 58 ","page_number":58},
  {"content":"\r\n\r\nعبد اللّه فرزند احمد بن حنبل از پدرش پرسيد : رأى شما در مورد تفضيل خلفا چيست ؟ وى گفت : ابوبكر ، عمر و عثمان به ترتيب به يكديگر برترى دارند . عبد اللّه گفت : پس على بن ابى طالب كجا قرار دارد ؟\r\nاحمد پاسخ داد : اى فرزندم على بن ابى طالب از خاندانى است كه كسى را نمىتوان با آنها مقايسه كرد . « 1 »\r\nپيامبر اكرم صلّى اللّه عليه و آله به فاطمه زهرا عليها السّلام فرموده است : همسر تو بهترين امت من است .\r\nقبل از ديگران اسلام آورد و علم و حلم او بر ديگران برترى دارد .\r\n« انّ زوجك خير امّتي اقدمهم اسلاماً و اكثرهم علما و افضلهم حلما » . « 2 »\r\nآن‌گاه كه مرغى بريان به پيامبر اكرم صلّى اللّه عليه و آله اهدا گرديد ، آن حضرت از خداوند خواست كه محبوب‌ترين خلق خود را نزد او آورد تا در خوردن آن با او شريك شود .\r\nدر اين هنگام على بن ابى طالب صلّى اللّه عليه و آله بر او وارد شد . « 3 »\r\nاز جابر بن عبد اللّه روايت شده كه پيامبر صلّى اللّه عليه و آله در مورد على عليه السّلام فرمود : « انّه اوّلكم ايمانا معي ، و اوفاكم بعهد اللّه تعالى و اقومكم بامر اللّه و اعدلكم في الرعية و اقسمكم بالسويّة و اعظمكم عند اللّه مزية » ؛ على عليه السّلام نخستين مؤمن به آيين اسلام است ، او از همه‌ى شما به عهد خداوند وفادارتر و در اجراى امر خداوند پايدارتر ، و\r\n\r\n\r\n","description":"","footnote":"\r\n( 1 ) . طبقات الحنابلة : 2 / 120 ، الامام الصادق و المذاهب الأربعة : 1 ، 575 .\r\n( 2 ) . خطيب خوارزمى ، المناقب فصل نهم ، حديث 111 ، ص 106 .\r\n( 3 ) . همان ، حديث 113 و 114 ، ص 107 و 108 . يادآور مىشويم در مورد حديث طير مشوى ، بحث‌هاى گسترده‌اى از نظر سند و دلالت مطرح شده است كه مشروح‌ترين آن‌ها در كتاب « عبقات الانوار » علّامه مير سيّد حامد هندى آمده است .\r\n","page_name":" 59 ","page_number":59},
  {"content":"\r\n\r\nنسبت به مردم عادل‌تر است ، و در تقسيم بيت المال مساوات را از همگان بيشتر رعايت مىكند ، و مقام او در پيشگاه خداوند برتر از شما است .\r\nجابر سپس يادآور مىشود كه آيه‌ى شريفه‌ى  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  در شأن آن حضرت نازل شده است . آن‌گاه افزوده است ، هرگاه على بن ابى طالب عليه السّلام وارد مىشد ، افراد مىگفتند : « قد جاء خير البريّة » . « 1 »\r\nروايات در اين‌باره بسيار است و اين مقام گنجايش نقل آنها را ندارد . با توجه به مجموع مطالب ياد شده مىتوان گفت : بناى تشيّع از نخستين روزهاى طلوع و ظهور آيين اسلام به دست مبارك پيامبر اكرم صلّى اللّه عليه و آله بنيان گرديد . يعنى پيامبر اكرم صلّى اللّه عليه و آله همزمان با اعلان توحيد و نبوت ، مسأله‌ى امامت را نيز مطرح ساخت ، و از طرفى با گفتار و رفتار خود برجستگى شخصيت على عليه السّلام را بر همگان آشكار نمود ، به گونه‌اى كه در همان زمان گروهى از مسلمانان سخت شيفته‌ى فضايل و كمالات آن حضرت شدند ، و در ميان مسلمانان به‌عنوان شيعه‌ى على بن ابى طالب شناخته شدند ،\r\n\r\n\r\n","description":"","footnote":"\r\n( 1 ) . همان ، حديث 120 ، ص 111 - 112 . در مورد افضليت امام على عليه السّلام بر ديگر صحابه‌ى پيامبر صلّى اللّه عليه و آله در كتاب‌هاى كلامى و غيره بحث‌هاى گسترده‌اى مطرح شده است . اعتقاد به افضليت آن حضرت به شيعه اختصاص ندارد بلكه بسيارى از علماى معتزله - به‌ويژه معتزله‌ى بغداد - بر اين عقيده‌اند . ابن ابى الحديد در شرح نهج البلاغه در موارد بسيارى به اين مسأله پرداخته است . برجسته‌ترين شخصيت معتزلى كه در اين‌باره بحث نموده ابو جعفر اسكافى است . وى ، دو كتاب « نقض عثمانية جاحظ » و « المعيار و الموازنة » در اين باره تأليف نموده است ، و با وجوهى استوار افضليت امام على عليه السّلام را بر ديگران اثبات كرده است .\r\n","page_name":" 60 ","page_number":60},
  {"content":"\r\n\r\nآنچه اين گرايش را تشديد مىكرد ، اين بود كه رسول خدا صلّى اللّه عليه و آله آشكارا از شيعيان على عليه السّلام ستايش نموده و آنان را از رستگاران در قيامت به شمار آورد .\r\nپس از رحلت پيامبر اكرم صلّى اللّه عليه و آله كه مسأله‌ى خلافت و جانشينى آن حضرت مطرح شد ، همان كسانى كه در عصر رسالت بيش از ديگران به على عليه السّلام ارادت مىورزيدند ، و شيعه او به شمار مىآمدند ، با توجه به نصوص امامت و نيز فضايل و برجستگىهاى ويژه‌ى امام على عليه السّلام از امامت و خلافت بلافصل او طرفدارى كردند ، و خلافت ديگران را امرى نامشروع و نادرست مىدانستند . هرچند ، به پيروى از مولاى خويش على عليه السّلام كه مصالح اسلام و مسلمانان را در برگزيدن روش مدارا و صبر مىدانستند ، روش صبر و مدارا را برگزيدند ، و جز بيان حقيقت از طريق بحث و استدلال منطقى ، به انجام كارى دست نزدند ، بلكه تا آن‌جا كه مصالح اسلام و مسلمانان اقتضا مىكرد ، با خلفاى پيش از امام على عليه السّلام همكارى مىكردند .\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\nفصل سوّم فرضيه‌هاى نادرست در تاريخ و منشأ پيدايش شيعه\r\nدر فصل قبل ديدگاه درست درمورد تاريخ و منشأ پيدايش تشيّع و شيعه را بيان نموديم ، و روشن شد كه تاريخ آن با تاريخ اسلام همراه است ، و بنيانگذار اسلام خود تشيّع را نيز بنيان نهاده است ، و نيز اشاره نموديم كه در اين‌باره ديدگاه‌هاى ديگرى نيز از طرف برخى نويسندگان و نظريه پردازان مطرح شده است و وعده نموديم كه اين ديدگاه‌ها را در فصلى جداگانه مورد بررسى قرار دهيم . فصل حاضر به اين مهم خواهد پرداخت .\r\nپيش از آن‌كه اين ديدگاه‌ها را نقل و نقد كنيم ، يادآور مىشويم كه بحث‌هاى پيشين و دلايل گوناگونى كه بر ديدگاه مورد قبول خويش اقامه نموديم ، خود به تنهايى ما را از هرگونه بحث درمورد ديدگاه‌هاى ديگر بىنياز مىسازد ، ولى از آن‌جا كه هدف از اين بحث‌ها روشن‌تر شدن هرچه بيشتر مسايل است ، لازم است فرضيه‌اى ديگر را نيز مورد پژوهش ويژه قرار دهيم :\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nفرضيه‌ى عبد اللّه بن سبا\r\nبرخى از نويسندگان ، تاريخ پيدايش تشيّع را قسمت پايانى دوران خلافت عثمان دانسته‌اند . آنان از فردى به نام عبد اللّه بن سبا ياد كرده و گفته‌اند : وى بر آيين يهود بوده است ، و در زمان خلافت عثمان تظاهر به اسلام نمود ، و در حقيقت در پى آن بود كه آيين اسلام را مخدوش سازد . بدين منظور ، عقيده‌ى خلافت و امامت بلافصل على عليه السّلام را مطرح كرد . و عصمت را از شرايط امام دانست ، و بدين طريق به امامت كه در اصل يك مسأله‌ى سياسى و عادى بود لباس قداست پوشيد . وى همچنين مسأله‌ى غاصبانه و ناحق بودن خلافت خلفاى پيشين را مطرح ساخت ، و مردم را به شورش عليه خليفه برانگيخت كه نتيجه‌ى آن قتل خليفه به دست شورشيان بود . بنابراين ، مذهب تشيّع ساخته و پرداخته او است ، نه نشأت گرفته از كتاب و سنّت ، يا گفتار و كردار امام على عليه السّلام و صحابه‌ى بزرگ پيامبر اكرم صلّى اللّه عليه و آله . « 1 »\r\nاين فرضيه از جنبه‌هاى مختلف قابل نقد و مناقشه است :\r\n1 - لازمه‌ى اين فرضيه اين است كه دستگاه خلافت اسلامى را بىخبر از واقعيت‌ها و رخدادها ، يا بىاعتنا به سرنوشت اسلام و مسلمانان ، يا بىكفايت و ناتوان در مقابله با توطئه‌ها بدانيم ؛ با اين‌كه گزارش‌هاى تاريخى از برخورد شديد خليفه و كارگزاران حكومت با مخالفان حكايت مىكند . هرچند آنان از بزرگان\r\n\r\n\r\n","description":"","footnote":"\r\n( 1 ) . رشيد رضا در كتاب السنة و الشيعة ، ص 4 - 6 ؛ علي سامي النشار در كتاب نشأة الفكر الفلسفي في الاسلام ، ص 18 ؛ محمد ابو زهره در كتاب المذاهب الاسلامية ، ص 46 و برخى از مستشرقان از طرفداران اين نظريه‌اند ؛ و نيز ر . ك : نشأة التشيع ، ص 50 - 51 ؛ الامام الصادق و المذاهب الاربعة : 6 / 456 - 460 ؛ بحوث في الملل و النحل : 6 / 127 - 128 .\r\n","page_name":" 64 ","page_number":64},
  {"content":"\r\n\r\nصحابه بودند ، چنان‌كه ابو ذر غفارى را به ربذه تبعيد كردند ، و عمار ياسر را به شدت كتك زدند و بر او صدمه‌ى جسمانى جدّى وارد كردند ؛ با اين حال ، سكوت و بىتفاوتى دستگاه خلافت در برابر چنان توطئه بزرگى كه طرفداران اين فرضيه مطرح كرده‌اند چگونه قابل توجيه است ؟ آيا اين مطلب ، دليل روشنى بر نادرستى فرضيه‌ى ياد شده به شمار نمىرود ؟\r\n2 - فرضيه‌ى يادشده ، گذشته از اين‌كه دستگاه خلافت و شخص خليفه را زير سؤال مىبرد ، عموم امت اسلامى و صحابه‌ى بزرگ پيامبر اكرم صلّى اللّه عليه و آله را نيز مورد نقد جدّى قرار مىدهد ، به‌راستى چگونه مسلمانان از چنين توطئه بزرگى كه توسط فردى يهودى طراحى شده بود غفلت ورزيده ، و بازيچه‌ى دست او گرديدند . به ويژه آن‌كه در داستانى كه در مورد عبد اللّه بن سبا نقل شده از شخصيت‌هايى چون ابو ذر ، عمار ياسر ، محمد بن حذيفه ، محمد بن ابى بكر ، صعصعة بن صوحان و مالك اشتر يادشده و گفته شده است كه آنان تحت تأثير فتنه‌انگيزى ابن سبا قرار گرفته و حوادث مربوط به قتل عثمان ، و واقعه‌ى جمل و مانند آن را دامن زدند ! !\r\n3 - اگر فردى به نام عبد اللّه بن سبا با ويژگىهايى كه در مورد او گفته‌اند واقعيت داشت ، چرا هرگز در گفته‌ها و نوشته‌هاى كسانى كه با علوىها خصومت مىورزيدند ، و از هيچ تلاش و تبليغى براى مخدوش كردن چهره‌ى آنان بهره مىگرفتند ، از چنين فرد و چنان داستانى ياد نشده است ، بدون شك ، اگر اين داستان واقعيّت مىداشت ، بيش از همه معاويه و هواداران و عمّال او در سركوب كردن علويان و شيعيان از آن استفاده مىكردند ، در حالىكه هيچ گزارشى تاريخى حتّى اشاره‌اى نسبت به اين مطلب ندارد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n4 - معمولا پيروان و طرفداران يك مذهب از فرد يا افرادى كه در پيدايش يا تقويت و گسترش آن نقش مؤثّرى داشته‌اند ، با تكريم و ستايش ياد مىكنند ، در حالى كه بزرگان مذهب شيعه - بدون استثناء - هرگاه از عبد الله بن سبا ياد كرده‌اند ، يا اصل وجود او را نپذيرفته‌اند و يا با لعن و نفرين از او ياد كرده‌اند !\r\n5 - فرضيه‌ى عبد اللّه بن سبا از نظر منابع تاريخى به يك منبع بازمىگردد و آن تاريخ طبرى است ، زيرا كسانى چون ابن اثير ، ابو الفدا و ابن كثير نيز كه اين قصه را نقل كرده‌اند ، از طبرى گرفته‌اند ، و طبرى آن را از سيف بن عمر تميمى نقل كرده است كه از نظر رجال شناسان به جعل و وضع حديث متّهم گرديده است . « 1 » در مورد وقايع تاريخ اسلام دو كتاب نوشته « 2 » ، و در آن دو مطالب بىاساس و ساختگى بسيارى آورده است كه افسانه‌ى عبد اللّه بن سبا از آن جمله است .\r\n6 - در احاديث شيعه ، و نيز كتب ملل و نحل از عبد اللّه بن سبا به‌عنوان فردى غالى كه به الوهيت على عليه السّلام قايل بوده است ، يادشده و گفته شده است امام عليه السّلام با او به‌شدّت برخورد كرد . نخست او را تبعيد و سپس دستور قتل او را صادر نمود . بدين جهت از فرقه‌اى از غلات به نام « سبئية » يادشده است . بديهى است مطلب ياد شده هيچ ارتباطى با افسانه‌ى عبد اللّه بن سبا ، چنان‌كه طبرى نقل كرده است ، ندارد .\r\n\r\n\r\n","description":"","footnote":"\r\n( 1 ) . حاكم نيشابورى در مورد او گفته است : وى به زندقه متّهم گرديده ، و روايت او بىارزش است ، ابن معين در مورد وى گفته است : حديث وى ضعيف است و خيرى در او يافت نمىشود . نسائى گفته است : وى ضعيف است .\r\nسيوطى گفته است : وضّاع ( حديث ساز ) است . ر . ك : بحوث في الملل و النحل : 6 / 133 .\r\n( 2 ) . الف ) الفتوح و الرّدّة ، ب ) الجمل و مسير عايشة و علي .\r\n","page_name":" 66 ","page_number":66},
  {"content":"\r\n\r\nحاصل آن‌كه ، فرضيه پيدايش شيعه توسط عبد اللّه بن سبا نه سند و مدرك تاريخى معتبرى دارد ، و نه با واقعيت‌هاى تاريخى ، و اعتبارات عقلايى سازگار است ، و در حقيقت افسانه‌اى بيش نيست . « 1 »\r\n\r\nدوران زمامدارى امام على عليه السّلام\r\nبرخى ، تاريخ پيدايش شيعه را دوران زمامدارى امام على عليه السّلام دانسته‌اند . اين نظريه دوگونه تقرير شده است يكى مربوط به واقعه‌ى جمل و ديگرى مربوط به واقعه‌ى صفّين است .\r\nالف ) واقعه‌ى جمل : مستند اين قول عبارت ابن نديم در « الفهرست » است وى به نقل از محمد بن اسحاق گفته است :\r\n« آن‌گاه كه طلحه و زبير به بهانه‌ى خونخواهى عثمان با على عليه السّلام به مخالفت برخاستند ، و على در برابر آنان مقاومت كرد تا آنان تسليم حكم خداوند گردند ، پيروان آن حضرت شيعه ناميده شدند ، و امام عليه السّلام آنان را شيعه‌ى خود مىخواند و به چهار دسته\r\n\r\n\r\n","description":"","footnote":"\r\n( 1 ) . در مورد فرضيه‌ى يادشده و افسانه عبد اللّه بن سبا به كتاب‌هاى ذيل رجوع شود :\r\nعلّامه كاشف الغطاء ، اصل الشيعة و اصولها ؛ علّامه امينى ، الغدير ، جلد نهم ؛ دكتر طه حسين ، علي و بنوه ؛ دكتر احمد محمود صبحي ، نظرية الامامة في علم الكلام ، جلد سوم ؛ علّامه عسكرى ، عبد اللّه بن سبا ؛ شيخ محمد جواد مغنيه ، الشيعة و التشيع ؛ آية اللّه سبحانى ، بحوث في الملل و النحل ، جلد ششم ؛ سيّد طالب خرسان ، نشأة التشيع ؛ اسد حيدر ، الامام الصادق عليه السّلام و المذاهب الاربعة ، جلد ششم ؛ هاشم معروف الحسيني ، الشيعة بين الاشاعرة و المعتزلة ، ص 121 - 125 .\r\n","page_name":" 67 ","page_number":67},
  {"content":"\r\n\r\nبا چهار اسم تقسيم نمود : 1 . اصفيا 2 . اوليا 3 . شرطة الخميس 4 . اصحاب » . « 1 »\r\nدر نقد اين نظريه نكاتى را يادآور مىشويم :\r\n1 - پيش از ابن نديم « 2 » ابو عبد اللّه برقى در كتاب رجال خود از طبقات يا اصناف چهارگانه پيروان امير المؤمنين با عناوين يادشده ياد كرده ، و از سلمان فارسى ، مقداد بن اسود ، ابو ذر غفارى و عده‌اى ديگر به عنوان اصفيا نام برده است . « 3 » با توجّه به اين‌كه سلمان و ابو ذر قبل از واقعه‌ى جمل وفات كرده‌اند ، بايد گفت اصطلاح شيعه نسبت به ياران و پيروان على عليه السّلام پيش از آن شناخته شده بوده است .\r\n2 - كلام ابن نديم با دلايل و شواهد نظريه‌ى نخست ناسازگار است . و با توجه به اعتبار آن دلايل و شواهد ، نمىتوان سخن وى را پذيرفت و احتمال دارد در نقل كلام وى تحريف يا تغييرى رخ داده باشد .\r\n3 - آن‌چه در توجيه اين نظريه مىتوان گفت اين است كه اگرچه مذهب شيعه از قبل وجود داشته است ، ولى در عصر زمامدارى امام على عليه السّلام به دليل فراهم بودن زمينه‌هاى مناسب اجتماعى و سياسى ظهور بيشترى يافت ، و واقعه‌ى جنگ جمل در ظهور و بروز آن نقش ويژه داشت .\r\nب ) واقعه‌ى صفين : قول ديگر در چگونگى پيدايش شيعه در عصر زمامدارى امام على عليه السّلام اين است كه پس از واقعه‌ى صفين و ماجراى حكميت پيروان\r\n\r\n\r\n","description":"","footnote":"\r\n( 1 ) . الفهرست ، ص 249 .\r\n( 2 ) . ابن نديم در سال 378 وفات كرده است . و برقى در سال 274 يا 280 .\r\n( 3 ) . رجال برقى ، ص 3 .\r\n","page_name":" 68 ","page_number":68},
  {"content":"\r\n\r\nامير المؤمنين عليه السّلام دو دسته شدند ، گروهى خوارج را تشكيل دادند كه پس از بازگشت از صفّين در يك منزلى كوفه در مكانى به نام حروراء اقامت گزيدند ، و گروه ديگر كسانى بودند كه با امام عليه السّلام وارد كوفه شدند . گروه دوم نزد آن حضرت آمده و بار ديگر با امام عليه السّلام بيعت كردند و بر دوستى خود با دوستان او ، و دشمنى با دشمنان وى تأكيد نمودند . مستشرق مونتگمرى وات از طرفداران اين نظريه است . « 1 » گويا وى اين مطلب را از عبارت طبرى استفاده كرده كه گفته است :\r\n« لمّا قدم عليّ الكوفة و فارقته الخوارج و ثبت اليه الشيعة ، فقالوا في اعناقنا بيعة ثانية ، نحن اولياء من واليت ، و أعداء من عاديت » . « 2 »\r\nيادآور مىشويم عبارت « و ثبت اليه الشيعة » بيانگر اين است كه در ميان سپاه امام عليه السّلام كه در جنگ صفين شركت كرده بودند ، كسانى به عنوان شيعه شناخته شده بودند ، و آنان بار ديگر بيعت خود را با امام تحكيم كردند . اين مطلب كه از ظاهر عبارت طبرى به دست مىآيد با دلايل و شواهدى كه در تبين نظريه‌ى اول و دوم بيان گرديد نيز هم‌آهنگ است .\r\nكوتاه سخن آن‌كه واقعه‌ى صفين نيز همچون واقعه‌ى جمل در ظهور و بروز شيعه و شناخته شدن هرچه بيشتر شيعيان على عليه السّلام مؤثر بوده است ، نه در پيدايش شيعه .\r\nبرخى ، در تبيين اين قول گفته‌اند : خوارج - كه در جريان جنگ صفين پديد آمدند\r\n\r\n\r\n","description":"","footnote":"\r\n( 1 ) . نشأة التشيع ، ص 37 به نقل از :\r\n 401 . P . 1691 , nodnoL , yteicosfonoitarg etniehtdnamalsI , M . W , ttaW \r\n( 2 ) . تاريخ طبرى : 4 / 46 .\r\n","page_name":" 69 ","page_number":69},
  {"content":"\r\n\r\n- در مورد مسأله‌ى امامت و شخصيت امام على عليه السّلام ديدگاه‌هايى را مطرح كردند ، كه عقايد شيعه در مورد امامت به صورت عكس العمل آن عقايد مطرح گرديد . آنان با تخطئه حكميت ، امام را جايز الخطا مىدانستند ، در برابر اين عقيده ، شيعه عصمت امام را مطرح كرد . آنان اظهار مىكردند كه امام مطابق ميل و هواى نفس خود عمل كرده است ، شيعه نظريه‌ى قداست امام را مطرح نمود ، آنان نه به نصب و نص در امامت قايل بودند و نه به اين‌كه امام بايد از قريش باشد ، شيعه عقيده‌ى وصايت و وراثت در امامت را مطرح كرد . « 1 »\r\nاين تفسير از قبيل اجتهاد در مقابل نص است ، زيرا عقايد شيعه برگرفته از كتاب و سنّت و دلايل عقلى روشن است . و از آغاز نزد بزرگان شيعه شناخته شده بوده است . نمونه‌هايى از اين دلايل را در فصل قبل يادآور شديم ، و نمونه‌هاى ديگر را در بحث‌هاى آينده بيان خواهيم كرد در اين‌جا گفتارى از امام على عليه السّلام را يادآور مىشويم كه فرمود :\r\n1 . لا يقاس بآل محمّد صلّى اللّه عليه و آله من هذه الامّة أحد ، و لا يسوّى بهم من جرت نعمتهم عليه ابدا .\r\n2 . هم اساس الدين ، و عماد اليقين .\r\n3 . اليهم يفيء الغالي ، و بهم يلحق التالي .\r\n4 . و لهم خصائص حق الولاية ، و فيهم الوصيّة و الوراثة . « 2 »\r\nآنچه مىتوان در اين باره گفت اين است كه ، حوادث و شرايط اجتماعى از قبيل\r\n\r\n\r\n","description":"","footnote":"\r\n( 1 ) . احمد محمود صبحى ، في علم الكلام : 3 / 25 .\r\n( 2 ) . نهج البلاغه ، خطبه‌ى 2 .\r\n","page_name":" 70 ","page_number":70},
  {"content":"\r\n\r\nظهور خوارج و مانند آن در مطرح شدن جدىتر عقايد شيعه و بحث و گفتگوهاى كلامى در مورد آنها مؤثّر بوده است ، نه در حدوث و پيدايش آنها .\r\n\r\nپس از واقعه‌ى كربلا\r\nاز آنچه در نقد نظريه‌ى پيشين بيان گرديد ، نقد نظريه‌ى ديگرى كه تاريخ پيدايش شيعه را پس از واقعه‌ى كربلا و شهادت امام حسين عليه السّلام مىداند « 1 » نيز روشن گرديد .\r\nآرى ، در اين‌كه واقعه‌ى كربلا نقطه‌ى عطف مهمّى در حيات سياسى و معنوى شيعه به شمار مىرود ، ترديدى نيست ، ولى خود اين واقعه‌ى عظيم - تا آن‌جا كه به امام حسين عليه السّلام و ياران او مربوط مىشود - نتيجه‌ى عقايد و باورهاى شيعه است كه از عصر رسالت آغاز شده و تا آن روز ، مراحل تاريخى گوناگونى را پشت سر گذاشته بود .\r\nيكى از نويسندگان در تبيين اين نظريه كه تاريخ ظهور شيعه به بعد از واقعه‌ى كربلا بازمىگردد ، براى تشيّع مراحل سه‌گانه‌اى ذكر كرده و تاريخ ظهور سومين مرحله آن را پس از واقعه‌ى كربلا دانسته است . اين مراحل عبارتند از :\r\n1 . تشيّع روحى و قلبى ؛ يعنى محبّت ورزيدن به على بن ابى طالب عليه السّلام ، اين مرحله از تشيّع در زمان پيامبر اكرم صلّى اللّه عليه و آله نمايان گرديد و منشأ آن احاديث بسيارى است كه در مورد ولايت آن حضرت از رسول اكرم صلّى اللّه عليه و آله نقل شده است . مانند حديث يوم الدار ( آغاز دعوت ) ، حديث غدير و غيره .\r\n2 . تشيّع سياسى ؛ يعنى اعتقاد به اين‌كه على عليه السّلام شايسته‌تر از ديگر صحابه براى\r\n\r\n\r\n","description":"","footnote":"\r\n( 1 ) . كامل مصطفى الشيبي در كتاب « الصلة بين التصوّف و التشيّع » ، ص 23 اين نظريه را برگزيده است . ر . ك : نشأة التشيّع ، ص 42 .\r\n","page_name":" 71 ","page_number":71},
  {"content":"\r\n\r\nتصدّى امر خلافت بوده است ، نه اين‌كه خلافت و امامت او مستند به نص است ، بلكه مستند خلافت و امامت وى فضايل بسيار و افضليت او بوده است . اين در جريان سقيفه بنى ساعده ظاهر گرديد .\r\n3 . تشيّع به عنوان فرقه از فرقه‌هاى اسلامى ؛ كه پس از واقعه‌ى كربلا پديد آمد ، و پيش از آن فرقه‌اى به نام شيعه وجود نداشت . « 1 »\r\nاين ديدگاه نيز با توجه به دلايلى كه پيش از اين در تبيين يا نقد ديدگاه‌هاى ديگر يادآور شديم ، پذيرفته نيست ؛ زيرا از مطالب پيشين به دست آمد كه اصطلاح شيعه حتّى در زمان پيامبر اكرم صلّى اللّه عليه و آله شناخته شده بود ، و برخى از صحابه به آن نام ناميده مىشدند . و آنان همان كسانى بودند كه پس از وفات پيامبر صلّى اللّه عليه و آله در مورد اختلافى كه در موضوع خلافت رخ داده بود ، جانب امام على عليه السّلام را برگزيدند و در استدلال‌هاى خود نه تنها به افضليت امام عليه السّلام استناد مىكردند ، بلكه به نصوص نيز استدلال مىنمودند ، اين مطلب در احتجاج‌هاى دوازده نفر از مهاجران و انصار عليه ابو بكر آمده است . « 2 » بنابراين ، تحليل مزبور با واقعيت‌هاى تاريخى و اسلامى سازگارى ندارد . مرحوم شهيد صدر در نقد نظريه‌ى مزبور گفته است : حقيقت اين است كه تشيّع هيچ‌گاه در حدّ يك رويكرد روحى و درونى مطرح نبوده و از جنبه‌ى سياسى جدا نبوده است . تشيّع در دامان اسلام به عنوان ديدگاهى مطرح شد كه امام على عليه السّلام را پس از پيامبر اكرم شايسته‌ترين فرد براى امامت فكرى ، اجتماعى و\r\n\r\n\r\n","description":"","footnote":"\r\n( 1 ) . دكتر عبد اللّه بن فياض ، تاريخ الامامية ، ص 38 - 47 .\r\n( 2 ) . ر . ك : الصدوق ، الخصال ، ابواب الاثنى عشر ، حديث 4 .\r\n","page_name":" 72 ","page_number":72},
  {"content":"\r\n\r\nسياسى مىدانست . شرايطى كه تشيّع پديد آمد به گونه‌اى نبود كه تفكر شيعى صرفا جنبه‌ى روحى داشته و از جنبه سياسى جدا باشد . اين تفكر از آغاز هر دو جنبه‌ى روحى و سياسى را با هم همراه داشت . « 1 »\r\n\r\nايرانيان و تشيّع\r\nبرخى از نويسندگان ، مذهب شيعه را پديده‌اى فارسى و ايرانى و ساخته فكر و كوشش ايرانيان پنداشته‌اند . اين فرضيه كه توسط برخى از شرق‌شناسان مطرح شده است مورد قبول بعضى از نويسندگان متعصّب سنّى و برخى از ناسيوناليست‌هاى ايرانى نيز قرار گرفته است . « 2 » وجوهى كه اين گروه در تبيين و اثبات فرضيه‌ى خود گفته‌اند بدين قرار است :\r\nالف ) عقيده‌ى وصايت و وراثت در مسأله‌ى امامت كه از عقايد اساسى مذهب شيعه است ، در ميان عرب شناخته شده نبوده است ، ولى در فرهنگ ايرانيان شناخته شده بود ، و نظام شاهنشاهى ايران مبتنى بر اين روش بوده است .\r\nب ) احترام ويژه‌ى ايرانيان نسبت به امامان شيعه ، از يك انگيزه‌ى ناسيوناليستى نشأت مىگيرد ، زيرا امام حسين عليه السّلام با شهربانو دختر يزدگرد سوم ازدواج كرده ، و\r\n\r\n\r\n","description":"","footnote":"\r\n( 1 ) . نشأة التشيع و الشيعة ، صص 91 - 92 .\r\n( 2 ) . از شرق شناسان . كنت گوبينو و ادوارد براون ، و از نويسندگان سنّى احمد امين مصرى در كتاب « فجر الإسلام » و از ناسيوناليست‌هاى ايرانى ، دكتر پرويز صانعى ، نويسنده‌ى كتاب « قانون و شخصيت » را مىتوان نام برد . ر . ك : مرتضى مطهرى ، خدمات متقابل اسلام و ايران : 1 / 128 - 131 .\r\n","page_name":" 73 ","page_number":73},
  {"content":"\r\n\r\nامامان شيعه از نسل او مىباشند ، و بدين طريق نسبت ايرانى دارند .\r\nج ) شكست ايرانيان از سپاهيان اسلام و فتح ايران توسط مسلمانان احساس حقارت و كينه‌توزى نسبت به مسلمانان عرب را در وجود آنان پديد آورد . آنان در پى انتقام‌جويى بودند ، و اين هدف را با مطرح ساختن عقايد خاص شيعه در امامت و غيره ، عملى ساختند . مخالفت‌هاى عقايد شيعه با عقايد مسلمانان اهل سنّت از اين‌جا نشأت مىگيرد .\r\nدر نقد اين فرضيه نكاتى را يادآور مىشويم :\r\n1 - اعتقاد به وصايت در امامت ، در احاديث نبوى وارد شده است . « 1 » و چنان‌كه پيش از اين گذشت ، در سخنان امام على عليه السّلام نيز به آن تصريح شده است . بنابراين ، اين عقيده برگرفته از منابع اصيل اسلامى است و هيچ‌گونه ارتباطى با عقيده‌ى ايرانيان در مورد حكومت شاهنشاهى ندارد .\r\n2 - مهم‌ترين مناطق جغرافيايى شيعه در صدر اسلام زمين‌هاى عربى حجاز ، و عراق و يمن بود ، نه ايران . و بيشترين شيعيان على عليه السّلام در روزگار آن حضرت از عرب بودند . چنان‌كه سپاهيان امام عليه السّلام در جنگ‌هاى جمل ، صفين و نهروان را اقوام عرب تشكيل مىدادند .\r\n3 - از گزارش‌هاى تاريخى به روشنى به دست مىآيد كه ايرانيان در آغاز كه به آيين اسلام گرويدند ، با توجه به اين‌كه در آن زمان تفكّر و سياست سنّى حاكم بود ، اسلام سنّى داشتند و سپس به تدريج مذهب تشيّع در ميان ايرانيان انتشار يافت . و\r\n\r\n\r\n","description":"","footnote":"\r\n( 1 ) . حديث يوم الدار در ارتباط با آيه‌ى كريمه‌ى « انذار » در كتب حديث و تاريخ معروف است .\r\n","page_name":" 74 ","page_number":74},
  {"content":"\r\n\r\nاين امر علل گوناگونى داشت . يكى از عوامل آن اين بود كه شيعيانى كه از سرزمين‌هاى ديگر اسلامى چون حجاز و عراق به ايران هجرت مىكردند و تفكّر و عقيده‌ى تشيّع را در بين ايرانيان ترويج مىكردند . ياقوت حموى در معجم البلدان « 1 » مىنويسد :\r\nاين شهر توسط طلحة بن احوص اشعرى در روزگار حجّاج بن يوسف ( 83 ه ) تأسيس شد و قبل از آن هفت روستا بود كه كمندان نام داشت . توضيح آن چنين است كه عبد الرحمان بن محمد بن اشعث بن قيس كه از سوى حجّاج والى سيستان بود ، بر حجّاج شوريد . آن‌گاه كه وى از حجّاج شكست خورد و به كابل گريخت .\r\nفرزندان سعد بن مالك بن عامر اشعرى كه در ميان لشكريان او بودند ، به ناحيه‌ى قم وارد شدند ، و بر هفت روستايى كه كمندان نام داشت ، تسلط يافتند . به تدريج عموزادگان آنان نيز به آن‌ها پيوستند . اين نام سپس به قم تغيير يافت . يكى از آن برادران عبد اللّه بن سعد بود . وى بر مذهب اماميه بود و فرزندانش كه در كوفه بودند به قم منتقل شدند ، و آنان سبب انتشار تشيّع در قم گرديدند . « 2 »\r\nمحمد ابو زهره در اين باره گفته است : فارسيان به دست عرب تشيّع را برگزيدند ، و هرگز تشيّع را آنان پديد نياوردند . بسيارى از علماى اسلام كه گرايش به داشتند از خوف اموىها و عباسىها به شهرهاى فارس ، خراسان و مناطق ديگر جهان اسلام گريختند . و سبب نشر تشيّع شدند . و قبل از سقوط دولت بنى اميه\r\n\r\n\r\n","description":"","footnote":"\r\n( 1 ) . معجم البلدان : 4 / 394 ، واژه‌ى قم .\r\n( 2 ) . ر . ك : بحوث في الملل و النحل : 6 / 145 - 146 ؛ اعيان الشيعة : 1 / 26 ؛ الشيعة و التشيّع ، ص 64 - 71 .\r\n","page_name":" 75 ","page_number":75},
  {"content":"\r\n\r\nتشيّع در اين سرزمين انتشار يافته بود . « 1 »\r\n4 - دليل ديگر بر نادرستى اين فرضيه اين است كه علاوه بر اين‌كه ائمه‌ى دوازده گانه شيعه همگى از نظر نسب و نژاد عرب بودند ، بسيارى از بزرگان علماى شيعه نيز از خاندان‌هاى عرب بودند مانند آل أعين ، آل عطيه ، بنى درّاح ، شيخ مفيد ، سيّد مرتضى ، محقّق حلّى ، علّامه حلّى ، ابن طاووس ، ابن ادريس ، فاضل مقداد ، شهيد اول ، شهيد ثانى و ديگران ، و از سوى ديگر ، هيچ‌يك از ائمه‌ى مذاهب اربعه از نژاد عرب نبودند ، بلكه از مواليان عرب بودند ، چنان‌كه نويسندگان صحاح اهل سنّت و بسيارى از متكلّمان ، محدّثان و فقيهان برجسته‌ى آنان نيز عرب نبودند . « 2 »\r\n5 - لازمه‌ى اين فرضيه اين است كه ايرانيان به شهربانو مادر امام سجاد عليه السّلام احترامى بيشتر از مادران ساير ائمه‌ى اطهار عليه السّلام كه ايرانى نبودند قايل باشند ، در حالى كه هرگز چنين نيست ، و مثلا نرجس خاتون مادر امام عصر ( عج ) كه يك كنيز رومى بوده است از احترام بيشترى برخوردار است . گذشته از اين ، اين فرضيه در مورد امام حسن و امير المؤمنين عليه السّلام واقعيت ندارد .\r\nاگر مردم ايران احترامى كه براى ائمه‌ى اطهار عليهم السّلام قايلند به خاطر انتساب آنها به خاندان ساسانى است مىبايست به همين دليل براى خاندان اموى نيز احترام قايل باشند ، زيرا در زمان وليد بن عبد الملك ، در يكى از جنگ‌هاى قتيبة بن مسلم ، يكى از نوادگان يزدگرد به نام « شاه آفريد » اسير شد ، و وليد با او ازدواج كرد ، و از او يزيد\r\n\r\n\r\n","description":"","footnote":"\r\n( 1 ) . الامام جعفر الصادق عليه السّلام ، ص 545 .\r\n( 2 ) . اعيان الشيعة : 1 / 32 ؛ نشأة التشيع ، ص 47 - 97 .\r\n","page_name":" 76 ","page_number":76},
  {"content":"\r\n\r\nبن وليد كه به « يزيد ناقص » معروف است به دنيا آمد ، پس نسب يزيد بن وليد به شاهان ساسانى مىرسد .\r\nانتساب يزيد بن وليد به شاهان ساسانى از انتساب امام سجاد عليه السّلام به آنان از نظر تاريخى مسلّم‌تر است ، زيرا در مورد ازدواج امام حسين عليه السّلام با شهربانو دختر يزدگرد ساسانى برخى از مورّخان ترديد كرده‌اند ، ولى آنان در مورد ازدواج وليد بن عبد الملك با « شاه فريد » ترديد نكرده‌اند . « 1 »\r\n6 - عقايد شيعه ( شيعه‌ى اثنى عشرى ) در مسأله‌ى امامت و مسايل ديگر اعتقادى برگرفته از قرآن كريم و احاديث نبوى و روايات ائمه‌ى اهل بيت عليهم السّلام و دلايل روشن عقلى است و اگر با ديده‌ى انصاف داورى شود ، بايد گفت اسلام اصيل در تشيّع تبلور يافته است ، در اين صورت ، اين سخن كه ايرانيان از طريق به انتقام‌جويى از اسلام و مسلمانان برخاستند ، افترايى بزرگ به شيعه است .\r\n7 - شواهد تاريخى گوياى اين حقيقت است كه ايرانيان - نه از روى ترس و اكراه - بلكه از سر رضا و رغبت و اشتياق به آيين اسلام گرويدند . آنچه سبب پذيرش اسلام و تسليم شدن ايرانيان در برابر سپاهيان اسلام گرديد ، يكى ، حقانيت عقايد و آموزه‌هاى اسلامى و ديگرى ، به ستوه آمدن آنان از ظلم و ستم شاهان ساسانى بود .\r\nبه عبارت ديگر ، احكام و آموزه‌هاى مبتنى بر عدالت و مساوات اسلامى از يك سو ، و بىدادگرى و تبعيض نظام ساسانى از سوى ديگر ، ايرانيان را به پذيرش آيين اسلام و مقاومت نكردن در برابر سپاه مسلمانان برانگيخت . اگر چنين نبود ، فتح\r\n\r\n\r\n","description":"","footnote":"\r\n( 1 ) . استاد مطهرى ، خدمات متقابل اسلام و ايران : 1 / 141 - 143 .\r\n","page_name":" 77 ","page_number":77},
  {"content":"\r\n\r\nايران بدان سادگى صورت نمىگرفت . گذشته از اين ، پس از فتح ايران توسط سپاهيان اسلام ، ايرانيان در پذيرش اسلام آزاد بودند ، و مىتوانستند با پرداختن جزيه بر آيين زردشت باقى بمانند . همان‌گونه كه پيروان ديگر مذاهب آسمانى داراى چنين حق انتخابى بودند . و هرگز آنان را به پذيرش آيين اسلام مجبور نمىساختند . ادوارد براون در اين‌باره مىنويسد :\r\n« تحقيق در مورد غلبه‌ى تدريجى آيين اسلام بر كيش زردشت مشكل‌تر از تحقيق در استيلاى ارضى عرب بر مستملكات ساسانيان است ، چه بسا تصور كنند كه جنگجويان اسلام ، اقوام و ممالك مفتوحه را در انتخاب يكى از دو راه مخيّر مىساختند : اوّل قرآن ، دوم شمشير . ولى اين تصور صحيح نيست ، زيرا گبر و ترسا و يهود اجازه داشتند آيين خود را نگاه دارند و فقط مجبور به دادن جزيه بودند ، و اين ترتيب كاملا عادلانه بود ، زيرا اتباع غير مسلم خلفا از شركت در غزوات و دادن خمس و زكات كه بر امت پيامبر صلّى اللّه عليه و آله فرض بود ، معاف بودند » . « 1 »\r\n\r\n\r\n","description":"","footnote":"\r\n( 1 ) . تاريخ ادبيات ايران : 1 / 297 ، براى آگاهى بيشتر در مورد اسباب و انگيزه‌هاى تشيّع ايرانيان و نقد فرضيه‌هاى نادرست در اين‌باره به كتاب « خدمات متقابل اسلام و ايران » : 1 / 128 - 154 رجوع شود .\r\n","page_name":" 78 ","page_number":78},
  {"content":"\r\n\r\n\r\nفصل چهارم شيعه در عصر خلفا\r\nنخستين مرحله از تاريخ سياسى و اجتماعى شيعه با رحلت پيامبر اكرم صلّى اللّه عليه و آله آغاز مىشود و تا شهادت امير المؤمنين عليه السّلام ادامه مىيابد . در آغاز اين دوره مسأله‌ى خلافت و امامت به‌عنوان مهم‌ترين مسأله‌ى سياسى و دينى در دنياى اسلام مطرح گرديد و در پى اختلافاتى كه در اين‌باره پديد آمد شيعه به عنوان گروهى از مسلمانان كه در مسأله‌ى امامت به نصب و نصّ نبوى قايل بودند نمايان شدند . و از سوى ديگر جمعى از مهاجران و انصار كه در سقيفه‌ى بنى ساعده گرد آمده بودند تا در مورد خليفه‌ى پيامبر و پيشواى مسلمانان تصميم‌گيرى كنند ، پس از مجادلات و بحث‌هايى كه ميان آنان درگرفت ، اكثريت آنها با ابو بكر به عنوان خليفه‌ى پيامبر صلّى اللّه عليه و آله و رهبر جامعه‌ى اسلامى بيعت كردند . بدين ترتيب ابو بكر زمام امور مسلمانان را در دست گرفت و دو سال و هفت ماه عهده‌دار اين امر بود .\r\nدر ابتداى اين دوره امير المؤمنين على عليه السّلام و معتقدان به امامت آن حضرت از\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبيعت با ابو بكر امتناع ورزيدند و در موارد و مناسبت‌هاى مختلف به تبيين ديدگاه خود پرداختند . به نقل ابن قتيبه ، به دستور ابو بكر امام على عليه السّلام را احضار كردند و از او خواستند تا با ابو بكر بيعت كند . امام على عليه السّلام به آنان فرمود :\r\n« انا احقّ بهذا الامر منكم ، لا ابايعكم و انتم اولى بالبيعة لي » « 1 » ؛ من از شما به امر خلافت و رهبرى سزاوارترم ، من با شما بيعت نمىكنم ، شايسته‌تر اين است كه شما با من بيعت كنيد .\r\nدر اين هنگام عمر و ابو عبيدة بن جرّاح خطاب به امام على عليه السّلام سخنانى گفته و از او خواستند تا با ابو بكر بيعت كند ، ولى امام عليه السّلام بار ديگر اين مطلب را كه خلافت و امامت حق او و اهل بيت پيامبر صلّى اللّه عليه و آله است را به آنان يادآور شد و فرمود :\r\n« فو اللّه يا معشر المهاجرين ، لنحن احقّ الناس به ، لأنّا اهل البيت و نحن أحقّ بهذا الأمر منكم ما كان فينا القارىء لكتاب اللّه ، الفقيه في دين اللّه ، العالم بسنن رسول اللّه ، المضطلع بامر الرعية ، المدافع عنهم الامور السيّئة ، القاسم بينهم بالسويّة ، و اللّه ، انه لفينا ، فلا تتبعوا الهوى فتضلّوا عن سبيل اللّه ، فتزدادوا من الحق بعداً » « 2 » اى گروه مهاجران ، به خدا سوگند ، ما خاندان سزاوارترين مردم به امر خلافت و رهبرى امت اسلامى هستيم . تا وقتى كه در ميان ما قارى قرآن كريم فقيه در دين خدا ، عالم به سنّت‌هاى رسول خدا صلّى اللّه عليه و آله ، توانمند در امر رهبرى مردم ، و مدافع آنان در ناملايمات ، تقسيم كننده‌ى بيت المال در بين آنان به طور يكسان\r\n\r\n\r\n","description":"","footnote":"\r\n( 1 ) . الإمامة و السياسة : 1 / 18 .\r\n( 2 ) . همان ، ص 19 .\r\n","page_name":" 80 ","page_number":80},
  {"content":"\r\n\r\nوجود داشته باشد ؛ سوگند به خدا كه چنين فردى در ميان ما خاندان رسالت وجود دارد . پس از هواى نفس پيروى مكنيد كه گمراه شده و از حق دور خواهيد شد .\r\nپيروان و هواداران امام على عليه السّلام نيز در گفت و گويى آشكار و روشنگر با ابو بكر اعتقاد خود را در مورد خلافت و امامت بلافصل على عليه السّلام بيان نمودند . شيخ صدوق نام دوازده تن از مهاجران و انصار كه در مورد امامت على عليه السّلام ، با ابو بكر به احتجاج پرداختند را نقل كرده است . « 1 » البته از عبارت وى به دست مىآيد كه احتجاج كنندگان منحصر در دوازده نفر نبودند ، زيرا پس از ذكر نام آن‌ها گفته است : « و غير هم » در پايان نيز پس از اشاره به سخنرانى زيد بن وهب گفته است : « فقام جماعة بعده فتكلّموا بنحو هذا » . اين گروه نخست با يكديگر با مشورت پرداختند . نظر برخى از آنان اين بود كه هرگاه ابو بكر بر فراز منبر بالا رفت ، او را از منبر فرود آورند ، ولى عدّه‌اى ديگر اين روش را نپسنديدند ، و سرانجام تصميم گرفتند با امير المؤمنين عليه السّلام در اين‌باره مشورت كنند . امام عليه السّلام آنان را از برخورد عملى و خشونت‌آميز با ابو بكر بر حذر داشت . و يادآور شد كه چنين برخوردى در آن شرايط مصلحت نيست . چنان‌كه خود آن حضرت با اكراه بيعت را پذيرفت . بر اين اساس از آنان خواست كه روش صبر و مدارا را برگزينند ، ولى به مسجد بروند و آنچه را از پيامبر اكرم صلّى اللّه عليه و آله در اين‌باره شنيدند ، به مردم ابلاغ كنند تا حجّت خداوند بر آنان تمام شود .\r\n\r\n\r\n","description":"","footnote":"\r\n( 1 ) . آنان عبارتند از : خالد بن سعيد بن عاص ، مقداد بن اسود ، عمار بن ياسر ، ابو ذر غفارى ، سلمان فارسى ، عبد اللّه بن مسعود ، بريده اسلمى ( از مهاجران ) ، و خزيمة بن ثابت ، سهل بن حنيف ، ابو ايوب انصارى ، ابو الهيثم بن تيهان و زيد بن وهب ( از انصار ) .\r\n","page_name":" 81 ","page_number":81},
  {"content":"\r\n\r\nآنان به سفارش امام عليه السّلام عمل كرده وارد مسجد شدند ، و يكى پس از ديگرى قيام نمودند و با ابو بكر به احتجاج پرداختند . از آن‌جا كه نقل مشروح سخنان آنان در اين مجال نمىگنجد ، نكات محورى احتجاج‌هاى آنان را يادآور مىشويم :\r\n1 . خالد بن سعيد : پيامبر صلّى اللّه عليه و آله فرمود : انّ عليّا امير كم من بعدي و خليفتي فيكم . انّ اهل بيتي هم الوارثون امري و القائمون بأمر امتي .\r\n2 . ابو ذر غفارى : پيامبر اكرم صلّى اللّه عليه و آله فرمود : الامر لعلي بعدي ثم الحسن و الحسين ثم فى اهل بيتي من ولد الحسين .\r\n3 . سلمان فارسى : تركتم امر النبي صلّى اللّه عليه و آله و تناسيتم وصيّته ، فعمّا قليل يصفوا اليكم الامر حين تزوروا القبور . . . .\r\n4 . مقداد بن اسود : قد علمت ان هذا الامر لعلي عليه السّلام و هو صاحبه بعد رسول اللّه صلّى اللّه عليه و آله .\r\n5 . بريده اسلمى : يا ابا بكر ! اما تذكر اذا امرنا رسول اللّه صلّى اللّه عليه و آله و سلّمنا على علي عليه السّلام بإمرة المؤمنين .\r\n6 . عبد اللّه بن مسعود : علي بن ابي طالب عليه السّلام صاحب هذا الامر بعد نبيّكم فاعطوه ما جعله اللّه له و لا ترتدوا على اعقابكم فتنقلبوا خاسرين .\r\n7 . عمار ياسر : يا ابا بكر لا تجعل لنفسك حقا ، جعل اللّه عزّوجلّ لغيرك .\r\n8 . خزيمة بن ثابت : انّي سمعت رسول اللّه يقول اهل بيتي يفرّقون بين الحق و الباطل و هم الأئمة الذين يقتدى بهم .\r\n9 . ابو الهيثم بن تيهان : قال النبي صلّى اللّه عليه و آله : اعلموا انّ اهل بيتي نجوم اهل الأرض فقدّموهم و لا تقدّموهم .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n10 . سهل بن حنيف : اني سمعت رسول اللّه صلّى اللّه عليه و آله قال : امامكم من بعدي على بن ابي طالب و هو انصح الناس لأمّتي .\r\n11 . ابو ايّوب انصارى : قد سمعتم كما سمعنا في مقام بعد مقام من نبي اللّه صلّى اللّه عليه و إله انه ( على ) عليه السّلام اولى به منكم .\r\n12 . زيد بن وهب : وى و گروهى ديگر نيز سخنانى چون سخنان پيشين بيان كردند . « 1 »\r\nابو بكر پيش از آن‌كه از دنيا برود عمر را به جانشينى خود برگزيد . به گفته‌ى ابن قتيبه ، نخست در وصيت نامه‌اى كه ابو بكر املا مىكرد و عثمان بن عفان مىنوشت عمر را به خلافت پس از خود برگزيد ، آن‌گاه دستور داد تا مردم اجتماع كنند ، ابو بكر خطاب به آنان گفت : اى مردم چنان‌كه مىبينيد من در آستانه‌ى سفر آخرت قرار دارم ، و شما به رهبرى نياز داريد كه زمام امور شما را عهده‌دار شود ، نماز جماعت را برپا كند و با دشمنانتان بجنگد ، اگر مىخواهيد من در اين‌باره تصميم بگيرم ، و فردى را انتخاب كنم . آنان با درخواست او موافقت كردند . پس از آن‌كه مردم متفرّق شدند ، عمر را احضار كرد و از او خواست تا وصيت نامه‌ى وى را براى مردم بخواند ، پيش از آن‌كه عمر نامه را بخواند ، فردى به او گفت : در نامه چه نوشته شده است ؟ عمر گفت نمىدانم ، آن مرد گفت ولى من مىدانم ، در روز نخست تو ابو بكر را به رهبرى برگزيدى ، و اينك او تو را به رهبرى برگزيده است . « 2 »\r\n\r\n\r\n","description":"","footnote":"\r\n( 1 ) . شيخ صدوق ، الخصال ، ابواب اثنى عشر ، حديث 4 .\r\n( 2 ) . الامامة و السياسة : 1 / 24 - 25 .\r\n","page_name":" 83 ","page_number":83},
  {"content":"\r\n\r\nخلافت عمر ده سال ادامه يافت . در اين دوران در ارتباط با شيعه تحوّل خاصى رخ نداده است ، شيعيان به پيروى از امير المؤمنين عليه السّلام روش مدارا و مماشات با دستگاه خلافت را برگزيده بودند ، و از طرف دستگاه خلافت نيز در مورد امام على عليه السّلام و شيعيان روش خشونت‌آميزى گزارش نشده است ، بلكه در مشكلات و مسايل علمى و سياسى از رأى و نظر امام على عليه السّلام كاملا بهره‌گيرى مىشد .\r\nتا آن‌جا كه گفته شده است عمر هفتاد بار جمله « لولا علي ، لهلك عمر » را تكرار كرده ، و نيز گفته است : « اللهم لا تبقنى لمعظلة ليس لها ابن ابي طالب » « 1 » و چنان‌كه در نهج البلاغه آمده است ، در جريان جنگ مسلمانان با ايرانيان ، عمر شوراى نظامى تشكيل داد و امام على عليه السّلام يكى از اعضاى آن شورا بود . اعضاى شورا ديدگاه‌هاى خود را اظهار كردند ، و عمر رأى امام عليه السّلام را برگزيد . « 2 »\r\nپس از عمر ، با طرحى كه وى به عنوان شوراى شش نفره آماده كرده بود ، عثمان به خلافت برگزيده شد . وى دوازده سال زمام خلافت را در دست داشت . در دوران خلافت او كارهايى صورت گرفت كه بر خلاف سنّت پيامبر اكرم صلّى اللّه عليه و آله و نيز مخالف رويه‌ى دو خليفه پيشين بود و همين امر سبب نارضايتى و خشم مسلمانان گرديد .\r\nوى خويشاوندان خود را بر مناصب حكومتى برگزيد و از اموال بيت المال به آنان بذل و بخشش مىكرد ، ابو ذر را از مدينه به شام و سپس به ربذه تبعيد كرد ، حكم بن عاص را كه پيامبر اكرم صلّى اللّه عليه و آله از مدينه تبعيد كرده بود ، به مدينه بازگرداند و مورد\r\n\r\n\r\n","description":"","footnote":"\r\n( 1 ) . الغدير : 3 / 79 ؛ تاريخ الخلفاء ، ص 170 - 171 ؛ شرح نهج البلاغه ، ابن ابى الحديد : 1 / 46 ، شرح خطبه‌ى دوم .\r\n( 2 ) . نهج البلاغة ، خطبه‌ى 146 .\r\n","page_name":" 84 ","page_number":84},
  {"content":"\r\n\r\nمحبّت و اكرام قرار داد ، وليد بن عقبه را والى كوفه كرد و آنگاه كه او در حال مستى با مردم نماز جماعت صبح را چهار ركعت خواند ، وى را از اين مقام عزل نكرد ، با عبد اللّه بن مسعود با خشونت رفتار كرد و قضاياى ديگرى از اين قبيل . « 1 »\r\nاين رفتارها خشم بسيارى از مسلمانان را برافروخته بود ، در اين ميان اصحاب و ياران امير المؤمنين عليه السّلام كه مىديدند در مسير خلافت و رهبرى چه انحراف بزرگى رخ داده است و آثار ناگوار آن يكى پس از ديگرى نمايان مىشود ، فرصت را مناسب دانسته و در مورد امامت و رهبرى امام على عليه السّلام دست به روشنگرى و تبليغ زدند . چنان‌كه روزى ابو ذر در مسجد پيامبر صلّى اللّه عليه و آله به سخنرانى پرداخت و فضايل اهل بيت پيامبر اكرم صلّى اللّه عليه و آله سخن گفت ، آن‌گاه گفت : على بن ابى طالب وصىّ محمد صلّى اللّه عليه و آله و وارث علم او است ، اى امتى كه پس از پيامبر خود دچار حيرت شديد ، اگر آن كسى را كه خداوند مقدم داشته ، شما نيز بر ديگران مقدّم مىداشتيد ، و به ولايت و وراثت اهل بيت پيامبر خويش اقرار مىكرديد ، در بهترين شرايط مادى و معنوى به سر مىبرديد ، اما اينك كه بر خلاف حكم خداوند عمل كرديد ، پىآمد كار خود را بچشيد . « 2 »\r\nياران امير المؤمنين عليه السّلام حتى در نخستين روزهايى كه عثمان به خلافت برگزيده شد ، چنين انحرافاتى را احساس كرده بودند ، يعقوبى مىنويسد : در اولين روزهايى كه عثمان به خلافت برگزيده شده بود ، روزى ، مقداد بن اسود را در مسجد ديدند كه با نهايت تأسّف و اندوه مىگفت : از قريش در شگفتم كه امر رهبرى را از اهل بيت پيامبر خويش\r\n\r\n\r\n","description":"","footnote":"\r\n( 1 ) . تاريخ يعقوبى : 2 / 70 - 71 ؛ الامامة و السياسة : 1 / 35 ؛ تاريخ الخلفاء ، ص 157 .\r\n( 2 ) . تاريخ اليعقوبى ، ج 12 ، ص 67 - 68 .\r\n","page_name":" 85 ","page_number":85},
  {"content":"\r\n\r\nدور كردند ، در حالى كه نخستين مؤمن ، داناترين فرد به دين خدا ، و آگاه‌ترين افراد به طريق مستقيم ؛ يعنى ، پسر عموى پيامبر صلّى اللّه عليه و آله در بين آن‌هاست . آنان در اين كار خير و صلاح امت را نمىخواستند ، بلكه دنيا را بر آخرت خويش برگزيدند . « 1 »\r\nپس از عثمان ، مسلمانان با امير المؤمنين على عليه السّلام به‌عنوان خليفه پيامبر صلّى اللّه عليه و آله و پيشواى امت اسلامى ، بيعت كردند ، و بدين وسيله امام عليه السّلام كه از جانب خداوند و توسط پيامبر اكرم صلّى اللّه عليه و آله به مقام خلافت و امامت منصوب شده بود ، و تا اين زمان در اثر غفلت و بىتوجهى برخى و طرح و نقشه‌ى برخى ديگر فرصت در دست گرفتن زمام رهبرى امت اسلامى از او سلب شده بود ، و آن حضرت نيز به جهت رعايت مصالح اسلام و مسلمانان از متوسّل شدن به زور و خشونت پرهيز مىكرد ، و صرفا در مواقع مناسب به بيان حقيقت مىپرداخت . اينك پس از گذشت بيست و پنج سال زمام خلافت و امامت كه حق مشروع آن حضرت بود ، به دست او سپرده شد . « 2 » اما افسوس كه اين كار بسيار دير صورت گرفت ، و در طول اين دوران اشتباهات و انحرافات بسيارى در امر حكومت و رهبرى رخ داد و امكانات و\r\n\r\n\r\n","description":"","footnote":"\r\n( 1 ) . همان ، ص 57 .\r\n( 2 ) . امام عليه السّلام خود در اين‌باره فرموده است : « الآن اذ رجع الحقّ إلى اهله و نقل الى منتقله » . نهج البلاغه ، خطبه‌ى 2 ، اگرچه سيد رضى گفته است امام عليه السّلام اين سخنان را پس از بازگشت از صفّين بيان كرده است ، ولى همان‌گونه كه ابن ابى الحديد يادآور شده ، اين سخنان با آن موقعيت مناسبتى ندارد ، چراكه در جريان صفّين با نيرنگ عمر و بن عاص و ساده لوحى خوارج امر به مردم مشتبه گرديد ، و حق به اهلش سپرده نشد ، و سيد رضى صرفا آن‌چه را به او رسيده ، نقل كرده است و گويا در نقل اين مطلب توسط راويان اشتباهى رخ داده است ، شرح نهج البلاغه ، ابن ابى الحديد : 1 / 47 .\r\n","page_name":" 86 ","page_number":86},
  {"content":"\r\n\r\nزمينه‌هاى بسيارى از دست رفت ، و اكنون رهبرى درست جامعه كه صرفا براساس كتاب و سنّت استوار باشد ، كارى بس دشوار مىنمايد ، اما امام عليه السّلام كه جز به رضايت خداوند و مصلحت اسلام و مسلمانان نمىانديشيد ، خود را به پذيرش بيعت مردم و متصدّى شدن امر امامت ملزم مىبيند . چنان‌كه فرموده است :\r\n« لولا حضور الحاضر و قيام الحجّة بوجود الناصر و ما اخذ اللّه على العلماء الّا يقارّوا على كظّة ظالم و لا سغب مظلوم لألقيت حبلها على غاربها و آخرها بكأس أوّلها و لألفيتم دنيا كم هذه أزهد عندي من عفطة عنز » . « 1 »\r\nاما ، اينك نيز بارديگر عنصر جهالت و غفلت از يك سوى ، و شيطنت و نيرنگ از سوى ديگر مانع از آن شد كه درخت تناور و بارآور عصمت و حكمت در عرصه‌ى رهبرى جامعه‌ى اسلامى كاملا سايه گستر و بارآور شود .\r\nاولا : جنگ‌هاى داخلى پياپى را بر امت اسلامى تحميل كردند ، و ثانيا : با به شهادت رساندن امام على عليه السّلام جامعه‌ى اسلامى را از رهبرى بىبديل آن حضرت محروم ساختند . چنان‌كه امام عليه السّلام خود در اين‌باره فرموده است : « فلمّا نهضت بالامر نكثت طائفة و مرقت اخرى و قسط آخرون » مقصود از ناكثان اصحاب جمل ، و مارقان ، خوارج نهروان و قاسطان معاويه و اصحاب او هستند .\r\nامام عليه السّلام به اين مطلب كه انگيزه‌هاى دنياگرايانه موجب چنين فتنه‌هايى شد اشاره كرده و فرموده است : گويا آنان كلام خداوند را نشنيدند كه مىفرمايد : « تلك الدار الآخرة نجعلها للذين لا يريدون علوّا فى الارض و لا فسادا و العاقبة\r\n\r\n\r\n","description":"","footnote":"\r\n( 1 ) . نهج البلاغه ، خطبه‌ى 3 ( شقشقيه ) .\r\n","page_name":" 87 ","page_number":87},
  {"content":"\r\n\r\nللمتقين » « 1 » ؛ سپس مىافزايد : چرا آنان اين كلام الهى را شنيده‌اند ، ولى دنيا در چشم آنان آراسته گرديده و دل‌هاى آنان را ربوده است .\r\n« ولكنّهم حليت الدنيا في اعينهم و راقهم زبرجها » . « 2 »\r\nدر اين زمان ، اگرچه شيعيان در اظهار عقايد خويش از آزادى كامل برخوردار بودند ، و از اين جهت از دستگاه حكومت و ديگران تقيه نمىكردند ، اما حوادث و آشوب‌هاى ياد شده ، فرصت و مجال آن‌كه آنان بتوانند در بسط و نشر عقايد و انديشه‌هاى خود به گونه‌اى ايده‌آل عمل كنند را از آنان گرفت . البته ، امام على عليه السّلام از فرصت به دست آمده حداكثر استفاده را نمود و علاوه‌بر اين‌كه با رفتار معصومانه خويش چهره اسلام راستين را به بشريت نماياند ، معارف و الا و بالاى بسيارى را نيز بيان نمود كه اينك به عنوان يكى از گرانبهاترين ميراث‌هاى علمى و دينى جهان اسلام و بلكه فرهنگ و تمدّن بشرى به شمار مىرود .\r\n\r\n\r\n","description":"","footnote":"\r\n( 1 ) . قصص / 83 .\r\n( 2 ) . نهج البلاغة ، خطبه‌ى شقشقيه .\r\n","page_name":" 88 ","page_number":88},
  {"content":"\r\n\r\n\r\nفصل پنجم شيعه در عصر امويان\r\nحكومت بنى اميه با زمامدارى معاوية بن ابى سفيان در سال 41 هجرى آغاز گرديد . و در سال 132 هجرى با زمامدارى مروان حمار پايان يافت . در اين دوره شيعيان در شرايط بسيار سخت و ناگوارى زندگى مىكردند . اما فراز و فرودهايى را نيز در برداشت ؛ فشار و سخت‌گيرى در قسمتى از اين دوران فزاينده‌تر و دردناك‌تر بود . در مجموع مىتوان عصر امويان را به دو دوره‌ى كلّى تقسيم كرد . دوره‌ى قبل از قيام كربلا ، و دوره پس از قيام كربلا . اين تقسيم‌بندى بر اين اساس است كه قيام كربلا تأثير بسزايى در افكار و عواطف مسلمانان گذاشت و حكومت بنى اميه را با چالش جدّى مواجه ساخت . اينك به اختصار در مورد شرايط شيعه در اين دو دوره سخن خواهيم گفت :\r\n\r\nالف ) پيش از قيام كربلا\r\nپس از شهادت امير المؤمنين عليه السّلام امام حسن مجتبى عليه السّلام ، عهده‌دار امر امامت\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nگرديد . امامت آن حضرت تا سال پنجاه هجرى كه با نقشه‌ى معاويه و توسط همسرش جعدة دختر اشعث بن قيس به شهادت رسيد ، ادامه يافت . دوران خلافت ظاهرى امام حسن عليه السّلام چند ماه بيش نبود . « 1 » معاوية بن ابى سفيان با آن حضرت به عنوان خليفه پيامبر و امام مسلمانان بيعت نكرد ، بلكه دست به شورش زد و چون در ميان گروه‌هاى مختلف با گرايش‌هاى اعتقادى و روحى مختلف وجود داشت ، و از طرفى معاويه با دسيسه‌هاى گوناگون وحدت و انسجام كسانى را كه با آن حضرت بيعت كرده بودند در هم شكست ، و كار به جايى رسيد كه در اثر نفوذ نفاق و دنياگرايى بسيارى از آنان تصميم گرفتند كه امام مجتبى عليه السّلام را ، خود ، تسليم معاويه كنند ، با توجّه به چنين شرايط و احوالى امام عليه السّلام مصلحت را در اين دانست كه پيشنهاد صلح كه از طرف معاويه مطرح شده بود ، را بپذيرد ، البته با شرايطى كه توسط امام عليه السّلام تعيين گرديد . از جمله شرايط اين بود كه معاويه و هواداران او از سبّ و ناسزاگويى به امير المؤمنين عليه السّلام دست بردارند و به شيعيان و هواداران آن حضرت آزارى نرسانند ، و حقوق آنان ، از بيت المال را به آنها بپردازند .\r\nمعاويه اين شرايط را پذيرفت اما به آنها عمل نكرد . هنگامى كه به نخيله « 2 » رسيد براى مردم سخنرانى كرد و آشكارا به آنان گفت : من با شما جنگ نكردم نماز بخوانيد و روزه بگيريد و حج به جاى آوريد و زكات بپردازيد ، شما خود اين كارها را\r\n\r\n\r\n","description":"","footnote":"\r\n( 1 ) . يعقوبى آن را دو ماه و به قولى چهار ماه نقل كرده است ، تاريخ اليعقوبى : 2 / 121 ؛ ولى مطابق نقل سيوطى مدت خلافت ظاهرى آن حضرت پنج تا شش ماه بوده است . تاريخ الخلفاء ، ص 192 .\r\n( 2 ) . نخيله مكانى است در نزديكى كوفه ، معجم البلدان : 5 / 278 .\r\n","page_name":" 90 ","page_number":90},
  {"content":"\r\n\r\nانجام مىدهيد ، من با شما جنگ كردم تا فرمانروايى بر شما را به دست‌آورم ، و خداوند به رغم خواست شما آن را به من عطا كرد . آگاه باشيد كه من به قول و قرارهايى كه با حسن بن على عليه السّلام گذاشته‌ام عمل نخواهم كرد . « 1 »\r\nامام حسن مجتبى عليه السّلام پس از معاهده‌ى صلح به مدينه بازگشت و تا پايان عمر در آن‌جا اقامت گزيد و با روش‌هاى مناسب شيعيان را هدايت و رهبرى مىكرد ، چنان كه در مسايل علمى و دينى تا آن‌جا كه شرايط سياسى اقتضا مىكرد ، از علم و دانش آن حضرت بهره مىگرفتند ، اما ، البته شرايط سياسى بسيار سختى بر جهان اسلام حاكم شده بود . تا آنجا كه داشتن هرگونه ارتباط دوستانه با خاندان على عليه السّلام از طرف دستگاه اموى كه معاويه آن را رهبرى مىكرد ، جرمى نابخشودنى به شمار مىرفت .\r\nابن ابى الحديد از ابو الحسن مدائنى در كتاب « الاحداث » نقل كرده است كه معاويه پس از آن‌كه زمام امور مسلمانان را در دست گرفت در بخش‌نامه‌هايى كه به عمّال حكومتى خود در شهرهاى مختلف سرزمين اسلامى نوشت ، به آنان دستور داد تا بر شيعيان با نهايت شدت و خشونت برخورد كنند ، نام آنان را از ديوان حذف كند و حقوق آن‌ها را از بيت المال قطع كنند ، و هركس كه به اظهار محبت خود با على بن ابى طالب عليه السّلام اقدام كند ، مورد شكنجه و آزار قرار گيرد . در پى اين دستورهاى معاويه زندگى بر شيعيان - به‌ويژه شيعيان كوفه - بسيار سخت شده بود ، و از خوف جاسوس‌هاى معاويه و عمّال او ناامنى همه‌جا را فراگرفته بود ، و حتى\r\n\r\n\r\n","description":"","footnote":"\r\n( 1 ) . الارشاد ، شيخ مفيد : 2 / 14 ، در مورد صلح امام حسن عليه السّلام با معاويه و تحليل عملى و تاريخى آن به كتاب « صلح الحسن » تأليف شيخ راضى آل ياسين ، رجوع شود .\r\n","page_name":" 91 ","page_number":91},
  {"content":"\r\n\r\nافراد به خدمتگزاران خود اعتماد نداشتند .\r\nاز سوى ديگر ، در مقابل ممنوع كردن نقل فضايل على بن ابى طالب عليه السّلام دستور داد تا در مورد فضايل و مناقب عثمان بسيار سخن گفته شود ، و هواداران او مورد نهايت محبت و اكرام قرار گيرند . بالاتر از اين ، دستور داد تا در برابر فضايل على بن ابى طالب عليه السّلام براى ديگر صحابه و به ويژه خلفاى سه‌گانه پيشين فضايلى وضع و نشر داده شود . تا بدين وسيله از برجستگى شخصيت على عليه السّلام كاسته شود . در پى اين دستورها احاديث ساختگى بسيارى در جامعه‌ى اسلامى رواج پيدا كرد .\r\nروش معاويه در اين‌باره پس از وى نيز ادامه يافت ، و چنان‌كه ابن عرفه معروف به نفطويه كه از اكابر محدّثان است گفته : بيشتر احاديث ساختگى فضايل صحابه در دوران بنى اميه جعل گرديد . آنان مىخواستند به اين وسيله از بنى هاشم انتقام بگيرند . « 1 »\r\nامام عليه السّلام خود از اين پديده‌ى زشت و ناگوار خبر داده بود ، چنان‌كه فرموده است :\r\nامّا انّه سيظهر عليكم بعدي رجل رحب البلعوم ، مندحق البطن ، . . . الاو انّه سيأمركم بسبّي و البراءة منّي . . . » « 2 » آگاه باشيد كه فردى پر اشتها و شكمباره بر شما غلبه خواهد كرد و به شما دستور خواهد داد كه سبّ مرا بگوييد و از من تبرّى جوييد . در اين‌كه مقصود از اين فرد چه كسى است اختلاف است . برخى گفته‌اند مقصود زياد بن ابيه است ، و برخى گفته‌اند مقصود حجاج بن يوسف ثقفى است و\r\n\r\n\r\n","description":"","footnote":"\r\n( 1 ) . ابن ابى الحديد ، شرح نهج البلاغه : 11 / 44 - 46 .\r\n( 2 ) . نهج البلاغه ، خطبه‌ى 57 .\r\n","page_name":" 92 ","page_number":92},
  {"content":"\r\n\r\nبرخى ديگر آن را بر معاويه منطبق كرده‌اند . ابن ابى الحديد همين رأى را برگزيده است ، وى سپس به تفصيل در مورد دستور مؤكّد معاويه بر سبّ على بن ابى طالب عليه السّلام و بيزارى جستن از او سخن گفته است . وى در ادامه از محدّثان و راويانى ياد كرده است كه معاويه آنان را اجير كرده بود تا رواياتى را در مذمّت امير المؤمنين عليه السّلام جعل كنند كه سمرة بن جندب از جمله‌ى آنها است . « 1 » به سمرة بن جندب يكصد هزار درهم پرداخت تا بگويد آيه‌ى  وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا . . .  در شأن على عليه السّلام و  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  در شأن ابن ملجم مرادى نازل شده است .\r\nكوتاه سخن آن‌كه در دوران زمامدارى معاويه كه تا سال 60 هجرى ادامه داشت ، شيعيان در سخت‌ترين شرايط زندگى مىكردند و فجيع‌ترين جنايت‌ها توسط عمال معاويه و به دستور وى برآنان وارد مىشد و بسيارى از شخصيت‌هاى برجسته شيعه مانند حجر بن عدى ، عمر و بن حمق خزاعى ، رشيد هجرى ، عبد اللّه حضرمى و ديگران به دستور وى به شهادت رسيدند . « 2 » با اين حال شيعيان جان بركف ، هرگونه فشار و شكنجه‌اى را تحمّل كرده و در دفاع از ولايت و امامت على بن ابى طالب عليه السّلام و خاندان او از پاى ننشستند ، و عاشقانه در اين راه جان باختند ، و جامه‌ى پرافتخار شهادت را برتن پوشيدند .\r\nمعاويه بر خلاف آنچه در عهدنامه‌ى صلح با امام حسن عليه السّلام پذيرفته بود كه كسى را\r\n\r\n\r\n","description":"","footnote":"\r\n( 1 ) . شرح نهج البلاغه ، چهار جلدى ، ج 1 ، ص 355 - 361 ، شرح خطبه‌ى 56 .\r\n( 2 ) . ر . ك : حياة الامام الحسين عليه السّلام : 2 / 167 - 175 .\r\n","page_name":" 93 ","page_number":93},
  {"content":"\r\n\r\nبه‌عنوان جانشين خود تعيين نكند ، فرزندش يزيد را به‌عنوان جانشين خود برگزيد و از مردم براى او بيعت گرفت . اگرچه اين عمل وى با مخالفت عدّه‌اى از شخصيت‌هاى صاحب‌نام جهان اسلام در آن روز مواجه شد ، ولى وى به اين‌گونه مخالفت‌ها اعتنايى نكرد و با استفاده از روش تهديد و تطميع مقصود خود را عملى ساخت .\r\nامام حسين عليه السّلام كه از سال پنجاهم هجرى پس از شهادت امام حسن عليه السّلام عهده‌دار امر امامت بود ، با اين‌كه به روش امام حسن عليه السّلام در برخورد با معاويه پايبند بود و دست به قيام نزد ، اما در مواقع مناسب دست به افشاگرى مىزد و مظالم و مفاسد او و عمالش را براى مردم بازگو مىكرد . از جمله در پاسخ‌نامه‌اى كه معاويه براى آن حضرت نوشته بود و او را از مخالفت با خود برحذر داشته بود مطالب ذيل را به معاويه نوشت و او را مورد ملامت و نكوهش شديد قرار داد :\r\n1 . تو قاتل حجر بن عدى و اصحاب او هستى كه همگى از عابدان و پرهيزگاران بودند و با بدعت‌ها مخالفت مىكردند ، و امر به معروف و نهى از منكر مىنمودند .\r\n2 . تو عمر وبن حمق را به قتل رساندى آن صحابى جليل القدرى كه از كثرت عبادت بدنش نحيف و رنجور شده بود .\r\n3 . زياد بن ابيه را ( كه نطفه‌اش نامشروع بود ) « 1 » برادر خود خواندى و او را بر جان و مال مسلمانان مسلّط كردى .\r\n\r\n\r\n","description":"","footnote":"\r\n( 1 ) . زياد به طور نامشروع از نطفه‌ى ابو سفيان متولّد شده است ، مادرش كنيزى از بنى عجلان بود كه ابو سفيان به طريق نامشروع با وى درآويخت ، و زياد از او متولد شد . در حالى كه حكم اسلام اين است كه الولد للفراش و للعاهر الحجر . در اين‌باره به تاريخ اليعقوبى ، ج 2 ، ص 127 رجوع شود .\r\n","page_name":" 94 ","page_number":94},
  {"content":"\r\n\r\n4 . عبد اللّه بن يحيى حضرمى را به جرم اين‌كه بردين و مذهب على بن ابى طالب عليه السّلام است به شهادت رساندى ، و مگر دين على بن ابى طالب عليه السّلام جز دين پيامبر اكرم صلّى اللّه عليه و آله است ، همان دينى كه تو به نام آن برمردم حكومت مىكنى .\r\n5 . فرزندت يزيد كه ميگسار و سگ‌باز است را به رهبرى مسلمانان برگزيده‌اى .\r\n6 . مرا از فتنه‌انگيزى در ميان مسلمانان برحذر داشته‌اى ، از نظر من فتنه‌اى بدتر از حكومت تو براى مسلمانان وجود ندارد ، و من عملى را بهتر از جهاد با تو نمىشناسم . « 1 »\r\n\r\nب ) پس از واقعه‌ى كربلا\r\nبا مرگ معاويه در سال 60 هجرى فرزندش يزيد كه معاويه او را به جانشينى خود برگزيده و از مردم براى او بيعت گرفته بود ، زمام حكومت برجهان اسلام را در دست گرفت ، او تصميم گرفت تا از مردم مدينه و خصوصا چند فرد برجسته بيعت بگيرد كه امام حسين عليه السّلام از جمله‌ى آنان بود . امام عليه السّلام بيعت با او را نپذيرفت و مدينه را به قصد مكه ترك گفت . چند ماه در مكه اقامت گزيد و آن‌گاه كه از قصد يزيد و عمّال او باخبر شد كه مىخواستند به صورت ناگهانى در مراسم حج امام عليه السّلام را به قتل برسانند و بدين وسيله او را كه مانع جدّى بزرگى برسر راه مقاصد نامشروع خود مىدانستند ، از ميان بردارند ، امام عليه السّلام مكّه را به قصد كوفه ترك گفت . از آن روى كوفه را برگزيد كه مردم آن غالب از شيعيان بودند و آنان امام عليه السّلام را دعوت كرده و در نامه‌هاى مكرر وفادارى خويش را نسبت به آن حضرت و بيزارى خود را از يزيد\r\n\r\n\r\n","description":"","footnote":"\r\n( 1 ) . الامامة و السياسة : 1 / 155 - 157 .\r\n","page_name":" 95 ","page_number":95},
  {"content":"\r\n\r\nاعلان كرده بودند . اما تهديدها و تطميع‌هاى عبيد اللّه بن زياد كه از طرف يزيد حكمران كوفه شده بود تصميم بيشتر آنان را دگرگون ساخت و در نتيجه واقعه‌ى خونين كربلا شكل گرفت و امام حسين عليه السّلام و ياران فداكارش مظلومانه و غريبانه به شهادت رسيدند ، و زنان و فرزندانشان اسير يزيديان گرديدند .\r\nواقعه‌ى خونين كربلا اگرچه به ظاهر با پيروزى يزيد و دستگاه حكومت بنى اميه ، و شكست امام حسين عليه السّلام و يارانش به پايان رسيد ، اما در واقع نقطه‌ى عطف بزرگى در تاريخ اسلام و حيات تشيّع بود ، و تحولى بس عظيم را درجهان اسلام در پى داشت ، اذهان خفته‌ى مسلمانان را بيدار كرد ، و ددمنشى و دين‌ستيزى بنى اميه و بزرگ‌منشى و حق‌طلبى امام حسين عليه السّلام و يارانش را براى مردم آشكار نمود . اين نهضت بزرگ توانست نقشه‌ها و تلاش‌هاى بيست ساله معاويه و عمّال او در محو نام خاندان على عليه السّلام و ناحق جلوه دادن تشيّع را خنثى سازد . چنان‌كه مورخان - اعم از شيعه و اهل سنّت نوشته‌اند واقعه‌ى خونين كربلا تأثير شگرفى در ايجاد نفرت و انزجار در قلوب مسلمانان نسبت به يزيد و حكومت اموى برجاى گذاشت ، و از سوى ديگر دل‌ها را متوجه اهل بيت پيامبر اكرم صلّى اللّه عليه و آله نمود ، و محبوبيت آنان را دو چندان ساخت .\r\nمورّخان نوشته‌اند : پس از واقعه‌ى كربلا عبيد اللّه بن زياد كه آثار افشاگرى و رسوايى دستگاه حكومت اموى را مشاهده كرد ، و از عواقب آن بيمناك بود از عمر بن سعد خواست تا نامه‌اى را كه در آن مأموريت كشتن امام حسين عليه السّلام را به وى داده بود ، پس دهد . اما عمر سعد از آن امتناع ورزيد ، و در برابر اصرار ابن زياد گفت : آن نامه را فرستاده‌ام تا براى مردم مدينه بخوانند و مرا در انجام اين جنايت معذور\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدارند ! سپس افزود ، به خدا سوگند من تو را از عواقب اين كار برحذر داشتم . و آن گونه با تو خير خواهانه سخن گفتم كه اگر با پدرم چنين كردم ، حق پدرى او را ادا كرده بودم . عثمان برادر عبيد اللّه سخن ابن سعد را تأييد كرد و گفت دوست مىداشتم فرزندان زياد تا قيامت با ذلّت زندگى مىكردند و در كشتن حسين شريك نمىشدند . « 1 »\r\nابن اثير نوشته است : آن‌گاه كه سر امام حسين عليه السّلام را نزد يزيد آوردند ، ابن زياد اظهار خشنودى كرد و او را گرامى داشت . اما پس از اندكى اوضاع عليه يزيد تغيير كرد و سبّ و لعن مردم متوجه او گرديد . وى به ناچار اظهار پشيمانى مىكرد و ابن زياد را مورد لعن و نكوهش قرار مىداد و مىگفت او در برخورد با حسين عليه السّلام راه افراط را برگزيد . زيرا حسين عليه السّلام از او خواسته بود كه از بيعت او با يزيد درگذرد و اجازه دهد تا او در يكى از مناطق مرزى زندگى كند ، ولى ابن زياد درخواست او را نپذيرفت ، و او را به قتل رساند . و خشم مردم را عليه من برانگيخت . « 2 »\r\nخواه اين‌گونه اظهار ندامت‌ها واقعى باشد يا ظاهرى و نمايشى ، اين حقيقت را روشن مىسازد كه قيام امام حسين عليه السّلام و شهادت او و يارانش ، و اسارت زنان و كودكان تأثير شگرفى در روشن شدن حقايق براى مردم داشته تا آن‌جا كه حتى در سرزمين شام كه سال‌هاى طولانى عليه امام على عليه السّلام و خاندانش تبليغ شده و مركز حكومت معاويه و يزيد بوده است ، فضاى عمومى عليه بنى اميه و به نفع خاندان رسالت تغيير كرد .\r\n\r\n\r\n","description":"","footnote":"\r\n( 1 ) . تاريخ طبرى : 6 / 268 ، حوادث سال 61 ؛ تاريخ الشيعة ، ص 29 .\r\n( 2 ) . تاريخ ابن اثير : 2 / 57 .\r\n","page_name":" 97 ","page_number":97},
  {"content":"\r\n\r\nاگر تاكنون دستگاه حكومت اموى ، امام حسين عليه السّلام و يارانش را خارج از دين اسلام و شورشگر عليه خليفه پيامبر صلّى اللّه عليه و آله معرّفى مىكرد و با اين شعار فريبنده ، علويان و شيعيان را تحت شكنجه و آزار قرار مىداد ، اما اينك امام حسين عليه السّلام شعار امر به معروف و نهى از منكر و مبارزه با بدعت و فساد دستگاه حكومت اموى و اصلاح امت اسلامى را مطرح كرده و با هزينه‌ى سنگين شهادت و اسارت آن را در فرهنگ عمومى مسلمانان آن زمان تزريق و ترويج نموده و از آن پس راه مبارزه و جهاد با امويان را به روى آزادمنشان گشود . و نه‌تنها شيعيان دست به قيام‌هاى پياپى عليه بنى اميه زدند ، بلكه فرقه‌هاى ديگرى چون قدريه و معتزله نيز اين روش را برگزيدند . قيام‌هايى چون قيام عدّه‌اى از شيعيان كوفه به رهبرى سليمان بن صرد خزاعى ، قيام مختار ، و قيام زيد بن على همگى از قيام عاشورا الگو مىگرفتند .\r\nكوتاه سخن آن‌كه با قيام خونين كربلا روحيه‌ى جرأت و شهامت و شهادت‌طلبى و آزادى خواهى در مسلمانان و خصوصا شيعيان بيدار شد ، و از آن پس خواب راحت را ، هرچند به قيمت زندانى شدن ، تحمّل شكنجه و شهادت در راه خدا ، بر زمامداران اموى حرام كردند . البته ، در اين دوران فراز و نشيب‌هاى بسيارى رخ داده است كه نقل و بررسى آنها در اين مجال نمىگنجد .\r\nنكته ديگرى كه در اين دوران قابل تأمّل و تحقيق است ، روشى است كه ائمه‌ى اهل بيت عليهم السّلام در مبارزه با دستگاه حكومت اموى از يك سو ، و رهبرى فكرى ، اجتماعى و تربيتى جامعه‌ى اسلامى از سوى ديگر برگزيده بودند . امام زين العابدين عليه السّلام كه مدّت سى و پنج سال پس از شهادت امام حسين عليه السّلام عهده‌دار امر امامت بود روش مبارزه‌ى منفى با امويان را برگزيده بود ، اهتمام او بر اين بود كه\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nواقعه‌ى كربلا را در برابر ديدگان مردم مجسم سازد ، و آن را زنده نگاه دارد . تا از اين رهگذر نفرت و خشم عمومى را عليه بنى اميه برانگيزد ، بدين جهت به هر مناسبتى از واقعه‌ى جانگداز كربلا ياد مىكرد و اشك مىريخت . و از سوى ديگر از طريق دعا معارف بلند اسلامى را در فرهنگ جامعه‌ى اسلامى تزريق و ترويج مىنمود ، در دعاهاى آن حضرت عرفان ، حكمت ، اخلاق فردى و اجتماعى ، ظلم‌ستيزى به يكديگر گره خورده و بدون آن‌كه حساسيت دستگاه حكومت اموى را برانگيزد نقش امامت را در رهبرى اصيل امت اسلامى به بهترين وجه ايفا نمود ، پس از قيام كربلا جامعه‌ى اسلامى به اعتراض آشكار و قيام مسلّحانه امام معصوم عليه السّلام نياز نداشت ، اين رسالت خطير را امام حسين عليه السّلام به عالىترين وجه انجام داد ، نياز جامعه‌ى اسلامى در آن زمان اين بود كه از آن قيام خونين به بهترين وجه در جهت مصالح اسلام و مسلمانان بهره‌بردارى شود . و امام سجاد عليه السّلام اين نقش را به وجه احسن ايفا كرد .\r\nامام سجاد عليه السّلام در كنار زنده نگاه داشتن قيام كربلا و تبيين معارف ناب اسلامى در قالب دعا ، شاگردانى را نيز تربيت كرد كه پاسخگوى نيازهاى كلامى ، فقهى و تفسيرى جامعه‌ى اسلامى باشند . امام عليه السّلام به‌ويژه در دورانى كه ميان بنى اميه و عبد اللّه بن زبير « 1 » در امر حكومت نزاع و درگيرى رخ داده بود از اين فرصت به\r\n\r\n\r\n","description":"","footnote":"\r\n( 1 ) . عبد اللّه بن زبير پس از هلاكت يزيد در مكه خروج كرد و زمام حكومت را به دست گرفت . مردم سرزمين حجاز ، يمن ، عراق و خراسان با او بيعت كردند ، اما مردم شام و مصر با معاويه فرزند يزيد بيعت كردند . اما حكومت معاوية بن يزيد ديرى\r\n","page_name":" 99 ","page_number":99},
  {"content":"\r\n\r\nخوبى استفاده كرد . در زمان امام سجاد عليه السّلام در مدينه فقهاى غير شيعه احكام اسلامى را مطابق آراى خود براى مردم بيان مىكردند . امام عليه السّلام نيز شاگردانى داشت كه آراى امام عليه السّلام را بازگو مىنمودند ، اگرچه تظاهر به شيعه بودن خود نمىكردند .\r\nقاسم بن محمد ابى بكر ، و سعيد بن مسيّب از آن جمله بودند . « 1 » و قيس بن ماصر از متكلّمان برجسته شيعه علم كلام را نزد امام زين العابدين عليه السّلام آموخته بود . « 2 »\r\nجابر بن عبد اللّه انصارى ، عامر بن واثله‌ى كنانى ، سعيد بن مسيب ، سعيد بن جهان كنانى ، از شاگردان صحابى امام سجاد عليه السّلام و سعيد بن جبير ، محمد بن جبير بن مطعم ، ابو خالد كابلى ، قاسم بن عوف ، اسماعيل بن عبد اللّه بن جعفر ، ابراهيم و حسن فرزندان محمد بن حنيفه ، حبيب بن ابى ثابت ، ابو يحيى اسدى ، سلمة بن دينار ، و ابو حازم اعرج از شاگردان تابعى آن حضرت عليه السّلام بودند . « 3 »\r\nشيخ طوسى در كتاب رجال خود كسانى كه از آن حضرت نقل روايت كرده‌اند را طبق حروف الفبا نقل كرده و عدد آنها به 175 نفر مىرسد كه برخى صحابى و برخى تابعى هستند . « 4 »\r\n\r\n\r\n","description":"","footnote":"\r\nنپاييد و مردم مصر و شام نيز با عبد اللّه بن زبير بيعت كردند . حكومت وى نه سال ادامه يافت و سرانجام در سال 73 هجرى توسط حجاج به قتل رسيد . و عبد الملك بن مروان زمام امور را به دست گرفت . تاريخ الخلفاء ، ص 212 .\r\n( 1 ) . تاريخ الشيعة ، ص 38 .\r\n( 2 ) . اصول كافى ، ج 1 ، كتاب الحجّة ، باب الاضطرار الى الحجّة ، حديث 4 .\r\n( 3 ) . مناقب ابن شهر آشوب ، ج 4 ، ص 174 .\r\n( 4 ) . رجال شيخ طوسى ، ص 81 - 101 .\r\n","page_name":" 100 ","page_number":100},
  {"content":"\r\n\r\nپس از امام زين العابدين عليه السّلام فرزندش ابو جعفر محمد بن على ملقّب به باقر عهده‌دار منصب امامت گرديد ، و تا سال 114 ه كه به دستور هشام بن عبد المك به شهادت رسيد شيعيان را رهبرى مىكرد ، در زمان آن حضرت شرايط سياسى نسبت به دوران قبل از وى تا حدودى مناسب‌تر بودند بدين جهت مردم ، به ويژه راويان و دانشمندان ، ارتباط بيشترى با او داشتند ، و احاديث فراوانى را از وى نقل كرده‌اند .\r\nاصولا ، مطابق حديثى كه از جابر بن عبد اللّه انصارى نقل شده است . پيامبر اكرم صلّى اللّه عليه و آله از ولادت امام باقر عليه السّلام خبر داده و لقب باقر ( شكافنده‌ى دانش ) را رسول خدا عليه السّلام به حضرت باقر عليه السّلام داده است .\r\nامام باقر عليه السّلام با بهره‌گيرى مناسب از فرصت به دست آمده نهضتى علمى و فرهنگى را پايه‌گذارى كرد كه پس از او توسط امام صادق عليه السّلام به اوج خود رسيد .\r\nجابر بن يزيد جعفى پنجاه هزار حديث ، و محمد بن مسلم سى هزار حديث از امام باقر عليه السّلام نقل كرده‌اند . تعداد صحابه و تابعين كه از امام باقر عليه السّلام حديث نقل كرده‌اند ، مطابق آن‌چه شيخ طوسى در كتب رجال خود آورده است ، 466 نفر مىباشد . در زمان امام باقر عليه السّلام فرقه‌هاى دينى و كلامى نيز در جهان اسلام پديد آمده بودند . و امام عليه السّلام با آنان مناظره و احتجاج مىكرده است . نمونه‌هايى از آن‌ها را مرحوم طبرسى در كتاب « الاحتجاج » خود نقل كرده است . « 1 »\r\nكوتاه سخن آن‌كه پس از قيام امام حسين عليه السّلام و تحوّلاتى كه در دوران امام\r\n\r\n\r\n","description":"","footnote":"\r\n( 1 ) . ر . ك : الفصول المهمّة ، ص 210 - 221 ؛ الارشاد ، ص 157 - 168 ؛ تاريخ الشيعة ، ص 42 - 43 ؛ اعيان الشيعة : 1 / 650 - 659 ؛ الاحتجاج : 2 / 321 - 331 .\r\n","page_name":" 101 ","page_number":101},
  {"content":"\r\n\r\nسجاد عليه السّلام رخ داد و در پى قيام‌هاى شيعيان و شورش‌هايى كه عليه دستگاه حكومت اموى واقع شد ، فضاى اختناق كه در دوران قبل از قيام كربلا برجامعه‌ى اسلامى حاكم بود ، شكسته شد و در پى بحث‌ها و مجادلات فكرى ، فرقه‌ها و مذاهب مختلفى پديد آمدند ، و امام باقر عليه السّلام كه برجسته‌ترين شخصيت علمى زمان خويش بود ، افكار و انظار محدّثان و دانشمندان جهان اسلام را به خود جلب كرد و حقايق بلندى را در زمينه معارف و احكام اسلامى تبيين نمود . روشن است كه در پرتو چنين فضايى شيعه از نظر سياسى ، فشار و سختىهاى كمترى را نسبت به دوره‌هاى گذشته متحمّل شده است . اگرچه طبيعت دستگاه حكومت اموى كه بر مبناى ظلم و بيداد عداوت با خاندان على بن ابيطالب عليه السّلام پايه‌گذارى شده بود و از ظلم و ستم بر شيعيان و ديگر آزادانديشان فروگذار نمىكرد .\r\nبا شهادت امام باقر عليه السّلام كه در 114 ه در عصر حكومت هشام بن عبد الملك رخ داد دوران امام صادق عليه السّلام آغاز شد ، آن حضرت نهضت عظيم دينى - فرهنگى كه توسط امام محمد باقر عليه السّلام آغاز شده بود را به بهترين وجه بارور ساخت . هشام بن عبد الملك يكى از مقتدرترين و سخت‌گيرترين زمامداران اموى است . وى براى آن كه بتواند هرگونه قيام و شورشى عليه حكومت اموى را سركوب كند ، با مخالفان و به ويژه با شيعيان به شديدترين روش برخورد مىكرد . او هم امام باقر عليه السّلام و هم امام صادق عليه السّلام را شديداً زير نظر داشت ، و در حقيقت بايد گفت از نفوذ معنوى اين دو امام بزرگوار در ميان مسلمانان ، سخت بيمناك بود . پس از قيام زيد بن على در سال 121 ه و شهادت « 1 » او به دستور هشام و به دست عمّال او خشم و نفرت مسلمانان\r\n\r\n\r\n","description":"","footnote":"\r\n( 1 ) . شيخ مفيد شهادت وى را سال 120 ه دانسته است ؛ الارشاد : 2 / 174 .\r\n","page_name":" 102 ","page_number":102},
  {"content":"\r\n\r\nعليه هشام و دستگاه حكومت اموى برافروخته‌تر شد . در اين ميان مردم خراسان دست به شورش زدند و جنايت‌هاى بنى اميه را بازگو و محكوم مىكردند . « 1 »\r\nامام صادق عليه السّلام با شنيدن خبر شهادت زيد بن على بسيار متأثّر گرديد و به يارى خانواده‌هاى ياران شهيد او برخاست . به گفته‌ى ابو خالد واسطى ، امام عليه السّلام هزار دينار به او داد تا به خانواده‌هاى شهيدان در قيام زيد بپردازند . « 2 »\r\nپس از هشام بن عبد الملك ، كه در سال 125 ه از دنيا رفت ، نشانه‌هاى ضعف و زوال در حكومت بنى اميه نمايان شد . از آن تاريخ تا سال 132 ه كه سال انقراض حكومت اموى است ( مدت هفت سال ) چهار نفر از زمامداران اموى به حكومت رسيدند . « 3 » در اين دوران ، حكومت اموى علاوه‌بر اين‌كه از درون فرسوده و ناتوان شده بود با شورش‌ها و قيام‌هايى چون قيام ابو مسلم خراسانى و عباسيان نيز مواجه شده بود . سرانجام وى به دست عباسيان به قتل رسيد و بدين ترتيب پرونده‌ى سياه حكومت اموى بسته شد . « 4 »\r\nبديهى است ضعف و سستى كه بردستگاه حكومت اموى غالب شده بود شرايط مناسب‌ترى را براى شيعيان فراهم كرده بود ، و امام صادق عليه السّلام در جهت نشر و بسط تعاليم اصيل اسلامى از اين فرصت حدّاكثر استفاده را نمودند . دوران امامت امام صادق عليه السّلام سى و چهار سال بود ( 114 - 148 ه ) كه مدت هيجده سال آن ( 114\r\n\r\n\r\n","description":"","footnote":"\r\n( 1 ) . تاريخ اليعقوبى : 2 / 255 - 258 .\r\n( 2 ) . الارشاد : 2 / 173 .\r\n( 3 ) . آنان عبارت بودند از وليد بن يزيد بن عبد الملك ، يزيد بن وليد ، ابراهيم بن وليد ، و مروان بن محمد .\r\n( 4 ) . الامامة و السياسة : 2 / 110 - 117 ؛ تاريخ الخلفاء ، ص 250 - 255 ؛ الكامل في التاريخ : 3 / 448 - 486 .\r\n","page_name":" 103 ","page_number":103},
  {"content":"\r\n\r\n- 132 ه ) در عصر حكومت امويان سپرى گرديد . در اين دوران - به ويژه در بخش پايانى آن - دستگاه حكومت اموى اقتدار سياسى و اجتماعى چندانى نداشت و در نتيجه شرايط سياسى براى فعاليت‌هاى فرهنگى و علمى ، هرچند مطابق خواست نظام حاكم نبود ، فراهم‌تر بود . كوشش‌هاى گسترده‌ى امام صادق عليه السّلام در نشر معارف شيعه و تربيت شاگردان برجسته سبب شد كه مذهب شيعه به نام مذهب جعفرى معروف گردد .\r\nمحدّثان و راويان حديث از امام صادق عليه السّلام به راويان شيعه اختصاص نداشت بلكه از مذاهب و فرق ديگر نيز از آن حضرت نقل حديث كرده‌اند . ابن صبّاغ مالكى گفته است : گروهى از بزرگان امت از امام صادق عليه السّلام نقل حديث كرده‌اند كه از آن جمله‌اند : يحيى بن سعيد ، ابن جريج ، مالك بن انس ، سفيان ثورى ، ابو عينيه ، ابو حنيفه ، ابو ايّوب سجستانى و ديگران » . « 1 » به نقل مورّخان ، محدّثان و عالمانى كه از كوثر علم و دانش امام صادق عليه السّلام بهره گرفته‌اند چهار هزار نفر بوده‌اند . « 2 » به هنگام بحث از تحوّلات تاريخ شيعه در عصر عباسيان بار ديگر به جايگاه و نقش امام صادق عليه السّلام در ترويج و تحكيم مبانى مذهب شيعه بازخواهيم‌گشت .\r\n\r\n\r\n","description":"","footnote":"\r\n( 1 ) . الفصول المهمّة ، ص 222 .\r\n( 2 ) . ان اصحاب الحديث قد جمعوا اسماء الرواة عنه من الثقات ، على اختلافهم في الاراء و المقالات ، فكانوا اربعة الآف رجل ، الارشاد : 2 / 179 ؛ نيز ر . ك : الامام الصادق و المذاهب الاربعة : 1 / 67 .\r\n","page_name":" 104 ","page_number":104},
  {"content":"\r\n\r\n\r\nفصل ششم شيعه در عصر عباسيان\r\nحكومت عباسيان با زمامدارى ابو العباس سفّاح « 1 » در سال 132 ه آغاز شد . وى در سال 136 ه وفات كرد . دوران زمامدارى او عمدتاً به تثبيت و تحكيم حكومت عباسى و جنگ و درگيرى با امويان سپرى شد . « 2 »\r\nبدين جهت ، و نيز به دليل اين‌كه شعار عباسيان در مخالفت با بنى اميه خونخواهى خاندان پيامبر صلّى اللّه عليه و آله بود ، آنان در آغاز معترض امام صادق عليه السّلام و شيعيان نشدند ، و از اين نظر شرايط سياسى براى فعاليت‌هاى فكرى و دينى امام صادق عليه السّلام و اصحاب او فراهم بود . به عبارت ديگر ، دوران حكومت ابو العباس سفّاح كه نخستين مرحله‌ى زمامدارى عباسيان بود ، همچون دوران پايانى حكومت امويان\r\n\r\n\r\n","description":"","footnote":"\r\n( 1 ) . ابو العباس ، عبد اللّه بن محمد بن على بن عبد اللّه بن عباس ، از آنجا كه وى در ريختن خون مخالفان خود بسيار سريع تصميم مىگرفت و خون بسيارى از بنى اميه را در راه رسيدن به حكومت و استقرار آن ريخت به لقب سفّاح ناميده شد .\r\n( 2 ) . جهت آگاهى از وقايع دوران حكومت سفّاح به تاريخ طبرى : 5 / 123 - 154 ؛ تاريخ ابن اثير : 3 / 484 - 520 ؛ تاريخ يعقوبى : 2 / 278 - 298 ؛ تاريخ الخلفاء ، ص 256 - 259 ؛ الامامة و السياسة : 2 / 118 - 133 رجوع شود .\r\n","page_name":" 105 ","page_number":105},
  {"content":"\r\n\r\nكه در معرض زوال و انقراض قرار داشت ، شرايط سياسى نسبتاً مناسبى براى اهل بيت پيامبر صلّى اللّه عليه و آله و شيعيان فراهم بود . و آنان نيز در بسط و نشر معارف اهل بيت عليهم السّلام كه همان اسلام اصيل است ، سعى بليغ نمودند . علّامه سيد محسن امين ، پس از اشاره به كثرت معارف و علومى كه توسط امام صادق عليه السّلام انتشار يافت و بسيارى راويان حديث از آن حضرت و فراوانى شاگردان وى در رشته‌هاى مختلف علوم اسلامى گفته است : سبب انتشار علوم از امام صادق عليه السّلام و كثرت دانش‌اندوزان از كوثر علم و دانش امام عليه السّلام اين بود كه وى در اواخر دوران بنى اميه و اوايل دوران بنى عباس به سرمىبرد . در آن زمان بنى اميه رو به انقراض و زوال بودند . بدين جهت در زمان آنان شرايط تقيه و خوف حاكم نبود . و در آغاز دوران عباسيان نيز آنان حسادت و عداوتى نسبت به خاندان ابو طالب نداشتند ؛ و چون دولت خود را دولتى هاشمى مىدانستند ، وجود مثل امام صادق عليه السّلام را موجب افتخار خود مىشمردند . « 1 »\r\nگذشته از اين‌كه شرايط سياسى در زمان امام صادق عليه السّلام ويژگى خاصى داشت ، و براى فعاليت‌هاى علمى و فرهنگى فراهم‌تر بود ، اصولا شرايط اجتماعى و فكرى دنياى اسلام نيز در آن زمان به گونه‌اى بود كه بحث و گفت‌وگوى علمى را اقتضا مىكرد . اين فضاى اجتماعى و فكرى نتيجه ظهور مذاهب و مكاتب مذهبى و گرايش‌هاى فكرى و دينى گوناگونى بود كه در جهان اسلام پديد آمده بود . اين گرايش‌هاى گوناگون همه‌ى حوزه‌هاى علوم و معارف اسلامى ( اعم از معقول و منقول ) را دربر مىگرفت . « 2 »\r\n\r\n\r\n","description":"","footnote":"\r\n( 1 ) . اعيان الشيعة : 1 / 664 .\r\n( 2 ) . ر . ك : متكفر شهيد استاد مطهرى ، سيرى در سيره‌ى ائمه‌ى اطهار عليهم السّلام ، ص 142 - 147 .\r\n","page_name":" 106 ","page_number":106},
  {"content":"\r\n\r\nبا به قدرت رسيدن منصور عباسى شرايط تغيير كرد . وى در آغاز سال 137 ه به حكومت رسيد و نخستين كارى كه انجام داد اين بود كه ابو مسلم خراسانى كه در به قدرت رسيدن عباسيان كوشش فراوان كرده بود را به قتل رساند . زمامدارى منصور تا سال 158 ه ادامه يافت . سياست وى در برخورد با مخالفان سياسى ارعاب ، شكنجه و قتل بود ، و در اين راه از اعمال هيچ‌گونه خشونتى دريغ نمىكرد . از آنجا كه با گذشت زمان حيله و تزوير بنى عباس در ادّعاى خونخواهى خاندان پيامبر صلّى اللّه عليه و آله براى مردم روشن شده بود ، و بر همگان ثابت گرديده بود كه آنان جز در پى حكومت بر مسلمانان نبوده‌اند ، و در نتيجه مخالفت‌هاى علويان ، با دستگاه عباسى نمايان گرديد ، منصور در سركوب كردن اين مخالفت روش خشونت و شكنجه و كشتار علويان را به كار گرفت . در جنايت و قساوت نسبت به علويان بر بنى اميه پيشى گرفت ، منصور با بىرحمى تمام با علويان رفتار مىكرد بسيارى از آنان را در بدترين شرايط به زندان مىافكند . زندان‌هايى تاريك كه زندانيان اوقات شبانه روز را تشخيص نمىدادند و اوقات نماز را با خواندن قرآن تعيين مىكردند . آن‌گاه كه در زندان جان مىسپردند اجساد آنان را در زندان رها مىكردند ، بدين وسيله فضاى زندان را آلوده مىكرد تا آنان به انواع بيمارىها مبتلا شوند و از دنيا بروند . و گاهى دستور مىداد تا زندان را بر آنان خراب كنند و آنان زير آوارهاى زندان به شهادت مىرسيدند . « 1 »\r\nدر زمان منصور ، محمد و ابراهيم فرزندان عبد اللّه بن الحسن عليه حكومت جبّار\r\n\r\n\r\n","description":"","footnote":"\r\n( 1 ) . الامام الصادق و المذاهب الاربعة : 2 - 1 / 475 .\r\n","page_name":" 107 ","page_number":107},
  {"content":"\r\n\r\nوى قيام كردند . اما پس از نبردى قهرمانانه و فداكارانه به دست عمّال منصور به شهادت رسيدند . « 1 » منصور امام صادق عليه السّلام را نيز شديدا تحت نظر داشت . و هر از چندگاهى او را نزد خود احضار مىكرد و قصد كشتن او را داشت ، اما هر بار با عنايت خاص خداوند و به گونه‌ى معجزه‌آسا امام عليه السّلام از شرّ منصور نجات مىيافت ؛ تا اين‌كه سرانجام به وسيله‌ى زهر او را به شهادت رساند . « 2 »\r\nپس از شهادت امام صادق عليه السّلام ميان شيعيان در مورد جانشين آن حضرت اختلافاتى رخ داد و در پى اين اختلاف فرقه‌هايى پديد آمد كه از آن جمله فرقه اسماعيليه بود . « 3 » اما شيعيان اماميه اثنى عشريه بنابر دلايل عقلى و نقلى امامت امام موسى بن جعفر عليه السّلام را برگزيدند . شيخ مفيد در اين‌باره گفته است : امام پس از ابو عبد اللّه فرزندش ابو الحسن موسى بن جعفر عليه السّلام بنده‌ى صالح خداوند بود ، زيرا هم واجد صفات فضل و كمال ( كه براى امام لازم است ) بود ، و هم پدرش او را به امامت برگزيده بود . « 4 »\r\nدوران امامت امام كاظم عليه السّلام سى و پنج سال ( 183 - 148 ه ) بود . در اين دوران با چهار زمامدار عباسى كه عبارت بودند از : منصور ، مهدى ، هادى و هارون الرشيد ،\r\n\r\n\r\n","description":"","footnote":"\r\n( 1 ) . تاريخ ابن اثير : 3 / 563 - 590 .\r\n( 2 ) . الفصول المهمّة ، ص 222 - 230 ؛ الامام الصادق و المذاهب الاربعة : 2 - 1 / 471 - 474 ؛ تاريخ الشيعة ، ص 45 - 46 .\r\n( 3 ) . در مورد چگونگى پيدايش اسماعيليه و فرقه‌هاى ديگر پس از شهادت امام صادق عليه السّلام به كتاب « فرق و مذاهب كلامى » ص 65 - 70 و فرق الشيعة ، ص 78 - 89 رجوع شود .\r\n( 4 ) . الارشاد : 2 / 215 .\r\n","page_name":" 108 ","page_number":108},
  {"content":"\r\n\r\nمواجه گرديد . روش آنان در خشونت و سخت‌گيرى نسبت به علويان همانند روش منصور بود . شرايط اختناق و رعب ناشى از حكام عباسى در آن زمان به گونه‌اى بود كه شيعيان در نقل حديث از امام كاظم عليه السّلام كمتر نام او را آشكارا بر زبان مىبردند ، و از او با كنيه‌ها و لقب‌هايى چون ابو الحسن ، ابو ابراهيم ، العبد الصالح ، العالم و مانند آن نام مىبردند . و از او نقل حديث مىكردند ، و آن‌گاه كه نوبت به هارون الرشيد رسيد ، امام عليه السّلام را به زندان افكند ، و پيوسته او را از زندانى به زندان ديگر منتقل مىكرد ، تا اين‌كه سرانجام به دست سندى بن شاهك در زندان بغداد به شهادت رسيد . ( 183 ه ) شهادت مظلومانه و غريبانه‌ى امام عليه السّلام فرصتى را فراهم ساخت تا شيعيان بغداد خشم و نفرت خود را عليه دستگاه حكومت هارون الرشيد اعلان نمايند . « 1 »\r\nاگرچه زمامداران عباسى معاصر با امام كاظم عليه السّلام با مخالفان و مخصوصا علويان با خشونت و قهر برخورد مىكردند اما در عين حال وجود مذاهب و فرقه‌هاى دينى و گرايش‌هاى فكرى و اعتقادى گوناگون مانع از آن بود كه دستگاه حكومت بتواند حركت‌هاى فكرى و فرهنگى را كاملا تحت كنترل و سانسور دلخواه خود قرار دهد ، از اين روى با همه‌ى دشوارىهايى كه وجود داشت ، امام كاظم عليه السّلام نهضت فكرى و فرهنگى كه توسط امام باقر و امام صادق عليه السّلام آغاز و شكوفا شده بود را استمرار بخشيد ، شاگردان برجسته‌اى را تربيت كرد ، و راويان بسيارى احاديث فراوانى را از آن حضرت روايت كرده‌اند . شيخ طوسى راويان حديث از امام كاظم عليه السّلام را در كتاب\r\n\r\n\r\n","description":"","footnote":"\r\n( 1 ) . تاريخ الشيعة ، ص 48 ؛ اعيان الشيعة : 2 / 11 - 12 .\r\n","page_name":" 109 ","page_number":109},
  {"content":"\r\n\r\nرجال خود نقل كرده است . مطابق نقل وى ، آنان 262 راوى بوده‌اند . « 1 »\r\nبا بررسى دقيق‌ترى كه توسط برخى از نويسندگان انجام گرفته راويان حديث از آن حضرت بيش از رقم مزبور بوده‌اند . مطابق اين تحقيق تعداد راويان حديث از امام كاظم عليه السّلام 638 نفر بوده است . « 2 »\r\nپس از شهادت امام كاظم عليه السّلام گروهى از شيعيان در مورد شهادت امام عليه السّلام و نيز امامت پس از وى دچار اشتباه و انحراف گرديدند ، و گمان كردند كه آن حضرت همان مهدى موعود است ، برخى مرگ و شهادت او را انكار كردند ، و برخى ديگر آن را پذيرفتند ولى معتقد شدند كه او باز خواهد گشت و عدل كلى را جهان گستر خواهد كرد . اين گروه را « واقفيه » ناميده‌اند ؛ يعنى كسانى كه در باب امامت امام كاظم توقف كردند و به استمرار امامت در ذريه او قايل نبودند ، اما اكثريت شيعه به امامت امام على بن موسى الرضا عليه السّلام معتقد شدند . و آنان را « قطعيّه » ناميده‌اند . يعنى كسانى كه به امامت امام رضا عليه السّلام قطع و يقين داشتند . « 3 »\r\nبا شهادت امام كاظم عليه السّلام دوران امامت امام رضا عليه السّلام « 4 » آغاز گرديد . و تا سال 203 ه كه به شهادت رسيد ، ادامه يافت . دوران امامت آن حضرت 20 سال بود .\r\nزمامداران عباسى معاصر با آن حضرت عبارت بودند از هارون الرشيد ، محمد امين\r\n\r\n\r\n","description":"","footnote":"\r\n( 1 ) . رجال شيخ طوسى ، اصحاب الكاظم عليه السّلام .\r\n( 2 ) . سند الامام الكاظم عليه السّلام : شيخ عزيز اللّه عطاردى ؛ بحوث في الملل و النحل : 6 / 489 .\r\n( 3 ) . فرق الشيعة ، ص 90 - 91 .\r\n( 4 ) . امام رضا عليه السّلام در سال 148 ه در مدينه متولد گرديد و در سال 203 ه در طوس به شهادت رسيد . الارشاد ، ج 2 ، ص 247 .\r\n","page_name":" 110 ","page_number":110},
  {"content":"\r\n\r\nو عبد اللّه مأمون . « 1 »\r\nدر زمان امامت امام رضا عليه السّلام به‌ويژه در دوران زمامدارى مأمون عباسى در جهان اسلام تحوّلاتى رخ داد كه در تاريخ تشيّع تأثير خاصى داشت . از يك سو در اين دوران كتاب‌هاى يونانى و غير يونانى در زمينه‌هاى منطق ، فلسفه ، نجوم ، پزشكى و رشته‌هاى علمى ديگر به زبان‌هاى عربى ترجمه گرديد . و در نتيجه فضاى اجتماعى و فرهنگى دنياى اسلام را تحت تأثير قرار داد . و بحث و گفت‌وگوى علمى و دينى رونق بيشترى پيدا كرد . طبيعى است كه در چنين شرايطى قدرت‌هاى جاير و مستبد در اعمال فشار و اختناق بر جامعه توفيق كم‌ترى خواهند داشت .\r\nترجمه كتاب‌هاى غير اسلامى به زبان عربى ، اگرچه به پيش از عصر عباسيان باز مىگردد ، به گفته مورخان اين كار نخستين بار توسط خالد بن يزيد بن معاويه كه او را حكيم آل مروان مىناميدند ، انجام گرفت . « 2 » اما در عصر امويان اين مسأله توجه زمامداران اموى را جلب نكرد ، ولى در عصر عباسيان مورد توجه زمامداران عباسى قرار گرفت . نخست در عصر منصور برخى از كتاب‌هاى طبّى و نجومى به عربى ترجمه شد ، هارون به اين كار توجه بيشترى نمود ، و بالاخره در عصر مأمون مورد اهتمام خاص او قرار گرفت .\r\nاز سوى ديگر ، مأمون به اين نتيجه رسيده بود كه ادامه‌ى روش زمامداران پيشين در برخورد با علويان به نفع حكومت عباسى نيست ، زيرا برجستگى مقام و منزلت\r\n\r\n\r\n","description":"","footnote":"\r\n( 1 ) . ده سال از امامت امام رضا عليه السّلام در زمان هارون الرشيد ، پنج سال در زمان محمد امين ، و پنج سال در زمان عبد اللّه مأمون .\r\n( 2 ) . الفهرست ابن نديم ، ص 338 ؛ تاريخ تمدن اسلامى ، جرجى زيدان : 3 / 552 .\r\n","page_name":" 111 ","page_number":111},
  {"content":"\r\n\r\nعلويان به‌ويژه ائمه‌ى اهل بيت عليهم السّلام برهمگان آشكار گرديده بود ، در چنين شرايطى برخوردهاى خشونت‌آميز خشم و نفرت عمومى را نسبت به دستگاه حكومت عباسى در پى داشت . بدين جهت ، وى با امام رضا عليه السّلام كه برجسته‌ترين شخصيت علويان بود اظهار دوستى و محبت نمود و حتى مقام خلافت ظاهرى را به او پيشنهاد كرد . البته ، امام عليه السّلام كه از قصد و نقشه‌ى مأمون كاملا آگاه بود ، از پذيرش درخواست وى امتناع ورزيد ، و سرانجام پس از اصرار وى مقام ولايت عهدى را با شرايط ويژه‌اى پذيرفت . از جمله آن شرايط اين بود كه امام عليه السّلام در امور حكومتى هيچ‌گونه دخالتى نداشته باشد . « 1 »\r\nبا تحقق يافتن مسأله‌ى ولايت عهدى شيعيان و علويان از خشونت‌هايى كه توسط دستگاه حكومت عباسى بر آنان اعمال مىشد ، رهايى يافتند ، و از سوى ديگر ، با تشكيل جلسات مناظره و گفت‌وگو ميان امام رضا عليه السّلام و علماى اديان و مذاهب مختلف حقايق براى مردم روشن‌تر گرديد . و بدين وسيله عقايد و انديشه‌هاى مذهب شيعه ترويج شد .\r\nاين مطلب را نيز نبايد ناگفته گذاشت كه مأمون ، اگرچه دل به حكومت بسته بود ، و براى رسيدن به اين مقام حتى برادر خود را نيز به قتل رساند و سرانجام به شهادت امام رضا عليه السّلام نيز اقدام نمود ، ولى گزارش‌هاى تاريخى بيانگر اين واقعيت است كه وى ذاتا دوستدار علم و دانش بوده ، و تمايلات شيعى نيز داشته است . او\r\n\r\n\r\n","description":"","footnote":"\r\n( 1 ) . در مورد تحليل مسأله‌ى ولايت عهدى امام رضا عليه السّلام به كتاب « سيرى در سيره‌ى ائمه‌ى اطهار عليهم السّلام » ص 194 - 243 و كتاب اعيان الشيعه ، ج 2 ، ص 16 - 17 رجوع شود .\r\n","page_name":" 112 ","page_number":112},
  {"content":"\r\n\r\nتشيّع خود را نه تنها در حضور امام رضا عليه السّلام و در جمع شيعيان اظهار كرده ، بلكه با دانشمندان عصرش نيز در مورد امامت امير المؤمنين عليه السّلام به بحث و گفت‌وگو پرداخته و با روشى عالمانه آنان را محكوم كرده است . « 1 »\r\nدر عصر امام رضا عليه السّلام شيعه از شرايط سياسى و اجتماعى مطلوبى برخوردار شد .\r\nبه‌ويژه آن‌كه مأمون اظهار تشيّع مىكرد ، وى علماى كلام را احضار مىنمود و با آنان در مورد خلافت امير المؤمنين عليه السّلام به بحث مىپرداخت و با دلايل قاطع و روشن ادلّه‌ى آنان را باطل مىساخت ، اما پس از آن‌كه امام رضا عليه السّلام را به شهادت رساند ، اين برنامه را به كلى تعطيل كرد . « 2 »\r\nپس از شهادت حضرت رضا عليه السّلام امام محمد تقى عليه السّلام عهده‌دار منصب والاى امامت گرديد . امام جواد عليه السّلام در سال 195 ه متولّد شد و در سال 220 ه در سن 25 سالگى به شهادت رسيد . آن حضرت با دو خليفه‌ى عباسى يعنى مأمون و معتصم معاصر بود . مأمون در سال 218 ه از دنيا رفت . بر اين اساس مدت پانزده سال از امامت امام جواد عليه السّلام با دوران زمامدارى مأمون همزمان بود . مأمون نسبت به امام محمد تقى عليه السّلام نيز همان روشى را به كار گرفت كه با امام رضا عليه السّلام به كار گرفته بود .\r\nامام عليه السّلام را از مدينه به بغداد فراخواند و او را مورد احترام ويژه قرار داد ، و دختر خود ام الفضل را به ازدواج او درآورد ، از آنجا كه عباسيان با اين كار مخالف بودند ، مأمون مجلسى را آماده كرد و علماى برجسته‌ى عباسى را احضار كرد و مقرر شد كه\r\n\r\n\r\n","description":"","footnote":"\r\n( 1 ) . سيرى در سيره‌ى ائمه‌ى اطهار عليهم السّلام ، ص 201 - 202 .\r\n( 2 ) . تاريخ الشيعة ، ص 54 ؛ نيز ر . ك : اعيان الشيعه : 2 / 15 - 16 .\r\n","page_name":" 113 ","page_number":113},
  {"content":"\r\n\r\n- يحيى بن اكثم كه برجسته‌ترين آنان بود ، مسايل علمى سختى را از امام عليه السّلام بپرسند ، تا ميزان فضل و كمال امام عليه السّلام براى آنان روشن شود . چنين مجلسى برقرار شد و يحيى بن اكثم از پاسخ سئوالى كه امام عليه السّلام مطرح كرد ، باز ماند ، و برجستگى علمى امام عليه السّلام براى آنان آشكار گرديد . « 1 » امام جواد عليه السّلام پس از مدتى به مدينه بازگشت و زمانى كه معتصم عباسى به حكومت رسيد ، ( 218 ه ) در مدينه اقامت گرديد . پس از به قدرت رسيدن معتصم ، وى بار ديگر امام عليه السّلام را از مدينه به بغداد آورد ، و سرانجام توسط همسر امام عليه السّلام ( ام الفضل ) و به وسيله‌ى زهر امام عليه السّلام را به شهادت رساند . او مىخواست از تشييع جنازه‌ى امام عليه السّلام توسط شيعيان جلوگيرى كند ، ولى جمع كثيرى از شيعيان در حالى كه شمشير بر گردن آويخته بودند ، بدن مطهر امام عليه السّلام را تشييع كرده و به خاك سپردند . « 2 »\r\nاز اين واقعه روشن مىشود كه در آن زمان در بغداد شيعيان بسيارى زندگى مىكردند ، و از طرفى شرايط اجتماعى و سياسى نيز به گونه‌اى نبود كه خليفه عباسى بتواند با شيعيان به روش قهر و خشونت برخورد كند ، همچنين پرسش‌هاى بسيارى كه از امام جواد عليه السّلام در زمينه‌هاى مختلف در مورد مسايل دينى شده است گوياى اين واقعيت است كه از نظر اجتماعى و سياسى وضعيت تا حدودى مطلوب بوده است .\r\nحكومت معتصم تا سال 227 ه ادامه يافت و پس از وى فرزندش الواثق باللّه به\r\n\r\n\r\n","description":"","footnote":"\r\n( 1 ) . الارشاد : 2 / 281 - 287 .\r\n( 2 ) . تاريخ الشيعة ، ص 57 .\r\n","page_name":" 114 ","page_number":114},
  {"content":"\r\n\r\nحكومت رسيد . وى در سال 232 ه از دنيا رفت و زمام حكومت عباسى در دست متوكل قرار گرفت . در زمان زمامدارى معتصم و واثق تحول ويژه‌اى كه در سرنوشت شيعيان تأثير قابل توجّهى داشته باشد ، رخ نداد . و آن دو روش مأمون را ادامه دادند . از برخى گزارش‌ها به دست مىآيد كه واثق نسبت به مردم عموما و هاشميان خصوصا برخورد نسبتا مناسبى داشت . بر اين اساس اموال بسيارى را در ميان آنان تقسيم مىكرد . « 1 »\r\nواثق از نظر تفكر مذهبى تحت تأثير معتزله بود ، و احمد بن ابى دؤاد معتزلى كه قاضى القضاة بود ، در دستگاه حكومت او نفوذ شديدى داشت . مسأله‌ى كلامى حادى كه از عصر مأمون مطرح شده بود ، عبارت بود از حدوث و قدم كلام خداوند كه معتزله با شدت تمام از حدوث قرآن طرفدارى مىكردند و اهل الحديث و حنابله نظريه‌ى حادث و مخلوق بودن قرآن را مردود مىدانستند . اين مسأله منشأ بروز درگيرىهاى شديدى ميان دو گروه شده بود . و مأموران حكومتى به دستور زمامداران عباسى اين دوره افراد را در اين‌باره مورد امتحان و بازجويى قرار مىدادند ، و مناصب حكومتى و دينى را تنها به افرادى مىسپردند كه طرفدار حدوث كلام الهى بودند ، بدين جهت اين دوره را « دوره‌ى محنت » ناميده‌اند .\r\nنظريه‌ى حدوث كلامى خداوند و قرآن كريم اگرچه نظريه‌اى استوار و با ديدگاه ائمه‌ى اهل بيت عليهم السّلام هم‌آهنگ است ، اما از آن‌جا كه اين مسأله صبغه‌ى سياسى به خود گرفته بود ، و ابزارى در دست حكام عباسى و متكلمان معتزلى براى اهداف\r\n\r\n\r\n","description":"","footnote":"\r\n( 1 ) . تاريخ يعقوبى : 2 / 445 .\r\n","page_name":" 115 ","page_number":115},
  {"content":"\r\n\r\nسياسى و اجتماعى بود ، ائمه‌ى اهل بيت عليهم السّلام از ورود در آن پرهيز مىكردند . ولى با اين حال در شرايط مناسب ديدگاه خود را درباره‌ى حادث بودن كلام خداوند بيان مىنمودند .\r\nدر مجموع ، در دوران حكومت مأمون ، معتصم و واثق شرايط سياسى و اجتماعى براى شيعيان نسبت به دوره‌هاى قبل و بعد از آن مناسب‌تر بود . و فشار و اختناق كم‌ترى بر آنان اعمال مىشد . اما با به قدرت رسيدن متوكل عباسى وضعيت به كلى تغيير كرد . در زمان وى اعمال فشار و روش‌هاى قهرآميز و خصمانه نسبت به اهل بيت پيامبر صلّى اللّه عليه و آله و شيعيان آنان شدّت پيدا كرد . وى در يكى از كينه توزانه‌ترين اقدام‌هاى خود دستور ويران كردن قبر امام حسين عليه السّلام را صادر و زيارت قبر آن حضرت را ممنوع كرد . « 1 » وى ، همچنين ابن السكيت را كه معلم فرزندانش معتز و مؤيد بود به خاطر اين‌كه امام حسن و امام حسين عليهما السّلام را برتر از آنان مىدانست به قتل رساند . توضيح اين‌كه متوكل به ابن السكيت گفت : آيا فرزندان من نزد تو محبوب‌ترند يا حسن و حسين عليهما السّلام ؟ اين السكيت گفت : قنبر غلام على بن ابى طالب از فرزندان تو برتر است . متوكل از اين سخن برآشفت و دستور داد او را به قتل برسانند . « 2 »\r\nدر اين دوران امام هادى عليه السّلام عهده‌دار مقام و منصب والاى امامت بود . وى ، پس از شهادت امام جواد عليه السّلام سر رشته امامت را در دست گرفت و تا سال 254 ه ( مدت\r\n\r\n\r\n","description":"","footnote":"\r\n( 1 ) . تاريخ الخلفاء ، ص 347 .\r\n( 2 ) . همان ، ص 348 .\r\n","page_name":" 116 ","page_number":116},
  {"content":"\r\n\r\n33 سال ) اين مسؤوليت خطير را بر عهده داشت . معتصم ، واثق ، متوكل ، منتصر ، مستعين و معتز زمامداران عباسى در دوران امامت امام هادى عليه السّلام بودند . متوكل دستور داد تا امام هادى عليه السّلام را از مدينه به سامرا كه مقر حكومت او بود ، آوردند ( 236 ه ) تا رفتار او را كاملًا زير نظر داشته باشد . با اين حال ، گاهى جاسوس‌هاى او در مورد امام هادى عليه السّلام و اين‌كه شيعيان با او رفت و آمد دارند و براى او اموال و سلاح مىآورند و او قصد قيام عليه حكومت عباسى را دارد ، گزارش‌هايى را به متوكّل مىدادند ، و او مأمورانى را مىفرستاد تا سر زده وارد خانه امام عليه السّلام شوند ، اما پس از بررسى نادرستى آن گزارش‌ها روشن مىشد . مطابق برخى گزارش‌ها يك بار متوكل در حالىكه مجلس ميگسارى تشكيل داده بود ، دستور داد تا امام هادى عليه السّلام را در آن مجلس حاضر كنند . اما امام عليه السّلام در آن مجلس مطالبى را بيان كرد كه جلسه را تحت تأثير قرار داد و حتى متوكل نيز گريان شد و از كردهء خود اظهار ندامت نمود . « 1 »\r\nامام هادى عليه السّلام در زمان زمامدارى معتزّ عباسى به شهادت رسيد . پس از او مسؤوليت امامت بر دوش امام حسن عسكرى عليه السّلام قرار گرفت . دوران امامت آن حضرت 6 سال بود ( 254 - 260 ه ) زمامداران عباسى اين دوران عبارت بودند از معتز ، مهدى ، و مستعين فرزند متوكل . امام عسكرى عليه السّلام همراه با پدر بزرگوارش امام هادى به دستور متوكل از مدينه به سامرّا منتقل گرديد . و تا لحظه‌ى شهادت در آن شهر و محله‌اى كه عسكر ناميده مىشد تحت نظر دستگاه حكومت عباسى بود .\r\n\r\n\r\n","description":"","footnote":"\r\n( 1 ) . مروج الذهب : 4 / 11 ؛ اعيان الشيعة : 2 / 38 ؛ تاريخ الشيعة ، ص 60 .\r\n","page_name":" 117 ","page_number":117},
  {"content":"\r\n\r\nمراقبت و نظارت عمّال حكومت عباسى نسبت به امام عسكرى عليه السّلام بسيار شديد بود ، علاوه بر خوف و وحشتى كه آنان از نفوذ معنوى امام عليه السّلام در ميان مردم داشتند ، نگران فرزندى بودند كه مطابق روايات از آن حضرت به دنيا مىآمد ، فرزندى كه بساط ظلم و بيداد را از جهان برچيده و حكومت عدل‌گستر را برپا خواهد كرد .\r\nبه دلايل ياد شده ، زندگى بر امام عليه السّلام بسيار سخت مىگذشت ، و ارتباط شيعيان با او بسيار دشوار بود . ولى شيعيان در شهرهاى مختلف دنياى اسلام زندگى مىكردند ، و افراد مورد اطمينان امام كه وكلاى او بودند به مسايل و مشكلات مذهبى آنان رسيدگى مىكردند . از آن جمله در آن زمان قم يكى از مراكز شيعه به شمار مىرفت و احمد بن اسحاق وكيل امام عسكرى عليه السّلام در اين شهر بود .\r\nبا شهادت امام عسكرى عليه السّلام دوران امامت امام دوازدهم حضرت مهدى موعود ( عج ) آغاز گرديد و تاريخ تشيّع وارد مرحله‌ى نوينى شد . آغاز امامت امام عصر عليه السّلام در حقيقت آغاز عصر غيبت در امامت است . از آن زمان تاكنون در جهان تشيّع تحوّلات بسيارى رخ داده است كه بررسى آنها ، حتى به صورت گذرا ، در اين مجال نمىگنجد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nفصل هفتم منابع شيعه در اصول و فروع دين\r\nيكى از بحث‌هاى مهم در شناخت شيعه ، بحث در مورد منابع مذهب شيعه است . يعنى بحث در اين باره كه شيعه عقايد و آراى خود در مورد اصول و فروع دين را از كجا و چگونه به دست مىآورد ، و نقاط اشتراك و امتياز آن در اين باره با ديگر مذاهب اسلامى كدام است ؟ شيعه اماميه ، اصول و فروع دين اسلام را از چهار منبع به دست مىآورد كه عبارتند از : 1 - قرآن كريم ، 2 - سنّت نبوى ، 3 - احاديث ائمه‌ى اهل بيت عليهم السّلام 4 - عقل و تفكر عقلى . اينك به تبيين اين منابع چهارگانه مىپردازيم :\r\n\r\nالف ) قرآن كريم\r\nقرآن كريم مورد قبول و احترام همه‌ى مذاهب اسلامى است و از منابع مشترك آنان به شمار مىرود ، هرچند در چگونگى بهره‌گيرى معرفتى از قرآن و روش فهم مفاهيم و معارف قرآنى اختلاف نظراتى وجود دارد . از ديدگاه شيعه - به پيروى از\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nائمه‌ى اهل بيت عليهم السّلام - قرآن كريم نخستين و مهم‌ترين منبع و سرچشمه‌ى عقايد ، معارف و احكام دينى است . امام صادق عليه السّلام در اين‌باره فرموده است :\r\n« انّ اللّه تبارك و تعالى أنزل في القرآن تبيان كلّ شيء حتّى و اللّه ، ما ترك اللّه شيئاً يحتاج اليه العباد حتّى لا يستطيع عبد يقول لو كان هذا أنزل في القرآن ، الّا و قد انزله اللّه فيه » « 1 » ؛ خداوند بزرگ بيان همه چيز را در قرآن نازل كرده است ، سوگند به خدا چيزى را كه بندگان ( در زمينه‌ى هدايت ) به آن نياز دارند ، فروگذار نكرده است تا كسى نتواند بگويد اگر اين حكم از خداوند بود ، در قرآن نازل مىشد ، آگاه باشيد كه خداوند آن را در قرآن نازل فرموده است .\r\nآن حضرت در حديث ديگرى فرموده است :\r\n« ما من أمر يختلف فيه اثنان الّا و له اصل في كتاب اللّه عزّوجّل ، و لكن لا تبلغه عقول الرّجال » « 2 » ؛ هيچ مسأله‌اى كه مورد اختلاف قرار گيرد ، وجود ندارد مگر اين‌كه اصل آن در كتاب الهى آمده است ؛ ولى عقول افراد به آن نمىرسد ( بنابراين ، قرآن به مفسرانى توانمند كه حقايق قرآن را مىدانند نياز دارد ) .\r\nاصالت قرآن كريم از ديدگاه ائمه‌ى اهل بيت عليهم السّلام تا حدّى است كه هم‌آهنگ بودن احاديث اسلامى با قرآن از شرايط مقبوليت احاديث است و هرگاه حديثى فاقد چنين ويژگى بوده و با قرآن ناسازگار باشد ، مردود خواهد بود . چنان‌كه امام صادق عليه السّلام فرموده است :\r\n\r\n\r\n","description":"","footnote":"\r\n( 1 ) . اصول كافى : 1 / 59 ، باب الرد الى الكتاب و السنّة ، حديث 1 .\r\n( 2 ) . همان ، حديث 6 ، ص 60 .\r\n","page_name":" 120 ","page_number":120},
  {"content":"\r\n\r\n« ما وافق كتاب اللّه فخذوه ، و ما خالف كتاب اللّه فدعوه » . « 1 »\r\nو در حديث ديگرى فرموده است :\r\n« ما لم يوافق من الحديث القرآن ، فهو زخرف » . « 2 »\r\n\r\nمصونيت قرآن از تحريف\r\nتحريف در كتاب آسمانى به دو صورت قابل فرض است : يكى تحريف لفظى و ديگرى تحريف معنوى . مقصود از تحريف لفظى اين است كه بر آيات و عبارات كتاب آسمانى افزوده ، يا از آن كاسته شود . تحريف معنوى آن است كه آيات و عبارات كتاب آسمانى به گونه‌اى نادرست تفسير و تأويل گردد كه در اصطلاح آن را « تفسير به رأى » مىگويند .\r\nآن‌چه در مورد تحريف ، مورد بحث و گفت‌وگوى محقّقان قرار گرفته تحريف لفظى قرآن ، آن هم از جنبه‌ى كاهش است ؛ زيرا در اين‌كه بر قرآن كريم آيه يا سوره‌اى افزوده نشده و از اين جهت تغييرى در آن رخ نداده است مورد اجماع مسلمانان است . اما در موضوع كاهش ، برخى توهم كرده‌اند كه آيات يا سوره‌ها و احيانا كلماتى از قرآن كريم كاهش يافته است . و از آن‌جا كه در ميان شيعه ، برخى - خصوصاً در مورد امامت - به چنين تحريفى معتقد شده‌اند ، مخالفان شيعه به‌ويژه وهابيان ، آن را دستاويز مناسبى براى اعتراض عليه شيعه قرار داده‌اند . اما اين عقيده از نظر دانشمندان بزرگ شيعه مردود دانسته شده ، و آنان آشكارا بر صيانت\r\n\r\n\r\n","description":"","footnote":"\r\n( 1 ) . همان ، باب الاخذ بالسنة و شواهد الكتاب ، ج 1 .\r\n( 2 ) . همان ، حديث 4 .\r\n","page_name":" 121 ","page_number":121},
  {"content":"\r\n\r\nقرآن كريم از تحريف ، اعم از افزايش يا كاهش آن ، تأكيد نموده‌اند .\r\nاز ديدگاه اكثريت قاطع شيعه فرض نخست تحريف در قرآن كريم راه ندارد و قرآن موجود در ميان مسلمانان ، همان است كه از جانب خداوند و از طريق وحى بر پيامبر اكرم صلّى اللّه عليه و آله نازل شده است . بزرگان و برجستگان از متكلّمان ، مفسّران و فقيهان شيعه از دير زمان بر اين مطلب تصريح و تأكيد كرده‌اند . شيخ صدوق ( متوفّاى 381 ه ) ، شيخ مفيد ( متوفّاى 413 ه ) ، سيد مرتضى ( متوفّاى 436 ه ) ، شيخ طوسى ( متوفاى 460 ه ) ، امين الاسلام طبرسى ( متوفّاى 548 ه ) ، علّامه حلّى ( متوفّاى 726 ه ) ، محقق كركى ( متوفّاى 940 ه ) ، شيخ بهائى ( متوفّاى 1031 ه ) ملا محسن فيض كاشانى ( متوفّاى 1090 ه ) شيخ جعفر كاشف الغطا ( متوفّاى 1228 ه ) ، شيخ محمد حسين كاشف الغطا ( متوفّاى 1373 ه ) ، علّامه سيد محسن امين ( متوفّاى 1371 ه ) ، امام شرف الدين عاملى ( متوفّاى 1402 ه ) ، علّامه امينى ( متوفّاى 1390 ه ) ، علّامه طباطبايى ( متوفّاى 1402 ه ) ، امام خمينى ( متوفّاى 1409 ه ) ، آيت اللّه خويى ( متوفّاى 1413 ه ) ، برخى از متفكران بزرگ شيعه‌اند كه بر مصونيت قرآن كريم از تحريف لفظى ( به كاهش يا افزايش ) تصريح كرده‌اند . از آن‌جا كه نقل سخنان نامبردگان در گنجايش اين بحث نيست ، به نقل سخن شيخ صدوق و امام خمينى قدّس سرّه بسنده مىكنيم :\r\nشيخ صدوق در كتاب اعتقادات خود چنين گفته است :\r\n« اعتقاد ما بر اين است كه قرآنى كه بر پيامبر صلّى اللّه عليه و آله نازل شده همان است كه در بين مسلمانان موجود است ، و بيش از اين نبوده است ، و هر كس به ما نسبت دهد كه ما\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمىگوييم : قرآن بيش از آنچه در دست مسلمانان است بوده است ، دروغ گفته است » . « 1 »\r\nامام خمينى قدّس سرّه در اين‌باره گفته است :\r\n« هركس به عنايت ويژه‌ى مسلمانان نسبت به حفظ و ضبط قرآن از نظر قرائت و كتابت آشنا باشد ، بر نادرستى پندار تحريف آگاه خواهد بود ، و رواياتى كه بر اثبات عقيده‌ى تحريف به آنها استناد شده است يا از جنبه سند ضعيف‌اند و قابل استدلال نيستند ، يا جعلى و ساختگىاند ، چنان‌كه نشانه‌هاى جعلى بودن آنها نمايان است و مفاد آن دسته از اين روايات كه صحيح و معتبر مىباشند ، اين است كه در تفسير و تأويل قرآن تحريف رخ داده است نه در لفظ و عبارت آن » « 2 » .\r\nدر كلام امام خمينى دو مطلب مورد توجه قرار گرفته است . مطلب نخست دليل بر مصونيت قرآن كريم از تحريف است و مطلب دوم نقد استدلال قايلان به تحريف . دليل بر نفى تحريف اين است كه قرآن كريم پيوسته مورد اعتنا و اهتمام خاص مسلمانان بوده است ، و آنان در حفظ و حراست آن از هيچ‌گونه كوششى دريغ نكرده‌اند ، و حتى هنگام جمع و تدوين قرآن در عصر خلفا وقتى عمر بن خطاب آيه‌اى را به نام آيه‌ى رجم مطرح كرد از وى نپذيرفتند . زيرا هيچ‌كس نظر وى را در اين باره تأييد نكرد . « 3 » اين دليل پيوسته مورد توجه منكران تحريف در قرآن بوده است ، چنان‌كه سيد مرتضى گفته است : « ان العناية اشتدت و الدواعي\r\n\r\n\r\n","description":"","footnote":"\r\n( 1 ) . الاعتقادات في دين الامامية ، ص 59 .\r\n( 2 ) . تهذيب الاصول : 2 / 165 .\r\n( 3 ) . سيوطى ، الاتقان في علوم القرآن : 1 / 244 .\r\n","page_name":" 123 ","page_number":123},
  {"content":"\r\n\r\nتوفرت على نقله و حراسته . . . فكيف يجوز أن يكون مغيّرا او منقوصا مع العناية الصادقة و الضبط الشديد » . « 1 » البته بر نفى تحريف قرآن دلايل ديگرى نيز اقامه شده است كه نقل آنها در اين مجال نمىگنجد .\r\nمطلب دوم اين است كه قايلان به تحريف قرآن ( تحريف به كاهش ) به برخى از روايات استدلال كرده‌اند كه ظاهرا بر چنين مطلبى دلالت مىكند . پاسخ اين است كه اين روايات يا از نظر سند اعتبار ندارند و نمىتوان به آن‌ها استدلال كرد ، يا جعلى و ساختگى بودن آن‌ها آشكار است . اگر احياناً روايات درستى نيز در اين‌باره وجود داشته باشد ، قابل تأويل و توجيه مىباشد ، و آن اين‌كه ناظر به تحريف معنوى در آن است نه تحريف لفظى .\r\nاين حقيقت كه ديدگاه اكثريت قاطع شيعه ، بر مصون ماندن قرآن كريم از هرگونه كاهش و افزايشى است را ، برخى از محققان اهل سنّت دريافته و دامن مذهب شيعه را از اتهام اعتقاد به تحريف منزّه دانسته‌اند . چنان‌كه شيخ رحمت الله هندى مؤلف كتاب ارزشمند و معروف « اظهار الحق » گفته است :\r\n« قرآن كريم از نظر اكثر علماى شيعه اماميه از هرگونه تغيير و تبديل محفوظ مانده است ، و قول كسانى كه قايل به تحريف به كاهش در قرآن مىباشند ، را مردود مىدانند » . « 2 »\r\nشيخ محمد ، محمد مدنى از اساتيد الازهر نيز در اين‌باره گفته است :\r\n\r\n\r\n","description":"","footnote":"\r\n( 1 ) . مجمع البيان ، ص 15 ، پنجم از مباحث مقدّماتى .\r\n( 2 ) . الفصول المهمة : ص 175 .\r\n","page_name":" 124 ","page_number":124},
  {"content":"\r\n\r\n« اماميه هرگز به كاسته شدن آيات يا سوره‌هايى از قرآن قايل نيستند ، هرچند در اين‌باره رواياتى در كتاب‌هاى حديث آنان نقل شده است : همان‌گونه كه نظير آن روايات در كتاب‌هاى حديث ما نيز نقل شده است . و محققان هر دو مذهب ( شيعى و سنى ) آنها را نادرست مىدانند . هركس به اتقان سيوطى رجوع كند نمونه‌هايى از اين روايات را خواهد يافت كه از نظر ما اعتبارى ندارند . علماى بزرگ اماميه نيز روايات مربوط به تحريف و كاهش در قرآن را مردود دانسته‌اند » . « 1 »\r\nاستاد مدنى ، در ضمن گفتار خود اين مطلب را نيز يادآور شده است كه هرگاه فردى از شيعه يا اهل سنّت با استناد به پاره‌اى روايات فاقد اعتبار ، قايل به تحريف قرآن گردد ، سخن وى ، ميزان نسبت دادن چنين اعتقادى به آن مذهب نخواهد بود ، چنان‌كه يكى از علماى مصر ، كتابى به نام « الفرقان » تأليف كرد و روايات مربوط به وقوع كاهش در قرآن را گردآورى كرد . ولى دانشگاه الأزهر پس از اثبات بىپايگى آن كتاب از حكومت خواست تا آن را توقيف نموده ، نسخه‌هاى آن را جمع كند ، و حكومت نيز چنين كرد .\r\nبنابراين ، گروهى از علماى وهّابى كه بر نسبت دادن اعتقاد به تحريف لفظى در قرآن به شيعه اصرار ورزيده و ديدگان خود را بر آن همه اقوال صريح بر نفى تحريف قرآن فرومىبندند ، از جاده‌ى انصاف خارج شده ، و راه عناد و لجاج را مىپويند . « 2 »\r\n\r\n\r\n","description":"","footnote":"\r\n( 1 ) . صيانة القرآن من التحريف ، ص 84 به نقل از مجله‌ى « رسالة الاسلام » چاپ قاهره ، سال 11 / شماره‌ى 44 : ص 382 - 385 .\r\n( 2 ) . جهت آگاهى بيشتر از دلايل نفى تحريف قرآن و نقد ديدگاه مخالفان به كتاب‌هاى ذيل رجوع شود : الميزان في\r\n","page_name":" 125 ","page_number":125},
  {"content":"\r\n\r\n\r\nحجّيّت ظواهر قرآن\r\nشكّى نيست كه قرآن كريم هدايتگر و راهنماى بشر در زندگى فردى و اجتماعى و مادى و معنوى است ، و پيروى از آن انسان را به سعادت و رستگارى مىرساند .\r\n  قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ   . « 1 »\r\nخداوند حكيم معارف قرآنى را در لباس زبان عربى روشن ، نازل فرموده است تا براى بشر قابل فهم باشد .\r\n إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ  . « 2 »\r\n قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ  . « 3 »\r\n وَ هذا لِسانٌ عَرَبِيٌّ مُبِينٌ  « 4 » .\r\nباتوجه به دو مطلب ياد شده ( 1 - فلسفه‌ى نزول قرآن ، 2 - فلسفه‌ى نزول آن در قالب عربى آشكار ) روشن مىشود كه آنچه از ظواهر كلام الهى به دست مىآيد حجّت است ، و مبناى نظام عقيدتى ، اخلاقى و رفتارى انسان است زيرا اگر چنين\r\n\r\n\r\n","description":"","footnote":"\r\nتفسير القرآن : 12 / 114 - 133 ؛ البيان في تفسير القرآن ، ص 197 - 235 ؛ آلاء الرحمن في تفسير القرآن ، ص 17 - 29 ؛ صيانة القرآن من التحريف .\r\n( 1 ) . مائده / 16 .\r\n( 2 ) . يوسف / 2 .\r\n( 3 ) . زمر / 28 .\r\n( 4 ) . نحل / 103 .\r\n","page_name":" 126 ","page_number":126},
  {"content":"\r\n\r\nنباشد نقض غرض لازم خواهد آمد كه با حكمت الهى ناسازگار است . علّامه طباطبايى در اين‌باره گفته است :\r\n« قرآن كريم در بيانات خود همه‌ى مردم را طرف خطاب قرار داده ، گاهى بى اين‌كه حجتى بر گفته‌ى خود اقامه كند ، بلكه به مجرد اتكاء به فرمانروايى خدايى خود به پذيرفتن اصول اعتقادى مانند توحيد ، نبوت و معاد ، و احكام عملى مانند نماز ، روزه و غير آنها امر مىكند و از برخى اعمال نهى مىكند . اگر اين بيانات لفظى را حجيت نمىداد ، هرگز از مردم پذيرش و فرمان بردارى نمىخواست . پس ناگزير بايد گفت : اين‌گونه بيانات ساده‌ى قرآن راهى است براى فهم مقاصد دينى و معارف اسلامى . ما اين بيانات لفظى مانند  آمِنُوا بِاللَّهِ وَ رَسُولِهِ *  و  أَقِيمُوا الصَّلاةَ *  را ظواهر دينى مىناميم » . « 1 »\r\nالبته ، بايد توجه داشت كه معارف قرآنى بطون و لايه‌هايى دارد . فهم برخى از مراتب آن ساده و در نتيجه همگانى است ، و درك مراتب ديگر آن به آگاهىها و مهارت‌هايى نياز دارد كه همگانى نيست . گذشته از اين ، در قرآن كريم محكم و متشابه ، ناسخ و منسوخ ، عام و خاص ، مطلق و مقيّد ، مجمل و مبيّن وجود دارد و بدون احاطه و توجه كامل نسبت به اين امور نمىتوان به مفاهيم و معارف قرآن پىبرد .\r\nبدين جهت است كه پيامبر اكرم صلّى اللّه عليه و آله از تفسير كردن قرآن به رأى ناآزموده و فاقد\r\n\r\n\r\n","description":"","footnote":"\r\n( 1 ) . شيعه در اسلام ، ص 42 .\r\n","page_name":" 127 ","page_number":127},
  {"content":"\r\n\r\nروش و مبناى معقول و مشروع به شدّت نهى كرده است . « 1 »\r\nمقصود از تفسير به رأى اين نيست كه ذهن انسان از هرگونه دانش و انديشه‌اى تهى باشد ؛ زيرا چنين فرضى واقعيت خارجى ندارد ، و هر انسانى اندوخته‌هايى از تصورات و تصديقات علمى در ذهن خود دارد ، بلكه مقصود اين است كه رأى و نظر خود را بر قرآن كريم تحميل نكند ، و به عبارت ديگر ، از پيش داورى بپرهيزد و با رعايت روش معقول و مشروع در فهم كلام الهى ، قرآن را تفسير كند . به عبارت ديگر ، تفسير به رأى ناظر به نتيجه‌اى كه از تدبّر در قرآن به دست مىآيد نيست ، بلكه ناظر به روشى است كه در فهم كلام الهى به كار گرفته مىشود . بدين جهت ، در روايت نبوى ديگرى آمده است : « من تكلّم في القرآن برأيه فأصاب فقد أخطا » « 2 » .\r\nآن كس كه در زمينه‌ى قرآن براساس رأى خويش سخن بگويد ، اگر واقع را هم بگويد خطار كار است . حكم به خطا با فرض اصابت كردن به واقع دليل بر اين است كه مقصود از تكلّم به رأى ، نادرست بودن روش فهم كلام الهى است .\r\nآنچه گفته شد نظريه‌ى اكثريت قاطع علماى شيعه است . ولى برخى از علماى شيعه كه « اخبارى » ناميده مىشوند « 3 » حجّيّت ظواهر قرآن كريم را نپذيرفته و راه فهم قرآن را منحصر در روايات معصومين عليهم السّلام دانسته‌اند . نظريه و دلايل آنان در\r\n\r\n\r\n","description":"","footnote":"\r\n( 1 ) . من فسّر القرآن برأيه فليتبوّء مقعده من النار . ( حديث نبوى معروف ) .\r\n( 2 ) . الميزان : 3 / 76 .\r\n( 3 ) . اخبارى لقب گروهى از محدّثان و فقهاى شيعه است و انكار حجيت ظواهر قرآن كريم مورد قبول آنان نيست ، بلكه برخى از آنان چنين اعتقادى دارند .\r\n","page_name":" 128 ","page_number":128},
  {"content":"\r\n\r\nكتاب‌هاى اصول فقه شيعه به تفصيل نقد و بررسى شده است . چگونه مىتوان فهم قرآن را به طور كلى به روايات ارجاع داد با اين‌كه در احاديث معصومين عليهم السّلام قرآن كريم معيار قبول و رد روايات - خصوصا روايات متعارض - شناخته شده است . و نيز در باب عقود و ايقاعات هر شرطى كه مخالف قرآن كريم باشد باطل دانسته شده است . اگر ظواهر كلام الهى حجت نباشد ، چگونه مىتوان آن را معيار تشخيص روايت درست از نادرست ، و شرط صحيح از باطل دانست ؟\r\nگذشته از اين ، ائمه‌ى اهل بيت عليهم السّلام در مواردى شاگردان خود را به رجوع به قرآن و استنباط احكام الهى از ظواهر كلام الهى ارشاد كرده‌اند ، چنان‌كه وقتى زراره از امام باقر عليه السّلام پرسيد كه دليل بر اين‌كه بايد قسمتى از سر و پاها را مسح كرد ( نه تمام آن‌ها را ) چيست ؟ امام عليه السّلام فرمود اين مطلب از آيه‌ى كريمه‌ى  وَ امْسَحُوا بِرُؤُسِكُمْ  به دست مىآيد .\r\n« فعرفنا حين قال : برؤوسكم ، أنّ المسح ببعض الرأس لمكان الباء » . « 1 »\r\nمسح در لغت به معنى كشيدن دست يا هر عضو ديگر بر چيزى به صورت مباشرى و بىواسطه است ، هرگاه بدون كلمه‌ى باء متعدّى گردد براستيعاب دلالت مىكند ، و هرگاه با كلمه‌ى باء متعدّى شود بر مسح بر بعضى از شىء ممسوح دلالت مىكند ، و چون در آيه‌ى كريمه با كلمه‌ى باء متعدى شده است ، مقصود مسح برخى از سر است نه تمام آن . « 2 » روشن است كه اين استدلال برگرفته\r\n\r\n\r\n","description":"","footnote":"\r\n( 1 ) . وسائل الشيعة : 1 / 291 .\r\n( 2 ) . الميزان : 5 / 221 .\r\n","page_name":" 129 ","page_number":129},
  {"content":"\r\n\r\nاز ظاهر آيه‌ى كريمه است . هرگاه ظاهر قرآن كريم حجت نباشد ، چنين استدلالى پذيرفته نخواهد بود .\r\nامام صادق عليه السّلام به فرزندش اسماعيل فرمود : هرگاه مؤمنان نزد تو به چيزى شهادت دادند ، سخن آنان را قبول كن . آن‌گاه به آيه‌ى كريمه‌ى  يُؤْمِنُ بِاللَّهِ وَ يُؤْمِنُ لِلْمُؤْمِنِينَ  « 1 » استدلال كردند .\r\nآن حضرت در نهى از قبول خبر سخن چين به آيه‌ى كريمه‌ى  إِنْ جاءَكُمْ فاسِقٌ بِنَبَإٍ فَتَبَيَّنُوا  « 2 » استدلال نمودند .\r\nو موارد بسيار ديگر از اين قبيل . « 3 »\r\nدليل ديگر بر حجيت ظواهر قرآن كريم ، حديث ثقلين است ، زيرا مطابق اين حديث متواتر ، پيامبر اكرم صلّى اللّه عليه و آله از مسلمانان خواسته است كه به قرآن و عترت تمسك كنند ، و فقط تمسك به عترت را توجيه نكرده است . روشن است كه تمسك به قرآن در صورتى ممكن است كه قرآن قابل فهم باشد ، و آن‌چه از تدبر در آن و مطابق با اصول لازم در فهم كلام الهى ، به دست مىآيد ، حجت باشد .\r\nدليل ديگر بر اين مطلب ، آيات تحدّى در قرآن كريم است ، زيرا اگر قرآن براى بشر قابل فهم نمىبود ، تحدّى معنا نمىداشت ، تحدّى در صورتى معقول است كه مخاطب بتواند قرآن را بفهمد ، آن‌گاه كلامى را همانند آن بياورد . اما اگر فرض بر اين\r\n\r\n\r\n","description":"","footnote":"\r\n( 1 ) . توبه / 61 .\r\n( 2 ) . حجرات / 6 .\r\n( 3 ) . ر . ك : البيان ، ص 265 - 266 .\r\n","page_name":" 130 ","page_number":130},
  {"content":"\r\n\r\nباشد كه الفاظ قرآن قابل فهم نبوده و از قبيل الغاز است ، در اين صورت تحدّى معنا نخواهد داشت . « 1 »\r\nمنكران حجيت ظواهر قرآن كريم بر اثبات ادّعاى خود دلايلى آورده‌اند كه عالمان اصولى در مباحث مربوط به حجيت ظواهر به تفصيل آنها را نقل و نقد كرده‌اند . از آن‌جا كه نقل و بررسى آن‌ها در اين‌جا موجب گستردگى مباحث خواهد شد ، از آن صرف نظر مىكنيم . « 2 »\r\n\r\nب ) سنّت پيامبر اكرم صلّى اللّه عليه و آله\r\nسنّت در لغت به معنى طريقه و روش است ، و در اصطلاح فقهاء قول ، فعل و تقرير معصوم سنّت نام دارد . بنابراين ، مقصود از سنّت پيامبر اكرم صلّى اللّه عليه و آله قول ، فعل و تقرير آن حضرت است . سنّت پيامبر صلّى اللّه عليه و آله دومين منبع مذهب تشيّع در عقايد ، اخلاق و احكام الهى است . اين مطلب مورد قبول همه‌ى مذاهب اسلامى است ، هرچند در شرايط راويان حديث نبوى و راه دريافت سنّت پيامبر صلّى اللّه عليه و آله اختلافاتى وجود دارد .\r\nبنابراين ، هرگاه از طريق معتبر حديثى نقل شود كه در برگيرنده‌ى قول يا فعل يا تقرير رسول اكرم صلّى اللّه عليه و آله باشد ، حجت شرعى است . دليل بر حجيت سنّت نبوى - گذشته از دليل عقلى - قرآن كريم است . آيات ذيل از جمله دلايل اين مطلب است :\r\n\r\n\r\n","description":"","footnote":"\r\n( 1 ) . همان ، ص 246 .\r\n( 2 ) . جهت آگاهى در اين باره به كتاب‌هاى اصول فقه ، مبحث حجيت ظواهر رجوع شود و در كتاب البيان في تفسير القرآن ، ص 267 - 273 نيز مطالب ارزشمندى در اين‌باره آمده است .\r\n","page_name":" 131 ","page_number":131},
  {"content":"\r\n\r\n1 .  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  « 1 » ؛ قرآن را بر تو فرو فرستاديم تا آنچه براى آنان نازل شده است ( يعنى قرآن كريم ) را براى مردم بيان كنى ، شايد آنان تفكر نمايند .\r\nمطابق اين آيه ، احاديث نبوى بيانگر معانى و مقاصد آيات قرآنى است . روشن است كه هدف از تبيين مقاصد و معانى قرآن ، چيزى جز هدف نزول قرآن ، يعنى هدايت بشر نيست . پس سنّت نيز ، همچون قرآن ، حجت شرعى است .\r\n2 .  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً  « 2 » ؛ رسول خدا صلّى اللّه عليه و آله براى آنان كه به خدا و قيامت دل بسته‌اند ( رضوان الهى و رستگارى اخروى را مىخواهند ) اسوه‌اى پسنديده است .\r\n3 .  وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ  « 3 » ؛ آنچه را پيامبر صلّى اللّه عليه و آله براى شما مىآورد . بپذيريد ، و از آنچه شما را از آن نهى مىكند ، اجتناب كنيد ، و از نافرمانى خدا بپرهيزيد ، زيرا خداوند شديد العقاب است .\r\n4 .  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحِيمٌ  « 4 » ؛ بگو اگر خدا را دوست داريد از من پيروى كنيد تا خداوند شما را\r\n\r\n\r\n","description":"","footnote":"\r\n( 1 ) . نحل / 44 .\r\n( 2 ) . احزاب / 21 .\r\n( 3 ) . حشر / 7 .\r\n( 4 ) . آل عمران / 31 .\r\n","page_name":" 132 ","page_number":132},
  {"content":"\r\n\r\nدوست بدارد و از گناهان شما درگذرد ، خداوند آمرزنده‌ى مهربان است .\r\n5 .  قُلْ أَطِيعُوا اللَّهَ وَ الرَّسُولَ فَإِنْ تَوَلَّوْا فَإِنَّ اللَّهَ لا يُحِبُّ الْكافِرِينَ  « 1 » ؛ بگو از خدا و پيامبر صلّى اللّه عليه و آله اطاعت كنيد ، پس اگر روى برتابند ، خداوند كافران را دوست ندارد .\r\n6 .    ما ضَلَّ صاحِبُكُمْ وَ ما غَوى ، وَ ما يَنْطِقُ عَنِ الْهَوى ، إِنْ هُوَ إِلَّا وَحْيٌ يُوحى    « 2 » ؛ پيامبر صلّى اللّه عليه و آله نه گمراه شده و نه به خطا رفته است ، او از روى هواى نفس سخن نمىگويد ، آنچه او مىگويد جز ، وحى الهى نيست .\r\n\r\nائمه‌ى اهل بيت عليهم السّلام و سنّت نبوى\r\nدر احاديثى كه از ائمه‌ى اهل بيت عليهم السّلام روايت شده بر جايگاه رفيع سنّت و لزوم استناد به آن به‌عنوان سرچشمه‌ى معارف اسلامى پس از قرآن كريم تأكيد شده است . امام صادق عليه السّلام فرموده است :\r\n« ما من شيء الّا و فيه كتاب أوسنّة » « 3 » ؛ چيزى نيست مگر آن‌كه حكم آن در كتاب يا سنّت بيان شده است .\r\nسماعة بن مهران از امام كاظم عليه السّلام پرسيد آيا حكم همه‌چيز در كتاب و سنت بيان شده است يا اين‌كه شما نيز ( خارج از كتاب و سنت ) در آن باره حكمى داريد ؟\r\n\r\n\r\n","description":"","footnote":"\r\n( 1 ) . آل عمران / 32 .\r\n( 2 ) . نجم / 2 - 4 .\r\n( 3 ) . اصول كافى : 1 / 59 ، باب الرد الى الكتاب و السنّة ، حديث 4 .\r\n","page_name":" 133 ","page_number":133},
  {"content":"\r\n\r\nامام عليه السّلام پاسخ داد : « بل كلّ شيء في كتاب اللّه و سنّة نبيّه » . « 1 »\r\nهمان‌گونه كه موافقت با قرآن يا عدم ناسازگارى با آن معيار تشخيص احاديث درست از نادرست است ، سنّت پيامبر اكرم صلّى اللّه عليه و آله نيز در تشخيص احاديث ائمه‌ى اطهار عليهم السّلام چنين جايگاهى دارد . عبد الله بن ابى يعفور از امام صادق عليه السّلام در مورد احاديث مختلفى كه از ائمه‌ى اطهار روايت مىشود پرسيد : امام عليه السّلام فرمود :\r\n« اذا ورد عليكم حديث فوجدتم له شاهدا من كتاب اللّه أو من قول رسول اللّه صلّى اللّه عليه و آله و الّا للّه فالّذي جاءكم به اولى به » « 2 » : هرگاه حديثى به شما رسيد ، و شاهدى از قرآن يا حديث پيامبر صلّى اللّه عليه و آله بر آن يافتيد ، آن را بپذيريد ، در غير اين صورت سزاوارتر آن است به كسى كه آن را براى شما نقل كرده است نسبت داده شود .\r\nزرارة از امام باقر عليه السّلام روايت كرده است كه فرمود : « كلّ من تعدّى السنّة ردّ الى السنّة » « 3 » ؛ هركس از سنّت پيامبر تعدّى كند ، بايد به سنّت بازگردانده شود .\r\nامام صادق عليه السّلام در حديث ديگرى فرموده است : « من خالف كتاب اللّه و سنّة محمد صلّى اللّه عليه و آله فقد كفر » « 4 » ؛ كسى كه با كتاب خدا و سنت پيامبر صلّى اللّه عليه و آله مخالفت كند ، كافر است .\r\nممكن است گفته شود شيعه در بحث‌هاى كلامى ، فقهى و اخلاقى غالب به احاديث ائمه‌ى اهل بيت عليهم السّلام استناد مىجويد و جز در موارد اندك به احاديث\r\n\r\n\r\n","description":"","footnote":"\r\n( 1 ) . همان ، حديث 2 .\r\n( 2 ) . همان ، باب الأخذ بالسنّة و شواهد الكتاب ، حديث 2 .\r\n( 3 ) . همان ، حديث 11 ، ص 71 .\r\n( 4 ) . همان ، حديث 6 ، 70 .\r\n","page_name":" 134 ","page_number":134},
  {"content":"\r\n\r\nنبوى استدلال نمىكنند ، بنابراين ، شيعه عملا نسبت به سنت پيامبر اكرم صلّى اللّه عليه و آله اهتمام لازم را به كار نمىبندد .\r\nپاسخ اين است كه همان‌گونه كه در آغاز بحث يادآور شديم سنّت پيامبر اكرم صلّى اللّه عليه و آله مورد اعتنا و اهتمام همه‌ى مذاهب اسلامى است ، ولى با اين حال در چگونگى دست يافتن به سنّت پيامبر صلّى اللّه عليه و آله ميان مذاهب مختلف و بلكه علماى يك مذهب اختلاف نظر وجود دارد . آنان در مورد شرايطى كه براى روايات سنّت نبوى قايل‌اند اتفاق نظر ندارند . همين امر موجب شده است كه ابو حنيفه در باب احكام فقهى تنها تعداد اندكى از احاديث را معتبر شمارد كه به گفته‌ى ابن خلدون شماره‌ى آنها به بيست حديث نمىرسد . ولى مالك بن انس شمار آنها را سيصد حديث دانسته است . « 1 »\r\nاز ديدگاه شيعه اماميه مطمئن‌ترين طريق براى دست يافتن به سنّت پيامبر اكرم صلّى اللّه عليه و آله ائمه‌ى اهل بيت عليهم السّلام است . آن‌چه را ( فى المثل ) امام صادق عليه السّلام بيان كرده است ، در حقيقت همان است كه در سنّت پيامبر صلّى اللّه عليه و آله وارد شده است . چنان‌كه هشام بن سالم و حماد بن عيسى و ديگران روايت كرده‌اند كه امام صادق عليه السّلام فرمود :\r\n« حديثى حديث أبي ، و حديث أبي حديث جدّي ، و حديث جدّي حديث الحسين و حديث الحسين حديث الحسن ، و حديث الحسن حديث امير المؤمنين ، و حديث امير المؤمنين حديث رسول اللّه صلّى اللّه عليه و آله و حديث رسول اللّه صلّى اللّه عليه و آله قول اللّه عزّوجلّ » . « 2 »\r\n\r\n\r\n","description":"","footnote":"\r\n( 1 ) . مقدمة ابن خلدون ، ص 444 ، دار القلم ، بيروت . ابو حنيفه رضى عنه اللّه يقال بلغت روايته الى سبعة عشر حديث او نحوها ، و مالك رحمه اللّه انّما صحّ عنده ما في كتاب الموطأ و غايتها ثلاثمائة حديث او نحوها .\r\n( 2 ) . وسائل الشيعة : 18 / 58 .\r\n","page_name":" 135 ","page_number":135},
  {"content":"\r\n\r\nعلّامه كاشف الغطا پس از يادآورى اين‌كه شيعه و اهل سنّت در اين‌كه كتاب و سنّت از مصادر احكام شريعت است اختلافى ندارند ، يادآور شده است تفاوت شيعه با ديگران در مورد سنّت پيامبر اكرم صلّى اللّه عليه و آله اين است كه آنان تنها آن سنّتى را معتبر مىدانند كه از طريق اهل بيت عليهم السّلام روايت شده باشد . مانند اين‌كه امام صادق عليه السّلام از پدرش امام باقر عليه السّلام ، و او از پدرش زين العابدين ، او از امام حسين و او از امير المؤمنين و او از پيامبر اكرم صلّى اللّه عليه و آله روايت كند . اما روايت كسانى چون ابو هريرة ، سمرة بن جندب ، مروان بن حكم ، عمران بن حطال خارجى و عمر و بن عاص و نظاير آنان را معتبر نمىدانند . « 1 »\r\n\r\nج ) گفتار و رفتار اهل بيت پيامبر صلّى اللّه عليه و آله\r\nمقصود از اهل بيت پيامبر صلّى اللّه عليه و آله كسانىاند كه در آيه‌ى تطهير و احاديث نبوى معرّفى شده و معصوم از خطا و گناه شناخته شده‌اند .\r\n1 . آيه‌ى تطهير :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 2 » ؛ فقط اراده‌ى خداوند به اين تعلّق گرفته است كه هرگونه رجس و پليدى را از شما خاندان پيامبر صلّى اللّه عليه و آله دور سازد ، و شما را به گونه‌اى خاص پاكيزه سازد .\r\nكلمه‌ى « انّما » يكى از ادوات حصر و قصر است . بر اين اساس ، اراده‌ى الهى نسبت به طهارت اهل بيت ، اراده‌ى ويژه‌اى است ، و طهارت خاصى را اراده كرده است . يعنى اراده‌ى تكوينى است نه اراده‌ى تشريعى ، زيرا اراده‌ى تشريعى و\r\n\r\n\r\n","description":"","footnote":"\r\n( 1 ) . اصل الشيعة و اصولها ، ص 164 - 165 .\r\n( 2 ) . احزاب / 33 .\r\n","page_name":" 136 ","page_number":136},
  {"content":"\r\n\r\nطهارتى كه از آن به دست مىآيد عموميت دارد . چنان‌كه پس از بيان حكم وضو ، غسل و تيمم مىفرمايد :  ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَ لكِنْ يُرِيدُ لِيُطَهِّرَكُمْ  « 1 » ؛ خداوند نمىخواهد شما را گرفتار حرج و مشقت كند ، بلكه مىخواهد شما را پاكيزه سازد . و در مورد زكات مىفرمايد :  خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها  « 2 » ؛ از اموال آنان صدقه دريافت كن تا بدين وسيله آنان را تطهير و تزكيه نمايى .\r\nيكى از تفاوت‌هاى اراده‌ى تكوينى و تشريعى اين است كه تحقق آنچه به اراده‌ى تشريعى خواسته شده است ، منوط به اختيار و انتخاب انسان است ، و چون ممكن است انسان آن را اختيار نكند تخلّف مراد از اراده‌ى تشريعى ممكن است . به عبارت ديگر ، اراده‌ى تشريعى همان هدايت تشريعى است كه جز ارايه‌ى طريق و نشان دادن راه طهارت و رستگارى نيست ، و چون انسان مختار و انتخابگر آفريده شده است ، ممكن است راه سعادت را برگزيند ، و ممكن است برنگزيند .  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  « 3 » . ولى در اراده و هدايت تكوينى كه ايصال به مطلوب است ، تخلّف راه ندارد .  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  « 4 » .\r\n\r\n\r\n","description":"","footnote":"\r\n( 1 ) . مائده / 6 .\r\n( 2 ) . توبه / 103 .\r\n( 3 ) . انسان / 3 .\r\n( 4 ) . يس / 82 .\r\n","page_name":" 137 ","page_number":137},
  {"content":"\r\n\r\nاز آن‌چه گفته شد به دست مىآيد كه :\r\nالف ) خداوند طهارت اهل بيت پيامبر صلّى اللّه عليه و آله از هرگونه آلودگى را به اراده‌ى تكوينى اراده كرده است .\r\nب ) اراده‌ى تكوينى خداوند قطعا تحقق مىيابد .\r\nپس طهارت اهل بيت از هرگونه آلودگى قطعا تحقق يافته است .\r\nاز طرفى ، خطا و گناه از آلودگىهاى معنوى به شمار مىرود . بنابراين ، اهل بيت عليهم السّلام از خطا و گناه پيراسته‌اند ، يعنى معصوم‌اند .\r\nاكنون با توجه به نكات ذيل مىتوان مصداق اهل بيت عليهم السّلام را به دست آورد .\r\n1 - هيچ‌يك از مذاهب اسلامى مقام عصمت را براى همسران پيامبر صلّى اللّه عليه و آله و ديگر خاندان او - جز فاطمه‌ى زهرا ، و همسر و فرزندان او - قايل نيستند . ولى شيعه ، فاطمه‌ى زهرا و همسر و فرزندان او را معصوم مىداند . هرگاه نظريه‌ى شيعه را نپذيريم ، آيه‌ى شريفه تطهير هيچ مصداقى نخواهد داشت ، و اين ، بر خلاف مفاد آيه‌ى تطهير است .\r\n2 - آيات قبل و بعد آيه‌ى تطهير مربوط به همسران پيامبر صلّى اللّه عليه و آله است ، و ضمايرى كه در آنها به كار رفته است ، ضماير جمع مؤنث است .  إِنْ كُنْتُنَّ تُرِدْنَ اللَّهَ . . .  ،  مَنْ يَأْتِ مِنْكُنَّ بِفاحِشَةٍ . . .  ،  وَ قَرْنَ فِي بُيُوتِكُنَّ  ،  وَ اذْكُرْنَ ما يُتْلى فِي بُيُوتِكُنَّ . . .  ، در حالى كه ضميرى كه در آيه‌ى تطهير به كار رفته است ، ضمير جمع مذكر است ( عنكم . . . يطهّركم ) پس نمىتوان آن را بر همسران پيامبر صلّى اللّه عليه و آله تطبيق كرد . اما بر قول شيعه قابل تطبيق است ، زيرا غير از فاطمه‌ى زهرا عليها السّلام ديگر اهل بيت ( على ، حسن ، حسين عليهم السّلام ) مذكرند ، و استعمال ضمير مذكر به لحاظ اين‌كه اكثر آنها مذكرند از نظر\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nادبى موجّه است .\r\n3 - احاديثى كه در شأن نزول آيه‌ى تطهير روايت شده است ، مصداق اهل بيت عليهم السّلام را در على ، فاطمه ، حسن و حسين عليهم السّلام منحصر دانسته ، و آنگاه كه ام سلمه كه از همسران مورد احترام پيامبر صلّى اللّه عليه و آله بود . از آن حضرت پرسيد آيا من هم از اهل بيت هستم و مشمول حكم آيه‌ى تطهير مىباشم يا نه ، پيامبر عليه السّلام در پاسخ او فرمود « انك الى خير » تو راه خير را برگزيده‌اى . « 1 » ولى او را از اهل بيت به شمار نياورد .\r\nدر صحيح مسلم از عايشه روايت شده كه گفت : پيامبر صلّى اللّه عليه و آله عبايى كه از موى سياه بافته شده بود بر دوش داشت ، حسن ، حسين ، فاطمه و على را در زير آن جاى داد .\r\nآنگاه گفت :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  . « 2 »\r\nاحاديث مربوط به اين‌كه آيه‌ى تطهير در شأن پيامبر صلّى اللّه عليه و آله و فاطمه و فرزندان و همسر او نازل شده بسيار است ، ( بيش از هفتاد حديث ) كه حدود چهل حديث آن را اهل سنّت از ام سلمه ، عائشه ، ابو سعيد خدرى ، ابن عباس ، عبد الله بن جعفر ، وائلة بن اسقع ، على عليه السّلام ، حسن بن على عليه السّلام ، و ديگران روايت كرده‌اند .\r\nو بيش از سى حديث نيز در كتب حديث شيعه از حضرت على ، امام سجاد ، امام باقر ، امام صادق ، امام رضا عليهم السّلام ، ابو ذر ، ابو ليلى ، ابو الأسود دوئلى و ديگران روايت شده است . « 3 »\r\n\r\n\r\n","description":"","footnote":"\r\n( 1 ) . اسباب النزول ، ص 239 .\r\n( 2 ) . صحيح مسلم : 24 / 1883 ، كتاب فضايل الصحابة ، باب نهم .\r\n( 3 ) . جهت آگاهى بيشتر در مورد تفسير آيه‌ى تطهير به تبيان : 8 / 340 ؛ مجمع البيان : 4 / 357 ؛ الميزان : 16 / 309 - 313\r\n","page_name":" 139 ","page_number":139},
  {"content":"\r\n\r\n\r\nپاسخ به يك اشكال\r\nهمان‌گونه كه بيان گرديد ، اراده‌ى مورد نظر در آيه‌ى تطهير اراده‌ى تكوينى است و در اراده‌ى تكوينى تخلّف راه ندارد . بدين جهت طهارت اهل بيت عليهم السّلام از هرگونه پليدى و انحراف امرى است قطعى و تخلّف‌ناپذير . در اين‌جا اين اشكال مطرح مىشود كه آيا غير اختيارى بودن عصمت با مختار بودن اهل بيت عليهم السّلام منافات ندارد . به عبارت ديگر ، تكوينى بودن اراده ، در آيه‌ى تطهير زمينه طرح شبهه‌ى جبرى بودن افعال اهل بيت عليهم السّلام را فراهم مىسازد .\r\nپاسخ اين است كه مفاد اراده‌ى تكوينى چيزى جز عصمت و مصونيت از گناه و خطا نيست ، و مصونيت از خطا با اختيارى بودن فعل منافات ندارد ؛ زيرا عصمت اسباب ويژه‌اى دارد كه خداوند آنها را در اختيار معصومان نهاده است . و آن عبارت است از علم قطعى آنان به عظمت معبود از يك سوى ، و عواقب و آثار ناگوار گناه از سوى ديگر . اين علم ويژه ، اراده‌ى قطعى و جزيى نسبت به طاعت و ترك معصيت را در پى دارد . و نتيجه آن چيزى جز عصمت از گناه نيست . حال ، چه تفاوتى وجود دارد كه اين علم ويژه از آغاز در اختيار فرد يا افرادى قرار داده شود ، يعنى موهبتى و افاضى باشد ، يا اين‌كه پس از گذشت مدتى و در پى يك سلسله اعمالى بر او اعطا گردد ، يعنى اكتسابى باشد . آن‌چه مهم است اين است كه عصمت ، حقيقت و ذات معصوم را كه انسان است دگرگون نمىسازد ، و صدور گناه از انسان از آن نظر كه انسان است امرى است ممكن ، اگرچه با داشتن صفت عصمت ناممكن خواهد بود .\r\n\r\n\r\n","description":"","footnote":"\r\n313 و كتاب آية التطهير تأليف شيخ محمد مهدى آصفى رجوع شود .\r\n","page_name":" 140 ","page_number":140},
  {"content":"\r\n\r\nاين مطلب در مورد افراد پرهيزگار كه از تقواى بالايى برخوردارند ، نيز به صورت نسبى قابل بررسى است . مثلا فردى پرهيزگار كه هرگز دست به قتل عمدى ديگران نمىزند ، از انجام چنين گناهى معصوم است . يعنى ملكه‌ى تقوا مانع از صدور چنين فعلى از او است . اگرچه از آن نظر كه انسان است ، صدور گناه از وى امكان‌پذير است .\r\nيك پدر يا مادر معمولى در شرايط متعارف هرگز فرزند خود را نخواهد كشت . صدور اين فعل از او در چنين شرايطى امكان‌پذير نيست ، اگرچه از آن نظر كه يك فرد از افراد بشر است توان انجام چنين كارى را دارد . اما وجود عاطفه‌ى پدرى و مادرى مانع از آن است كه حتى تصور انجام چنين عملى را بنمايد ، تا چه رسد به انجام آن . « 1 »\r\n\r\n2 . حديث ثقلين\r\nحديث ثقلين يكى از احاديث متواتر اسلامى است . كه شيعه و اهل سنّت آن را از پيامبر صلّى اللّه عليه و آله روايت كرده‌اند . متن حديث چنين است : « يا ايها الناس اني تارك فيكم الثقلين ، كتاب اللّه و عترتي ، اهل بيتي ما ان تمسكتم بهما لن تضّلوا بعدي ابدا ، و انّهما لن يفترقا حتى يردا عليّ الحوض فانظروا كيف تخلفوني فيهما » « 2 » ؛ دو چيز گرانبها را در ميان شما باقى مىگذارم . هرگاه به آن دو تمسك جوييد ، پس از من هرگز گمراه نخواهيد شد ، آن دو ، كتاب خدا و عترت و اهل بيت من مىباشند . اين دو از يكديگر جدا نمىشوند تا در قيامت نزد من آيند ، پس بنگريد كه چگونه با آنها رفتار خواهيد كرد .\r\n\r\n\r\n","description":"","footnote":"\r\n( 1 ) . در اين باره به تفسير الميزان ، ج 11 ، ص 163 ؛ و كتاب « الكلام المقارن » ص 259 - 260 رجوع شود .\r\n( 2 ) . حديث ثقلين به عبارت‌هاى مختلف نقل شده است ، آنچه در متن آمده نقل مشهور آن است .\r\n","page_name":" 141 ","page_number":141},
  {"content":"\r\n\r\nهمان‌گونه كه يادآور شديم ، حديث ثقلين از نظر سند جاى هيچ‌گونه گفت‌وگويى ندارد ، و از بيش از سى صحابى پيامبر صلّى اللّه عليه و آله روايت شده است . « 1 »\r\nحديث ثقلين بر مطالب ذيل دلالت مىكند :\r\n1 . وجوب پيروى از عترت پيامبر صلّى اللّه عليه و آله و مرجعيت علمى آنان در معارف و احكام دينى ؛ زيرا مقصود از تمسك به كتاب و عترت چيزى جز عمل به آن‌ها نيست . و اين مطلبى است كه علماى اهل سنّت نيز به آن اذعان نموده‌اند . چنان‌كه سعد الدين تفتازانى گفته است :\r\nألا ترى انه عليه السّلام قرنهم بكتاب اللّه تعالى في كون التمسك بهما منقذا عن الضلالة ، و لا معنى للتمسك بالكتاب الّا الأخذ بما فيه من العلم و الهداية ، فكذا في العترة . « 2 »\r\n2 . عصمت اهل بيت پيامبر صلّى اللّه عليه و آله از خطا و گناه زيرا :\r\nاوّلا : اهل بيت را عدل قرآن كريم قرار داده است . پس همان‌گونه كه قرآن از هرگونه انحراف و بطلانى مصون است ، اهل بيت پيامبر صلّى اللّه عليه و آله نيز چنين‌اند .\r\nو ثانيا : تمسك به آنان را بدون هيچ‌گونه قيد و شرطى ، همچون تمسك به قرآن مانع از گمراهى شناخته است . روشن است كه اگر در اهل بيت احتمال گمراهى وجود داشته باشد ، تمسك به آنان نمىتواند به صورت كلى و همه جانبه مانع از ضلالت و گمراهىشان باشد .\r\n\r\n\r\n","description":"","footnote":"\r\n( 1 ) . در مورد سند حديث و راويان آن به كتاب « عبقات الانوار » ، جلد اوّل و دوّم ، و كتاب « المراجعات » ، مراجعه‌ى شماره‌ى 8 رجوع شود .\r\n( 2 ) . شرح المقاصد : 5 / 303 ، منشورات الشريف الرضي ، قم .\r\n","page_name":" 142 ","page_number":142},
  {"content":"\r\n\r\nو ثالثا : آنان هرگز از قرآن جدا نمىشوند ، و چون در قرآن انحرافى نيست ، پس در عترت پيامبر صلّى اللّه عليه و آله نيز انحرافى وجود نخواهد داشت .\r\n3 . وجود پيشواى معصوم در همه‌ى زمان‌ها لازم است ، زيرا فرموده است عترت هيچ‌گاه از قرآن جدا نمىشود و بالعكس ، قرآن نيز هيچ‌گاه بدون عترت نخواهد بود .\r\nپس در همه‌ى زمان‌ها فردى از عترت پيامبر كه معصوم از گناه و خطاست وجود دارد . بر اين اساس حديث ثقلين بر وجود امام عصر عليه السّلام نيز دلالت مىكند ، زيرا از خاندان پيامبر صلّى اللّه عليه و آله جز او كسى از ويژگى عصمت برخوردار نيست . « 1 »\r\nدلالت حديث بر عصمت عترت و اهل بيت پيامبر اكرم صلّى اللّه عليه و آله و مرجعيت دينى آنان نيز روشن است ، زيرا تمسك به عترت همچون تمسك به قرآن سبب نجات از گمراهى دانسته شده است . پس همان‌گونه كه قرآن كريم مصون از خطا و انحراف است  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  « 2 » . قول و فعل اهل بيت و عترت پيامبر صلّى اللّه عليه و آله نيز مصون از خطا و انحراف است . از سوى ديگر ، عدم جدايى آن دو از يكديگر بيانگر اين مطلب است كه تا روز قيامت پيوسته در كنار قرآن بايد از رهنمودهاى عترت نيز بهره گرفت ، يعنى پيوسته رهبرى معصوم از عترت پيامبر صلّى اللّه عليه و آله وجود دارد . اين خصوصيت ، جز بر امامان شيعه منطبق نيست ، زيرا ويژگى عصمت در هيچ‌يك از خاندان پيامبر صلّى اللّه عليه و آله غير از آنان ( به علاوه حضرت زهرا عليها السّلام ) ادعا نشده است .\r\n\r\n\r\n","description":"","footnote":"\r\n( 1 ) . ر . ك : نفحات الازهار فى خلاصة عبقات الانوار : 2 / 247 - 269 .\r\n( 2 ) . فصلت / 42 .\r\n","page_name":" 143 ","page_number":143},
  {"content":"\r\n\r\n\r\n3 . حديث سفينه\r\nپيامبر اكرم صلّى اللّه عليه و آله در مورد اهل بيت خود فرموده است : « انّما مثل أهل بيتي فيكم كسفينة نوح ، من ركبها نجا و من تخلّف عنها غرق » « 1 » ؛ اهل بيت من در ميان شما همانند كشتى نوح‌اند كه هركس بر آن نشست از طوفان نجات يافت ، و هركس آن را رها كرد و از آن فاصله گرفت ، غرق گرديد .\r\nوجه تشبيه اهل بيت عليهم السّلام به كشتى نوح اين است كه مسلمانان بايد در اصول و فروع دين از علم و دانش اهل بيت ، طلب هدايت كنند و گفتار و رفتار آنان را سرمشق زندگى قرار دهند ، در غير اين صورت در طوفان اختلافات مذاهب و آراى غرق خواهند شد ، و نجات نخواهند يافت . ابن حجر در توضيح اين حديث گفته است :\r\n« وجه تشبيه اهل بيت به كشتى نوح اين است كه هركس به پاس شكر گزارى خداوند كه اهل بيت را چنين شرافتى عطا كرده است ، آنان را دوست داشته و گرامى بدارد ، و به هدايت علماى اهل بيت تمسك جويد ، از تاريكى مخالفت‌ها نجات خواهد يافت ، و هركس از آنان تخلف كنند ، در درياى كفر نعمت الهى غرق شده ، و در ورطه‌هاى طغيان هلاك خواهد شد » . « 2 »\r\n\r\n4 . حديث امان اهل الأرض\r\nدر حديث ديگرى ، پيامبر اكرم صلّى اللّه عليه و آله اهل بيت خود را به ستاره‌هاى آسمان تشبيه\r\n\r\n\r\n","description":"","footnote":"\r\n( 1 ) . المستدرك على الصحيحين : 3 / 151 و ج 2 ، ص 343 . جهت آگاهى از ديگر مصادر حديث سفينة از طريق عامّه و خاصّه به كتاب « غاية المرام » سيد هاشم بحرانى : 3 / 13 - 24 رجوع شود .\r\n( 2 ) . المراجعات ، مراجعه‌ى شماره‌ى 8 ؛ به نقل از الصواعق المحرقة ، ص 91 ، باب 11 ، تفسير آيه‌ى هفتم .\r\n","page_name":" 144 ","page_number":144},
  {"content":"\r\n\r\nكرده و فرموده است :\r\n« النجوم امان لأهل الأرض من الغرق ، و أهل بيتي امان لأمتي من الاختلاف ، فاذا خالفتها قبيلة من العرب اختلفوا فصاروا حزب ابليس » « 1 » ؛ ستارگان « 2 » سبب امنيت ساكنان زمين از غرق شدن در دريا مىباشند ، و اهل بيت عليهم السّلام من سبب امنيت امتم از اختلاف ، پس ، اگر قبيله‌اى از عرب با آنان مخالفت كند ، حزب ابليس خواهند بود .\r\nاحاديث يادشده و احاديث بسيار ديگرى كه پيروى از اهل بيت پيامبر صلّى اللّه عليه و آله را بر مسلمانان لازم دانسته است ، به روشنى بر مرجعيت علمى و دينى آنان دلالت دارد .\r\nو ثابت مىكند كه گفتار و رفتار اهل بيت عليهم السّلام پس از قرآن كريم و سنّت پيامبر اكرم صلّى اللّه عليه و آله منبع و سرچشمه‌ى شناخت اصول و فروع دينى مىباشد .\r\n\r\n\r\n","description":"","footnote":"\r\n( 1 ) . المستدرك على الصحيحين : 3 / 149 ، حاكم نيشابورى پس از نقل حديث گفته است : اين حديث از نظر سند صحيح است ، ولى بخارى و مسلم آن را روايت نكرده‌اند . براى آگاهى از ديگر مصادر اين حديث از طريق عامّه و خاصّه به كتاب « غاية المرام » ، ج 3 ، ص 137 - 140 رجوع شود .\r\n( 2 ) . اين مطلب كه ستارگان مايه‌ى هدايت و راهيابى بشر مىباشند در آيات قرآن نيز آمده است ، چنان‌كه مىفرمايد :\r\n وَ بِالنَّجْمِ هُمْ يَهْتَدُونَ  ( نحل / 16 ) .\r\nو نيز مىفرمايد :  وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ  ( انعام / 97 ) . يكى از ديرينه‌ترين و عمومىترين راهنماها در خشكى و در دريا ستارگان بوده‌اند ، بدين جهت در كتاب و سنّت مورد توجه قرار داده شده است .\r\n","page_name":" 145 ","page_number":145},
  {"content":"\r\n\r\n\r\nاهل بيت عليهم السّلام در نهج البلاغه\r\nتا اين‌جا با ديدگاه قرآن كريم و احاديث نبوى در مورد مقام و منزلت علمى و عملى اهل بيت عليهم السّلام و لزوم پيروى از آنان آشنا شديم . اينك مناسب است ديدگاه امام على عليه السّلام كه خود باب مدينه‌ى علم پيامبر صلّى اللّه عليه و آله و معيار حق و باطل است را در مورد جايگاه اهل بيت در رهبرى امت اسلامى جويا شويم ، بدين منظور به نهج البلاغه رجوع مىكنيم و بخش‌هايى از سخنان آن حضرت را در اين خصوص يادآور مىشويم :\r\n- « هم عيش العلم و موت الجهل . . . لايخالفون الحق و لايختلفون فيه ، هم دعائم الاسلام و ولائج الاعتصام ، بهم عاد الحق في نصابه و انزح الباطل عن مقامه . . . » « 1 » ؛ اهل بيت عليهم السّلام مايه‌ى حيات دانش و مرگ نادانىاند ، با حق مخالفت نمىكنند ، و در آن اختلاف نمىورزند ، آنان پايه‌هاى اسلام و پناهگاه‌هاى امن براى پناهندگىاند .\r\nبه واسطه‌ى آنان حق به جايگاه خود مىنشيند ، و باطل پاكسازى مىشود .\r\n- « فأين يتاه بكم و كيف تعمهون و بينكم عترة نبيكم و هم أزمة الحق ، و اعلام الدين ، و ألسنة الصدق ، فأنزلوهم بأحسن منازل القرآن ، و ردوهم ورود الهيم العطاش » « 2 » ؛ شما را با حيرت و سرگردانى به كجا مىبرند ؟ و چگونه گمراه مىشويد ، با آن‌كه عترت پيامبرتان در ميان شمايند . آنان زمامداران حق ، و نشانه‌هاى دين ، و زبان‌هاى راستىاند ، پس آنان را در بهترين منزل‌هايى كه قرآن\r\n\r\n\r\n","description":"","footnote":"\r\n( 1 ) . نهج البلاغه : خطبه‌ى 239 ، ص 825 .\r\n( 2 ) . همان ، خطبه‌ى 87 .\r\n","page_name":" 146 ","page_number":146},
  {"content":"\r\n\r\nبرايشان مقرّر داشته جاى دهيد ، و چونان شتر تشنه به سوى چشمه‌ى زلال و گواراى معرفت آنان ، روى آوريد .\r\nابن ابى الحديد در شرح اين قسمت از كلام امام عليه السّلام گفته است : اگر گفته شود اين سخنان امام عليه السّلام بر عصمت اهل بيت عليهم السّلام دلالت مىكند ، رأى اصحاب شما در اين باره چيست ؟ سپس در پاسخ گفته است : ابو محمد بن متوبه در كتاب « الكفاية » تصريح كرده است بر اين كه على بن ابى طالب عليه السّلام معصوم است . اگرچه ما عصمت او را به عنوان امام واجب نمىدانيم ، زيرا عصمت شرط امامت نيست ، ولى دلايل و نصوص بر عصمت آن حضرت دلالت مىكند ، و اين وصف از ويژگىهاى او در ميان صحابه‌ى پيامبر صلّى اللّه عليه و آله به شمار مىرود . « 1 »\r\n- « انظروا أهل بيت نبيّكم ، فالزموا سمتهم و اتبعوا اثرهم ، فلن يخرجوكم من هدى ، و لن يعيدوكم في ردى ، فان لبدوا فالبدوا ، و ان نهضوا فانهضوا ، و لا تسبقوهم فتضلّوا ، و لا تتأخّروا عنهم فتهلكوا » « 2 » ؛ به اهل بيت پيامبرتان بنگريد ، سمت و جهت آنان را برگزينيد ، و از آنان پيروى كنيد ، زيرا آنان شما را از مسير هدايت بيرون نخواهند برد ، و به وادى گمراهى بازنخواهند گرداند . اگر ايستادند ، بايستيد ، و اگر حركت كردند حركت كنيد ، از آنان پيشى نگيريد كه گمراه خواهيد شد ، و از آنان فاصله نگيريد كه هلاك خواهيد گرديد .\r\nنكته‌اى كه در پايان اين بحث بر آن تأكيد مىكنيم اين است كه ائمه‌ى اهل\r\n\r\n\r\n","description":"","footnote":"\r\n( 1 ) . شرح نهج البلاغة ، ابن ابى الحديد ( چهار جلدى ) : 4 / 131 .\r\n( 2 ) . همان ، خطبه‌ى 97 .\r\n","page_name":" 147 ","page_number":147},
  {"content":"\r\n\r\nبيت عليهم السّلام در حقيقت ترجمان و زبان قرآن و سنّت پيامبر بوده‌اند ، يعنى آنچه آن بزرگواران در زمينه‌ى معارف و احكام الهى بيان كرده‌اند تفسير و تبيين قرآن و سنت بوده است . چنان‌كه در احاديثى كه در بحث مربوط به كتاب و سنّت از آنان نقل شد ، بر اين مطلب كه هيچ‌چيزى نيست مگر اين‌كه حكم آن در قرآن كريم و سنّت پيامبر صلّى اللّه عليه و آله آمده است ، تأكيد شده است ، ولى بر اين مطلب نيز تأكيد نموده‌اند كه همه‌ى معارف و احكام وارد در كتاب و سنّت را كسى جز آنان كه راسخان در علم و وارثان علوم نبوىاند نمىدانند ؛ امام على عليه السّلام در اين‌باره فرموده است :\r\n« ذلك القرآن فاستنطقوه ، ولن ينطق و لكن اخبركم عنه ، ألا انّ فيه علم ما يأتي والحديث عن الماضي ، و دواء دائكم ، و نظم ما بينكم » « 1 » ؛ از قرآن بخواهيد كه با شما سخن بگويد ، ولى سخن نخواهد گفت ( حقايق و معارف خود را آشكار نخواهد كرد ) ولى من از قرآن به شما خبر مىدهم ( حقايق و معارف آن را بيان مىكنم ) آگاه باشيد كه علم آينده ، و داستان گذشته ، و دواى دردهاى شما ، ( در حيات اخلاقى و معنوى ) و نظم در حيات اجتماعى شما - همگى - در قرآن است .\r\nامام صادق عليه السّلام فرموده است : « كتاب اللّه ، فيه نبأ ما قبلكم و خبر ما بعدكم و فصل ما بينكم و نحن نعلمه » « 2 » ؛ خبر گذشته و آينده و معيار داورى در حيات شما در قرآن كريم است ، و ما آن را مىدانيم .\r\nآن حضرت در جاى ديگر فرموده است : « نحن الراسخون في العلم و نحن نعلم\r\n\r\n\r\n","description":"","footnote":"\r\n( 1 ) . نهج البلاغه : خطبه‌ى 158 .\r\n( 2 ) . اصول كافى : 1 / 50 ، كتاب فضل العلم ، باب الرد الى الكتاب و السنّة ، حديث 9 .\r\n","page_name":" 148 ","page_number":148},
  {"content":"\r\n\r\nتأويله » « 1 » ؛ ما راسخان در علم هستيم ، و ما تأويل قرآن را مىدانيم .\r\nو در جاى ديگر فرموده است : « و اللّه انّي لأعلم كتاب اللّه من اوّله الى آخره ، كانّه في كنّي فيه خبر السماء و خبر الأرض ، و خبر ما كان و خبر ما هو كائن ، قال اللّه عزّ و جّل : تبيانا لكلّ شىء . « 2 »\r\nاحاديثى كه از ائمه‌ى اطهار عليهم السّلام در اين‌باره روايت شده بسيار است .\r\n\r\nد ) عقل و خرد\r\nيكى از منابع مذهب شيعه ، عقل و تفكر عقلى است . روشن‌ترين دليل بر حجيت و اعتبار تفكر عقلى اين است كه اثبات وجود خدا و ضرورت دين و شريعت وابسته به تفكر و استدلال عقلى است .\r\n\r\nقرآن و تفكر عقلى\r\nقرآن كريم تفكر عقلى را به رسميت شناخته و با تأكيد بسيار به آن توصيه كرده است . چنان‌كه مىفرمايد :\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  .\r\n الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ  .\r\n\r\n\r\n","description":"","footnote":"\r\n( 1 ) . همان ، كتاب الحجة ، باب الراسخين في العلم ، حديث 1 ، ص 166 .\r\n( 2 ) . همان ، باب انّهم يعلمون علم الكتاب كلّه ، حديث 4 ، ص 178 .\r\n","page_name":" 149 ","page_number":149},
  {"content":"\r\n\r\n رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ  . « 1 »\r\nقرآن كريم ، علاوه بر اين‌كه خردمندان و متفكران در نظام آفرينش را مىستايد ، كسانى را كه خرد و عقل خويش را در جهت شناخت حقايق و اسرار هستى ، كه سرانجام انسان را به خداشناسى رهنمون مىگردد ، به كار نمىبرند ، نكوهش نموده است . چنان‌كه مىفرمايد :\r\n إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ  « 2 » .\r\n وَ يَجْعَلُ الرِّجْسَ عَلَى الَّذِينَ لا يَعْقِلُونَ  « 3 » .\r\nگذشته از اين ، قرآن كريم ، خود در اثبات عقايد دينى از برهان و استدلال عقلى بهره گرفته است . در مورد توحيد چنين استدلال كرده است .\r\n لَوْ كانَ فِيهِما آلِهَةٌ إِلَّا اللَّهُ لَفَسَدَتا  « 4 » .\r\nبر اثبات معاد برهان ذيل را اقامه كرده است :\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  « 5 » .\r\nو بر لزوم پيروى از رهبران معصوم الهى چنين استدلال كرده است .\r\n أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ \r\n\r\n\r\n","description":"","footnote":"\r\n( 1 ) . آل عمران / 190 - 191 .\r\n( 2 ) . انفال / 22 .\r\n( 3 ) . يونس / 100 .\r\n( 4 ) . انبياء / 22 .\r\n( 5 ) . مؤمنون / 115 .\r\n","page_name":" 150 ","page_number":150},
  {"content":"\r\n\r\n تَحْكُمُونَ  « 1 » . و نمونه‌هاى بسيار ديگر .\r\nقرآن كريم از مشركان و كافران مىخواهد كه ، اگر به راستى به راه و روش خود ايمان دارند ، برهان خود را اقامه كنند .\r\n قُلْ هاتُوا بُرْهانَكُمْ إِنْ كُنْتُمْ صادِقِينَ  « 2 » .\r\nآنگاه با صراحت تمام يادآور مىشود كه آنان جز از ظن و گمان خويش پيروى نمىكنند ، و اهل يقين و برهان نيستند :\r\n إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ  « 3 » .\r\nاز ديدگاه قرآن منطق مشركان و كافران جز اين نبوده است كه به روش نياكان خود استناد مىجستند ، و حال آن‌كه روش آنان غير عاقلانه و خارج از طريق هدايت بوده است .  وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ  « 4 » .\r\n\r\nپيامبر اكرم صلّى اللّه عليه و آله و تفكّر عقلى\r\nپيامبر اكرم صلّى اللّه عليه و آله از جانب خداوند مأموريت داشت كه مردم را به بهره‌گيرى از روش حكمت ، موعظه‌ى پسنديده و جدال احسن به توحيد و آيين الهى دعوت كند\r\n\r\n\r\n","description":"","footnote":"\r\n( 1 ) . يونس / 35 .\r\n( 2 ) . بقره / 111 .\r\n( 3 ) . انعام / 116 .\r\n( 4 ) . بقره / 170 .\r\n","page_name":" 151 ","page_number":151},
  {"content":"\r\n\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  . « 1 »\r\nاين روش‌هاى سه‌گانه ، همگى ، عقلى و فكرى است ، ولى از نظر سطح و مرتبه‌ى تعقل و تفكر متفاوتند ، موعظه‌ى حسنه در نازل‌ترين سطح ، جدل در سطح متوسط ، و حكمت در مرتبه‌ى عالى تفكر و تعقل قرار دارد . پيامبر اكرم صلّى اللّه عليه و آله ، در زمينه‌ى عقايد اسلامى ، از همه‌ى اين روش‌ها بهره گرفته است . گذشته از آيات قرآن كه نمونه‌هايى از اين روش‌ها را بيان كرده است ، در كتاب‌هاى حديث و تاريخ اسلام نيز نمونه‌هاى ديگر از آن نقل شده است :\r\n1 . يكى از علماى يهود نزد پيامبر صلّى اللّه عليه و آله آمد و دو پرسش ذيل را مطرح كرد :\r\nالف ) خداوند كجاست ؟ ب ) خداوند چگونه است ؟\r\nپيامبر صلّى اللّه عليه و آله در پاسخ او فرمود :\r\nالف ) خداوند مكان خاصى ندارد ، زيرا محدود نيست ، پس او در هر مكانى هست .\r\nب ) خداوند را نمىتوان به كيفيت وصف كرد ، زيرا كيفيت آفريده‌ى خداوند است ، و خداوند به صفات آفريده‌هايش وصف نمىشود . « 2 »\r\n2 . يكى ديگر از علماى يهود پرسش‌هايى را از پيامبر صلّى اللّه عليه و آله پرسيد و آن حضرت به آنها پاسخ داد :\r\nالف ) از چه راهى وجود خدا را اثبات مىكنيم ؟\r\nپاسخ : از راه آيات و نشانه‌هاى او . ( برهان انّى )\r\n\r\n\r\n","description":"","footnote":"\r\n( 1 ) . نحل / 125 .\r\n( 2 ) . توحيد صدوق ، ص 310 ، باب 44 ، حديث 1 .\r\n","page_name":" 152 ","page_number":152},
  {"content":"\r\n\r\nب ) با اين‌كه همه‌ى انسان‌ها آفريده‌ى اويند ، چرا عدّه‌اى را به پيامبرى برگزيده است ؟\r\nپاسخ : زيرا آنان پيش از ديگران به ربوبيت خداوند اقرار كرده‌اند . ( اصل شايستگى در رهبر )\r\nج ) به چه دليل خداوند از صفت ظلم پيراسته است ؟\r\nپاسخ : زيرا ناپسندى آن را مىدانند ، و نيازى به ظلم كردن ندارد ، « لعلمه بقبحه و استغنائه عنه » . « 1 »\r\nنكته‌ى جالب توجه اين است كه دليل عقلى متكلّمان عدليه بر اثبات عدل الهى ، همين دليل است . چنان‌كه محقق طوسى در تجريد الاعتقاد گفته است :\r\n« و علمه و استغناؤه يدلّان على انتفاء القبح عن افعاله » « 2 » ؛ علم و بىنيازى خداوند بر نفى قبح از افعال الهى دلالت مىكنند .\r\n\r\nائمه‌ى اهل بيت عليهم السّلام و تفكر عقلى\r\nدر عصر پيامبر صلّى اللّه عليه و آله در ميان مسلمانان دسته‌بندى فرقه‌اى و روش‌هاى كلامى مختلفى وجود نداشت . گفتگوهاى كلامى و اعتقادى با بت‌پرستان و اهل كتاب صورت مىگرفت . ولى در عصر ائمه‌ى اطهار عليهم السّلام اختلافات فرقه‌اى و روش فكرى و كلامى گوناگون پديد آمده بود . گروهى بر ظواهر آيات و روايات جمود\r\n\r\n\r\n","description":"","footnote":"\r\n( 1 ) . همان ، ص 397 ، باب 61 .\r\n( 2 ) . كشف المراد ، مقصد سوّم ، فصل سوّم .\r\n","page_name":" 153 ","page_number":153},
  {"content":"\r\n\r\nمىورزيدند و هرگونه بحث و تفكر عقلى را ممنوع مىدانستند ، گروهى ديگر در پى آن بودند كه همه‌ى معارف و احكام را با عقل خود اثبات يا تبيين كنند . اهل حديث نماينده‌ى روش نخست ، و معتزله نماينده‌ى روش دوم بودند . در اين ميان اهل بيت عليهم السّلام روش ميانه‌اى را برگزيده و ديگران را از هرگونه افراط و تفريط برحذر مىداشتند .\r\nامام على عليه السّلام در مورد جايگاه عقل در شناخت خداوند فرموده است :\r\n« لم يطلع العقول على تحديد صفته و لم يحجبها عن واجب معرفته » « 1 » ؛ عقل‌ها را بر درك كنه صفت خويش آگاه نساخته است ، و از معرفت واجب خويش محروم ننموده است .\r\nاز ديدگاه اهل بيت عليهم السّلام عقل در شناخت اصول و مبادى دين ، هم در حوزه‌ى جهان‌بينى و هم در حوزه‌ى ايدئولوژى توانا و خودكفاست ، ولى در تفاصيل احكام الهى به رهنمودهاى و حيانى نيازمند است . بر اين اساس عقل و وحى دو حجّت خداوند بر بندگان به شمار آمده است . امام كاظم عليه السّلام فرموده است :\r\n« انّ للّه على النّاس حجّتين : حجةّ ظاهرة و حجّة باطنة ، امّا الظاهرة فالرّسل و الانبياء و الأئمة و امّا الباطنة فالعقول » . « 2 »\r\nدر مكتب اهل بيت عليهم السّلام عقل و وحى مكمّل يكديگرند . از يك سو ، پيامبران با رهنمودهاى وحيانى خود عقول بشر را بارور و شكوفا مىسازند ، و از سوى ديگر ، عقول بشر حجت‌هاى الهى را تحكيم و تأييد مىكنند . امام على عليه السّلام يكى از اهداف\r\n\r\n\r\n","description":"","footnote":"\r\n( 1 ) . نهج البلاغة ، خطبه‌ى 49 .\r\n( 2 ) . اصول كافى : 1 / 13 ، كتاب العقل و الجهل ، حديث 12 .\r\n","page_name":" 154 ","page_number":154},
  {"content":"\r\n\r\nبعثت پيامبران را شكوفا ساختن عقول بشر دانسته و فرموده است :\r\n« و ليثيروا لهم دفائن العقول » « 1 » . و امام كاظم عليه السّلام عقول را مكمّل حجّت‌هاى الهى دانسته و فرموده است : « ان اللّه تبارك و تعالى ، أكمل للنّاس الحجج بالعقول » « 2 » .\r\n\r\nعلماى شيعه و تفكّر عقلى\r\nعلماى شيعه ، با الهام‌گيرى از كتاب و سنّت ، براى عقل در حوزه‌ى معرفت دين جايگاه برجسته و شايسته‌اى قايل شده‌اند . از يك سو ، متكلّمان اماميه اصل حسن و قبح عقلى را پذيرفته و عدل الهى را بر پايه‌ى آن اثبات و تبيين كرده‌اند و از سوى ديگر ، فقهاى اماميه عقل را در عرض كتاب و سنّت به‌عنوان يكى از منابع و مدارك احكام شرعى دانسته ، قاعده‌ى ملازمه‌ى ميان حكم عقل و شرع را تأسيس كرده‌اند .\r\nو اين ، علاوه‌بر نقش ابزارى عقل در فهم كتاب و سنّت است ، كه قراين و اعتبارات عقلى مىتواند راهگشاى مفسّران و مجتهدان در تفسير قرآن كريم و استنباط احكام الهى از قرآن و سنّت باشد .\r\nتذكر اين نكته در اين‌جا لازم است كه آن‌چه به‌عنوان حجت الهى بر بشر در عرض وحى به شمار آمده است ، مستقلات و يا ملازمات روشن عقلى است ، و نه ظنون و احتمالات فكرى كه از نوع قياس و استحسان است . بدين جهت ، در مكتب\r\n\r\n\r\n","description":"","footnote":"\r\n( 1 ) . نهج البلاغه ، خطبه‌ى اول .\r\n( 2 ) . اصول كافى : 1 / 13 ، كتاب العقل و الجهل ، حديث 12 .\r\n","page_name":" 155 ","page_number":155},
  {"content":"\r\n\r\nاهل بيت عليهم السّلام ، و به پيروى از آن در فقه اماميه ، عقل به عنوان راه استوارى براى استنباط و احكام الهى به رسميت شناخته شده است ، ولى از قياس و استحسان كه پشتوانه‌اى جز ظن و گمان ندارد ، به شدّت نهى گرديده است . امام صادق عليه السّلام خطاب به ابان بن تغلب فرمود :\r\n« انّ السنّة لاتقاس ، الاترى انّ المرأة تقضي صومها و لا تقضي صلاتها ، يا أبان انّ السنّة اذا قيست محق الدين » « 1 » ؛ قياس ( تشبيه و تمثيل ) در سنّت ( شريعت الهى ) اعتبار ندارد ، بدين جهت در اسلام قضاى روزه بر زن ( كه به دليل عذر زنانگى نتوانسته است روزه بگيرد ) واجب است ولى قضاى نماز واجب نيست . ( يا اين كه اهمّيّت نماز در اسلام از روزه بالاتر است ) اى ابان ، اگر سنّت و شريعت الهى با قياس ارزيابى شود ، دين نابود خواهد شد .\r\nحاصل آن‌كه عقل در موضوع دين شناسى و معرفت دينى نقش‌هاى گوناگونى را ايفا مىكند :\r\n1 . پايه‌هايى اوليه دين را اثبات مىكند ، مانند اثبات وجود خدا و برخى از صفات الهى كه مبناى اثبات شريعت است ، و اثبات ضرورت دين و شريعت و . . .\r\n2 . در عرض وحى مىتواند پاره‌اى از احكام شريعت را به دست آورد . و به عنوان يكى از منابع و مدارك احكام شرعى به شمار آيد . ( مستقلّات و ملازمات عقليه ) .\r\n3 . به عنوان ابزار فهم كتاب و سنّت نقش معرفتى مهمّى را ايفا مىكند . در اين‌جا عقل در طول وحى ( كتاب و سنت ) است نه در عرض آن ، و چون نورى است كه\r\n\r\n\r\n","description":"","footnote":"\r\n( 1 ) . وسائل الشيعة : 18 / 25 .\r\n","page_name":" 156 ","page_number":156},
  {"content":"\r\n\r\nوسيله‌ى ديدن اشياء است ، و خود ، چيزى را به آنها نمىافزايد .\r\n4 . در قلمروى محدود به تبيين عقلانى احكام دينى مىپردازد ، و فلسفه و حكمت آنها را بيان مىكند . البته نقش عقل در اين حوزه به ويژه در عبادات بسيار محدود است .\r\nو آنچه از طريق تفكر عقلى يا معرفت علمى در مورد فلسفه و حكمت احكام الهى مىتوان گفت ، غالبا به گونه‌اى نيست كه بتوان علّت اصلى و فلسفه‌ى نهايى آن را به دست آورد . بدين جهت ، توسعه و تعميم حكم از يك موضوع به موضوعات ديگرى كه با موضوع حكم مشابهت‌هايى دارند دشوار است . « 1 »\r\n\r\n\r\n","description":"","footnote":"\r\n( 1 ) . جهت آگاهى بيشتر در مورد نقش و جايگاه عقل در فهم و استنباط احكام شريعت به كتاب‌هاى ذيل رجوع شود :\r\nاسلام و مقتضيات زمان : اثر استاد شهيد مطهرى ؛ دروس في علم الاصول ، تأليف آيت اللّه شهيد صدر ؛ شريعت در آينه‌ى معرفت : تأليف استاد آيت اللّه جوادى ؛ القواعد الكلامية ، اثر نگارنده‌ى اين سطور .\r\n","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nبخش دوّم توحيد و عدل\r\nفصل اوّل : توحيد و ملحقات آن اقسام و مراتب توحيد تنزيه و تشبيه ايمان و كفر فصل دوّم : عدل الهى حقيقت عدل الهى مظاهر عدل الهى حسن و قبح عقلى غايت‌مندى آفرينش انسان و اختيار قضا و قدر بدا و سرنوشت\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفصل اوّل توحيد و شرك\r\nتوحيد يكى از مهم‌ترين عقايد اسلامى است . دعوت به توحيد و نفى شرك يكى از اهداف بعثت پيامبران الهى بوده است .  وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ  . « 1 » اعتقاد به توحيد و نفى شرك مورد اتفاق همه‌ى مذاهب اسلامى است . با اين حال ، در تفسير و تبيين آن ، اقوال و آراى مختلفى مطرح شده است ، ما در اين‌جا بدون آن‌كه به بحث در مورد اقوال و آراى ديگران بپردازيم ، عقيده‌ى شيعه‌ى اماميه را در مورد اقسام و مراتب توحيد و شرك بيان خواهيم كرد .\r\nتوحيد را معمولا به ذاتى ، صفاتى ، افعالى و عبادى ، تقسيم كرده‌اند ، ولى گاهى به جاى توحيد افعالى ، توحيد در خالقيت و توحيد در ربوبيت را ذكر مىكنند ،\r\n\r\n\r\n","description":"","footnote":"\r\n( 1 ) . نحل / 36 .\r\n","page_name":" 161 ","page_number":161},
  {"content":"\r\n\r\nاصطلاح اخير با نصوص كتاب و سنّت هم‌آهنگى بيشترى دارد . ما نيز همين روش را مبناى بحث خود قرار مىدهيم .\r\n1 . توحيد ذاتى : مقصود از توحيد ذاتى اين است كه ذات خداوند مثل و مانندى ندارد . يعنى موجودى كه واجب الوجود با لذات است و در هستى و كمالات خود به چيزى نياز ندارد ، جز خداوند نيست . بنابراين همه‌ى موجودات - جز خداوند - ممكن الوجود با لذات و نيازمندند . از آن‌كه هر موجود ممكن الوجودى مركب است . ( خواه مركب از اجزاى عقلى و ذهنى و خواه مركب از اجزاى خارجى و عينى ) لازمه‌ى يگانه بودن واجب الوجود با لذات اين است كه ذات او بسيط باشد و هيچ‌گونه تركيبى در آن راه نداشته باشد ، اين دو معنا در كلمات ائمه‌ى اهل بيت عليهم السّلام به صورت مكرر و مؤكد بيان شده است . در اين‌جا به نقل كلامى از على عليه السّلام در اين باره بسنده مىكنيم :\r\nفردى از امام على عليه السّلام در مورد يگانگى خداوند پرسيد . امام عليه السّلام فرمود : يگانگى معانى مختلفى دارد ، گاهى مقصود از آن يگانگى عددى و مفهومى است ( مثل اين كه ايران يكى از كشورهاى جهان است . و انسان يك نوع از حيوان است ) اين معنا خداوند درست نيست ، زيرا با كثرت و تعدد منافاتى ندارد ، و گاهى مقصود از آن نداشتن مثل و مانند ، و نداشتن اجزاى عقلى ، و همى و خارجى است . مراد از يگانگى خداوند همين معناست . « 1 »\r\n2 . توحيد صفاتى : مقصود از توحيد صفاتى اين است كه صفات ذاتى خداوند\r\n\r\n\r\n","description":"","footnote":"\r\n( 1 ) . توحيد شيخ صدوق ، باب 3 ، حديث 3 .\r\n","page_name":" 162 ","page_number":162},
  {"content":"\r\n\r\nچون علم ، قدرت و حيات ، اگرچه از نظر مفهوم مختلف‌اند ، ولى از نظر مصداق هيچ‌گونه اختلاف و كثرتى در بين نيست . و مصداق همگى ، ذات بسيط خداوند است . زيرا اگر جز اين باشد ، در ذات الهى اختلاف و كثرت راه خواهد يافت كه با توحيد ذاتى منافات دارد . بنابراين توحيد صفاتى ، لازمه‌ى توحيد ذاتى است . هر گاه صفات ذاتى خداوند عين ذات او نباشند ، علاوه بر لزوم اختلاف و كثرت در ذات الهى ، تعدد واجب الوجود نيز لازم خواهد آمد ، زيرا نمىتوان صفات الهى را ممكن الوجود دانست ، زيرا امكان با نيازمندى ملازمه دارد ، و اگر صفات خداوند ممكن الوجود باشند ، امكان و نيازمندى در ذات الهى راه خواهد يافت ! امام على عليه السّلام نفى صفات زايد بر ذات را نشانه‌ى كمال توحيد دانسته و فرموده است .\r\n« كمال توحيده الإخلاص له ، و كمال الإخلاص له ، نفى الصفات عنه . . . فمن وصف اللّه سبحانه فقد قرنه ، و من قرنه فقد ثنّاه ، و من ثنّاه فقد جزّاه و من جزّأه فقد جهله » « 1 » : كمال توحيد ، اخلاص براى خداوند است ، و كمال اخلاص ، نفى صفات ( زايد بر ذات ) « 2 » از اوست . . . پس كسى كه خداوند را به صفات زايد بر ذات توصيف كند ، براى اين قرين و مثل ثابت كرده است ، و كسى كه براى خداوند قرين و مثل ثابت كند ، به ثنويت قايل شده است ، و كسى كه به ثنويت قايل شده ، براى خداوند\r\n\r\n\r\n","description":"","footnote":"\r\n( 1 ) . نهج البلاغه ، خطبه‌ى اول .\r\n( 2 ) . روشن است كه مقصود امام عليه السّلام نفى واقعيت صفات از ذات الهى نيست ، زيرا اين سخن اولا : مستلزم نقش در ذات الهى است ، و ثانياً : با ديگر سخنان امام عليه السّلام كه خداوند را به صفات ثبوتيه ذاتيه مانند علم و قدرت توصيف نموده است منافات دارد .\r\n","page_name":" 163 ","page_number":163},
  {"content":"\r\n\r\nجزء اثبات كرده است ، و كسى كه براى خدا جزء اثبات كند ، او را نشناخته است .\r\n3 . توحيد در خالقيت و ربوبيت : مقصود از توحيد در خالقيت و ربوبيت اين است كه آفريدگار و پروردگار كسى جز خداوند نيست . و خداوند در آفرينش و تدبر جهان شريك و انبازى ندارد . و اگرچه نظام جهان آفرينش ، براساس علل و اسباب استوار است ، ولى علل و اسباب ( اعم از طبيعى و ماوراء طبيعى ) هيچ‌گونه استقلالى ندارند . و به مشيت و حول و قوه‌ى الهى تأثير مىگذارند . اين مطلب مفاد دو دسته از آيات قرآن كريم است . يك دسته ، آياتى كه خالقيت و ربوبيت را مخصوص خداوند مىداند . و دسته‌ى ديگر آياتى كه آثار و افعال ويژه‌اى را به موجودات طبيعى و ماوراء طبيعى و از جمله به انسان ، نسبت داده شده است .\r\nچنان‌كه در دسته‌ى ديگرى از آيات يك فعل هم بر خداوند نسبت داده شده است ، و هم به موجودات ديگر . مانند گرفتن جانها هنگام مرگ كه هم به خداوند نسبت داده شده است  اللَّهُ يَتَوَفَّى الْأَنْفُسَ حِينَ مَوْتِها  « 1 » و هم به ملك الموت  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ  « 2 » و هم به فرشتگان الهى  تَوَفَّتْهُ رُسُلُنا  « 3 » .\r\n4 - توحيد در عبادت : كسى جز خداوند شايسته‌ى عبادت نيست . عبادت عبارت است از خضوع در برابر موجودى با اين اعتقاد كه آن موجود داراى مقام الوهيت است . يعنى در ذات يا صفات و افعال خود از استقلال وجودى برخوردار\r\n\r\n\r\n","description":"","footnote":"\r\n( 1 ) . زمر / 42 .\r\n( 2 ) . انعام / 61 .\r\n( 3 ) . سجده / 11 .\r\n","page_name":" 164 ","page_number":164},
  {"content":"\r\n\r\nاست . از آن‌جا مقام الوهيت مخصوص خداوند است ، عبادت نيز به او اختصاص دارد . و عبادت هر موجودى جز او شرك خواهد بود . بديهى است خضوع در برابر غير خداوند به انگيزه احترام به او بدون اعتقاد به الوهيت او ، شرك نخواهد بود . هر چند به صورت برترين خضوع يعنى سجده باشد چنان‌كه قرآن كريم از سجده‌ى فرشتگان در برابر آدم « 1 » و سجده‌ى يعقوب و همسر و فرزندان « 2 » او در برابر يوسف سخن گفته است . سجده‌ى فرشتگان به امر الهى بود ، و يعقوب پيامبر نيز از گناه - بويژه شرك - معصوم بوده است ، چنان‌كه نقل سجده‌ى برادران يوسف نيز با نكوهش همراه نيست ، تا بر ناروا بودن آن دلالت كند . از طرفى شرك ظلم عظيم است . « 3 » و ظلم قبح ذاتى دارد ، و خداوند هرگز به فعل قبيح امر نمىكند . « 4 »\r\nبنابراين ، از آيات مربوط به سجده‌ى فرشتگان بر آدم و سجده يعقوب و فرزندانش بر يوسف به دست مىآيد كه سجده اگر به قصد پرستش نباشد ، بلكه به قصد تكريم و تحيت باشد ، شرك و حرام نيست . ولى بعيد نيست كه گفته شود مستفاد از ظواهر دينى اين است كه در شريعت اسلام سجده براى غير خداوند - هر چند به قصد پرستش نباشد - ممنوع گرديده است . « 5 »\r\n\r\n\r\n","description":"","footnote":"\r\n( 1 ) .  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ  بقره / 34 .\r\n( 2 ) .  وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ  يوسف / 100 .\r\n( 3 ) .  إِنَّ الشِّرْكَ لَظُلْمٌ عَظِيمٌ  لقمان / 13 .\r\n( 4 ) .  قُلْ إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ  اعراف / 28 .\r\n( 5 ) . لكن الذوق الديني المتخذ من الاستيناس بظواهره يقضي باختصاص هذا الفعل به تعالى ، و المنع عن استعماله\r\n","page_name":" 165 ","page_number":165},
  {"content":"\r\n\r\nاز اين‌جا مىتوان به نادرستى عقيده‌ى وهّابيان كه توسل جستن به پيامبران و اولياء الهى ، و تبرك جستن به قبور و يا آثار برجاى مانده از آنان را شرك مىدانند ، پىبرد . زيرا مسلمانانى كه اين اعمال را انجام مىدهند ، هرگز قصد پرستش ندارند ، و براى پيامبران و اولياء الهى مقام الوهيت قايل نيستند . قصد آنان تكريم پيامبران و اولياء الهى و تقرب به خداوند از اين طريق است .\r\nوهّابيان مىگويند : مشركان عصر رسالت نيز بت‌ها را به انگيزه تقرب به خداوند پرستش مىكردند :  ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  . « 1 » و نيز آنان را شفيعان درگاه الهى دانسته و از آنان طلب شفاعت مىكردند .\r\n وَ يَقُولُونَ هؤُلاءِ شُفَعاؤُنا عِنْدَ اللَّهِ  . « 2 » بنابراين ، عبادت غير خدا يا طلب شفاعت از غير خدا شرك است ، هرچند به انگيزه‌ى تكريم يا تقرب به خداوند باشد .\r\nولى اين استدلال نادرست است . زيرا مشركان عصر رسالت - همان‌گونه كه در آيه تصريح شده است - بت‌ها را پرستش مىكردند ، و به ربوبيت آنها ، هرچند در پاره‌اى از امور ، قايل بودند ، چنان‌كه در قيامت به اين خطاى خود پىبرده\r\n\r\n\r\n","description":"","footnote":"\r\nفي غير مورده تعالى ، و ان لم يقصد به الا التحية و التكرمة فقط ، الميزان ، ج 1 ، ص 123 ؛ نيز ر . ك : محاضرات في الإلهيات ، ص 71 .\r\n( 1 ) . زمر / 3 .\r\n( 2 ) . يونس / 18 .\r\n","page_name":" 166 ","page_number":166},
  {"content":"\r\n\r\nمىگويند :  تَاللَّهِ إِنْ كُنَّا لَفِي ضَلالٍ مُبِينٍ  ،  إِذْ نُسَوِّيكُمْ بِرَبِّ الْعالَمِينَ  « 1 » : به خدا سوگند ما در گمراهى آشكار بوديم كه شما را با پروردگار عالميان برابر مىپنداشتيم .\r\nآنان براى معبودان خود مقام شفاعت را به صورت مستقل و بدون نياز به اذن و مشيت خداوند قايل بودند . بدين جهت قرآن كريم آن را مردود دانسته مىفرمايد :\r\n مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  « 2 » بدون شك چنين اعتقادى شرك در ربوبيت و تدبير است ، و هيچ مسلمان آگاهى چنين اعتقادى ندارد .\r\n\r\nتنزيه و تشبيه\r\nبحث تنزيه و تشبيه مربوط به صفات خداوند است . صفات خداوند را به صفات ثبوتيه و سلبيّه تقسيم كرده‌اند . صفات ثبوتيه صفاتى است كه بر كمال وجودى دلالت مىكند ، و خداوند آنها را دارد . و صفات سلبيّه صفاتى است كه بر نقص وجودى دلالت مىكند ، و خداوند از آنها پيراسته است . از زاويه‌ى ديگر ، صفات خداوند به صفات ذاتيه و صفات فعليه تقسيم شده است . صفات ذاتيه صفاتى است كه ذات خداوند بدون در نظر گرفتن اين‌كه خداوند چيزى را آفريده است ، به آنها توصيف مىشود . مانند حيات ، علم و قدرت ، و صفات فعليه صفاتى است كه توصيف ذات خداوند به آنها مربوط به مقام فعل و ايجاد است .\r\nمانند خالق بودن ، رازق بودن ، غافر بودن ، مميت بودن و مانند آن .\r\n\r\n\r\n","description":"","footnote":"\r\n( 1 ) . شعراء / 98 .\r\n( 2 ) . بقره / 255 .\r\n","page_name":" 167 ","page_number":167},
  {"content":"\r\n\r\nاز آن‌جا كه در خداوند هيچ‌گونه نقص و فقدانى راه ندارد ، صفات سلبيه در موردى او سلب نقص است نه سلب كمال . بدين ترتيب صفات سلبيه به تنزيه و تقديس ذات خداوند از صفات نقص بازمىگردد ، خواه صفات ذاتيه باشد و خواه صفات فعليه . درمقابل تنزيه ، تشبيه قرار دارد ، يعنى اثبات صفاتى براى خداوند كه به موجودات امكانى و مخلوقات اختصاص دارد . در تاريخ اديان و مذاهب كسانى بوده‌اند كه در مورد صفات الهى از مسير حق منحرف گرديده و به تشبيه گراييده‌اند .\r\nتشبيه‌گرايى در جهان اسلام نيز پديد آمده است ، چنان‌كه در كتب ملل و نحل از مجسّمه و مشبّهه به‌عنوان نحله‌اى اعتقادى و كلامى ياد شده است . تشبيه‌گرايى اگرچه در همه‌ى صفات خداوند يافت مىشود ، ولى در مورد آن دسته از صفات كه در آيات متشابه مطرح شده است ، بيشتر رواج يافته است . عده‌اى از مسلمانان با استناد به ظواهر آياتى چون :  يَدُ اللَّهِ فَوْقَ أَيْدِيهِمْ  ،  الرَّحْمنُ عَلَى الْعَرْشِ اسْتَوى  ،  جاءَ رَبُّكَ  و  كُلُّ شَيْءٍ هالِكٌ إِلَّا وَجْهَهُ  ، به جسمانيت خداوند قايل شده و براى او اعضايى چون دست ، پا و صورت ، و صفاتى چون قدم‌زدن و نشستن اثبات كرده‌اند .\r\nمذهب شيعه - به پيروى از اهل بيت عليهم السّلام - اعتقاد به تنزيه و ابطال تجسيم و تشبيه است . به اعتقاد شيعه‌ى اماميه بادقت در آيات ياد شده و نظاير آنها مىتوان به مفاد حقيقى آنها پىبرد . كلمهء « يد » كنايه از قدرت خداوند است و مقصود اين است كه قدرت الهى برترين قدرتها است . مقصود از « وجه » ذات الهى است ، يعنى همه‌ى چيز در معرض فنا و زوال است ، جز ذات خداوند متعال . استواء بر عرض كنايه از احاطه‌ى علم و قدرت خداوند در تدبير جهان است .\r\nنه تنها در صفات ياد شده - كه آنها را صفات خبريّه مىگويند - بايد به اصل\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتنزيه معتقد بود ، بلكه اين اصل در همه‌ى صفات الهى جارى است ، مثلًا علم خداوند را نمىتوان علم حصولى و زايد بر ذات او و محدود دانست ، بلكه علم خداوند عين ذات خداوند ، حضورى و نامحدود است . همين‌گونه است قدرت و حيات و اراده‌ى خداوند .\r\nكوتاه سخن آن‌كه در باب صفات الهى ، بايد كمال آنها را براى خداوند اثبات كرد و نقص و كاستى آنها را از خداوند نفى نمود ، و اين است طريق مستقيم در باب توحيد .\r\nچنان‌كه امام رضا عليه السّلام فرموده است : « للناس في التوحيد ثلاثة مذاهب : نفي ، و تشبيه و اثبات به غير تشبيه ، فمذهب النفي لا يجوز ، و مذهب التشبيه لا يجوز ، و السبيل في الطريقة الثالثة ، اثبات بلا تشبيه » . « 1 »\r\n\r\nنفى رؤيت بصرى\r\nيكى از لوازم نفى تجسيم از خداوند ، نفى رؤيت بصرى است ، زيرا ديدن چيزى با چشم مستلزم اين است كه آن چيز در مكان و در جهت مقابل باشد ، در فاصله‌ى معينى قرار داشته باشد ، در فضايى روشن باشد . در غير اين صورت رؤيت بصرى ممكن نخواهد بود . بديهى است شرايط ياد شده مستلزم جسمانيّت است كه خداوند محال است . آرى رؤيت قلبى نسبت به خداوند ممكن است ، زيرا حقيقت آن به علم و ايمان كامل به خداوند بازمىگردد . بدين جهت ائمه‌ى اطهار عليهم السّلام كه رؤيت بصرى خداوند را باشدت انكار كرده‌اند ، بر رؤيت قلبى او تأكيد\r\n\r\n\r\n","description":"","footnote":"\r\n( 1 ) . شيخ صدوق ، كتاب توحيد ، باب 7 ، حديث 8 .\r\n","page_name":" 169 ","page_number":169},
  {"content":"\r\n\r\nنموده‌اند . فردى از امام على عليه السّلام پرسيد : آيا پروردگارت را ديده‌اى ؟ امام على عليه السّلام فرمود : من پروردگارى را كه نديده‌ام عبادت نمىكنم ، پرسيد : چگونه او را ديده‌اى ؟\r\nامام عليه السّلام فرمود : « لا تدركه العيون بمشاهدة العيان ، و لكن تدركه القلوب بحقائق الإيمان » . « 1 »\r\nباتوجه به اين‌كه رؤيت بصرى خداوند عقلا محال است ، نمىتوان در اثبات آن به ظواهر قرآنى يا روايى استناد كرد ؛ زيرا همان‌گونه كه نمىتوان ظاهر آيه‌ى  الرَّحْمنُ عَلَى الْعَرْشِ اسْتَوى  را دليل بر جلوس و استقرار خداوند بر تخت و صندلى و مانند آن دانست ، ظاهر آيه‌ى   وُجُوهٌ يَوْمَئِذٍ ناضِرَةٌ ، إِلى رَبِّها ناظِرَةٌ   « 2 » را نيز نمىتون دليل اين دانست كه در قيامت مؤمنان با ديدگان خود به خداوند مىنگرند .\r\nهمين‌گونه است حديثى كه از پيامبر اكرم صلّى اللّه عليه و آله روايت شده است كه مؤمنان در قيامت خداوند را مىبينند همان‌گونه كه ماه را در شب بدر مىبينند . زيرا هرگاه ظاهر قرآن يا حديث با حكم قطعى عقل منافات داشته باشد ، و مستلزم تجسيم و تشبيه گردد ، نمىتوان مفاد آن را برگزيد . يا بايد آن را تأويل كرد ، و يا توقف نمود .\r\n\r\n\r\n","description":"","footnote":"\r\n( 1 ) . نهج البلاغه ، خطبه‌ى 179 .\r\n( 2 ) . قيامت / 21 - 22 .\r\n","page_name":" 170 ","page_number":170},
  {"content":"\r\n\r\n\r\nنفى حلول و اتحاد\r\nاز ديگر لوازم اصل تنزيه ، نفى حلول و اتحاد در مورد خداوند است . ذات اقدس الهى در چيزى حلول نكرده ، و نخواهد كرد ، خواه آن چيز انسان باشد يا غير انسان ، پيامبر و ولى خداوند باشد يا انسان معمولى . چنان‌كه ذات مقدس خداوند با چيزى متحد نگرديده و نخواهد گرديد ؛ زيرا حلول و اتحاد به معناى حقيقى آنها مستلزم نقص و نيازمندى است . حال به محل خود نياز دارد ، و اتحاد مستلزم تركيب و محدوديت است . بنابراين عقيده‌ى منسوب به نصارى در مورد حلول خداوند در جسم حضرت مسيح ، يا اتحاد ذات الهى با مسيح عليه السّلام عقيده‌اى است نادرست ، عبارت‌هايى از برخى از اهل عرفان و تصوف از مسلمانان كه بر حلول يا اتحاد دلالت مىكند را بايد تأويل كرد ، و اگر كسى به معناى ظاهرى و حقيقى آنها معتقد باشد ، كافر خواهد بود . « 1 »\r\n\r\nايمان و كفر\r\nيكى از بحث‌هاى اعتقادى كه در جهان اسلام سابقه‌اى ديرينه دارد ، بحث در مورد ايمان و كفر است . در اين باره افراط و تفريطهايى شده است . برخى چون مرحئه اعتقاد قلبى را عامل تعيين كننده در سعادت و رستگارى انسان دانسته ، و گناه را مانع رشد و كمال معنوى و سعادت اخروى انسان نمىدانستند . « 2 »\r\nاز سوى ديگر برخى از فرقه‌هاى خوارج عمل صالح را از اجزاى ايمان دانسته و\r\n\r\n\r\n","description":"","footnote":"\r\n( 1 ) . تلخيص المحصّل ، ص 260 .\r\n( 2 ) . لا تضرّ مع الايمان معصية ، كما لا تنفع مع الكفر طاعة ، الملل و النحل ، ج 1 ، ص 139 ؛ شرح المواقف ، ج 8 ، ص 396 .\r\n","page_name":" 171 ","page_number":171},
  {"content":"\r\n\r\nمرتكبان كباير را كافر انگاشته‌اند . ولى ديدگاه اكثريت مسلمانان - اعم از شيعه و اهل سنّت اين است كه حقيقت ايمان را تصديق و اعتقاد قلبى تشكيل مىدهد . و اعمال صالح ثمرات آثار عملى ايمان مىباشد . « 1 » و فردى كه مرتكب گناه كبيره مىشود ، « مؤمن فاسق » خواهد بود . بنابراين ، ايمان به تنهايى مايه‌ى وصول به كمال معنوى نخواهد بود بلكه بايد با عمل صالح همراه باشد .\r\nحقيقت ايمان - همان‌گونه كه اشاره شد - تصديق و جايگاه آن قلب است .\r\nمتعلق ايمان عبارت است از توحيد ، نبوت و معاد و آنچه پيامبر اسلام صلّى اللّه عليه و آله از جانب خداوند آورده است .  آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ ، لا نُفَرِّقُ بَيْنَ أَحَدٍ مِنْ رُسُلِهِ  . « 2 »\r\nراه متعارف براى اثبات ايمان افراد و مترتب ساختن آثار عملى آن در حيات دنيوى و اجتماعى افراد زبانى است . و اگر كسى از اين نظر مشكلى داشته باشد ، از طريق اشاره يا نوشتن و مانند آن ايمان خود را اثبات خواهد كرد .\r\nكفر نقطه‌ى مقابل ايمان و عبارت است از انكار توحيد يا نبوت يا معاد يا آن‌چه پيامبر اكرم صلّى اللّه عليه و آله از جانب خداوند آورده است . به گونه‌اى كه انكار آن به انكار نبوّت بازگردد . « 3 »\r\n\r\n\r\n","description":"","footnote":"\r\n( 1 ) . انّ الايمان عبارة عن التصديق القلبي باللّه تعالى و بما جاء به رسوله من قول او فعل ، و القول اللساني سبب ظهوره ، و سائر الطاعات ثمرات مؤكّدة له . ( ابن ميثم بحرانى ، قواعد المرام : ص 170 ) .\r\n( 2 ) . بقره / 285 .\r\n( 3 ) . الكافر من كان منكر اللألوهية او التوحيد او الرسالة او ضروريا من ضروريات الدين مع الالتفات الى كونه ضروريا بحيث يرجع انكاره الى انكار الرسالة . ( آية اللّه سيد محمد كاظم يزدى ، عروة الوثقى ) .\r\n","page_name":" 172 ","page_number":172},
  {"content":"\r\n\r\nايمان داراى مراتب مختلفى است اولين مرتبه آن اعتقاد به توحيد ، نبوت ، معاد و ما انزل اللّه است ، هرگاه كسى به چنين اعتقادى اقرار نمايد . يك سلسله احكام دينى مربوط به زندگى دنيوى بر او مترتب مىگردد . احكامى كه در فقه اسلامى بيان شده است .\r\nفردى از امام صادق عليه السّلام در مورد كمترين چيزى كه مايه ايمان انسان مىباشد پرسيد : امام عليه السّلام فرمود : شهادت به توحيد و نبوت پيامبر اكرم صلّى اللّه عليه و آله و اقرار به اطاعت از او ، و معرفت امام زمان خويش ، هركس به چنين اعتقادى شهادت دهد ، مؤمن خواهد بود . « 1 »\r\nمرتبه‌ى عالىتر ايمان اين است كه انسان در عمل به اعتقادات خود پايبند باشد ، و به اوامر و نواهى الهى عمل كند . بدين جهت در احاديث آمده است « الايمان ما خلص في القلب و صدّقه الاعمال » « 2 » . و نيز آمده است : « الايمان قول و عمل أخوان شريكان » « 3 »\r\nعالىترين مرتبه‌ى ايمان اين است كه انسان در همه‌ى حالات تسليم قضا و قدر الهى باشد ، و هرگز به چيزى جز رضاى خداوند دل نبندد . از امام باقر عليه السّلام روايت شده كه برخى از سفرهاى پيامبر صلّى اللّه عليه و آله گروهى او را ملاقات كردند ، و خود را مؤمن معرفى كردند . پيامبر صلّى اللّه عليه و آله از حقيقت و نشانه‌ى ايمان آنان پرسيد ، گفتند : « الرضا بقضاء اللّه و التسليم لأمر اللّه و التفويض الى اللّه تعالى » .\r\n\r\n\r\n","description":"","footnote":"\r\n( 1 ) . بحار الانوار : 66 / 16 .\r\n( 2 ) . معاني الأخبار ، باب معنى الاسلام و الايمان : ص 187 .\r\n( 3 ) . همان .\r\n","page_name":" 173 ","page_number":173},
  {"content":"\r\n\r\nپيامبر صلّى اللّه عليه و آله آنان را - با داشتن چنان صفاتى - عالمان و حكيمانى دانست كه مقامى نزديك به مقام نبوت دارند . آنگاه فرمود : اگر در گفتار خود راستگو هستيد ، بنايى را كه در آن سكونت نمىكنيد ، نسازيد ، مال و ثروتى را كه به آن نياز نداريد ، اندوخته نكنيد ، و از مخالفت با پروردگارى كه به سوى او باز خواهيد گشت ، بپرهيزيد . « 1 »\r\nتوجه به ذومراتب بودن ايمان مىتواند راهگشاى مسلمانان در معاشرت با يكديگر و تضمين كننده‌ى وحدت امت اسلامى باشد ، زيرا هرگاه نخستين مرتبه‌ى ايمان ملاك و موضوع اجراى احكام اسلامى در زندگى دنيوى است ، نبايد پيروان مذاهب اسلامى يكديگر را تكفير كنند . قرآن كريم مىفرمايد :  وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً  « 2 »\r\nدر پايان اين بحث يادآور مىشويم : واژه‌ى اسلام در كاربردهاى فقهى و كلامى غالبا به معنى اقرار به شهادتين است ، هرچند با اذعان و اعتقاد قلبى همراه نباشد ، و نتيجه‌ى آن همان است كه بر مرتبه‌ى نخست ايمان مترتب مىشود . يعنى احكام ظاهرى اسلام .\r\nبديهى است ، چنين اسلامى در آخرت نجات بخش نخواهد بود . ولى كاربرد ديگر اسلام ، تسليم و انقياد درونى است . در اين صورت معادل ايمان و مراتب آن خواهد بود . « 3 »\r\n\r\n\r\n","description":"","footnote":"\r\n( 1 ) . همان .\r\n( 2 ) . نساء / 94 .\r\n( 3 ) . بحار الانوار : 69 / 127 - 128 .\r\n","page_name":" 174 ","page_number":174},
  {"content":"\r\n\r\n\r\nفصل دوّم عدل الهى حقيقت عدل الهى\r\nدر اين‌كه خداوند عادل است ، مسلمانان اختلافي ندارند ، زيرا قرآن كريم صريحا هر گونه ظلمى را از خداوند نفى كرده مىفرمايد :  إِنَّ اللَّهَ لا يَظْلِمُ مِثْقالَ ذَرَّةٍ  « 1 » .\r\nولى در تفسير عدل الهى دو ديدگاه است . ديدگاه اوّل اين است كه عدل حسن ذاتى و ظلم قبح ذاتى دارد ، و از آن‌جا كه خداوند هرگونه كمال و صفت نيكويى را دارد و از هرگونه نقص و صفت ناپسندى پيراسته است ، آراسته به صفت عدل و پيراسته از صفت ظلم است . شيعه و ديگر مذاهب اسلام مانند معتزله و ماتريديه كه به حسن و قبح عقلى معتقدند ، عدل الهى را اين‌گونه تفسير مىكنند . ولى كسانى كه حسن وقبح عقلى را قبول ندارند ( مانند اشاعره ) مىگويند . هر فعلى كه خداوند\r\n\r\n\r\n","description":"","footnote":"\r\n( 1 ) . نساء / 40 .\r\n","page_name":" 175 ","page_number":175},
  {"content":"\r\n\r\nانجام دهد نيكو و عادلانه خواهد بود هرچند عقل آن را ناپسند و ظالمانه بداند .\r\nمثلا اگر خداوند ابو ذر را به دوزخ و ابو جهل را به بهشت ببرد ، نبايد آن را ناپسند و بر خلاف عدل و حكمت دانست .\r\nروشن است كه چنين تفسيرى از عدل الهى ، در حقيقت انكار عدل است . از اين روى ، شيعه و معتزله عدل را يكى از اصول مذهب خود قرار داده‌اند . تا بدين وسيله نادرستى ديدگاه دوم را روشن سازند . نيز بدين جهت است كه آنان « عدليه » ناميده شده‌اند .\r\n\r\nمظاهر عدل الهى\r\nعدل از صفات فعل الهى است كه در مقام تكوين ، تشريع و جزا تجلّى مىكند .\r\nعدل تكوينى خداوند اين است كه هر موجودى را براساس علم و حكمت ايجاد مىكند ، و ابزارها و وسايل لازم جهت هدايت او را به وى ارزانى مىدارد .  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  . « 1 » بر اين اساس ، نظام آفرينش از اتقان و انسجام مطلوب برخوردار است  صُنْعَ اللَّهِ الَّذِي أَتْقَنَ كُلَّ شَيْءٍ إِنَّهُ خَبِيرٌ بِما تَفْعَلُونَ  . « 2 »\r\nو در نتيجه همه چيز نيكو آفريده شده است :  الَّذِي أَحْسَنَ كُلَّ شَيْءٍ خَلَقَهُ  . « 3 »\r\nحوادث ناگوار طبيعى نيز از اين قاعده بيرون نيست . هرچند محدوديت علم و آگاهى بشر از يك سو ، و مقياس قرار گرفتن منافع محدود بشرى براى داورى نظام\r\n\r\n\r\n","description":"","footnote":"\r\n( 1 ) . طه / 50 .\r\n( 2 ) . نمل / 88 .\r\n( 3 ) . سجده / 7 .\r\n","page_name":" 176 ","page_number":176},
  {"content":"\r\n\r\nعظيم آفرينش از سوى ديگر سبب شده است كه برخى ، آن‌ها را به عنوان پديده‌هاى ناموزون در جهان طبيعت بپندارند . اما اگر با جامع‌نگرى و واقع‌بينى به جهان بنگريم خواهيم گفت :\r\n جهان چون خط و خال و چشم و ابروست * كه هر چيزى به جاى خويش نيكوست . \r\nعدل تشريعى مربوط به موجوداتى چون انسان است كه استعداد دريافت كمالات معقول را دارد . از آن‌جا كه دريافت آن كمالات قبل از هرچيز به شناخت آنها ، و شناخت راه رسيدن به آنها نياز دارد ، خداوند او را از طريق عقل و وحى هدايت نموده است .\r\nارسال رسولان ، و تشريع شريعت‌هاى الهى ، و انزال كتب آسمانى مظاهر عدل تشريعى خداوند مىباشند . از سوى ديگر ، خداوند انسان را به چيزى خارج از توان و طاقت او تكليف نكرده است . حاصل آن‌كه اصل تكليف ، و ويژگىهاى آن عادلانه و حكيمانه است . قرآن كريم در مورد هدايت فطرى ، عقلانى و وحيانى انسان فرموده است :\r\n  وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها   . « 1 »\r\n إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  « 2 »\r\n   أَ لَمْ نَجْعَلْ لَهُ عَيْنَيْنِ * وَ لِساناً وَ شَفَتَيْنِ ، وَ هَدَيْناهُ النَّجْدَيْنِ    . « 3 »\r\n\r\n\r\n","description":"","footnote":"\r\n( 1 ) . شمس / 7 - 8 .\r\n( 2 ) . انسان / 3 .\r\n( 3 ) . بلد / 8 - 10 .\r\n","page_name":" 177 ","page_number":177},
  {"content":"\r\n\r\nو دربارهء اين‌كه خداوند تكليف به مالايطاق نمىكند مىفرمايد :\r\n لا يُكَلِّفُ اللَّهُ نَفْساً إِلَّا وُسْعَها  « 1 »\r\nعدل خدايى اين است كه خداوند به مؤمن و كافر و نيكوكار و بدكار ، از نظر پاداش و كيفر يكسان نمىنگرد ، بلكه هر انسانى را مطابق استحقاق و شايستگى او ، پاداش و كيفر مىدهد . چنان‌كه مىفرمايد :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً  « 2 » همچنين خداوند تا تكاليف خود را به بشر ابلاغ نكند ، و اتمام حجّت ننمايد ، آنان را مؤاخذه نخواهد كرد .\r\n وَ ما كُنَّا مُعَذِّبِينَ حَتَّى نَبْعَثَ رَسُولًا  . « 3 »\r\n\r\nحسن و قبح عقلى\r\nهمان‌گونه كه يادآور شديم ، در مذهب شيعه ، عدل الهى براساس حسن و قبح عقل تفسير شده است ، مقصود از حسن و قبح عقلى اين است كه افعالى كه از فاعل‌هاى مختار سر مىزند در نفس الامر يا جهت حسن دارند و يا جهت قبح ، و عقل انسان مىتواند جهات حسن و قبح برخى از افعال را بشناسد . اگرچه شناخت حسى و قبح همه‌ى افعال از حدود توانايى عقل بيرون است . و بدين جهت به هدايت‌هاى وحيانى نياز دارد .\r\nبه عبارت ديگر ، حسن وقبح عقلى در ثبوت و نفس الأمر عموميّت دارد ، ولى\r\n\r\n\r\n","description":"","footnote":"\r\n( 1 ) . بقره / 286 .\r\n( 2 ) . انبياء / 47 .\r\n( 3 ) . اسراء / 15 .\r\n","page_name":" 178 ","page_number":178},
  {"content":"\r\n\r\nدر مقام اثبات و شناخت جهات حسن و قبح افعال عموميت ندارد و درك عقل در اين مقام محدود است .\r\nدو مطلب ياد شده به روشنى از آيات قرآن استفاده مىشود . قرآن كريم مأموريت پيامبر اكرم صلّى اللّه عليه و آله مىفرمايد :  يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ  « 1 » : ظاهر اين آيه‌ى اين است كه افعال در نفس الامر دو دسته‌اند برخى معروف ( حسن ) و برخى منكر ( قبيح ) اند و پيامبر اكرم صلّى اللّه عليه و آله به آنچه در واقع معروف است امر مىكند . و از آنچه در واقع منكر است نهى مىنمايد .\r\nامير المؤمنين عليه السّلام در وصاياى خود به امام حسن مجتبى عليه السّلام فرموده است :\r\n« انّه لم يأمرك الّا بحسن ، و لم ينهك الا عن قبيح » « 2 »\r\nدر قرآن كريم موارد بسيارى يافت مىشود كه عقل و خرد بشر را به داورى فرا خوانده است ، يعنى توانايى عقل در درك امورى - اعم از نظرى و عملى - به رسميت شناخته شده است . چنان‌كه مىفرمايد :  هَلْ جَزاءُ الْإِحْسانِ إِلَّا الْإِحْسانُ  . « 3 »\r\n قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  . « 4 »\r\n أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ ، أَمَّنْ لا يَهِدِّي إِلَّا أَنْ يُهْدى ، فَما لَكُمْ كَيْفَ تَحْكُمُونَ  . « 5 »\r\n\r\n\r\n","description":"","footnote":"\r\n( 1 ) . اعراف / 157 .\r\n( 2 ) . نهج البلاغه ، بخش وصايا ، شماره 31 .\r\n( 3 ) . الرحمن / 60 .\r\n( 4 ) . زمر / 9 .\r\n( 5 ) . يونس / 35 .\r\n","page_name":" 179 ","page_number":179},
  {"content":"\r\n\r\n أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ ، أَمْ نَجْعَلُ الْمُتَّقِينَ كَالْفُجَّارِ  « 1 » و آيات بسيار ديگر .\r\nاصولًا اگر حسن و قبح عقلى را نپذيريم ، حسن و قبح شرعى را نيز نمىتوانيم اثبات كنيم . زيرا اثبات حسن و قبح شرعى منوط به اين است كه نبوت و عصمت پيامبر اثبات شود . اثبات اين دو مطلب از طريق شرع مستلزم دور است . اما با قبول اين حكم عقلى كه دادن معجزه به كسى كه به دروغ دعوى پيامبرى مىكند ، و نيز برگزيدن كسى كه مرتكب خطا و گناه مىشود به مقام پيامبرى و هدايت بشر ، قبيح است . و خداوند از هرگونه فعل ناروايى پيراسته است ، مىتوان اصل نبوت و شريعت را اثبات كرد . و از اين راه به حسن و قبح‌هاى شرعى رهنمون گرديد . « 2 »\r\n\r\nغايتمندى آفرينش\r\nمقتضاى حكمت خداوند اين است كه آفرينش جهان غايتمند و هدفدار باشد .\r\nزيرا فعل بدون غايت و هدف معقول بر فاعل حكيم روا نيست ، اين مطلب ، از آيات قرآنى به روشنى استفاده مىشود . چنان‌كه مىفرمايد :\r\n وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ  « 3 » .\r\n وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا  « 4 » .\r\n\r\n\r\n","description":"","footnote":"\r\n( 1 ) . ص / 28 .\r\n( 2 ) . براى آگاهى بيشتر در اين‌باره به كتاب القواعد الكلامية ، از نگارنده رجوع شود .\r\n( 3 ) . انبياء / 16 .\r\n( 4 ) . ص / 27 .\r\n","page_name":" 180 ","page_number":180},
  {"content":"\r\n\r\nمفاد اين آيات و آيات مشابه آنها اين است كه خداوند جهان طبيعت را بيهوده و بازيگرانه نيافريده است . بلكه آفرينش جهان حق و حكيمانه است . در آيات ديگر تصريح شده است كه حيات انسان غرض از آفرينش طبيعت است ، چنان‌كه مىفرمايد :  هُوَ الَّذِي خَلَقَ لَكُمْ ما فِي الْأَرْضِ جَمِيعاً  « 1 » .\r\nچنان‌كه غرض از آفرينش انسان در سراى آخرت تحقق خواهد يافت :\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  . « 2 »\r\nپرستش خداوند راه نيل به غايت مطلوب حيات بشرى است :\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  . « 3 »\r\n\r\nانسان و اختيار\r\nمقتضاى عدل و حكمت خداوند اين است كه انسان در افعالى كه به آنها تكليف مىشود ، مختار باشد ، زيرا تكليف كردن انسان به كارى كه قدرت فعل يا ترك آن را ندارد بيهوده است ، چنان‌كه مجازات كردن كسى بر كارى كه بر ترك آن قدرت ندارد ، با عدل كيفرى خداوند منافات دارد . قرآن كريم مىفرمايد  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  « 4 » اين‌كه انسان مىتواند سپاسگزار يا كفران كننده‌ى نعمت‌هاى الهى باشد ، دليل روشن بر مختار بودن او است . امام على عليه السّلام در رد پندار\r\n\r\n\r\n","description":"","footnote":"\r\n( 1 ) . بقره / 29 .\r\n( 2 ) . مؤمنون / 115 .\r\n( 3 ) . ذاريات / 56 .\r\n( 4 ) . انسان / 3 .\r\n","page_name":" 181 ","page_number":181},
  {"content":"\r\n\r\nكسى كه قضاءقدر الهى را مستلزم جبر مىانگاشت فرمود :\r\n« و لو كان كذلك لبطل الثواب و العقاب ، و الأمر و النهى . و لسقط معنى الوعد و الوعيد » . « 1 »\r\nفردى از امام صادق عليه السّلام پرسيد : آيا خداوند افراد را بر انجام كارها مجبور ساخته است ؟ امام عليه السّلام فرمود : خداوند عادل‌تر از آن است كه فردى را بر كارى مجبور سازد ، آنگاه او را عقوبت نمايد . « 2 »\r\nروشن‌ترين و نزديك‌ترين راه براى درك صفت اختيار ، تأمل در حالات نفس ، و تصميم‌گيرى در انجام كار است ، انسان از طريق درونكاوى ، اين حقيقت روشن را در خود مىيابد كه از قدرت تصميم‌گيرى و انتخاب برخوردار است .\r\nالبته ، درك وجدانى ، بر اين حقيقت كه انسان در هستى خود وابسته است و استقلال وجودى ندارد نيز گواهى مىدهد . و حاصل اين دو مطلب ( تأثيرگذار بودن انسان در انجام كارهاى خود ، و عدم استقلال وجودى ) همان است كه در روايات اهل بيت عليهم السّلام به « امر بين الأمرين » تعبير شده است . مقصود از « امرين » يكى جبر ، و ديگرى نظريه‌ى تفويض است . يعنى هم اعتقاد به جبر در افعال باطل است ، و هم اعتقاد به تفويض ، نظريه‌ى درست همان امر بين الأمرين است . « لا جبر و لا تفويض بل امر بين الأمرين » « 3 » .\r\n\r\n\r\n","description":"","footnote":"\r\n( 1 ) . توحيد شيخ صدوق ، باب قضاوقدر ، روايت 28 .\r\n( 2 ) . همان ، باب نفى جبر و تفويض ، روايت 6 .\r\n( 3 ) . بحارالانوار : 5 / 57 .\r\n","page_name":" 182 ","page_number":182},
  {"content":"\r\n\r\nاعتقاد به قضا و قدر الهى يكى از اعتقادات مسلم اسلامى است ، زيرا آيات و روايات بسيارى بر آن تصريح دارد .\r\nقرآن كريم مىفرمايد :  إِنَّا كُلَّ شَيْءٍ خَلَقْناهُ بِقَدَرٍ  . « 1 » گاهى تصور مىشود كه اعتقاد به قضاوقدر الهى با مختار بودن انسان منافات دارد ، ولى با تأمل بيشتر روشن مىشود كه قضاوقدر الهى ، نه تنها مستلزم مجبور بودن انسان نيست ، بلكه بايد گفت ، مختار بودن انسان خود تجلّى قضا و قدر خداوند است ، زيرا قدر الهى جز اين نيست كه هر موجودى با ويژگىهاى خاصى آفريده شده است . ويژگى انسان نيز اين است كه در كارهاى خود قدرت تصميم‌گيرى و حق انتخاب دارد .\r\nقرآن كريم مىفرمايد :  وَ الَّذِي قَدَّرَ فَهَدى  « 2 » يعنى هدايت لازمهء تقدير الهى است ، و انسان - علاوه بر هدايت تكوينى ، از هدايت تشريعى برخوردار است . و هدايت تشريعى بر پايهء اختيار استوار است .  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً \r\nقضاى الهى نيز به معناى قوانين حتمى و سنّت‌هاى تخلف‌ناپذير حاكم بر نظام آفرينش است . نظام حتمى و حاكم برحيات انسان اين است كه كارهاى خود را از طريق آگاهى و اراده انجام دهد .\r\nبديهى است آن‌گاه كه انسان بر انجام كارى تصميم قطعى بگيرد ، و آن را اراده كند ، و هيچ‌گونه مانعى از وقوع آن وجود نداشته باشد ، آن كار به طور قطع تحقق خواهد يافت . اين قطعيت ناشى از اختيار و اراده‌ى انسان است ، و هيچ‌گونه\r\n\r\n\r\n","description":"","footnote":"\r\n( 1 ) . قمر / 49 .\r\n( 2 ) . اعلى / 3 .\r\n","page_name":" 183 ","page_number":183},
  {"content":"\r\n\r\nمنافاتى با آن ندارد .\r\nاز آنچه گفته شد روشن شد كه علم و اراده‌ى ازلى خداوند و عموميت قدرت و خالقيت الهى به هيچ وجه با مختار بودن انسان منافات ندارد . زيرا هيچ‌يك از اصول ياد شده واقعيت را تغيير نمىدهد . علم و اراده‌ى ازلى خداوند به چيزى جز انجام يافتن كارهاى انسان از طريق اختيار و ارادهء او تعلق نگرفته است ، چنان‌كه خالقيت و قدرت خداوند نيز حكيمانه و عادلانه است و هرگز نظام اختيار انسان را كه مقتضاى عدل و حكمت الهى است ، دگرگون نمىسازد .\r\n\r\nبدا و سرنوشت\r\nدر روايات اهل بيت عليهم السّلام از اعتقاد به بدا به‌عنوان يكى از اعتقادات مهم دينى ياد شده است .\r\nامام صادق عليه السّلام فرموده است : خداوند به چيزى مانند اعتقاد به بدا تعظيم و پرستش نشده است : « ما عظّم اللّه عزّوجلّ به مثل البداء » « 1 » و « ما عبد اللّه بشيء مثل البداء » . « 2 » در احاديث ديگر آمده است : « خداوند هيچ پيامبرى را به نبوت برنگزيد مگر اين‌كه از او به اقرار به بدا پيمان گرفت . » « 3 »\r\nبدا در لغت به معنى ظهور پس از خفا و پنهانى است ، و هرگاه در مورد انسان به كار رود به اين معناست كه چيزى بر ايشان پوشيده و پنهان بوده و سپس براى وى\r\n\r\n\r\n","description":"","footnote":"\r\n( 1 ) . اصول كافى : ج 1 ، باب بداء ، حديث 1 .\r\n( 2 ) . اصول كافى : ج 1 ، باب بداء ، حديث 1 .\r\n( 3 ) . همان : حديث 13 - 14 .\r\n","page_name":" 184 ","page_number":184},
  {"content":"\r\n\r\nمعلوم و آشكار شده است . روشن است كه چنين معنايى مستلزم جهل و تبدل رأى است . و اين معنا در مورد خداوند محال است . خداوند با علم ازلى و تخلف‌ناپذير همه‌چيز را مىداند ، و در اراده‌ى الهى تبدل و تغيير راه ندارد . در احاديث ائمة طاهرين عليهم السّلام بر نادرستى بدا به اين معنا در حق خداوند تصريح و تأكيد شده است .\r\nچنان‌كه امام صادق عليه السّلام فرموده است : « من زعم انّ اللّه عزّوجلّ يبدو له في شيء لم يعلمه أمس فابرأوا منه » « 1 » : از كسى كه عقيده دارد براى خداوند چيزى را كه ديروز نمىدانسته آشكار شده است ، تبرّى بجوييد .\r\nدر حديث ديگر فرموده است : « خداوند همه‌چيز را پيش از آن‌كه اراده كند و انجام دهد مىداند . چيزى براى خداوند آشكار نمىشود مگر اين‌كه آن را مىدانسته است . بدائى از روى جهل در خداوند راه ندارد » . « 2 »\r\nبا توجه به احاديث يادشده روشن مىشود كه بدا در مورد خداوند در حقيقت ابدا و اظهار است ، يعنى آن‌چه را خداوند از قبل مىداند ، ولى براى انسان معلوم نيست ، خداوند آن را اظهار و آشكار مىسازد ، و بدا ناميده شدن آن به اين اعتبار است كه در مقام فعل الهى نمايان مىگردد . اگرچه در ذات الهى جهل و تغيير راه ندارد .\r\nهمان‌گونه كه قرآن كريم در مورد مراقبت‌هاى غيبى خداوند از پيامبران براى آن كه در ابلاغ وحى به بشر از خطا مصون بمانند فرموده است :  لِيَعْلَمَ أَنْ قَدْ أَبْلَغُوا رِسالاتِ رَبِّهِمْ  « 3 » : تا خداوند بداند كه آنان رسالت‌هاى پروردگارشان را ابلاغ\r\n\r\n\r\n","description":"","footnote":"\r\n( 1 ) . بحار الأنوار : 4 / 11 .\r\n( 2 ) . همان : ص 121 .\r\n( 3 ) . جن / 28 .\r\n","page_name":" 185 ","page_number":185},
  {"content":"\r\n\r\nكرده‌اند . روشن است كه خداوند از قبل مىداند كه پيامبران رسالت‌هاى الهى را به بشر ابلاغ خواهند كرد . بنابراين ، مقصود از « ليعلم » ( - تا بداند ) اين است كه اين حقيقت در مقام فعل تحقق يابد و بشر از آن آگاه گردد . همين‌گونه است در آياتى كه غرض از امتحان بشر را علم خداوند به راستگويان و دروغگويان و مجاهدان و غير مجاهدان به شمار آمده است . « 1 »\r\nهمان‌گونه كه مقصود از علم در آيات يادشده اعلام و اعلان است ، مقصود از بدا در احاديث مزبور نيز ابداء است . اين تعبير در حديثى كه بخارى در صحيح خود روايت كرده است نيز آمده است . « ان ثلاثة في بني اسرائيل ، أبرص و أقرع و أعمى ، بداللّه أن يبتليهم ، فبعث اليهم ملكا . . . » . « 2 » ابن اثير لفظ بدا در اين حديث را به قضا و حكم تفسير كرده است ، « 3 » زيرا معناى حقيقى بدا كه ظهور پس از خفاست بر خداوند محال است .\r\nبنابراين ، نبايد لفظ بدا در احاديث ائمه‌ى اهل البيت عليهم السّلام را به معناى حقيقى آن تفسير كرد . آنگاه اين معناى نادرست را به عنوان اشكال بر عقايد شيعه برشمرد .\r\nزيرا پس از آن‌كه در روايات اين معنا به شدت انكار شده است ، و علماى شيعه نيز آن را مردود دانسته‌اند ، چنين نسبتى به شيعه جز افترا نخواهد بود .\r\nبداء در قلمرو تكوين ، همانند نسخ در قلمرو تشريع است ، حكمى كه نسخ\r\n\r\n\r\n","description":"","footnote":"\r\n( 1 ) . عنكبوت / 3 ؛ محمد / 31 .\r\n( 2 ) . صحيح بخارى : 3 / 258 ؛ كتاب بدء الخلقة .\r\n( 3 ) . النهاية في غريب الحديث و الأثر : 1 / 109 .\r\n","page_name":" 186 ","page_number":186},
  {"content":"\r\n\r\nمىشود ، براى خداوند از قبل معلوم بوده است ، و درواقع و نفس الأمر آن حكم به صورت موقت تشريع شده است ، ولى در ظاهر خطاب شرعى به صورت مطلق ذكر شده است ، و انسان گمان مىكند آن حكم ابدى است . با آمدن حكم ناسخ به خطاى خود واقف مىگردد . شيخ طوسى در اين‌باره گفته است : معناى رواياتى كه در مورد بدا وارد شده است ، به نسخ بازمىگردد ، اگر مربوط به امورى باشد كه نسخ در آنها راه دارد ، و اگر مربوط به امور تكوينى باشد ، مقصود تغيّر و دگرگونى شروط آنهاست ، زيرا امكان دارد از افعال الهى براى بشر چيزى ظاهر شود كه خلاف آن را تصور مىكرد ، و يا اين‌كه آن فعل را بشر مىدانست ولى شرط آن را نمىدانست . اما هرگز براى خداوند چيزى ظاهر نمىشود ، و ما به آن معتقد نيستيم . « 1 »\r\n\r\nبدا و قدرت مطلقهء خداوند\r\nاعتقاد به بدا در روايات ائمه‌ى طاهرين عليهم السّلام به‌عنوان ابطال عقيده‌ى يهود كه قدرت خداوند را محدود مىپنداشتند ، معرفي شده است . امام صادق عليه السّلام در تفسير آيه‌ى  قالَتِ الْيَهُودُ يَدُ اللَّهِ مَغْلُولَةٌ  « 2 » فرموده است : مقصود آنان اين بود كه خداوند از كار آفرينش فارغ شده ، و افزايش و كاهش در جهان رخ نمىدهد ، خداوند در تكذيب آنان فرموده است  غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ يُنْفِقُ كَيْفَ يَشاءُ  « 3 »\r\nآنگاه امام عليه السّلام بر آيه‌ى محو و اثبات استشهاد كرد و فرمود :\r\n\r\n\r\n","description":"","footnote":"\r\n( 1 ) . كتاب الغيبة : ص 264 - 265 .\r\n( 2 ) . مائده / 64 .\r\n( 3 ) . توحيد شيخ صدوق : ص 167 ؛ بحار الانوار : 4 / 104 .\r\n","page_name":" 187 ","page_number":187},
  {"content":"\r\n\r\nالم تسمع اللّه عزوجل يقول :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  « 1 » .\r\nامام رضا عليه السّلام در مناظره با سليمان مروزى كه بدا را انكار مىكرد فرمود : به نظر مىرسد تو در اين باره سخن يهود را مىگويى . سليمان گفت : سخن يهود چيست ؟\r\nامام عليه السّلام فرمود : آنان مىگويند : « يداللّه مغلولة » مقصودشان اين است كه خداوند از امر آفرينش فارغ شده و چيزى را پديد نمىآورد . « 2 »\r\nبا توجه به اين روايات روشن مىشود كه چرا در اعتقاد به بدا برترين تعظيم نسبت به مقام ربوبى نهفته است ، و پرستش راستين خداوند است .\r\n\r\nبدا و تأثير اعمال نيك و بد انسان در سرنوشت او\r\nآنچه گفته شد ، جنبه‌ى الهى بدا بود . يعنى اعتقاد به احاطه و غلبه‌ى قدرت الهى . اعتقاد به بدا جنبه‌ى ديگرى نيز دارد كه مربوط به نقش اعمال‌نيك و بد انسان در سرنوشت او است .\r\nيعنى تحولاتى كه در زندگى و سرنوشت انسان رخ مىدهد از اعمال نيك و بد او تأثير مىپذيرد . مثلا صله‌ى رحم عمر او را افزايش مىدهد ، و قطع رحم عمر او را كوتاه مىنمايد . دادن صدقه بسيارى از حوادث بد و حتى مرگ را از انسان دور مىسازد . عقوق والدين اجل را نزديك مىكند ، و احسان به آنان مايه‌ى خير و بركت در زندگى انسان مىباشد . روشن است كه اين مطلب از باورهاى مسلّم همه‌ى مسلمانان است و آيات قرآنى و روايات اسلامى بر آن تصريح و تأكيد دارد .\r\n\r\n\r\n","description":"","footnote":"\r\n( 1 ) . رعد / 39 .\r\n( 2 ) . توحيد شيخ صدوق : ص 444 ؛ بحار الانوار : 4 / 96 .\r\n","page_name":" 188 ","page_number":188},
  {"content":"\r\n\r\nدر صحيح مسلم از انس بن مالك روايت شده كه گفت : از پيامبر صلّى اللّه عليه و آله شنيدم كه مىفرمود : « هركس دوست دارد كه رزق او فراوان گردد ، و اجلش تأخير افتد ، صله‌ى رحم نمايد » . « 1 »\r\nسيوطى از على عليه السّلام روايت كرده كه تفسير آيه‌ى  يَمْحُوا اللَّهُ ما يَشاءُ وَ يُثْبِتُ  را از پيامبر اكرم صلّى اللّه عليه و آله پرسيد : پيامبر صلّى اللّه عليه و آله فرمود : با تفسير اين آيه‌ى چشم تو و امتم را روشن خواهم ساخت ، آنگاه فرمود : دادن صدقه در راه خدا ، و نيكى به پدر و مادر و انجام كارهاى خوب ، شقاوت را به سعادت مبدّل مىسازد ، و عمر را زياد مىكند ، و حوادث بد را دور مىسازد » . « 2 »\r\nعياشى از امام باقر عليه السّلام روايت كرده كه فرمود : پيامبر اكرم صلّى اللّه عليه و آله فرموده است :\r\nفردى قطع رحم مىكند ، و از عمر او سى و سه سال باقى مانده است ، خداوند عمر او را به سه سال يا كمتر كوتاه مىسازد . آنگاه امام عليه السّلام آيه‌ى كريمه :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  را تلاوت نمود . « 3 »\r\nممكن است اشكال شود به اين كه اعتقاد به قضا و قدر پيشين الهى با اعتقاد به محو و اثبات و تغيير و تحوّل در سرنوشت افراد تعارض دارد .\r\nولى پاسخ آن اين است كه محو و اثبات و تحول در سرنوشت افراد بر اساس\r\n\r\n\r\n","description":"","footnote":"\r\n( 1 ) . من سرّه أن يبسط عليه رزقة أو ينسأ في أثره ، فليصل رحمه » صحيح مسلم : 4 / 1982 ؛ تحقيق محمد فؤاد عبد الباقى .\r\n( 2 ) . الدرر المنثور : 4 / 66 .\r\n( 3 ) . تفسير عياشى : 2 / 220 .\r\n","page_name":" 189 ","page_number":189},
  {"content":"\r\n\r\nيك سلسله اسباب و شرايط معين نيز مشمول قضا و قدر الهى است ، و همان‌گونه كه پيش از اين يادآور شديم ، از نظر علم ازلى خداوند هيچ‌چيز پوشيده و پنهان نيست ، ولى حوادث جهان تابع اسباب و شرايط ويژه‌اى است ، و به تدريج رخ مىدهد ، و مشيت حكيمانهء الهى نظام عالم را اين‌گونه مقدر نموده است . « 1 »\r\nاز بحث‌هاى گذشته روشن شد كه نزاع در مسئله‌ى بدا لفظى است ، و منكران بدا چيزى را انكار مىكنند كه طرفداران آن بدان معتقد نيستند ، زيرا منكران به اين دليل بدا را انكار كرده‌اند كه مستلزم تغيير در علم الهى مىگردد ، « 2 » ولى اين مطلب لازمهء بدا در مورد انسان است ، نه بدا به معنايى كه در روايات ائمه‌ى طاهرين عليهم السّلام بيان شده ، و علماى اماميه به آن اعتقاد دارند ، چنان‌كه تفصيل آن گذشت . « 3 »\r\n\r\nوجوب لطف\r\nلطف از صفات فعل خداوند ، و لازمهء حكمت الهى است . مقصود از لطف افعالى است كه خداوند در حق مكلفان انجام مىدهد . تا اسباب و زمينه‌هاى هدايت براى آنان به صورت كامل تحقق يابد . پيش از اين بيان گرديد كه سعادت اخروى غرض از آفرينش انسان است كه از طريق پرستش خداوند و اعمال شايسته به دست مىآيد     وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ     .\r\n\r\n\r\n","description":"","footnote":"\r\n( 1 ) . ر . ك : فخر الدين رازى ، التفسير الكبير : 19 / 65 - 66 ؛ شهيد اول ، القواعد و الفوائد : 2 / 54 - 56 .\r\n( 2 ) . التفسير الكبير : 19 / 66 .\r\n( 3 ) . الميزان : 11 / 381 - 382 . براى آگاهى بيشتر در مورد مسأله‌ى بدا به كتاب « الالهيات في مدرسة اهل البيت عليهم السّلام » از نگارنده رجوع شود .\r\n","page_name":" 190 ","page_number":190},
  {"content":"\r\n\r\nارسال رسولان و انزال كتاب‌هاى آسمانى از مهم‌ترين اسباب نيل انسان به هدف و غايت مزبور مىباشد . از اين روى ، نبوت و شريعت از برجسته‌ترين مصاديق لطف خداوند ، حكمت الهى است ، بنابراين ، انجام آن واجب و لازم است .\r\nوعده‌ها و وعيدها ، بشارت‌ها و انذارها ، شيوه‌هاى دعوت به توحيد و خداپرستى ، امر به معروف و نهى از منكر ، ادامه راه نبوت با امامت و رهبرى انسانى كه در صفات و ويژگىهاى علمى و عملى بتواند خلاء وجود پيامبر صلّى اللّه عليه و آله را پر كند ، همگى از مصاديق لطف خداوند بوده و به مقتضاى حكمت الهى واجب و لازم مىباشد . قرآن كريم هدايت را بر خداوند واجب دانسته مىفرمايد  وَ عَلَى اللَّهِ قَصْدُ السَّبِيلِ  « 1 » بر خداوند است كه راه راست را بيان كند . و در جايى ديگر مىفرمايد :\r\n إِنَّ عَلَيْنا لَلْهُدى  « 2 » : هدايت بشر بر ما لازم است . همان‌گونه كه روزى بخشيدن به موجودات را - به مقتضاى ربوبيت خداوند - لازم دانسته مىفرمايد :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها  « 3 » .\r\nبديهى است معناى واجب بودن هدايت بر خداوند اين نيست كه كسى آن را بر خداوند واجب كرده است ، زيرا كسى بر خداوند علو و برترى ندارد تا كارى را بر او واجب كند ، بلكه مقصود اين است كه هدايت مقتضاى رحمت و حكمت خداوند است ؛ و قطعا خداوند آن را انجام مىدهد . و نقش عقل در اين باره جز شناخت اين\r\n\r\n\r\n","description":"","footnote":"\r\n( 1 ) . نحل / 9 .\r\n( 2 ) . ليل / 12 .\r\n( 3 ) . هود / 6 .\r\n","page_name":" 191 ","page_number":191},
  {"content":"\r\n\r\nاصل قطعى و ضرورى نيست ، بنابراين ، اين اشكال « 1 » كه واجب دانستن لطف بر خداوند ، قدرت و سلطنت او را محدود مىسازد ، ناشى از عدم درك درست قاعده‌ى لطف ، و نشناختن معناى « وجوب على اللّه » در اصطلاح متكلمان عدليه است .\r\nاز كسانى كه به اين اشتباه پى برده ، شيخ محمد عبده است . وى پس از نقل سخن اشاعره كه به معتزله نسبت داده‌اند كه آنان خداوند را مكلّف و مسؤول مىشمارند ، گفته است : آنان به چنين مطلبى اعتقاد ندارد . عقيده آنان اين است كه چيزى جز آنچه خداوند به مقتضاى صفات كمالش بر خود واجب مىكند ، واجب نيست . و اين عقيده مورد قبول سلف صالح بوده است . « 2 »\r\n\r\n\r\n","description":"","footnote":"\r\n( 1 ) . اين اشكال را اشاعره بر معتزله و اماميه كه به حسن و قبح عقلى و قاعده لطف و وجوب على اللّه قايلند ، وارد كرده‌اند . و متكلمان عدليه به آنان پاسخ داده و گفته‌اند : مراد از وجوب على اللّه ، وجوب در اصطلاح فقها نيست ، بلكه مقصود وجوب عقلى ، يعنى ملازمه ميان كمال ذاتى و كمال فعلى خداوند است ، يعنى چون در ذات خداوند نقصان راه ندارد ، در فعل او نيز نقصان راه نخواهد داشت ، بنابراين خداوند هرگز بر خلاف حكمت و رحمت عمل نخواهد كرد .\r\nر . ك : القواعد الكلامية : ص 74 - 77 .\r\n( 2 ) . تفسير المنار : 8 / 50 - 51 .\r\n","page_name":" 192 ","page_number":192},
  {"content":"\r\n\r\n\r\nبخش سوّم نبوّت و امامت\r\nفصل اوّل : نبوّت و رسالت\r\nفلسفه نبوت\r\nمعجزه و نبوت\r\nنبوت و عصمت\r\nپندار سهو النبى\r\nختم نبوت\r\nشبهه‌ى امتناع نسخ\r\nشبهه‌ى جهانى نبودن آيين اسلام\r\nفصل دوّم : حقيقت و احكام امامت\r\nفصل سوّم : نصوص امامت\r\nفصل چهارم : مهدويت در اسلام\r\nفصل پنجم : مسأله‌ى رجعت\r\nفصل ششم : غلو و غاليان\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nفصل اوّل نبوت و رسالت\r\nاعتقاد به نبوت از ضروريات دين اسلام و بلكه از مسلمات همه‌ى اديان آسمانى است . در اين‌كه خداوند در طول تاريخ بشر پيامبران را براى هدايت بشر فرستاده است ، كه اولين آنان حضرت آدم و آخرين آنان حضرت محمد صلّى اللّه عليه و آله بوده است ، ميان مذاهب اسلامى اختلافي وجود ندارد .\r\nاگرچه در پاره‌اى از مسايل نبوت ، مانند حقيقت و اركان معجزه ، حدود و مراتب عصمت ، حقيقت و منشأ عصمت ، وجه اعجاز قرآن و مسايل ديگر ديدگاه‌هاى مختلفى از سوى متكلمان اسلامى اظهار گرديده است . ما در اين فصل كليات مباحث نبوت را از ديدگاه شيعه‌ى اماميه به اختصار بيان خواهيم كرد .\r\n\r\nفلسفه نبوت\r\nامام على عليه السّلام در مورد فلسفه‌ى نبوت نكات ذيل را يادآور شده است :\r\n1 . تجديد پيمان فطرى ميان انسان و خدا : ليستأدو هم ميثاق فطرته .\r\n2 . يادآورى نعمت‌هاى الهى : و يذكّروهم منسّي نعمته .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n3 . رساندن پيامهاى خداوند به بشر و احتجاج با آنان از راه تبليغ : و يحتجّوا عليهم بالتبليغ .\r\n4 . برانگيختن و باور كردن عقل و خرد آدميان : و يثيروا لهم دفائن العقول .\r\n5 . ارايه‌ى نشانه‌هاى قدرت و حكمت الهى به بشر : و يروهم الآيات المقدّرة ، من سقف فوقهم مرفوع ، و مهاد تحتهم موضوع . . . « 1 » .\r\n6 . اتمام حجت بر مستعدان هدايت‌هاى نبوى : و جعلهم حجة له على خلقه ، لئلا تجب الحجّة لهم به ترك الأعذار اليهم . « 2 »\r\nفردى از امام صادق عليه السّلام پرسيد : به چه دليل لزوم پيامبران الهى را اثبات مىكنيد ؟ امام عليه السّلام مطالب ذيل را در پاسخ او بيان فرمود :\r\n1 ) ما به وجود خداى حكيم عقيده و ايمان داريم .\r\n2 ) خداوند جسم نيست تا انسان‌ها بتوانند او را مشاهده كنند و به طرق معمولى و متعارف كلام او را بشنوند . ( از طرفي ارتباط با خدا از طريق وحى نيز شايستگىهايى مىخواهد كه در همه‌ى افراد بشر موجود نيست ) .\r\n3 ) بدين جهت لازم است خداوند سفيران و فرستادگانى داشته باشد كه مصالح و مفاسد انسانها را به آنان بياموزند .\r\n4 ) اين سفيران همان پيامبران الهىاند كه گرچه در اصل خلقت با انسانهاى ديگر همانند مىباشند ، اما صفات و برجستگىهايى دارند كه آنان را از ديگران\r\n\r\n\r\n","description":"","footnote":"\r\n( 1 ) . نهج البلاغه ، خطبه‌ى اوّل .\r\n( 2 ) . نهج البلاغه ، خطبه‌ى 144 .\r\n","page_name":" 196 ","page_number":196},
  {"content":"\r\n\r\nممتاز مىسازد . « 1 »\r\nدر اين دو روايت و ديگر سخنانى كه از پيشوايان معصوم يا متكلمان اسلامى در مورد لزوم نبوت بيان شده است ، اصل نيازمندى بشر به هدايت‌هاى آسمانى مسلّم به شمار آمده است .\r\nاين نيازها دو گونه‌اند : نيازهاى معرفتى و نيازهاى تربيتى و اخلاقى . از يك سوى ، سرچشمه‌هاى معرفت بشر كه عقل و شهود و احساس‌اند ، محدوديت دارند و پاسخگوى همه‌ى نيازهاى معرفتى انسان در مسير هدايت و رستگارى نيستند ، و از سوى ديگر ، غرايز و تمايلات انسان چه بسا او را از رسيدن به قانون عادلانه و جانبه مانع مىشوند . چنان‌كه سرگرمىهاى زندگى چه بسا انسان را دچار غفلت از هدف نهايى خلقت و ارزش‌هاى والاى انسانى مىسازد . امور ياد شده ، نياز بشر را به هدايت‌هاى وحيانى و رهبرىهاى آسمانى آشكار مىسازد . و از طرفي ، مقتضاى حكمت الهى اين است كه اين‌گونه نيازهاى مهم و بنيادين را براى بشر برآورده سازد . اگر چنين نكند ، راه عذر بر بشر گشوده است ، و حق احتجاج و اعتذار خواهد داشت . چنان‌كه قرآن كريم فرموده است :\r\n رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ  . « 2 »\r\nقرآن كريم ، گذشته از اتمام حجت بر بشر ، اهداف ذيل را نيز به عنوان فلسفه نبوت پيامبران الهى برشمرده است .\r\n\r\n\r\n","description":"","footnote":"\r\n( 1 ) . اصول كافي : ج 1 ، كتاب الحجّة ، باب 1 ، روايت 1 .\r\n( 2 ) . نساء / 165 .\r\n","page_name":" 197 ","page_number":197},
  {"content":"\r\n\r\n1 - دعوت به يكتاپرستى و دورى از طاغوت :  لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ  . « 1 »\r\n2 - برپايى قسط و عدل در جامعه‌ى بشرى :  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  . « 2 »\r\n3 - تعليم و تربيت :  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ  . « 3 »\r\n4 . داورى در اختلافات و منازعات :  كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ ، لِيَحْكُمَ بَيْنَ النَّاسِ فِيمَا اخْتَلَفُوا فِيهِ  « 4 » .\r\nباتوجه به مطالب يادشده روشن مىشود كه نبوت با حيات عقلانى انسان در قلمرو زندگى فردى و اجتماعى ، مادى و معنوى در ارتباط است ، و هدايت‌هاى نبوى همه‌ى ابعاد زندگى بشر را دربر مىگيرد ، بدون اين‌كه نقش حس و عقل را در هدايت انسان ناديده بگيرد ، در حقيقت ، همان‌گونه كه بشر به هدايت‌هاى علمى و عقلى نياز دارد ، به هدايت‌هاى وحيانى هم نيازمند است . و اين دو هدايت هر دو سرچشمه‌اى الهى دارند و حجت خداوند به شمار مىروند چنان‌كه امام كاظم عليه السّلام\r\n\r\n\r\n","description":"","footnote":"\r\n( 1 ) . نحل / 36 .\r\n( 2 ) . حديد / 25 .\r\n( 3 ) . جمعه / 2 .\r\n( 4 ) . بقره / 213 .\r\n","page_name":" 198 ","page_number":198},
  {"content":"\r\n\r\nاز پيامبران و امامان به عنوان حجت‌هاى ظاهرى خداوند ، و از عقل به عنوان حجت باطنى خداوند ياد كرده است . « 1 »\r\nخواجه نصير الدين طوسى در مورد فلسفه بعثت پيامبران گفته است :\r\n« ضرورت وجود پيامبران بدان جهت است كه افراد بشر را از طريق عقايد حقه و اخلاق پسنديده و اعمال شايسته‌اى كه نفع دنيوى و اخروى آنان را دربر دارد تكامل بخشند ، و نيز حيات اجتماعى بشر را ، از طريق بنا نهادن جامعه بر اساس خير و فضيلت و همكارى در امور دينى و برخورد مناسب با كسانى كه از طريق خير و صلاح منحرف مىگردند ، به كمال و تعالى رهنمون شوند » « 2 » .\r\n\r\nمعجزه و نبوت\r\nمقام نبوت از بزرگترين مقامهاى بشرى است . ادعاى چنين مقام بزرگى را نمىتوان بدون دليل معتبر پذيرفت . معجزه عمومىترين و استوارترين راه شناخت پيامبران الهى است .\r\nالبته ، هرگاه كسى كه پيامبريش ثابت شده است ، بر پيامبرى فردى گواهى دهد ، نبوت او ثابت خواهد شد . چنان‌كه با مطالعه در حالات و عقايد و رفتار يك شخص نيز مىتوان تا حدى صدق گفتار او را به دست آورد ، اما طريق نخست عموميّت ندارد ، و طريق دوّم نيز از نظر منطقى براى همگان علم و يقين نخواهد آورد ، بدين\r\n\r\n\r\n","description":"","footnote":"\r\n( 1 ) . اصل كافى : ج 1 ، كتاب العقل و الجهل ، حديث 12 .\r\n( 2 ) . تلخيص المحصّل : ص 367 .\r\n","page_name":" 199 ","page_number":199},
  {"content":"\r\n\r\nجهت معجزه استوارترين راه شناخت مدعيان راستين پيامبرى است ، قرآن كريم آن را « بيّنه » ناميده است .\r\n لَقَدْ أَرْسَلْنا رُسُلَنا بِالْبَيِّناتِ . . .  « 1 » .\r\n وَ لَقَدْ جاءَتْهُمْ رُسُلُنا بِالْبَيِّناتِ  « 2 » .\r\n وَ لَقَدْ جاءَكُمْ مُوسى بِالْبَيِّناتِ  « 3 » .\r\n وَ آتَيْنا عِيسَى ابْنَ مَرْيَمَ الْبَيِّناتِ  « 4 » .\r\nمعجزه كار خارق‌العاده‌اى است كه با استفاده از اسباب طبيعى انجام نمىشود و پيامبر الهى آن را براى اثبات دعوى نبوت خويش انجام مىدهد .\r\nاز آن‌جا كه سبب طبيعى ندارد معلوم مىشود سبب و منشأ آن ماوراى طبيعى است . و باتوجه به اين‌كه محتواى دعوت او حق و فضيلت است روشن مىشود كه اين كار خارق‌العاده توسط نيروهاى شيطانى كه توان كارهاى خارق‌العاده را دارند ، نيست ، بنابراين ، سبب و منشأ آن الهى است ، و عدل و حكمت خداوند مانع از اين است كه چنين قدرتى را در اختيار انسان دروغگو قرار دهد . بدين طريق ، صدق دعوى پيامبرى كسى كه داراى معجزه است اثبات مىشود .\r\nخواجه نصير الدين طوسى در اين‌باره چنين گفته است :\r\n\r\n\r\n","description":"","footnote":"\r\n( 1 ) . حديد / 25 .\r\n( 2 ) . مائده / 32 .\r\n( 3 ) . بقره / 92 .\r\n( 4 ) . بقره / 87 .\r\n","page_name":" 200 ","page_number":200},
  {"content":"\r\n\r\nنبوت كسى كه داراى مقام نبوت است به واسطه‌ى سه چيز اثبات مىشود :\r\nنخست اين‌كه مطلبى را كه بر خلاف عقل است ادعا نكند مانند اين‌كه مدعى تعدد خالق شود .\r\nدوّم اين‌كه مردم را به طاعت خدا و اجتناب از نافرمانى او دعوت نمايد .\r\nو سوّم اين‌كه به دنبال دعوى نبوت معجزه‌اى همراه با تحدّى « 1 » بياورد و معجزه او با كارى كه انجام آن را وعده كرده است هماهنگ باشد . « 2 »\r\nهرگاه كار خارق‌العاده از جانب خداوند در حق اولياى الهى ظاهر شود و يا دعوى نبوت با تحدّى همراه نباشد « كرامت » ناميده مىشود . قرآن كريم حضرت مريم مىفرمايد :  كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً ، قالَ يا مَرْيَمُ أَنَّى لَكِ هذا ، قالَتْ هُوَ مِنْ عِنْدِ اللَّهِ ، إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ  « 3 » .\r\nتفاوت معجزه با كارهاى خارق‌العاده‌اى كه ساحران و مرتاضان انجام مىدهند به جهات ذيل باز مىگردد :\r\nالف : سبب و منشأ غير طبيعى معجزات پيامبران عنايت و مشيت خاص الهى است ، ولى در سحر و مانند آن قدرت و اراده‌ى شياطين است .\r\nب : غايت و هدف معجزات جز رضاى خداوند و خير و صلاح بشر نيست ، ولى در سحر و امثال آن هدف رضاى نفس و مصالح فردى و مادى است .\r\n\r\n\r\n","description":"","footnote":"\r\n( 1 ) . تحدّى اين است كه پيامبر به مردم بگويد : اگر پيامبرى مرا قبول نداريد ، كارى مانند عمل من انجام دهيد .\r\n( 2 ) . قواعد العقائد : ص 87 - 88 .\r\n( 3 ) . آل عمران / 37 .\r\n","page_name":" 201 ","page_number":201},
  {"content":"\r\n\r\nج : روش تقويت روح كه سبب قريب در تحقق خارق‌العاده است ، در پيامبران عبادتهاى دينى و كارهاى خداپسندانه است ، ولى در مورد ساحران و مرتاضان هرگونه عملى كه در تقويت روح مؤثر باشد ، مجاز خواهد بود .\r\nد : معجزات پيامبران چون مستند به ارادهء غالب و قاهر الهى است ، هرگز مغلوب نخواهد شد ، ولى ساحران و مرتاضان شكست‌پذيرند ، يا توسط ساحران و مرتاضان ديگر ، يا توسط صاحبان معجزه و كرامت .\r\nه : ساحران و مرتاضان تنها در كارى كه با رياضت يا سحر تعليم ديده‌اند ، توان انجام كار خارق‌العاده دارند ، ولى خارق‌العاده‌هاى پيامبران متنوع و گوناگون است ، و بدون تعليم قبلى و صرفا با اراده و مشيت الهى تحقق مىپذيرد . چنان‌كه قرآن كريم در مورد حضرت موسى و عيسى عليهما السّلام « 1 » از معجزه‌هاى گوناگون سخن گفته است . پيامبر گرامى اسلام صلّى اللّه عليه و آله نيز معجزات متنوع و فراوانى داشتند كه قرآن كريم مهم‌ترين آنهاست .\r\n\r\nنبوّت و عصمت\r\nعصمت ، يعنى مصونيت از خطا و لغزش يكى از شرايط نبوت است ، زيرا بدون آن غرض نبوت كه هدايت و راهنمايى بشر است ، تحقق نخواهد پذيرفت . بدين جهت در اصل لزوم عصمت ميان مسلمانان ، و بلكه همه‌ى پيروان اديان الهى ، اختلافي وجود ندارد . اما در حدود و مراتب آن اقوال مذاهب و متكلمان اسلامى\r\n\r\n\r\n","description":"","footnote":"\r\n( 1 ) . اسراء / 101 ؛ آل عمران / 49 .\r\n","page_name":" 202 ","page_number":202},
  {"content":"\r\n\r\nمختلف است . در اين ميان شيعه اماميه به كامل‌ترين و جامع‌ترين معنى عصمت در مورد پيامبران الهى قايل است يعنى بر عقيده است كه پيامبران الهى اولا : در دريافت شريعت و حفظ و ابلاغ و تبيين آن براى بشر از هرگونه خطاى عمدى و سهوى معصوم‌اند . و ثانيا : قبل از نبوت و پس از آن از هرگونه معصيت خواه كبيره باشد يا صغيره و عمدى باشد يا سهوى معصوم‌اند . چنان‌كه سيد مرتضى گفته است :\r\nقالت الشيعة الامامية ، لا يجوز عليهم شيء من المعاصى و الذنوب كبيرا كان او صغيرا ، لا قبل النبوة و لا بعدها . « 1 »\r\nعلّامه حلّى نيز در اين‌باره گفته است :\r\nذهبت الامامية الى انّ الانبياء معصومون قبل البعثة و بعدها عن الصغائر عمدا و سهوا و عن الكبائر كذلك . « 2 »\r\nيادآور مىشويم برخى از محققان اهل سنّت نيز در اين‌باره با شيعه اماميه هم عقيده‌اند . چنان‌كه ملا على قارى گفته است : عصمت از صغاير و كباير براى پيامبران قبل از نبوت و پس از آن ثابت است . « 3 »\r\nمؤلف كتاب « النبراس » نيز گفته است : جمعى از علما بر اين عقيده‌اند كه پيامبران قبل از وحى و پس از آن از صغائر و كبائر معصوم بوده‌اند . « 4 »\r\n\r\n\r\n","description":"","footnote":"\r\n( 1 ) . تنزيه الانبياء ، ص 2 .\r\n( 2 ) . انوار الملكوت فى شرح الياقوت ، ص 196 .\r\n( 3 ) . شرح الفقه الاكبر ، ص 68 - 69 ؛ هذه العصمة ثابتة للانبياء قبل النبوة و بعدها على الأصح . وى اين جمله را در شرح كلام ابو حنيفه بيان كرده است . كلام ابو حنيفه چنين است : « او الانبياء كلهم منزهون عن الصغائر و الكبائر » .\r\n( 4 ) . النبراس ، ص 454 .\r\n","page_name":" 203 ","page_number":203},
  {"content":"\r\n\r\nشيخ احمد خليلى برجسته‌ترين عالم اباضى معاصر نيز گفته است :\r\n« ذهب اصحابنا الى انهم معصومون عن الكبائر و الصغائر فى حال النبوة و قبلها » وى سپس به ديدگاه اماميه در اين‌باره اشاره كرد ، كه آنان بر اين عقيده‌اند كه پيامبران از آغاز تولد از موهبت عصمت برخوردارند . آن‌گاه گفته است اين نظريه شايسته مقام كسانى است كه مورد اصطفاء و گزينش الهى قرار گرفته‌اند . زيرا هر عاقلى اين حقيقت را درك مىكند كه خداوند براى چنين مأموريت مهمى جز كسانى را كه پاك‌ترين عنصر و برترين قدرت عقلى ، و استوارترين سيره و روش برخورداند ، انتخاب نخواهد كرد . « 1 »\r\nبرهان عقلى عصمت پيامبران اين است كه هدف و غرض از نبوت آنان به صورت كامل و همه‌جانبه بدون عصمت تحقق نخواهد يافت . زيرا هرگاه در مورد آنان احتمال خطا و گناه وجود داشته باشد ، نمىتوان به صورت كامل به آنان اعتماد كرد . بنابراين وثوق كامل و فراگير به پيامبران در گرو آن است كه آنان در دريافت حفظ و ابلاغ شريعت و تبيين آن و نيز در عمل احكام الهى از هرگونه خطا و معصيتى معصوم باشند . خواجه نصير الدين طوسى اين دليل را چنين بيان كرده است :\r\n« يجب فى النبى العصمة ، ليحصل الوثوق ، فيحصل الغرض » « 2 »\r\nعصمت پيامبران از گناه را از طريق ادله‌ى نقلى نيز مىتوان اثبات كرد ، زيرا پس از اثبات پيامبران در دريافت و حفظ و ابلاغ وحى و شريعت الهى كه مورد اتفاق\r\n\r\n\r\n","description":"","footnote":"\r\n( 1 ) . جواهر التفسير ، ج 3 ، ص 127 - 129 .\r\n( 2 ) . تجريد الاعتقاد ، مبحث نبوت .\r\n","page_name":" 204 ","page_number":204},
  {"content":"\r\n\r\nهمگان است و كمترين ترديدى در آن وجود ندارد ، مىتوان به آيات قرآنى استناد نمود و بر عصمت پيامبران استدلال كرد . قرآن كريم از پيامبران به‌عنوان كسانى كه از هدايت ويژه‌ى الهى برخوردارند يادكرده است . چنان‌كه مىفرمايد :\r\n  وَ اجْتَبَيْناهُمْ وَ هَدَيْناهُمْ إِلى صِراطٍ مُسْتَقِيمٍ ، ذلِكَ هُدَى اللَّهِ يَهْدِي بِهِ مَنْ يَشاءُ مِنْ عِبادِهِ   « 1 » ، آنان را برگزيديم و به صراط مستقيم هدايت كرديم ، اين هدايت ويژه‌اى است كه خداوند هركسى را بخواهد به آن هدايت مىكند .\r\nمفاد اين آيات اين است كه خداوند مقام نبوت و رسالت را به كسانى اعطا مىكند كه از قبل مورد عنايت ويژه‌ى خداوند قرار گرفته و از هدايت خاص الهى بهره‌مند شده‌اند . چنان‌كه در جاى ديگر فرموده است :\r\n اللَّهُ أَعْلَمُ حَيْثُ يَجْعَلُ رِسالَتَهُ  . « 2 »\r\nبنابراين ، چنين نيست كه پيامبران نخست به مقام نبوت برگزيده مىشوند آن‌گاه مورد عنايت خاصه خداوند قرار گرفته و از هدايت ويژه‌ى او بهره‌مند مىگردند ، بلكه نخست از عنايت و هدايت ويژه‌ى الهى بهره‌مند مىگردند تا اين‌كه شايستگى نايل شدن به مقام نبوت و رسالت را به دست مىآورند . پس آنان از آغاز در شمار بندگان مخلص و برگزيده‌ى خداوند مىباشند ، و از سوى ديگر ، آيات قرآن آشكارا بيان نموده است كه هركس از چنين هدايت ويژه‌اى بهره‌مند باشد ، هرگز گمراه نخواهد شد ، و تحت تأثير اغواى شيطان قرار نخواهد گرفت چنان‌كه فرموده است :\r\n\r\n\r\n","description":"","footnote":"\r\n( 1 ) . انعام / 87 - 88 .\r\n( 2 ) . انعام / 124 .\r\n","page_name":" 205 ","page_number":205},
  {"content":"\r\n\r\n وَ مَنْ يَهْدِ اللَّهُ فَما لَهُ مِنْ مُضِلٍّ   فَبِعِزَّتِكَ لَأُغْوِيَنَّهُمْ أَجْمَعِينَ   إِلَّا عِبادَكَ مِنْهُمُ الْمُخْلَصِينَ *  . « 1 »\r\n\r\nپندار سهو النبى\r\nاز آن‌چه گفته شد روشن شد كه فريضه‌ى سهو و نسيان در حق پيامبران الهى ، بىپايه و نادرست است . خواه سهو و نسيان در گفتار باشد يا در افعال ، و خواه در امور شرعى باشد يا در امور عادى ، زيرا سهو و نسيان در برخى از امور يادشده به ابلاغ پيامهاى الهى خدشه وارد مىسازد ، و در برخى ديگر با اصل وثوق و اطمينان لازم در باب نبوت منافات دارد . فاضل مقداد در اين‌باره چنين گفته است :\r\n« و لا يجوز على النبي السهو مطلقا ، اي في الشرع و غيره ، أما في الشرع فلجواز أن لا يؤدي جميع ما أمر به فلا يحصل المقصود من البعثة ، و اما في غيره فانّه ينفر عنه » ، « 2 » سهو بر پيامبر ، چه در شرع و چه در غير شرع ، جايز نيست ، زيرا سهو در شرع باعث مىشود كه همه‌ى پيامهاى الهى را به مردم نرساند . و در نتيجه مقصود از نبوت حاصل نخواهد شد ، و سهو در غير شرع سبب نفرت مىگردد ( به وثوق و اطمينان مردم به پيامبر آسيب مىرساند ) .\r\nآنچه گفته شد نظريه‌ى اكثريت قريب به اتفاق علماى اماميه است ، ولى علماى اهل سنت ، و نيز برخى از علماى شيعه سهو و نسيان را در حق پيامبران جايز دانسته‌اند . اين\r\n\r\n\r\n","description":"","footnote":"\r\n( 1 ) . ص / 82 - 83 .\r\n( 2 ) . ارشاد الطالبين : ص 305 .\r\n","page_name":" 206 ","page_number":206},
  {"content":"\r\n\r\nاختلاف سبب شده است كه مسأله‌اى به نام « سهو النبى » در اعتقادى و غير آن مطرح شود . معروف‌ترين شخصيت شيعى طرفدار جواز سهو النبى شيخ صدوق است ، وى تا حدى بر اين عقيده پافشارى كرده است كه انكار آن را به غلات نسبت داده است . مستند وى در اين عقيده احاديثى است كه در مورد سهو پيامبر اكرم صلّى اللّه عليه و آله در تعداد ركعات نماز ظهر يا قضا شدن نماز صبح روايت شده است . « 1 »\r\nاگرچه برخى از اين روايات از نظر سند معتبر و صحيح‌اند ولى اكثريت علماى شيعه به آنها عمل نكرده‌اند . و اين بدان جهت است كه اولا : بطلان سهو در حق پيامبران الهى است - چنان‌كه پيش از اين بيان شد - مقتضاى حكم عقل است . و روايات از قبيل خبر واحد و دليل ظنىاند ، و دليل ظنّى در مقابل دليل عقلى قابل استناد نيست ، به ويژه آن‌كه مسأله‌ى سهو النبى - اگرچه موردى كه در روايات ذكر شده است مربوط به فروع دين است ، ولى به عنوان وصفى از اوصاف پيامبر - مسأله‌اى است اعتقادى كه دليل ظنى در آن اعتبار ندارد . بدين جهت شهيد اوّل در كتاب ذكرى پس از اشاره به حديث ذى اليدين « 2 » گفته است :\r\n« و هو متروك بين الامامية لقيام الدليل العقلي على عصمة النبي عن السهو » . « 3 »\r\nو ثانيا : روايت دال بر سهو النبى با روايات بسيارى كه بر عدم سهو النبى دلالت\r\n\r\n\r\n","description":"","footnote":"\r\n( 1 ) . من لا يحضره الفقيه : 1 / 360 ؛ الكافي : 3 / 355 ، باب من تكلم في صلاته ، حديث اول .\r\n( 2 ) . فردى كه - طبق روايات - سهو پيامبر صلّى اللّه عليه و آله را در نماز به او يادآور شده است ، گويا دستان او پيش از اندازه‌ى متعارف بلند بوده است ، لذا به اين وصف شهرت يافته است .\r\n( 3 ) . الذكرى : ص 134 .\r\n","page_name":" 207 ","page_number":207},
  {"content":"\r\n\r\nمىكنند ، منافات دارد .\r\nاين روايات را محدث شيعى شيخ حر عاملى در كتابى كه در اين‌باره تأليف نموده ، جمع‌آورى كرده است . « 1 »\r\nكثرت اين روايات از يك سو ، و موافقت روايات دسته اول با احاديث اهل سنّت در مورد سهو النبى از سوى ديگر ، موجب نااستوارى روايات سهو النبى ، و استوارى روايات نافى سهو النبى مىباشد .\r\nبدين جهت ، اعتقاد به جواز سهو در قول يا فعل پيامبر صلّى اللّه عليه و آله نادرست و فاقد دليل معتبر است .\r\nنكته‌ى لازم به ذكر اين است كه شيخ صدوق تأكيد كرده است كه سهو پيامبر با سهو ديگران تفاوت دارد ، سهو پيامبر سهوى رحمانى است كه به اعتقاد وى براى آن‌كه مردم در حق پيامبر غلو نكنند و او را پرستش ننمايند ، و يا براى اين‌كه افراد ديگر كه در نماز يا عبادات ديگر دچار سهو مىشوند ، مورد ملامت و نكوهش قرار نگيرند ، خداوند پيامبر را به چنين سهوى گرفتار كرده است . در حقيقت شيخ صدوق با اين تبصره مىخواهد مقام منيع نبوت را از شبهه‌ى خطا و سهو شيطانى مصون بدارد .\r\nولى در هر حال ، چنان‌كه گفته شد ، فرضيه سهو النبى را به هيچ صورتى نمىتوان پذيرفت . « 2 »\r\nدر پايان يادآور مىشويم در احاديثى كه در مجامع روايى اهل سنت سهو النبى\r\n\r\n\r\n","description":"","footnote":"\r\n( 1 ) . التنبيه بالمعلوم من البرهان على تنزيه المعصوم عن السهو و النسيان .\r\n( 2 ) . براى آگاهى بيشتر در اين‌باره به كتاب حق اليقين علّامه شبّر : 1 / 93 - 97 ؛ كتاب التنبيه شيخ حر عاملى ؛ رجوع شود .\r\n","page_name":" 208 ","page_number":208},
  {"content":"\r\n\r\nروايت شده است نوعى اختلال و ناسازگارى ديده مىشود كه حجّيت و اعتبار آنها را مشكوك مىسازد . اين ناسازگارىها عبارتند از :\r\n1 . نمازى كه پيامبر در آن سهو كرده است ، در برخى از روايات نماز ظهر ، و در برخى نماز عصر ، و در برخى هر دو ميان ظهر و عصر معرفى شده است .\r\n2 . در برخى از روايات سهو در زيادى يك ركعت ، و در برخى ، سهو در نقصان يك ركعت ، و در بيشتر آنها سهو در نقصان دو ركعت ذكر شده است .\r\n3 . در اين روايات آمده است كه وقتى ذواليدين سهو پيامبر را به او يادآورى كرد ، پيامبر با سخن وى به سهو خود پىنبرد ، بلكه از سايرين هم پرسيد ، آنان سخن ذواليدين را تصديق كردند و در نتيجه پيامبر به سهو خود يقين كرد . اين مطلب مستلزم آن است كه پيامبر صلّى اللّه عليه و آله نه تنها در نماز دچار سهو شده است ، نسبت به سهو خود نيز دچار ترديد بوده است ، چنين صفت و حالتى به هيچ وجه با مقام نبوت و پيامبرى سازگارى ندارد .\r\n4 . در اين روايات نسبت به زمان يادآورى سهو پيامبر نيز اختلاف است در برخى بلافاصله پس از نماز ، و در برخى پس از بلند شدن از جاى خويش و تكيه زدن به ستونى در مسجد ، و در برخى پس از داخل شدن در حجره‌ى خود . بديهى است با اين‌كه واقعه يك بار بيش رخ نداده است ، اين‌گونه تعارض‌ها قابل توجه نيست .\r\n5 . در برخى از اين روايات آمده است كه پس از آن‌كه ذواليدين سهو پيامبر را به او يادآور شد ، پيامبر خشمگين گرديد . بديهى است غضب و خشم در چنين مقامى با صاحب خلق عظيم بودن پيامبر صلّى اللّه عليه و آله سازگارى ندارد . « 1 »\r\n\r\n\r\n","description":"","footnote":"\r\n( 1 ) . ر . ك : الالهيات على هدى الكتاب و السنّة و العقل : 2 / 194 - 196 .\r\n","page_name":" 209 ","page_number":209},
  {"content":"\r\n\r\n\r\nپاسخ يك اشكال\r\nدر باب عصمت پيامبران شبهه يا اشكالى مطرح شده است و آن اين‌كه در آيات قرآن به برخى از پيامبران نسبت گناه داده شده ، و نيز برخى از پيامبران خود را گنهكار دانسته و به درگاه الهى استغفار نموده‌اند . اين اشكال به باب نبوت اختصاص نداشته در مورد عصمت ائمه‌ى طاهرين عليهم السّلام نيز مطرح شده است . زيرا آنان نيز در پيشگاه الهى خود را گنهكار دانسته و از خداوند طلب مغفرت نموده‌اند .\r\nپاسخ اين اشكال اين است كه اولا : واژه‌هايى چون عصيان ، ذنب ، و مانند آن كاربردهاى مختلفى داشته و هميشه به معناى انجام كارى حرام يا ترك كارى واجب نمىباشد بلكه گاهى ناظر به عملى مىباشد كه هرچند ترك واجب يا انجام حرام نيست ولى باتوجه به مقام و منزلت و تيره‌ى يك انسان ، بهتر آن است كه چنين كارى انجام نشود ، چنين كارى مصداق معصيت به معناى خاص آن نيست ، بلكه مصداق ترك اولى مىباشد .\r\nو ثانيا : انسان هر اندازه كه در راه عبادت خداوند كوشش كند ، و از هرگونه فلاحت و خطايى مصون باشد ، از آن‌جا كه هرچه دارد نعمت و موهبت الهى است ، هرگاه به اين حقيقت كاملا توجه كنند ، پىخواهد برد كه او هرگز نخواهد توانست خداوند را آن‌گونه كه شايسته او است ، عبادت كند ، هرچند همه‌ى توان و تلاش خود را در اين راه به كار گرفته باشد ، چه بسا كه پيامبر اكرم صلّى اللّه عليه و آله فرموده است :\r\n« لا احصى ثناء عليك انت كما أثنيت على نفسك » و از آن‌جا كه پيامبران و اولياء خاص خداوند بيش از ديگران به اين حقيقت توجه دارند ، در برابر او دست به تضرع بلند كرده ، خود را گنهكار و بدهكار و نيازمند لطف و رحمت و مغفرت الهى\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمىدانند . اعتراف به ظلم بر نفس ( ظلمت نفسى ) و تجرى نسبت به خداوند ( و تجرأت تجهلى ) و طلب استغفار از خداوند از كسانى چون امام على عليه السّلام همگى از اين قبيل است ، و ربطى به گناه و جهالت به معناى معمول آن در مورد افراد عادى ندارد .\r\nحاصل آن‌كه در مورد پيامبران و ديگر معصومان گناه به معناى ترك واجب و فعل حرام راه ندارد ؛ آنچه در مورد آنان قابل تصور و تحقق است ، دو چيز است ، يكى ترك اولى ، ديگرى اعتراف به ناتوانى اداى شكر نعمت‌هاى الهى و حق عبوديت خداوند آن‌گونه كه او شايستگى آن را دارد .\r\nدو مطلب يادشده نسبت به پيامبران الهى متفاوت است ، چراكه پيامبران از نظر مقامات و مراتب عالى معنوى درجات متفاوتى داشته‌اند ،  تِلْكَ الرُّسُلُ فَضَّلْنا بَعْضَهُمْ عَلى بَعْضٍ  « 1 » و بر اين اساس است كه گفته شده است « حسنات الابرار سيّئات المقربين » .\r\nدر دعاى عرفه سيد الشهداء عليه السّلام آمده است :\r\n« يا من البس اولياءه ملابس هيبته ، فقاموا بين يديه مستغفرين » « 2 » ، اى كسى كه جامه‌هاى هيبت و عظمت خود را بر قامت اولياء خويش پوشاندى ، بدين جهت آنان در پيشگاه تو دست به استغفار برداشته‌اند .\r\nنكته ديگر اين‌كه گاهى نيز تعابيرى كه بر معصيت و گناه دلالت دارد و متوجه انبياء الهى شده است ، از قبيل : « اياك اعنى و اسمعى يا جارة » است ، يعنى مقصود\r\n\r\n\r\n","description":"","footnote":"\r\n( 1 ) . بقره / 253 .\r\n( 2 ) . اقبال الاعمال ، ص 350 .\r\n","page_name":" 211 ","page_number":211},
  {"content":"\r\n\r\nمعصيت و گناهى بود كه از برخى از افراد امت پيامبر صلّى اللّه عليه و آله سر زده است ، ولى خداوند خطاب را متوجه پيامبر كرده و مقصود ديگران بوده است . اين روش در ميان عقلاى بشر متعارف و معمول است مثلا براى آن‌كه خدمتكار خويش را متنبّه سازند فرزند خود را مورد عتاب و نكوهش قرار مىدهند و نظاير آن ، آن‌چه گفته شد ، توجيهات و تأويلات كلى در اين‌باره بود ، بحث تفصيلى و موردبه‌مورد از گنجايش اين نوشتار بيرون است . « 1 »\r\n\r\nختم نبوّت\r\nنبوت و پيامبرى با حضرت آدم عليه السّلام آغاز گرديد و با حضرت محمّد صلّى اللّه عليه و آله پايان يافت .\r\nنبوت پيامبر اكرم صلّى اللّه عليه و آله و ختم نبوت به وسيله او از ضروريات آيين اسلام است .\r\nبدين جهت اين مسأله مورد اجماع امت اسلامى است و اگر احيانا اختلافى وجود داشته باشد در مسايل فرعى آن است . برهان عقلى بر نبوت پيامبر اسلام صلّى اللّه عليه و آله اين است كه به گواهى قطعى تاريخ او دعوى نبوت كرده و بر اثبات مدعاى خود معجزه آورده ، و تحدّى نيز كرده است . و معجزه همراه با تحدّى برهان قطعى بر اثبات نبوت است . قرآن كريم مهم‌ترين معجزه پيامبر اسلام صلّى اللّه عليه و آله است پيامبر گرامى\r\n\r\n\r\n","description":"","footnote":"\r\n( 1 ) . در اين‌باره به كتاب‌هاى تفسير و عقايد مانند مجمع البيان ، الميزان ، الكشاف ، مفاتيح الغيب ، شرح المواقف ، شرح المقاصد و غيره رجوع شود . يكى از جامع‌ترين كتاب‌هاى كلامى در اين‌باره كتاب تنزيه الانبياء تأليف سيد مرتضى است .\r\nعارفان اسلامى نيز به اين مسأله پرداخته‌اند . در اين‌باره به كتاب الفتوحات المكية ، محى الدين عربى ، ج 3 ، ص 440 و « اليواقيت و الجواهر » ، شيخ عبد الوهاب شعرانى ، ج 2 ، ص 305 - 332 رجوع شود .\r\n","page_name":" 212 ","page_number":212},
  {"content":"\r\n\r\nبه صورتهاى مختلف با آن تحدّى كرده است . گاهى به آوردن مثل آن تحدّى كرده است ، « 1 » و گاهى به آوردن ده سوره مانند آن « 2 » ، و گاهى به آوردن يك سوره مانند آن « 3 » . نه تنها فصحا و بلغاى عرب از آوردن مثل قرآن امتناع ورزيدند ، بلكه برخى از آنان به اين حقيقت كه قرآن كريم برتر از كلام بشر است اذعان ورزيدند ، ولى از آن جا كه تحت تأثير عصبيت جاهلى قرار داشتند ، به جاى آن‌كه به نبوت پيامبر اكرم صلّى اللّه عليه و آله ايمان آورند ، سخن او را ساحرانه معرفى كردند ، تا بدين وسيله از ايمان آوردن توده‌ى مردم به او جلوگيرى كنند .\r\nگذشته از قرآن كريم ، پيامبر اكرم صلّى اللّه عليه و آله معجزات بسيار ديگرى نيز داشته است ، كه اگرچه هر يك از آنها به تواتر نقل نشده است ، ولى مجموع آنها پيش از حد تواتر است . و به اصطلاح تواتر معنوى دارد . يعنى اين مطلب كه آن حضرت بر دعوى نبوت خود معجزاتى آورده و تحدّى كرده است ، از مسلّمات و قطعيات تاريخ است .\r\nختم نبوت به وسيله پيامبر اسلام صلّى اللّه عليه و آله نيز آشكارا در قرآن كريم و احاديث اسلامى بيان شده است . قرآن كريم پيامبر اكرم صلّى اللّه عليه و آله را « خاتم النبيين » ناميده است .\r\n ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ  . « 4 »\r\nچنان‌كه در حديث منزلت كه از احاديث متواتر اسلامى است پيامبر اكرم صلّى اللّه عليه و آله\r\n\r\n\r\n","description":"","footnote":"\r\n( 1 ) . اسراء / 88 ؛ طور / 34 .\r\n( 2 ) . هود / 13 .\r\n( 3 ) . بقره / 23 ؛ يونس 38 .\r\n( 4 ) . احزاب / 40 .\r\n","page_name":" 213 ","page_number":213},
  {"content":"\r\n\r\nنسبت على عليه السّلام به خود را چون نسبت هارون به موسى دانسته است با اين تفاوت كه هارون پيامبر بود ولى على عليه السّلام پيامبر نيست ، زيرا پس از پيامبر اكرم صلّى اللّه عليه و آله كسى به نبوت مبعوث نخواهد شد . « أنت منّي بمنزلة هارون من موسى الا انّه لا نبيّ بعدي » .\r\nدر نسبت ميان نبوت و رسالت دو نظريه است ، برخى آن را اعم از رسالت و برخى ملازم با آن دانسته‌اند ، در هر صورت ختم نبوت مستلزم ختم رسالت نيز خواهد بود ، زيرا همان‌گونه كه نفى يكى از دو امر متلازم ، مستلزم نفى ديگرى است ، نفى عام نيز مستلزم نفى خاص است . بنابراين سخن كسانى كه گفته‌اند دلايل خاتميت مربوط به ختم نبوت است نه ختم رسالت ، و آمدن رسولى ديگر را نفى نمىكند ، پندارى بيش نيست .\r\n\r\nشبهه‌ى امتناع نسخ\r\nپس از آن‌كه پيامبر اكرم صلّى اللّه عليه و آله دعوى نبوت كرد ، و با آوردن معجزه ، نبوت خود را اثبات نمود ، عده‌اى از يهود به او ايمان آوردند ، اما عده‌اى ديگر راه عناد و انكار را برگزيدند . از جمله شبهاتى كه توسط يهود در مورد نبوت پيامبر اسلام صلّى اللّه عليه و آله مطرح شده است ، شبهه‌ى امتناع نسخ است .\r\nبه زعم آنان نسخ در شريعت يا مستلزم بدا يعنى تغيير در علم الهى است ، و يا مستلزم انجام كارى بر خلاف حكمت . زيرا اگر حكمى كه در آغاز تشريع شده است ، داراى ملاك حكيمانه نباشد ، تشريع الهى سفيهانه خواهد بود . و اگر داراى ملاك بوده و آن ملاك همچنان باقى است ، پس حكم پيشين نسخ نخواهد شد . و اگر آن ملاك موقت بوده است ، ولى خداوند نمىدانسته است كه ملاك آن محدود است ،\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nو بدين جهت آن را به صورت غير محدود و غير موقت تشريع كرده است ، و پس از آن به محدود و موقت بودن ملاك آن پىبرده ، آن را نسخ كرده است ، مستلزم تغيير در علم الهى و نسبت جهل به خداوند متعال است كه در امتناع آن ترديدى نيست .\r\nپاسخ اين شبهه اين است كه احكامى كه نسخ مىشوند داراى ملاك حكيمانه بوده‌اند ، ولى ملاك آنها محدود و موقت بوده است و خداوند نيز از آغاز به محدود و موقت بودن ملاك آن آگاه بوده است و درواقع و نفس الأمر نيز حكم را به صورت موقت تشريع كرده است . ولى در مقام ابلاغ ، موقت بودن آن را بيان نكرده است ، هر چند بر ابدى بودن آن نيز تصريح نكرده است ، بلكه آن را از نظر زمان مطلق گذاشته است ، و با بيان حكم ناسخ ، محدود و موقت بودن آن را آشكار ساخته است .\r\nاين‌گونه تعبير در حوزه‌ى احكام شرعى ، يعنى منسوخ و ناسخ ، مانند عام و خاص و مطلق و مقيد ، و محكم و متشابه خود حكمت ويژه‌اى دارد كه آزمايش مكلفان از مهم‌ترين آنهاست .\r\nعبارت « و النسخ تابع للمصالح » در كتاب « تجريد الاعتقاد » محقق طوسى اشاره به شبهه‌ى ياد شده و پاسخ آن است .\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nفصل دوّم حقيقت و احكام امامت شيعه و امامت\r\nدر ضرورت و وجوب امامت بين شيعه و اهل سنّت اختلافى نيست ، با اين تفاوت كه شيعه وجوب آن را عقلى ، و اهل سنّت وجوب آن را نقلى مىدانند . در اين مطلب كه امامت جنبه‌ى جانشينى پيامبر اكرم صلّى اللّه عليه و آله را دارد نيز اختلافى وجود ندارد . ولى در اين‌كه حقيقت امامت چيست ، امام چه صفاتى بايد داشته باشد ، و چگونه تعيين مىگردد ؟ ديدگاه دو مذهب متفاوت است . در اين فصل ديدگاه شيعه در مورد حقيقت امامت و صفات و شرايط امام را بيان خواهيم كرد . با روشن شدن اين دو مطلب ، ديدگاه شيعه در مورد راه تعيين امام نيز روشن خواهد شد .\r\n\r\nالف ) حقيقت و ابعاد امامت\r\nاهل سنّت ، اگرچه از منظر خلافت و جانشينى پيامبر اكرم صلّى اللّه عليه و آله به امامت مىنگرند ، ولى آن را امرى بشرى مىدانند كه مسلمانان از طريق مشورت و تبادل\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nنظر در مورد آن تصميم مىگيرند ، و فردى را كه بتواند مصالح جامعه‌ى اسلامى را تأمين كند ، و احكام اسلامى را اجرا نمايد ، به امامت برمىگزينند . چنان‌كه ابن خلدون گفته است :\r\n« و قصارى أمر الامامة انّها قضية مصلحية إجماعية و لا تلحق بالعقائد » ؛ « 1 » نهايت امر در موضوع امامت اين است كه آن مقتضاى مصلحت جامعه و وابسته به اجماع ( مسلمانان يا اجماع اهل حل و عقد - نخبگان ) است ، و به مسايل اعتقادى ملحق نمىگردد .\r\nاما شيعه امامت را تداوم بخش راه نبوت و رسالت دانسته و آن را مسأله‌اى الهى تلقّى مىكند . امام - همچون پيامبر - از جانب خداوند تعيين مىگردد ، و امامت - غير از دريافت و ابلاغ وحى كه به پيامبر اختصاص دارد ، و با خاتميت پايان يافته است - با نبوّت تفاوتى ندارد . اينك با استناد به قرآن كريم و احاديث معصومان و دلايل عقلى به تبيين ابعاد امامت مىپردازيم .\r\n\r\n1 . امامت و الگوى اخلاقى و رفتارى\r\nامام ، از نظر كمالات نفسانى و فضايل اخلاقى در عالىترين مقام و مرتبه قرار دارد . و چونان مشعل فروزانى بر قلّه‌اى بلند است ، كه همگان آن را نظاره مىكنند و مىتوانند با نشانه گرفتن او مسير انسانيت را بشناسند . و او را در تربيت نفس و كسب فضايل اخلاقى و تزكيه روان و رفتار خود از رذايل اخلاقى به‌عنوان اسوه و الگوى مناسب برگزينند . در اوصافى كه امام رضا عليه السّلام براى امام بيان كرده است\r\n\r\n\r\n","description":"","footnote":"\r\n( 1 ) . مقدمة ابن خلدون ، ص 465 .\r\n","page_name":" 218 ","page_number":218},
  {"content":"\r\n\r\nعبارت ذيل شاهد بحث ماست :\r\n« الامام النار على اليفاع ، الحارّ لمن اصطلى به ، و الدليل في المهالك ، من فارقه فهالك » ؛ « 1 » امام آتشى است بر بلندى ، به آن‌كس كه از آن گرمى بخواهد ، گرمى مىبخشد ، و راهنما در موارد خطر است ، هركس از او جدا شود ، نابود خواهد شد .\r\nامام على عليه السّلام در نامه‌اى كه به عثمان بن حنيف ( والى بصره ) نوشته‌اند ، فرموده است : « الا و انّ لكلّ مأموم اماما يهتدي به و يستضيء بنور علمه ، الا و انّ امامكم قد اكتفى من دنياه بطمريه و من طعمه بقرصيه ، الا و انّكم لا تقدرون على ذلك و لكن اعينوني بورع و اجتهاد و عفّة و سداد » « 2 » ؛ هر مأمومى امامى دارد كه به واسطه‌ى او راه هدايت را مىيابد و از نور علم او كسب روشنايى مىكند . امام شما از دنيا به دو جامه‌ى كهنه و دو گرده‌ى نان بسنده كرده است . و شما توانايى عمل به چنين برنامه‌اى را نداريد ؛ ولى با پارسايى و تلاش در داشتن زندگى پيراسته از گناه ، و پاكدامنى و عمل استوار مرا يارى كنيد .\r\nدر اين سخن امام عليه السّلام ، بيش از هرچيز بر بعد اخلاقى و تربيتى امامت تأكيد شده است . هم صفات اخلاقى ( اجتهاد و عفت ) و هم رفتار اخلاقى ( ورع و سداد ) و از ميان صفات و رفتار اخلاقى - باتوجه به اين‌كه عثمان بن حنيف به مجلس ضيافتى رفته بود كه ثروتمندان گرد آمده بودند ، و فقيران حضور نداشتند - بر قناعت و ساده زيستى تأكيد شده است .\r\n\r\n\r\n","description":"","footnote":"\r\n( 1 ) . اصول كافى : 1 / 155 ، باب نادر جامع في فضل الامام و صفاته .\r\n( 2 ) . نهج البلاغه ، نامه 45 .\r\n","page_name":" 219 ","page_number":219},
  {"content":"\r\n\r\nحاصل آن‌كه همان‌گونه كه اسوه و الگويى شايسته و نيكو بودن يكى از ابعاد نبوت است  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ  اين ويژگى از ابعاد امامت نيز مىباشد ، چراكه نياز بشر به رهبرى شايسته كه در تربيت نفس و اخلاق ، اسوه و الگوى او باشد ، نيازى است هميشگى ، و به عصر رسالت و نبوت اختصاص ندارد .\r\n\r\n2 . امامت و تعليم معارف و احكام دين\r\nتعليم كتاب و حكمت يكى از اهداف مهمّ نبوت است .  وَ يُعَلِّمُهُمُ الْكِتابَ وَ الْحِكْمَةَ *  تعليم كتاب و حكمت پس از قرائت و تلاوت آيات قرآن و ابلاغ وحى به مردم است  يَتْلُوا عَلَيْهِمْ آياتِهِ *  اگرچه ابلاغ وحى و شريعت از ويژگىهاى نبوت است و با ختم نبوت ، وحى و شريعت جديدى نازل نخواهد شد تا ابلاغ آن از وظايف امام و جانشين پيامبر صلّى اللّه عليه و آله باشد . ولى تعليم و تبيين معارف و مقاصد وحى و شريعت با ختم نبوت پايان نمىيابد ، به‌ويژه آن‌كه ، كوتاهى زمان نبوت ، و حوادث و رخدادهاى سياسى و اجتماعى فزاينده در آن دوران كوتاه مانع از فراهم شدن فرصت و شرايط مناسب براى تعليم و تبيين معارف و مقاصد وحى به مسلمانان بود ، و از سوى ديگر ، اگر اين معارف و حقايق وحيانى بيان نشود غرض نبوت و وحى تحقق نخواهد يافت . بنابراين ، مقتضاى عقل و حكمت آن است كه پيامبر صلّى اللّه عليه و آله اين معارف را به فردى شايسته بسپارد تا او پس از پيامبر صلّى اللّه عليه و آله در فرصت‌ها و شرايط مناسب آن معارف و احكام را بيان كند . بدين جهت است كه در احاديث ائمه‌ى اهل بيت عليهم السّلام بر اين مطلب كه آنان راسخان در علم‌اند و بر همه‌ى حقايق و معارف\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nقرآنى آگاهند تأكيد شده است . « 1 » و در حديث نبوى معروف ، على عليه السّلام به عنوان باب مدينه‌ى علم پيامبر صلّى اللّه عليه و آله معرّفى شده است :\r\n« انا مدينة العلم و عليّ بابها فمن اراد العلم فليأت الباب » « 2 » .\r\nبه بيان ديگر خداوند ، قرآن را به عنوان كتابى كه دربردارنده‌ى همه‌ى احكام و معارف الهى است معرّفي كرده مىفرمايد :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ  « 3 » با اين‌كه به حسب ظاهر همه‌ى احكام و معارف دينى در قرآن يافت نمىشود ، از اين‌جا روشن مىشود كه قرآن ظاهرى دارد و باطنى و علم به باطن قرآن در دسترس همگان نيست ، چنان‌كه فرموده است :    إِنَّهُ لَقُرْآنٌ كَرِيمٌ ، فِي كِتابٍ مَكْنُونٍ ، لا يَمَسُّهُ إِلَّا الْمُطَهَّرُونَ    « 4 » . به نصّ قرآن كريم ، مطهّرون همان اهل بيت پيامبرند ( احزاب / 33 ) . بدين جهت است كه اكمال دين را با امامت قرين دانسته مىفرمايد :\r\n الْيَوْمَ أَكْمَلْتُ لَكُمْ دِينَكُمْ  « 5 » .\r\nحاصل آن‌كه :\r\n1 . قرآن دربرگيرنده‌ى همه‌ى معارف و احكام الهى است ، با اين‌كه از ظاهر قرآن\r\n\r\n\r\n","description":"","footnote":"\r\n( 1 ) . برخى از روايات مربوط به اين مطلب در بحث منابع شيعه گذشت .\r\n( 2 ) . المستدرك : 3 / 126 - 127 . جهت آگاهى از مصادر حديث و احاديث ديگر در مورد علم على عليه السّلام به كتاب « قادتنا ، كيف نعرفهم » ، ج 2 ، باب 23 رجوع شود .\r\n( 3 ) . نحل / 89 .\r\n( 4 ) . واقعه / 77 - 79 .\r\n( 5 ) . مائده / 3 .\r\n","page_name":" 221 ","page_number":221},
  {"content":"\r\n\r\nاين مطلب به دست نمىآيد ، پس علم به آن در دسترس همگان نيست .\r\n2 . پيامبر اكرم صلّى اللّه عليه و آله مأموريت داشته است كه حقايق و معارف قرآن كريم را براى مسلمانان بيان كند  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  « 1 » . ولى در احاديث نبوى همه‌ى معارف و احكام دينى يافت نمىشود . از سويى ، نمىتوان گفت : پيامبر صلّى اللّه عليه و آله آنها را بيان نكرده است و از سويى ، در احاديث نبوى يافت نمىشود . پس بايد اين معارف و علوم را در اختيار جانشين خود گذاشته باشد تا او را در شرايط مناسب بيان كند .\r\n3 . آيه‌ى « اكمال دين » و حديث « انا مدينة العلم و روايات ديگر مربوط به علم گسترده‌ى امام على عليه السّلام گوياى اين حقيقت است ، كه تعليم معارف و احكام دينى به مسلمانان يكى از ابعاد و شؤون امامت است . و امير مؤمنان عليه السّلام وارث علوم پيامبر بوده ، بخشى را بيان كرده و بخش ديگر را به امامان ديگر سپرده است .\r\n\r\n3 . امامت و رهبرى سياسى جامعه‌ى اسلامى\r\nضرورت نظام سياسى در جامعه‌ى بشرى از بديهيات است ، بدين جهت در تاريخ بشر هيچ جامعه‌اى يافت نشده است كه فاقد هرگونه نظم سياسى بوده باشد ، اگرچه نظام‌هايى كه بشر در تاريخ خود تجربه كرده است تفاوت‌هاى بسيارى داشته‌اند . آرى ، از آن‌جا كه اكثر حكومت‌هايى كه عهده‌دار برقرارى نظم سياسى در جوامع بشرى شده‌اند روش استبداد و خودكامگى را برگزيده‌اند ، برخى را بر آن داشته است كه اصل ضرورت حكومت را انكار كنند . در فلسفه‌ى سياسى ، آنان را\r\n\r\n\r\n","description":"","footnote":"\r\n( 1 ) . نحل / 44 .\r\n","page_name":" 222 ","page_number":222},
  {"content":"\r\n\r\n« آنارشيست » « 1 » و نظريه‌ى آنها را « آنارشيسم » « 2 » ( دولت ستيزى ) مىنامند . « 3 »\r\nدر تاريخ اسلام نيز در ماجراى حكميّت ، عدّه‌اى گرفتار خطاى فكرى شده و به خاطر تفكيك نكردن مرز حكم به معنى قانون و مبناى نظم سياسى ، و حكم به معنى فرمانروا و مجرى قانون در جامعه ، با استناد به آيه‌ى لا حكم الا للّه اصل حكميت را نامشروع پنداشته ، و امام على عليه السّلام و كسانى را كه حكميت را پذيرفته بودند تخطئه و بلكه تكفير كردند .\r\nامام عليه السّلام در بحث‌هاى فراوان و روشنگرى كه در اين‌باره داشته است ، خطاى آنان را بيان نموده و تأكيد كرده است كه اگرچه حكميت در آن شرايط عاقلانه و مصلحت‌آميز نبود ، و امام عليه السّلام تحت فشار و اصرار گروه بسيارى از سپاه خود ( همان كسانى كه بعدا گروه خوارج را تشكيل دادند ) آن را پذيرفت ، و خود با آن مخالف بود ، ولى اصل حكميت بر خلاف عقل و وحى نيست . آنگاه در تبيين خطاى خوارج فرمود :\r\nنعم لا حكم الّا للّه ، لكن هؤلاء يقولون لا امرة الّا للّه ، و لا بدّ للناس من امير برّ او فاجر » « 4 » ؛ آرى حكم و قانون مخصوص خداوند است ، ولى اينان ( خوارج ) مىگويند : زمامدارى مخصوص خداوند است ، در حالىكه وجود زمامدار براى\r\n\r\n\r\n","description":"","footnote":"\r\n( 1 ) -  . tsihcranA \r\n( 2 ) -  . msihcranA \r\n( 3 ) . ر . ك : مكتب‌هاى سياسى ، ص 33 .\r\n( 4 ) . نهج البلاغه ، خطبه‌ى 40 .\r\n","page_name":" 223 ","page_number":223},
  {"content":"\r\n\r\nمردم ضرورى است ، حال ، يا زمامدار نيكوكار يا بدكار . يعنى اگر زمامدار نيكوكارى وجود نداشته باشد ، و مردم بر سر دوراهى زمامدار ناصالح و هرج‌ومرج و بىنظمى قرارگيرند ، زمامدار ناصالح بر هرج‌ومرج رجحان دارد .\r\nنكته‌ى جالب توجه اين است كه خوارج كه در انديشه و نظر آنارشيستى فكر مىكردند ، آنگاه كه در حروراء اقامت كردند ، نخستين كارى كه انجام دادند اين بود كه وظايف مختلف را از هم جدا ساخته و براى هريك مسؤول جداگانه‌اى تعيين كردند .\r\nاين مطلب كه رهبرى سياسى جامعه‌ى اسلامى يكى از ابعاد يا اهداف امامت است ، مورد قبول همه‌ى مذاهب اسلامى است . برقرارى نظم و امنيت در جامعه ، سركوب كردن شورش‌ها و فتنه‌هاى اجتماعى ، مقابله با تهاجم دشمنان خارجى ، اجراى احكام و حدود الهى ، تحقق عدل و قسط در جامعه از اهداف يا وظايف سياسى امامت به شمار آمده است . « 1 » تعريف معروف متكلّمان از امامت كه گفته‌اند : « امامت رهبرى عمومى جامعه‌ى اسلامى در امور دينى و دنيوى است » « 2 » ناظر به امامت سياسى است . در فرازى از حديث امام رضا عليه السّلام در مورد امامت چنين آمده است :\r\nانّ الإمامة زمام الدين ، و نظام المسلمين ، و صلاح الدنيا و عزّ المؤمنين .\r\nانّ الإمامة أسّ الإسلام النامي و فرعه السّامي ، بالإمام تمام الصلاة و الزكاة و الصيام و الحج و الجهاد و توفير الفيء ، و الصدقات و امضاء الحدود و\r\n\r\n\r\n","description":"","footnote":"\r\n( 1 ) . شرح المواقف : 8 / 346 ؛ شرح المقاصد : 5 / 233 ، الألفين ، ص 7 - 9 .\r\n( 2 ) . الإمامة رئاسة عامّة في امور الدين و الدنيا .\r\n","page_name":" 224 ","page_number":224},
  {"content":"\r\n\r\nالأحكام و منع الثغور و الأطراف . الإمام يحلّ حلال اللّه و يحرّم حرام اللّه و يقيم حدود اللّه و يذبّ عن دين اللّه و يدعو الى سبيل ربّه بالحكمة و الموعظة الحسنة و الحجّة البالغه ) ؛ « 1 »\r\nامامت سر رشته‌دار دين ، مايه‌ى نظام مسلمانان ، مصلحت حيات دنيوى و عزّت مؤمنان است . امامت بنياد استوار و فرع نمايان اسلام است . به واسطه‌ى امام نماز ، زكات ، روزه ، حج و جهاد تماميّت يافته و همه‌ى نيازمندان و مستحقّان از سرمايه‌هاى عمومى بهرمند مىگردند ، حدود و احكام الهى اجرا مىشود و مرزها و سرحدات كشور اسلامى از تجاوز دشمنان حفظ مىشود . امام حلال خداوند را حلال ، و حرام خداوند را حرام مىشمارد ، و حدود الهى را برپامىدارد ، و از دين خدا دفاع مىكند ، و با حكمت و موعظه‌ى پسنديده و حجّت گويا و رسا مردم را به آيين پروردگار دعوت مىكند .\r\nاز آنچه گفته شد اين مطلب به روشنى به دست آمد كه وظايف امامت و رهبرى سياسى در مصالح دنيوى جامعه‌ى اسلامى خلاصه نمىشود . بلكه مصالح دينى و معنوى جامعه نيز از وظايف امام است . و در اين مسأله شيعه و اهل سنّت اختلافى ندارند . به عبارت ديگر ، نظريه‌ى تفكيك دين از سياست مورد قبول هيچ‌يك از مذاهب كلامى اسلامى نيست . اختلاف شيعه با ديگر مذاهب اسلامى در اين‌باره مربوط به ابعاد ديگر امامت - به ويژه بعد اوّل و دوّم - است . از ديدگاه شيعه نمونه‌ى\r\n\r\n\r\n","description":"","footnote":"\r\n( 1 ) . اصول كافى ، ج 1 ، كتاب الحجّة ، باب جامع في فضل الإمام .\r\n","page_name":" 225 ","page_number":225},
  {"content":"\r\n\r\nعالى رهبرى سياسى آنگاه تحقق مىيابد كه با ابعاد ديگر امامت همراه باشد . به عبارت ديگر ، شيعه بر اين عقيده است كه پس از پيامبر اكرم صلّى اللّه عليه و آله رهبرى جامعه بايد به دست فردى باشد كه در صفات و كمالات نزديك‌ترين نسبت را با او داشته باشد تا بتوان او را خليفه و جانشين پيامبر دانست . امام كسى است كه پس از پيامبر حجت خداوند بر بشر و هادى و راهنما ، و زمامدار امور مسلمانان است . و خلاء رهبرى پيامبر صلّى اللّه عليه و آله را جبران خواهد كرد . اين مقصود و آرمان عالى جز با شخصيتى چون امير المؤمنين عليه السّلام كه خداوند او را به منزله‌ى نفس و جان « 1 » پيامبر صلّى اللّه عليه و آله دانسته است ، به دست نخواهد آمد .\r\nپيوسته در جامعه‌ى بشرى انسان‌هاى مستعد و قابلى هستند كه مىتوانند از طريق هدايت درونى هاديان الهى ، راه تكامل را طى نموده ، به كمالات مطلوب خود دست يازند . بعد عرفانى امامت پاسخگوى اين نياز بشرى است .\r\nدين اسلام ، دين جاودانه و ابدى است ، و همه‌ى نيازهاى بشرى را در قلمرو بايدها و نبايدها ، و درست‌ها و نادرست‌ها دربرداد ، در حالىكه در قرآن كريم كليات احكام و شرايع آمده است ، و در سنّت نبوى نيز همه‌ى تفاصيل احكام يافت نمىشود . بنابراين ، بايد پس از پيامبر كسانى بوده باشند كه تفاصيل احكام الهى را بدون كم‌وزياد بدانند و در اختيار جامعه‌ى اسلامى قرار دهند ؛ بعد تعليمى امامت اين نياز را بر طرف مىسازد .\r\nوجود اسوه و الگوى اخلاق و فضيلت در عالىترين مرتبه ، در تربيت نفوس و\r\n\r\n\r\n","description":"","footnote":"\r\n( 1 ) . اشاره است به آيه‌ى كريمه‌ى مباهله . ( آل عمران / 61 ) .\r\n","page_name":" 226 ","page_number":226},
  {"content":"\r\n\r\nرشد و توسعه‌ى فضايل اخلاقى در جامعه نقش تعيين كننده‌اى دارد . بنابراين پيوسته جامعه‌ى بشرى به وجود چنين اسوه و الگو نيازمند است . بعد اخلاقى و تربيتى امامت پاسخگوى اين نياز بشرى است .\r\nاز ديدگاه اسلام دين از سياست جدا نيست ، يعنى سياست صبغه‌ى دينى دارد ، و از طرفى ، رهبر سياسى جامعه بر فرهنگ و معنويت جامعه تأثير مىگذارد ، بدين جهت ، رهبرى سياسى بايد از عالىترين مزاياى علمى ، معنوى و اخلاقى برخوردار باشد . اين مسأله با وحدت مصداق رهبرى سياسى و دينى جامه‌ى واقعيت مىپوشد . پس ، امامت سياسى مرتبه‌اى از امامت است كه با ديگر مراتب آن در خليفه‌ى پيامبر صلّى اللّه عليه و آله و امام مسلمانان تجسّم و تحقّق مىيابد . اين آرمان ، تنها در نظريه‌ى شيعه در موضوع امامت به دست مىآيد ، كه ابعاد و شؤون مختلف به صورت متمركز در شخص امام تبلور و تعيّن مىبايد .\r\nاگر به حديث نبوى معروف « من مات و لم يعرف امام زمانه مات ميتة جاهلية » « 1 » نيز نيك بنگريم ، روشن خواهد شد ، كه امامت تنها در بعد سياسى آن خلاصه نمىشود ؛ زيرا هيچ‌گونه ملازمه‌اى ميان نشناختن رهبر سياسى جامعه با مرگ جاهلى وجود ندارد . اگر فرض كنيم مسلمانى در گوشه‌ى عزلت به سرمىبرد ، و هيچ‌گونه شناختى نسبت به رهبر سياسى جامعه‌ى اسلامى ندارد ، ولى احكام دين را مىشناسد ، و به آن‌ها عمل مىكند ، هرگز نمىتوان گفت : چنين فردى به مرگ\r\n\r\n\r\n","description":"","footnote":"\r\n( 1 ) . متكلّمان اهل سنت به اين حديث بروجوب امامت استدلال كرده‌اند ، زيرا وجوب معرفت امام بدون وجودش ممكن نيست . ر . ك : شرح المقاصد ، 5 / 239 ، شرح العقائد النسفية ، ص 110 .\r\n","page_name":" 227 ","page_number":227},
  {"content":"\r\n\r\nجاهلى خواهد مرد . از اين حديث به روشنى به دست مىآيد كه امام شأن و مقامى دارد كه معيار هدايت و ضلالت ، و ايمان و كفر است .\r\n\r\n4 . امامت و هدايت باطنى\r\nيكى از ابعاد و مراتب امامت ، بعد عرفانى و معنوى آن است . اين بعد از امامت ، از نبوّت و رسالت نيز بالاتر است ، چنان‌كه ابراهيم خليل عليه السّلام ، پس از مقام نبوت و رسالت ، به مقام امامت نايل گرديد :\r\n وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً  . « 1 »\r\nباتوجه به اين‌كه ابراهيم اين مقام را براى ذرّيه و فرزندان خود درخواست كرد  قالَ وَ مِنْ ذُرِّيَّتِي  و باتوجه به اين‌كه او پس از مدّت‌ها كه به پيامبرى برگزيده شده بود به داشتن فرزند بشارت داده شد و در دوران پيرى صاحب فرزند ديگرى گرديد ، روشن مىشود كه پيش از آن‌كه در مورد امامت مورد خطاب خداوند قرار گيرد ، پيامبر بود . فرشتگان آن‌گاه كه براى هلاكت قوم لوط مأموريت يافته بودند ، نزد ابراهيم رسيدند ، و او را به فرزندى دانا بشارت دادند  قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ  « 2 » و ابراهيم در آن زمان كهنسال بود  قالَ أَ بَشَّرْتُمُونِي عَلى أَنْ مَسَّنِيَ الْكِبَرُ فَبِمَ تُبَشِّرُونَ  « 3 » . و آن‌گاه كه وعده‌ى الهى تحقق يافت ، و خداوند دو فرزند دانا يعنى اسماعيل و اسحاق را به او عطا فرمود ، زبان به ستايش خداوند گشود و\r\n\r\n\r\n","description":"","footnote":"\r\n( 1 ) . بقره / 124 .\r\n( 2 ) . حجر / 53 .\r\n( 3 ) . حجر / 54 .\r\n","page_name":" 228 ","page_number":228},
  {"content":"\r\n\r\nگفت :  الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ وَ إِسْحاقَ  . « 1 »\r\nاز سوى ديگر ، اعطاى چنين مقامى به ابراهيم در گرو آزمون‌هاى بزرگى بوده است كه خداوند وى را به آنها آزموده است  وَ إِذِ ابْتَلى إِبْراهِيمَ رَبُّهُ بِكَلِماتٍ  مبارزه با نمرود و نمروديان ، مقاومت در برابر آزر و ديگر بت‌پرستان و پرستشگران ماه و خورشيد و ستارگان ، تصميم بر ذبح فرزند دلبندش اسماعيل از آزمون‌هاى بزرگ است كه قرآن كريم آنها را يادآور شده است . اين قراين به روشنى برجستگى مقام امامت را آشكار مىسازد .\r\nالبته ، لازمه‌ى برتر بودن مقام امامت از نبوت و رسالت مستلزم اين نيست كه مقام امام برتر از مقام پيامبر باشد ، چراكه ممكن است پيامبرى چون ابراهيم هردو مقام را دارا باشد . اين مطلب كه آيا همه‌ى پيامبران داراى مقام امامت نيز بوده‌اند يا اين مقام مخصوص برخى از آنان بوده است ؟ و اگر همگانى بوده است ، اين مقام مقول بالتشكيك و داراى مراتب و درجات است ، يا نه ؟ بحث ديگرى است . و مىتوان گفت آنچه از آيات قرآن به دست مىآيد اين است كه همه‌ى پيامبران داراى مقام امامت بوده‌اند ، ولى درجات امامت آنان متفاوت بوده است . عموميت امامت پيامبران را مىتوان از آيات ذيل به دست آورد .\r\n وَ وَهَبْنا لَهُ إِسْحاقَ وَ يَعْقُوبَ نافِلَةً وَ كُلًّا جَعَلْنا صالِحِينَ   وَ جَعَلْناهُمْ أَئِمَّةً يَهْدُونَ بِأَمْرِنا  ؛ « 2 »\r\n\r\n\r\n","description":"","footnote":"\r\n( 1 ) . ابراهيم / 39 .\r\n( 2 ) . انبياء / 73 .\r\n","page_name":" 229 ","page_number":229},
  {"content":"\r\n\r\n وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ  . « 1 »\r\nروشن است كه هرگاه اسحاق ، يعقوب و ديگر پيامبران بنى اسرائيل داراى مقام امامت بوده‌اند ، ساير پيامبران نيز آن را دارا بوده‌اند ، زيرا پيامبران بنى اسرائيل نسبت به پيامبران ديگر مزيتى ندارند .\r\nو آيات مربوط به وجود تفاضل و تفاوت ميان پيامبران بيانگر اين است كه مقام امامت معنوى و عرفانى آنان متفاوت بوده است . چنان‌كه مىفرمايد :\r\n وَ لَقَدْ فَضَّلْنا بَعْضَ النَّبِيِّينَ عَلى بَعْضٍ  ؛ « 2 »\r\n تِلْكَ الرُّسُلُ فَضَّلْنا بَعْضَهُمْ عَلى بَعْضٍ  . « 3 »\r\nاين مطلب كه حضرت ابراهيم پس از آن‌كه داراى مقام نبوت و رسالت بود به مقام امامت نايل گرديد ، در احاديث ائمه‌ى اهل بيت عليهم السّلام آشكارا بيان شده است . « 4 » در حديث مفصّلى كه از امام رضا عليه السّلام در مورد حقيقت و اهداف امامت و مقام و ويژگىهاى امام روايت شده چنين آمده است :\r\n« آيا افراد قدر امامت و جايگاه آن را مىشناسند تا بتوانند آن را برگزينند ؟ مقام امامت برتر ، بزرگ‌تر و عميق‌تر از آن است كه عقول بشر آن را درك كند ، و به آراى آنان سپرده شود و با گزينش آنان تعيين گردد . امامت مقامى است كه خداوند پس از\r\n\r\n\r\n","description":"","footnote":"\r\n( 1 ) . سجده / 24 .\r\n( 2 ) . اسراء / 55 .\r\n( 3 ) . بقره / 253 .\r\n( 4 ) . اصول كافى ، ج 1 ، كتاب الحجة ، باب طبقات الانبياء .\r\n","page_name":" 230 ","page_number":230},
  {"content":"\r\n\r\nمقام نبوت و خلّت به ابراهيم عطا كرد ، و او را به چنين شرافتى نايل ساخت . و فرمود :\r\n إِنِّي جاعِلُكَ لِلنَّاسِ إِماماً  ، ابراهيم كه به داشتن چنين مقامى شادمان شده بود ، آن را براى فرزندانش درخواست كرد ، و خداوند فرمود :  لا يَنالُ عَهْدِي الظَّالِمِينَ  . اين آيه‌ى امامت هر انسان ستمكارى را باطل مىسازد ، و آن را تا قيامت مخصوص پاكان و برگزيدگان مىداند . آنگاه خداوند اين كرامت را در پاكان از فرزندان ابراهيم قرار داد و فرمود :   وَ وَهَبْنا لَهُ إِسْحاقَ وَ يَعْقُوبَ نافِلَةً وَ كُلًّا جَعَلْنا صالِحِينَ ، وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ   .\r\nاز آن پس ، امامت نسل‌درنسل در پاكان از ذرّيه‌ى ابراهيم باقى ماند . تا به پيامبر اكرم صلّى اللّه عليه و آله رسيد و او آن را به دستور خداوند به على عليه السّلام سپرد ، و اين مقام در پاكان و برگزيدگان از فرزندان او باقى ماند و تا قيامت ادامه خواهد داشت ؛ زيرا از اين پس پيامبرى برانگيخته نخواهد شد . « 1 »\r\nتا اين‌جا روشن شد كه بعد عرفانى امامت عالىترين بعد و مرتبه است . اين مرتبه از امامت با نوعى از هدايت همراه است ، كه مىتوان آن را هدايت باطنى ناميد . هدايتى كه به امر الهى تحقق مىپذيرد :  وَ جَعَلْناهُمْ أَئِمَّةً يَهْدُونَ بِأَمْرِنا  مقصود از امر همان است كه در جاى ديگر فرموده است :   إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ ، فَسُبْحانَ الَّذِي بِيَدِهِ مَلَكُوتُ كُلِّ شَيْءٍ   « 2 » و در جاى ديگر\r\n\r\n\r\n","description":"","footnote":"\r\n( 1 ) . اصول كافي : ج 1 ، كتاب الحجة ، باب في فضل الامام ، ص 154 .\r\n( 2 ) . يس / 83 .\r\n","page_name":" 231 ","page_number":231},
  {"content":"\r\n\r\nفرموده است  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ  « 1 » . باتوجه به جمله‌ى  فَسُبْحانَ الَّذِي بِيَدِهِ مَلَكُوتُ كُلِّ شَيْءٍ  روشن مىشود كه « امر » حقيقتى است ملكوتى ، كه به بعد باطنى موجودات مربوط مىشود ، از تغيير و تدريج و زمان و مكان كه بر عالم خلق ( عالم ملك ) حاكم است ، پيراسته است .\r\nبنابراين ، گونه يا جلوه‌اى از هدايت‌گرى امام ، هدايت باطنى و درونى اوست كه با استناد و اتكاء به امر تكوينى الهى تحقق مىيابد . آن‌كس كه دل به امام مىسپارد و جذب مغناطيس ولايت او مىشود ، در پيروى از او سر از پا نمىشناسد . و به چيزى جز رضايت او كه تجلّى رضايت خداوند است ، دل نمىبندد . و در نتيجه به غايت مطلوب و اصل مىگردد . پس هدايت و ولايت باطنى و درونى امام ، از نوع ارايه‌ى طريق نيست ، بلكه از نوع ايصال به مطلوب است . « 2 »\r\nدر روايتى از امام باقر عليه السّلام آمده است : نور امام در دل‌هاى مؤمنان پرتو افكن و روشنايى بخش‌تر از نور خورشيد در روز است : لنور الإمام في قلوب المؤمنين أنور من الشمس المضيئة بالنهار . « 3 »\r\n\r\n\r\n","description":"","footnote":"\r\n( 1 ) . قمر / 50 .\r\n( 2 ) . ر . ك : الميزان : 1 / 271 - 273 .\r\n( 3 ) . اصول كافى ، ج 1 ، كتاب الحجّة ، ص 150 ، باب : انّ الائمة نور اللّه عزّ و جل .\r\n","page_name":" 232 ","page_number":232},
  {"content":"\r\n\r\n\r\nب ) صفات امام\r\nباتوجه به ديدگاه شيعه در مورد ماهيّت و ابعاد و اهداف امامت ، ديدگاه او در مورد صفات امام نيز روشن مىشود ؛ زيرا امامت با چنان جايگاه رفيع و اهداف بلند ، و ابعاد مهمّى كه دارد صفات و شايستگىهاى بسيارى را لازم دارد .\r\n\r\n1 . عصمت امام\r\nامام بايد از صفت عصمت برخوردار باشد ، تا در بيان احكام الهى كه مسؤوليت آن از جانب پيامبر اكرم صلّى اللّه عليه و آله به وى سپرده شده است ، خطا نكند ، زيرا در غير اين صورت ، احكام الهى به بشر ابلاغ نشده ، و غرض از تشريع دين حاصل نخواهد شد .\r\nو نقض غرض با حكمت الهى سازگارى ندارد .\r\nمبناى اين استدلال - چنان‌كه متكلّمان اماميه بيان كرده‌اند - اين است كه حفظ شريعت از تحريف و تبديل احكام آن يكى از وظايف امام است ؛ يعنى اقوال و آرايى كه در تفسير كلام الهى و بيان احكام خداوند اظهار مىشود با سخن امام سنجيده مىشود ، و بر اين اساس ، حق از باطل تشخيص داده مىشود ، و در شريعت تحريف و تبديل راه نمىيابد . هرگاه امام ، معصوم از خطا نباشد ، اين هدف برآورده نخواهد شد . علّامه‌ى حلّى در توضيح اين دليل چنين گفته است :\r\n« تنها با قرآن كريم و سنت پيامبر اكرم صلّى اللّه عليه و آله شريعت حفظ نخواهد شد ، زيرا تفاصيل احكام در آن دو بيان نشده است . اجماع مسلمانان نيز نمىتواند حافظ شرع باشد ، زيرا - اگر فرد معصومى در بين آنان نباشد - اجتماع آنان برخطا محال نيست ، در اين‌جا ، فرض ديگرى ، غير از اين‌كه امام حافظ شرع باشد وجود ندارد ، حال اگر امام معصوم نباشد سخن او نمىتواند معيار درست از نادرست ، و حكم\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nخداوند از غير آن باشد ، و لازمه‌ى آن نقض غرض در تكليف ، يعنى پيروى از احكام الهى است . » « 1 »\r\nآيه‌ى كريمه‌ى  لا يَنالُ عَهْدِي الظَّالِمِينَ  « 2 » نيز برلزوم عصمت امام دلالت مىكند ، زيرا معصيت كه عبارت است از ؛ تعدّى از احكام الهى ، از مصاديق روشن ظلم است ، قرآن كريم مىفرمايد :  وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ  « 3 » چنان‌كه شرك را ظلم بزرگ دانسته است ؛  إِنَّ الشِّرْكَ لَظُلْمٌ عَظِيمٌ  « 4 » و آن‌كس كه ظلم كند شايسته‌ى عهد و منصب امامت نخواهد بود .\r\nتوضيح استدلال : جمله‌ى  لا يَنالُ عَهْدِي الظَّالِمِينَ  پاسخ خداوند به درخواست حضرت ابراهيم عليه السّلام در مورد استمرار امامت در ذرّيّه‌ى او است ؛ زيرا هنگامى كه خداوند مقام امامت را به ابراهيم عليه السّلام اعطا كرد و فرمود :  إِنِّي جاعِلُكَ لِلنَّاسِ إِماماً  ابراهيم عليه السّلام اين مقام و منصب و الا را براى ذرّيّه‌ى خويش تقاضا كرد چنان‌كه مىفرمايد :  قالَ وَ مِنْ ذُرِّيَّتِي  خداوند در پاسخ او فرمود :  لا يَنالُ عَهْدِي الظَّالِمِينَ  ذريّه‌ى حضرت ابراهيم را مىتوان به چهار گروه تقسيم كرد :\r\n1 . آنان‌كه از آغاز تا پايان زندگى مرتكب هيچ گناهى نشدند ، و عنوان ظالم بر آن‌ها منطبق نمىگردد .\r\n\r\n\r\n","description":"","footnote":"\r\n( 1 ) . كشف المراد ، مبحث امامت ، مسأله‌ى دوم .\r\n( 2 ) . بقره / 124 .\r\n( 3 ) . بقره / 229 .\r\n( 4 ) . لقمان / 13 .\r\n","page_name":" 234 ","page_number":234},
  {"content":"\r\n\r\n2 . آنان‌كه در بخش اول زندگى مرتكب گناه شده ، سپس استغفار نموده و در بخش دوم از هرگونه معصيت و ظلمى پرهيز مىكنند .\r\n3 . عكس فرض دوم .\r\n4 . عكس فرض اول .\r\nبديهى است ، هرگز حضرت ابراهيم عليه السّلام مقام امامت را براى دو گروه اخير از ذرّيّه‌ى خود درخواست نكرده است ، زيرا در ناشايستگى آنان براى چنين مقام و منصب والايى جاى هيچ‌گونه ترديدى نيست ، و از مقام آن حضرت - كه جز هدايت و سعادت بشر خواهان چيزى نبود ، دور است كه براى كسانى از خداوند تقاضاى رهبرى و امامت كند كه در تمام دوران عمر آلوده گناه و گرفتار ضلالت‌اند ، يا در پايان زندگى چنين روش و شيوه‌اى دارند ؛ بنابراين ، آن‌چه مىتواند مورد درخواست ابراهيم عليه السّلام باشد دو فرض اول است ، از اين دو فرض خداوند فرض دوم را استثنا كرده است ، بنابراين ، جز فرض اول باقى نخواهد ماند ، و آن جز با عصمت تحقق نخواهد يافت ، زيرا اين فرض كه فردى غير معصوم از آغاز زندگى تا پايان عمر خويش مرتكب هيچ‌گونه خطا و لغزشى ، اعم از كبيره و صغيره ، عمدى و سهوى نشود ، عادتاً محال است . « 1 »\r\nبه بيان ديگر ،  الظَّالِمِينَ *  از دو نظر شمول و اطلاق دارد : يكى از جهت افراد و ديگرى از جهت زمان و مفاد آن اين است كه هركس در هر زمان كه مرتكب ظلم ( معصيت و نافرمانى خدا ) شود از منصب امامت محروم خواهد بود ، خواه در تمام\r\n\r\n\r\n","description":"","footnote":"\r\n( 1 ) . ر . ك : الميزان ، ج 1 ، ص 274 .\r\n","page_name":" 235 ","page_number":235},
  {"content":"\r\n\r\nدوران زندگى چنين باشد ، يا در آغاز ، يا در پايان . بنابراين ، احتمال اين‌كه هرگاه فردى پس از انجام معصيت توبه كند و پس از آن مرتكب گناه نشود ، مشمول عنوان ظالم نبوده ، و شايستگى منصب امامت را خواهد داشت ، بىاساس است . « 1 »\r\nاشكال : ممكن است مقصود از امامت در آيه‌ى كريمه نبوت و رسالت باشد ، يعنى خداوند پس از آن‌كه ابراهيم را مورد آزمايش‌هاى ويژه‌اى قرار داد و او با موفّقيّت آنها را پشت سر گذاشت خداوند وى را به نبوت و رسالت برگزيد ، و او مقام نبوّت را براى فرزندان خود درخواست كرد . و خداوند به او پاسخ داد كه ظالمان شايستگى برخوردارى از چنين مقامى را ندارند ، يعنى پيامبران بايد معصوم باشند ، در اين صورت ، آيه‌ى كريمه بر لزوم عصمت امام دلالت نخواهد كرد .\r\nپاسخ : اولا : ظاهر اين‌كه حضرت ابراهيم عليه السّلام مقام امامت را براى ذرّيّه‌ى خود طلب مىكند اين است كه داراى فرزند بوده است . و احتمال اين‌كه او اين درخواست را وقتى مطرح كرد كه فرزندى نداشت ، با ظاهر آيه سازگار نيست ، و از طرفى آن حضرت تا دوران كهنسالى فرزندى نداشت چنان‌كه مىفرمايد :  الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ وَ إِسْحاقَ  « 2 » .\r\nثانيا : ظاهر جمله  وَ إِذِ ابْتَلى إِبْراهِيمَ رَبُّهُ بِكَلِماتٍ  اين است كه او مورد آزمايش‌هاى مهمّى قرار گرفته است ، هرگاه به تاريخ زندگى حضرت ابراهيم عليه السّلام رجوع كنيم ، خواهيم ديد كه آزمون‌هاى بزرگ او عبارت بوده است از احتجاج‌هاى\r\n\r\n\r\n","description":"","footnote":"\r\n( 1 ) . ر . ك : مجمع البيان ، ج 1 ، ص 202 .\r\n( 2 ) . ابراهيم / 39 .\r\n","page_name":" 236 ","page_number":236},
  {"content":"\r\n\r\nاو با بت‌پرستان و پرستش‌گران ماه و خورشيد و ستارگان و هم شكستن بت‌ها ، مبارزه‌ى او با نمرود و نمروديان و افكنده شدن او در آتش و ماجراى ذبح فرزندش اسماعيل عليه السّلام و اين آزمون‌ها همگى در دوران نبوّت ، و پيامبرى او رخ داده است .\r\nبنابراين ، او در آن زمان كه به مقام امامت رسيده است ، پيامبر بوده است .\r\nآيه‌ى كريمه‌ى  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 1 » نيز بر عصمت « اولى الامر » دلالت مىكند ؛ زيرا اولا : لزوم اطاعت بىقيد و شرط از فرد يا افرادى - با توجه به اين‌كه اطاعت از غير خدا در معصيت حرام است - بيانگر اين است كه « اولى الامر » معصوم از خطا و معصيت مىباشند . ثانيا : عطف « اولى الامر » بر « رسول » بيانگر اين مطلب است كه ملاك اطاعت از « اولى الامر » همان ملاك اطاعت از رسول است . پس همان‌گونه كه پيامبر صلّى اللّه عليه و آله معصوم است ، اولوالأمر نيز معصومند .\r\nدلالت اين آيه بر لزوم عصمت « اولى الامر » چنان آشكار است كه فخر الدين رازى با اين‌كه خود از عالمان اهل سنّت است و به نظريه‌ى شيعه درباره‌ى عصمت امام عقيده ندارد ، دلالت آيه بر عصمت « اولى الامر » را پذيرفته و چنين گفته است :\r\n1 . خداوند به طور قطعى به اطاعت اولى الامر حكم كرده است .\r\n2 . خداوند هركس را به صورت قطعى واجب الاطاعة بداند ، معصوم است .\r\n3 . پس اولى الامر معصوم مىباشد .\r\nبا اين‌حال ، در تشخيص اين‌كه مصداق اولى الامر معصوم چه كسانىاند ، وى ،\r\n\r\n\r\n","description":"","footnote":"\r\n( 1 ) . نساء / 59 .\r\n","page_name":" 237 ","page_number":237},
  {"content":"\r\n\r\nگرفتار مشكل شده و به خطا رفته است . چنان‌كه گفته است : مقصود از اولى الامر يا عموم امت است يا بعضى از آنها ، فرض دوم درست نيست ، زيرا ما به بعضى از امت كه معصوم باشند ، دسترسى نداريم . بنابراين ، فرض اول متعيّن است ، و آن بر اهل حلّ و عقد منطبق مىگردد كه اجماع آنان در مسايل حجت دينى به شمار مىرود . « 1 »\r\nسخن رازى در مورد تشخيص مصداق اولى الامر پذيرفته نيست ، زيرا اولا :\r\nاجماع اهل حلّ و عقد به عصمت نمىانجامد ، اگرچه ممكن است احتمال خطا را كاهش دهد ، و ثانيا : دسترسى به بعضى از امت كه معصوم‌اند ممكن است ؛ براى شناخت آنان ، بايد از قرآن و سنّت كمك گرفت . در اين صورت آياتى مانند آيه‌ى كريمه تطهير ، و احاديثى مانند حديث ثقلين ، حديث سفينه و احاديث ديگر عصمت اهل بيت پيامبر صلّى اللّه عليه و آله را اثبات مىكند ، و روشن مىشود كه مقصود از اولى الامر ، ائمه‌ى اهل بيت عليهم السّلام مىباشد .\r\nحاصل آن‌كه در موضوع عصمت امام دو مطلب مطرح است :\r\nالف ) لزوم عصمت امام ، يعنى آن‌كس كه مىخواهد پس از پيامبر اكرم صلّى اللّه عليه و آله عهده دار منصب امامت و رهبرى امت اسلامى گردد بايد از ويژگى عصمت برخوردار باشد ( عصمت در امامت عامه ) .\r\nب ) ائمه‌ى اهل بيت عليهم السّلام از مقام عصمت برخوردارند . بنابراين ، آنان كسانىاند كه شايستگى امامت و رهبرى امت اسلامى را پس از پيامبر اكرم صلّى اللّه عليه و آله دارند و امامت شايسته‌ى آنان است ( عصمت در امامت خاصّه ) .\r\n\r\n\r\n","description":"","footnote":"\r\n( 1 ) . مفاتيح الغيب ، ج 10 ، ص 144 .\r\n","page_name":" 238 ","page_number":238},
  {"content":"\r\n\r\nما دلايل مطلب نخست را در اين فصل بيان نموديم ، و دلايل مطلب دوم را در بحث مربوط به منابع شيعه در اصول و فروع ؛ بدين جهت تكرار آن مطالب در اين جا ضرورتى ندارد .\r\nدر حديث امام رضا عليه السّلام « 1 » در مورد امامت به صورت مكرّر لزوم عصمت امام به صورت زير بيان شده است :\r\n1 . با استناد به آيه‌ى  لا يَنالُ عَهْدِي الظَّالِمِينَ  فرموده است : « اين آيه ، امامت هر ظالمى را تا روز قيامت باطل كرده و آن را به پاكان اختصاص داده است » .\r\n« فابطلت هذه الآية امامة كل ظالم الى يوم القيامة و صارت في الصفوة » .\r\n2 . پس از بيان اين‌كه امام ، امين خداوند در ميان خلق ، و حجّت پروردگار بر بندگان و دعوت كننده‌ى به خدا و مدافع حرمت‌هاى ( احكام ) الهى است ، فرموده است : « الإمام المطهّر من الذنوب و المبرّأ من العيوب » .\r\n3 . پس از بيان اين‌كه خداوند امام را از ميان بندگان خود برمىگزيند و سرچشمه‌هاى حكمت را در قلب او مىگشايد فرموده است : « فهو معصوم مؤيّد موفّق مسدّد ، قد أمن من الخطايا و الزلل و العثار ، يخصّه اللّه بذلك ليكون حجّته على عباده و شاهده على خلقه » .\r\n\r\n2 . علم و ديگر كمالات نفسانى\r\nامام بايد به احكام دين و مصالح و مفاسد مسلمانان آگاه باشد ، و راه‌وروش تربيت نفوس را بداند تا بتواند اهداف امامت را تحقق بخشد . و از آن‌جا كه اخلاق و\r\n\r\n\r\n","description":"","footnote":"\r\n( 1 ) . اصول كافى ، ج 1 ، كتاب الحجة ، باب نادر جامع في فضل الامام و صفاته ، ص 154 .\r\n","page_name":" 239 ","page_number":239},
  {"content":"\r\n\r\nرفتار او اسوه و الگوى ديگران است ، بايد به همه‌ى كمالات و فضايل نفسانى و اخلاقى آراسته باشد . امام رضا عليه السّلام در اين‌باره فرموده است :\r\n« و الإمام عالم لايجهل ، و راع لاينكل ، معدن القدس و الطهارة ، و النسك و الزهادة ، و العلم و العبادة ، لامغمز فيه في نسب و لا يدانيه ذو حسب . . . نامي العلم ، كامل الحلم ، مضطلع بالإمامة ، عالم بالسياسة » : امام دانايى است كه نادانى در او راه ندارد ، رهبر و نگهبانى است كه ضعف و سستى در او نيست ، سرچشمه‌ى قدس و پاكى ، زهد و پارسايى ، علم و عبادت است ، در نسب او عيبى وجود ندارد ، و در حسب كسى به مقام او نمىرسد . دانشش فراوان و حلمش كامل است ، خبره‌ى امامت و داناى سياست است .\r\n\r\nسرچشمه‌ى علوم اهل بيت عليهم السّلام\r\nعلوم اهل بيت عليهم السّلام در زمينه‌ى معارف و احكام الهى دو سرچشمه‌ى كلى داشته است :\r\nالف ) معارفى كه از پيامبر اكرم صلّى اللّه عليه و آله به آنان رسيده است ، زيرا آنان وارثان علوم پيامبر صلّى اللّه عليه و آله بوده‌اند . اين علوم و معارف به دو طريق در احاديث ائمه‌ى طاهرين عليهم السّلام بازگو شده است :\r\n* نقل بىواسطه يا باواسطه از پيامبر اكرم صلّى اللّه عليه و آله ؛ احاديث بسيارى از اهل بيت عليهم السّلام به اين طريق روايت شده است و اگر اين‌گونه احاديث گردآورى شود مسند بزرگى را تشكيل خواهد داد . حديث سلسة الذهب كه از امام رضا عليه السّلام در\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nموضوع كلمه‌ى توحيد روايت شده نمونه‌اى از اين روايات است . « 1 »\r\n* نقل از كتاب على عليه السّلام ؛ زيرا على عليه السّلام در تمام دوران بعثت پيامبر اكرم صلّى اللّه عليه و آله با ايشان همراه بود . بدين جهت توفيق يافت كه احاديث فراوانى از رسول اكرم صلّى اللّه عليه و آله را در كتابى گردآورد ( در حقيقت پيامبر صلّى اللّه عليه و آله املا مىكرد و على عليه السّلام مىنوشت ) .\r\nخصوصيات اين كتاب كه پس از شهادت امام على عليه السّلام در دست ديگر امامان اهل بيت عليهم السّلام بوده ، در احاديث آن بزرگواران بيان شده است . « 2 »\r\nاين كتاب در روايات اهل بيت عليهم السّلام « جامعه » ناميده شده است ، زيرا جامع احكام الهى است .\r\nامام صادق عليه السّلام فرموده است : طول اين كتاب هفتاد ذراع است كه به املاى رسول خدا صلّى اللّه عليه و آله و خطّ على عليه السّلام نگارش يافته است و آنچه كه مردم به آن نيازمندند در آن بيان شده است . « 3 »\r\nب ) حقايق و معارفى كه از جانب خداوند به آنان الهام شده است . اگرچه وحى به پيامبر الهى اختصاص داشته است ، و با ختم باب نبوت باب وحى نيز ختم گرديده است ، ولى باب الهام‌هاى غيبى و ربوبى پيوسته بر اولياى الهى باز بوده و خواهد بود . ائمه‌ى اهل بيت عليهم السّلام كه از زبدگان اولياى الهى بوده‌اند ، از اين الهام‌هاى ربوبى در سطح بسيار بالايى برخوردار بوده‌اند . به كسانىكه بدون اين‌كه پيامبر\r\n\r\n\r\n","description":"","footnote":"\r\n( 1 ) . توحيد شيخ صدوق ، باب 1 ، احاديث 21 ، 22 ، 23 .\r\n( 2 ) . ر . ك : المراجعات ، ص 327 ، ط دارالقرآن الحكيم ، قم ، مراجعه 110 .\r\n( 3 ) . بحار الانوار ، 26 / 18 .\r\n","page_name":" 241 ","page_number":241},
  {"content":"\r\n\r\nباشند ، از طريق الهام حقايق و معارفى را در عالم غيب دريافت مىكنند ، در اصطلاح دينى « محدّث » مىگويند . اين مطلب در احاديث شيعه و اهل سنّت وارد شده است . محدّث كسى است كه بدون اين‌كه پيامبر باشد ، فرشتگان با او سخن مىگويند . در صحيح بخارى آمده است : « لقد كان فيمن كان قبلكم من بني اسرائيل يكلّمون من غير أن يكونوا انبياء » « 1 » ، در بنى اسراييل كسانى بودند كه بدون اين‌كه پيامبر باشند ، فرشتگان با آنها سخن مىگفتند . محمد بن مسلم از امام صادق عليه السّلام در مورد محدّث سؤال كرد . امام عليه السّلام فرمود : « انه يسمع الصوت و لايرى الشخص » ، او صداى غيبى را مىشنود ولى كسى را نمىبيند . محمد بن مسلم پرسيد : از كجا مىداند كه گوينده‌ى سخن فرشته‌ى الهى است ؟ امام عليه السّلام فرمود : « انه يعطى السكينة و الوقار حتّى يعلم انّه كلام ملك » ، آرامش و وقارى به او دست مىدهد تا بداند كه آنچه مىشنود سخن فرشته است . « 2 »\r\nاصولا ، اهل بيت عليهم السّلام چنان‌كه پيش از اين بيان گرديد ، از مقام عصمت برخوردار بوده و داراى علم لدنّى بوده‌اند . آنان راسخان در علم بوده و به ظاهر و باطن قرآن كريم آگاه بوده‌اند . آنان وارثان علم پيامبر صلّى اللّه عليه و آله بوده و معارف نبوى را به طور كامل در اختيار داشته‌اند . و در يك كلام ، آنان ترجمان كتاب و سنّت بوده‌اند .\r\nدر پايان ، يادآور مىشويم در احاديث ائمّه‌ى طاهرين عليهم السّلام از كتابى به نام « مصحف فاطمه » يادشده كه در آن حقايق و اسرارى مربوط به آينده‌ى جهان بيان\r\n\r\n\r\n","description":"","footnote":"\r\n( 1 ) . صحيح بخارى : 2 / 149 .\r\n( 2 ) . اصول كافى : 1 / 271 ، كتاب الحجّة ، باب انّ الائمة عليه السّلام محدّثون ، حديث 4 .\r\n","page_name":" 242 ","page_number":242},
  {"content":"\r\n\r\nشده است و آن كتاب نيز يكى از منابع علوم ائمه‌ى طاهرين عليه السّلام به شمار مىرود .\r\nولى بدين جهت ما آن را در اين بحث مطرح نكرديم كه در احاديث تصريح شده است به اين‌كه محتواى مصحف فاطمه عليها السّلام مربوط به اصول و فروع دين و احكام الهى نيست ، بلكه همان‌گونه كه اشاره شد ، مربوط به حقايق و اسرارى از جهان و آينده‌ى تاريخ - خصوصاً در مورد خاندان وحى و نبوت - است . چنان‌كه امام صادق عليه السّلام در مورد آن فرموده است : « ليس فيه شيء من الحلال و الحرام و لكن فيه علم ما يكون » « 1 » : مطلبى در مورد حلال و حرام در آن نيست ، ولى حوادث آينده در آن بيان شده است .\r\nكتاب ديگرى كه به‌عنوان سرچشمه‌ى علوم ائمّه‌ى اهل بيت عليهم السّلام در اختيار آنان بوده است كتاب جفر است كه حاوى علوم پيامبران پيشين و اوصياى آنان و آسمانى پيشين است . « 2 » ولى از مطالعه‌ى روايات به دست مىآيد كه مهم‌ترين كتابى كه مصدر و مرجع ائمه‌ى طاهرين عليه السّلام در بيان معارف و احكام الهى همان كتاب على عليه السّلام بوده است .\r\nباتوجّه به اين‌كه حديث مزبور در مقام بيان صفات امام به‌عنوان رهبر و مقتداى بشر است ، مقصود از اين‌كه او دانايى است كه نادانى در او راه ندارد ، دانايى در اين قلمرو است و هرگز مقصود اين نيست كه هيچ حقيقتى در جهان هستى از امام پنهان نيست ، زيرا احاديث متعددى از ائمه‌ى طاهرين عليهم السّلام روايت شده كه بيانگر اين است كه خداوند دوگونه علم دارد ، علمى مكنون كه فرشتگان و پيامبران آن را نمىدانند ،\r\n\r\n\r\n","description":"","footnote":"\r\n( 1 ) . اصول كافى : 1 / 240 ، كتاب الحجّة ، باب فيه ذكر الصحيفة و الجفر و الجامعة ، حديث 2 .\r\n( 2 ) . همان ، حديث 1 ، 3 . در مورد ابواب علوم اهل بيت عليهم السّلام و كتاب‌هاى ويژه‌اى كه در اختيار آنان بوده است ، به بحار الانوار ، ج 26 ، ص 18 - 66 رجوع شود .\r\n","page_name":" 243 ","page_number":243},
  {"content":"\r\n\r\nو علمى كه آن را در اختيار فرشتگان و پيامبران قرار داده و ائمه‌ى اهل بيت عليهم السّلام نيز آن را مىدانند . « 1 »\r\nاحاديثى نيز در موضوع بدا آمده است و مفاد آن نيز اين است كه خداوند برخى از حقايق را در اختيار فرشتگان ، و پيامبران و امامان عليهم السّلام قرار نداده است .\r\nدرهرحال موضوع بحث ما علومى است كه هدايت بشر به صورت كامل و همه جانبه توسط امام عليه السّلام به آن بستگى دارد . امام به حكم عقل بايد از چنين علم گسترده‌اى برخوردار باشد . و اين مطلب در احاديث بسيارى كه از ائمّه‌ى اهل بيت عليهم السّلام روايت شده ، مورد تأكيد قرار گرفته است كه حديث مزبور يكى از آن‌ها است . در اين احاديث بر اين مطلب تأكيد شده است كه همه‌ى علومى كه پيامبران پيشين داشته‌اند و همگى در اختيار پيامبر اكرم صلّى اللّه عليه و آله قرار داشته است ، پس از آن حضرت به امير المؤمنين عليه السّلام و ديگر ائمّه‌ى اهل بيت عليهم السّلام سپرده شده است .\r\nالبتّه ، دايره‌ى علم اهل بيت عليهم السّلام به آنچه گفته شد محدود نبوده است ، آنان به اذن و مشيّت الهى از علم و دانشى بس گسترده برخوردار بوده‌اند ، و حقايق و اسرار جهان هستى را مىدانسته‌اند . اما اينك چنين علم گسترده‌اى مورد بحث ما نيست ، آن‌چه مورد بحث ما است آن مقدار از علم و آگاهى است كه به اهداف امامت مربوط مىشود و با مسأله‌ى هدايت بشر در ارتباط است ، به عبارت ديگر قلمرو علم امام در اين بحث از منظر كلامى مورد توجّه است ، نه از منظر فلسفى يا عرفانى و مانند آن . « 2 »\r\n\r\n\r\n","description":"","footnote":"\r\n( 1 ) . اصول كافى ، ج 1 ، كتاب الحجة ، باب ان الائمة يعلمون جميع العلوم . . . ، ص 199 .\r\n( 2 ) . جهت آگاهى از گستره‌ى علوم ائمّه‌ى اهل بيت عليهم السّلام به اصول كافى ، ج 1 ، كتاب الحجّة ، و نيز كتاب المعارف\r\n","page_name":" 244 ","page_number":244},
  {"content":"\r\n\r\n\r\n3 . افضليت بر ديگران\r\nاز نظر عقل ، تقديم مفضول بر فاضل ، يا فاضل بر افضل قبيح است ، و خداوند از هر فعل ناروايى منزّه است ، بنابراين ، حكم شرع و عقل در اين‌باره هم‌آهنگ است .\r\nدر نتيجه ، امام بايد در علم ، سياست ، پارسايى و همه‌ى صفاتى كه در رهبرى جامعه و تحقق بخشيدن به آرمان‌هاى امامت نقش مؤثّر دارد ، افضل از ديگران باشد .\r\nعبارت « لا يدانيه ذو حسب » كه پيش از اين از امام رضا عليه السّلام نقل شد ، بيانگر همين صفت است . آن حضرت در جاى ديگر فرموده است : « الإمام واحد دهره ، لايدانيه أحد ، و لايعادله عالم ، و لايوجد منه بدل ، و لا له مثل و لانظير ، مخصوص بالفضل كلّه ، من غير طلب منه و لا اكتساب » . « 1 »\r\nيادآور مىشويم : برخى از متكلّمان اهل سنّت صفت افضليت را براى امام شرط كرده‌اند ، البته آن را به نبود مانع و مصلحت برتر مقيّد نموده‌اند . قاضى ابو بكر باقلانى ( متوفاى 403 ه ق ) اين قول را برگزيده است . وى بر اين مطلب به احاديثى كه از پيامبر اكرم صلّى اللّه عليه و آله در مورد شرط افضل بودن امام روايت شده استدلال كرده است . به اعتقاد وى اين روايات از نظر معنا متواتر است . و از طرفى ، مسلمانان اتفاق دارند كه امامت كبرى ( امامت جامعه‌ى اسلامى ) بزرگ‌ترين امامت است .\r\nهرگاه افضليت در امام جماعت مطلوب است ، در پيشواى جامعه‌ى اسلامى به طريق اولى مطلوب خواهد بود . « 2 »\r\n\r\n\r\n","description":"","footnote":"\r\nالسلمانى ، تأليف آية اللّه مجاهد سيّد عبد الحسين موسوى رازى ، و كتاب « علم الامان » تأليف مرحوم مظفر رجوع شود .\r\n( 1 ) . اصول كافى ، ج 1 ، كتاب الحجّة ، باب جامع في فضل الامام و صفاته ، ص 156 .\r\n( 2 ) . ر . ك : تمهيد الاوائل ، ص 473 - 475 .\r\n","page_name":" 245 ","page_number":245},
  {"content":"\r\n\r\nيكى از رواياتى كه وى به آن استدلال كرده اين روايت است كه « من تقدّم على قدم من المسلمين ، يرى انّ فيهم من هو افضل منه ، فقد فان اللّه و رسوله و المسلمين » « 1 » .\r\nخواجه نصير الدين طوسى در مورد اين شرط و صفت امام چنين گفته است : « و قبح تقديم المفضول معلوم و لا ترجيح مع التساوي » ؛ يعنى در اين باره كه تقديم مفضول بر فاضل از نظر عقل قبيح است ، ترديدى نيست . و از طرفى اگر همه‌ى افراد از نظر فضل و كمال مساوى باشند ، گزينش يكى از آنان به‌عنوان امام از قبيل ترجيح بدون مرجّح است كه آن هم قبيح است . بنابراين ، امام بايد از نظر فضل و كمال بر ديگران برترى داشته باشد .\r\nآن‌چه گفته شد مربوط به افضليت در موضوع امامت عامّه است ، اما افضليت در موضوع امامت خاصّه و اين‌كه اهل بيت در عصر و زمان خود بر ديگران افضل بوده‌اند ، در فصل‌هاى قبل دلايل افضليت على عليه السّلام را بر ديگر صحابه و خلفا بيان كرديم ، در مورد ساير ائمه‌ى اهل بيت عليهم السّلام نيز از مسلّمات تاريخ است كه آنان هرگز از كسى كسب علم و دانش نكردند ، اما ديگران از علم و دانش آنان بهره گرفته‌اند ، تا آن‌جا كه ابو حنيفه كه به عنوان « الامام الأعظم » لقب يافته است ، گفته است : « لو لا السنتان لهلك نعمان » « 2 » مقصود دو سال است كه وى در مدينه محضر امام صادق عليه السّلام را درك نموده و از وى كسب علم و دانش كرده است و در جاى ديگر گفته است :\r\n\r\n\r\n","description":"","footnote":"\r\n( 1 ) . همان ، ص 474 .\r\n( 2 ) . الامام الصادق و المذاهب الاربعة ، ج 1 ، ص 58 .\r\n","page_name":" 246 ","page_number":246},
  {"content":"\r\n\r\n« ما رأيت افقه من جعفر بن محمد عليه السّلام » . « 1 »\r\nاز مطالعه‌ى تاريخ زندگى ائمه‌ى اهل بيت عليهم السّلام و دانشمندان و شخصيت‌هاى معاصر آنان به روشنى اين حقيقت به دست مىآيد كه آنان در علم و عمل برترين شخصيت‌هاى روزگار خويش بودند ، هرگز در پاسخ سؤالى كه از آنان مىشد ، فرو نمىماندند ، نزد هيچ‌كس دانش و معرفت كسب نكردند . شيخ صدوق اين مطلب را به عنوان يكى از روشن‌ترين دلايل امامت ياد كرده و گفته است :\r\nهر يك از ائمّه‌ى اهل بيت عليهم السّلام در زمان خود بدون اين‌كه از كسى كسب علم و دانش كنند ، در پاسخ هيچ سؤالى فرونمىماندند ، و در همه‌ى علوم و فنون سرآمد روزگار خود بودند ؛ پس چه دليلى از اين گوياتر بر امامت آنان وجود دارد ؟ « 2 »\r\n\r\nج ) راه تعيين امام\r\nاز مطالب پيشين روشن شد كه تعيين امام جز از طريق نصّ ممكن نيست ؛ زيرا صفات و شرايط ياد شده - خصوصا صفت عصمت - را كسى جز خداوند نمىداند .\r\nاز اين رو ، همان‌گونه كه قرآن كريم در موضوع نبوت فرموده است :  اللَّهُ أَعْلَمُ حَيْثُ يَجْعَلُ رِسالَتَهُ  « 3 » ، در مورد امامت نيز اين قاعده استوار و پابرجاست . همان‌گونه كه نبوت رحمت خاص خداوند است و تقسيم و تعيين آن به دست خداوند است و\r\n\r\n\r\n","description":"","footnote":"\r\n( 1 ) . همان ، ص 53 .\r\n( 2 ) . كمال الدين و تمام النعمة ، ص 91 ، ط مؤسسة النشر الاسلامى .\r\n( 3 ) . انعام / 124 .\r\n","page_name":" 247 ","page_number":247},
  {"content":"\r\n\r\nديگران چنين حقى ندارند  أَ هُمْ يَقْسِمُونَ رَحْمَتَ رَبِّكَ  « 1 » ، امامت نيز رحمت ويژه‌ى الهى است ، و تقسيم و تعيين آن به دست پروردگار است .\r\nابن هشام نقل كرده است كه پيامبر صلّى اللّه عليه و آله بنى عامر را كه در موسم حج به مكّه آمده بودند ، به اسلام دعوت كرد ، رييس آنان گفت : آيا اگر ما با تو بيعت كنيم و خداوند تو را بر مخالفانت پيروز كند ، پس از تو در امر رهبرى سهمى خواهيم داشت ؟\r\nپيامبر صلّى اللّه عليه و آله در پاسخ آنان فرمود : « الأمر الى اللّه يضعه حيث يشاء » ؛ امر رهبرى پس از من در اختيار خداوند است و او به هر كس كه بخواهد مىسپارد . اين سخن پيامبر صلّى اللّه عليه و آله در مورد امر امامت با كلام الهى در مورد امر نبوت  اللَّهُ أَعْلَمُ حَيْثُ يَجْعَلُ رِسالَتَهُ  كاملا هم‌آهنگ است .\r\n\r\n\r\n","description":"","footnote":"\r\n( 1 ) . زخرف / 32 .\r\n","page_name":" 248 ","page_number":248},
  {"content":"\r\n\r\n\r\nفصل سوّم نصوص امامت\r\nدر فصل قبل ديدگاه شيعه در مورد حقيقت و ابعاد امامت و صفات و شايستگىهاى امام را بيان نموديم و به اين نتيجه رسيديم كه راه تعيين امام نصب و نص شرعى است . در اين فصل مىخواهيم نصوص امامت را بررسى كنيم . متكلّمان اماميه در كتاب‌هاى كلامى خود نصوص بسيارى را از قرآن و سنّت بر امامت پيشوايان معصوم عليهم السّلام بيان كرده‌اند كه تبيين آنها به تأليف كتاب جداگانه‌اى نياز دارد .\r\nدر اين بحث نمونه‌هايى از آن نصوص را تبيين خواهيم كرد .\r\n\r\nآيه‌ى ولايت\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  . « 1 »\r\nمخاطب در اين آيه‌ى كريمه مسلمانانند ، و حكمى كه بيان شده اين است كه\r\n\r\n\r\n","description":"","footnote":"\r\n( 1 ) . مائده / 55 .\r\n","page_name":" 249 ","page_number":249},
  {"content":"\r\n\r\nخداوند و پيامبر صلّى اللّه عليه و آله و مؤمنانى با ويژگىهاى خاص بر آنان ولايت دارند . از طرفي كلمه‌ى  إِنَّما *  بر حصر و اختصاص دلالت مىكند . « 1 » و مفاد آن اين است كه ولايت بر مسلمانان به خدا ، پيامبر و برخى از مؤمنان اختصاص دارد ، يعنى جز خداوند و پيامبر و مؤمنان خاص ، كسى بر مسلمانان ولايت ندارد . چنان‌كه زمخشرى گفته است : « و معنى  إِنَّما *  وجوب اختصاصهم بالموالاة » ؛ معنى  إِنَّما *  اين است كه ولايت به آنان اختصاص دارد .\r\nاز ميان كاربردهاى كلمه‌ى ولايت آنچه در اين آيه احتمال داده شده ، نصرت ، محبّت ، و زعامت ( حق تصرّف در امور ديگران ) است . از معانى ياد شده نصرت و محبت ، عموميت دارد و لازمه‌ى اسلام و ايمان است ؛ يعنى لازمه‌ى اسلام و ايمان اين است كه هر مسلمان و مؤمنى ، مسلمان و مؤمن ديگر را دوست بدارد و او را يارى كند . و اين معنا با اختصاصى بودن ولايت سازگار نيست . ولى ولايت به معناى سوّم از لوازم اسلام و ايمان نيست و عموميت ندارد ، بلكه به اذن و تشريع ويژه نيازمند است . خداوند ، به حكم اين‌كه خالق و مالك هستى انسان و جهان است ، چنين ولايتى را با لذّات دارد . و پيامبر صلّى اللّه عليه و آله نيز به حكم اين‌كه خداوند اين ولايت را به او عطا كرده است  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  « 2 » بر مسلمانان ولايت به معنى حق تصرّف در امور آنان را دارد . مفاد آيه‌ى كريمه اين است كه علاوه‌بر\r\n\r\n\r\n","description":"","footnote":"\r\n( 1 ) . كلمه‌ى « إنما » مفيد اثبات و نفى است . وقتى گفته شود : إنّما زيد قائم . معنى آن اين است كه زيد جز صفت ايستادگى صفت ديگرى ندارد . ما زيد الّا قائما : زيد نيست مگر ايستاده . ر . ك : مختصر المعانى : ص 82 ، باب القصر .\r\n( 2 ) . احزاب / 6 .\r\n","page_name":" 250 ","page_number":250},
  {"content":"\r\n\r\nپيامبر صلّى اللّه عليه و آله برخى از مؤمنان كه با صفات ويژه‌اى شناسانده شده‌اند ، داراى چنين ولايتى مىباشند .\r\nتا اينجا روشن شد كه ولايت در آيه‌ى كريمه به معنى حقّ تصرّف در امور مسلمانان يعنى ولايت زعامت و سرپرستى و رهبرى است ، اكنون بايد ديد مقصود از مؤمنان خاص كه چنين ولايتى را بر مسلمانان دارند چه كسانىاند ؟ احاديث بسيارى كه در شأن نزول آيه از طريق شيعه و اهل سنّت روايت شده است ، بيانگر اين است كه اين آيه در شأن على عليه السّلام نازل شده است . « 1 » بنابراين ، آيه‌ى كريمه امامت و رهبرى على عليه السّلام بر امت اسلامى را اثبات مىكند . از آنجا كه در زمان پيامبر اكرم صلّى اللّه عليه و آله آن حضرت بر همگان ولايت داشته است ، و على عليه السّلام نيز چون ديگر مؤمنان مشمول آيه‌ى كريمه‌ى  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  بوده است ، تحقق عينى ولايت و امامت على عليه السّلام به پس از رحلت پيامبر اكرم صلّى اللّه عليه و آله مربوط مىشود .\r\nپرسشى كه معمولا در اينجا مطرح مىشود اين است كه هرگاه آيه در مورد على عليه السّلام نازل شده است ، چرا واژه‌ى مؤمنين به كار رفته است كه بر جمع دلالت\r\n\r\n\r\n","description":"","footnote":"\r\n( 1 ) . احاديث مربوط به نزول آيه در شأن على عليه السّلام از طريق شيعه متواتر و از طرق اهل سنّت متعدّد است . ر . ك :\r\nالميزان ، ج 6 ، ص 16 - 20 ؛ تفسير ابن كثير : 2 / 597 ؛ تفسير قرطبى : 6 / 221 ؛ شواهد التنزيل حسكانى : 1 / 161 ؛ اسباب النزول واحدى ، ص 133 ؛ الرياض النضرة ، طبرى : 3 / 208 .\r\nفقهاى اسلامى اين شأن نزول را مسلّم گرفته در باب فعل كثير در نماز ، و باب زكات و اين‌كه آيا صدقه زكات ناميده مىشود يا نه به آن استناد كرده‌اند . با توجّه به اين روايات ، ادّعاى جعلى بودن حديث از طرف ابن تيميّه از عجايب است . الميزان : 6 / 35 ؛ المراجعات ، ص 160 - 161 .\r\n","page_name":" 251 ","page_number":251},
  {"content":"\r\n\r\nمىكند ؟ مفسّران به اين پرسش پاسخ‌هاى مختلفى داده‌اند . زمخشرى گفته است :\r\nهدف اين تعبير اين است كه روش امام على عليه السّلام به عنوان يك الگو به مؤمنان توصيه شود ، تا مسأله‌ى انفاق در راه خدا را مهمّ بشمارند ، تا آنجا كه حتّى در نماز نيز در صورت امكان از آن غفلت نورزند . « 1 » طبرسى گفته است : غرض از اين تعبير بيان بزرگى شخصيت على عليه السّلام است ؛ زيرا در محاوره‌هاى عربى و غير عربى رسم بر اين است كه هرگاه بخواهند فردى را اكرام و تعظيم كنند ، از واژه‌هايى كه بر جمع دلالت مىكند استفاده مىكنند . « 2 »\r\nاين نكته را نيز لازم است يادآور شويم كه واژه‌ى زكات در كاربرد لغوى آن معنايى وسيع‌تر از معناى اصطلاحى آن‌كه در فقه اسلامى بيان شده است دارد ؛ كاربرد لغوى آن هرگونه انفاق مالى - اعم از واجب و مستحب - را شامل مىشود .\r\nدليل روشن اين مطلب اين است كه در آيات و سوره‌هاى مكى ، كه هنوز حكم زكات مصطلح در فقه بيان نشده بود ، اين واژه به كار رفته است . « 3 » با توجه به آنچه گفته شد ، نادرستى سخن مؤلف « المنار » كه با استناد به دو مطلب ياد شده ( به كار بردن تعبير جمع در مورد فرد ، و تعبير زكات در صدقه‌ى مستحبى ) در احاديث شأن نزول تشكيك كرده است ، « 4 » روشن شد .\r\n\r\n\r\n","description":"","footnote":"\r\n( 1 ) . الكشّاف : 1 / 649 .\r\n( 2 ) . مجمع البيان : 2 / 211 .\r\n( 3 ) . الميزان : 6 / 10 - 11 .\r\n( 4 ) . المنار : 6 / 442 .\r\n","page_name":" 252 ","page_number":252},
  {"content":"\r\n\r\nتشكيك ديگرى كه در اين‌باره شده اين است كه باتوجه به اين‌كه امامت على عليه السّلام به پس از زمان پيامبر اكرم صلّى اللّه عليه و آله بازمىگردد ، آنچه از آيه استفاده مىشود بيش از اين نيست ، كه آن حضرت پس از پيامبر صلّى اللّه عليه و آله امام و پيشواى جامعه‌ى اسلامى خواهد بود . ولى ناظر به اين‌كه امامت او بلافاصله يا پس از مدتى ، نمىباشد . در اين صورت ، مفاد آيه با نظريه‌ى اهل سنّت نيز سازگار است . « 1 »\r\nاين تشكيك بىپايه است ، زيرا اولا : بر خلاف اجماع مسلمانان است چون مسلمانان در مورد امامت على عليه السّلام دو ديدگاه دارند . يكى اين‌كه امامت او از طريق نص و بلافاصله است ، و ديگرى اين‌كه امامت او از طريق بيعت و انتخاب ، و پس از عثمان است . اما اين‌كه امامت او از طريق نص و پس از عثمان است را هيچ‌يك از دو مذهب شيعه و اهل سنّت قايل نشده است . و ثانيا : پيش از اين گفته شد كه كلمه‌ى « انّما » براختصاص دلالت مىكند ، و مفاد آن اين است كه پس از پيامبر صلّى اللّه عليه و آله ( تا على عليه السّلام در بين مسلمانان وجود دارد ) كسى حق ولايت و امامت ندارد .\r\n\r\n2 . آيه‌ى تبليغ\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ ، إِنَّ اللَّهَ لا يَهْدِي الْقَوْمَ الْكافِرِينَ  . « 2 »\r\nاحاديث فراوانى كه از طريق شيعه و اهل سنّت روايت شده است گوياى اين\r\n\r\n\r\n","description":"","footnote":"\r\n( 1 ) . تفسير كبير ، فخر الدّين رازى : 12 / 29 .\r\n( 2 ) . مائده / 67 .\r\n","page_name":" 253 ","page_number":253},
  {"content":"\r\n\r\nحقيقت است كه اين آيه در مورد ولايت و امامت على عليه السّلام نازل شده است . و پيامبر اكرم صلّى اللّه عليه و آله اين دستور الهى را در غدير خم اجرا كرد . اين مطلب از نظر شيعه مسلّم و قطعى است . چنان‌كه بسيارى از علماى اهل سنّت نيز نزول اين آيه را در رابطه با مسأله‌ى ولايت على عليه السّلام دانسته‌اند ، اگرچه در معناى ولايت با شيعه هم‌آهنگ نيستند . علّامه امينى در كتاب الغدير ، نام حدود سى تن از بزرگان اهل سنّت كه نزول آيه را مربوط به ولايت على عليه السّلام و غدير خم دانسته‌اند ، نقل كرده است . « 1 »\r\nگذشته از احاديث شأن نزول ، دقّت در صدر و ذيل آيه و مفردات آن معناى آن را روشن مىسازد ، زيرا مفاد بخش نخست آيه اين است كه پيامبر اكرم صلّى اللّه عليه و آله از جانب خداوند مأموريت يافته است كه مطلبى را كه از خداوند بر او نازل شده بود ، به مردم ابلاغ كند . و اين مطلب از چنان اهمّيّتى برخوردار است كه ابلاغ نكردن آن به منزله‌ى عمل نكردن به وظيفه‌ى نبوّت و رسالت ، به طور كلى است . از سوى ديگر ، جمله‌ى  وَ اللَّهُ يَعْصِمُكَ مِنَ النَّاسِ  بيانگر اين مطلب است كه پيامبر اكرم صلّى اللّه عليه و آله از ابلاغ اين حكم الهى احساس نگرانى داشته و ترسناك بوده است ، خداوند او را آرامش داده و صيانت او را برعهده مىگيرد .\r\nروشن است كه پيامبر اكرم صلّى اللّه عليه و آله در ابلاغ و اجراى احكام الهى هرگز بر جان خود نمىترسيده ، و برحيات و مرگ خود نگران نبوده است . بنابراين ، نگرانى او مربوط به دين و شريعت بوده است ، كه مبادا ابلاغ اين حكم الهى سبب تشكيك در اصل\r\n\r\n\r\n","description":"","footnote":"\r\n( 1 ) . الغدير : 1 / 214 - 223 . در مورد زمان و شأن نزول آيه اقوال غير مشهور ديگرى نيز گفته شده است . جهت آگاهى از اين اقوال و نقد آنها به تفسير الميزان ، ج 6 رجوع شود .\r\n","page_name":" 254 ","page_number":254},
  {"content":"\r\n\r\nدين و شريعت اسلام گردد .\r\nاين مطلب با مسأله‌ى ولايت و امامت على عليه السّلام رابطه‌ى مستقيم دارد ، چراكه على عليه السّلام پسر عمو و داماد پيامبر بود . و باتوجه به عقايد و رسوم قبيلگى كه در عرب سابقه داشت ، براى كافر مسلكان و فرصت‌طلبان زمينه و فرصت مناسبى بود كه اين اقدام پيامبر صلّى اللّه عليه و آله را مطابق آن عقايد و آداب تفسير كنند ، و در نتيجه حقانيت اسلام كه درهم شكستن و برچيدن آن عقايد و آداب جاهلى از اهداف و شعارهاى آن بود ، را زير سؤال ببرند . اين‌جاست كه خداوند او را تسلّى مىدهد ، كه ما تو را از چنين اتهامى حفظ خواهيم كرد و برشريعت اسلام از اين جهت آسيبى وارد نخواهد شد . « 1 »\r\nممكن است گفته شود : باتوجه به حديث يوم الدار ، و حديث منزلت و احاديث ديگرى كه ( به اعتقاد شيعه ) در آنها مسأله‌ى ولايت و امامت على عليه السّلام بيان شده است ، و آنچه پيامبر اكرم صلّى اللّه عليه و آله به مسلمانان ابلاغ مىكرد ، معارف و احكامى بود كه از جانب خداوند نازل شده بود ، حكم مربوط به امامت على عليه السّلام قبلا نازل شده ، و پيامبر صلّى اللّه عليه و آله هم آن را ابلاغ كرده بود ، در اين صورت آيه‌ى تبليغ مربوط به امامت على عليه السّلام نخواهد بود .\r\nپاسخ اين است كه آيه‌ى تبليغ با آنچه گفته شد منافات ندارد ، زيرا آن‌چه در تبليغ مورد نظر است ، تبليغ ويژه است . و آن عبارت است از ابلاغ امامت على عليه السّلام در آن شرايط ويژه و در جمع ده‌ها هزار مسلمان كه از مناطق مختلف به زيارت خانه‌ى\r\n\r\n\r\n","description":"","footnote":"\r\n( 1 ) . ر . ك : الميزان : 6 / 45 - 52 .\r\n","page_name":" 255 ","page_number":255},
  {"content":"\r\n\r\nخدا آمده بودند ، آن هم در آخرين سفر حج پيامبر صلّى اللّه عليه و آله و آخرين سال حيات او ، پيامبر اكرم صلّى اللّه عليه و آله مأمور ابلاغ امامت على عليه السّلام به اين صورت خاص بوده است ، و اين مطلب با ابلاغ‌هاى پيشين كه به صورت محدود و در شرايط عادى انجام گرفته بود ، منافاتى ندارد .\r\n\r\n3 . آيه‌ى اكمال دين و يأس كافران\r\n الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ ، الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  . « 1 »\r\nاين آيه از روزى خبر مىدهد كه در آن روز واقعه‌اى رخ داده است كه دو نتيجه را به دنبال داشته است : يكى يأس و نوميدى كافران از اين‌كه بتوانند به دين اسلام صدمه‌اى وارد كنند ، و ديگرى كامل شدن دين اسلام و تمام گرديدن نعمت الهى بر مسلمانان ، و رضايت خداوند از اسلام به عنوان دين الهى جاودان ، اكنون بايد ديد آن روز چه روزى بوده ، و آن واقعه‌ى عظيم چه بوده است ؟\r\nدر احاديث بسيارى كه از طريق شيعه و اهل سنّت روايت شده ، شأن نزول آيه ، واقعه‌ى عظيم غدير خم در هيجدهم ذى الحجة و در سفر حجة الوداع بيان شده است . يعنى پس از آن‌كه پيامبر اكرم صلّى اللّه عليه و آله در جمع انبوه مسلمانان ، على عليه السّلام را به عنوان امام و پيشواى مسلمانان پس از خود معرّفى كرد ، اين آيه نازل گرديد . اين مطلب در روايات شيعه مسلّم و مشهور است ، و در روايات اهل سنّت نيز از عدّه‌اى\r\n\r\n\r\n","description":"","footnote":"\r\n( 1 ) . مائده / 3 .\r\n","page_name":" 256 ","page_number":256},
  {"content":"\r\n\r\nاز صحابه مانند ابو سعيد خدرى ، جابر بن عبد اللّه انصارى ، زيد بن ارقم و ابو هريره نقل شده است . « 1 »\r\nتأمّل در مسأله‌ى امامت و نقش مهم و كليدى آن در حفظ ، اجرا و تداوم آيين مقدّس اسلام ، فلسفه و راز اين مطلب را روشن مىسازد . با اعلان امامت على عليه السّلام و روشن شدن سرنوشت رهبرى جامعه‌ى اسلامى پس از پيامبر اكرم صلّى اللّه عليه و آله كافران مأيوس شدند ، زيرا آنان كه توطئه‌هاى گوناگونشان در مخالفت با اسلام با شكست مواجه شده بود ، آخرين اميدشان اين بود كه چون پيامبر صلّى اللّه عليه و آله فرزند پسر ندارد تا طبق سنّت‌هاى شناخته شده در ميان عرب جانشين او گردد ، پس از آن‌كه از دنيا رفت ، فرصت مناسبى براى آنان فراهم خواهد شد تا اهداف خصمانه‌ى خود را در مورد اسلام عملى سازند . با نصب امام على عليه السّلام به رهبرى مسلمانان پس از پيامبر اكرم صلّى اللّه عليه و آله به صورت رسمى و عمومى ، اين اميد كافران به يأس مبدّل شد .\r\nاز سوى ديگر ، آيين اسلام كه پيش از اين اصول و فروعش بيان شده بود ، با روشن شدن وضعيت رهبرى آن در آينده به نقطه‌ى كمال رسيد ؛ زيرا رهبرى چون على عليه السّلام با صفات و برترىهايى كه دارد ، كتاب و سنّت را به صورت درست تفسير و تبيين خواهد كرد ، و رأى و نظرش معيار حق و باطل خواهد بود . و درنتيجه ، دين از خطر تحريف و تغيير مصون خواهد ماند . و روشن است كه در اين صورت نعمت الهى نيز بر مسلمانان تمام شده است . و عمل به چنين آيينى رضايت الهى را به دنبال خواهد داشت .\r\n\r\n\r\n","description":"","footnote":"\r\n( 1 ) . الغدير : 1 / 230 - 236 .\r\n","page_name":" 257 ","page_number":257},
  {"content":"\r\n\r\nبنابراين ، با تدبير حكيمانه‌ى الهى كه در غدير خم توسط پيامبر اكرم صلّى اللّه عليه و آله تحقق يافت ، دين اسلام در برابر توطئه‌هاى كافران بيمه شد ، و مسلمانان از اين جهت نبايد ترسان و نگران باشند . آنچه جاى نگرانى دارد عملكرد خود مسلمانان است ، كه اگر به اين نعمت عظيم الهى كفر بورزند ، آن را از دست خواهند داد ، زيرا سنّت الهى براين استوار گرديده است كه نعمت‌هايى را كه به فرد يا قومى مىدهد از آنان بازنمىستاند ، مگر اين‌كه آنان كفران نعمت كرده ، زمينه‌ى زوال آن را فراهم سازند .\r\n ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ  . « 1 » جمله‌ى  فَلا تَخْشَوْهُمْ وَ اخْشَوْنِي  در آيه‌ى إكمال دين ناظر به اين قانون الهى است . « 2 »\r\n\r\nرفع يك ابهام\r\nدر برخى از روايات ، زمان نزول آيه‌ى اكمال دين روز عرفه دانسته شده است . « 3 » در اين صورت چگونه مىتوان اين دودسته روايت در زمان نزول آيه را پذيرفت ؟\r\nدر حل اين مشكل ، برخى به تكرار نزول آيه قايل شده‌اند ، چنان‌كه آيات بسيار ديگرى نيز به صورت مكرّر بر پيامبر اكرم صلّى اللّه عليه و آله نازل شده است . « 4 » سبط ابن الجوزى\r\n\r\n\r\n","description":"","footnote":"\r\n( 1 ) . انفال / 53 .\r\n( 2 ) . الميزان : 5 / 178 - 79 .\r\n( 3 ) . اسباب النزول ، ص 126 - 127 ؛ تفسير عياشى : 1 / 293 .\r\n( 4 ) . جهت آگاهى از اين آيات به الاتقان سيوطى ، 1 / 130 - 131 رجوع شود .\r\n","page_name":" 258 ","page_number":258},
  {"content":"\r\n\r\nاين وجه را برگزيده است . « 1 » برخى نيز گفته‌اند : نزول آيه‌ى كريمه بر پيامبر اكرم صلّى اللّه عليه و آله در روز عرفه بوده است ، و تلاوت و ابلاغ آن به مسلمانان روز غدير خم انجام گرفته است . و مقصود از رواياتى كه نزول آن را روز غدير هم دانسته‌اند ، تلاوت و ابلاغ آن است . و مفاد هر دودسته روايات از نظر شأن نزول يك چيز است ، تفاوت آنها به زمان نزول بازمىگردد . علّامه طباطبايى اين وجه را برگزيده است . « 2 »\r\n\r\n4 . حديث غدير\r\nحديث غدير خم از احاديث متواتر اسلامى است كه بيش از يكصد نفر از صحابه آن را روايت كرده‌اند . اين تعداد به هيچ‌وجه جاى شگفتى ندارد ، زيرا تعداد مسلمانان حاضر در غدير خم بيش از يك صد هزار نفر بوده است . « 3 »\r\nواقعه‌ى غدير خم يكى از مهم‌ترين وقايع تاريخ اسلام است . پيامبر اكرم صلّى اللّه عليه و آله پس از انجام مناسك حج از مكه رهسپار مدينه بود ، به غدير خم كه رسيد از مسلمانان خواست تا همگى در آن مكان اجتماع كنند ، آنان كه از آن‌جا گذشته بودند باز گشتند ، و آنان كه در راه بودند ، رسيدند ، آنگاه نماز ظهر را به جماعت به جاى آورد ، و دستور داد تا منبرى از جهاز شتران بسازند ، سپس بربالاى آن رفت و على عليه السّلام را\r\n\r\n\r\n","description":"","footnote":"\r\n( 1 ) . الغدير : 1 / 237 .\r\n( 2 ) . الميزان : 5 / 196 - 197 . برخى نيز روايات دسته‌ى اوّل را بر روايات دسته‌ى دوم ترجيح داده‌اند ، علّامه امينى اين قول را با دليلش در الغدير : 1 / 230 نقل كرده است .\r\n( 3 ) . السيرة الحلبية : 3 / 283 ؛ تذكرة خواصّ الأمة ، ص 18 ؛ دائرة المعارف ، فريد وجدى : 3 / 543 .\r\n","page_name":" 259 ","page_number":259},
  {"content":"\r\n\r\nنزد خود خوانده و پس از حمد و ثناى خداوند و بيان مطالبى مهم براى مخاطبان ، دست على عليه السّلام را بالا برد تا همگان او را مشاهده كنند ، و فرمود : « من كنت مولاه فهذا علي مولاه » .\r\nاكنون بايد ديد مقصود از مولى در اين حديث چيست ؟ اهل سنّت آن را به محبّت و دوستى تفسير كرده‌اند ، ولى از نظر شيعه مقصود از آن زعامت و رهبرى جامعه‌ى اسلامى است ، زيرا يكى از كاربردها يا معانى لفظ « مولى » اولويت در تصرّف امور ديگران است . بر اين اساس ، معناى حديث اين است كه هركس مرا به عنوان مولاى خود كه در تصرّف در امور او بر ديگرى و حتّى بر خود او سزاوارترم ، قبول دارد ، على عليه السّلام مولاى او خواهد بود ، و چنين ولايتى را بر او خواهد داشت .\r\nقراين عقلى و لفظى بسيارى اين نظريه را اثبات و تأييد مىكند .\r\n1 . پيامبر اكرم صلّى اللّه عليه و آله در مقدمه‌ى خطابه‌ى خود مسأله‌ى ولايت خود بر مؤمنان را يادآور شد كه خداوند فرموده است :  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  « 1 » اين مطلب قرينه‌ى روشنى بر مقصود از ولايت در جمله‌ى « من كنت مولاه فعلي مولاه » مىباشد . اگرچه اين مقدّمه را همه‌ى راويان حديث غدير نقل نكرده‌اند ، ولى آنان كه نقل كرده‌اند نيز بسيارند . « 2 »\r\n2 . پيامبر اكرم صلّى اللّه عليه و آله قبل از آن‌كه جمله‌ى « من كنت مولاه . . . » را بگويد ، در مورد شهادتين ( شهادت به توحيد و نبوت ) از مسلمانان اقرار گرفت ، آنگاه فرمود : چه\r\n\r\n\r\n","description":"","footnote":"\r\n( 1 ) . احزاب / 6 .\r\n( 2 ) . به المراجعات ، مراجعه‌ى شماره‌ى 54 و الغدير : 1 / 371 رجوع شود .\r\n","page_name":" 260 ","page_number":260},
  {"content":"\r\n\r\nكسى مولاى شماست ؟ مسلمانان گفتند : خدا و رسول او مولاى ما هستند . در اين هنگام دست على عليه السّلام را بالا برد و فرمود : هركس خدا و رسول خدا مولاى اوست ، اين فرد ( على عليه السّلام ) مولاى او خواهد بود . از اين‌كه ولايت را در رديف شهادت به توحيد و نبوت ذكر نموده است ، روشن است مقصود ولايت به معنى رهبرى امت اسلامى است ، و به منزله‌ى ولايت پيامبر اكرم صلّى اللّه عليه و آله بر مسلمانان است .\r\n3 - پيامبر اكرم صلّى اللّه عليه و آله پيش از آن‌كه جمله‌ى « من كنت مولاه . . . » را بگويد ، از مرگ قريب الوقوع خود خبر داد . ظاهر اين مطلب آن است كه پيامبر اكرم صلّى اللّه عليه و آله در فكر سرنوشت رهبرى مسلمانان پس از رحلت خود بوده ، و مىخواسته است در اين‌باره تصميم مناسبى را اتخاذ نمايد .\r\n4 - پيامبر اكرم صلّى اللّه عليه و آله در پايان و پس از تلاوت آيه‌ى « اليوم اكملت لكم دينكم . . . » با گفتن اللّه اكبر ، شادمانى خود را از اين‌كه دين كامل شده ، و نعمت الهى بر مسلمانان تمام گرديده ، و خداوند از رسالت پيامبر صلّى اللّه عليه و آله و ولايت على عليه السّلام راضى گرديده است ، اظهار نمود ، بديهى است ، ذكر ولايت در رديف رسالت ، معنايى جز رهبرى و زعامت امت اسلامى نخواهد داشت .\r\n5 - در اين‌كه پيامبر اكرم صلّى اللّه عليه و آله عاقل‌ترين و حكيم‌ترين و مهربان‌ترين انسان بوده است ، جاى ترديد نيست ، از سوى ديگر ، اين مطلب كه ، على عليه السّلام دوست مؤمنان است ، و يا بر مؤمنان واجب است كه دوست على عليه السّلام باشند ، از مسايل روشن است ، و هر مسلمان عادى آن را مىداند ، چرا كه مودّت مؤمنان نسبت به يكديگر از لوازم ايمان است . به ويژه آن‌كه پيامبر صلّى اللّه عليه و آله در جريان مؤاخاة ( پيوند و پيمان برادرى ميان مسلمانان ) خود ، با على عليه السّلام پيمان برادرى بست . بيان اين مسأله روشن در آن\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nشرايط غيرعادى و در گرم‌ترين زمان و با تمهيد آن همه‌ى مقدمات و شرايط ، حكيمانه به نظر نمىرسد . و ما نبايد حوادث تاريخ اسلام را به گونه‌اى تفسير كنيم كه حكمت و درايت پيامبر صلّى اللّه عليه و آله زير سؤال برود . امّا مسأله‌ى رهبرى امت اسلامى از چنان اهمّيّتى برخوردار است ، كه روشن ساختن آن در آن شرايط و با آن مقدّمات كاملا عاقلانه و حكيمانه است . « 1 »\r\n\r\nپاسخ به يك اشكال\r\nبرخى ، در تبيين حكيمانه بودن قول و فعل پيامبر صلّى اللّه عليه و آله بنابراين كه مقصود از مولى در حديث غدير ، محبت و نصرت باشد ، گفته‌اند : از آن‌جا كه در سفر امام على عليه السّلام به يمن ، تصميم‌گيرىهاى او در مورد غنايم براى برخى از همراهيان خوشايند نبود ، و آنان نزد پيامبر صلّى اللّه عليه و آله از على عليه السّلام شكوه نمودند ، پيامبر اكرم صلّى اللّه عليه و آله مىخواست با اقدام و گفتار خود در غدير خم توجه همگان را به لزوم محبّت ورزيدن به على عليه السّلام جلب كند . « 2 »\r\nپاسخ اين است كه آن‌چه در سفر يمن رخ داده بود به عده اندكى از مسلمانانى كه به حج آمده بودند اختصاص داشت ، در اين صورت جمع كردن همه‌ى حاجيان در آن شرايط غيرعادى ، چه وجهى داشته است ؟ گذشته از اين ، مناسب اين بود كه پيامبر صلّى اللّه عليه و آله بدون فوت وقت و بىدرنگ اشتباه آن عدّه را به آنان يادآور شود ، به\r\n\r\n\r\n","description":"","footnote":"\r\n( 1 ) . ر . ك : المراجعات : ص 201 - 204 ؛ الغدير : 1 / 370 - 382 .\r\n( 2 ) . اين مطلب را شيخ سليم بشرى در بحث‌هاى خود با امام شرف الدين عاملى مطرح كرده است . المراجعات ، شماره‌ى 57 .\r\n","page_name":" 262 ","page_number":262},
  {"content":"\r\n\r\nعقب انداختن آن تا روز غدير خم چه فلسفه‌اى داشته است ؟\r\nبه شهادت اسناد تاريخى پيامبر اكرم صلّى اللّه عليه و آله بلافاصله نسبت به آن عدّه عكس العمل نشان داده و خطاى آنها را به آنان گوشزد كرد و فرمود : يا ايّها الناس لا تشكوا عليّا ، فو اللّه انه لأخشن في ذات اللّه من أن يشكى . « 1 » گذشته از اين ، اين فرض اگر هم درست باشد ، تنها ، دليل يا قرينه‌ى عقلى را بىاعتبار مىسازد ، نه دلايل و قراين نقلى را . در اين صورت مىتوان گفت : اقدام پيامبر اكرم صلّى اللّه عليه و آله در غدير خم ، هم امامت على عليه السّلام را ابلاغ كرده است ، و هم لزوم محبت و نصرت وى را بر مسلمانان .\r\nاراده‌ى اين دو معنى از لفظ « مولى » هيچ‌گونه محذورى ندارد ، زيرا اطلاق لفظ مولى بر مصاديق آن از باب مشترك معنوى است ، نه مشترك لفظى . بنابراين ، مىتوان معناى جامع همه‌ى مصاديق را كه « اولى و احق بودن » است اراده كرد و بر مصاديقى كه قابليت انطباق بر آنها را دارد ، منطبق ساخت . اين مطلب مربوط به مقام ثبوت و نفس الامر است ، اما در مقام اثبات و دلالت ، آنچه لازم است قرينه و شاهد است كه فرض اين است كه چنين قراينى وجود دارد .\r\nاكنون اگر از همه‌ى مطالب پيشين دست برداريم و بگوييم : غرض پيامبر اكرم صلّى اللّه عليه و آله از برنامه‌اى كه در غدير خم اجرا كرد ، بيان لزوم محبّت و نصرت على عليه السّلام بوده است ، تا كسانى كه از او كينه يا كدورتى در دل داشتند ، به خطاى خود واقف شوند ، و محبت و نصرت او را بر خود فرض بدانند ؛ اين سخن مطرح مىشود كه محبت و نصرت على عليه السّلام در ميان ديگر مسلمانان چه خصوصيتى داشت كه اين اندازه مهم و\r\n\r\n\r\n","description":"","footnote":"\r\n( 1 ) . السيرة النبوية : 2 / 603 .\r\n","page_name":" 263 ","page_number":263},
  {"content":"\r\n\r\nحساس بوده است ؟ چرا بايد مسلمانان على عليه السّلام را دوست بدارند و او را يارى دهند ؟ يارى او در كجا و به چه منظورى لازم شده است ؟ آيا اين مطلب دليل بر اين نيست كه او پس از پيامبر اكرم صلّى اللّه عليه و آله در موقعيت و جايگاهى قرار دارد ، كه همگان بايد از روى محبت او را يارى كنند ؟ و آيا اين جايگاه چيزى جز رهبرى امت اسلامى مىتواند باشد ؟\r\nبنابراين ، از هر زاويه كه به واقعه و حديث غدير بنگريم ، مسأله‌ى امامت على عليه السّلام را نتيجه مىگيريم . از شواهد ديگرى كه اين مطلب را تأييد مىكند ، احاديثى است كه در مورد تهنيت گفتن مسلمانان به على عليه السّلام پس از پايان يافتن حديث غدير ، به دستور پيامبر اكرم صلّى اللّه عليه و آله ولايت على عليه السّلام را به او تبريك مىگفتند . « 1 » آيا اين تشريفات خاص با ولايت به معنى محبت يا نصرت سازگارى و تناسب دارد . يا با امامت و رهبرى مسلمانان به‌عنوان جانشين پيامبر اكرم صلّى اللّه عليه و آله ؟ !\r\nاز شواهد ديگر بر اين‌كه مقصود از ولايت در حديث غدير ولايت رهبرى است ، نه مجرد دوستى يا نصرت و يارى ، داستان مربوط به حارث بن نعمان است كه عدّه‌اى از محدّثان و مفسّران نقل كرده‌اند . خلاصه‌ى آن اين است كه پس از آن‌كه خبر واقعه‌ى غدير در سرزمين‌هاى اسلامى منتشر شد ، فردى به نام حارث بن نعمان فهرى از شنيدن آن سخت برآشفت ، و نزد پيامبر صلّى اللّه عليه و آله آمد و گفت : ما را به نماز ، روزه ، زكات ، حج و جهاد دعوت كردى و ما قبول كرديم ، آيا به اين مقدار بسنده نكرده ، و اين جوان را به جانشينى خود برگزيدى ؟ آيا اين كار را به امر خداوند انجام\r\n\r\n\r\n","description":"","footnote":"\r\n( 1 ) . علّامه امينى نام شصت تن از راويان حديث تهنيت را نقل كرده است . الغدير : 1 / 272 - 283 .\r\n","page_name":" 264 ","page_number":264},
  {"content":"\r\n\r\nدادى ، يا خود چنين تصميمى گرفتى ؟ پيامبر صلّى اللّه عليه و آله فرمود : سوگند به خدا كه اين كار به فرمان خداوند انجام گرفت . در اين هنگام حارث گفت : خدايا اگر آنچه پيامبر گفت حق است بارانى از سنگ از آسمان بر ما نازل كن ، بىدرنگ سنگى بر سر او فرود آمد و به هلاكت رسيد . در اين وقت آيه‌ى   سَأَلَ سائِلٌ بِعَذابٍ واقِعٍ   نازل شد . « 1 »\r\n\r\n5 . حديث منزلت\r\nمؤلّفان صحاح و مسانيد ، و مورخان و سيره نويسان نقل كرده‌اند كه پيامبر اكرم صلّى اللّه عليه و آله در موارد متعدّد نسبت على عليه السّلام به خود را به منزله‌ى نسبت هارون به موسى معرّفى كرده است ، جز آن‌كه هارون پيامبر بود و على عليه السّلام پيامبر نيست ، زيرا نبوت با پيامبر اكرم صلّى اللّه عليه و آله ، ختم گرديده است .\r\n« انت مني بمنزلة هارون من موسى الّا انه لا نبيّ بعدي » .\r\nحديث منزلت از نظر سند متواتر و قطعى است . گذشته از شيعه كه آن را متواتر مىداند ، محدّثان اهل سنّت نيز آن را از بيش از بيست نفر از صحابه‌ى پيامبر صلّى اللّه عليه و آله روايت كرده‌اند . « 2 »\r\nابو عبد اللّه گنجى شافعى ( متوفاى 658 ه ) پس از نقل حديث منزلت گفته است :\r\nصحّت اين حديث مورد اتفاق است ، و ائمّه‌ى حفاظ چون ابو عبد اللّه بخارى ، مسلم بن\r\n\r\n\r\n","description":"","footnote":"\r\n( 1 ) . علّامه امينى نام سى نفر از بزرگان اهل سنّت كه اين داستان را در كتاب‌هاى تاريخى ، تفسيرى و حديثى خود نقل كرده‌اند را ذكر نموده است . الغدير : 1 / 239 ، 246 .\r\n( 2 ) . ر . ك : المراجعات ، مراجعه 28 و 30 .\r\n","page_name":" 265 ","page_number":265},
  {"content":"\r\n\r\nحجّاج ، ابو داود ، ابو عيسى ترمذى ، ابو عبد الرّحمن نسائى ، ابن ماجه قزوينى در صحاح و مسانيد خود آن را روايت كرده‌اند و همگى بر درستى آن اتفاق دارند . « 1 »\r\nمفاد حديث اين است كه همه‌ى منزلت‌هايى كه هارون نسبت به موسى داشته است ، جز منزلت نبوت ، را على عليه السّلام نسبت به پيامبر اكرم صلّى اللّه عليه و آله دارا مىباشد .\r\nمنزلت‌هاى هارون - چنان‌كه در قرآن كريم بيان شده است - عبارتند از :\r\n1 . وزارت :   وَ اجْعَلْ لِي وَزِيراً مِنْ أَهْلِي هارُونَ أَخِي   .\r\n2 . حمايت و پشتيبانى :  اشْدُدْ بِهِ أَزْرِي  .\r\n3 . مشاركت در نبوت و رهبرى :  وَ أَشْرِكْهُ فِي أَمْرِي  « 2 » .\r\n4 . خلافت و جانشينى :  وَ قالَ مُوسى لِأَخِيهِ هارُونَ اخْلُفْنِي فِي قَوْمِي  « 3 » .\r\nعلى عليه السّلام - به مقتضاى حديث منزلت - همه‌ى اين منازل و مناصب را - جز نبوت - داشته است ، بنابراين ، او نسبت به پيامبر اكرم صلّى اللّه عليه و آله از سمت‌هاى وزارت ، حمايت و ياورى ، خلافت و جانشينى ، مشاركت در رهبرى از طريق خلافت و امامت ( نه نبوت ) برخوردار بوده است . يعنى در حيات پيامبر اكرم صلّى اللّه عليه و آله وزير و پشتيبان ، و پس از پيامبر جانشين او در هدايت و رهبرى امت بوده است .\r\nگفته شده است : جانشينى حضرت هارون براى حضرت موسى در زمان حيات او و در مورد خاصّى تحقق يافت ، يعنى در چهل روز كه حضرت موسى به ميقات\r\n\r\n\r\n","description":"","footnote":"\r\n( 1 ) . كفاية الطالب في مناقب علي بن ابي طالب ، ص 282 .\r\n( 2 ) . طه / 29 - 32 .\r\n( 3 ) . اعراف / 142 .\r\n","page_name":" 266 ","page_number":266},
  {"content":"\r\n\r\nرفته بود . چنان‌كه على عليه السّلام نيز در غزوه‌ى تبوك جانشين پيامبر در مدينه بود تا در غيبت آن حضرت ، امور مدينه را رهبرى كند . در اين صورت ، نمىتوان آن را به جانشينى پس از رحلت پيامبر اكرم صلّى اللّه عليه و آله تفسير كرد ، زيرا هر حكمى به موضوع و مورد خود اختصاص دارد . « 1 »\r\nپاسخ اين است كه از نظر قواعد اصولى و قوانين عقلايى در محاوره‌هاى بشرى ، مورد مخصّص نيست ، بلكه ظاهر لفظ معيار است ، هرگاه ظاهر كلام عموميت و اطلاق داشته باشد ، هرچند در مورد خاصى وارد شده باشد ، بايد به عموم يا اطلاق آن عمل كرد . شاهد براين مطلب اين است كه اگر حضرت موسى بارديگر امّت خويش را ترك مىكرد ، و كسى را به‌عنوان جانشين خود تعيين نمىكرد ، مسؤوليت رهبرى برعهده‌ى هارون بود و امت او مىبايست به او رجوع كنند .\r\nاكنون ، اگر فرض كنيم ، هارون پس از موسى زنده مىبود ، نيز همين مقام را داشت ، چراكه نياز بنى اسراييل به رهبرى به قوت خود باقى بود . در حقيقت موضوع حكم ، نياز مردم به رهبرى ، و نبودن موسى در ميان آنان بوده است ، و رفتن به ميقات ، و نبودن چهل شبانه روز در ميان بنى اسراييل ، خصوصيّتى نداشته است .\r\nاز كسانى كه به نادرستى اشكال يادشده توجّه نموده ، سعد الدين تفتازانى است ، چنان‌كه گفته است : « ملاك عموميت لفظ است ، نه خصوصيت سبب ، بلكه مىتوان به اين‌كه پيامبر اكرم صلّى اللّه عليه و آله على عليه السّلام را پس از نصب به خلافت برمدينه ، عزل نكرد ، و اين‌كه احتياج به خليفه پس از وفات پيامبر صلّى اللّه عليه و آله شديدتر از نياز به آن در سفر به تبوك\r\n\r\n\r\n","description":"","footnote":"\r\n( 1 ) . شرح المواقف : 8 / 363 .\r\n","page_name":" 267 ","page_number":267},
  {"content":"\r\n\r\nو غيبت در زمانى كوتاه ، بوده است ، برخلافت على عليه السّلام پس از وفات پيامبر صلّى اللّه عليه و آله استدلال كرد » . « 1 »\r\nتفتازانى ، اگرچه اشكال پيشين را وارد ندانسته است ، ولى خود اشكال ديگرى كرده است و آن اين‌كه رهبرى هارون در ايّام غيبت حضرت موسى به عنوان جانشينى موسى نبوده است ، زيرا او مقام نبوت داشته ، و در زمان حيات موسى شريك او در رهبرى مردم بوده است ، اين‌كه حضرت موسى او را خليفه‌ى خود قرار داده است ، از باب تأكيد رهبرى او است ، نه جعل مقام و منصب رهبرى . « 2 »\r\nپاسخ اين است كه اگرچه حضرت هارون داراى مقام نبوت بوده است ، ولى از آيات قرآن كريم به روشنى به دست مىآيد كه در زمان حضرت موسى ، امامت و رهبرى جامعه به حضرت موسى اختصاص داشته ، و هارون به‌عنوان وزير و دستيار او ايفاى نقش مىكرده است . مفسّران اهل سنّت نيز آيه را به همين صورت تفسير كرده‌اند . مؤلّف المنار گفته است : « هنگامى كه موسى مىخواست به ميقات برود ، برادر بزرگ خود هارون را جانشين خود ساخت ، تا در ميان مردم داورى كند ، و به اصلاح امور آنان بپردازد ، زيرا رياست و رهبرى آنان به عهده‌ى موسى بود ، و هارون وزير و ياور و همكار او بود » . « 3 »\r\nاصولًا ، اين آيه يكى از ادلّه‌ى انفكاك‌پذيرى نبوّت از امامت است ، يعنى اگر\r\n\r\n\r\n","description":"","footnote":"\r\n( 1 ) . شرح المقاصد : 5 / 276 .\r\n( 2 ) . همان ، ص 275 .\r\n( 3 ) . المنار : 9 / 121 ؛ تفسير المراغى : 9 / 56 .\r\n","page_name":" 268 ","page_number":268},
  {"content":"\r\n\r\nهارون كه داراى مقام نبوّت بود ، مقام امامت و رهبرى سياسى را نيز عهده‌دار بود ، نيازى به استخلاف نبود ، اكنون كه موسى عليه السّلام هارون را خليفه‌ى خود ساخت ، به دست مىآيد كه او چنين مقامى را نداشته است . « 1 »\r\n\r\n6 . حديث الدّار\r\nيكى از نصوص امامت بلافصل على عليه السّلام حديث يوم الدّار است . شرح اين حديث در فصل مربوط به تاريخ پيدايش شيعه گذشت . بدين جهت در اين‌جا از تكرار آن صرف‌نظر مىشود .\r\n\r\n7 . حديث دوازده خليفه\r\nدر كتب صحاح و مسانيد و ديگر كتاب‌هاى حديث با سندهاى مختلف از جابر بن سمره از پيامبر اكرم صلّى اللّه عليه و آله روايت شده كه فرمود : پس از او دوازده خليفه رهبرى مسلمانان را برعهده خواهند داشت ، و همگى از قريش مىباشند . متن حديث در صحيح بخارى چنين است :\r\n« . . . يكون اثنا عشر اميرا ، فقال كلمة لم اسمعها فقال أبى انه قال : كلّهم من قريش » « 2 » ؛\r\n. . . دوازده امير خواهد بود ، آنگاه سخنى گفت كه من آن را نشنيدم ، پدرم گفت :\r\nپيامبر صلّى اللّه عليه و آله فرمود : همگى از قريش خواهند بود .\r\n\r\n\r\n","description":"","footnote":"\r\n( 1 ) . مجمع البيان : 2 / 473 .\r\n( 2 ) . صحيح بخارى : 4 / 248 ، كتاب الاحكام ، باب استخلاف ، دارالمعرفة ، بيروت .\r\n","page_name":" 269 ","page_number":269},
  {"content":"\r\n\r\nدر صحيح مسلم عبارت‌هاى ذيل روايت شده است :\r\n- انّ هذا الأمر لا ينقضى حتّى يمضى فيهم اثنا عشر خليفة كلّهم من قريش .\r\n- لا يزال امر الناس ماضياً ما وليهم اثنا عشر رجلا ، كلّهم من قريش .\r\n- لا يزال الإسلام عزيزا الى اثنى عشر خليفة ، كلّهم من قريش .\r\n- لا يزال هذا الأمر عزيزا الى اثني عشر خليفة ، كلّهم من قريش .\r\n- لا يزال هذا الدّين عزيزا منيعا الى اثنى عشر خليفة ، كلّهم من قريش .\r\n- لا يزال الدّين قائما حتى تقوم الساعة او يكون عليكم اثنا عشر خليفة ، كلّهم من قريش . « 1 »\r\nبادقت در عبارت‌هاى حديث جابر مىتوان به مفاد آن پىبرد :\r\n1 . در عبارت‌هاى فوق آمده است كه دوازده خليفه پيامبر صلّى اللّه عليه و آله تا قيامت وجود خواهد داشت . اين مطلب جز برائمه‌ى دوازدهگانه اهل بيت عليهم السّلام منطبق نمىگردد .\r\n2 . باتوجه به اين‌كه خلفاى ظاهرى در تاريخ اسلام همگى از قريش نبوده‌اند ، مقصود امامت شرعى است ، نه امامت و سلطى ظاهرى . اين مطلب نيز تنها براهل بيت عليهم السّلام تطبيق مىكند .\r\n3 . مؤلّف « ينابيع المودة » پس از نقل حديث جابر سخن برخى از محققان اهل سنّت را در شرح آن نقل كرده است ، آن تحقيق چنين است : « احاديثى كه بر خلفاى دوازده‌گانه دلالت مىكنند ، از طرق مختلف شهرت يافته است ، و مقصود از آن ائمه‌ى دوازده‌گانه‌ى اهل بيت عليهم السّلام و عترت پيامبر صلّى اللّه عليه و آله است ، زيرا برخلفاى پس\r\n\r\n\r\n","description":"","footnote":"\r\n( 1 ) . صحيح مسلم : ج 3 ، كتاب الإمارة ، باب اول ، ص 1451 - 1453 ، دار احياء التراث العربى ، بيروت .\r\n","page_name":" 270 ","page_number":270},
  {"content":"\r\n\r\nاز پيامبر صلّى اللّه عليه و آله قابل تطبيق نيست ، چون تعداد آنان كم‌تر از دوازده است ، بر زمامداران اموى نيز تطبيق نمىكند ، زيرا علاوه بر اين‌كه بيش‌تر از دوازده نفر مىباشند ، جز عمر بن عبد العزيز ، ستم پيشه بوده‌اند . به همين دليل حديث جابر برحكام عباسى نيز قابل انطباق نيست . بنابراين ، بايد حديث را برامامان دوازده‌گانه اهل بيت پيامبر صلّى اللّه عليه و آله منطبق كرد ، زيرا آنان داناترين ، پرهيزگارترين و گرامىترين افراد نزد خداوند بوده‌اند و علوم آنان از طريق وراثت و علم لدنى به جدشان رسول خدا صلّى اللّه عليه و آله منتهى مىگردد . حديث ثقلين و احاديث ديگرى كه در اين كتاب و غير آن ذكر شده است ، اين مطلب را تأييد مىكند . « 1 »\r\n4 . فضل بن روزبهان اشعرى پس از اشاره به اين‌كه احاديث مربوط به دوازده خليفه از نظر سند صحيح و ثابت است گفته است تطبيق آن بر ائمّه‌ى دوازده‌گانه اهل بيت عليهم السّلام از نظر خلافت در علم و معرفت و روشنگرى حجت الهى و قيام به اتمام منصب نبوت ( در زمينه‌ى تبيين دين و هدايت مردم ) قابل قبول است ، ولى از نظر امامت و زعامت كلى و عمومى پذيرفته نيست ، زيرا تنها دو امام از آنها چنين امامتى را بالفعل دارا بودند ، و نمىتوان اين احاديث را بر امامت بالقوّه و بالاستحقاق حمل كرد ، زيرا ظاهر اين احاديث اين است كه خلفاى دوازده‌گانه به امر امامت قيام مىكنند ، و به واسطه‌ى قيام آنان به امر امامت ، دين برپا خواهد بود . « 2 »\r\nمقصود از اقامه‌ى دين و عزّت آن ، كه در احاديث دوازده خليفه آمده است ، اين\r\n\r\n\r\n","description":"","footnote":"\r\n( 1 ) . ينابيع المودة ، ص 446 ، بصيرتى ، قم .\r\n( 2 ) . دلائل الصدق : 2 / 486 - 487 ، به نقل از كتاب ابطال الباطل فضل بن روزبهان .\r\n","page_name":" 271 ","page_number":271},
  {"content":"\r\n\r\nنيست كه احكام اسلام در سراسر جهان اجرا مىگردد ، زيرا چنين معنايى تاكنون تحقق نيافته است ، آرى پس از ظهور مهدى موعود ( عج ) اين معنا تحقّق خواهد يافت ، بلكه مقصود اين است كه در دين اسلام از نظر رهبرى دينى كه اسوه و مقتداى بشر باشد ، و قول و فعل او برهمگان حجّت باشد ، هيچ‌گونه خلل و نقصانى راه ندارد . عزّت و اقتدار دين قبل از هرچيز به اين است كه اصول و مبانى استوارى داشته باشد ، و رهبرى حكيم و آگاه آن را رهبرى كند . احاديث دوازده خليفه بيانگر اين است كه اسلام تا پايان عمر دنيا از چنين عزّت و اقتدارى برخوردار است .\r\n\r\n8 . حديث نقباء بنى اسراييل\r\nحديث ديگرى كه مىتوان آن را بيانگر حديث دوازده خليفه به شمار آورد ، حديثى است كه در مسند احمد بن حنبل از مسروق نقل شده است . مسروق گفته است : ما نزد عبد اللّه بن مسعود نشسته بوديم و او براى ما قرآن مىخواند ، فردى از او پرسيد : آيا شما ( صحابه ) در مورد اين‌كه چه تعداد خلفايى براين امت رهبرى خواهند كرد سؤال كرده‌ايد ؟ عبد اللّه بن مسعود گفت : آرى ، و پيامبر صلّى اللّه عليه و آله فرمود :\r\nدوازده خليفه به تعداد نقباء بنى اسراييل . « 1 »\r\nمفاد اين حديث اين است كه خلفاى پيامبر صلّى اللّه عليه و آله دوازده نفرند ، و خلافت آنها نيز از طريق نصّ است ، زيرا نقباى بنى اسرائيل برگزيده از جانب خداوند بودند . چنان\r\n\r\n\r\n","description":"","footnote":"\r\n( 1 ) . مسند احمد بن حنبل : 1 / 398 - 406 ؛ ينابيع المودة ، ص 445 .\r\n","page_name":" 272 ","page_number":272},
  {"content":"\r\n\r\nكه مىفرمايد :  وَ لَقَدْ أَخَذَ اللَّهُ مِيثاقَ بَنِي إِسْرائِيلَ وَ بَعَثْنا مِنْهُمُ اثْنَيْ عَشَرَ نَقِيباً  . « 1 » اصولا ، خلفاى يا زمامدارانى كه از طريق انتخاب مردم يا از راه قيام و غلبه ، زمام امور را به دست مىگيرند ، مسأله‌اى است عادى و تعداد مشخصى ندارد ، و براى صحابه اهميتى نداشته است كه در مورد آن از پيامبر صلّى اللّه عليه و آله سؤال كنند ، بلكه باتوجه به اين‌كه پرسش‌هاى آنان صبغه‌ى دينى داشته است ، بايد گفت : مراد آنها از چنين سؤالى ، خلفايى بوده است كه از جانب خداوند عهده‌دار مسؤوليت رهبرى امت اسلامى خواهند بود . « 2 »\r\n\r\n9 . حديث ثقلين\r\nپيش از اين ، در بحث مربوط به منابع شيعه در مورد اين حديث بحث نموديم و يادآور شديم كه اين حديث برعصمت اهل بيت عليهم السّلام دلالت مىكند . و درنتيجه مرجعيت و رهبرى علمى آنان را اثبات مىنمايد . اينك اين نكته را مىافزاييم كه در مورد حديث ثقلين شواهدى وجود دارد ، كه بررهبرى سياسى اهل بيت نيز دلالت مىكند ، يكى اين‌كه در برخى از نقل‌هاى حديث ، واژه‌ى « خليفتين » به كار رفته است « انّي تارك فيكم خليفتين : كتاب اللّه ، حبل ممدود من السماء الى الأرض ، و عترتي ، اهل بيتي ، فانهما لن يفترقا حتّى يردا عليّ الحوض » . « 3 » ديگرى ، اين‌كه\r\n\r\n\r\n","description":"","footnote":"\r\n( 1 ) . مائده / 12 .\r\n( 2 ) . دلائل الصدق : 12 / 488 - 489 .\r\n( 3 ) . مسند احمد بن حنبل : 5 / 122 .\r\n","page_name":" 273 ","page_number":273},
  {"content":"\r\n\r\nپيامبر صلّى اللّه عليه و آله در آغاز اين حديث از مرگ قريب الوقوع خود خبر داده است و فرموده است : « يوشك أن يأتيني رسول ربي فأجيب » ، روشن است كه هرگاه يك رهبر و فرمانروا از مرگ خود سخن به ميان آورد ، آنگاه مردم را به پيروى از فرد يا افرادى سفارش مىكند ، رهبرى سياسى جامعه مراد او خواهد بود .\r\nگذشته از اين ، بنا به نقل مسلم ، « 1 » از موارد صدور اين حديث از پيامبر اكرم صلّى اللّه عليه و آله غدير خم بوده است ، چنان‌كه در بعضى از نقل‌هاى آن جمله ، « من كنت مولاه فعليّ مولاه » آمده است ، و اين جمله را پيامبر اكرم صلّى اللّه عليه و آله در غدير خم فرموده است ، بنابراين در غدير خم ، دو مطلب بيان شده است ، يكى امامت على عليه السّلام به صورت خاص ، و ديگرى امات ائمه‌ى اهل بيت عليهم السّلام به طور عام .\r\nاكنون اگر اين فرض را بپذيريم كه مقصود از حديث ثقلين ، رهبرى و مرجعيت علمى اهل بيت عليهم السّلام است ، بايد در همه‌ى مسايل به رأى و نظر آنان عمل كرد ، پس در مورد امامت و رهبرى نيز رأى آنان ملاك خواهد بود ، و آنان خلافت‌هاى اموى و عباسى را مشروع نمىدانستند ، و برحقانيت خود تأكيد مىورزيدند . « 2 »\r\n\r\n\r\n","description":"","footnote":"\r\n( 1 ) . صحيح مسلم ، ج 4 ، ص 1873 ، باب فضائل على بن ابى طالب عليه السّلام حديث 2408 ، ط دار احياء التراث العربى ، بيروت .\r\n( 2 ) . دلائل الصدق : 12 / 477 .\r\n","page_name":" 274 ","page_number":274},
  {"content":"\r\n\r\n\r\nفصل چهارم مهدويت در اسلام اعتقاد به مهدى موعود ( عج )\r\nاعتقاد به مهدى موعود ( عج ) از عقايد مسلّم و قطعى نزد همه‌ى مذاهب اسلامى است ، مبناى اين اعتقاد احاديث متواترى است كه از پيامبر اكرم صلّى اللّه عليه و آله در اين باره روايت شده است . مفاد اين احاديث اين است كه در پايان عمر جهان و قبل از برپايى قيامت فردى از خاندان پيامبر صلّى اللّه عليه و آله كه هم نام او است و لقبش مهدى است قيام خواهد كرد و در پرتو قوانين اسلامى حكومت عدالت گستر را برجهان حاكم خواهد كرد . يملأ الأرض قسطا و عدلا كما ملئت جورا و ظلما . مطابق تحقيق و پژوهش برخى از محققان ، احاديث مربوط به « مهدى موعود » در بيش از شصت منبع معتبر از اهل سنّت كه صحاح شش‌گانه از آن جمله است ، و نيز در كتب اربعه و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبيش از نود منبع معتبر شيعى روايت شده است . « 1 » به دليل اهمّيّت اين مسأله نزد مسلمانان علاوه‌بر آنچه در كتاب‌هاى حديث و كلام در اين‌باره آمده است .\r\nكتاب‌هاى بسيارى به صورت جداگانه در اين خصوص تأليف شده است . گويا نخستين فردى كه به تأليف مستقل در اين‌باره پرداخته محمد بن اسحاق بن ابراهيم كوفى متوفّاى 275 ه بوده است ، وى كتابى به نام « صاحب الزمان » نگاشته است . « 2 »\r\nاحاديث مربوط به مهدى موعود ( عج ) از چنان قطعيت و اعتبارى برخوردار است ، كه كسانى چون ابن تيميّه و پيروان او كه معمولا در اعتقاداتى كه مورد اهتمام شيعه است تشكيك مىكنند ، به درستى اين احاديث اذعان كرده‌اند . ابن تيميّه با استناد به مسند احمد ، صحيح ترمذى و سنن ابو داود ، احاديث مربوط به مهدى موعود ( عج ) را از نظر سند صحيح دانسته است . « 3 » با اين حال ، جاى شگفت است كه ابن خلدون در مورد اين احاديث مناقشه كرده و گفته است جز اندكى از آنها خالى از اشكال نيست . « 4 »\r\nمحقّقان اسلامى - اعم از شيعى و سنّى - سخن ابن خلدون را نقّادى كرده و بىپايگى آن را اثبات كرده‌اند . دكتر عبد الباقى - يكى از محقّقان معاصر اهل سنّت مىگويد : « احاديث مهدى موعود ( عج ) مجموعه‌ى عظيمى را تشكيل مىدهد و به\r\n\r\n\r\n","description":"","footnote":"\r\n( 1 ) . در اين‌باره به منتخب الأثر ، تأليف آية اللّه صافى رجوع شود .\r\n( 2 ) . فهرست ابن نديم ، ص 223 .\r\n( 3 ) . نظرية الامامة ، احمد محمود صبحى ، ص 404 - 405 .\r\n( 4 ) . مقدّمه‌ى ابن خلدون ، ص 311 - 322 .\r\n","page_name":" 276 ","page_number":276},
  {"content":"\r\n\r\nهشتاد روايت مىرسد كه صدها راوى و مؤلّف كتاب صحيح و مسند در حديث آن‌ها را روايت كرده‌اند ، آيا مىتوان اين مجموعه‌ى عظيم را باطل دانست ؟ ! اگر تشكيك در اين روايت روا باشد ، همه‌ى روايات قابل تشكيك خواهد بود ، و در نتيجه سنّت پيامبر اكرم صلّى اللّه عليه و آله زير سؤال خواهد رفت . اگر به سيره‌ى سلف بنگريم خواهيم ديد كه هيچ‌يك از آنان در اين مسأله تشكيك نكرده است . بلكه به شرح و تقرير آن پرداخته‌اند » . « 1 »\r\nگذشته از اين ، ابن خلدون پس از مناقشه‌ها و تشكيك‌هاى بسيار ، به درستى برخى از آن احاديث اذعان كرده است ، بديهى است حتى اگر يك حديث معتبر در مورد اين عقيده وجود داشته باشد ، نمىتوان آن را كنار گذاشت ، بلكه بايد آن را پذيرفت ، و احاديث متواتر ديگر را - هرچند از نظر سند تمام نباشند - مؤيّد آن دانست .\r\nشگفت‌آورتر از سخن ابن خلدون ، سخن احمد امين است كه نه تنها در درستى احاديث مهدى موعود ( عج ) ترديد كرده است ، بلكه آنها را مجعول شيعه پنداشته است . به گمان وى ، شيعه به عنوان عكس العمل در برابر بنى اميه كه احاديثى را در فضايل صحابه - غير از على عليه السّلام - و خصوصا در مورد فضايل عثمان جعل كردند ، احاديث بسيارى را در فضايل على عليه السّلام و مهدى منتظر جعل نمودند ، و از آنجا كه سندهاى اين روايات ، مورد قبول علماى اسلام بوده است ، آنان اين احاديث مجعول را پذيرفتند . « 2 »\r\n\r\n\r\n","description":"","footnote":"\r\n( 1 ) . بين يدي الساعة ، ص 123 - 125 .\r\n( 2 ) . فجر الاسلام ، ص 337 .\r\n","page_name":" 277 ","page_number":277},
  {"content":"\r\n\r\nاولا : فضايل امام على عليه السّلام به شيعه اختصاص ندارد ، همه‌ى فضايل آن حضرت كه در كتاب‌هاى شيعه روايت شده است ، در كتب اهل سنّت نيز آمده است ، در اين صورت ، شيعه چه نيازى به جعل حديث در فضايل آن حضرت داشته است ؟\r\nثانيا : شيعه در عصر بنى اميه در بدترين شرايط اجتماعى و سياسى قرار داشتند ، تا آنجا كه فضايل مسلّم على عليه السّلام را هم نمىتوانستند نقل كنند ، در اين صورت چگونه مىتوانستند در عكس العمل با بنى اميه احاديثى را در فضايل امام على عليه السّلام جعل و نقل كنند ؟\r\nثالثا : چگونه جمع كثيرى از محدّثان و مؤلّفان اهل سنّت احاديث جعلى مهدى موعود ( عج ) را از شيعه پذيرفته‌اند ، با اين‌كه شيعى بودن را يكى از جهات قدح در راويان حديث دانسته‌اند . « 1 »\r\n\r\n\r\n","description":"","footnote":"\r\n( 1 ) . اعيان الشيعة ، 1 / 55 .\r\n","page_name":" 278 ","page_number":278},
  {"content":"\r\n\r\n\r\nنسب مهدى موعود ( عج )\r\nدر مورد نسب مهدى موعود ( عج ) احاديث بسيارى روايت شده است . در اين احاديث بر نكات ذيل تأكيد شده است .\r\n1 . مهدى ( عج ) از امت اسلامى است . اين مطلب علاوه‌بر اين‌كه به صورت خاص در برخى از احاديث آمده است ، رواياتى كه پس از اين در مورد نسب آن حضرت واردشده است ، نيز آن را اثبات مىكند . در نتيجه اين‌كه مهدى موعود از امت اسلامى است ، جاى ترديد ندارد . تنها در يك حديث روايت شده كه « لا مهدى الاعيسى بن مريم » . محدثان ومحققان اسلامى اين حديث را يا مجعول دانسته‌اند ، و يا به دليل ناسازگارى آن با روايات متواتر فاقد اعتبار شناخته‌اند ، و يا آن را تأويل كرده و گفته‌اند : « مقصود مبالغه در هدايت حضرت مسيح عليه السّلام است .\r\nمانند حديث « لا صلوة لجار المسجد الا في المسجد » كه بر كمال و برترى نماز در مسجد دلالت مىكند ، نه بطلان نماز در غير مسجد . « 1 »\r\n2 . مهدى ( عج ) از عترت و اهل بيت پيامبر اكرم صلّى اللّه عليه و آله است . ( 339 روايت )\r\n3 . مهدى ( عج ) از فرزندان امام على عليه السّلام است . ( 214 روايت )\r\n4 . مهدى ( عج ) از فرزندان حضرت فاطمه عليها السّلام است . ( 192 روايت )\r\n5 . مهدى ( عج ) نهمين فرزند از نسل امام حسين عليه السّلام است . ( 148 روايت )\r\n6 . مهدى ( عج ) از فرزندان امام حسن عسكرى عليه السّلام است . ( 146 روايت )\r\nدر اين مطلب كه مهدى موعود ( عج ) از نسل حضرت على عليه السّلام و حضرت فاطمه عليها السّلام است ، بين شيعه و اهل سنّت اختلافى وجود ندارد ، ولى در اين‌كه او از\r\n\r\n\r\n","description":"","footnote":"\r\n( 1 ) . المهدي ، ص 46 .\r\n","page_name":" 279 ","page_number":279},
  {"content":"\r\n\r\nنسل امام حسن عليه السّلام است يا از نسل امام حسين عليه السّلام دو قول است . اجماع شيعه بر آن است كه مهدى موعود ( عج ) از نسل امام حسين عليه السّلام است اين قول نزد اهل سنّت نيز مشهور است . ولى قول ديگر اين‌كه آن حضرت از نسل امام حسن مجتبى عليه السّلام است .\r\nدر برخى از روايات نيز وارد شده است كه مهدى موعود از نسل امام حسن و امام حسين عليها السّلام است .\r\nنسبت مهدى موعود ( عج ) به امام حسن و امام حسين عليه السّلام قابل توجيه است ؛ يعنى نسب آن حضرت از جانب پدر به امام حسين عليه السّلام منتهى مىشود ، و از جانب مادر به امام حسن عليه السّلام ؛ زيرا مادر امام محمد باقر عليه السّلام فاطمه دختر امام حسن مجتبى عليه السّلام بوده است . بنابراين ، امام باقر عليه السّلام و امامان پس از او از جانب پدر حسينى ، و از جانب مادر حسنى بوده‌اند . در نتيجه امام مهدى ( عج ) هم حسينى است و هم حسنى .\r\nاما روايتى كه نسب آن حضرت را فقط حسنى دانسته است ، قابل استناد نيست ، زيرا متن روايتى كه ابو داود نقل كرده و در آن امام مهدى ( عج ) را از فرزندان امام حسن دانسته ، ترمذى ، نسائى و بيهقى نقل كرده‌اند ، و امام مهدى ( عج ) را از فرزندان امام حسين عليه السّلام ذكر كرده‌اند . بنابراين ، احتمال دارد در نقل ابو داود اشتباهى رخ داده ، و به جاى كلمه‌ى حسين ، كلمه‌ى حسن نوشته شده است . و باتوجه به اين‌كه رواياتى كه نسب امام مهدى ( عج ) را به امام حسين عليه السّلام منتهى دانسته بسيار است ، و از نظر سند صحيح‌تر است ، نمىتوان آنها را كنار گذاشت ، و به حديث مزبور استناد كرد . « 1 »\r\n\r\n\r\n","description":"","footnote":"\r\n( 1 ) . المهدى عليه السّلام : ص 66 - 68 .\r\n","page_name":" 280 ","page_number":280},
  {"content":"\r\n\r\n\r\nولادت و حيات مهدى موعود ( عج )\r\nاز ديدگاه شيعه مهدى موعود ( عج ) دوازدهمين امام شيعيان اثنا عشرى است كه در نيمه‌ى ماه شعبان سال 255 ه ق در سامرّا به دنيا آمد . « 1 » مدت پنج سال با پدر بزرگوارش امام حسن عسكرى عليه السّلام زندگى كرد ، و از سال 260 ه ق كه امام عسكرى به شهادت رسيد ، حضرت مهدى ( عج ) از ديدگان غايب شد ، و تا سال 329 ه ق چهار وكيل و نايب خاص از طرف آن حضرت به حل و فصل مسايل شيعيان مىپرداختند . اين دوران را عصر غيبت صغرى مىگويند . از آن زمان غيبت كبرى شروع شد ، و حل و فصل امور شيعيان از طرف او به فقيهان عادل و پارساى شيعه سپرده شده است . « 2 » بنابراين ، امام مهدى ( عج ) به دنيا آمده و هم اينك زنده و از ديدگان افراد پنهان است .\r\nاعتقاد به ولادت حضرت مهدى ( عج ) به شيعه اختصاص ندارد ، بلكه جمع كثيرى از علماى اهل سنّت نيز بر همين عقيده‌اند . ابن حجر هيثمى شافعى در كتاب « الصواعق المحرقة » ، سيّد جمال الدّين در كتاب « روضة الأحباب » ، ابن صباغ مالكى در كتاب « الفصول المهمّة » ، سبط ابن الجوزى در كتاب « تذكرة الخواصّ » ، عبد الرحمن جامى حنفى در كتاب « شواهد النبوة » ، حافظ ابو عبد اللّه گنجى شافعى در كتاب « البيان في اخبار صاحب الزمان » ، و كتاب « كفاية الطالب في مناقب\r\n\r\n\r\n","description":"","footnote":"\r\n( 1 ) . « كان الإمام بعد أبي محمد عليه السّلام ابنه المسمّى باسم رسول اللّه صلّى اللّه عليه و آله المكنّى بكنيته ، و لم يخلف ابوه ولدا ظاهرا و لا باطنا غيره ، و كان مولده عليه السّلام ليلة النصف من شعبان سنة 255 ه ق .\r\n( 2 ) . در مورد غيبت كبرى و نيابت عامّه‌ى فقهاى شيعه ، پس از اين بحث خواهيم كرد .\r\n","page_name":" 281 ","page_number":281},
  {"content":"\r\n\r\nامير المؤمنين عليه السّلام » ، ابو بكر بيهقى در كتاب « شعب الإيمان » ، كمال الدين محمد بن طلحه شافعى در كتاب « مطالب السؤول في مناقب آل الرسول » ، حافظ ابو محمد البلاذرى در كتاب « الحديث المتسلسل » ، ابو محمد عبد اللّه بن الخشّاب در كتاب « تاريخ مواليد الأئمّة و وفياتهم » ، شيخ محى الدين بن عربى در كتاب « الفتوحات المكّيّة » ، شيخ عبد الوهاب شعرانى در كتاب « اليواقيت و الجواهر » ، حافظ محمد بخارى حنفى در كتاب « فصل الخطاب » ، حافظ ابو الفتح محمد بن ابى الفوارس در كتاب « الاربعين » ، عبد الحق دهلوى در رساله « مناقب و احوال الأئمّة » ، حافظ سليمان قندوزى حنفى در كتاب « ينابيع المودّة » ، عبد اللّه بن محمد المطيرى در كتاب « الرياض الزاهرة » ، ابو المعالى سراج الدين الرفاعى در كتاب « صحاح الأخبار في نسب السادة الفاطمية الأخيار » ، مورّخ معروف محمد بن خاوند شاه در كتاب « روضة الصفا » و علماى بسيار ديگرى كه نام بيش از شصت نفر از آنان در كتاب « منتخب الأثر » ذكر شده است . « 1 »\r\nآرى ، قول مشهور نزد علماى اهل سنّت اين است كه مهدى موعود ( عج ) هنوز به دنيا نيامده ، و در آخر الزمان قبل از ظهور و قيام به دنيا خواهد آمد ، ليكن شيعه بر ولادت و حيات آن حضرت دلايل ( عقلى و نقلى ) اقامه كرده است .\r\n\r\n\r\n","description":"","footnote":"\r\n( 1 ) . منتخب الأثر ، ص 322 - 340 .\r\n","page_name":" 282 ","page_number":282},
  {"content":"\r\n\r\n\r\nدلايل وجود امام عصر ( عج )\r\n1 . دلايل عقلى بر وجوب امامت امام معصوم در هر زمان ؛ مفاد اين دليل اين است كه وجود حجت بالغه‌ى الهى كه امام معصوم مصداق تام آن است هميشه در ميان بشر لازم است . اين مطلب مقتضاى قاعده‌ى لطف است ، كه از قواعد كلامى و عقلى است ، اما غيبت امام معصوم ، امرى عارضى و ثانوى است ، و با وجوب وجود امام كه اصلى اولى است منافات ندارد . چنان‌كه محقق طوسى گفته است : « وجوده لطف ، و تصرّفه لطف آخر و عدمه منا » : وجود امام معصوم مصداق لطف الهى است ، و تصرّف او در امور بشر لطف ديگرى است ، و عدم اين تصرّف ناشى از اعمال و رفتار بشر است .\r\nامام على عليه السّلام در مورد اين‌كه زمين هيچ‌گاه از حجّت الهى خالى نخواهد بود ، و آن حجّت گاهى ظاهر و آشكار ، و گاهى غايب و پنهان است فرموده است : « اللّهم بلى ! لا تخلو الأرض من قائم للّه بحجّة ، اما ظاهرا مشهورا و اما خائفا مغمورا ، لئلّا تبطل حجج اللّه و بيّناته » « 1 » ؛ خداوندا ! اين حقيقت را تصديق مىكنيم كه زمين هيچ گاه از حجّت الهى خالى نمىباشد ، آن حجت يا ظاهر و مشهور است ، و يا خايف و پنهان ، تا حجّت‌ها و بيّنات باطل نگردد .\r\n2 . برخى از احاديث مانند حديث ثقلين و حديث دوازده خليفه بر وجود امام معصوم در هر زمان و تا روز قيامت دلالت مىكند . چنان‌كه در بحث مربوط به نصوص امامت بيان گرديد .\r\n\r\n\r\n","description":"","footnote":"\r\n( 1 ) . نهج البلاغه ، حكمت 147 .\r\n","page_name":" 283 ","page_number":283},
  {"content":"\r\n\r\n3 . اخبار و گزارش‌هاى تاريخى كه ولادت آن حضرت را در زمان و مكان معينى اثبات مىكند . روش متعارف در ولادت و مرگ افراد استناد به اين‌گونه گزارش‌هاى تاريخى است . پيش از اين نام عدّه‌اى از محدّثان و مورّخان اهل سنّت كه در كتاب‌هاى خود از ولادت امام عصر ( عج ) خبر داده‌اند را نقل نموديم .\r\n4 . گزارش‌هاى مربوط به كسانى كه در زمان حيات امام حسن عسكرى عليه السّلام ، امام مهدى ( عج ) را در بيت امام عسكرى ملاقات كرده‌ند .\r\n5 . گزارش‌هاى مربوط به كسانىكه در دوران غيبت صغرى با حضرت مهدى ( عج ) ملاقات داشته‌اند كه نوّاب اربعه‌ى آن حضرت در رأس آنان مىباشند .\r\nلازم به يادآورى است كه نواب اربعه از بزرگ‌ترين شخصيّت‌هاى شيعه و در پارسايى و ايمان از نوادر عصر خويش بوده‌اند .\r\n6 . گزارش‌هاى مربوط به كسانىكه در عصر غيبت كبرى امام عصر ( عج ) را ملاقات كرده‌اند . اين گزارش‌ها به حدّى است كه احتمال جعلى يا خطا بودن در آنها منتفى است و در مورد هر موضوع تاريخى يا اجتماعى اگر اين اندازه خبر و گزارش از افراد گوناگون در زمان‌ها و مكان‌هاى پراكنده داده شود ، نسبت به درستى آن يقين حاصل خواهد شد .\r\n\r\nغيبت و فلسفه‌ى آن\r\nمسأله‌ى غيبت در تاريخ پيامبران الهى شناخته شده بوده است . گاهى شرايطى پيش آمده كه براى مدّت محدودى برخى از پيامبران از قوم و امت خود كناره‌گيرى كرده و در غيبت به‌سرمىبرده‌اند ، نمونه‌هايى از آن را مىتوان در زندگانى يونس ، موسى و پيامبر اكرم صلّى اللّه عليه و آله مطالعه كرد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nحضرت يونس ، مدّتى از قوم خود غايب بود ، حضرت موسى چهل شبانه‌روز در ميان قوم خود نبود ، پيامبر اكرم صلّى اللّه عليه و آله در سفر هجرت از مكّه به مدينه ، چند روزى در ميان قوم خود به‌سرنبرده است . « 1 » ولى در هيچ‌يك از موارد يادشده غيبت آنان نبوّت و پيامبريشان را خدشه‌دار نساخت . بديهى است اگر غيبت با نبوت يا امامت منافات داشته باشد ، كوتاه و بلند بودن زمان در آن تأثيرى نخواهد داشت . بنابراين نبايد طولانى بودن زمان غيبت امام عصر عليه السّلام را با امامت آن حضرت ناسازگار دانست .\r\nدر مورد اسباب و فلسفه‌ى غيبت امام عصر ( عج ) در احاديثى كه از پيشوايان معصوم عليهم السّلام روايت شده است ، مطالبى بيان گرديده كه آنها را يادآور مىشويم :\r\n\r\n1 . غيبت امام از اسرار الهى\r\nدر برخى از روايات براين نكته تأكيد شده است كه فلسفه و حكمت غيبت امام عصر ( عج ) به‌طور كامل تا قبل از ظهور آن حضرت روشن نخواهد شد ، و مقتضاى ايمان اين است كه پس از اقامه‌ى دليل بروجود آن حضرت ، انسان تسليم باشد ، و عجز او از درك فلسفه‌ى غيبت مايه‌ى ترديد در وجود وى نگردد . شيخ صدوق از عبد اللّه بن فضل هاشمى روايت كرده كه گفت : از امام صادق عليه السّلام شنيدم كه مىفرمود :\r\n\r\n\r\n","description":"","footnote":"\r\n( 1 ) . چنان‌كه در آغاز بعثت مدّت سه سال نبوت خود را از عموم مردم پنهان مىداشت ، و جز خواصّ او از پيامبريش آگاه نبودند . پس در اين مدّت او پيامبر بود . و در بين مردم زندگى مىكرده ولى آنان او را به عنوان پيامبر نمىشناختند . امام عصر ( عج ) نيز در دوران غيبت ، خليفه‌ى پيامبر صلّى اللّه عليه و آله و امام مسلمانان است ، و در ميان آنان زندگى مىكند ، ولى جز خواصّ شيعيانش ، او را نمىشناسند . تشبيه غيبت امام عصر ( عج ) به غيبت يونس عليه السّلام و موسى عليه السّلام و پيامبر اكرم صلّى اللّه عليه و آله در احاديث بسيارى وارد شده است . به « كمال الدين » شيخ صدوق رجوع شود .\r\n","page_name":" 285 ","page_number":285},
  {"content":"\r\n\r\nصاحب اين امر ( متولّى امر امامت ) را غيبتى است كه از وقوع آن گريزى نيست ، و اهل باطل در آن ترديد خواهند كرد . به امام گفتم : براى چه ؟ امام عليه السّلام فرمود : براى امرى كه ما مأذون در بيان آن نيستيم ، گفتم : غيبت امام عليه السّلام چه حكمتى دارد ؟\r\nامام عليه السّلام فرمود : حكمت در غيبت او مانند حكمت در غيبت‌هاى حجت‌هاى پيشين الهى است ، و تا امام ظهور نكند ، وجه آن روشن نخواهد شد ، همان‌گونه كه حكمت كارهايى كه خضر انجام داد تا وقت مفارقت او از موسى ، براى موسى روشن نشد .\r\nاى فرزند فضل ، اين امر از اسرار الهى است . هرگاه ما به حكمت خداوند ايمان داريم ، همه‌ى افعال او را حكيمانه مىدانيم ، هرچند وجه حكمت آن را ندانيم . « 1 »\r\n\r\n2 . خوف از قتل\r\nدر روايات بسيارى ، خوف از قتل به عنوان يكى از اسباب غيبت امام عصر عليه السّلام ياد شده است . « 2 » چنان‌كه زراره از امام باقر عليه السّلام روايت كرده كه فرمود : قائم آل محمد صلّى اللّه عليه و آله قبل از ظهورش در غيبت به‌سر خواهد برد . پرسيدم : چرا ؟ فرمود : يخاف القتل « 3 » .\r\nخوف از قتل دو منشأ دارد ، يكى اين‌كه انسان مىخواهد از تمتعات دنيوى بيشتر بهره ببرد ، و مرگ را امرى ناخوشايند مىداند ، و ديگرى اين‌كه وظيفه‌ى سنگينى بردوش دارد كه براى انجام آن بايد جان خويش را حفظ كند . گونه‌ى اوّل مذموم ، و گونه‌ى دوم ممدوح و بلكه واجب است . چنان‌كه پيامبر اكرم صلّى اللّه عليه و آله براى\r\n\r\n\r\n","description":"","footnote":"\r\n( 1 ) . علل الشرائع : ص 244 ، باب 179 .\r\n( 2 ) . ر . ك : بحار الانوار : 52 / 90 - 98 .\r\n( 3 ) . الغيبة ، شيخ طوسى ، ص 201 .\r\n","page_name":" 286 ","page_number":286},
  {"content":"\r\n\r\nحفظ جان خود به غار پناهنده شد . خوف از قتل در مورد امام منتظر عليه السّلام نيز چنين است . زيرا باتوجه به دلايل عقلى و نقلى ، آن حضرت آخرين حجت الهى در زمين است ، و مأموريت دارد كه در شرايط مناسب و به اذن و امر پروردگار آيين اسلام را بر سراسر جهان حاكم سازد ، و پرچم توحيد را در سرتاسر گيتى به اهتزاز درآورد . و از طرفى ، ستمكاران و تجاوزطلبان وجود او را بزرگ‌ترين خطر براى منافع نامشروع خود مىدانند . و طبيعى است كه براى كشتن او از هيچ نقشه و اقدامى فروگذار نخواهند كرد . در اين صورت ، غيبت ، بهترين راه حفظ جان او مىباشد .\r\nممكن است گفته شود : در اين‌جا فرض ديگرى وجود دارد و آن اين‌كه خداوند از طريق معجزه وجود او را حفظ كند ، به اين صورت كه هيچ‌گونه سلاحى بر بدن او كارگر نيفتد ، و هيچ زهر و سمّى او را از پا درنياورد . در نتيجه هم امام ظاهر است و مردم از بركات وجود او بهره كامل مىبرند ، و هم خطرى وجود او را تهديد نمىكند .\r\nپاسخ اين است ، كه استفاده از معجزه براى حفظ جان افراد امرى است استثنايى و در موارد خاصى به كار گرفته مىشود . مشيّت خداوند در مورد حجّت‌ها و رهبران الهى بر اين استوار گرديده است ، كه آنان در ميان بشر زندگى طبيعى داشته باشند ، و قوانين حاكم بر طبيعت در مورد آنان بسان ديگران جارى باشد . مگر در موارد استثنايى و نادر ، زيرا اگر چنين نباشد قانون امتحان و آزمايش الهى نسبت به افراد بشر تحقق نخواهد يافت . روشن است كه اگر امام با چنان ويژگى كه در اين فرضيه آمده است زندگى كند ، همه‌ى افراد به صورت قهرى و غير عادى به او ايمان خواهند آورد ، و بالاتر از آن ، چه بسا او را موجودى فوق بشرى دانسته و او را پرستش كنند . اينها لوازم نامطلوب فرضيه‌ى حفظ جان امام از طريق معجزه در\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nصورت ظهور است . شيخ طوسى در اين‌باره چنين گفته است :\r\n« اگر گفته شود : چرا خداوند با ايجاد مانع و حايلى ميان او و قاتل ، وى را از قتل حفظ نكرده است ؟ »\r\nپاسخ اين است كه اين كار با فلسفه‌ى تكليف منافات دارد ، زيرا غرض از تكليف استحقاق پاداش است ، و ايجاد مانع به صورت ياد شده ، با چنين غرضى منافات دارد . « 1 »\r\nاگر گفته شود : تفاوت امام مهدى ( عج ) با پدرانش چيست كه آنان در غيبت به سر نمىبردند ، و مردم به او دسترسى داشتند ، ولى او غايب است ، و مردم به او دسترسى ندارند ؟\r\nپاسخ اين است كه اولا : از ويژگىهاى او اين است كه اگر ظاهر باشد ، در برابر ستمكاران و معاندان تقيّه نخواهد كرد ، و در اين صورت خطر قتل براى او جدّىتر خواهد بود ، و ثانيا : هريك از امامان ديگر اگر به شهادت مىرسيد ، امام پس از او مسؤوليت رهبرى را بر عهده مىگرفت ، ولى او آخرين امام است و اگر شهيد شود ، كسى نيست كه عهده‌دار اين مسؤوليت عظيم گردد . « 2 »\r\n\r\n3 . آزمايش مؤمنان\r\nيكى از سنّت‌هاى خداوند در مورد مؤمنان اين است كه آنان را به گونه‌هاى مختلف مىآزمايد ، شدايد و ناملايمات يكى از راه‌هاى آزمايش آنان است ، چنان‌كه\r\n\r\n\r\n","description":"","footnote":"\r\n( 1 ) . كتاب الغيبة ، ص 200 .\r\n( 2 ) . همان .\r\n","page_name":" 288 ","page_number":288},
  {"content":"\r\n\r\nمىفرمايد :  أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ   وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ  . « 1 »\r\nيكى از اسباب يا فلسفه‌هاى غيبت امام منتظر ( عج ) كه در روايات بسيارى بيان شده است ، امتحان و آزمايش مؤمنان است . در كتاب منتخب الأثر در اين‌باره 24 حديث ، نقل شده است . در يكى از اين روايات آمده است كه عدّه‌اى از اصحاب امام صادق عليه السّلام در مورد ظهور دولت حقه‌ى اهل بيت عليهم السّلام سخن مىگفتند ، امام عليه السّلام به آنان فرمود : آنچه شما رسيدن به آن را آرزو مىكنيد تحقق نخواهد يافت مگر هنگامى كه شما در غربال امتحان آزموده شويد ، آنگاه نوميدى بر شما غلبه خواهد كرد ، و اهل شقاوت از اهل سعادت جدا خواهند شد . « 2 »\r\nشيخ طوسى در اين‌باره گفته است : رواياتى كه در مورد امتحان و ابتلاى شيعه از طريق غيبت امام عصر عليه السّلام نقل شده است و امتحان شيعه به‌عنوان يكى از اسباب غيبت آن حضرت به شمار آمده است ، مقصود اين است كه اين مسأله يكى از نتايجى است كه به غيبت امام عليه السّلام مترتب خواهد شد ، نه اين‌كه مقصود اصلى غيبت بوده است . سبب اصلى غيبت ، خوف از قتل است ، چنان‌كه بيان گرديد ، و آزمايش و امتحان يكى از نتايج و غايات آن است . « 3 »\r\n\r\n\r\n","description":"","footnote":"\r\n( 1 ) . عنكبوت / 2 - 3 .\r\n( 2 ) . كتاب الغيبة ، ص 203 - 204 .\r\n( 3 ) . همان ، ص 213 .\r\n","page_name":" 289 ","page_number":289},
  {"content":"\r\n\r\n\r\n4 . چگونگى غيبت\r\nدر مورد چگونگى غيبت امام عصر ( عج ) دو فرضيه قابل طرح و بررسى است .\r\nفرضيه‌ى نخست اين‌كه حقيقتا وجود امام از ديدگان پنهان باشد . يا به اين صورت كه در نقطه‌اى بيرون از مناطقى كه افراد بشر در آن زندگى مىكنند ، به‌سرمىبرد ، يا به اين صورت كه در ميان مردم باشد ، ولى به صورت معجزه‌آسا ، ديدگان افراد او را نبينند . فرضيه‌ى دوم اين‌كه امام عليه السّلام در ميان مردم زندگى مىكند ، و ديدگان بشر نيز او را مىبيند ، ولى او را نمىشناسند .\r\nاحاديثى كه در مورد چگونگى غيبت روايت شده است ، با هر دو فرضيه سازگار است . چنان‌كه شيخ صدوق از ريّان بن صلت نقل كرده كه امام رضا عليه السّلام درباره‌ى قائم ( عج ) فرمود : « لا يرى جسمه و لا يسمّى باسمه » : نه جسم او ديده مىشود ، و نه به نامش ناميده نمىشود . « 1 »\r\nدر حديث ديگر از عبيد بن زراره نقل كرده كه گفت : از امام صادق عليه السّلام شنيدم كه مىفرمود : مردم به امام خود دسترسى ندارند ، او در موسم حج حاضر مىشود و آنان را مىبيند ، ولى آنان او را نمىبينند . « 2 »\r\nدر حديث ديگر از امام صادق عليه السّلام روايت شده كه فرمود : پنجمين امام از فرزندان هفتمين امام ، وجود شخصىاش از شما پنهان خواهد شد و بردن نامش براى شما جايز نيست . « 3 »\r\n\r\n\r\n","description":"","footnote":"\r\n( 1 ) . كمال الدّين ، ص 648 .\r\n( 2 ) . همان : ص 346 ، يفقد النّاس إمامهم ، فيشهد الموسم فيراهم و لايرونه .\r\n( 3 ) . همان : ص 333 و 338 ، الخامس من ولد السابع يغيب عنكم شخصه و لا يحلّ لكم تسميته .\r\n","page_name":" 290 ","page_number":290},
  {"content":"\r\n\r\nطرفداران اين فرضيه بر اين عقيده‌اند كه در مواردى كه مصلحت اقتضا كند ، شخص امام شناخته خواهد شد . بدين صورت ، گزارش‌هاى مربوط به مشاهده امام توسط كسانى كه به ملاقات آن حضرت نايل شده‌اند ، با فرضيه‌ى ياد شده منافاتى نخواهد داشت .\r\nنمونه‌هايى از روايات مربوط به فرضيه‌ى دوم بدين قرار است :\r\n1 . شيخ طوسى از محمد بن عثمان عمرى دومين نايب خاص امام عصر ( عج ) روايت كرده كه گفته است : « و اللّه ان صاحب هذا الأمر ليحضر الموسم كل سنة يرى الناس و يعرفهم و يرونه و لا يعرفونه » « 1 » به خدا سوگند ، صاحب اين امر ، هر سال در موسم حج حاضر مىشود ، مردم را مىبيند و مىشناسد ، و مردم او را مىبينند ولى نمىشناسند .\r\n2 . از وى در مورد وجه جايز نبودن بردن نام امام عصر ( عج ) روايت شده كه گفته است : اگر نام او را ببرند ، دشمنان او را خواهند شناخت . « 2 » روشن است كه اگر شخص امام از ديدگان پنهان باشد ، بردن نام او سبب شناخته شدن او نخواهد شد .\r\n3 . به ابو سهل نوبختى گفتند : چرا تو به مقام نيابت خاص امام برگزيده نشدى ، ولى ابو القاسم حسين بن روح نوبختى به اين مقام رسيد ؟ وى پاسخ داد : آنان خود به فلسفه‌ى كار خويش آگاه‌ترند ، ولى من با دشمنان ملاقات مىكنم و با آنان به مناظره مىپردازم ، هرگاه مكان امام را بدانم ، و احياناً در مقام بحث و مناظره با مشكل مواجه شوم ، چه بسا مكان او را به دشمنان خواهم گفت ، ولى ابو القاسم\r\n\r\n\r\n","description":"","footnote":"\r\n( 1 ) . كتاب الغيبة ، ص 221 .\r\n( 2 ) . همان ، ص 219 و 222 .\r\n","page_name":" 291 ","page_number":291},
  {"content":"\r\n\r\nنوبختى از چنان ايمان و استقامتى برخوردار است كه اگر امام زمان ( عج ) در كنار او باشد ، و بدن او را با قيچى تكه‌تكه كنند ، مكان امام را افشا نخواهد كرد . « 1 » روشن است كه نشان دادن مكان امام به دشمنان وقتى خطرساز خواهد بود كه وجود امام ( عج ) ديده شود .\r\nمىتوان گفت : هردو فرضيه در چگونگى غيبت امام عصر ( عج ) تحقق يافته و قابل قبول است ، و اين دو با يكديگر منافاتى ندارند . اين‌كه افراد امام را مىبينند و نمىشناسند يا ديدگان آنها او را نمىبيند ، به شرايط و مصالح و افراد بستگى دارد ، و نمىتوان ضابطه‌ى كلّى ارايه كرد . امام ( عج ) آن‌گونه كه مصلحت باشد عمل خواهد كرد .\r\n\r\nآثار وجودى امام غايب\r\nيكى از اشكالات يا شبهاتى كه منكران وجود امام عصر ( عج ) مطرح كرده‌اند اين است كه بر وجود امام غايب فايده‌اى مترتّب نيست ، زيرا هدايت و رهبرى مردم در گرو آن است كه امام در ميان مردم حضور داشته ، و آنان به او دسترسى داشته باشند .\r\nپاسخ اين اشكال اين است كه اولا : غيبت امام ( عج ) با عدم تصرّف او در امور شيعيان خود ملازمه ندارد . قرآن كريم داستان بهره‌گيرى بشر از يكى از اولياى خود را توسط حضرت موسى در قرآن كريم يادآور شده است . چه مانعى دارد كه در عصر غيبت امام عصر ( عج ) ، آن حضرت به گونه‌هايى خاص با افراد رابطه برقرار كند ، و آنان از فيض وجود او و رهنمودهايش بهره‌مند گردند .\r\nثانيا : بهره‌گيرى پيروان امام از فيض وجود آن حضرت در گرو اين نيست كه\r\n\r\n\r\n","description":"","footnote":"\r\n( 1 ) . همان ، ص 240 .\r\n","page_name":" 292 ","page_number":292},
  {"content":"\r\n\r\nهمگان بتوانند به او دسترسى داشته باشند ، بلكه اگر كسانى باشند كه بتوانند با امام رابطه برقرار كنند ، و از او بهره‌مند گردند ، از طريق آنان ، ديگران نيز از بركات وجودى آن حضرت استفاده خواهند كرد چنان‌كه در گزارش‌هايى كه در مورد برخى از ملاقات‌هايى كه زبدگان شيعه با امام ( عج ) داشته‌اند ، اين مطلب تحقّق يافته است .\r\nثالثا : رهبرى مردم توسّط پيامبر يا امام حتّى در فرض حضور ، هميشه به صورت بىواسطه نبوده است ، بلكه در بيشتر موارد از طريق وسايط و نمايندگان بوده است . امامان معصوم عليهم السّلام در عصر حضور ، نمايندگانى داشتند كه در شهرهاى مختلف سرزمين اسلامى كه از محل اقامت امام ( عج ) دور بود ، مردم را هدايت مىكردند . اين روش در طول تاريخ ميان بشر مرسوم بوده است و به رهبران الهى اختصاص ندارد . بر اين اساس ، امام عصر ( عج ) مردم را از طريق نمايندگان خود رهبرى مىكند . در زمان غيبت صغرى توسط چهار نماينده‌ى خاص ( نيابت خاصّه ) و در عصر غيبت كبرى توسط فقيهان عادل و پارسا ( نيابت عامّه ) .\r\nرابعاً : وجود امام معصوم از ديدگاه شيعه از مصاديق قاعده‌ى لطف است ، و لطف آن است كه در برانگيختن انسان به طاعت و عبادت و دورى او از معصيت مؤثّر است . بدون شك ، اعتقاد به اين‌كه امام معصوم عليه السّلام در بين افراد بشر موجود است ، و اگرچه آنان او را نمىبينند يا نمىشناسند ، ولى او آنان را مىبيند و مىشناسد ، و از اعمال نيك و بد آنان آگاه است ، و از طرفى هر لحظه احتمال ظهور او را مىدهند ( چراكه زمان ظهور او معلوم نيست ) ، چنين اعتقادى در هدايت و تربيت انسان نقش تعيين كننده‌اى دارد .\r\nخامسا : همان‌گونه كه در بحث حقيقت و ابعاد امامت بيان گرديد ، يكى از ابعاد\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nامامت ، بعد هدايت باطنى است كه دل‌هاى مشتاق و مستعد را به خود جذب كرده و آنان را به كمال مطلوب مىرساند . بديهى است اين تأثيرگذارى در گرو ارتباط جسمانى با امام نيست .\r\nبا توجه به آنچه گفته شد ، وجه تشبيه انتفاع مردم به امام عصر ( عج ) در زمان غيبت او ، به انتفاع ايشان از خورشيد « 1 » روشن گرديد ، زيرا اگرچه انسان از نور و گرماى خورشيد پشت ابر به طور كامل بهره‌مند نمىگردد ، ولى چنان نيست كه به كلى از آن بىبهره باشد . و درهرحال ، بهره‌مند نشدن از بركات و آثار وجودى امام عصر ( عج ) به طور كامل به خاطر عدم آمادگى شرايط ، توسط بشر است ، اما از نظر فعل الهى و نيز از نظر امام عليه السّلام هيچ‌گونه نقصان و نارسايى وجود ندارد . « 2 »\r\nآنچه گفته شد مربوط به آثار تشريعى و تربيتى وجود امام زمان عليه السّلام بود ، از نظر آثار تكوينى نيز وجود حجّت الهى در زمين فلسفه‌ى آفرينش است ، و جهان طبيعت بدون وجود امام و حجّت كامل خداوند بىمعنا خواهد بود . بدين جهت است كه در احاديث آمده است ، زمين هرگز از امام و حجّت خالى نخواهد بود ، و اگر لحظه‌اى زمين بدون حجّت باشد ، اهل خود را فرو خواهد برد . « 3 » از اين‌جا مىتوان به معناى عبارت ذيل كه در برخى ادعيه آمده است پىبرد : « بيمنه رزق الورى و بوجوده ثبتت الأرض و السّماء » به يمن و بركت وجود امام عصر ( عج ) موجودات روزى مىخورند ، و آسمان و زمين برقرار است .\r\n\r\n\r\n","description":"","footnote":"\r\n( 1 ) . و اما وجه الانتفاع بي في غيبتي ، فكالانتفاع بالشمس اذا غيبتها عن الأبصار السحاب . ( كمال الدين ، باب 45 ، حديث 4 ) .\r\n( 2 ) . الرسايل ، سيد مرتضى : 2 / 297 - 298 .\r\n( 3 ) . اصول كافى ، ج 1 ، كتاب الحجّة ، باب ان الحجّة لاتقوم للّه على خلقه الابامام .\r\n","page_name":" 294 ","page_number":294},
  {"content":"\r\n\r\n\r\nمسأله‌ى طول عمر امام عصر ( عج )\r\nبرخى از شبه‌انگيزان در مورد وجود امام عصر ( عج ) مسأله‌ى طول عمر آن حضرت را بهانه قرار داده و گفته‌اند : سنّت بر اين جارى گرديده است كه عمر افراد بشر محدود باشد ، و عمرهاى بيش از يكصد سال در تاريخ نادر است ، و در هر حال ، هيچ‌كس عمر ابدى ندارد . « 1 »\r\nاين شبهه بسيار سست و بىپايه است ، زيرا اولا : از نظر عقلى عمر طولانى كاملا امكان‌پذير است و از طرفى ، قدرت خداوند نيز نامتناهى است ، در اين صورت ، هيچ‌گونه مشكل عقلى در مورد طول عمر امام زمان ( عج ) وجود نخواهد داشت .\r\nو ثانيا : از نظر تاريخى ، افراد بسيارى در گذشته زندگى كرده‌اند كه عمر طولانى داشته‌اند ، و از آنان به‌عنوان « معمّرين » ياد مىشود . قرآن كريم از نوح عليه السّلام گزارش مىدهد كه نهصد و پنجاه سال در ميان قوم خود به سر برد  فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً  « 2 » ظاهر آيه‌ى كريمه اين است كه اين مقدار ، دوران نبوت او بوده است ، نه مدت حيات او . در كتاب « معارف » ابن قتيبه آمده است كه آدم هزار سال ، و شيث فرزند آدم نهصد و دوازده سال عمر كرد . و لقمان بن عاد به نقلى ، سه هزار و پانصد سال و به نقل ديگر هفت هزار سال عمر كرده است . « 3 » به گفته ابن خلدون شدّاد نهصد سال\r\n\r\n\r\n","description":"","footnote":"\r\n( 1 ) . احمد امين ، ظهر الإسلام : 4 / 117 - 118 .\r\n( 2 ) . عنكبوت / 14 .\r\n( 3 ) . الفصول العشرة في الغيبة ، تأليف شيخ مفيد ، فصل ششم ( جلد سوم از مصنفات شيخ مفيد ) . براى آگاهى بيشتر در مورد معمّرين به كتاب كمال الدين شيخ صدوق رجوع شود .\r\n","page_name":" 295 ","page_number":295},
  {"content":"\r\n\r\nعمر كرده ، و در مدت سيصد سال شهر ارم را در بيابان‌هاى عدن بنا كرده است . « 1 »\r\nثالثا : بنابر اعتقادات مسلمانان ، خضر كه در زمان حضرت موسى زنده بود ، همچنان زنده است و تا قبل از برپايى قيامت زنده خواهد بود . « 2 » چنان‌كه در مورد حضرت عيسى عليه السّلام نيز چنين اعتقادى وجود دارد . مطابق آنچه در روايات معتبر وارد شده است ، حضرت عيسى در زمان ظهور حضرت مهدى ( عج ) از آسمان فرود خواهد آمد و به امام مهدى ( عج ) اقتدا خواهد كرد . « 3 »\r\nرابعا : بحث‌هاى علمى جديد ثابت كرده است كه اگر انسان بتواند شرايط مناسب حيات را به طور كامل فراهم سازد ، و از اسباب و عوامل مخلّ به حيات اجتناب كند ، مىتواند عمر طولانى داشته باشد . از نظر علمى عمرهاى محدود به دليل نبودن اقتضاى عمر بيشتر در انسان نيست ، بلكه ناشى از اختلال و نارسايى در اسباب و عوامل مؤثر در زندگى طبيعى است . بر اين اساس ، انسان مىتواند با رعايت كردن اصول بهداشتى ، و فراهم نمودن شرايط لازم براى ادامه حيات ، و پرهيز از آفات و عوامل مخلّ به حيات ، از عمرى طولانى برخوردار باشد . « 4 »\r\nبنابراين ، مسأله‌ى طول عمر امام عصر ( عج ) از نظر عقلى ، دينى ، تاريخى و علمى كاملا قابل توجيه و تفسير است ، شايسته‌ى انسان محقق و منصف نيست كه در اين‌باره تشكيك كند .\r\n\r\n\r\n","description":"","footnote":"\r\n( 1 ) . مقدّمه‌ى ابن خلدون ، ص 14 .\r\n( 2 ) . الإصابة ، ابن حجر : 2 / 293 - 294 .\r\n( 3 ) . سنن ابن ماجه ، ج 2 ، كتاب الفتن ، باب 33 المهدي ؛ سيّد صدر الدّين صدر ، ص 227 - 228 .\r\n( 4 ) . ر . ك : مجلهءالمقططف : 3 / 59 .\r\n","page_name":" 296 ","page_number":296},
  {"content":"\r\n\r\n\r\nزمان و نشانه‌هاى ظهور\r\nزمان ظهور امام منتظر ( عج ) به طور دقيق براى كسى معلوم نيست . بدين جهت ، در احاديث از « توقيت » نهى شده ، و تأكيد شده است كه كسانى را كه وقت ظهور را مشخص مىكنند بايد تكذيب كرد .\r\nابو بصير از امام صادق عليه السّلام روايت كرده كه فرمود : ( كذب الوقّاتون ، انّا أهل بيت لانوقّت ، أبى اللّه الّا أن يخلف وقت الموقّتين ) « 1 » ؛ تعيين‌كنندگان وقت ظهور ، دروغ گويند ، ما اهل بيت وقت ظهور را تعيين نمىكنيم ، خداوند به طور قطع با وقتىكه تعيين‌كنندگان زمان ظهور مىگويند ، مخالفت خواهد كرد .\r\nاگرچه وقت ظهور مهدى موعود ( عج ) معلوم نيست ، ولى در روايات براى ظهور آن حضرت نشانه‌هايى ذكر شده است . اين نشانه‌ها را به دو دسته‌ى حتمى و غير حتمى تقسيم كرده‌اند . يعنى برخى از نشانه‌ها به گونه‌اى است كه به طور حتم و قطع رخ خواهد داد ، و با وقوع آنها ، ظهور مهدى موعود ( عج ) تحقق خواهد يافت ، ولى وقوع برخى از نشانه‌ها حتمى نيست ، و ممكن است در تحقق آنها بدا حاصل شود ، و از طرفى ، وقوع آنها به طور حتم ظهور امام عصر ( عج ) را به دنبال نخواهد داشت ، بلكه صرفا وقايعى است كه پيش از ظهور رخ خواهد داد . « 2 »\r\nباتوجّه به آنچه گفته شد ، روشن مىشود كه سخن گفتن در اين‌باره كار ساده‌اى نيست ، و به آگاهى بسيار و مهارت خاص در تشخيص نشانه‌هاى حتمى از غير\r\n\r\n\r\n","description":"","footnote":"\r\n( 1 ) . كتاب الغيبة ، محمد بن ابراهيم نعمانى ، باب 16 ، روايت 12 . اين مضمون در روايات متعدد وارد شده است .\r\n( 2 ) . المهدي ، ص 193 .\r\n","page_name":" 297 ","page_number":297},
  {"content":"\r\n\r\nحتمى نياز دارد . برخى از حوادث مهمى كه قبل از ظهور امام عصر ( عج ) رخ خواهند داد بدين قرار است :\r\nدر روايات از گسترش ظلم و جور ، نزاع و نفاق در جوامع بشرى ، خسوف و كسوف در زمانى مخالف آنچه معمولا رخ مىدهد و ستاره‌شناسان پيش‌بينى مىكنند ، خروج سفيانى و دجّال ، قتل نفس زكيّه و شنيده شدن ندايى آسمانى كه ظهور مهدى موعود ( عج ) را بشارت مىدهد ، به‌عنوان حوادثى كه پيش از ظهور يا در آستانه‌ى ظهور رخ خواهد داد ، خبر داده شده است و بر حتمى بودن برخى از آنها در روايات تصريح گرديده است . بديهى است تشخيص اين مطلب كه كداميك حتمى است و كداميك غير حتمى به آگاهى و دقت نظر بسيار نياز دارد . « 1 »\r\n\r\n\r\n","description":"","footnote":"\r\n( 1 ) . ر . ك : غيبت نعمانى ، باب 18 ؛ كمال الدّين صدوق ، باب 57 ؛ المهدي ، فصل هفتم ؛ بحار الانوار : 52 / 25 ؛ منتخب الأثر ، ص 424 - 462 .\r\n","page_name":" 298 ","page_number":298},
  {"content":"\r\n\r\n\r\nفصل پنجم شيعه و رجعت\r\nيكى از عقايد مخصوص شيعه اماميه ، اعتقاد به رجعت است . يعنى اعتقاد به اين‌كه پس از ظهور مهدى موعود ( عج ) و تشكيل حكومت عدل الهى در سراسر جهان گروهى از اولياى الهى و دوستداران خاندان رسالت عليهم السّلام و عدّه‌اى از معاندان و دشمنان خاندان وحى كه از دنيا رفته‌اند ، به دنيا بازخواهند گشت . اولياى الهى و صالحان با ديدن حاكميت حق و عدل در گستره‌ى گيتى شادمان مىشوند و پرتوى از ثمرات ايمان و اعمال صالح خود را در دنيا دريافت مىكنند ، و معاندان و دشمنان اهل بيت عليهم السّلام نيز سزاى ظلم و ستم‌هايى را كه بر خاندان رسالت روا داشته‌اند در اين سراى مىبينند ، البته پاداش و كيفر نهايى در قيامت تحقّق خواهد يافت .\r\nدر مسأله‌ى رجعت قبل از هرچيز بايد اين نكته را مورد توجه قرار داد ، كه رجعت امرى است ممكن و هيچ‌گونه محذور عقلى ندارد ، روشن‌ترين دليل بر امكان آن اين است كه در گذشته‌ى تاريخ رخ داده است ، قرآن كريم از زنده شدن\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nعزير يادكرده است كه پس از مرگ يك صد ساله ، بارديگر زنده شد . « 1 » هم‌چنان‌كه احياء مردگان يكى از معجزات حضرت عيسى عليه السّلام بوده است . « 2 » داستان زنده شدن مقتول بنى اسراييل « 3 » ، نمونه‌ى ديگرى از رجعت و بازگشت مردگان به اين جهان است . بنابراين ، تشبيه رجعت به تناسخ كه برخى از شبهه‌انگيزان پيش كشيده‌اند ، جز كوته‌بينى يا لجاجت در پذيرش حقيقت ، چيزى نيست .\r\nعلاوه بر آنچه كه گفته شد ، دلايلى كه علماى شيعه بر اين مسأله اقامه كرده‌اند ، سه دسته است : آيات قرآن كريم ، سنّت نبوى و احاديث اهل بيت عليهم السّلام ؛ عمده‌ترين دليل آنان احاديثى است كه به طور متواتر از ائمّه‌ى اهل بيت عليهم السّلام در اين‌باره روايت شده است . علّامه مجلسى اين روايات را در كتاب بحار الانوار نقل كرده است .\r\nتعداد آنها به حدود دويست روايت مىرسد . وى يادآور شده است كه اين احاديث را بيش از چهل نفر از علماى موثّق شيعه از پيشوايان معصوم عليهم السّلام روايت كرده‌اند ، و در بيش از پنجاه كتاب حديث و كلام و تفسير شيعه نقل شده است . گذشته از اين ، عدّه‌اى از بزرگان شيعه در مورد رجعت كتاب يا رساله‌ى مستقل تأليف كرده‌اند ، چنان‌كه ديگران نيز در بحث غيبت به آن پرداخته‌اند . با وجود اين دلايل و شواهد ، شك و ترديد در اين مسأله بر كسى كه به حقّانيت اهل بيت عليهم السّلام ايمان دارد ، روا نخواهد بود . و همين امر سبب شده است كه رجعت مورد اجماع علماى شيعه\r\n\r\n\r\n","description":"","footnote":"\r\n( 1 ) - بقره / 259 .\r\n( 2 ) - مائده / 110 .\r\n( 3 ) - بقره : 47 / 73 .\r\n","page_name":" 300 ","page_number":300},
  {"content":"\r\n\r\nاماميه واقع شده است . « 1 »\r\nجامع‌ترين كتاب در مورد رجعت كه در زمان‌هاى اخير تأليف شده است ، كتاب « الايقاظ من الهجعة بالبرهان على الرجعة » تأليف محدّث شيعى شيخ حرّ عاملى است . « 2 » علّامه شبّر نيز در كتاب حق اليقين به تفصيل در مورد آن بحث نموده است .\r\nمتكلّمان شيعه ، علاوه بر استدلال به احاديث ائمّه‌ى اهل بيت عليهم السّلام يا اجماع علماى شيعه بر رجعت ، به برخى از آيات قرآن نيز بر رجعت استدلال كرده‌اند . در اين‌جا دو نمونه را يادآور مىشويم :\r\n1 .  وَ يَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ  « 3 »\r\nاين آيه از روزى خبر مىدهد كه از هر امّت و جمعيّتى برخى از تكذيب‌كنندگان آيات الهى زنده مىشوند . حشر در اين آيه به عده‌اى از تبهكاران اختصاص دارد ، در حالىكه حشر روز قيامت عموميت دارد چنان‌كه مىفرمايد :  وَ حَشَرْناهُمْ فَلَمْ نُغادِرْ مِنْهُمْ أَحَداً  . « 4 »\r\nبنابراين ، قرآن كريم از دو حشر خبر داده است ، يكى حشر عمومى كه مربوط به قيامت و سراى آخرت است ، و ديگرى حشر مخصوص به عدّه‌اى كه چون در\r\n\r\n\r\n","description":"","footnote":"\r\n( 1 ) . بحار الانوار : 53 / 122 - 124 .\r\n( 2 ) . اين كتاب اخيرا با تحقيق آقاى سيد عبد الكريم محمد موسوى در 472 صفحه از سوى مؤسّسه‌ى السيّدة المعصومة عليها السّلام به زيور طبع آراسته شد .\r\n( 3 ) - نمل / 83 .\r\n( 4 ) - كهف / 47 .\r\n","page_name":" 301 ","page_number":301},
  {"content":"\r\n\r\nآخرت نيست ، طبعا در دنيا صورت خواهد گرفت . و اين همان رجعت است . « 1 »\r\n2 -  رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ  . « 2 »\r\nاين آيه از كسانى سخن مىگويد كه در قيامت گرفتار عذاب الهى مىشوند . آنان با اعتراف به گناهان خود نجات خويش از عذاب را درخواست مىكنند . نكته‌ى جالب توجه اين است كه آنان از دو اماته و احيا ( ميراندن و زنده كردن ) سخن مىگويند ، يعنى يادآور مىشوند كه خداوند آنان را دوبار ميرانده و دوبار زنده كرده است .\r\nهمه‌ى انسان‌ها يك بار مىميرند ( قبض روح مىشوند ) و يك بار زنده مىشوند .\r\n( بار ديگر روحشان به بدنشان تعلّق مىگيرد تا پاداش و كيفر اعمال خود را ببينند ) .\r\nولى اين گروه دوبار مىميرند و دوبار زنده مىشوند . اين مطلب بر اعتقاد به رجعت منطبق مىگردد .\r\nكسانى كه مشمول رجعت مىشوند دوبار مىميرند و دوبار زنده مىشوند .\r\nمنكران رجعت در تفسير آيه گفته‌اند : مقصود از دو اماته يكى موت قبل از حيات دنيوى است ، و ديگرى موت پس از حيات دنيوى ، و مقصود از دو احياء يكى حيات دنيوى است و ديگرى حيات اخروى .\r\nاين تفسير با ظاهر واژه‌ى « اماته » سازگار نيست ، زيرا مفاد آن اين است كه موجودى داراى حيات باشد ، سپس حيات او گرفته شود ، به عبارت ديگر كاربردهاى لفظ اماته\r\n\r\n\r\n","description":"","footnote":"\r\n( 1 ) . مصنّفات الشيخ المفيد : 7 / 32 - 33 . ( المسائل السرويّة ) .\r\n( 2 ) - غافر / 11 .\r\n","page_name":" 302 ","page_number":302},
  {"content":"\r\n\r\n( ميراندن ) گوياى اين حقيقت است كه اماته مسبوق به حيات است . در حالىكه موت نخستين انسان ، يعنى آنگاه كه انسان خاك يا نطفه است و هنوز روح انسانى در او دميده نشده است ، مسبوق به حيات نيست ، بدين جهت لفظ اماته در آن به كار نمىرود ، گذشته از اين گويندگان اين سخن افراد بشرند ، و ظاهر آن اين است كه آنان پس از آن‌كه حيات انسانى داشته‌اند دوبار ميرانده شده‌اند .\r\nبرخى ديگر گفته‌اند : مقصود از دو اماته يكى مرگ پس از حيات دنيوى است ، و ديگر ، مرگ پس از زنده شدن در قبر براى پاسخگويى به سؤال نكير و منكر . در نتيجه مقصود از دو احيا نيز يكى حيات دنيوى است ، ديگرى حيات در قبر .\r\nاين تفسير نيز با ظاهر آيه هماهنگ نيست ، زيرا ظاهر آيه‌ى كريمه اين است كه اين گروه از اهل عذاب نسبت به دو حياتى كه در اختيار آنان قرار داده شده است ، اظهار ندامت و پشيمانى مىكنند چرا از آن به گونه‌اى معقول و مشروع بهره نگرفتند كه مستوجب عذاب اخروى نشوند ، اين در صورتى است كه هردو حيات در دنيا تحقق يابد كه سراى تكليف و عمل است ، اما حيات در قبر براى تكليف و عمل نيست ، تا دوزخيان نسبت به معاصى خود در آن حيات اظهار ندامت و حسرت كنند . « 1 »\r\nاز جمله ادلّه‌ى رجعت حديث نبوى مشهور و مقبول نزد شيعه و اهل سنّت است كه مفاد آن اين است كه ؛ حوادثى كه در امّت‌هاى پيشين رخ داده است ، در امت اسلامى نيز رخ خواهد داد . در صحيح بخارى از ابو سعيد خدرى از پيامبر اكرم صلّى اللّه عليه و آله روايت شده كه فرمود :\r\n\r\n\r\n","description":"","footnote":"\r\n( 1 ) . مصنّفات الشيخ المفيد : 7 / 33 - 35 . ( المسائل السّرويّة ) .\r\n","page_name":" 303 ","page_number":303},
  {"content":"\r\n\r\n« لتتبعنّ سنن من كان قبلكم شبرا بشبر ، و ذراعا به ذراع » . « 1 »\r\nشيخ صدوق در كمال الدين از پيامبر اكرم صلّى اللّه عليه و آله روايت كرده كه فرمود :\r\n« كل ما كان في الأمم السالفة فانه يكون في هذه الأمة مثله ، حذو النعل بالنعل و القذّة بالقذّة » . « 2 »\r\nبديهى است ، رجعت يكى از حوادث مهمّى است كه در تاريخ امّت‌هاى پيشين رخ داده است ، چنان‌كه قرآن كريم در مورد قوم يهود و بنى اسراييل مواردى را ذكر نموده است . بنابراين ، به مقتضاى حديث نبوى مزبور ، رجعت در امت اسلامى نيز واقع خواهد شد . امام رضا عليه السّلام در پاسخ سؤال مأمون عباسى در مورد رجعت ، به حديث نبوى مزبور استدلال كرده است . « 3 »\r\nفلسفه‌ى رجعت اين است كه عدّه‌اى از اولياى الهى و دوستداران اهل بيت عليهم السّلام و گروهى از معاندان و دشمنان اهل بيت پيش از آن‌كه پاداش و كيفر اخروى اعمال خود را دريافت كنند ، به دليل ويژگىهايى كه دارند ، در دنيا در زمانى كه حكومت عدل الهى جهان گستر شده است ، پرتو و بهره‌اى از نتايج عقيده و عمل خويش را بيابند .\r\nدر اين‌باره كه چه كسانى رجعت خواهند داشت و نام و نشان آنان به طور دقيق چيست ، در برخى از روايات نام افرادى برده شده است ، ولى اظهار نظر قطعى در اين خصوص روا نيست ، علّامه‌ى شبّر پس از بحث عقلى و نقلى در مورد رجعت و\r\n\r\n\r\n","description":"","footnote":"\r\n( 1 ) - صحيح البخارى : 9 / 112 ؛ كتاب الاعتصام بقول النبي صلّى اللّه عليه و آله .\r\n( 2 ) - كمال الدّين ، ص 576 .\r\n( 3 ) . بحار الانوار : 53 / 59 ؛ حديث 45 .\r\n","page_name":" 304 ","page_number":304},
  {"content":"\r\n\r\nيادآورى اين‌كه اعتقاد به رجعت از ضروريات مذهب اماميه است ، گفته است : « با توجه به دلايل ياد شده ايمان به رجعت به طور اجمالى و كلّى واجب است ، و تفصيل آن را بايد به اهل بيت عليهم السّلام واگذار كرده و روايات در مورد رجعت امير المؤمنين و امام حسين عليه السّلام متواتر است ، و در مورد رجعت ائمه‌ى ديگر قريب به تواتر است ، ولى چگونگى رجعت آنان بر ما روشن نيست ، و بايد علم آن را به خدا و اوليايش واگذار كرد » . « 1 »\r\n\r\n\r\n","description":"","footnote":"\r\n( 1 ) . حقّ اليقين : 2 / 35 .\r\n","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\n\r\nفصل ششم غلو و غاليان\r\nدر تاريخ اديان افراد و گروه‌هايى پيدا شده‌اند كه در حقّ پيامبران و اولياى الهى غلو كرده‌اند و به‌عنوان غاليان شناخته شده‌اند . غلو در لغت به معنى تجاوز از حدّ است ، يعنى در وصف فرد يا چيزى بيش از آنچه در او هست ، در حق او گفته شود .\r\nدر حقيقت غلو در لغت همان مبالغه كردن در وصف انسان يا چيزى است . و در اصطلاح شرع عبارت است از تجاوز كردن و مبالغه نمودن در حق پيامبران و اولياى الهى و اعتقاد به الوهيت ، يا ربوبيت آنان .\r\nقرآن كريم اهل كتاب را از غلو در حق مسيح عليه السّلام برحذر داشته مىفرمايد :  يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ ، إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ . . .  ( نساء / 71 ) . « 1 » غلو اهل كتاب ( نصارى ) اين بود كه به\r\n\r\n\r\n","description":"","footnote":"\r\n( 1 ) . به همين مضمون است آيه‌ى 77 سورهء مائده .\r\n","page_name":" 307 ","page_number":307},
  {"content":"\r\n\r\nالوهيت حضرت مسيح اعتقاد داشتند . چنان‌كه در جاى ديگر فرموده است :\r\n لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ  ( مائده / 72 ) .\r\nبا اين‌كه حضرت مسيح يكى از پيامبران الهى بود ، و چون ديگر پيامبران فرستاده و رسول خدا بود ، و هرگز بهره‌اى از الوهيت نداشت ، چنان‌كه در جاى ديگر مىفرمايد :\r\n مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ  ( مائده / 75 ) .\r\nغلو در دين ، از يك طرف مقام انسان را تا مرتبه‌ى ربوبيت و الوهيت بالا مىبرد ، و از سوى ديگر مقام الوهيت و ربوبيت را تنزّل مىدهد و به آن جامه‌ى بشرى مىپوشد و براى خداوند صفات جسمانى قايل مىشود . بدين جهت قرآن كريم اهل كتاب را نخست از اين‌كه در مورد خداوند سخنى به ناحق بگويند برحذر داشته و فرموده است :  لا تَقُولُوا عَلَى اللَّهِ إِلَّا الْحَقَّ  در مورد خدا جز به حق سخن نگوييد ؛ آنگاه عقيده‌ى آنان در مورد الوهيت حضرت مسيح عليه السّلام را مردود دانسته مىفرمايد : « انما المسيح عيسى بن مريم رسول اللّه و كلمته » . از اين روى ، غلو در دين مستلزم قول به تشبيه و تجسيم نيز هست ، ولى عكس آن كليت ندارد . يعنى قول به تشبيه و تجسيم مستلزم غلو نيست ، آرى ، اعتقاد به حلول و اتّحاد مستلزم غلو در دين است . زيرا لازمه‌ى حلول خداوند در جسم انسانى ، و يا اتحاد خداوند با فردى ، اين است كه ، آن فرد مقام الوهيت داشته باشد . اصولا غلو در حق افراد از طريق حلول يااتحاد تبيين شده است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nپديده‌ى غلو در جهان اسلام\r\nيكى از پديده‌هاى انحرافى كه در حوزه‌ى اعتقادات دينى در جهان اسلام رخ داده است ، پديده‌ى غلو و ظهور غاليان است . آنان كسانى بوده‌اند كه در حق پيامبر صلّى اللّه عليه و آله يا على بن ابى طالب عليه السّلام و يا ديگر ائمّه‌ى اهل البيت يا افراد ديگر به الوهيت ، و حلول خداوند در آنان ، و يا اتحاد خداوند با آنان قايل شده‌اند . طبق گزارش‌هاى تاريخى ، بيشترين غلو در جهان اسلام در مورد امام على عليه السّلام و در حق او صورت گرفته است .\r\nشيخ مفيد در مورد غلات گفته است : « عدّه‌اى از متظاهران به دين اسلامند كه در حقّ امير المؤمنين و امامان از ذرّيّه‌ى او قايل به الوهيت و نبوت شدند . آنان گمراه و كافرند ، امير المؤمنين به قتل آنان دستور داده است ، و ديگر ائمه‌ى اهل البيت عليه السّلام نيز آنان را كافر و خارج از دين دانسته‌اند . « 1 »\r\nعبد القاهر بغدادى باب چهارم از كتاب « الفرق بين الفرق » را به ذكر فرقه‌هايى اختصاص داده است كه منسوب به اسلامند ، ولى حقيقتا از امت اسلامى به شمار نمىروند ، سپس گفته است : « فرقه‌هايى كه به حسب ظاهر منسوب به اسلامند ، ولى در واقع از امت اسلامى محسوب نمىشوند بيست فرقه‌اند ، سپس نام آنان را كه همان فرقه‌هاى غلاتند برده است . « 2 »\r\nاسفراينى نيز در كتاب « التبصير في الدين » فرقه‌هاى غلات را در بابى جداگانه\r\n\r\n\r\n","description":"","footnote":"\r\n( 1 ) . تصحيح الاعتقاد ، ص 109 .\r\n( 2 ) . الفرق بين الفرق ، 230 - 233 .\r\n","page_name":" 309 ","page_number":309},
  {"content":"\r\n\r\nتحت عنوان گروه‌هايى كه منسوب به اسلامند ولى حقيقتا در زمره‌ى مسلمانان نيستند ، برشمرده است . « 1 »\r\n\r\nنشانه‌هاى غلو\r\nغاليان در جهان اسلام عقايدى داشتند كه برخى از آنها با عقايد مذاهب اسلامى همانند بود . ولى ، عقايدى كه از ويژگىهاى آنان بود و نشانه‌هاى غلو به شمار مىروند عبارتند از :\r\n1 - اعتقاد به الوهيت پيامبر اكرم صلّى اللّه عليه و آله يا امير المؤمنين عليه السّلام يا يكى از ائمه‌ى اهل بيت ، يا فردى ديگر .\r\n2 - اعتقاد به اين‌كه تدبير جهان به پيامبر اكرم صلّى اللّه عليه و آله يا امير المؤمنين عليه السّلام يا ائمه‌ى اهل بيت عليهم السّلام يا افرادى ديگر واگذار شده است .\r\n3 - اعتقاد به نبوت امير المؤمنين عليه السّلام يا ائمه‌ى ديگر ، يا فردى از امت اسلامى .\r\n4 - اعتقاد به آگاهى فردى از عالم غيب بدون آن‌كه به او وحى يا الهام شود .\r\n5 - اعتقاد به اين‌كه معرفت و محبت ائمه‌ى اهل بيت عليهم السّلام انسان را از عبادت خداوند و انجام فرايض الهى بىنياز مىسازد . « 2 »\r\nشيخ مفيد در مورد نشانه‌هاى غلو گفته است : « در علامت غلو همين كافى است كه فردى نشانه‌هاى حدوث را در پيشوايان معصوم عليه السّلام نفى كند و به الوهيت و قديم بودن آنان قايل شود » . وى در مورد تفاوت مفوّضه با غلات گفته است :\r\n\r\n\r\n","description":"","footnote":"\r\n( 1 ) . التبصير في الدّين ، 123 - 147 .\r\n( 2 ) . بحار الانوار : 25 / 346 .\r\n","page_name":" 310 ","page_number":310},
  {"content":"\r\n\r\n« مفوضه گروهى از غلات‌اند ، و تفاوت آنان با غلات در اين است كه ائمه عليهم السّلام را حادث و مخلوق مىدانند ، ولى معتقدند خداوند آنان را آفريده است ، آنگاه آفرينش و تدبير جهان را به آنان سپرده است » . « 1 »\r\n\r\nفرقه‌هاى غلات\r\nاقوال نويسندگان ملل و نحل در مورد فرقه‌هاى غلات مختلف است . اشعرى براى آنان پانزده فرقه ذكر نموده است . بغدادى تعداد فرقه‌هاى غلات را بيست فرقه دانسته است . اسفراينى گفته است : غلات بيش از بيست فرقه‌اند . شهرستانى آنان را يازده صنف دانسته است . برخى از فرقه‌هاى غلات عبارتند از :\r\n1 . سبئيّه : پيروان عبد اللّه بن سباء . وى در آغاز به نبوت حضرت على عليه السّلام اعتقاد داشت ، سپس به الوهيت او معتقد شد . وى شهادت امام على عليه السّلام را انكار كرد ، و گفت آن‌كه كشته شد ، شيطانى بود كه به صورت آن حضرت در آمد ، همان‌گونه كه امر در مورد حضرت مسيح بر يهوديان مشتبه گرديد ، و آنان گمان كردند كه حضرت مسيح عليه السّلام را كشته‌اند . پيروان او معتقدند كه على عليه السّلام به آسمان رفته ، و بار ديگر به زمين باز خواهد گشت . و صداى رعد در آسمان در حقيقت صداى او است . و هر گاه صداى رعد را مىشنيدند مىگفتند : السلام عليك يا امير المؤمنين .\r\n2 . بيانيه : پيروان بيان بن سمعان تميمى . وى به امامت محمد بن حنيفه قايل بود ، و بسيارى از پيروانش او را پيامبر مىدانستند و مىگفتند برخى از شريعت پيامبر اسلام صلّى اللّه عليه و آله را نسخ كرده است . و برخى از پيروانش او را خدا مىدانستند و به\r\n\r\n\r\n","description":"","footnote":"\r\n( 1 ) . تصحيح الاعتقاد ، ص 109 .\r\n","page_name":" 311 ","page_number":311},
  {"content":"\r\n\r\nحلول روح الهى در او عقيده داشتند .\r\n3 . مغيريه : پيروان مغيرة بن سعيد عجلى ، مغيره در آغاز به امامت امام محمد باقر عليه السّلام اعتقاد داشت . ولى سرانجام براى خود دعوى نبوت كرد .\r\n4 . خطابيه : پيروان ابو الخطاب أسدى . ابو الخطاب در زمان امام صادق عليه السّلام زندگى مىكرد ، و به الوهيت آن حضرت قايل شد . امام عليه السّلام او را لعن و طرد كرد .\r\nپيروان او به الوهيت همه‌ى ائمه اعتقاد داشتند .\r\n5 . غرابيّه : آنان معتقد بودند كه خداوند جبرييل را به سوى على عليه السّلام فرستاد تا شريعت اسلام را به او بسپارد ، ولى جبرييل خطا كرد و آن را به پيامبر اكرم صلّى اللّه عليه و آله رساند . و منشأ اشتباه او اين بود كه على عليه السّلام و حضرت محمد صلّى اللّه عليه و آله بسيار به يكديگر شباهت داشتند . « و كان أشبه به من الغراب بالغراب » بدين جهت ، غرابيه ناميده شدند .\r\nعقيده‌ى ديگر آنان اين بود كه خداوند حضرت محمد صلّى اللّه عليه و آله را آفريد و خلق و تدبير عالم را به او سپرد ، و پيامبر صلّى اللّه عليه و آله آن را به على عليه السّلام سپرد . بدين جهت آنان را « مفوّضه » نيز مىنامند .\r\n6 . نصيريّه : پيروان محمد بن نصير نميرى ، وى در زمان امام عسكرى عليه السّلام زندگى مىكرده ، و در حق آن حضرت غلو كرد و به ربوبيت او قايل شد . و خود را پيامبرى مبعوث از جانب او معرّفى كرد . شهرستانى از نصيريه در زمان خود به عنوان عدّه‌اى كه به الوهيت على عليه السّلام قايل بودند ياد كرده است . نصيريه هم‌اكنون در سوريه ، تركيه و كردستان عراق زندگى مىكنند ، و از آنان به علويه ياد مىشود .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nموضع ائمّه‌ى اهل بيت عليهم السّلام در برابرغاليان\r\nائمّه‌ى اهل بيت عليهم السّلام ، با شدّت تمام با پديده‌ى غلو و غاليان مخالفت نموده‌اند .\r\nدر اين‌باره ، احاديث بسيارى از آنان روايت شده است . علّامه مجلسى حدود يك صد حديث را در جلد 25 بحار الانوار روايت كرده است ، نمونه‌هايى از آنها را در اين‌جا نقل مىكنيم :\r\n1 . امام صادق عليه السّلام فرمود : « احذروا على شبابكم الغلاة لا يفسدوهم فانّ الغلاة شرّ خلق اللّه ، يصغّرون عظمة اللّه و يدّعون الربوبية لعباد اللّه . . . » « 1 » بر جوانان خود از خطر غلات بيمناك باشيد ، مبادا عقايد آنان را تباه سازند ، زيرا غلات بدترين خلق خدا مىباشند ، عظمت خدا را كوچك دانسته و براى بندگان خدا قايل به ربوبيت مىباشند .\r\n2 . امير المؤمنين عليه السّلام به درگاه خدا از غلات تبرّى جسته چنين مىگفت :\r\n« اللّهم انّي بريء من الغلاة كبرائة عيسى بن مريم من النّصارى ، اللّهم اخذلهم ابداً و لا تنصر منهم أحدا . » « 2 »\r\n3 . امام صادق عليه السّلام فرمود : « لعن اللّه عبد اللّه بن سبا انّه ادّعى الربوبية في أمير المؤمنين و كان و اللّه أمير المؤمنين عبدا للّه طائعا ، الويل لمن كذب علينا ، و انّ قوما يقولون فينا مالا نقول في أنفسنا ، نبرء الى اللّه منهم ، نبرء الى اللّه منهم ؛ « 3 » لعنت\r\n\r\n\r\n","description":"","footnote":"\r\n( 1 ) . بحار الانوار : 25 / 265 به نقل از امالى شيخ طوسي .\r\n( 2 ) . همان .\r\n( 3 ) . همان ، ص 286 به نقل از رجال كشى .\r\n","page_name":" 313 ","page_number":313},
  {"content":"\r\n\r\nخدا بر عبد اللّه بن سبا باد كه در مورد امير المؤمنين قايل به ربوبيت شد ، سوگند به خدا كه امير المؤمنين عليه السّلام بنده‌ى مطيع خدا بود ، واى بر كسى كه به ما نسبت دروغ دهد ، گروهى در مورد ما مطالبى را مىگويند كه ما قايل به آن نيستيم .\r\n4 . نزد امام صادق عليه السّلام از غلات سخن به ميان آمد ، حضرت فرمود از هرگونه مجالست با آنان بپرهيزيد .\r\n5 . در جاى ديگر فرمود : لعنت خدا بر كسى باد كه ما را پيامبر بداند . « 1 »\r\n6 . امام رضا عليه السّلام فرمود : غلات ، كافر و قايلان به تفويض « 2 » مشركند . هركس با آنان مجالست كند ، و با آنان پيمان زناشويى برقرار سازد ، يا آنان را امين بداند و سخن آنها را تصديق كند و با كوچك‌ترين كلمه‌اى آنان را تأييد كند از ولايت خدا و ولايت رسول خدا صلّى اللّه عليه و آله و ولايت اهل بيت عليهم السّلام او بيرون مىرود . « 3 »\r\n\r\nمخالفت متكلّمان اماميه با غلو و غاليان\r\nاين روايات و ده‌ها نمونه‌ى ديگر به خوبى بيانگر مخالفت شديد ائمّه‌ى اهل بيت عليهم السّلام با غاليان مىباشد . همان‌گونه كه دانشمندان و متكلمان اماميه نيز غلات را كافر و مشرك دانسته و از آنان تبرّى جسته‌اند . در اين‌جا سخن برخى از آنان را نقل مىكنيم :\r\nالف ) ابو اسحاق ابراهيم بن نوبخت در ردّ نظريه‌ى غلات گفته است :\r\n\r\n\r\n","description":"","footnote":"\r\n( 1 ) . همان ، ص 296 .\r\n( 2 ) . مقصود از تفويض اين است كه كسى بر اين عقيده باشد كه امر خلق و رزق بندگان به ائمه عليهم السّلام واگذار شده است .\r\n( 3 ) . بحار الانوار : 25 / 273 ، به نقل از عيون اخبار الرضا عليه السّلام .\r\n","page_name":" 314 ","page_number":314},
  {"content":"\r\n\r\nو قول الغلاة يبطل أصله ، استحالة كون الباري تعالي جسما ، و معجزات أمير المؤمنين معارضة بمعجزات موسى و عيسى عليهما السّلام ؛ « 1 » چون جسم بودن خداوند محال است ، سخن غلات از پايه فرومىريزد ، و اين‌كه آنان معجزات امير المؤمنين را دليل بر الوهيت او دانسته‌اند باطل است ، زيرا موسى و عيسى نيز داراى معجزات بودند ، و هرگز داراى مقام الوهيت نبودند .\r\nب ) شيخ صدوق مىگويد : اعتقاد ما در مورد غلات و مفوّضه اين است كه آنان كافران به خدا مىباشند . « 2 »\r\nج ) شيخ مفيد : غلات گروهى از متظاهران به دين اسلام مىباشند كه امير المؤمنين و ائمه از ذرّيّه‌ى او را به الوهيت و پيامبرى نسبت دادند ، آنان گمراه و كافرند ، و امير المؤمنين به قتل آنان دستور داد ، و ائمه‌ى ديگر نيز آنان را كافر و خارج از اسلام دانسته‌اند . « 3 »\r\nد ) علّامه‌ى حلّى مىگويد : برخى از غلات معتقد به الوهيت امير المؤمنين و برخى از آنان معتقد به نبوت او شدند و اين اعتقادات باطل است ، زيرا ما اثبات نموديم كه خدا جسم نيست و حلول در مورد خدا محال است ، و اتحاد نيز باطل مىباشد ، نيز اثبات نموديم كه محمد صلّى اللّه عليه و آله خاتم پيامبران است . « 4 »\r\n\r\n\r\n","description":"","footnote":"\r\n( 1 ) . انوار الملكوت في شرح الياقوت ، ص 201 .\r\n( 2 ) . الاعتقادات ، ص 71 .\r\n( 3 ) . تصحيح الاعتقاد ، ص 109 .\r\n( 4 ) . انوار الملكوت ، ص 202 .\r\n","page_name":" 315 ","page_number":315},
  {"content":"\r\n\r\nه ) علّامه مجلسى ( وى ، پس از برشمردن مصاديق غلو كه در روايات به آنها اشاره شده است ) گفته است : اعتقاد به هريك از اين موارد موجب كفر و الحاد و خروج از دين است ، چنان‌كه دلايل عقلى و آيات و روايات بر آن دلالت دارند و پيشوايان معصوم عليهم السّلام از غاليان تبرّى جسته و حكم به كفر و قتل آنان نموده‌اند ، و اگر احيانا در احاديث مطلبى خلاف اين يافت شود بايد تأويل گردد ، و اگر قابل تأويل نيست ، از افتراهاى غلات مىباشد . « 1 »\r\nاينها نمونه‌هايى از تصريحات علماى بزرگ شيعه در رد غلو و مشرك بودن غاليان ، به يكى از معانى يادشده‌ى آن است و اين مطلب در كتب كلام و فقه شيعه به صورت مكرّر و مؤكّد وارد شده است كه اين مقال گنجايش ذكر آنها را ندارد .\r\n\r\n\r\n","description":"","footnote":"\r\n( 1 ) . بحار الانوار : 25 / 346 .\r\n","page_name":" 316 ","page_number":316},
  {"content":"\r\n\r\n\r\nبرداشت‌هاى نادرست و اتهامات ناروا\r\nبا وجود اين تصريحات جاى بسى تعجّب و تأسّف است كه گاهى از طرف افرادى مغرض يا ناآگاه ، شيعه‌ى اماميه به غلو در مورد ائمّه‌ى معصوم عليهم السّلام متّهم مىگردد ، گاهى اين اتهام از آنجا ناشى شده است كه به حقيقت غلو توجه نشده و درنتيجه ، برخى از اعتقادات شيعيان نسبت به پيشوايان معصوم عليهم السّلام مانند اعتقاد به عصمت آنان ، داشتن كرامت و اعجاز ، و عالم بودن به امور غيبى با اذن و مشيت الهى ، به‌عنوان غلو در حق آنان به شمار آمده است .\r\nولى اين پندارى بيش نيست ، زيرا حقيقت غلو چنان‌كه قبلا توضيح داده شدآن است كه براى آنان مقام الوهيت و ربوبيت ، يا نبوّت و پيامبرى قايل شويم ، ولى آنچه از شؤون الوهيت و از مختصات نبوت نيست هيچ ربطى به مسأله‌ى غلو در دين ندارد ، بلكه در آن موارد اگر آنچه در مورد آنان معتقد شده‌ايم واقعيت داشته باشد ، اعتقاد ما حقيقت داشته و گزافه نيست ، و اگر واقعيت نداشته باشد ، از اقسام غلو شرعى نيست و فقط از مصاديق غلو لغوى است . و البته ، اعتقاد به عصمت ائمّه‌ى و آگاهى آنان بر غيب و داشتن معجزه و كرامت همگى واقعيت دارد ، چنان كه در كتب كلام اثبات گرديده است .\r\nاصولا دارا بودن مقام عصمت و برخوردار بودن از موهبت اعجاز و كرامت و آگاهى بر غيب از مقامات اولياى بزرگ الهى است و اختصاص به پيامبران و امامان نيز ندارد ، قرآن كريم از عصمت مريم خبر داده مىفرمايد :  إِنَّ اللَّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمِينَ  ( آل عمران / 42 ) ، و نيز در مورد كرامت او فرموده است :\r\n كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً  ( آل عمران / 37 ) ، و نيز از\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكرامت يكى از ياران سليمان خبر داده مىفرمايد :  قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ  ( نمل / 40 )\r\nدر احاديث اسلامى بابى تحت عنوان « محدّث » گشوده شده و از كسانى كه داراى اين مقام بوده‌اند يادشده است ، محدّث كسى را گويند كه بدون اين‌كه داراى مقام نبوى ، بوده و ملك و فرشته را در خواب يا بيدارى مشاهده كند ، چيزى از عالم غيب به او الهام مىشود .\r\nابو عبد اللّه بخارى از ابو هريره روايت نموده كه گفت : پيامبر فرمود : در ميان بنى اسراييل افرادى بودند كه بدون اين‌كه داراى مقام نبوت باشند از جانب غيب با آنان گفت‌وگو مىشد . « 1 »\r\nو در احاديث شيعه نيز از پيشوايان معصوم عليهم السّلام به‌عنوان محدّث و از فاطمه زهرا به‌عنوان « محدّثة » يادشده ؛ چنان‌كه محدّث كلينى ، روايات آن را در كافى و مجلسى ، در بحار الانوار آورده است . ائمه‌ى اهل البيت عليهم السّلام براى جلوگيرى از هر گونه سوء تفسير و اين‌كه كسى در مورد آنان توهّم نبوت نكند ، و نيز براى رد عقيده‌ى كسانى كه چنان تفسير نادرستى داشتند ، تصريح نموده‌اند كه علوم و آگاهى ما مربوط به بيان حلال و حرام شريعت اسلام است كه پيامبر صلّى اللّه عليه و آله آورده است ، و ما هرگز داراى منصب نبوت نمىباشيم . چنان‌كه از امام صادق عليه السّلام روايت كه فرمود : « انما الوقوف علينا في الحلال و الحرام ، فأمّا النبّوة فلا » « 2 » مفاد حديث اين\r\n\r\n\r\n","description":"","footnote":"\r\n( 1 ) . صحيح البخارى ، ط دار المعرفة ، بيروت : 2 / 295 .\r\n( 2 ) . اصول كافى : 1 / 268 ؛ بحار الانوار : 26 / 83 .\r\n","page_name":" 318 ","page_number":318},
  {"content":"\r\n\r\nاست كه ما داراى مقام و منصب نبوت نيستيم ، آنچه مربوط به ما است بيان احكام شريعت به نيابت از پيامبر مىباشد . اين ، كارى است كه فقهاى مذاهب اسلامى نيز انجام مىدهند با اين تفاوت كه علم ائمّه به احكام شريعت اكتسابى نيست ، بلكه لدنى و افاضى است كه از جانب خداوند و توسّط پيامبر در اختيار آنان قرار داده شده است . پيامبر آورنده‌ى اصل شريعت ، و ائمّه ، نايبان و جانشينان او در بيان شريعت مىباشند .\r\n\r\nيادآورى دو مطلب\r\nدر اين‌جا يادآورى اين نكته لازم است كه گرچه اصطلاح وحى در لغت اعم از وحى نبوت است ، و بر هرگونه الهام غيبى اطلاق مىشود ، چنان‌كه در قرآن در مورد الهام به مادر موسى ، و نيز در مورد الهام غريزى زنبور عسل به كار رفته است ، ولى ، براى آن‌كه مرز ميان وحى و نبوت و غير آن محفوظ بماند و اين‌دو به يكديگر مشتبه نگردند ، علماى اسلام اطلاق كلمه‌ى وحى را بر آگاهىهاى غيبى غير از وحى نبوت جايز نمىشمارند . شيخ مفيد - پس از بيان عموميت معناى وحى در لغت و اشاره به مواردى كه در قرآن كلمه‌ى وحى به كار رفته - در اين‌باره چنين گفته است :\r\n« گاهى خداوند در عالم رؤيا حقايقى را بر بندگان خود روشن مىسازد كه در بيدارى نيز حقانيت آن ثابت مىشود ، ولى ، پس از استقرار شريعت اسلام به اين نوع آگاهىها وحى گفته نمىشود . به علومى كه خداوند به ائمه‌ى اهل بيت القاء مىكند نيز وحى اطلاق نمىگردد ، زيرا اجماع مسلمانان بر اين است كه پس از پيامبر اكرم صلّى اللّه عليه و آله بر كسى وحى نمىشود و آگاهىهاى غيبى كه براى افرادى حاصل مىشود وحى ناميده نمىشود ، و هيچ اشكالى ندارد كه خداوند زمانى اطلاق اين كلمه را در همه‌ى موارد الهامات و القاءات\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nغيبى ( مانند مادر موسى ، و زنبور عسل و . . . ) وحى بنامد ، و در زمان ديگر آن را به قسم خاصى از آن ( يعنى وحى نبوت ) اختصاص دهد . « 1 »\r\n2 . معجزه و كرامت نيز از يك مقوله‌اند و حقيقت آنها يك‌چيز است ، و آن انجام كارى خارق‌العاده است كه در شرايط يكسان افراد ديگر از انجام آن عاجزند و مستند به امداد غيبى الهى مىباشد و آورنده‌ى آن نيز غرضى جز اثبات حقانيت مدّعاى حق خود ندارد ، ولى تفاوت اعجاز در مورد پيامبران با ديگران در مقرون بودن آن با دعوى نبوت است ، معجزه آن كار خارق‌العاده‌اى است كه با ادّعاى نبوت همراه است .\r\nفخر الدّين رازى پس از بيان اين‌كه كرامت براى اولياى الهى امرى جايز است و اشاره به كرامت مريم و آصف بن برخيا گفته است : « ثمّ تتميّز الكرامات عن المعجز بتحدّي النبوّة » . « 2 »\r\nصاحب مواقف ( عضد الدين ايجى ) پس از بيان اين‌كه از شرايط معجزه اين است كه مقدّم بر ادّعاى نبوّت نباشد ، گفته است : اگر اشكال شود به معجزاتى كه پيامبر اسلام صلّى اللّه عليه و آله قبل از نبوّت داشت ، مانند سايه افكندن ابر بر او ، و سلام كردن سنگ و كلوخ بر او ، پاسخ مىدهيم كه اينها از نوع كراماتى است كه براى اولياى الهى حاصل مىگردد ، و مقام پيامبران قبل از رسيدن به نبوت از مقام اولياى كم‌تر نيست » . « 3 »\r\n\r\n\r\n","description":"","footnote":"\r\n( 1 ) . تصحيح الاعتقاد : ص 99 - 100 .\r\n( 2 ) . تلخيص المحصّل ، ط دار الاضواء ، ص 373 .\r\n( 3 ) . شرح المواقف : 8 / 225 .\r\n","page_name":" 320 ","page_number":320},
  {"content":"\r\n\r\nمير سيّد شريف گرگانى نيز كرامت را چنين تعريف كرده است : « هي ظهور امر خارق للعادة من قبل شخص غير مقارن لدعوى النبوّة » . « 1 »\r\nحاصل سخن اين‌كه معجزه و كرامت در اين‌كه امرى خارق‌العاده‌اند و از صالحان و پاكان صادر مىشود و اهداف الهى نيز بر آنها مترتّب است يكسانند ، و تفاوت آنها مربوط به داشتن دعوى نبوت و عدم آن است ، و اكثريت علماى اسلام ظهور كارهاى خارق‌العاده را بر صالحان و پارسايان از امت اسلامى جايز شمرده و آن را « كرامت » مىنامند .\r\nاز مطالب ياد شده روشن گرديد كه اعتقاد اماميه در مورد امامان معصوم عليهم السّلام كه آنان را معصوم دانسته و علم غيب و كرامت براى آنان قايل مىباشند به هيچ‌وجه دليل بر نبوت آنان نبوده و با اصل خاتميّت منافات ندارد ، و هيچ‌يك از آنان نيز نه تنها چنين ادّعايى ندارند ، بلكه باشدت تمام با آن مخالفت نموده‌اند ، چنان‌كه نمونه‌هايى از احاديث اهل بيت و علماى اماميه را در اين‌باره نقل نموديم ، اگر اعتقاد به اين‌گونه مقامات ملازم با نبوت باشد ، بايد مريم عذرا و آصف بن برخيا ( وزير و وصى حضرت سليمان ) نيز پيامبر باشند ، و يا مطابق آنچه در صحيح بخارى و غير آن آمده بايد خليفه‌ى دوم نيز پيامبر باشد و . . .\r\n\r\n\r\n","description":"","footnote":"\r\n( 1 ) . التعريفات ، ص 79 .\r\n","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\n\r\nبخش چهارم كلّياتى در مورد معاد\r\nفصل اوّل : فلسفه‌ى قيامت و حقيقت معاد فصل دوّم : قبر و برزخ فصل سوّم : حوادث و مواقف قيامت فصل چهارم : قيامت و شفاعت\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\nفصل اوّل فلسفه‌ى قيامت و حقيقت معاد\r\nقيامت تجلّىگاه رحمت ، حكمت و عدل الهى است . قرآن كريم در اين‌باره مىفرمايد :\r\n كَتَبَ عَلى نَفْسِهِ الرَّحْمَةَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيهِ  « 1 » خداوند رحمت را بر خود لازم نموده است ، به تحقيق كه در روز قيامت كه ترديدى در آن نيست ، شما را جمع خواهد نمود .\r\nرحمت از صفات كمال الهى است و مفاد آن اين است كه خداوند برآورنده‌ى نياز موجودات است ، و هريك از آنها را به سوى كمال كه شايستگى آن را دارد هدايت كرده و به آن نايل مىسازد . « 2 » آفرينش انسان با ويژگىهايى كه دارد به روشنى بر شايستگى انسان نسبت به حيات ابدى دلالت مىكند .\r\n\r\n\r\n","description":"","footnote":"\r\n( 1 ) . انعام / 13 .\r\n( 2 ) - الميزان : 7 / 25 .\r\n","page_name":" 325 ","page_number":325},
  {"content":"\r\n\r\nپس بايد سراى ديگرى وجود داشته باشد كه حيات ابدى ، انسان در آن تحقق يابد .\r\nقيامت مقتضاى حكمت الهى نيز هست ، زيرا اگر جهان طبيعت كه ملازم با تغيير و حركت است ، به نقطه‌اى نرسد كه قرار و ثبات بر آن حكم‌فرماست ، جهان به غايت خود نخواهد رسيد ، و فعل بدون غايت از خداوندى كه حق مطلق و حكيم است ، محال است . چنان‌كه مىفرمايد :\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  . « 1 »\r\nدر جاى ديگر ، پس از بيان اين‌كه خداوند آسمان‌ها و زمين و آنچه در آنها است را بيهوده نيافريده است ، از قيامت سخن گفته و فرموده است  إِنَّ يَوْمَ الْفَصْلِ مِيقاتُهُمْ أَجْمَعِينَ  . « 2 »\r\nفلسفه‌ى ديگر قيامت اين است كه عدل الهى در مورد نيكوكاران و بدكاران و مؤمنان و كافران به طور كامل تحقق يابد ، چراكه در هم آميختگى و به هم پيوستگى زندگى افراد بشر در دنيا مانع از تحقق كامل عدل الهى در مقام جزا و مكافات است ، از اين روى ، لازم است سراى ديگر باشد ، كه زمينه‌ى تحقّق عدل جزايى و كيفرى الهى به طور كامل فراهم گردد . قرآن كريم در اين‌باره مىفرمايد :\r\n أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ ، أَمْ نَجْعَلُ الْمُتَّقِينَ كَالْفُجَّارِ  « 3 » : آيا مؤمنان و صالحان را با مفسدان در زمين ، و پرهيزگاران را با تبهكاران يكسان قرار خواهيم داد ؟\r\n\r\n\r\n","description":"","footnote":"\r\n( 1 ) - مؤمنون / 115 .\r\n( 2 ) - دخان / 40 .\r\n( 3 ) - ص / 28 .\r\n","page_name":" 326 ","page_number":326},
  {"content":"\r\n\r\nنيز مىفرمايد :   أَ فَنَجْعَلُ الْمُسْلِمِينَ كَالْمُجْرِمِينَ ما لَكُمْ كَيْفَ تَحْكُمُونَ   « 1 » : آيا تسليم شوندگان در برابر فرامين الهى را چون مجرمان قرار خواهيم داد ، چگونه داورى مىكنيد ؟\r\n\r\nحقيقت معاد\r\nمعاد به معنى بازگشتن است ، و مقصود از آن در اصطلاح شرع ، تعلق دوباره‌ى روح به بدن به هنگام برپايى قيامت است .\r\nبر اين اساس ، معاد هم به روح مربوط مىشود و هم به بدن ، يعنى هم جسمانى است و هم روحانى . پاداش‌ها و كيفرهاى اخروى دوگونه است ، برخى پاداش‌ها و كيفرها ، عقلانى و روحانى است كه درك آنها به بدن و قواى حسّى نياز ندارد ، مانند حسرت جانكاه براى تبهكاران ، و رضوان الهى براى پرهيزگاران و مقربان . قرآن كريم در مورد حسرت جانكاه تبهكاران مىفرمايد :  كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ  « 2 » . و در مورد رضوان الهى براى پرهيزگاران مىفرمايد :  وَ رِضْوانٌ مِنَ اللَّهِ أَكْبَرُ  . « 3 »\r\nنوع ديگر پاداش‌ها و كيفرها جسمانى و محسوس است ، و درك آنها به بدن و قواى بدنى نياز دارد . اين‌گونه پاداش‌ها و كيفرها به تفصيل در آيات قرآن و روايات\r\n\r\n\r\n","description":"","footnote":"\r\n( 1 ) - قلم / 35 .\r\n( 2 ) - بقره / 167 .\r\n( 3 ) - توبه / 72 .\r\n","page_name":" 327 ","page_number":327},
  {"content":"\r\n\r\nبيان شده است . تحقق اين‌گونه پاداش‌ها و كيفرها بدون حشر بدن‌هاى مردگان امكان‌پذير نيست .\r\nگذشته از اين دسته از آيات كه بر معاد جسمانى دلالت مىكنند ، آيات بسيار ديگرى نيز ناظر به معاد جسمانى مىباشند . از اين دسته است آياتى كه انكار و استبعاد منكران معاد را بازگو كرده است ، آنچه در اين آيات مورد انكار يا استبعاد منكران معاد است ، زنده شدن دوباره‌ى بدن‌ها پس از متلاشى شدن و پراكنده شدن در خاك است . و قرآن كريم به انكار و استبعاد آنان از طريق گستردگى علم و قدرت الهى پاسخ داده است . اگر معاد جسمانى لازم نبود طريق معقول‌تر و ساده‌تر در پاسخ آنان ، انكار چنين معادى بود ، نه پاسخگويى به اشكالات و شبهات آنان از طريق علم و قدرت نامتناهى خداوند ، و آسان‌تر بودن خلقت دوباره از خلقت نخست ، و ذكر شاهد و مثال براى تحقّق پديده‌ى اماته و احياء در جهان و مانند آن .\r\nاين‌گونه آيات و آيات بسيار ديگرى از اين قبيل ، به هيچ‌وجه قابل تأويل نيست ، و در نتيجه نظريه‌ى كسانى كه فقط به معاد روحانى قايل شده و آيات مربوط به معاد جسمانى را تأويل كرده‌اند ، پذيرفته نيست . محقق طوسى پس از بيان اين‌كه آيات مربوط به معاد جسمانى بسيار است گفته است « و اكثره ممّا لا يقبل التأويل » ، سپس نمونه‌هايى از اين آيات را نقل كرده است . « 1 »\r\nزندگى دنيوى انسان با مرگ پايان مىپذيرد . پس از مرگ به عالم برزخ وارد مىشود ، و سرانجام به سراى آخرت قدم خواهد گذاشت و پاداش و كيفر اعمال خود را دريافت\r\n\r\n\r\n","description":"","footnote":"\r\n( 1 ) - تلخيص المحصّل ، ص 393 - 394 .\r\n","page_name":" 328 ","page_number":328},
  {"content":"\r\n\r\nخواهد كرد . بر اين اساس ، براى انسان سه گونه حيات مقدّر شده است .\r\n1 . حيات دنيوى ؛\r\n2 . حيات برزخى ؛\r\n3 . حيات اخروى .\r\nحيات دنيوى انسان از فصل‌ها و مرحله‌هاى گوناگون تشكيل مىشود . مهم‌ترين فصل حيات دنيوى بشر از وقتى آغاز مىشود كه به حدّ بلوغ شرعى مىرسد و در زمره‌ى مكلّفان به تكاليف الهى قرار مىگيرد . از اين مرحله او چگونگى حيات اخروى خويش را رقم مىزند ، و تصميم مىگيرد كه در جرگه‌ى صالحان باشد يا طالحان . از اصحاب جنّت باشد يا نار .\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\nفصل دوّم قبر و برزخ\r\nاز لحظه‌ى مرگ ، حيات برزخى انسان فرامىرسد . فاصله‌ى مرگ تا قيامت را برزخ گويند چنان‌كه قرآن كريم فرموده است  وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ  « 1 » .\r\nنخستين رخداد مهم در عالم برزخ پرسش‌هايى است كه توسط فرشتگان الهى در مورد توحيد ، نبوت و يك رشته عقايد دينى از انسان مىشود . نوع پاسخ‌هايى كه به اين پرسش‌ها داده مىشود ، به چگونگى ايمان و اعتقاد انسان در دنيا بستگى دارد . اين مرحله كه « سؤال در قبر » نام دارد از عقايد مسلم شيعه است . شيخ صدوق در رساله‌ى اعتقادات خود چنين گفته است :\r\n« اعتقاد ما در مورد سؤال در قبر اين است كه آن حق است ، و هركس به سؤالاتى كه از او مىشود پاسخ درست دهد مشمول رحمت الهى خواهد بود ، و هر كس پاسخ نادرست دهد ، گرفتار عذاب خداوند خواهد شد » . « 2 »\r\n\r\n\r\n","description":"","footnote":"\r\n( 1 ) - مؤمنون / 100 .\r\n( 2 ) . الاعتقادات في دين الامامية ، باب 17 ، ص 38 .\r\n","page_name":" 331 ","page_number":331},
  {"content":"\r\n\r\nشيخ مفيد پس از اشاره به مسأله‌ى سؤال در قبر يادآور شده است : « سؤال در قبر دليل بر اين مطلب است كه مردگان در قبر زنده مىشوند ، آنگاه حيات آنان تا روز قيامت ادامه خواهد داشت » . « 1 »\r\nمحقق طوسى نيز در مورد عذاب در قبر ، كه مخصوص گروهى از آدميان است - گفته است : « عذاب قبر واقع خواهد شد ، زيرا عقلا امرى است ممكن ، و روايات متواتر نيز بر آن دلالت مىكند » . « 2 »\r\nدر روايات از قبر به‌عنوان باغى از باغ‌هاى بهشت ، يا گودالى از گودال‌هاى دوزخ تعبير شده است : « القبر روضة من رياض الجنّة أو حفرة من حفر النّيران » . « 3 »\r\nمقصود از قبر در اين‌گونه روايات ، مكانى كه بدن مرده را در آن دفن مىكنند نيست ، بلكه مقصود همان سراى برزخ است . « 4 »\r\nبديهى است ، براساس قواعد عدليه و نصوص دينى « 5 » سؤال در قبر مخصوص كسانى است كه واجد شرايط تكليف بوده‌اند ، بنابراين كودكان ، سفيهان ، و مستضعفان را شامل نمىشود ، بدين جهت در روايات وارد شده است كه تنها از مؤمنان و كافران محض سؤال مىشود . « 6 »\r\n\r\n\r\n","description":"","footnote":"\r\n( 1 ) - تصحيح الاعتقاد ، ص 35 - 46 .\r\n( 2 ) - كشف المراد ، مقصد 6 ، مسأله‌ى 14 .\r\n( 3 ) - خصال شيخ صدوق ، خصلت‌هاى سه‌گانه ، حديث 91 .\r\n( 4 ) - همان .\r\n( 5 ) - فروع كافى : 1 / 235 - 237 .\r\n( 6 ) - بحار الانوار : 6 / 270 - 276 .\r\n","page_name":" 332 ","page_number":332},
  {"content":"\r\n\r\n\r\nفصل سوّم حوادث و مواقف قيامت\r\nپس از زنده شدن مردگان و ورود آنها به عرضه‌ى قيامت و قبل از ورود به بهشت يا دوزخ حوادث مهمّى رخ خواهد داد كه در قرآن كريم و احاديث اسلامى به تفصيل بيان شده است . برخى از اين حوادث به قرار ذيل است .\r\n1 . حساب و ميزان : از جمله حوادث مهمّ قيامت رسيدگى به حساب اعمال و سنجش آنهاست اعمال مكلّفان به شيوه‌هاى مختلف بررسى و در مورد آنها داورى خواهد شد . يكى از آن شيوه‌ها اين است كه نامه اعمال هركس به دست وى داده مىشود تا خود به حساب اعمالش آگاه شود . « 1 » ديگر كه گواهانى چون پيامبران و فرشتگان بر اعمال آنان گواهى مىدهند . « 2 » گذشته از اين ، ميزان‌هاى عدل برپا\r\n\r\n\r\n","description":"","footnote":"\r\n( 1 ) - اسراء / 13 - 14 .\r\n( 2 ) - نحل / 89 ؛ نساء / 41 ؛ ق / 18 .\r\n","page_name":" 333 ","page_number":333},
  {"content":"\r\n\r\nمىگردد و اعمال مكلّفان براساس آن ميزان‌ها به طور عادلانه رسيدگى مىشود . « 1 » از ديگر گواهان روز قيامت اعضاء و جوارح انسان خواهد بود . « 2 »\r\nچنان‌كه تجسم اعمال كامل‌ترين و دقيق‌ترين نوع حساب و سنجش اعمال بشر در قيامت مىباشد . « 3 »\r\n2 . صراط : از روايات اسلامى به دست مىآيد كه در قيامت گذرگاهى عمومى وجود دارد كه همگان بايد از آن عبور كنند . اين گذرگاه صراط ناميده مىشود .\r\nصراط ، راهى است كه از متن يا بالاى دوزخ مىگذرد ، و هركس از آن بگذرد وارد بهشت خواهد شد ، و هركس در آن بلغزد به دوزخ فرو خواهد افتاد . مفسران اسلامى آيه 71 و 72 سوره‌ى مريم « 4 » را نيز ناظر بر اين راه دانسته‌اند .\r\n3 . اعراف : ميان بهشت و دوزخ جايگاهى است كه اعراف ناميده مىشود . و بر آن انسانهاى و الا مقامى قرار دارند كه بهشتيان و دوزخيان را مىشناسند ، گويا آنان داوران عرصه‌ى قيامتند ، اين انسان‌هاى و الا پيامبران و اوصياى گرامى آنان مىباشند .\r\n\r\n\r\n","description":"","footnote":"\r\n( 1 ) - انبياء / 47 .\r\n( 2 ) - نور / 24 ؛ فصلت / 20 - 21 .\r\n( 3 ) - توبه / 34 - 35 .\r\n( 4 ) -   وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا * ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا   : همه‌ى شما وارد دوزخ خواهيد شد ، سپس پرهيزگاران را نجات مىدهيم ، و ستمكاران را در آن رها خواهيم كرد .\r\n","page_name":" 334 ","page_number":334},
  {"content":"\r\n\r\n4 . لواء الحمد : زمانى كه رسيدگى به حساب اعمال پايان مىيابد و سرنوشت دوزخيان و بهشتيان روشن مىشود ، پروردگار متعال پرچمى را كه به « لواء الحمد » معروف است به دست پيامبر اكرم صلّى اللّه عليه و آله مىسپارد ، و او پيشاپيش بهشتيان به سوى بهشت حركت مىكند .\r\n5 . حوض كوثر : در احاديث اسلامى از وجود حوضى بزرگ در صحراى محشر خبر داده شده است كه به حوض كوثر معروف است . پيامبر اكرم صلّى اللّه عليه و آله پيش از ديگران كنار آن حوض قرار مىگيرد . و رستگاران امت اسلامى ، به وسيله پيامبر اكرم صلّى اللّه عليه و آله و اهل بيت گرامى آن حضرت صلّى اللّه عليه و آله از آب آن مىنوشند .\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nفصل چهارم قيامت و شفاعت\r\nيكى از حوادث مهم كه در قيامت رخ خواهد داد ، شفاعت شافعان در مورد برخى از گناهكاران است . اين گروه به واسطه‌ى شفاعت مورد عفو و بخشش الهى قرار خواهند گرفت و در زمره‌ى بهشتيان قرار مىگيرند . اعتقاد به شفاعت مورد اتفاق همه‌ى مذاهب اسلامى است . زيرا قرآن كريم و سنّت نبوى بر آن تصريح نموده است . قرآن كريم با مسلّم گرفتن اصل شفاعت به بيان برخى از احكام و ويژگىهاى آن پرداخته است . از جمله اين‌كه شفاعت تنها به اذن الهى انجام مىگيرد  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  « 1 » . باز مىفرمايد :  ما مِنْ شَفِيعٍ إِلَّا مِنْ بَعْدِ إِذْنِهِ  « 2 » .\r\nمطلب ديگرى كه قرآن كريم در مسأله‌ى شفاعت به آن پرداخته ، ابطال عقيده‌ى\r\n\r\n\r\n","description":"","footnote":"\r\n( 1 ) - بقره / 255 .\r\n( 2 ) - يونس / 3 .\r\n","page_name":" 337 ","page_number":337},
  {"content":"\r\n\r\nبت‌پرستان و مشركان در اين‌باره است ، مشركان به الوهيت معبودان خود عقيده داشتند ، و شفاعت آنها را ناشى از الوهيت آنها مىانگاشتند ، و بدين‌جهت بود كه براى شفاعت آنها هيچ‌گونه شرط و قيدى از قبيل اين‌كه خداوند به آنها اذن بدهد ، قايل نبودند . قرآن كريم در ردّ اين عقيده مىفرمايد :  وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ   قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ ، سُبْحانَهُ وَ تَعالى عَمَّا يُشْرِكُونَ  . « 1 »\r\nبنابراين ، استدلال به آياتى كه شفاعت خواهى مشركان از بتها را مردود مىشمارد ، بر نادرست دانستن اصل شفاعت در اسلام ، مغالطه‌اى آشكار است .\r\nچراكه در شفاعت اسلامى نه اعتقاد به الوهيت شافعان مطرح است ، و نه بىقيد و شرط بودن شفاعت آنان .\r\nقرآن كريم از فرشتگان به‌عنوان شفاعت‌كنندگانى يادكرده است كه جز كسانى كه خداوند مىپسندد ، شفاعت نخواهند كرد :   بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ    وَ لا يَشْفَعُونَ إِلَّا لِمَنِ ارْتَضى  « 2 » .\r\nاز ديدگاه قرآن كريم ، پيامبر اكرم صلّى اللّه عليه و آله داراى مقام محمود خواهد بود ، مفسّران اسلامى با استناد به روايات بسيار ، مقام محمود ، را به شفاعت تفسير كرده‌اند :  عَسى أَنْ يَبْعَثَكَ رَبُّكَ مَقاماً مَحْمُوداً  « 3 » طبرسى گفته است : مفسّران اسلامى اتفاق نظر دارند كه\r\n\r\n\r\n","description":"","footnote":"\r\n( 1 ) - يونس / 18 .\r\n( 2 ) - انبياء / 26 - 28 .\r\n( 3 ) - اسراء / 79 .\r\n","page_name":" 338 ","page_number":338},
  {"content":"\r\n\r\nمقصود از مقام محمود مقام شفاعت است . يعنى روز قيامت ، پيامبر اكرم صلّى اللّه عليه و آله پرچم ستايش ( لواء الحمد ) را در دست مىگيرد و تمام پيامبران زير آن پرچم گرد مىآيند . او نخستين شفاعت كننده ، و اولين فردى است كه شفاعتش پذيرفته مىشود . « 1 »\r\nدر حديث نبوى مورد قبول همه‌ى مسلمانان در مورد شفاعت پيامبر اكرم صلّى اللّه عليه و آله در قيامت آمده است :\r\nانّما ا دّخرت شفاعتي لأهل الكبائر من امّتي « 2 » وجه اين‌كه شفاعت به گناهان كبيره اختصاص يافته اين است كه خداوند وعده كرده است ؛ هركسى از كباير اجتناب كند ، گناهان ديگر او بخشوده خواهد شد .\r\n إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ نُدْخِلْكُمْ مُدْخَلًا كَرِيماً  . « 3 »\r\n\r\nدرخواست شفاعت\r\nبدون شك ، هرگاه اصل شفاعت توسط پيامبر اكرم صلّى اللّه عليه و آله و ديگر شافعان در قيامت ، مسلّم و مشروع است درخواست آن از سوى مؤمنان نيز امرى مشروع خواهد بود . درخواست شفاعت از شافعان همچون درخواست دعا از ديگران در حقّ انسان است ، كه در مشروعيّت آن ترديدى نيست ، و اين مطلب در حديثى كه ابن عباس از پيامبر اكرم صلّى اللّه عليه و آله روايت كرده ، آمده است .\r\n\r\n\r\n","description":"","footnote":"\r\n( 1 ) . مجمع البيان : 3 / 435 . جهت آگاهى از روايات مربوط به تفسير آيه‌ى يادشده به تفسير برهان : 2 / 438 - 440 رجوع شود .\r\n( 2 ) - مجمع البيان : 1 / 104 ؛ من لا يحضره الفقيه : 3 / 376 ؛ صحيح بخارى : 1 / 42 ؛ مسند احمد : 1 / 301 .\r\n( 3 ) - نساء / 31 .\r\n","page_name":" 339 ","page_number":339},
  {"content":"\r\n\r\n\r\nوهابيان و شفاعت\r\nوهابيان اصل شفاعت را قبول دارند ولى در پاره‌اى از احكام و ويژگىهاى آن ديدگاه‌هايى دارند كه راه آنان را از ديگر مسلمانان جدا كرده است . و موجب شده است كه آنان - طبق مبنا و روش خاصى كه در برخورد با مخالفان فكرى و عقيدتى خود دارند - عقيده‌ى مسلمانان ديگر را در مسأله‌ى شفاعت ، عقيده‌اى شرك‌آلود معرّفى كنند . مهم‌ترين مسأله‌ى مورد اختلاف آنان و مسلمانان ديگر در مورد شفاعت به درخواست شفاعت از شافعان بازمىگردد . درخواست شفاعت از شافعان - چه درحال حيات آنها و چه پس از مرگ آنان - از نظر مسلمانان امرى جايز و مشروع است ، ولى به اعتقاد وهابيان چنين كارى نامشروع و بلكه شرك‌آميز است .\r\nبه عبارت ديگر درخواست شفاعت به دو صورت ممكن است ، يكى اين‌كه انسان مستقيماً از خداوند بخواهد كه پيامبر صلّى اللّه عليه و آله و ديگر كسانى كه مأذون در شفاعت مىباشند در حق انسان شفاعت كنند ، مثلًا بگويد : « اللّهم شفّع لي محمداً صلّى اللّه عليه و آله » . و ديگرى اين‌كه از پيامبر صلّى اللّه عليه و آله و ديگر صاحبان مقام شفاعت بخواهد كه نزد خداوند براى او شفاعت كنند . مثلًا بگويد :\r\n« يا محمد صلّى اللّه عليه و آله اشفع لي عند اللّه » يا « كن لي شفيعا عند اللّه » .\r\nوهّابيان تنها صورت نخست را پذيرفته‌اند ، و صورت دوم را نامشروع و مشركانه مىپندارند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nدلايل يا شبهات وهابيان\r\nآنان براى اثبات مدّعاى خود به وجوه ذيل استدلال كرده‌اند :\r\n1 . طلب شفاعت از شفيع به منزله دعا كردن و خواندن او است ، و دعا كردن غير خدا شرك در عبادت است ؛ زيرا خداوند از آن نهى كرده و فرموده است :  فَلا تَدْعُوا مَعَ اللَّهِ أَحَداً  . « 1 » درنتيجه طلب شفاعت از شفيع شرك در عبادت خواهد بود .\r\n2 . به گواهى قرآن كريم ، خداوند مشركان عصر رسالت را به اين دليل كه از غير خدا طلب شفاعت مىكردند ، مشرك دانست و پيامبر اكرم صلّى اللّه عليه و آله خون آنان را مباح دانسته و با آنان بر جهاد برخاسته است . قرآن كريم در اين‌باره فرموده است :\r\n وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ  « 2 » .\r\n3 - قرآن كريم شفاعت را حق ويژه‌ى خداوند دانسته و فرموده است :  قُلْ لِلَّهِ الشَّفاعَةُ جَمِيعاً  « 3 » بنابراين ، بايد شفاعت را فقط از خداوند درخواست كرد ، درخواست آن از غير خداوند با اختصاص آن به خدا منافات دارد .\r\nوجوه ديگرى نيز ، برخى از وهابيان گفته‌اند ، ولى عمده‌ترين وجوه و دلايل آنان كه در كلمات ابن تيميّه و محمد بن عبد الوهّاب آمده است ، وجوه يا دلايل ياد شده است . « 4 »\r\n\r\n\r\n","description":"","footnote":"\r\n( 1 ) - جن / 18 .\r\n( 2 ) - يونس / 18 .\r\n( 3 ) - زمر / 44 .\r\n( 4 ) . مجموع ادلّه‌ى وهّابيان با استناد به كتاب‌هاى آنان را مرحوم علّامه سيد محسن امين در كتاب كشف الارتياب ،\r\n","page_name":" 341 ","page_number":341},
  {"content":"\r\n\r\n\r\nنقد و بررسى\r\n\r\n1 . شفاعت و دعا\r\nاين مطلب كه شفاعت و درخواست آن از شفيع با دعا كردن و خواندن او همراه است ، جاى ترديد نيست ، ولى خواندن غير خدا به طور مطلق نه حرام است و نه مستلزم شرك . بدون شك درخواست كمك از مسلمانان امرى است مجاز و مشروع ، و بر ديگران واجب است كه در حد توان او را يارى دهند . چنان‌كه در حديث نبوى معروف آمده است : « من سمع مناد ، ينادي يا للمسلمين و لم يجبه فليس بمسلم » .\r\nاصولا اگر انجام عملى توسط فردى مجاز و مشروع باشد ، درخواست انجام آن از وى نيز مجاز و مشروع خواهد بود . هرگاه شفاعت كردن براى پيامبر صلّى اللّه عليه و آله و ديگر شفيعان در قيامت حق و مشروع است طلب شفاعت از آنان نيز حق و مشروع خواهد بود .\r\nدر كلمات وهابيان تأكيد شده است كه درخواست شفاعت از پيامبر صلّى اللّه عليه و آله و ديگر شافعان جايز نيست . مفاد اين مطلب - چنان‌كه در روايات نيز آمده است - اين است كه طلب شفاعت از شافعان در آخرت جايز است . در حالىكه اگر عملى شرك باشد ، حكم آن در دنيا و آخرت يكسان خواهد بود .\r\nاكنون اگر حقيقت شفاعت را تحصيل كنيم روشن خواهد شد كه شفاعت چيزى جز دعا كردن شفيع براى كسى كه استحقاق شفاعت دارد و درخواست بخشش او از جانب خداوند نيست . چنان‌كه نيشابورى در تفسير آيه‌ى  مَنْ يَشْفَعْ شَفاعَةً حَسَنَةً يَكُنْ لَهُ نَصِيبٌ مِنْها وَ مَنْ يَشْفَعْ شَفاعَةً سَيِّئَةً يَكُنْ لَهُ كِفْلٌ مِنْها  از مقاتل نقل كرده كه گفته است : مقصود از شفاعت نزد خداوند عبارت است از دعا\r\n\r\n\r\n","description":"","footnote":"\r\nباب سوم ، فصل اول ، ص 238 - 266 ، نقل و نقد كرده است .\r\n","page_name":" 342 ","page_number":342},
  {"content":"\r\n\r\nكردن براى مسلمانان ، زيرا از پيامبر صلّى اللّه عليه و آله روايت شده كه فرمود : « من دعا لأخيه المسلم به ظهر الغيب استجيب له و قال له الملك : و لك مثل ذلك » پس مقصود از نصيب در آيه‌ى يادشده همان است كه در حديث مزبور آمده است . يعنى دعايى كه در حق مسلمانى مىكند ، هم دعايش در حق آن مسلمان پذيرفته مىشود ، و هم خود او از آن نصيب مىبرد .\r\nبنابراين ، همان‌گونه كه انسان مىتواند از هر فرد مسلمان و مؤمنى درخواست دعا كند ، و اين مطلب مورد قبول وهابيان نيز هست ، طلب شفاعت از غير خدا هم جايز خواهد بود . نهايت اين‌كه در طلب شفاعت از ديگران ، تنها از كسانى مىتوان طلب كرد كه اهليت شفاعت داشته باشند ، مانند پيامبران ، صالحان ، مؤمنان و فرشتگان .\r\nفخر الدين رازى ، استغفار فرشتگان براى مؤمنان ، كه در آيه‌ى 7 سوره‌ى مؤمن « 1 » وارد شده است ، را به شفاعت تفسير كرده است و گفته است از اين آيه به دست مىآيد كه شفاعت فرشتگان مخصوص گنهكاران است ( نه چنان‌كه معتزله مىگويند شفاعت مخصوص غير گنهكاران و براى بالا رفتن مقام آن‌ها است ، نه در حق گنهكاران و براى بخشش گناهان آن‌ها ) .\r\nدر حديثى كه ابن عباس از پيامبر صلّى اللّه عليه و آله روايت كرده ، آمده است :\r\n« هرگاه مسلمانى از دنيا برود و چهل مؤمن بر جنازه‌ى او نماز بگذارند ، خداوند شفاعت آنان را در حق او مىپذيرد » . « 2 » واقعيت نماز ميّت ، چيزى جز دعا\r\n\r\n\r\n","description":"","footnote":"\r\n( 1 ) -  الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا   رَبَّنا وَسِعْتَ كُلَّ شَيْءٍ رَحْمَةً وَ عِلْماً فَاغْفِرْ لِلَّذِينَ تابُوا وَ اتَّبَعُوا سَبِيلَكَ وَ قِهِمْ عَذابَ الْجَحِيمِ  .\r\n( 2 ) - صحيح مسلم : 3 / 54 .\r\n","page_name":" 343 ","page_number":343},
  {"content":"\r\n\r\nدر حق مؤمن نيست ، بنابراين ، دعا نوعى شفاعت است . شكى نيست كه درخواست دعا از ديگران به اين‌كه انسان به ديگرى بگويد : « ادع لي » : براى من دعا كن ، امرى است مشروع .\r\nپس ، درخواست شفاعت از ديگرى به اين‌كه به او گفته شود : « اشفع لي عند اللّه » مشروع و جايز خواهد بود .\r\nگذشته از اين ، سيره‌ى مسلمانان گواه بر مشروعيت درخواست شفاعت است ، ترمذى از انس بن مالك نقل مىكند كه وى از پيامبر اكرم صلّى اللّه عليه و آله خواسته است تا در قيامت او را شفاعت كند . « 1 »\r\nهمان‌گونه كه يادآور شديم ، حقيقت شفاعت دعا و درخواست عفو و آمرزش گنهكار توسط پيامبر اكرم صلّى اللّه عليه و آله و ديگر شفاعت‌كنندگان در قيامت است . در قرآن كريم مواردى نقل شده است كه بر مشروعيت درخواست دعا از ديگرى دلالت مىكند .\r\n1 . فرزندان يعقوب ، از پدر خواستند تا براى آمرزش آنان استغفار كند . « 2 »\r\n2 . به گنهكاران توصيه شده است كه براى عفو و آمرزش گناهانشان ، هم خود استغفار كنند و هم از پيامبر صلّى اللّه عليه و آله بخواهند تا براى آنان استغفار كند . « 3 »\r\nممكن است گفته شود : آنچه وهابيان انكار مىكنند ، طلب شفاعت از پيامبر اكرم صلّى اللّه عليه و آله پس از وفات اوست ، نه در حال حيات آن حضرت ، و ادلّه‌ى يادشده مربوط به درخواست شفاعت و دعا از آن حضرت در حال حيات اوست .\r\n\r\n\r\n","description":"","footnote":"\r\n( 1 ) - صحيح ترمذى : 4 / 42 باب ما جاء في شأن الصراط .\r\n( 2 ) . يوسف / 97 .\r\n( 3 ) - نساء / 64 .\r\n","page_name":" 344 ","page_number":344},
  {"content":"\r\n\r\nپاسخ اين است كه وهابيان طلب دعا از پيامبر صلّى اللّه عليه و آله پس از وفات او را شرك مىدانند ، اگر شرك باشد ، در هردو حالت شرك خواهد بود . گذشته از اين ، مرگ پيامبر اكرم صلّى اللّه عليه و آله مربوط به جسم اوست ، اما روح او زنده است ، و شنيدن درخواست دعا و شفاعت ، و اجابت آن مربوط به روح است نه بدن . در احاديث بسيارى كه در مورد صلوات فرستادن بر پيامبر صلّى اللّه عليه و آله و سلام دادن به او پس از رحلت آن حضرت از راه دور يا نزديك وارد شده است ، تصريح شده است كه پيامبر صلّى اللّه عليه و آله اين سلام‌ها و درودها را مىشنود ، و به آنها پاسخ مىگويد . « 1 »\r\nعلاوه‌بر مطلب ياد شده ، در آداب زيارت پيامبر اكرم صلّى اللّه عليه و آله وارد شده است كه زاير درحالىكه در نزد قبر پيامبر دعا مىكند به او خطاب كرده و بگويد : « جئنا لقضاء حقّك و الاستشفاع بك فليس لنا يا رسول اللّه شفيع غيرك فاستغفر لنا و اشفع لنا » .\r\nبسيارى از علماى مذاهب اربعه‌ى اهل سنّت در كتب مناسك خود يادآور شده‌اند كه طلب شفاعت از آن حضرت در زيارت قبر او مستحب است . « 2 »\r\n\r\n2 . مشركان عصر رسالت و اعتقاد به شفاعت بت‌ها\r\nدر اين‌كه مشركان عصر رسالت براى بت‌ها و معبودهاى خود مقام شفاعت قايل بودند ، ترديدى نيست ، زيرا قرآن كريم با صراحت آن را بيان كرده است . ولى در اين‌باره بايد چند نكته را در نظر گرفت :\r\nالف ) آنچه در آيه‌ى مربوط به اعتقاد بت‌پرستان در مورد شفاعت بت‌ها آمده اين\r\n\r\n\r\n","description":"","footnote":"\r\n( 1 ) - به سنن ابو داود : 2 / 218 ؛ كنز العمال : 10 / 381 ؛ طبقات الشافعية : 3 / 406 - 408 ؛ في ظل اصول الاسلام ، ص 258 رجوع شود .\r\n( 2 ) - كشف الارتياب ، ص 320 ، به نقل از كتاب « خلاصة الكلام » تأليف احمد بن زيني دحلان .\r\n","page_name":" 345 ","page_number":345},
  {"content":"\r\n\r\nاست كه آنان هم بت‌ها را عبادت مىكردند و هم براى آنان مقام شفاعت قايل بودند .\r\nنه اين‌كه اعتقاد به شفاعت براى آنها سبب مشرك بودن آنها بوده است . تا گفته شود اعتقاد به شفاعت غير خدا مايه‌ى شرك در عبادت است .\r\nب ) در آيه‌ى كريمه در مورد درخواست شفاعت از بت‌ها سخنى به ميان نيامده است . آنچه مطرح شده است ، اعتقاد به شفاعت بت‌ها است .\r\n يَقُولُونَ هؤُلاءِ شُفَعاؤُنا عِنْدَ اللَّهِ  و نگفته است : « يقولون : اشفعوا لنا عند اللّه » .\r\nبنابراين اگر استدلال وهابيان به اين آيه درست باشد ، بايد گفت اعتقاد به شفاعت به طور مطلق شرك است ، و اين مطلب ، خود وهابيان را هم شامل مىشود .\r\nج ) آنچه از آيه‌ى كريمه به دست مىآيد اين است كه اعتقاد به شفاعت در چند صورت باطل است ، يكى در صورتى كه با پرستش فرد يا چيزى همراه باشد ، و ديگرى ، در صورتى كه مقام شفاعت براى فرد يا چيزى قايل شود كه خداوند چنين مقامى را به او نداده است . و سوم اين‌كه معتقد باشد حق شفاعت مطلق است ، و مشروط به هيچ شرطى نيست ، و هيچ‌يك از مسلمانان در مسأله‌ى شفاعت چنين عقايدى ندارند .\r\nحاصل آن‌كه آيه‌ى مزبور ، ناظر به مسأله‌ى مورد بحث ما ( درخواست شفاعت از شفيع ) نيست ، و نكاتى كه از آن استفاده مىشود ، مورد قبول همه‌ى مسلمانان است ، و در نتيجه نكوهش آن متوجه اعتقاد مسلمانان در مسأله‌ى شفاعت نيست .\r\n\r\n3 - اختصاص شفاعت به خداوند\r\nشفاعت از آن جهت كه نوعى تأثيرگذارى در سرنوشت بشر است ، از مظاهر و جلوه‌هاى ربوبيت خداوند است و بدين‌جهت اولا و بالذات به او اختصاص دارد ،\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nولى اين مطلب با اعتقاد به حق شفاعت براى پيامبران و صالحان منافات ندارد ، زيرا شفاعت آنان به صورت بالذات و مستقل نيست ، بلكه مستند به اذن و مشيت الهى است . و اين مطلبى است كه از قرآن كريم به روشنى به دست مىآيد . زيرا در عين اين‌كه شفاعت را به خداوند اختصاص داده است ، شفاعت با اذن الهى را براى غير خداوند ( مانند فرشتگان و پيامبر اكرم صلّى اللّه عليه و آله ) اثبات كرده است . مفاد اين دو دسته آيات اين است كه آنچه مخصوص خداوند است ، شفاعت مستند به اذن و مشيت الهى است .\r\nبنابراين ، آيه‌ى كريمه‌ى  قُلْ لِلَّهِ الشَّفاعَةُ جَمِيعاً  هيچ‌گونه دلالتى بر نفى شفاعت از ديگران ندارد ، چنان‌كه بر نفى طلب شفاعت از شافعان نيز دلالتى ندارد ، زيرا مفاد طلب شفاعت از شفيع اين است كه او بخشش گناهكار را از خداوند بخواهد ، نه اين‌كه خود به صورت مستقل گناه او را ببخشد . زمخشرى در تفسير آيه‌ى  قُلْ لِلَّهِ الشَّفاعَةُ جَمِيعاً  گفته است : « يعنى خداوند مالك شفاعت است و كسى نمىتواند در حق ديگرى شفاعت كند مگر به دو شرط ، يكى اين‌كه مشفوع له مورد رضايت خداوند باشد ( اهليت شفاعت را داشته باشد ) ، و ديگرى اين‌كه شفيع ، مأذون از جانب خداوند باشد ، اين دو شرط در مورد مشركان و شافعان آنها موجود نيست » . « 1 »\r\n\r\n\r\n","description":"","footnote":"\r\n( 1 ) - تفسير كشّاف : 4 / 30 .\r\n","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\n\r\nبخش پنجم چند فرع فقهى\r\nفصل اوّل : تقيه در اسلام فصل دوّم : سنّت و بدعت فصل سوّم : كيفيّت وضو فصل چهارم : سجده بر زمين فصل پنجم : خمس در اسلام فصل ششم : ازدواج موقّت\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n\r\nفصل اوّل تقيّه در اسلام تعريف تقيّه\r\nتقيّه در لغت از ريشه‌ى وقايه به معنى حفظ چيزى از خطر و ضرر است ، چنان كه تقوا نيز از اين ريشه است . تقوا يعنى نگهدارى نفس از محرّمات الهى . بنابراين ، تقيّه به معنى حفظ جان يا شرف و آبرو يا مال از خطر ديگرى است از طريق اظهار كردن عقيده يا عملى كه بر خلاف مذهب او و موافق با مذهب ديگرى است . آنچه گفته شد ، معنى لغوى و عرفى تقيّه است و در اصطلاح شرعى عبارت است از جلوگيرى از ضررى كه ممكن است از جانب ديگرى به انسان برسد از طريق موافقت كردن قولى يا فعلى با او در امرى كه بر خلاف حق است . « 1 » به عبارت ديگر تقيه در اصطلاح شرعى عبارت است از اظهار كردن امرى بر خلاف حكم دين از طريق قول يا فعل به انگيزه‌ى حفظ جان يا مال يا شرف و آبروى خود يا ديگرى . « 2 »\r\n\r\n\r\n","description":"","footnote":"\r\n( 1 ) . التحفّظ على ضرر الغير بموافقته في قول او فعل مخالف للحق ، شيخ انصارى ، رساله‌ى تقيّه .\r\n( 2 ) . اظهار خلاف الواقع في الأمور الدينية بقول أو فعل خوفا و حذرا على النفس او المال او العرض المعبّر عنه\r\n","page_name":" 351 ","page_number":351},
  {"content":"\r\n\r\n\r\nعقل و تقيه\r\nتقيه ، در اصل امرى است عقلى و براساس قاعده‌ى عقلى اهم و مهم استوار است ، سيره‌ى عقلاى بشر - اعم از متشرّعه و غير متشرّعه - بر اين استوار بوده كه هر گاه حفظ جان و مال و آبروى خود را در خطر مىديده‌اند ، و حفظ آن را در گرو اظهار قول يا فعلى بر خلاف مذهب مورد قبول خود ، و موافق با مذهب كسى كه از ناحيه‌ى او احساس خطر مىشده است ، از طريق تقيه ، خطر دشمن را بر طرف مىكرده‌اند . اكنون نيز در جوامع بشرى اين سيره استمرار و استقرار دارد . چنان‌كه در مواردى ، امرى مهم‌تر از جان يا مال ، يا عرض و آبرو در خطر قرار گيرد ، آن را مقدّم داشته و از مال و جان خود دست مىشويند .\r\nشكى نيست كه در مصاديق و موارد اهم و مهم ممكن است اختلاف نظرهايى ميان پيروان مكاتب و مذاهب مختلف وجود داشته باشد ، ولى اين‌گونه اختلافات ، با اتفاق نظر عقلا در حكم كلى تقيه منافاتى ندارد . چنان‌كه مصاديق مورد اتفاق همه‌ى عقلا نيز يافت مىشود . مثلا حفظ امنيت عمومى از مصالحى است كه عقلاى بشر براى آن اهمّيّت ويژه‌اى قايلند ، و براى آن دست از مال و جان خويش مىشويند .\r\n\r\n\r\n","description":"","footnote":"\r\nفي هذا الزمان بالشرف ، على نفسه او على غيره . سيد محسن امين ، نقض الوشيعة ، ص 181 .\r\n","page_name":" 352 ","page_number":352},
  {"content":"\r\n\r\n\r\nقرآن و تقيّه\r\nبرخى از آيات قرآن به روشنى بر تقيّه به‌عنوان يك قاعده‌ى شرعى دلالت مىكند .\r\n1 .  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ إِلَّا أَنْ تَتَّقُوا مِنْهُمْ تُقاةً  « 1 » : مفاد آيه اين است كه نبايد مؤمنان به جاى اين‌كه با يكديگر پيوند مودّت و نصرت برقرار كنند ، كافران را به‌عنوان ياور و دوست خود برگزينند ، هركسى چنين كند در پيشگاه الهى مقام و منزلتى ندارد ، يعنى كارى بر خلاف رضاى الهى انجام داده است ، مگر آن‌كه از كافران برحذر باشد و در شرايط تقيه قرار گيرد ، در آن صورت پيوند مودت و نصرت با كافران مجاز خواهد بود .\r\nمراغى در تفسير اين آيه گفته است : علماى اسلامى از اين آيه جواز تقيه را استنباط كرده‌اند ؛ يعنى اين‌كه انسان سخنى بگويد يا كارى انجام دهد كه بر خلاف حق باشد ، براى جلوگيرى از ضررى كه از دشمن به جان يا آبرو و شرف يا مال او وارد مىشود . « 2 »\r\n2 .  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ  . « 3 »\r\nمفاد آيه‌ى كريمه اين است كه هركسى پس از ايمان آوردن با قصد و اختيار كفر را برگزيند و اظهار كفر كند ، مشمول غضب و عذاب الهى خواهد شود ، مگر كسانى كه مورد اكراه و اجبار واقع شوند ، و با اين‌كه قلبشان سرشار از ايمان است ، براى\r\n\r\n\r\n","description":"","footnote":"\r\n( 1 ) - آل عمران / 28 .\r\n( 2 ) - تفسير المراغى : 3 / 136 .\r\n( 3 ) - نحل / 106 .\r\n","page_name":" 353 ","page_number":353},
  {"content":"\r\n\r\nحفظ جان خويش اظهار كفر كند ، چنين افرادى مشمول غضب و عذاب الهى نخواهند بود ؛ و اين چيزى جز قاعده و قانون تقيه نيست .\r\nمحدّثان و مفسّران اسلامى - اعم از شيعه و اهل سنّت نقل كرده‌اند كه اين آيه درباره‌ى عمّار ياسر نازل شده است كه وى و پدر و مادرش ( ياسر و سميّه ) و عدّه‌اى از اصحاب پيامبر صلّى اللّه عليه و آله مورد شكنجه و آزار مشركان واقع شدند ، ياسر و سميّه در اثر آن شكنجه‌ها به شهادت رسيدند ، و عمّار چيزى به زبان آورد كه مورد خواست مشركان بود ، بدين جهت از شكنجه مشركان نجات يافت و جان خود را حفظ كرد . نسبت به عمل خود بيمناك گرديد و با چشمان اشكبار نزد پيامبر صلّى اللّه عليه و آله آمد ، و جريان را براى پيامبر صلّى اللّه عليه و آله بازگو كرد ، پيامبر صلّى اللّه عليه و آله در حالىكه او را نوازش مىكرد فرمود اگر بارديگر نيز از تو چنين خواستند ، عمل كن . در اين هنگام آيه‌ى كريمه‌ى مورد بحث نازل گرديد . « 1 »\r\n3 .  وَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَهُ أَ تَقْتُلُونَ رَجُلًا أَنْ يَقُولَ رَبِّيَ اللَّهُ . . .  « 2 » مؤمن آل فرعون به حضرت موسى عليه السّلام ايمان آورده بود ، و با او رابطه‌ى پنهانى داشت . و حضرت موسى را از نقشه‌ى قتل او توسط فرعونيان آگاه نمود :\r\n قالَ يا مُوسى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ  . « 3 » ولى ايمان خود را از فرعونيان مكتوم مىداشت . پنهان داشتن ايمان جز به اين نبود كه\r\n\r\n\r\n","description":"","footnote":"\r\n( 1 ) - مجمع البيان : 3 / 388 ؛ تفسير الكشّاف : 2 / 430 ؛ تفسير ابن كثير : 4 / 228 .\r\n( 2 ) - مؤمن / 28 .\r\n( 3 ) - قصص / 20 .\r\n","page_name":" 354 ","page_number":354},
  {"content":"\r\n\r\nاقوال و افعالى را اظهار كند كه با عقايد فرعونيان هماهنگ بود ، ولى بر خلاف حق بود . و او اين كار را هم براى حفظ جان خود و هم براى كمك به حضرت موسى و حفظ جان او از خطر فرعونيان انجام مىداد . بنابراين او به اصل تقيه عمل مىكرد ؛ و قرآن كريم عمل او را با تكريم و ستايش يادمىكند .\r\n4 . گذشته از آيات ياد شده ، عموم يا اطلاق آيات ذيل نيز بر جواز يا وجوب تقيّه دلالت مىكند :\r\n-  وَ لا تُلْقُوا بِأَيْدِيكُمْ إِلَى التَّهْلُكَةِ  ( بقره / 195 ) .\r\n-  لا يُكَلِّفُ اللَّهُ نَفْساً إِلَّا ما آتاها  ( طلاق / 7 ) .\r\n-  ما جَعَلَ عَلَيْكُمْ فِي الدِّينِ مِنْ حَرَجٍ  « 1 » ( حج / 78 ) .\r\n\r\nتقيه از مسلمان\r\nآيات سه‌گانه‌ى اخير كه به عموم يا اطلاق آنها بر جواز تقيه استدلال شد ، تقيه از كافر و مسلمان را به طور يكسان شامل مىشوند ، اما سه آيه‌ى نخست مربوط به تقيه‌ى مسلمان از كافر مىباشد ، با اين حال به حكم اين‌كه مورد مخصّص نيست و ملاك عموميت دارد ، اين آيات تقيّه از مسلمان را نيز شامل مىشوند .\r\nفخر الدين رازى در تفسير آيه نخست ( آل عمران / 28 ) گفته است : « ظاهر آيه بر اين دلالت مىكند كه تقيّه مربوط به كفّار است ، ولى مذهب امام شافعى اين است ؛ هرگاه حالتى كه اگر در مورد كفّار پيش آيد ، تقيه جايز است ، در مورد مسلمانان هم\r\n\r\n\r\n","description":"","footnote":"\r\n( 1 ) - نقض الوشيعة ، ص 184 .\r\n","page_name":" 355 ","page_number":355},
  {"content":"\r\n\r\nتحقّق يابد ، تقيه در آن جايز خواهد بود . از نظر امام شافعى ، تقيه در مورد حفظ جان مسلم است ، و در مورد حفظ مال نيز احتمال آن را ترجيح داده است ، زيرا پيامبر صلّى اللّه عليه و آله فرموده است : « حرمة مال المسلم كحرمة دمه » و نيز فرموده است : « من قتل دون ماله فهو شهيد » . « 1 »\r\nمراغى نيز در تفسير آيه دوم ( نحل / 106 ) گفته است : مدارا كردن با كافران ، ستمگران ، و فاسقان مشمول حكم تقيه است ، به اين‌كه انسان با آنان به نرمى سخن بگويد ، و از مال خود به آنان ببخشد ، يا با تبسّم و خوشرويى با آنها برخورد كند ، تا از تعرّض آنان نسبت به عرض و آبروى خود در امان باشد » . « 2 »\r\nيعقوبى و ديگران نقل كرده‌اند كه وقتى بسر بن ابى ارطاة به مدينه حمله كرد ، و جابر بن عبد اللّه را احضار نمود . جابر به امّ سلمه گفت : بيعت كردن با او ضلالت است ، و اگر بيعت نكنم بيم آن دارم كه مرا به قتل برساند . امّ سلمه به او گفت : با او بيعت كن ، زيرا اصحاب كهف از روى تقيه در مراسم مخصوص قوم خود شركت مىكردند و لباس‌هايى چون لباسهاى مخصوص آنان بر تن مىكردند . « 3 »\r\nطبرى در تاريخ خود ماجراى محنت در مسأله‌ى خلق قرآن را توسّط مأمون عباسى نقل كرده و يادآور شده است كه جمع كثيرى از قضات و محدّثان كه تحت فشار و تهديد مأمون واقع شده بودند ، به مخلوق بودن قرآن اذعان كردند ، و آن‌گاه\r\n\r\n\r\n","description":"","footnote":"\r\n( 1 ) - مفايتح الغيب : 6 / 13 ؛ تفسير آيه‌ى 28 آل عمران .\r\n( 2 ) - تفسير المراغى : 3 / 136 .\r\n( 3 ) - تاريخ اليعقوبى : 2 / 100 .\r\n","page_name":" 356 ","page_number":356},
  {"content":"\r\n\r\nكه نسبت به اين اقدام خود مورد نكوهش برخى قرار گرفتند ، عمل خود را از قبيل كارى كه عمّار ياسر در برابر كافران انجام داد دانسته و آن را توجيه نمودند . « 1 » اين واقعه به روشنى بر اين حقيقت دلالت مىكند كه تقيّه قاعده‌اى است كلى و به كافران اختصاص ندارد ، هرگاه شرايط آن فراهم شود ، خواه در مورد مسلمانان باشد يا كافران ، مىتوان آن را به كار گرفت .\r\n\r\nتقيّه در روايات اهل بيت عليهم السّلام\r\nتا اين‌جا ثابت شد كه تقيّه قاعده و روشى است عقلايى و از ضروريات زندگى بشر به شمار مىرود . و در شرايع آسمانى نيز به رسميت شناخته شده است .\r\nو مسلمانان - فارغ از گرايش‌هاى مذهبى - آن را به كار گرفته‌اند . با اين حال در روايات ائمه‌ى معصوم عليهم السّلام نسبت به تقيّه تأكيد و اهتمام ويژه‌اى به چشم مىخورد .\r\nتا آنجا كه در روايات متعدّد آمده است :\r\n« لا ايمان لمن لا تقيّة له » « 2 » و « لا دين لمن لا تقيّه له » . و امام باقر عليه السّلام فرموده است :\r\n« التقية من ديني و دين ابائي » « 3 » نظير اين سخن از امام صادق عليه السّلام نيز روايت شده است « 4 » .\r\n\r\n\r\n","description":"","footnote":"\r\n( 1 ) - تاريخ طبرى : 10 / 284 - 292 .\r\n( 2 ) - وسائل الشيعه ، ج 6 ، كتاب الأمر بالمعروف و النهى عن المنكر ، ابواب الأمر و النهى ، باب 24 ، روايات : 2 ، 3 ، 6 ، 22 ، 25 ، 29 ، 31 .\r\n( 3 ) - همان ، حديث 2 .\r\n( 4 ) - همان ، حديث 23 .\r\n","page_name":" 357 ","page_number":357},
  {"content":"\r\n\r\nاز مطالعه مجموع روايات اهل بيت عليهم السّلام در مورد تقيّه ، به دست مىآيد كه آنان دوگونه تقيّه را به كار مىگرفته و به شيعيان خود توصيه مىكرده‌اند . يكى تقيه‌ى خوفى و ديگرى تقيّه‌ى مداراتى . روايات مربوط به تقيه‌ى خوفى فراوان‌تر از روايات مربوط به تقيه‌ى مداراتى است .\r\nتقيّه خوفى گاهى مربوط به خطر و ضرر بر جان يا عرض و آبرو يا مال خود شخص است ، و گاهى مربوط به خطر و ضرر بر جان يا عرض يا مال مؤمنان ديگر و بستگان خويش است . و گاهى مربوط به خطر و ضرر بر اسلام و مذهب . و تقيه‌ى مداراتى در جايى است كه خوف و ترس نسبت به امور ياد شده وجود ندارد ، ولى انسان با به كار گرفتن روش تقيّه بهتر مىتواند مسؤوليت دينى خود را در هدايت و ارشاد ديگران ، و تقويت وحدت و اخوّت اسلامى انجام دهد ، در احاديثى كه از تقيه به‌عنوان سپر و سنگ ( جنّة ، ترس ) يادشده تقيّه‌ى خوفى مقصود است و رواياتى كه به حسن معاشرت و التزام به اعمال پسنديده سفارش كرده است ، بيشتر با تقيّه‌ى مداراتى مناسبت دارد ، يعنى هدف عمده و اساسى از آن جلب‌نظر مخالفان به شيعه و آيين تشيّع است ، اگرچه در حفظ جان و آبرو و مال شيعيان نيز مؤثّر خواهد بود .\r\nهشام بن حكم از امام صادق عليه السّلام روايت كرده كه فرمود : از انجام كارى كه به واسطه‌ى آن ما را سرزنش مىكنند بپرهيزيد ، زيرا فرزند ناخلف كارهايى مىكند كه پدرش به واسطه‌ى آن ملامت مىشود ، براى آن كس كه خود را به او وابسته‌ايد ( ائمه‌ى اهل بيت عليهم السّلام ) مايه‌ى زينت باشيد نه مايه‌ى عيب و زشتى . با جماعت‌هاى آنان نماز بگذاريد ، بيمارانشان را عيادت كنيد ؛ جنازه‌هايشان را تشييع نماييد ، در هيچ كار خيرى\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nآنان بر شما پيشى نگيرند . سپس فرمود : « و اللّه ما عبد اللّه بشيء أحب اليه من الخباء » :\r\nبه خدا سوگند خداوند به چيزى كه نزد او از « خباء » محبوب‌تر باشد ، عبادت نشده است هشام پرسيد « خباء » چيست ؟ امام عليه السّلام فرمود : « التقيّة » « 1 » .\r\nدر روايات متعدد ، ائمه‌ى معصوم عليهم السّلام آيه‌ى كريمه‌ى  وَ لا تَسْتَوِي الْحَسَنَةُ وَ لَا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ   وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظِيمٍ  ( فصّلت / 34 ) را به تقيه تفسير كرده‌اند . روشن است كه مقصود تقيه‌ى مداراتى است . دليل روشن بر اين مطلب اين است كه آيه‌ى قبل از اين مربوط به دعوت به توحيد و خداپرستى است چنان‌كه مىفرمايد : « و من احسن قولا ممّن دعا الى اللّه و عمل صالحا و قال انّنى من المسلمين » ( فصّلت / 33 ) .\r\n\r\nتاريخ شيعه و ضرورت تقيّه\r\nتاريخ شيعه نشان دهنده‌ى اين حقيقت تلخ است كه پيوسته از طرف حكومت‌هاى ستمكار در جهان اسلام كه طرفدار مذاهب غير شيعى بوده‌اند ، تحت فشار بوده و مورد انواع شكنجه‌ها و ظلم و ستم‌ها قرار گرفته‌اند ، اين وضعيت در دوران ائمه‌ى معصوم عليهم السّلام كه حكومت‌هاى اموى و عباسى بر اريكه‌ى قدرت سياسى قرار داشتند بسيار شديد و هولناك بود . هرگونه آزادى سياسى و اجتماعى از شيعيان سلب شده بود ، و در مواردى حتى ارتباط با خاندان علوى بزرگ‌ترين\r\n\r\n\r\n","description":"","footnote":"\r\n( 1 ) - وسائل الشيعة ، مدرك قبل ، باب 26 ، حديث 2 .\r\n","page_name":" 359 ","page_number":359},
  {"content":"\r\n\r\nجرم سياسى به شمار مىرفت . بديهى است در چنين شرايطى حفظ تشيّع كه تبلور اسلام راستين است ، جز با به كارگيرى روش تقيّه ( اعم از تقيّه‌ى خوفى و مداراتى ) امكان‌پذير نبود .\r\nباتوجّه به اين شرايط مىتوان به واقع‌نگرى ، دورانديشى و روش و منش حكيمانه‌ى ائمه‌ى اهل بيت عليهم السّلام پىبرد . آنان با به كارگيرى چنين شيوه‌ى خير خواهانه و مصلحت انديشانه توانستند حقايق دين را براى مردم بيان كنند ، و با تحريف‌هاى معنوى كه به عمد يا سهو توسط افرادى در آيين اسلام مىشد ، به گونه‌اى شايسته و استوار مبارزه كنند . و مذهب تشيّع را - اگرچه با تحمّل مشقّت‌ها و پرداختن هزينه‌هاى سنگين - حفظ كنند .\r\nكسانى كه تأكيد بر تقيّه را بر مذهب شيعه عيب مىشمارند اگر با ديده‌ى انصاف به حقايق تاريخى بنگرند ، و از تعصبّ و لجاج و فتنه‌انگيزى ميان مسلمانان دست بردارند ، در قضاوت و داورى خود تجديد نظر خواهند كرد ، و بر حقانيت او در اين مسأله همچون ديگر مسايل دينى - اذعان خواهند نمود . در حقيقت ، اگر بناست در اين‌باره كسى مورد ملامت و نكوهش قرار گيرد ، اين حكومت‌هاى جابر اموى و عباسى و ديگر حكومت‌هاى ستمكار در دنياى اسلامند كه بايد مورد ملامت و نكوهش واقع شوند ، حكومت‌هايى كه مع‌الاسف خود را پيرو و طرفدار مذهب اهل سنّت مىدانستند ، و بدترين ظلم و ستم‌ها را در حق شيعه اعمال مىكردند . همچنين بايد آن دسته از علماى اهل سنّت مورد ملامت و نكوهش واقع شوند ، كه بر مباح بودن جان‌ومال و عرض شيعيان فتوا داده و حكومت‌ها را بر اعمال شكنجه و قتل‌وغارت شيعيان ترغيب مىكردند .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nفشارهاى سياسى و شكنجه‌ها و كشتارهايى كه توسط حكومت‌هاى اموى و عباسى و ديگر حكومت‌هاى جابر در جهان اسلام در مورد شيعيان انجام گرفته است ، از بديهيات تاريخ اسلام و از دردناك‌ترين فجايع تاريخى به شمار مىرود ، كه گوشه‌هايى از آن در كتب تاريخ - نه فقط كتاب‌هاى شيعى ، بلكه كتب تاريخ اهل سنّت نقل شده است ، با اين حال عناد و لجاج ، كسانى چون موسى جار اللّه « 1 » را بر آن داشته است كه با روشى سفسطه‌گرايانه ، همه‌ى اين حقايق تاريخى را انكار كرده و ادّعا كند كه هيچ‌گاه شيعه‌اى به خاطر اعلان عقيده‌اش به قتل نرسيده است ، و آنچه در اين‌باره نقل شده است ساخته‌ى شيعيان است . گويا وى كتاب‌هايى چون كامل ابن اثير را نديده و نخوانده ، يا ديده و خوانده ، و مؤلّف آن را شيعى پنداشته ، و يا عمداً چنين حقايق روشنى را انكار كرده است ! .\r\n\r\nپاسخ به دو شبهه\r\nشبهه‌ى اول : برخى از وهابيان كه گويى فلسفه‌ى آنان در خصومت با شيعه خلاصه شده و در اين راه هرگفتار و كردارى بر آنان مباح و رواست هرچند تحريف حقايق و كذب و افترا و دادن نسبت‌هاى ناروا باشد ، عقيده‌ى شيعه را در مسأله‌ى تقيه مستلزم كذب محض يا نفاق آشكار دانسته و با چنين تصويرى از تقيه آن را مردود اعلان كرده‌اند . « 2 »\r\n\r\n\r\n","description":"","footnote":"\r\n( 1 ) . نويسنده‌ى كتاب « الوشيعة في نقض عقائد الشيعة » . علّامه سيد محسن امين كتاب « نقض الوشيعة » يا « الشيعة بين الحقائق و الاوهام » را در رد آن نوشته است . در مورد نقد اين قسمت از سخنان او به كتاب نقض الوشيعة ، ص 197 - 201 رجوع شود .\r\n( 2 ) . از كسانى كه اين مطلب را مطرح كرده است ، محمد عبد الستار در كتاب « بطلان عقايد الشيعة » و موسى جار اللّه\r\n","page_name":" 361 ","page_number":361},
  {"content":"\r\n\r\nپاسخ : اوّلا : تقيه - چنان‌كه بيان گرديد - از مختصّات شيعه نيست ، بلكه عموم مسلمانان و بلكه همه‌ى عقلاى بشر آن را پذيرفته و به كار بسته‌اند ، پس اگر تقيّه مستلزم كذب يا نفاق است ، اين اشكال بر همه‌ى مسلمانان وارد است ، و نه فقط بر شيعه .\r\nو ثانيا : كذب در مواردى كه مصلحت اهمّى بر آن مترتّب شود ، از نظر عقلى و شرعى جايز است .\r\nالبته در صورت امكان ، لازم است توريه كند ، چنان‌كه درحديث آمده است :\r\n« انّ في المعاريض لمندوحة عن الكذب » . از موارد آن - چنان‌كه در كتب فقهى بيان شده است - اصلاح ذات البين است كه در شرع مقدّس اسلام از اهمّيّت بالايى برخوردار است . چنان‌كه پيامبر اكرم صلّى اللّه عليه و آله در مورد آن فرموده است : « إصلاح ذات البين افضل من عامّة الصلاة و الصيام » . « 1 »\r\nو ثالثا : نفاق - آن‌گونه كه در قرآن كريم و روايات بيان شده است - عبارت است از اين‌كه انسان حق را اظهار كند و در درون به باطل اعتقاد داشته باشد ، در حالىكه در تقيه ، انسان باطل را اظهار مىكند و در باطن به حق عقيده دارد .\r\nدر قرآن كريم منافقان و عمل منافقانه با شدّت تمام مورد نكوهش قرار گرفته است ، در حالىكه در آياتى كه پيش از اين نقل گرديد ، تقيه به‌عنوان كارى پسنديده و مشروع شناخته شده است . و پيامبر اكرم صلّى اللّه عليه و آله به عمّار ياسر توصيه كرد كه هرگاه تحت شكنجه و آزار مشركان و كافران قرار گرفت مىتواند با استفاده از روش تقيّه ، از آنان رهايى يابد .\r\n\r\n\r\n","description":"","footnote":"\r\nدر كتاب « الوشيعة » و احسان الهى ظهير در كتاب‌هاى خود عليه شيعه است .\r\n( 1 ) - نهج البلاغة ، بخش وصايا ، شماره 47 .\r\n","page_name":" 362 ","page_number":362},
  {"content":"\r\n\r\nشبهه‌ى دوم : شبهه‌ى ديگرى كه برخى از وهّابيان درباره‌ى تقيّه بر مذهب شيعه وارد كرده‌اند اين است كه گفته‌اند چون در مذهب شيعه تقيه به‌عنوان يك قاعده‌ى كلّى پذيرفته شده است ، نمىتوان بر عقايد و آراى واقعى آنان پىبرد ؛ زيرا در همه‌ى مسايل احتمال تقيّه داده مىشود ، و در نتيجه اقوال و آراى آنان فاقد اعتبار علمى است .\r\nپاسخ : اين شبهه گاهى در مورد روايات ائمه‌ى معصوم عليهم السّلام مطرح مىشود ، و گاهى در مورد اقوال علماى شيعه ، در مورد نخست يادآور مىشويم :\r\nاوّلا : ائمه‌ى معصوم عليهم السّلام به شيوه‌هاى مناسب راه تشخيص احكام واقعى را از احكام تقيّه‌اى بيان كرده‌اند ، مثلا در مورد روايات متعارض يكى از مرجحات اين است كه با اقوال مذاهب مخالف مذهب اهل بيت عليهم السّلام مخالفت داشته باشد .\r\nثانيا : اگر به فرض كسى نتوانست حكم واقعى را از حكم تقيه‌اى بازشناسد ، مطابق ديگر قواعد شناخته و پذيرفته شده با اجتهاد عمل مىكند ، و از اين نظر براى پيروان مذهب اهل بيت عليهم السّلام هيچ‌گونه مشكل نظرى يا عملى لاينحل پيش نخواهد آمد . ديگران نيز ، وقتى مىخواهند در مورد مذهب اهل بيت عليهم السّلام داورى كنند ، لازم است با در نظر گرفتن همه‌ى جوانب امر ، كه اصل تقيه نيز از آن جمله است ، به داورى بنشينند . و از هرگونه پيش‌داورى و تفسير به رأى برحذر باشند .\r\nثالثا : چنين نيست كه در همه‌ى معارف نظرى يا احكام عملى و قضاياى اخلاقى تقيّه راه داشته باشد ، تا نتيجه‌ى آن اين باشد كه انسان در فهم مذهب اهل بيت در قلمرو معارف و احكام اسلامى دچار حيرت گردد . تقيه ، اگرچه يك اصل عقلايى و شرعى است ، ولى اصلى است ثانوى نه اولى . بنابراين ، اصل اولى در\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمورد احاديث ائمه‌ى معصوم عليهم السّلام عدم تقيّه است ، احتمال تقيّه در موارد محدود و مخصوص است كه شناخت آنها بر اهل معرفت و تحقيق و آشنايان به مبانى اهل بيت عليهم السّلام كار دشوارى نخواهد بود .\r\nدر مورد اقوال و آراى علماى شيعه يادآور مىشويم ، ديدگاه‌هاى آنان در كتاب‌هاى بيشمار تفسيرى ، كلامى و فقهى آنان نقل و در كتابخانه‌ها و مراكز علمى دنيا يافت مىشود .\r\nديدگاه‌هاى آنان چند دسته است ، برخى مورد اجماع و اتفاق آنان است ، و برخى مورد قبول اكثريت يا مشهور ميان آنهاست ، و برخى نيز مورد اختلاف نظر است ، و اجماع يا شهرتى در آنها وجود ندارد . و در هر صورت ، آرا و نظريات آنان مكتوم و سرّى نيست ، تا ديگران نتوانند به آنها دست يابند ، يا در مورد عقايد و آراى واقعى آنها دچار ترديد شوند . آرى ، غرض‌ورزان و بيماردلانى چون كسانى كه چنين شبهاتى را مطرح مىكنند ، به جاى آن‌كه براى آشنايى با مذهب شيعه به كتاب‌هاى معتبر ، و علماى بزرگ و اقوال مشهور ميان علماى شيعه رجوع كنند ، به اقوال شاذ و غير معتبر يا كم اعتبار رجوع مىكنند ، و آنها را به عنوان عقايد و آراى شيعه نشر مىدهند ، يا با پيش‌داورىهاى خود ، عقايد و آراء مذهب شيعه را تحريف كرده و اذهان ناآگاهان را نسبت به آن دچار ترديد و شبهه مىسازند .\r\nدر برخى از كتب ملل و نحل و كلام « 1 » به شيعه نسبت داده‌اند كه آنان اظهار كفر را بر پيامبران به دليل تقيّه جايز مىشمارند . اين در حالى است كه علماى بزرگ\r\n\r\n\r\n","description":"","footnote":"\r\n( 1 ) - شرح المواقف : 8 / 264 ؛ شرح المقاصد : 5 / 50 .\r\n","page_name":" 364 ","page_number":364},
  {"content":"\r\n\r\nشيعه تصريح كرده‌اند كه در چنين موردى تقيّه جايز نيست ، زيرا لازمه‌ى آن اين است كه دين الهى هيچ‌گاه به مردم ابلاغ نگردد . چون معمولا ، پيامبران در آغاز بعثت دشمنان بسيارى داشتند ، و شرايط آنان از روشن‌ترين شرايط تقيّه بوده است ، هرگاه تقيّه براى آنان جايز باشد ، و به جاى اظهار توحيد ، اظهار كفر و شرك كنند ، دين حق به بشر ابلاغ نخواهد شد ، و اين ، يعنى نقض غرض آشكار نبوت . « 1 »\r\n\r\nمستثنيات تقيّه\r\nهمان‌گونه كه يادآور شديم تقيّه - به‌ويژه تقيّه‌ى خوفى - اصلى است ثانوى و غرض عمده‌ى آن حفظ جان و شرف و مال ، و نيز حفظ دين و شريعت است ، حال اگر حفظ امور ياد شده متوقّف بر تقيّه باشد ، تقيّه واجب خواهد بود ، و اگر تقيّه نتيجه‌اى بر خلاف غرض مزبور داشته باشد ، حرام خواهد بود . اين‌گونه موارد را به عنوان مستثنيات تقيّه نام برده‌اند ، در اين‌جا مناسب است سخن امام خمينى را در موارد حرمت تقيّه يادآور شويم :\r\n1 . در برخى از محرمات و واجباتى كه در نظر شارع و متشرعه اهميت ويژه‌اى دارند ، تقيّه جايز نيست ، مانند ويران كردن كعبه معظمه و مشاهد مشرفه ، رد كردن اسلام و قرآن ، و تفسير آن به گونه‌اى كه حقيقت دين تحريف گرديده ، و مانند مذاهب الحادى معرفى شود .\r\n2 . هرگاه تقيّه كننده از موقعيت ويژه‌اى در ميان مسلمانان برخوردار است كه\r\n\r\n\r\n","description":"","footnote":"\r\n( 1 ) - ارشاد الطالبين : ص 303 - 304 .\r\n","page_name":" 365 ","page_number":365},
  {"content":"\r\n\r\nارتكاب فعل حرامى يا ترك واجبى از روى تقيه موجب وهن مذهب و شكستن حرمت دين گردد ، تقيه بر چنين فردى جايز نيست . و شايد به همين جهت است كه امام صادق عليه السّلام فرموده است « در شرب خمر تقيّه نخواهم كرد » .\r\n3 . هرگاه اصلى از اصول اسلام يا يكى از ضروريات دين در معرض خطر باشد ، تقيّه در مورد آن جايز نيست ، مانند اين‌كه حاكمان جاير تصميم بگيرند كه احكام مربوط به ارث يا طلاق يا نماز يا حج را تغيير دهند . « 1 »\r\n\r\n\r\n","description":"","footnote":"\r\n( 1 ) - الرسائل ، ص 177 - 178 .\r\n","page_name":" 366 ","page_number":366},
  {"content":"\r\n\r\n\r\nفصل دوّم سنّت و بدعت سنت در لغت و اصطلاح\r\nسنّت در لغت به معنى روش و سيره است و جمع آن سنن است مانند : غرفة و غرف .\r\nواژه‌ى سنّت در قرآن كريم به خداوند و نيز به گذشتگان نسبت داده شده است .\r\nچنان‌كه مىفرمايد :  سُنَّةَ اللَّهِ الَّتِي قَدْ خَلَتْ مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا  « 1 » .\r\nو نيز مىفرمايد :  فَقَدْ مَضَتْ سُنَّتُ الْأَوَّلِينَ  « 2 » . مقصود از سنّت الهى ، طريقه‌ى حكمت و روش اطاعت او است . سنّت الهى در مورد بشر اين بوده است كه پيوسته آنان را بيافريند ، و قرنى را پس از قرنى و امتى را بعد از امتى پديدآورد . و فرستادن پيامبران الهى و انزال كتب و شرايع آسمانى طريقه‌ى اطاعت و بندگى را به آنان بياموزد و بدين وسيله آنان را مورد امتحان و آزمايش قرار دهد ، تا آنان بتوانند بر\r\n\r\n\r\n","description":"","footnote":"\r\n( 1 ) . فتح / 23 .\r\n( 2 ) . انفال / 38 .\r\n","page_name":" 367 ","page_number":367},
  {"content":"\r\n\r\nاساس اختيار و انتخاب و در سايه‌ى ايمان و عمل صالح به كمال مطلوب خود دست يابند . اما سنّت امت‌ها اين بوده است كه ( جز عده‌اى ) پيامبران الهى را تكذيب مىكردند و راه معصيت و طغيان را برمىگزيدند . و خود را مستوجب سنّت الهى ديگرى مىكردند ، يعنى سنت مجازات الهى ، كه نتيجه‌اش گرفتار شدن تكذيب‌كنندگان پيامبران به عذاب الهى و هلاكت و نابودى آنان بوده است . « 1 » چنان‌كه مىفرمايد :\r\n وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَ يَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الْأَوَّلِينَ  « 2 » . و نيز مىفرمايد :\r\n سُنَّتَ اللَّهِ الَّتِي قَدْ خَلَتْ فِي عِبادِهِ وَ خَسِرَ هُنالِكَ الْكافِرُونَ  « 3 » .\r\nدر احاديث پيشوايان معصوم عليهم السّلام سنّت در دو معنا به كار رفته است . يكى آنچه را پيامبر اكرم صلّى اللّه عليه و آله ( به علاوه‌ى قرآن ) از جانب خداوند آورده است تا بيانگر راه و روش زندگى بشر باشد .\r\nسنّت در اين كاربرد معنى گسترده‌اى دارد و همه‌ى احكام دينى ، اعم از احكام تكليفى و وضعى ، را شامل مىشود ، كاربرد ديگر سنّت در روايات به معنى مستحب و مندوب است . معمولا در مواردى كه كلمه‌ى سنّت با كتاب ذكر شده است ، مقصود سنّت به معناى اول است . از امام صادق عليه السّلام روايت شده كه فرمود :\r\n\r\n\r\n","description":"","footnote":"\r\n( 1 ) - الميزان : 15 / 34 .\r\n( 2 ) . كهف / 55 .\r\n( 3 ) . غافر / 85 .\r\n","page_name":" 368 ","page_number":368},
  {"content":"\r\n\r\n« ما من شيء الّا و فيه كتاب أو سنّة . » « 1 » و از امير مؤمنان عليه السّلام روايت شده كه فرمود :\r\n« من أخذ دينه من افواه الرجال أزالته الرجال ، و من أخذ دينه من الكتاب و السنّة زالت الجبال و لم يزل » . « 2 »\r\nدر رواياتى كه سنّت و بدعت با يك‌ديگر ذكر شده است ، مقصود از سنّت همين معنا است .\r\nمعناى دوم سنّت نيز در روايات كاربرد فراوان دارد . در اين‌جا به ذكر دو نمونه بسنده مىكنيم :\r\n1 . السّواك هو من السنّة ، و مطهرّة للفم « 3 » .\r\n2 . من السنّة أن تصلّي على محمد و أهل بيته في كل جمعة ألف مرّة . « 4 »\r\nسنّت در اصطلاح فقها عبارت است از قول يا فعل يا تقرير معصوم . همه‌ى مسلمانان به عصمت پيامبر اكرم صلّى اللّه عليه و آله عقيده دارند . بدين‌جهت قول ، فعل و تقرير او نزد همه‌ى مسلمانان سنّت به شمار مىرود . از آنجا كه شيعه به عصمت اهل بيت عليهم السّلام اعتقاد دارد ، قول ، فعل و تقرير آنان نيز داخل در سنّت خواهد بود .\r\nراه اثبات سنّت نقل است كه دوگونه است : متواتر و غير متواتر ؛ نقل متواتر افاده‌ى علم مىكند ، و در اعتبار آن ترديدى نيست ، و نقل غير متواتر نيز دوگونه\r\n\r\n\r\n","description":"","footnote":"\r\n( 1 ) - اصول كافي : ج 1 ؛ كتاب فضل العلم ، باب الردّ الى الكتاب و السنّة : حديث 4 .\r\n( 2 ) - وسائل الشيعة : 18 / 95 .\r\n( 3 ) - همان : 1 / 347 .\r\n( 4 ) - همان : 5 / 72 .\r\n","page_name":" 369 ","page_number":369},
  {"content":"\r\n\r\nاست ، گاهى با قراينى همراه است كه مفيد علم است ، در اين صورت نيز در حجيت آن سخن نيست ، اما اگر با قراين مفيد علم همراه نباشد ، و تنها مفيد ظن باشد ، در صورتى اعتبار و حجّيت دارد كه ناقل آن عادل يا ثقه باشد . تفصيل اين مباحث در علم اصول فقه بيان شده است .\r\n\r\nبدعت در لغت و اصطلاح\r\nبدعت در لغت به معنى كار نو و بىسابقه است و معمولا به كار بىسابقه‌اى گفته مىشود كه بيانگر نوعى حسن و كمال در فاعل باشد . بديع به معناى كار يا چيزى نو و بىسابقه است . اين واژه هرگاه در مورد خداوند به كار رود به معنى اين است كه خداوند جهان را بدون استفاده از ابزار و بدون مادّه پيشين ، و بدون اين‌كه از كسى الگوبردارى كرده باشد ، آفريده است . لفظ بديع‌گاهى در معنى اسم فاعل ( مبدع ) به كار مىرود ، و گاهى در معنى اسم مفعول ( مبدع ) . واژه‌ى بدع نيز در دو معناى ياد شده به كار مىرود . و در آيه‌ى كريمه‌ى  قُلْ ما كُنْتُ بِدْعاً مِنَ الرُّسُلِ  هر دو معنا احتمال داده شده است . « 1 »\r\nواژه‌ى بدعت در روايات غالبا در مقابل شريعت و سنّت به كار رفته است و مقصود از آن انجام كارى است كه بر خلاف شريعت اسلام و سنّت نبوى است . امام على عليه السّلام فرموده است : « انما الناس رجلان متبع شرعة و مبتدع بدعة » « 2 » افراد دو\r\n\r\n\r\n","description":"","footnote":"\r\n( 1 ) - مفردات راغب ، كلمه‌ى بدع .\r\n( 2 ) - نهج البلاغه ، خطبه‌ى / 176 .\r\n","page_name":" 370 ","page_number":370},
  {"content":"\r\n\r\nگونه‌اند ، يا پيرو شريعت‌اند ، يا بدعت گذار در دين ( يا اهل شريعت‌اند يا اهل بدعت ) . در جاى ديگر در مورد نبوّت پيامبر گرامى اسلام صلّى اللّه عليه و آله فرموده است :\r\n« أظهر به الشرائع المجعولة ، و أقمع به البدع المدخولة » « 1 » ، خداوند به واسطه‌ى پيامبر صلّى اللّه عليه و آله شريعت‌هايى كه فراموش شده بود و مردم از آنها آگاهى نداشتند ، را آشكار ساخت ، و بدعت‌هايى را كه اهل بدعت در اديان پيشين وارد كرده بودند ، را ريشه‌كن ساخت .\r\nو در جاى ديگر فرموده است : « ما احدثت بدعة الا ترك بها سنّة » « 2 » ، بدعتى حادث نشد مگر اين‌كه به سبب آن سنّتى ترك گرديد .\r\nفقها و محدّثان بدعت را به گونه‌هاى مختلف تعريف كرده‌اند كه نمونه‌هايى را يادآور مىشويم :\r\n1 . البدعة ، ما أحدث ممّا لا اصل له في الشريعة يدلّ عليه ، اما ما كان له اصل من الشرع يدل عليه ، فليس ببدعة شرعا و ان كان بدعة لغة « 3 » .\r\n2 . ما أحدث و ليس له اصل في الشرع ، و ما كان له اصل يدلّ عليه الشرع فليس ببدعة « 4 » .\r\n\r\n\r\n","description":"","footnote":"\r\n( 1 ) - همان ، خطبه‌ى / 161 .\r\n( 2 ) - همان ، خطبه‌ى / 145 .\r\n( 3 ) - ابن رجب الحنبلي ، جامع العلوم و الحكم ، ص 160 . نقل از كتاب البدعة آية ا . . . سبحانى ، ص 25 .\r\n( 4 ) - ابن حجر العسقلاني ، فتح الباري : 17 / 9 . نقل از كتاب البدعة ، ص 25 .\r\n","page_name":" 371 ","page_number":371},
  {"content":"\r\n\r\n3 . البدعة زيادة في الدين ، او نقصان منه من اسناد الى الدين « 1 » .\r\n4 . البدعة ، الحدث في الدين و ما ليس له اصل في كتاب و لا سنّة « 2 » .\r\n5 . البدعة في الشرع ما حدث بعد الرسول و لم يرد فيه نص على الخصوص و لا يكون داخلا في بعض العمومات ، او ورد نهي عنه خصوصا او عموما « 3 » .\r\nمفاد تعاريف ياد شده اين است كه بدعت در اصطلاح علماى حديث و فقه اين است كه حكمى به دين افزوده و يا از آن كاسته شود . به عبارت ديگر : حكمى كه در عصر پيامبر صلّى اللّه عليه و آله سابقه نداشته است ، به عنوان حكم دين داخل در دين گردد ، بدون اين‌كه مستندى از كتاب يا سنّت داشته باشد ، خواه مستند آن نص باشد يا ظاهر ، دليل آن خاص باشد يا عام . بنابراين هرگاه قول يا فعلى كه سابقه نداشته است ، با استناد به دليلى از كتاب يا سنّت اظهار گردد ، بدعت نخواهد بود ، هرچند ممكن است در استنباط آن حكم از كتاب و سنّت خطايى رخ داده باشد ، زيرا خطاى در اجتهاد مورد مؤاخذه واقع نمىشود .\r\nيادآور مىشويم ، از آن‌جا كه احكام قطعى عقل نيز مورد تأييد قرآن و روايات قرار گرفته است ، و عقل قطعى از منابع احكام شرعى است ، هرگاه حكم جديدى با استناد به دليل عقلى قطعى به عنوان حكم دينى اظهار شود ، بدعت به شمار نمىرود .\r\n\r\n\r\n","description":"","footnote":"\r\n( 1 ) - الشريف المرتضى ، الرسائل : 2 / 264 .\r\n( 2 ) - الطريحي ، مجمع البحرين ، ج 1 ، كلمه بدع .\r\n( 3 ) - العلّامة المجلسي ، بحار الانوار : 74 / 202 - 203 .\r\n","page_name":" 372 ","page_number":372},
  {"content":"\r\n\r\n\r\nحرمت بدعت\r\nبدعت به معنايى كه گذشت ، يعنى افزودن چيزى بر دين ، يا كاستن از آن ، فعلى است حرام و از گناهان كبيره به شمار مىرود . عقل ، كتاب سنّت و اجماع مسلمانان بر حرمت آن دلالت مىكنند . به حكم عقل ، تشريع مخصوص خداوند است ، و جز به اذن و مشيّت خداوند كسى حق ندارد در حوزه‌ى تشريع تصرّف كند . قرآن كريم يهود را مورد نكوهش قرار مىدهد كه چرا علماى دين خود را بىچون و چرا اطاعت مىكردند ، و آنان را ارباب خويش برگزيده بودند .  اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ  ( توبه / 31 ) . علماى يهود مردم را به عبادت خود دعوت نمىكردند ، و مردم نيز آنها را پرستش نمىكردند ، ليكن حرام خداوند را حلال ، حلال الهى را حرام مىكردند ، و مردم آنان را اطاعت مىنمودند . اين‌گونه اطاعت ، در حقيقت پرستش آنان بود « 1 » .\r\nدر روايات ، بدعت با شدّت تمام مردود شناخته شده و به‌عنوان عملى كه وعيد دوزخ و عذاب الهى را به دنبال دارد به شمار آمده است . در حديث نبوى معروف آمده است « كل بدعة ضلالة ، و كلّ ضلالة في النّار » « 2 » .\r\nامام على عليه السّلام اهل بدعت را از جمله مبغوض‌ترين افراد نزد خداوند دانسته است ، خداوند آنان را به خودشان واگذار كرده است ، آنان از راه راست منحرف شده و به بدعت‌گذارى در دين و دعوت مردم به ضلالت دل بسته‌اند . « إنّ أبغض\r\n\r\n\r\n","description":"","footnote":"\r\n( 1 ) - اصول كافى ، ج 2 ، كتاب الايمان و الكفر ، باب الشرك ، حديث 3 ؛ تفسير طبرى : 10 / 80 - 81 .\r\n( 2 ) . اصول كافى ، ج 1 ، كتاب فضل العلم ، باب البدع ، حديث 12 ؛ ابن اثير ، جامع الأصول ، ج 5 ، حديث شماره‌ى 3974 .\r\n","page_name":" 373 ","page_number":373},
  {"content":"\r\n\r\nالخلائق الى اللّه رجلان : رجل و كلّه اللّه الى نفسه فهو جائر عن قصد السبيل ، مشغوف بكلام بدعة و دعاء ضلالة » . چنين فردى ، گذشته از اين‌كه نسبت به اعمال بد خود مؤاخذه مىشود ، بار گناهان كسانى را كه گمراه مىسازد نيز بر دوش مىكشد « حمّال خطايا غيره و هن بخطيئته » « 1 » .\r\n\r\nبدعت و ضلالت\r\nبه همان اندازه كه دين ، نبوت ، امر به معروف و نهى از منكر نقش سازنده و تربيتى دارد ، بدعت در نقطه‌ى مقابل نقش تخريبى و گمراه‌كنندگى دارد ، چه بسيار فتنه‌ها و آشوب‌هايى كه در طول تاريخ بشريت در اثر بدعت‌گذارى در دين رخ داده است . گاهى به دنبال رأى بدعت‌آميز فردى كه در كسوت عالم دينى قرار داشته ، خونهاى پاك و بىگناهى بر زمين ريخته شده است ؛ كسانى چون شريح قاضى به طمع مال و مقام دنيوى دست به دين‌فروشى زده و با آراى بدعت‌آميز خود فجايع هولناكى چون واقعه‌ى خونين كربلا را دامن زده‌اند . بدين‌جهت است كه امام على عليه السّلام بدعت را ريشه‌ى فتنه‌ها دانسته و فرموده است :\r\n« انما بدء وقوع الفتن احكام تبتدع و اهواء تتّبع ، يخالف فيها كتاب اللّه و يتولّى فيها رجال رجالا على غير دين اللّه » « 2 » .\r\nجز اين نيست كه آغاز وقوع فتنه‌ها احكامى است كه بدعت گذاشته مىشود ، و\r\n\r\n\r\n","description":"","footnote":"\r\n( 1 ) - نهج البلاغة ، خطبه‌ى 17 .\r\n( 2 ) - نهج البلاغة ، خطبه‌ى 50 .\r\n","page_name":" 374 ","page_number":374},
  {"content":"\r\n\r\nهواهاى نفسانى ( يا قوانين بىاساسى ) است كه پيروى مىشود .\r\nبا كتاب خدا مخالفت مىشود ، و براساس چنين احكام بدعت‌آميزى ، برخى به حكومت و ولايت غير دينى دست مىيازند .\r\n\r\nمقابله با بدعت\r\nبدعت از گناهانى است كه در حيات اجتماعى نمايان مىشود ، و جامعه را به انحراف و ضلالت و فساد مىكشاند . از اين روى همه‌ى مسلمانان به عنوان نهى از منكر بايد با بدعت‌گذاران برخورد كنند ، از سوى ديگر ، بدعت‌گذارى در دين كارى است كه جنبه‌ى علمى و تئوريك دارد ، بدين‌جهت علماى دين در مقابله با بدعت وظيفه‌ى ويژه و سنگينى دارند . اين دو مطلب در روايات مورد توجه و تأكيد قرار گرفته است .\r\n1 - از رسول اكرم صلّى اللّه عليه و آله روايت شده كه فرمود : « من أتى ذا بدعة فعظّمه فانّما يسعى في هدم الاسلام » « 1 » : هركسى بدعت‌گذارى را گرامى بدارد ، در از بين بردن اسلام كوشيده است .\r\n2 - در حديث ديگرى از آن حضرت آمده است : « اذا رأيتم أهل الريب و البدع من بعدي فأظهروا البراءة منهم » « 2 » : هرگاه اهل شبهه و بدعت را ديديد ، از آنان تبرّى بجوييد .\r\n\r\n\r\n","description":"","footnote":"\r\n( 1 ) - اصول كافى ، ج 1 ؛ كتاب فضل العلم ، باب البدع ، حديث 3 .\r\n( 2 ) - اصول كافى ، ج 2 / 278 ، باب مجالسة اهل المعاصي ، حديث 4 .\r\n","page_name":" 375 ","page_number":375},
  {"content":"\r\n\r\n3 - از امام صادق عليه السّلام روايت شده كه فرمود : « لا تصحبوا اهل البدع و لا تجالسوهم » « 1 » : با اهل بدعت مصاحبت و مجالست نداشته باشيد .\r\n4 - در حديث ديگرى از پيامبر اكرم صلّى اللّه عليه و آله روايت شده كه فرمود : « اذا رأيتم صاحب بدعة فاكفهّروا في وجهه ، فانّ اللّه ليبغض كلّ مبتدع » « 2 » : هرگاه بدعت‌گذارى را ديديد ، روى در هم كشيد و با درشتى با او برخورد كنيد ، زيرا بدعت‌گذاران مبغوض خداوندند .\r\n5 - از پيامبر اكرم صلّى اللّه عليه و آله روايت شده كه فرمود : « اذا ظهرت البدع في امّتي فليظهر العالم علمه ، فمن لم يفعل فعليه لعنة اللّه » . « 3 »\r\n\r\nبدعت حسن و قبيح از نظر اهل سنّت\r\nاز بحث‌هاى قبل روشن شد كه بدعت در اصطلاح شرع ملازم با قبح است ، و حكم شرعى آن حرمت است ، بنابراين ، تقسيم بدعت اصطلاحى به حسن و قبيح نادرست است . با اين حال ، اهل سنّت ، بدعت مصطلح را به دو قسم حسن و قبيح تقسيم كرده‌اند .\r\nابن اثير گفته است : « بدعت بر دو قسم است : بدعت هدايت و بدعت ضلالت .\r\nآنچه بر خلاف حكم خدا و پيامبر صلّى اللّه عليه و آله باشد ، مذموم و مردود است ، و آنچه داخل در\r\n\r\n\r\n","description":"","footnote":"\r\n( 1 ) - همان ، حديث 3 .\r\n( 2 ) - ابن اثير ، جامع الاصول : 9 / 566 .\r\n( 3 ) - اصول كافى ، ج 1 ، كتاب فضل العلم ، باب البدع ، حديث 2 .\r\n","page_name":" 376 ","page_number":376},
  {"content":"\r\n\r\nعموم آنچه خداوند يا رسولش آن را پسنديده و به آن امر كرده است ، ممدوح و مقبول است . مثل اين‌كه نوعى جديد از جود و سخا يا كار پسنديده‌اى را انجام دهد ، چنين كارى داخل در عموم « من سنّ سنّة حسنة كان له أجرها و أجر من عمل بها » مىباشد .\r\nوى سپس مثال ديگرى را يادآور شده و گفته است : « از اين قسم است سخن عمر بن خطّاب كه در مورد نماز تراويح « 1 » كه به جماعت انجام مىشد گفت :\r\n« نعمت البدعة هذه » . از آنجا كه اين عمل از جمله كارهاى خير و مشمول مدح بود ، عمر آن را پسنديد ، و آن را بدعت پسنديده ناميد ، اگرچه پيامبر صلّى اللّه عليه و آله آن را به عنوان يك سنّت قرار نداده بود ، بلكه خود ، چند شب آن را به جا آورد ، و سپس ترك نمود ، و نيز مردم را براى به جاى آوردن آن به جماعت گرد نياورد ، و در زمان ابوبكر نيز نبود ، ولى عمر مردم را براى به جاى آوردن آن به جماعت گرد آورد ، و آنان را بر اين كار تشويق نمود . بدين جهت آن را بدعت ناميد » .\r\nابن اثير ، سپس در صدد آن برآمده كه بدعت مزبور را از مصاديق سنّت قرار دهد ، چنان‌كه گفته است : « اين‌كار در حقيقت سنّت است ، زيرا پيامبر صلّى اللّه عليه و آله فرموده است : « عليكم بسنّتي و سنّة الخلفاء الراشدين من بعدي » و نيز فرموده است : « و اقتدوا بالّذين من بعدي أبي بكر و عمر » . « 2 »\r\n\r\n\r\n","description":"","footnote":"\r\n( 1 ) - تراويح نام نوافل شب‌هاى ماه رمضان است كه اهل سنّت به جماعت به جاى مىآوردند ، از آنجا كه پس از هر چهار ركعت استراحت مىكردند آن را تراويج گويند . لسان العرب ، ج 2 ، كلمه‌ى روح .\r\n( 2 ) - ابن اثير ، النهاية : 1 / 79 .\r\n","page_name":" 377 ","page_number":377},
  {"content":"\r\n\r\n\r\nنقد و بررسى\r\nتقسيم بدعت مصطلح در شرع به حسن و قبيح و مشروع و نامشروع ، نادرست است ، زيرا بدعت در اصطلاح شرع معنايى جز ابداع حكمى كه بدون مبناى شرعى است ندارد ، چنين فعلى ، حرام و مبغوض شارع است ، چنان‌كه ادلّه‌ى آن را يادآور شديم . و ابن اثير و ديگر علماى اهل سنّت اين مطلب را پذيرفته‌اند كه پيامبر اكرم صلّى اللّه عليه و آله انجام نماز تراويج را به جماعت به‌عنوان عملى مستحب قرار نداده و بلكه از آن نهى كرده است . « 1 »\r\nدر اين صورت چگونه مىتوان آن را بدعت مستحسن يا سنّت ناميد ؟ !\r\nدو حديثى كه ابن اثير براى اثبات سنّت بودن اقامه‌ى نماز تراويج به جماعت به دستور عمر ، آورده است - با فرض درستى آن‌دو از نظر سند - مدّعاى او را اثبات نمىكنند ، اما حديث دوم ، مفادى جز اقتدا به ابو بكر و عمر ندارد . اگرچه اطلاق آن هر موردى را شامل مىشود ، ولى حديث « لا طاعة لمخلوق في معصية الخالق » اطلاق آن را مقيّد مىسازد ، و چون اقامه‌ى نماز تراويج به جماعت بر خلاف سنّت پيامبر است ، معصيت خالق به شمار مىرود ، و نمىتوان عمل عمر را مستند آن قرار داد .\r\nاما حديث اوّل ، اوّلا : اختصاص به خليفه‌ى اوّل و دوم ندارد ، بلكه سنّت خلفاى راشدين را مطرح كرده است . و روشن است كه على عليه السّلام آن را بدعت دانسته است . حال چگونه ممكن است پيامبر اكرم صلّى اللّه عليه و آله مردم را به پيروى از دو سنّت متضاد و متعارض امر كرده باشد . و اگر به قاعده‌ى « ناسخ بودن حكم لاحق نسبت به حكم\r\n\r\n\r\n","description":"","footnote":"\r\n( 1 ) - در اين‌باره به كتاب البدعة ، تأليف آية الله سبحانى ، ص 174 - 198 رجوع شود .\r\n","page_name":" 378 ","page_number":378},
  {"content":"\r\n\r\nسابق عمل كنيم ، بايد از روش امام على عليه السّلام پيروى كنيم و اقامه‌ى نماز تروايح به جماعت را بدعت بدانيم .\r\nثانيا : سنّت در اصطلاح علماى اهل سنّت دو كاربرد دارد ، يكى خاص و ديگرى عام .\r\nاصطلاح خاص آن عبارت است از قول يا فعل ، و تقرير پيامبر اكرم صلّى اللّه عليه و آله و اصطلاح عام آن ، آنچه را از پيامبر صلّى اللّه عليه و آله يا صحابه يا تابعين نقل مىشود را شامل مىشود .\r\nو آنچه به‌عنوان مصدر احكام شرعى به شمار مىرود ؛ معناى خاص سنّت است كه پس از كتاب از اصول و منابع شريعت به شمار مىرود : چنان‌كه نجم الدين طوفى « 1 » در كتاب « شرح مختصر الروضة » آنجا كه اصول و منابع احكام اسلامى را نام برده گفته است :\r\nالأصول : الكتاب ، و السنّة ، و الاجماع ، و استصحاب النفي الاصلي » آنگاه در تعريف سنّت چنين گفته است :\r\n« السنّة لغة ؛ الطريقة و شرعا ، اصطلاحا ، ما نقل عن رسول اللّه صلّى اللّه عليه و آله قولا ، او فعلا ، أو اقرارا » .\r\nسپس در شرح گفته است : « و قوله شرعا اصطلاحا » احتراز من السنّة في العرف الشرعي العام ، فانها تطلق على ما هو أعم مما ذكرناه ، و هو المنقول عن النبي صلّى اللّه عليه و آله و اصحابه رضى عنه اللّه و التابعين ( رحمهم اللّه ) « 2 » .\r\n\r\n\r\n","description":"","footnote":"\r\n( 1 ) - نجم الدين الطوفي ( 657 - 716 ه ) از فقهاى بزرگ حنبلى است . كتاب مختصر الروضة ، برگزيده‌اى از كتاب روضة الناظر ابن قدامه مقدسى حنبلى كه از كتب معتبر اصول فقه بر مبناى مذهب حنبلى است ، نجم الدين طوفى آن را تلخيص و شرح كرده است .\r\n( 2 ) - شرح مختصر الروضة : 2 / 60 - 63 ، طبع مؤسسة الرسالة ، بيروت ، 1410 ه .\r\n","page_name":" 379 ","page_number":379},
  {"content":"\r\n\r\n\r\nتشخيص بدعت\r\nيكى از مسايل مهم در بحث بدعت ، تشخيص مصاديق و موارد آن است ، زيرا در طول تاريخ اسلام ، پيروان مذاهب اسلامى يكديگر را به بدعت‌گذارى در دين متهم ساخته‌اند ، درحالىكه باتوجه به حقيقت و مؤلّفه‌هاى بدعت روشن مىشود كه بسيارى از آنها مصداق بدعت نمىباشد ، و اگر آن عقايد و آرا بر خطا هم باشند نمىتوان آنها را بدعت در دين ناميد ؛ زيرا بدعت آن است كه رأى و حكمى به دين نسبت داده شود ، و دليل و مستند دينى ، اعم از كتاب و سنت و عقل ، و نص و ظاهر ، يا عام‌وخاص و مطلق و مقيّد ، نداشته باشد . اما اگر صاحب آن رأى و حكم به يكى از مدارك و منابع يادشده استناد كند ، هرچند از نظر ديگران بر خطا باشد ، نمىتوان رأى و حكم او را بدعت ، و او را بدعت‌گذار در دين دانست .\r\nدر كتب ملل و نحل از نظريه‌ى قدريه و مفوّضه در باب قدر و اختيار انسان به عنوان بدعت « 1 » در دين يادشده است .\r\nاين نام سبب شد كه حكّام اموى كه با قدريه نزاع سياسى داشتند ، آنان را به نام بدعت‌گذار در دين به قتل برسانند . با آن‌كه نظريه‌ى قدريه - اگرچه اشتباه است - از مصاديق بدعت در دين به شمار نمىرود ، زيرا طرفداران آن به ظواهر قرآن و حكم عقل استدلال مىكردند . هرچند در استدلال خود راه خطا را مىپيمودند . بدين جهت در روايات اهل بيت عليهم السّلام از آنان به‌عنوان افرادى مسكين ( در عقيده و\r\n\r\n\r\n","description":"","footnote":"\r\n( 1 ) . شهرستانى گفته است : « حدثت في آخر ايّام الصحابة بدعة معبد الجهني و غيلان الدمشقي ، و يونس الاسواري في القول بالقدر و انكار اضافة الخير و الشّر الى القدر ، و نسج على منوالهم و اصل بن عطاء الغزّال . . . . الملل و النحل : 1 / 30 .\r\n","page_name":" 380 ","page_number":380},
  {"content":"\r\n\r\nاستدلال ) يادشده است ، نه بدعت‌گذار در دين . « 1 »\r\nابن خلدون نظريه‌ى نفى صفات زايد بر ذات و كلام نفسى را از خداوند ، و اعتقاد به حسن و قبح عقلى و منصوص بودن امامت را بدعت در دين دانسته ، و معتزله و شيعه را به خاطر عقايد مزبور بدعت‌گذار معرفى كرده است .\r\nاز ابو الحسن اشعرى به‌عنوان فردى كه براى مبارزه با اين عقايد بدعت‌آميز قيام كرد ، نام برده است . « 2 » درحالىكه طرفداران عقايد ياد شده به آيات قرآن و روايات و حكم عقل استدلال كرده‌اند . حال اگر از ديدگاه ابن خلدون ، دلايل آنان نادرست است ، ولى اين ، مجوز بدعت‌گذار دانستن آنان نخواهد بود .\r\nوهابيان در نسبت دادن بدعت و بدعت‌گذارى به مسلمانان ديگر ، گوى سبقت را از ديگران ربوده‌اند .\r\nاز نظر آنان بسيارى از كارهايى كه در سه قرن نخست هجرى سابقه نداشته ، بدعت و حرام به شمار مىرود . نمونه‌هايى از اين امور عبارتند از : گفتن ذكرهاى مستحبى در مأذنه‌ها قبل و بعد از اذان و ما بين اذان و اقامه ، خواندن قرآن با صداى بلند در مناره‌ها ، فرستادن صلوات بر پيامبر اكرم صلّى اللّه عليه و آله پس از اذان ، و در شب‌هاى جمعه ، يا در شب‌هاى ماه رمضان ؛ برگزارى مجالس جشن‌وسرور به مناسبت ميلاد پيامبر صلّى اللّه عليه و آله و خواندن قصايد و مدايح با صداى بلند و به صورت دسته‌جمعى . گفتن اذكار مستحبى مانند لا إله الا اللّه با صداى بلند به هنگام تشييع جنازه .\r\n\r\n\r\n","description":"","footnote":"\r\n( 1 ) . مساكين القدريّة ارادوا أن يصفوا اللّه عزّ و جّل بعدله فأخرجوه من قدرته و سلطانه . بحار الانوار : 5 / 54 .\r\n( 2 ) . مقدّمه‌ى ابن خلدون ، طبع بيروت ، دار القلم ، ص 464 - 465 .\r\n","page_name":" 381 ","page_number":381},
  {"content":"\r\n\r\nبه گفته‌ى مؤلّف « خلاصة الكلام » « 1 » محمد بن عبد الوهاب از فرستادن صلوات بر پيامبر صلّى اللّه عليه و آله در شبهاى جمعه و از گفتن آن با صداى بلند بر مناره‌ها نهىمىكرد .\r\nوى دستور قتل مؤذن نابينايى كه از صالحان بود و پس از اذان بر پيامبر صلّى اللّه عليه و آله صلوات مىفرستاد - و به نهى او از اين كار بىاعتنايى نمود - را صادر كرد .\r\nبا ملاك و معيارى كه در بحث از حقيقت بدعت بيان گرديد ، هيچ‌يك از امور ياد شده بدعت نيست ، زيرا همه‌ى موارد مزبور داخل در عناوين كلى مستحبّات شرعى است . گفتن ذكرهاى مستحبى به طور مطلق در هر مكان و زمانى پسنديده است .\r\nبر اين اساس ، گفتن آنها در شب‌هاى جمعه و قبل و بعد از اذان ، و ما بين اذان و اقامه ، و هنگام تشييع جنازه را شامل مىشود . آرى ، اگر كسى اين كار را به‌عنوان اين كه به طور خاص وارد شده انجام دهد ، بدعت خواهد بود . اما اگر چنين نيتى نداشته باشد ، بلكه غرض او اين است كه همراه با اذان كه مورد عنايت و اهتمام شارع مقدّس است ، گفتن چنين اذكارى مناسب‌تر است ، و يا در شب جمعه به دليل احترام ويژه‌اى كه دارد ، گفتن ذكرهاى مستحبى مناسبت بيشترى دارد ، و اين مطلب را به شرع نسبت مىدهد به هيچ‌وجه بدعت نخواهد بود .\r\nهمين‌گونه است ، تشكيل مجالس شادمانى و جشن در مواليد پيامبر صلّى اللّه عليه و آله و اهل بيت پيامبر عليهم السّلام ، و نيز تشكيل مراسم عزادارى براى خاندان رسالت ، داخل در عنوان كلى تكريم و تعظيم پيامبر و خاندان وحى ، و اظهار محبّت و مودّت نسبت به آنان است كه از نظر شرع پسنديده و ممدوح است . قرآن كريم در مورد مودت اهل\r\n\r\n\r\n","description":"","footnote":"\r\n( 1 ) . خلاصة الكلام في امراء البلد الحرام ، تأليف شيخ احمد بن زين دحلان ، ص 22 . ر . ك : كشف الارتياب : ص 142 - 143 .\r\n","page_name":" 382 ","page_number":382},
  {"content":"\r\n\r\nبيت پيامبر صلّى اللّه عليه و آله مىفرمايد :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 1 » پيامبر اكرم صلّى اللّه عليه و آله فرموده است : « لا يؤمن أحدكم حتّى أكون أحبّ اليه من ماله و أهله و الناس اجمعين » . « 2 » پيامبر اكرم صلّى اللّه عليه و آله نه‌تنها زنان انصار را بر سوگوارى بر شهيدانشان منع نكرد ، بلكه از اين‌كه بر حمزه‌ى سيد الشهدا سوگوارى نمىشود اظهار ناخرسندى نمود و فرمود : « و لكن حمزة لا بواكي له » . اين سخن پيامبر صلّى اللّه عليه و آله انصار را برآن داشت تا براى حمزه مجلس سوگوارى تشكيل دهند . و پيامبر صلّى اللّه عليه و آله عمل آنان را ستود و برايشان دعا كرد . « 3 »\r\nآرى ، آنچه بر هر مسلمانى لازم است اين است كه در تشكيل مراسم جشن و شادى ، و سوگوارى و عزا براى پيامبر اكرم صلّى اللّه عليه و آله و اهل بيت آن حضرت و نيز برگزارى مراسم فواتح و مانند آن براى اموات ، از محرّمات الهى اجتناب كنند . اين مطلب به انجام مستحبات نيز اختصاص ندارد ، و در همه‌ى امور رعايت آن لازم است .\r\n\r\n\r\n","description":"","footnote":"\r\n( 1 ) - شورى / 23 .\r\n( 2 ) - جامع الأصول : 1 / 238 .\r\n( 3 ) - سيره‌ى ابن هشام : 1 / 99 .\r\n","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\n\r\nفصل سوّم كيفيت وضو\r\nوضو يكى از عبادت‌هاى اسلامى است كه در عين اين‌كه خود مستحب است ، مقدمه‌ى برخى از عبادات ديگر نيز به شمار مىرود ، چنان‌كه يكى از مقدمات نماز است . امام باقر عليه السّلام فرموده است : « لا صلوة الابطهور » . « 1 »\r\nو در حديث ديگر از پيامبر اكرم صلّى اللّه عليه و آله روايت شده كه فرمود : « افتتاح الصلاة ، الوضوء و تحريمها ، التكبير و تحليلها ، التسليم » . « 2 » اين حديث از على عليه السّلام نيز روايت شده است . « 3 »\r\nوضو احكام فقهى بسيارى دارد كه در كتب فقهى به تفصيل بيان شده است .\r\nآنچه در اين‌جا مورد بحث واقع مىشود كيفيّت وضو و اختلافى است كه در اين‌باره\r\n\r\n\r\n","description":"","footnote":"\r\n( 1 ) . وسائل الشيعه ، ج 1 ، ابواب الوضوء ، باب اوّل ، حديث اوّل ، ص 256 .\r\n( 2 ) . همان ، حديث 4 .\r\n( 3 ) . همان ، حديث 7 .\r\n","page_name":" 385 ","page_number":385},
  {"content":"\r\n\r\nميان شيعه و اهل سنّت وجود دارد . دو مورد شاخص اين اختلاف عبارت است از اين‌كه از نظر شيعه بايد اعضاى وضو ( صورت و دست‌ها ) از بالا به پايين شسته شود ؛ ولى اهل سنّت چنين شرطى را لازم نمىدانند ، و ديگرى اين‌كه شيعه معتقد است بايد سر و پاها پس از شستن صورت و دست‌ها مسح شوند و شستن آنها درست نيست ، ولى اهل سنّت شستن سر و پاها را لازم دانسته و مسح آنها را كافى نمىدانند .\r\n\r\nآيه‌ى وضو\r\nاكنون لازم است آيه‌ى وضو را مورد مطالعه قرار دهيم تا مستند قول شيعه در اين‌باره روشن شود ،  يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ  « 1 » ( مائده / 6 ) ؛ اى مؤمنان هرگاه خواستيد نماز بخوانيد صورت و دست‌هاى خود را تا آرنج بشوييد و سر و پاهايتان تا غوزك را مسح كنيد .\r\nاز آيه‌ى كريمه به دست مىآيد كه وضو از دو فعل غسل ( شستن ) و مسح تشكيل مىشود . آنچه ميان شيعه و اهل سنّت مورد اختلاف است اين است كه صورت و دست‌ها را چگونه بايد شست ؟ آيا لازم است شستن آنها از بالا به پايين باشد ، يا به هرطريق كه شسته شود صحيح است ؟ و ديگرى اين‌كه آيا پاها را بايد شست يا بايد مسح كرد ؟\r\n\r\n\r\n","description":"","footnote":"\r\n( 1 ) . استخوان غوزك پا ، و استخوان برآمده روى پا را كعب گويند .\r\n","page_name":" 386 ","page_number":386},
  {"content":"\r\n\r\n\r\nالف : كيفيت شستن صورت و دستها\r\nقول مشهور فقهاى اماميه اين است كه صورت و دست‌ها بايد از بالا به پايين شسته شود . « 1 » اين مطلب اگرچه در آيه‌ى وضو بيان نشده است ، ولى احاديثى كه از طاهرين عليهم السّلام در مورد كيفيت وضو روايت شده است ، بر آن دلالت مىكند . از طرفى روش معمول ميان عرف نيز در شستن اعضاى بدن مانند دست و پا اين است كه از بالا به پايين مىشويند . و لفظ مطلق به فرد رايج و متعارف آن انصراف دارد . گذشته از اين ، در ميان متقدمان شيعه جز سيد مرتضى ، نظر مخالفى نقل نشده است ، چنان‌كه از اصحاب ائمه عليه السّلام نيز خلافى در اين‌باره نقل نگرديده است . با توجّه به مجموع اين دلايل و شواهد رأى مشهور و بلكه مسلّم شيعه در اين‌باره همان شستن صورت و دست‌ها از بالا به پايين است . « 2 » نكته‌ى قابل توجّه در اين جا اين است كه قيد « الى المرافق » در جمله‌ى « و ايديكم الى المرافق » مربوط به مقدار شستن دست است ، نه كيفيّت شستن دست ، توضيح اين‌كه كلمه‌ى يد به فاصله ميان منكب تا سر انگشتان گفته مىشود ، ولى چون نكته‌ى مورد اهتمام در اعضاى بدن ، اغراض و مقاصدى است كه از آنها حاصل مىشود ، و در مورد دست مقاصد و اغراضى كه از آن به دست مىآيد عمدتا به مقدار آرنج به پايين به دست مىآيد ، بلكه غالبا به مقدار ميان مچ تا سر انگشتان و گاهى نيز به انگشتان حاصل\r\n\r\n\r\n","description":"","footnote":"\r\n( 1 ) . سيد مرتضى از قدماى اماميه و ابن ادريس ، شهيد اول ، صاحب معالم و شيخ بهايى و برخى ديگر شستن از پايين به بالا را نيز جايز دانسته‌اند . التنقيح : 5 / 61 .\r\n( 2 ) . جهت بررسى دلايل قول مشهور به التنقيح : 5 / 60 - 68 رجوع شود .\r\n","page_name":" 387 ","page_number":387},
  {"content":"\r\n\r\nمىشود ( مانند نوشتن ) بدين جهت كلمه‌ى « يد » به همه‌ى قسمت‌ها و اجزاى ياد شده اطلاق مىشود . و درنتيجه نوعى اشتراك ، ( اشتراك كل و جزء ) حاصل شده است كه تعيين آن به قرينه نياز دارد . بدين جهت كلمه‌ى « الى المرافق » مقدار مقصود از شستن دست را معيّن مىكند . و باتوجّه به روايات روشن مىشود كه مقصود مقدار آرنج به پايين است نه قسمت آرنج به بالا . همچنين به قرينه‌ى روايات روشن مىشود كه شستن قسمت كف دست و انگشتان نيز لازم است .\r\nاما چگونگى شستن آن‌كه از بالا به پايين باشد يا بالعكس بيان نشده است .\r\nلفظى كه به صورت مطلق به كار مىرود به فرد و مصداق طبيعى متعارف آن انصراف دارد ، روش متعارف در شستشوى بدن ، شستن از بالا به پايين است ، مثلا پزشك دستور مىدهد كه پاى بيمار را تا زانو بشويند ، معمولا پاى او را از زانو به پايين مىشويند . روايات پيشوايان معصوم عليهم السّلام همين صورت را لازم دانسته است .\r\nبر اين اساس ، صورت و دست‌ها بايد در وضو از بالا به پايين شسته شود .\r\nبه نقل طبرسى در اين‌كه شستن صورت و دست‌ها از بالا به پايين در وضو مجزى و صحيح است ، اختلافى نيست ، چنان‌كه در اين مطلب كه شستن آرنج به اضافه‌ى بقيّه‌ى دست در وضو صحيح است نيز اختلافى نيست ؛ بلكه اختلاف در اين است كه شستن دست‌ها و صورت از پايين به بالا ، و نيز شستن دست‌ها از پايين آرنج تا سرانگشتان درست است يا نه . « 1 »\r\nاز اين‌جا به دست مىآيد كه شستن از بالا به پايين از خود آيه استفاده مىشود ،\r\n\r\n\r\n","description":"","footnote":"\r\n( 1 ) . مجمع البيان : 2 / 164 .\r\n","page_name":" 388 ","page_number":388},
  {"content":"\r\n\r\nو اين مطلب در گرو آن است كه كلمه‌ى « الى » در « الى المرافق » قيد أيدى باشد نه قيد غسل ؛ زيرا اگر قيد غسل باشد ، چگونگى غسل را بيان مىكند كه از انگشتان به طرف آرنج باشد . لازمه‌ى اين فرض اين است كه شستن دست‌ها از بالا به پايين مورد اتفاق نباشد . « 1 »\r\n\r\nوجوب مسح پا\r\nاجماع شيعه‌ى اماميه بر اين است كه پاها را بايد مسح كرد و شستن آنها مبطل وضو است . اين مطلب علاوه‌بر اين‌كه در احاديث رسيده از ائمه‌ى معصوم عليهم السّلام وارد شده است ، از ظاهر آيه‌ى كريمه‌ى وضو نيز به روشنى به دست مىآيد . زيرا آيه‌ى كريمه نخست غسل دو عضو يكى صورت و ديگرى دستها را بيان كرده و سپس مسح دو عضو يعنى سر و پاها را بيان نموده است .\r\n1 . فاغسلوا وجوهكم و ايديكم الى المرافق .\r\n2 . و امسحوا برؤوسكم و أرجلكم الى الكعبين .\r\nدر اين‌جهت ، فرقى ميان دو قرائت نصب و جر در أرجلكم وجود ندارد ؛ زيرا أرجلكم بر رؤوسكم عطف شده است .\r\nهرگاه أرجلكم را مجرور بدانيم بر لفظ رؤوسكم معطوف است ، و هرگاه منصوب بدانيم بر محلّ رؤوسكم عطف شده است .\r\nعدّه‌اى از صحابه و تابعان نيز طرفدار اين نظريه بوده‌اند كه از آن جمله‌اند ابن\r\n\r\n\r\n","description":"","footnote":"\r\n( 1 ) . الميزان : 5 / 221 .\r\n","page_name":" 389 ","page_number":389},
  {"content":"\r\n\r\nعباس ، انس بن مالك ، ابو العاليه ، شعبى و عكرمة . برخى چون حسن بصرى و ناصر الحق از پيشوايان زيديه ، نيز قايل به تخيير ميان غسل و مسح شده‌اند . « 1 » ولى ائمه‌ى مذاهب أربعه اهل سنّت ، و قول مشهور ميان آنان وجوب غسل پاها است و مسح آن دو را كافى نمىدانند . مستند آنان در اين قول احاديثى است كه در مجامع روايى آنان وارد شده است . اين احاديث ناظر به تفسير آيه‌ى وضو نيست ، بلكه بيانگر عمل پيامبر صلّى اللّه عليه و آله و فتواى برخى از صحابه است ، و خود بر دو دسته‌اند . برخى مسح پاها را واجب مىدانند ، و برخى مسح آنها را . و درهرحال اكثريت اهل سنّت طرفدار وجوب غسل مىباشند . از آن‌جا كه اين نظريه با ظاهر آيه‌ى وضو سازگار نيست در توجيه آن وجوه مختلفى را بيان كرده‌اند :\r\n1 . أرجلكم مجرور و عطف بر ظاهر رؤوسكم است ، ولى مراد از مسح غسل است .\r\nنادرستى اين قول روشن است ، زيرا واژه‌ى غسل و مسح هم در لغت و هم در شرع متفاوت‌اند .\r\nو اگر احياناً به صورت مجازى يكى از آن دو در ديگرى استعمال شود ، در فرضى كه قرينه‌اى در كار نيست ، چنين وجهى پذيرفته نخواهد بود . و اما اين‌كه در احاديث اهل سنت غسل پاها آمده است ، اين احاديث معارض با احاديثى است كه مسح پاها را بيان كرده ، و ثانياً اين احاديث مفيد علم نيست تا بتوان با آنها از ظاهر قرآن كريم دست برداشت . به عبارت ديگر : نسبت اين روايات با ظاهر آيه‌ى كريمه تعارض است ، و از قبيل نسبت ميان خاص‌وعام يا مقيد و مطلق نيست ، تا با استناد\r\n\r\n\r\n","description":"","footnote":"\r\n( 1 ) . مجمع البيان : 2 / 164 ؛ تفسير طبرى : 6 / 82 - 83 .\r\n","page_name":" 390 ","page_number":390},
  {"content":"\r\n\r\nبه آنها از عموم يا اطلاق آيه رفع يد شود .\r\nگذشته از اين ، حكم معطوف و معطوف عليه واحد است ، هرگاه أرجلكم بر رؤوسكم عطف شود ، باتوجه به اين‌كه حكم معطوف عليه در اين‌جا مسح است ، حكم معطوف هم مسح خواهد بود .\r\n2 . أرجلكم بر ظاهر رؤوسكم عطف شده و مجرور است ، ولى حكم آن مسح نيست ، بلكه غسل است ، و مجرور بودن آن از باب جوار است مانند : « جحر ضبّ خرب » كه لفظ خرب از صفات جحر است اگرچه در لفظ وصف ضب و مجرور است .\r\nاين‌وجه نيز پذيرفته نيست ، زيرا اولا : زجاج گفته است : عطف بر جوار در قرآن كريم جايز نيست ؛ و ثانيا : كسانى كه آن را جايز دانسته‌اند ، در مواردى است كه حرف عطف ميان معطوف و معطوف عليه وجود نداشته باشد ، پس در آيه‌ى مذكور ، به خاطر وجود حرف عطف ، عطف بالجوار روا نيست .\r\nگذشته از اين عطف بالجوار در جايى جايز است كه زمينه اشتباه وجود نداشته باشد ، مانند مثال مزبور كه صفت خرابى مربوط به جحر است نه ضبّ . ولى در آيه‌ى كريمه چنين نيست ، زيرا مسح پاها مانند سر كاملا امكان‌پذير است . علاوه بر اين اصولا محققان از علماى نحو عطف بالجوار را به كلى انكار كرده‌اند ، و در مثل « جحر ضب خرب » گفته‌اند : اصل اين عبارت « خرب جحره » بوده است ، مضاف اليه حذف شده ، و ضمير مجرور جايگزين آن شده ، و ضمير نيز در خرب مستتر گرديده است .\r\n3 . أرجلكم بر ظاهر رؤوسكم عطف گرديده است ، و از قبيل قول شاعر است كه گفته است « علّفتها تبنا و ماءاً بارداً » كه در اصل « علفتها تبنا و سقيتها ماءا باردا » بوده است . اين قول از أخفش نقل شده است . . .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nلازمه‌ى اين‌وجه اين است كه در آيه ، كلمه‌ى « اغسلوا » در تقدير باشد ، يعنى آيه در اصل اين‌گونه است « و امسحوا برؤوسكم و اغسلوا بأرجلكم » ، اين‌وجه از وجوه يادشده ضعيف‌تر است ، زيرا تقدير در صورتى است كه حمل كلام بر ظاهر آن درست نباشد ، مانند شعر يادشده ؛ زيرا علف دادن غير از آب دادن است و در آيه‌ى كريمه چنين محذورى وجود ندارد .\r\n4 . أرجلكم منصوب و معطوف بر أيديكم است . در نتيجه حكم معطوف و معطوف عليه يكسان خواهد بود ، و آن غسل و شستن دست‌ها و پاها است .\r\nلازمه‌ى اين وجه اين است كه ميان معطوف و معطوف عليه ، كلامى كه بى ارتباط با آنهاست فاصله شود ، زيرا در اين صورت جمله و امسحوا برؤوسكم كه بيگانه از معطوف و معطوف عليه است ميان آن دو فاصله شده است . اين‌گونه سخن گفتن در محاورات معمول بشر هم ديده نمىشود ، تا چه رسد به كلام الهى . كه در اوج فصاحت و بلاغت است « 1 » .\r\n\r\nپاسخ به اعتراضات\r\nبرخى از علماى اهل سنّت به نظريه‌ى شيعه - كه با ظاهر كلام الهى مطابقت كامل دارد - اعتراضاتى وارد كرده‌اند كه مناسب است به آنها پاسخ دهيم :\r\n1 - در آيه‌ى كريمه لفظ كعبين به‌عنوان غايت أرجلكم ذكر شده است ( و أرجلكم الى الكعبين ) ، و مراد از كعبين دو استخوان برآمده در دو طرف هريك از\r\n\r\n\r\n","description":"","footnote":"\r\n( 1 ) . مجمع البيان : 2 / 166 - 167 .\r\n","page_name":" 392 ","page_number":392},
  {"content":"\r\n\r\nپاها است ، و از طرفى غايت داخل در مغيّاست و اين امر با مسح حاصل نخواهد شد ، بلكه با غسل و شستن پاها حاصل مىشود « 1 » .\r\nپاسخ اين است كه بر فرض بپذيريم كه مراد از كعبين همان است كه در اشكال بيان شده است ، مسح آن دو نيز ممكن است ؛ يعنى مىتوان روى پاها را به گونه‌اى مسح كرد كه دو برآمدگى در دو طرف هريك از پاها هم مسح شود .\r\n2 - اماميه كعب را به برآمدگى روى پاها تفسير كرده‌اند . بر اين اساس در هريك از پاها يك كعب بيش نيست ، درحالىكه در آيه به كعبين ( تثنيه ) تعبير شده است .\r\nبنابر قول اماميه ، مناسب بود به صورت جمع آورده شود و گفته شود « الى الكعاب » چنان‌كه در مورد دست گفته شده است « الى المرافق » « 2 » .\r\nپاسخ اين است كه همان‌گونه كه صيغه‌ى جمع مناسب است ، صيغه‌ى تثنيه نيز مناسبت دارد . مقصود اين است كه هر فردى دو كعب دارد ، چون داراى دو پا مىباشد ، اما اين‌كه چرا در مورد دست‌ها « مرافق » گفته شده و در مورد پاها « كعبين » وجه كامل آن بر ما روشن نيست ، بدون شك از نظر تعبير واژه‌ى مرافق شيواتر از مرفقين ، و واژه‌ى كعبين شيواتر از كعاب است ، به‌ويژه آن‌كه اين دو در يك جمله‌ى به‌هم‌پيوسته به كار رفته‌اند .\r\nعلاوه‌بر اين ، حال اگر كعب را به دو برآمدگى دو طرف پا هم معنا كنيم ( چنان كه برخى از علماى اماميه نيز آن را گفته‌اند ) دليل بر وجوب غسل و شستن پا نخواهد شد ، و فقط حد مسح را تغيير مىدهد .\r\n\r\n\r\n","description":"","footnote":"\r\n( 1 و 2 ) . تفسير المنار : 6 / 233 - 234 .\r\n","page_name":" 393 ","page_number":393},
  {"content":"\r\n\r\n3 - از نظر عقل و باتوجه به حكمت وضو كه طهارت و پاكيزگى است ، بايد گفت : مراد غسل پاهاست و نه مسح آنها ، زيرا اگر برفرض روى پاها آلودگى و غبار و مانند آن باشد مسح روى آنها ، نه‌تنها موجب نظافت و پاكيزگى نخواهد شد ، آلودگى را بيشتر خواهد كرد . « 1 »\r\nپاسخ : درست است كه احكام شرعى مبتنى بر مصالح و مفاسد واقعى و مؤثّر در زندگى و سعادت و شقاوت بشر است ، ولى شناخت آن حكمت‌ها به‌طور كامل در اختيار بشر نيست ، خصوصا در مورد عبادات . گذشته از اين در فقه شيعه كه مسح پاها براى وضو واجب دانسته شده است ، و نه غسل آنها ، به طهارت و پاكيزگى اعضاى وضو تأكيد شده است . بدين‌جهت قبل از گرفتن وضو لازم است اعضاى وضو طاهر و پاكيزه باشد . سيره‌ى متشرّعه‌ى شيعه نيز بر اين اساس بوده است كه قبل از وضو اعضاى وضو را از هرگونه آلودگى پاك مىنمايند . و شايد اين مطلب كه در روايات اهل سنّت آمده است كه پيامبر اكرم صلّى اللّه عليه و آله هنگام وضو پاهاى مبارك خود را مىشسته است ، به‌خاطر پاكيزگى بيشتر ، و اغراضى از اين قبيل بوده است نه اين‌كه پاها را به قصد وضو مىشسته‌اند . « 2 »\r\n\r\n\r\n","description":"","footnote":"\r\n( 1 ) . همان .\r\n( 2 ) . سيد شرف الدين عاملي ، سبع مسائل فقهية ، ص 82 ؛ آية اللّه سبحانى ، الاعتصام بالكتاب و السنة ، ص 18 - 19 .\r\n","page_name":" 394 ","page_number":394},
  {"content":"\r\n\r\n\r\nفصل چهارم سجده بر زمين\r\nسجده يكى از برجسته‌ترين افعالى است كه نشان‌دهنده‌ى حالت خضوع و بندگى انسان است و ازجمله اركان نماز به شمار مىرود . نمازگزار بايد در هر ركعت نماز دو سجده به جاى آورد . اين مطلب مورد اتفاق همه‌ى مسلمانان است . اما در اين‌كه بر چه‌چيز مىتوان سجده كرد اختلاف است . شيعه اماميه معتقد است در حال اختيار سجده جز بر زمين و آنچه از زمين مىرويد به شرط اين‌كه خوردنى يا پوشيدنى نباشد ، جايز نيست . اما اهل سنّت سجده بر اشياى ديگر مانند لباس و فرش را هم جايز مىدانند .\r\nمستند شيعه در اين حكم دينى احاديثى است كه از ائمه‌ى اهل بيت عليهم السّلام روايت شده است . البته ، مطالعه‌ى سيره‌ى پيامبر اكرم صلّى اللّه عليه و آله و صحابه نيز آن را تأييد مىكند . هشام بن حكم گويد : از امام صادق عليه السّلام پرسيدم بر چه‌چيز مىتوان سجده كرد و بر چه‌چيز نمىتوان سجده كرد . امام عليه السّلام پاسخ داد :\r\n« السجود لا يجوز الّا على الأرض أو على ما أنبتت من الأرض الّا ما أكل أو لبس » ؛ سجده جز بر زمين يا آنچه از زمين مىرويد مگر آنچه خورده يا پوشيده\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمىشود جايز نيست . هشام در مورد حكمت اين حكم الهى پرسيد . امام پاسخ داد :\r\n« لأن السجود خضوع للّه عزّ و جلّ فلا ينبغي أن يكون على ما يؤكل و يلبس ، لأن ابناء الدنيا عبيد ما يأكلون و يلبسون ، و الساجد في سجوده في عبادة اللّه عزّ و جلّ ، فلا ينبغي أن يضع جبهته في سجوده على معبود أبناء الدنيا الّذين اغترّوا بها » « 1 » ؛ سجده نشانه‌ى خضوع در برابر خداوند است ، پس سزاوار نيست كه بر آنچه خوردنى يا پوشيدنى است سجده نمود ، زيرا دنياپرستان بنده‌ى خوردنىها و پوشيدنىهايند ، و سجده‌كننده در حال سجده خداوند را پرستش مىكند ، پس سزاوار نيست كه در حال سجده پيشانى خود را بر چيزى بگذارند كه معبود اهل دنيا و دلبستگان به آن است .\r\nعبد الوهاب شعرانى كه از بزرگان فقيهان و عارفان اهل سنّت است اين نكته را دريافته و در اين‌باره چنين گفته است : مقصود از سجده اظهار خضوع در برابر خداند است . بدين طريق كه صورت خود كه شريف‌ترين اعضاى بدن است ، چه با پيشانى و چه با بينى بر زمين بگذارد . اين كار باعث مىشود كه حالت غرور و نخوت از انسان بيرون رود و در نتيجه شايستگى ورود به محضر ربوبى را پيدا كند . چنان‌كه از پيامبر روايت شده كه فرموده است : « لا يدخل الجنّة من في قلبه مثقال ذرّة من كبر » « 2 » .\r\nدر حديث نبوى معروف آمده است : « جعلت لي الأرض مسجدا و طهورا » « 3 » .\r\n\r\n\r\n","description":"","footnote":"\r\n( 1 ) . وسائل الشيعة ، ج 3 ، ابواب ما يسجد عليه ، باب 1 ، حديث 1 .\r\n( 2 ) . اليواقيت و الجواهر في عقائد الأكابر ، ج 1 ، ص 164 ؛ نقل از كتاب الاعتصام بالكتاب و السنّة ، ص 74 . عبد الوهاب شعرانى از علماى اهل سنّت در قرن دهم هجرى بوده است ( 898 - 973 ) .\r\n( 3 ) . صحيح بخارى : 1 / 91 ، كتاب تيمم ، حديث 2 .\r\n","page_name":" 396 ","page_number":396},
  {"content":"\r\n\r\nكلمه‌ى طهور كه ناظر به تيمم است ، بيانگر اين است كه مقصود از أرض ، سنگ و خاك و مانند آن است .\r\nسيره‌ى مسلمانان در عصر رسول اكرم صلّى اللّه عليه و آله سجده بر زمين بوده است . آنان بر زمين مسجد كه از سنگريزه‌ها پوشانده شده بود سجده مىكردند . و حتى هنگامى كه سنگ‌ريزه‌ها در اثر حرارت شديد خورشيد داغ مىشد ، سنگريزه‌ها را بر مىداشتند و در دست خود مىگرفتند تا خنك شود و به هنگام نماز بر آن سجده كنند . چنان‌كه از جابر بن عبد اللّه انصارى روايت شده كه گفته است : من نماز ظهر را با پيامبر صلّى اللّه عليه و آله به‌جاى مىآوردم ، و سنگريزه‌ها داغ بود و نمىشد بر آنها سجده كرد ، من مشتى از آنها برمىداشتم و از اين دست در آن دست مىگذاردم تا خنك شود آنگاه بر آنها سجده مىكردم . « 1 »\r\nشدّت گرما ، سنگ‌ريزه‌هاى كف مسجد را ( كه ظاهرا مسقّف نبوده است ) داغ مىكرد ، برخى از صحابه براى آن‌كه كف دست‌ها و پيشانيشان را از داغى سنگريزه‌ها مصون دارند ، گوشه‌هاى جامه‌هايشان را زير دست‌ها و پيشانى خود مىگذاشتند ، پيامبر صلّى اللّه عليه و آله آنان را از اين كار نهى كرد ، آنان از شدّت گرما و دشوارى سجده نزد پيامبر صلّى اللّه عليه و آله شكوه نمودند ، ولى پيامبر صلّى اللّه عليه و آله به شكايت آنان اعتنايى نكرد ، و سجده بر جامه‌هايشان را اجازه نداد .\r\nهمگى مىدانيم كه پيامبر اكرم صلّى اللّه عليه و آله مظهر رحمت و مهر الهى بود و بر مشكلات و سختىهاى مردم سخت آزرده خاطر مىشد ، و در حل مشكلات آنان از هيچ كوششى دريغ نمىورزيد . چنان‌كه قرآن كريم مىفرمايد :  لَقَدْ جاءَكُمْ رَسُولٌ مِنْ \r\n\r\n\r\n","description":"","footnote":"\r\n( 1 ) . مسند احمد ، ج 3 ، حديث 327 ، حديث جابر .\r\n","page_name":" 397 ","page_number":397},
  {"content":"\r\n\r\n أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ  ( توبه / 128 ) .\r\nهرگاه سجده كردن بر لباس و مانند آن جايز بود ، بدون شك درخواست مسلمانان را رد نمىكرد ، و از سجده كردن بر جامه‌هايشان نهى نمىنمود . از احاديث ديگرى كه از صحابه نقل شده است به دست مىآيد كه پيامبر اكرم صلّى اللّه عليه و آله در مرحله‌ى بعد سجده بر حصير و بوريا را اجازه داده است . « 1 »\r\nاحاديث ديگرى نيز روايت شده است كه بر جواز سجده بر لباس و مانند آن در شرايط اضطرارى ، دلالت مىكند . اگرچه در برخى از اين روايات ، صرفا شدّت گرمى هوا ذكر شده و اضطرارى بودن آن نيامده است ، ولى در برخى از آنها تصريح شده است كه سجده ، بر لباس در شرايطى بوده است كه افراد در اثر شدّت گرما توانايى سجده بر زمين را نداشتند چنان‌كه انس بن مالك گفته است : « كنّا اذا صلّينا مع النبي صلّى اللّه عليه و آله فلم يستطع أحدنا أن يمكن جبهته من الأرض ، طرح ثوبه ثم سجد عليه » « 2 » .\r\nدر اين حديث ، جواز سجده بر لباس به شرايط عدم توانايى سجده بر زمين مقيّد شده است . اين قيد ، اطلاق روايات ديگر را مقيّد مىكند .\r\nحاصل آنچه از احاديث اهل سنّت در مورد سجده به‌دست مىآيد مطالب ذيل است :\r\n1 . در آغاز فقط سجده بر سنگ و خاك مجاز بوده است .\r\n2 . در مرحله‌ى بعد سجده بر امثال حصير و بوريا كه از زمين مىرويد هم اجازه داده شده است .\r\n\r\n\r\n","description":"","footnote":"\r\n( 1 ) . مسند احمد ، ج 6 ، صص 179 ، 309 ، 331 : 2 / 192 - 198 ؛ ر . ك : الاعتصام بالكتاب و السنّة ، ص 81 .\r\n( 2 ) . صحيح بخارى : 2 / 64 ، كتاب الصلاة ، باب بسط الثوب في الصلاة للسجود .\r\n","page_name":" 398 ","page_number":398},
  {"content":"\r\n\r\n3 . در شرايط اضطرارى سجده بر لباس نيز مجاز گرديده است .\r\nآنچه از اين احاديث به دست مىآيد با عقيده شيعه در موضوع سجده كاملا هماهنگ است « 1 » . اما اين‌كه بين شيعه مرسوم شده است كه قطعه‌اى از خاك را به صورت مهر مىسازند و با خود همراه برمىدارند ، براى آن است كه اولا : چه بسا در همه‌جا سنگ يا خاك و چيزى كه سجده برآن جايز است يافت نشود ، و ثانيا :\r\nسجده بر خاك از هر چيز ديگرى مناسب‌تر است ، زيرا چنان‌كه پيش از اين بيان شده روح سجده اظهار خضوع و ذلّت در پيشگاه ، الهى است ، و اين غرض در سجده بر خاك از هرچيز بهتر حاصل مىشود .\r\nبا توجه به آنچه گفته شد ، سخت‌گيرى وهابيان كه سجده بر مهر را ممنوع و حرام مىدانند ، يا آن را نشانه‌ى شرك مىشمارند ، هيچ دليل و مبناى شرعى ندارد و در حقيقت خود نوعى بدعت در دين است . گذشته از اين ، طبق برخى از نقل‌هاى تاريخى ، همراه برداشتن قطعه‌اى گل خشكيده و سجده كردن بر آن در ميان سلف مرسوم بوده است . چنان‌كه ابو بكر بن ابى شيبه از تابعى فقيه مسروق بن اجدع ( متوفاى 62 ه ) نقل كرده كه وى در سفرهاى خود قطعه‌اى گل خشكيده از خاك مدينه همراه برمىداشت تا بر آن سجده كند « 2 » .\r\n\r\n\r\n","description":"","footnote":"\r\n( 1 ) . البته فقهاى اهل سنّت جواز سجده بر لباس و فروش و مانند آن را به شرايط اضطرارى اختصاص نداده و در همه‌ى حالات آن را جايز مىدانند .\r\n( 2 ) . المصنّف ، ج 1 ص 400 ؛ به نقل از الاعتصام بالكتاب و السنّة ، ص 86 .\r\n","page_name":" 399 ","page_number":399},
  {"content":"\r\n . \r\n","description":"","footnote":"","page_name":" 400 ","page_number":400},
  {"content":"\r\n\r\n\r\nفصل پنجم خمس در اسلام\r\nخمس يكى از احكام مسلّم و ضرورى دين اسلام است . و در قرآن كريم و سنّت پيامبر اكرم صلّى اللّه عليه و آله به صراحت بيان شده است . قرآن كريم مىفرمايد :  وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ  ؛ « 1 » بدانيد كه خمس غنايمى كه به دست مىآوريد ، از آن خدا و پيامبر صلّى اللّه عليه و آله و خويشاوندان پيامبر ، و يتيمان و تهىدستان و در راه‌ماندگان است .\r\nدر اين‌جا دو مطلب مطرح مىشود يكى اين‌كه خمس به چه چيزهايى تعلّق مىگيرد ، و ديگرى اين‌كه خمس به چه كسانى و چگونه پرداخت مىشود ؟\r\n\r\nمتعلّق خمس چيست ؟\r\nاز نظر شيعه خمس به هرگونه غنيمت و درآمدى كه انسان به دست مىآورد ، تعلّق مىگيرد .\r\n\r\n\r\n","description":"","footnote":"\r\n( 1 ) . انفال / 41 .\r\n","page_name":" 401 ","page_number":401},
  {"content":"\r\n\r\nو غنايم جنگى يكى از موارد آن است . ولى اهل سنّت خمس را مخصوص غنايم جنگى مىدانند ، استدلال آنان اين است كه چون آيه در مورد غنايم جنگى نازل شده است ، به آن اختصاص دارد ، ولى اين استدلال از دو نظر قابل مناقشه است :\r\n1 . در لغت عرب به هرچيزى كه انسان به دست مىآورد ، غنيمت گفته مىشود . و به غنايم جنگى اختصاص ندارد ، ابن منظور در لسان العرب مىگويد :\r\n« الغنم الفوز بالشيء من غير مشقّة » « 1 » ؛ غنيمت چيزى است كه انسان بدون مشقّت به دست مىآورد .\r\nدر حديث آمده است : « الرهن لمن رهنه ، له غنمه و عليه غرمه » ؛ رهن از آن راهن است ، غنيمت و غرامتش به او بازمىگردد .\r\nابن اثير در شرح اين حديث گفته است : « مقصود از غنم ، افزايش و رشد و بالا رفتن قيمت آن است . « 2 »\r\nقرآن كريم نعمت‌هاى بهشتى را به عنوان غنايم دانسته مىفرمايد :  فَعِنْدَ اللَّهِ مَغانِمُ كَثِيرَةٌ  « 3 » ؛ نزد خداوند پاداش‌هاى فراوانى است .\r\nاز نصوص ياد شده به دست مىآيد كه غنيمت از نظر معنا و مفهوم به آنچه در جنگ به دست مىآيد اختصاص ندارد ، و روشن است كه مورد نزول آيه‌ى كريمه دليل بر تخصيص حكم به آن مورد نيست .\r\n\r\n\r\n","description":"","footnote":"\r\n( 1 ) . لسان العرب ، كلمه‌ى غنم .\r\n( 2 ) . النهاية : 3 / 391 .\r\n( 3 ) . نساء / 94 .\r\n","page_name":" 402 ","page_number":402},
  {"content":"\r\n\r\n2 . در برخى از روايات آمده است كه پيامبر اكرم صلّى اللّه عليه و آله پرداخت خمس را بر هر نوع درآمدى واجب كرده است . آنگاه كه گروهى از قبيله‌ى عبد القيس حضور او رسيدند و گفتند ميان ما و شما ، مشركان حايل و مانع‌اند ، و ما فقط در ماه‌هاى حرام ( كه امنيت برقرار است ) مىتوانيم نزد شما بياييم . دستوراتى را كه در سايه‌ى عمل به آن وارد بهشت گرديم و ديگران را نيز به آن دعوت كنيم ، بيان فرما .\r\nپيامبر صلّى اللّه عليه و آله فرمود : شما را به ايمان فرمان مىدهم . سپس در تفسير ايمان فرمود :\r\n« شهادة ان لا إله الا اللّه ، و إقام الصلاة ، و ايتاء الزكوة و تعطوا الخمس من المغنم » « 1 » ؛ بدون شك ، مقصود از مغنم ( غنيمت ) ، در اين حديث درآمدهاى غير جنگى است ، زيرا آنان گفتند ما در نقطه‌اى زندگى مىكنيم كه دسترسى به پيامبر نداريم ، يعنى از ترس مشركان نمىتوانيم به مدينه بياييم ، اين‌گونه افراد كه در محاصره‌ى مشركان بودند ، توانايى جهاد با مشركان را نداشتند تا از غنيمت به دست آمده ، خمس آن را بپردازند . « 2 »\r\nگذشته از موارد يادشده ، در احاديثى كه از ائمه‌ى اهل بيت صلّى اللّه عليه و آله روايت شده بر لزوم پرداخت خمس از هرگونه درآمد ، تصريح شده و نقطه‌ى ابهامى در اين مورد وجود ندارد .\r\nسماعة بن مهران از امام كاظم عليه السّلام از خمس پرسيد ، امام عليه السّلام فرمود : « في كلّ ما أفاد الناس من قليل او كثير » . « 3 »\r\n\r\n\r\n","description":"","footnote":"\r\n( 1 ) . صحيح بخارى : 4 / 250 .\r\n( 2 ) . جهت آگاهى بيشتر از ادلّه‌ى خمس در منابع اهل سنّت به كتاب الاعتصام بالكتاب و السنّة رجوع شود .\r\n( 3 ) . وسائل الشيعة : 4 / 350 .\r\n","page_name":" 403 ","page_number":403},
  {"content":"\r\n\r\nبرخى از شيعيان به امام جواد عليه السّلام نامه‌اى نوشته و از او خواستند تا نظر خود را در مورد خمس و درآمدهايى كه از راه‌هاى مختلف كسب‌وكار به دست مىآيد بيان نمايد ، امام عليه السّلام در پاسخ او نوشت : « الخمس بعد المؤونة » . « 1 »\r\nاحاديث در اين‌باره بسيار است كه به دو نمونه‌ى يادشده بسنده مىكنيم . اين حكم از مسلّمات مذهب شيعه است .\r\n\r\nمصرف خمس\r\nموارد مصرف خمس در آيه‌ى خمس « 2 » بيان شده است . طبق اين كريمه ، خمس به خداوند و به پيامبر صلّى اللّه عليه و آله و خويشاوندان نسبى پيامبر ، يتيمان ، بيچارگان و در راه ماندگان اختصاص دارد . بنابراين ، پيامبر اكرم عليه السّلام و خويشاوندان او ، هريك از خمس سهم ويژه‌اى داشتند . اين مطلب مورد اجماع مسلمانان است كه تا زمان رحلت پيامبر اكرم صلّى اللّه عليه و آله تغيير در اين‌باره داده نشد ؛ اما پس از آن‌كه ابو بكر به خلافت رسيد ، سهم پيامبر و ذوى القربى را از خمس حذف كرد . و درنتيجه بنى هاشم از سهم ويژه‌اى كه در زمان پيامبر صلّى اللّه عليه و آله بهره‌مند بودند ، محروم شدند .\r\nزمخشرى از ابن عباس روايت كرده ، كه گفته است : خمس بر شش سهم تقسيم مىشد ، خدا و رسولش دو سهم ، و خويشاوندان پيامبر نيز يك سهم داشتند تا اين‌كه پيامبر صلّى اللّه عليه و آله از دنيا رفت . در اين هنگام ابو بكر خمس را منحصر در سه سهم كرد » . « 3 »\r\n\r\n\r\n","description":"","footnote":"\r\n( 1 ) . همان ، ص 348 .\r\n( 2 ) . انفال / 41 .\r\n( 3 ) . الكشاف : 2 / 222 .\r\n","page_name":" 404 ","page_number":404},
  {"content":"\r\n\r\nمسلم بن حجاج از يزيد بن هرمز روايت كرده كه گفته است : نجدة بن عامر كه از خوارج بود ، نامه‌اى به ابن عباس نوشت و در آن از سهم ذى القربى سؤال كرد كه آنان چه كسانىاند ؟ ابن عباس در پاسخ نوشت : ما ( بنى هاشم ) خويشاوندان پيامبريم ، ولى ما را از آن منع كردند . « 1 »\r\nاين حديث را احمد بن حنبل نيز در اواخر جزء اول از مسندش آورده است .\r\nچنان‌كه بسيارى از اصحاب مسانيد به طرق مختلف روايت كرده‌اند .\r\nاين روايت ، با آنچه از ائمه‌ى اهل بيت عليهم السّلام نقل شده مطابقت دارد ، اهل سنّت در اين مسأله از عمل دو خليفه و رأى آنان پيروى مىكنند ، ولى شيعه‌ى اماميه پيرو مذهب اهل بيت عليهم السّلام است . بنابراين ، از سهام ششگانه خمس ، سه سهم ( دو سهم خدا و پيامبر و يك سهم ذى القربى ) به امام معصوم عليه السّلام اختصاص دارد .\r\nسه سهم ديگر ، به يتيمان ، بيچارگان و در راه ماندگان از بنى هاشم اختصاص دارد ، زيرا خداوند زكات را بر آنان حرام كرده است . و در عوض سه سهم از خمس را به آنان اختصاص داده است .\r\nلازم به ذكر است كه ائمه‌ى مذاهب اهل سنّت در اين مسأله هم داستان نيستند ، مالك بن انس مىگويد : همه‌ى سهام خمس به حاكم و امام مسلمانان اختصاص دارد و او هرجا كه مصلحت بداند مصرف مىكند . ابو حنيفه و پيروانش ، بنى هاشم را در زمره‌ى ديگر فقيران و بيچارگان قرار داده ، و فرقى ميان هاشمى و غير هاشمى قايل نيستند ، امام شافعى ، يك سهم ارث كه حق رسول خدا صلّى اللّه عليه و آله بود را مخصوص\r\n\r\n\r\n","description":"","footnote":"\r\n( 1 ) . الاعتصام بالكتاب و السنة ، ص 112 .\r\n","page_name":" 405 ","page_number":405},
  {"content":"\r\n\r\nمصالح مسلمانان مانند آمادگى دفاعى در برابر متجاوزان دانسته كه پيامبر در آنها مصرف مىكرد . و سهم ذى القربى را مخصوص بنى هاشم و بنى المطلّب و بقيه را ، از آن سه گروه ديگر مىداند . « 1 »\r\n\r\n\r\n","description":"","footnote":"\r\n( 1 ) . تفسير الكشّاف : 2 / 221 .\r\n","page_name":" 406 ","page_number":406},
  {"content":"\r\n\r\n\r\nفصل ششم ازدواج موقّت ضرورت ازدواج موقّت\r\nشريعت اسلام ، شريعت جهانى و ابدى است . و از طرفى ، همه‌ى ابعاد و نيازهاى زندگى فردى و اجتماعى انسان را مورد توجّه قرار داده است . آيين اسلام براى آن‌كه بتواند به رسالت جهانى ، جاويدان و همه‌ى جانبه‌ى خود جامه‌ى عمل بپوشاند شرايط غير عادى ، احكام و قوانين ويژه‌ى آنها را مقرّر داشته است .\r\nيكى از نيازهاى طبيعى انسان ، نياز به ازدواج است ، اين نياز از نحوه‌ى آفرينش مرد و زن سرچشمه مىگيرد . قرآن كريم ، آن را از نشانه‌هاى حكمت و قدرت الهى دانسته مىفرمايد :  وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً إِنَّ فِي ذلِكَ لَآياتٍ لِقَوْمٍ يَتَفَكَّرُونَ  « 1 » ؛ در اين آيه‌ى كريمه به برخى از آثار سازنده و اهداف حكيمانه‌ى ازدواج اشاره شده است . ازدواج\r\n\r\n\r\n","description":"","footnote":"\r\n( 1 ) . روم / 21 .\r\n","page_name":" 407 ","page_number":407},
  {"content":"\r\n\r\nكانونى گرم و سرشار از محبت و مودّت را بنيان مىنهد و در سايه‌ى آن انسان به آرامش روحى دست مىيابد و درنتيجه بهداشت روحى و روانى او تأمين مىگردد .\r\nازدواج سبب ادامه يافتن نسل بشر و تشكيل جوامع بشرى مىشود كه منشا تمدن و تكامل مادى و معنوى انسان مىگردد :  وَ اللَّهُ جَعَلَ لَكُمْ مِنْ أَنْفُسِكُمْ أَزْواجاً وَ جَعَلَ لَكُمْ مِنْ أَزْواجِكُمْ بَنِينَ وَ حَفَدَةً وَ رَزَقَكُمْ مِنَ الطَّيِّباتِ  « 1 » ؛ در كنار اين اهداف و اغراض عقلانى و معنوى ، غريزه‌ى جنسى انسان نيز به طريق مشروع ارضا مىگردد .\r\nو اين ، خود نتايج معنوى بزرگى را به دنبال دارد . بدين جهت است كه پيامبر اكرم صلّى اللّه عليه و آله فرموده است : من تزوّج فقد احرز نصف دينه . و نيز بدين جهت است كه آن حضرت ازدواج را از محبوب‌ترين امور دانسته است ؛ « ما بني في الاسلام بناء أحبّ اليّ من التّزويج » .\r\nاكنون اگر واقع‌بينانه به زندگى بشر و شرايط گوناگون آن بنگريم اين حقيقت را مىيابيم كه نيازهاى بشر در مسأله‌ى ازدواج به گونه‌اى است كه دوگونه ازدواج را طلب مىكند :\r\nيكى ازدواج دايمى و ديگرى ازدواج موقت ؛ ازدواج دايمى براى شرايط عادى و معمولى زندگى ، و ازدواج موقت براى شرايط غير عادى ، از قبيل سفر در مدتى طولانى ، مواردى كه در اثر جنگ و حوادث ديگر ، زنانى ، همسران خود را از دست مىدهند ، و از طرفى هزينه‌ى ازدواج دايمى و مشكلات ديگر مانع از چند همسرى مىباشد . مواردى مشابه آنچه بيان گرديد وضعيت غير عادى را در مسأله‌ى\r\n\r\n\r\n","description":"","footnote":"\r\n( 1 ) . نحل / 72 .\r\n","page_name":" 408 ","page_number":408},
  {"content":"\r\n\r\nزناشويى به وجود مىآورد . و از سويى ، نياز به ازدواج نيازى است طبيعى و اجتناب‌ناپذير ، هرگاه از طريق ازدواج موقت ، اين مشكل چاره‌انديشى نشود ، روابط نامشروع جنسى ، جامعه را به فساد و تباهى مىكشاند .\r\nشريعت مقدس اسلام ، درست باتوجه به واقعيت مزبور در زندگى بشر ، دو گونه از ازدواج دايمى و موقت را تشريع كرده است . در مورد ازدواج دايمى فرموده است :  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً  « 1 » ؛ اگر از ازدواج با يتيمان از اين جهت كه مبادا با آنان به قسط رفتار نكنيد بيمناكيد ، با زنان غير يتيم كه مورد پسند شماست ازدواج كنيد ، دو همسر يا سه همسر يا چهار همسر مىتوانيد برگزينيد ، ولى اگر از اجراى عدالت ميان آنها بيمناكيد ، به يك همسر بسنده كنيد .\r\n\r\nقرآن و ازدواج موقت\r\nقرآن كريم در مورد ازدواج موقت فرموده است :  فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً  « 2 » ، از هر زنى كه به طور مشروع كام برگرفتيد ، آنچه را كه در مقابل اين كام‌جويى به‌عنوان مهر مقرر داشته‌ايد به او بپردازيد . دلايل اين‌كه اين آيه مربوط به ازدواج موقت است عبارتند از :\r\n1 . در آيات قبل از اين آيه ، حكم ازدواج دايمى و حكم مهر آن به روشنى بيان شده است ، و تكرار آن بلاوجه است .\r\n\r\n\r\n","description":"","footnote":"\r\n( 1 ) . نساء / 3 .\r\n( 2 ) . نساء / 24 .\r\n","page_name":" 409 ","page_number":409},
  {"content":"\r\n\r\n2 . در ازدواج دايمى به مجرد اجراى صيغه‌ى عقد ازدواج ، مهر بر عهده‌ى شوهر واجب مىشود پرداخت نصف آن قبل از آميزش ( در صورت مطالبه‌ى همسر ) واجب است در حالى كه در اين آيه وجوب آن بر استمتاع و كام‌جويى شوهر از همسر خويش مترتّب شده است .\r\n\r\nسنّت و ازدواج موقّت\r\nگذشته از روايات اهل بيت عليهم السّلام كه آن را به ازدواج موقّت ( متعه ) تفسير كرده‌اند . « 1 » در احاديث اهل سنّت نيز اين تفسير از عدّه‌اى از صحابه و تابعان روايت شده است . ابن عباس ، أبى بن كعب و سعيد بن جبير و سدّى آيه را چنين قرائت مىكردند :  فَمَا اسْتَمْتَعْتُمْ بِهِ مِنْهُنَّ  الى أجل مسمّى  فَآتُوهُنَّ أُجُورَهُنَّ فَرِيضَةً  « 2 » و مجاهد نيز گفته است : اين آيه در مورد ازدواج موقت نازل شده است . « 3 »\r\nفخر الدين رازى ، پس از ذكر قرائت أبى بن كعب و ابن عباس گفته است :\r\n« مسلمانان اين‌گونه قرائت را بر آن دو انكار نكردند . از اين‌جا به دست مىآيد كه درستى اين قرائت مورد قبول همه‌ى مسلمانان و اجماعى بوده است ، درنتيجه مشروعيت ازدواج موقّت مورد اجماع مسلمانان بوده است . « 4 »\r\n\r\n\r\n","description":"","footnote":"\r\n( 1 ) . وسائل الشيعة ، ج 14 ، ابواب المتعة ، باب اول .\r\n( 2 ) . مقصود اين است كه آنان كلمه‌ى « أجل مسمّى » را به‌عنوان تفسير به هنگام قرائت آيه اضافه مىكردند .\r\n( 3 ) . تفسير ابن كثير : 2 / 244 .\r\n( 4 ) . مفاتيح الغيب : 10 / 51 - 52 .\r\n","page_name":" 410 ","page_number":410},
  {"content":"\r\n\r\n\r\nاحكام و خصوصيات\r\nازدواج موقّت در چند حكم با ازدواج دايمى يكسان است كه عبارتند از :\r\n1 . موانع ازدواج ( محرّمات النكاح ) .\r\n2 . شرايط لازم به هنگام عقد ازدواج مانند : در عدهّ نبودن زن .\r\n3 . اجراى صيغه‌ى مخصوص ازدواج .\r\n4 . لزوم مهريه .\r\n5 . احكام مربوط به فرزندان و خويشاوندان .\r\n6 . احكام مربوط به ارث فرزندان از پدر و مادر و بالعكس .\r\n7 . لزوم عدّه پس از پايان يافتن ازدواج براى زن .\r\nتفاوت‌هاى ازدواج موقت با ازدواج دايمى در امور ذيل است :\r\nالف ) در ازدواج موقّت زن و شوهر از يك‌ديگر ارث نمىبرند .\r\nب ) در ازدواج موقّت نفقه‌ى زن بر شوهر واجب نيست .\r\nج ) در ازدواج موقّت زن حق قسم ( همخوابگى با شوهر ) ندارد .\r\nد ) در ازدواج موقّت مرد حق عزل دارد .\r\nه ) در ازدواج موقّت با پايان يافتن مدّت ازدواج فسخ مىگردد و اجراى صيغه‌ى طلاق لازم نيست .\r\nو ) پاره‌اى از تفاوت‌هاى ديگر كه در كتب فقه بيان شده است .\r\nدرهرحال ، ازدواج موقت با ازدواج دايمى تفاوت ماهوى ندارد ، و هردو از اقسام نكاح شرعى به شمار مىروند و در بسيارى از احكام ازدواج يكسانند .\r\nاگرچه هريك احكام ويژه‌اى نيز دارند . روشن است كه داشتن احكام ويژه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nسبب تباين ماهوى و نوعى آن دو نخواهد بود . چنان‌كه در ديگر احكام شرعى نيز چنين است ، مثلا هبه‌ى معوّضه و غير معوّضه ، و هبه‌ى به خويشاوند و غير خويشاوند احكام ويژه‌اى دارند ، ولى همگى از اقسام يك نوع حكم شرعى به شمار مىروند كه هبه نام دارد .\r\n\r\nفرضيه‌ى نسخ ازدواج موقت\r\nاز مطالب پيشين روشن شد كه در اصل مشروعيت ازدواج موقّت ترديدى نيست ، و اين مطلب مورد اجماع مسلمانان است ، ليكن علماى اهل سنّت مدّعى نسخ آن شده‌اند و در اين مورد برخى از آيات و نيز احاديثى كه در صحاح و مسانيد آنان روايت شده ، استناد كرده‌اند .\r\n\r\nفرضيه‌ى نسخ در قرآن\r\nبرخى ، آيه‌ى    وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ فَمَنِ ابْتَغى وَراءَ ذلِكَ فَأُولئِكَ هُمُ العادُونَ    « 1 » ؛ را دليل بر نسخ ازدواج موقّت دانسته‌اند ، به اين بيان كه در اين آيه ارتباط مشروع زناشويى در دو مورد منحصر شده است ، يكى ازدواج ، و ديگرى ملك يمين ؛ و متعه ( ازدواج موقت ) از هيچ‌يك از دو قسم ياد شده نيست ، اين‌كه از قسم ملك يمين نيست ، روشن است ، و اين‌كه از قسم ازدواج نيست ، زيرا نفقه ، ارث و قسم ( حق همخوابگى ) كه از احكام ازدواج است ، در آن نيست .\r\n\r\n\r\n","description":"","footnote":"\r\n( 1 ) . نساء / 34 .\r\n","page_name":" 412 ","page_number":412},
  {"content":"\r\n\r\nپاسخ اين است كه اولا : ازدواج موقت از نظر ماهيت با ازدواج دايمى تفاوتى ندارد ، اين دو ازدواج پاره‌اى از احكام مشترك دارند ، و پاره‌اى احكام مخصوص .\r\nتفصيل اين مطلب پيش از اين گذشت .\r\nثانيا : آيه‌ى سوره‌ى مؤمنون از آيات مكى است ، در حالى كه آيه‌ى مربوط به ازدواج موقّت از آيات مدنى است . حكم ازدواج موقت به اجماع مسلمانان در مدينه نازل شده است . در حالى كه ناسخ بايد از نظر زمان پس از منسوخ باشد .\r\nعجيب اين است كه هرگاه به آنان گفته شود : چرا آيه‌ى مؤمنون ناسخ ازدواج با كنيزان كه در سوره‌ى نساء آمده است نيست ، آنجا كه فرموده است :  وَ مَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ مِنْ فَتَياتِكُمُ الْمُؤْمِناتِ  « 1 » ، پاسخ مىدهند ، آيه‌ى مؤمنون مكى است ، ولى آيه مربوط به نكاح الاماء ( ازدواج با كنيزان ) مدنى است ، و مكى نمىتواند ناسخ مدنى باشد . ولى اين مطلب را در مورد متعة النساء ( ازدواج موقت ) فراموش مىكنند . « 2 »\r\n\r\nفرضيه‌ى نسخ در روايات\r\nدر مورد نسخ ازدواج موقت توسط روايات ، چند نكته را يادآور مىشويم :\r\n1 - برخى از روايت نسخ گفته شده است ، اين حكم به شرايط اضطرارى اختصاص داشته است ، و با بر طرف شدن آن شرايط ، حكم مزبور نيز نسخ گرديده\r\n\r\n\r\n","description":"","footnote":"\r\n( 1 ) . نساء / 25 .\r\n( 2 ) . سيد شرف الدين عاملي ، الفصول المهمّة ، ص 74 - 75 .\r\n","page_name":" 413 ","page_number":413},
  {"content":"\r\n\r\nاست . « 1 » در اين صورت اين سؤال مطرح مىشود كه احكام اضطرارى تابع شرايط اضطرارىاند ، و شرايط اضطرارى به زمان پيامبر صلّى اللّه عليه و آله اختصاص نداشته است . چنان كه مثلا حلّيت أكل ميته در شرايط اضطرارى ، به زمان صدر اسلام اختصاص نداشته ، و هميشه در شرايط اضطرارى جايز خواهد بود .\r\n2 - در مقابل اين دسته از روايات ، روايات ديگرى وجود دارد كه بر بقاى ازدواج موقّت تا وقتى كه عمر از آن نهى كرد ، دلالت دارند . اين مطلب را مسلم به چند طريق از جابر بن عبد الله انصارى روايت كرده است . « 2 »\r\n3 - با اين‌كه روايات نسخ بيانگر يك واقعه‌اند ، در آنها اختلافات و تعارض‌هاى بسيارى وجود دارد كه موجب قدح و وهن آنها مىگردد ؛ از نظر زمان و تاريخ اباحه و نسخ اختلافات ذيل به چشم مىخورد :\r\nالف ) سال فتح مكه ، ب ) سال فتح خيبر ، ج ) حجة الوداع ، د ) تبوك . « 3 »\r\nمقتضاى اين اقوال اين است كه يك حكم در فاصله‌ى چند سال ، چندبار تشريع و نسخ شده باشد . اين روش نه در اسلام سابقه دارد ، و نه با علم و حكمت الهى سازگار است .\r\nنكته‌ى قابل تأمّل ديگر اين است كه بسيارى از اين روايات از سبرة بن معبد\r\n\r\n\r\n","description":"","footnote":"\r\n( 1 ) . صحيح بخاري : 3 / 246 ، طبع بيروت ، دار المعرفة ؛ صحيح مسلم : 2 / 1027 ، طبع بيروت ، دار احياء التراث العربي .\r\n( 2 ) . صحيح مسلم : 2 / 1023 .\r\n( 3 ) . ر . ك : سيد محسن امين ، نقض الوشيعة ، ص 298 - 303 ؛ شرف الدّين عاملى ، مسائل فقهية ، ص 63 - 64 ؛ علّامه امينى ، الغدير : 6 / 225 ؛ شيخ محمد حسين كاشف الغطاء ، اصل الشيعه و اصولها ، ص 171 .\r\n","page_name":" 414 ","page_number":414},
  {"content":"\r\n\r\nجهنى نقل شده است . وى ماجراى ازدواج موقت خود را نقل كرده است ، در اين نقل نيز تفاوت‌هاى و تعارض‌هاى بسيارى به چشم مىخورد . گاهى گفته شده است وى با پسر عمويش همراه بودند ، و در مورد ازدواج موقت با زنى گفت‌وگو كردند . و او ازدواج با سبرة را برگزيد ، زيرا وى خوش سيما بود و ردايى گرانبها بر دوش داشت . و گاهى گفته شده است ، او خوش‌سيما بود ولى ردايى كهنه داشت اما پسر عمويش بد منظر بود ولى ردايى گرانبها داشت . و گاهى گفته شده است ، آن زن ازدواج با پسر عموى سبره را انتخاب كرد . گاهى گفته شده است ، فردى كه با سبرة همراه بود از قبيله‌ى بنى سليم بود نه از قبيله‌ى جهينه . گاهى نقل شده است ، سبره مهر ازدواج موقت خود را يك برد قرار داد ، و در نقل ديگر آمده است كه وى با دو برد ازدواج كرد . روشن است كه با وجود چنين اختلافات و تعارض‌هايى روايات نسخ از چنان اعتبارى برخوردار نيستند كه بتوان آنها را ناسخ حكم قطعى قرار داد .\r\nبه‌ويژه آن‌كه با روايات دال بر عدم نسخ نيز معارضه دارند .\r\n4 - از ابن عباس روايت شده كه گفته است : « ما كانت المتعة الّا رحمة ، رحم اللّه بها امّة محمد صلّى اللّه عليه و آله لولا نهيه ( يعنى عمر ) عنها ما احتاج الى الزناء الا شفى » « 1 » مفاد اين روايت اين است كه متعه توسط پيامبر صلّى اللّه عليه و آله نسخ نشده است ، بلكه عمر از آن نهى كرده است . اين حديث مؤيّد حديث جابر است كه پيش از اين نقل گرديد .\r\n5 - طبرى و ثعلبى در تفسير آيه‌ى  فَمَا اسْتَمْتَعْتُمْ بِهِ مِنْهُنَّ  « 2 » ؛ يعنى مربوط به\r\n\r\n\r\n","description":"","footnote":"\r\n( 1 ) . ابن الاثير ، النهاية : 2 / 488 ، كلمه‌ى شقى ، ابن اثير در معنى « الّا شقي » گفته است : الّا قليل من الناس .\r\n( 2 ) . نساء / 24 .\r\n","page_name":" 415 ","page_number":415},
  {"content":"\r\n\r\nازدواج موقّت از على عليه السّلام روايت كرده‌اند كه فرمود : « لولا انّ عمر نهى عن المتعة مازنى الّا شقي » « 1 » اين مطلب از آن حضرت از ائمه‌ى اهل بيت عليهم السّلام به صورت متواتر نقل شده است . اين روايت نيز مؤيّد حديث جابر در عدم نسخ ازدواج موقّت توسط پيامبر اكرم صلّى اللّه عليه و آله مىباشد .\r\n6 - اين جمله از خليفه‌ى دوم مشهور است كه گفته است : « متعتان كانتا على عهد رسول اللّه صلّى اللّه عليه و آله و أنا انهى عنهما و أعاقب عليهما : متعة الحج و متعة النساء » ؛ « 2 » اين سخن به روشنى بر اين مطلب دلالت مىكنند كه ازدواج موقّت در زمان پيامبر صلّى اللّه عليه و آله نسخ نشده است ، و عمر از آن نهى كرده است .\r\n\r\nسخنى از فخر الدين رازى\r\nفخر الدين رازى اين نقل را مسلّم دانسته و از آن بر منسوخ بودن ازدواج موقّت استدلال كرده و گفته است : « خليفه اين سخن را در حضور صحابه پيامبر صلّى اللّه عليه و آله و آشكارا بيان كرده است . در اين صورت نمىتوان گفت مقصود او اين بوده كه متعه همچنان بر مشروعيت خود باقى است ، ولى من اجازه نمىدهم به آن عمل شود .\r\nچون اين معنا موجب كفر خليفه ، و نيز كفر ديگر صحابه است كه با او مخالفت نكردند . پس بايد گفت : مقصود او اين بوده است كه اگرچه متعه در زمان پيامبر صلّى اللّه عليه و آله مباح و مشروع بود ، ولى من مىدانم كه پيامبر اكرم صلّى اللّه عليه و آله آن را نسخ كرده است ، بدين\r\n\r\n\r\n","description":"","footnote":"\r\n( 1 ) . سيد شرف الدين عاملى ، الفصول المهمّة ، ص 79 .\r\n( 2 ) . فخر الدين رازى ، مفاتيح الغيب : 10 / 52 .\r\n","page_name":" 416 ","page_number":416},
  {"content":"\r\n\r\nجهت اجازه‌ى انجام آن را نخواهم داد . » « 1 »\r\nيادآور مىشويم در اين‌جا احتمال ديگرى وجود دارد و آن اين‌كه نهى خليفه از دو متعه حج و ازدواج موقّت ، مستند به نسخ آن توسط پيامبر صلّى اللّه عليه و آله نبود ، بلكه مستند به اجتهاد شخصى خود او بود ؛ يعنى استنباط او اين بود كه اين دو متعه به خاطر پاره‌اى مصالح در زمان پيامبر صلّى اللّه عليه و آله تشريع شد ، ولى از نظر او آن مصالح در زمان وى وجود نداشت ، بدين جهت آن را ممنوع كرد . بر پايه اين وجه ، خواه اين اجتهاد را درست بدانيم يا نادرست ، نه تكفير خليفه لازم مىآيد و نه تكفير ديگر صحابه‌ى پيامبر صلّى اللّه عليه و آله ، در اين صورت بر مجتهدان اهل سنّت است كه مصالح و مفاسد امور را بسنجند و در مورد نهى خليفه تصميم بگيرند . چنان‌كه در مورد متعه‌ى حج به نهى خليفه عمل نمىشود ، الزامى بر پايبندى به نهى او در مورد متعة النساء ( ازدواج موقت ) هم وجود ندارد .\r\nبه عبارت ديگر ، نهى خليفه از ازدواج موقت ، نهى دينى نبوده بلكه نهى مدنى و سياسى بوده است ؛ يعنى او به عنوان خليفه و حاكم اسلامى در آن زمان ازدواج موقت را به صلاح امت اسلامى نمىديده است ، بدين جهت از آن نهى كرده است . ولى برخى از محدّثان سطحىنگر از درك اين مطلب ناتوان بودند . و از سوى ديگر مىخواستند براى فعل خليفه محمل درست شرعى پيدا كنند ، مسأله‌ى نسخ را مطرح كردند و گرفتار اين همه تهافت و تعارض در كلام خويش شدند . « 2 »\r\n\r\n\r\n","description":"","footnote":"\r\n( 1 ) . همان ، ص 54 .\r\n( 2 ) . اصل الشيعة و اصولها ، ص 175 - 178 .\r\n","page_name":" 417 ","page_number":417},
  {"content":"\r\n\r\n\r\nپاسخ به شبهات\r\nمخالفان ازدواج موقّت شبهاتى را مطرح كرده‌اند كه غالباً ناشى از نداشتن تصوير و آگاهى صحيح از ازدواج موقت يا برخى پيش‌داورىها و ذهنيت‌هاى اشتباه در اين باره است . در اين‌جا برخى را مطرح كرده به آنها پاسخ مىدهيم :\r\n1 . هدف از ازدواج تشكيل خانواده و توليد نسل است . اين هدف از ازدواج دايمى حاصل مىشود ، نه از ازدواج موقت كه هدف آن ارضاى غريزه‌ى جنسى است . « 1 »\r\nپاسخ :\r\nدر اين‌كه يكى از اهداف حكيمانه ازدواج توليد نسل و تشكيل نهاد خانواده است ، ترديدى نيست ، ولى اين يگانه هدف ازدواج محسوب نمىشود ، ارضاء غريزه‌ى جنسى از طريق مشروع و جلوگيرى از انحراف و فساد در جامعه‌ى بشرى و تأمين بهداشت روحى و سلامت اخلاقى نيز از ديگر اهداف مهمّ ازدواج است . هرگاه شرايط به‌گونه‌اى نيست كه بتوان از طريق ازدواج دايمى اين هدف را تحصيل كرد ، ازدواج موقت يگانه راه معقول و مشروع آن خواهد بود . گذشته از اين ، چه بسا كسانى به انگيزه‌ى توالد و تناسل دست به ازدواج موقت مىزنند ، و نه صرفا به قصد ارضاى مشروع و غريزه‌ى جنسى ، زيرا چنان‌كه گفته شد ، احكام مربوط به توالد و تناسل در هردو ازدواج يكسان است .\r\n2 . ازدواج موقت با كرامت و شرافت زن منافات دارد ، زيرا نوعى كرايه دادن انسان و جواز انسان فروشى است ، كرامت زن اجازه نمىدهد كه در مقابل گرفتن وجهى از مرد خود را در اختيار او قرار دهد .\r\n\r\n\r\n","description":"","footnote":"\r\n( 1 ) . تفسير المنار : 5 / 8 .\r\n","page_name":" 418 ","page_number":418},
  {"content":"\r\n\r\nپاسخ :\r\nچنان‌كه گفته شد ، ازدواج موقّت از نظر ماهيّت با ازدواج دايمى تفاوتى ندارد ، و آنچه زن از مرد مىگيرد مهريه به شمار مىرود . در هر دو ازدواج مرد حق استمتاع از همسر خود را دارد ، و در مقابل پرداخت مهريه به زن بر او واجب است . عقد ازدواج - اعم از دايمى و موقّت - نوعى دادوستد مالى و اجاره نيست ، بلكه پيمانى است مقدّس كه براساس انگيزه‌اى معقول و مشروع ميان زن و شوهر برقرار مىشود ، و پرداخت مهريه از احكام شرعى آن است . شگفت‌آور اين است كه كسانى كه چنين ايرادى را بر ازدواج موقت مىگيرند ، بهره‌كشىهاى شيطانى و شهوانى كه در دنياى جديد از زن مىشود را از مظاهر تمدن و انسانيت مىشمارند .\r\nكيست كه نداند امروز در جهان غرب ، زيبايى زن ، آواز زن ، هنر و ابتكار زن ، جسم و روان زن و بالاخره شخصيت زن ، وسيله‌اى ناچيز در خدمت سرمايه‌دارى اروپا و امريكاست . چگونه است كه اگر زنى با شرايط آزاد با يك مرد به طور موقّت ازدواج كند ، بر خلاف شرافت و كرامت زن اقدام كرده است ، ولى اگر زنى در يك عروسى يا شب‌نشينى و مجلسى لهو و لعب در مقابل چشمان حريص هزار مرد و براى ارضاى تمايلات جنسى آنها هزار و يك حركت نمايشى را انجام دهد ، و حنجره‌ى خود را پاره كند ، تا مزد معيّنى دريافت كند ، بر خلاف كرامت و شرافت زن عمل نكرده است ! ؟ « 1 »\r\n3 . ازدواج موقّت سبب به وجود آمدن فرزندانى مىشود كه از پناهگاه امن خانواده محرومند ، و درنتيجه ، به خيل فرزندان ولگرد و بىپناه مىپيوندند ، و سرانجام دست به بزهكارى و انحراف مىزنند .\r\n\r\n\r\n","description":"","footnote":"\r\n( 1 ) . استاد مرتضى مطهرى ، نظام حقوق زن در اسلام ، ص 67 .\r\n","page_name":" 419 ","page_number":419},
  {"content":"\r\n\r\nپاسخ :\r\nاگرچه در ازدواج موقت توالد و تناسل ممنوع نيست ، ولى تفاوت ، آن با ازدواج دايمى اين است ، كه مرد و زن بدون رضايت ديگرى مىتواند از آن جلوگيرى كند ، اين حكم ويژه راه مناسبى براى جلوگيرى از بحرانى است كه در اشكال مطرح شده است ، گذشته از اين ، آنچه منشأ پديد آمدن نابسامانىهاى اجتماعى و اخلاقى در مورد فرزندان بىپناه است ، مسؤوليت‌ناپذيرى والدين است ، و در اين‌باره فرقى ميان ازدواج موقت و دايمى وجود ندارد . هرگاه والدين ، افرادى مسؤوليت‌پذير و آگاه باشند ، در تربيت و مراقبت فرزندان خود كوتاهى نخواهند كرد ، و نابسامانىهاى مزبور رخ نخواهد داد .\r\n4 - ازدواج موقّت سبب مىشود كه با گذشت زمان ، پدران و مادران ، فرزندان خود را نشناسند ، برادران و خواهران يكديگر را نشناسند و در نتيجه ، چه بسا پدر و مادرى با فرزند خود ازدواج كنند ، و يا برادر و خواهرى با يكديگر ازدواج نمايند .\r\nپاسخ : ازدواج موقّت به هيچ‌وجه با آنچه گفته شد ملازمه ندارد ، مشكل مزبور ناشى از سهل‌انگارى پدران و مادران است ، هرگاه آنان مطالب مربوط به زندگى زناشويى خود را - خواه موقّت باشد يا دايمى بادقّت ضبط و ثبت كنند ، مشكل ياد شده پديد نخواهد آمد .\r\n\r\nسوء استفاده ممنوع\r\nبا كمال تأسف بايد اذعان كرد كه ازدواج موقّت - بسان قانون تعدّد زوجات و نظاير آن - توسط برخى از مردان و زنان مسلمان مورد بىحرمتى قرار گرفته است .\r\nمردان و زنان هوس‌باز ، فلسفه و حكمت اين قانون مهم و ضرورى اسلامى را زير پا\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nگذاشته ، و صرفا براى كام‌جويى و هوس‌رانى به آن عمل كرده‌اند . اين سوءاستفاده از ازدواج موقّت سوژه در دست مخالفان داده است تا آن را به‌عنوان امرى مستهجن و موهن بينگارند و ترويج كنند . بدين‌جهت است كه ائمه‌ى اطهار مردان زن‌دار را از آن منع كرده‌اند ، ولى در عين حال براى آن‌كه اهميّت و ضرورت آن را مورد تأكيد قرار دهند ، با عقيده‌ى اهل سنّت كه سبب متروك شدن سنّت نبوى صلّى اللّه عليه و آله گرديده است به شدت مخالفت كرده و حتّى تقيه را در آن مجاز ندانسته‌اند . اين مطلبى است كه به وضوح در روايات ائمه‌ى معصوم عليهم السّلام به چشم مىخورد .\r\nامام صادق عليه السّلام فرموده است : « يكى از موضوعاتى كه من هرگز در بيان آن تقيّه نخواهم كرد موضوع متعه است » . « 1 » با اين حال امام كاظم عليه السّلام على بن يقطين را بر اين كه دست به ازدواج موقّت زده بود مورد عتاب قرار داده و فرموده است : « تو را با ازدواج موقّت چه كار ، در حالى كه خداوند تو را از آن بىنياز كرده است » . و به ديگرى فرمود : « اين كار براى كسى رواست كه خداوند او را با داشتن همسرى از اين كار بى نياز نكرده است » . كسى كه داراى همسر است ، فقط هنگامى مىتواند دست به اين كار بزند كه دسترسى به همسر خود نداشته باشد . » « 2 »\r\nبه‌هرحال ، آنچه مسلّم است اين است كه هرگز منظور و مقصود قانون‌گذار از وضع و تشريع اين قانون ، و منظور ائمه‌ى اطهار عليه السّلام از ترغيب و تشويق به آن اين نبوده است كه وسيله‌ى هوسرانى و هواپرستى براى حيوان‌صفتان ، يا وسيله‌ى بيچارگى براى عدّه‌اى زنان اغفال شده و فرزندان بىسرپرست فراهم كند . « 3 »\r\n\r\n\r\n","description":"","footnote":"\r\n( 1 و 2 و 3 ) . نظام حقوق زن در اسلام : ص 82 .\r\n","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nكتاب‌نامه\r\n1 . قرآن كريم .\r\n2 . اقرب الموارد ، شرتونى لبنانى .\r\n3 . اوائل المقالات ، شيخ مفيد .\r\n4 . اثبات الوصية ، مسعودى .\r\n5 . اصل الشيعة و اصولها ، علّامه كاشف الغطاء .\r\n6 . اعيان الشيعة ، علّامه سيد محسن امين .\r\n7 . الامام الصادق و المذاهب الاربعة ، اسد حيدر .\r\n8 . الارشاد ، شيخ مفيد .\r\n9 . اصول كافى ، ثقةالاسلام كلينى .\r\n10 . الاحتجاج ، طبرسى .\r\n11 . الاعتقادات في دين الامامية ، شيخ صدوق .\r\n12 . الاتقان في علوم القرآن ، جلال الدين سيوطى .\r\n13 . آراء الرحمن في تفسير القرآن ، علّامه بلاغى .\r\n14 . اسباب النزول ، امام واحدى .\r\n15 . آية التطهير ، شيخ محمد مهدى آصفى .\r\n16 . اسلام و مقتضيات زمان ، شهيد مطهرى .\r\n17 . الإلهيات في مدرسة اهل البيت عليهم السّلام ، على ربّانى گلپايگانى .\r\n18 . انوار الملكوت فى شرح الياقوت ، علّامه حلّى .\r\n19 . ارشاد الطالبين ، فاضل مقداد .\r\n20 . الإلهيات على هدى الكتاب و السنّة و العقل ، آية اللّه سبحانى .\r\n21 . الألفين ، علّامه حلّى .\r\n22 . الإصابة ، ابن حجر عسقلانى .\r\n23 . الاعتصام بالكتاب و السنّة ، آية اللّه سبحانى .\r\n24 . الامامة و السياسة ، ابن قتيبه دينورى .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n25 . الامام جعفر الصادق عليه السّلام ، محمد ابو زهره .\r\n26 . اقبال الاعمال ، سيد بن طاووس .\r\n27 . بحوث في الملل و النحل ، آية اللّه سبحانى .\r\n28 . بحار الانوار ، علّامه مجلسى .\r\n29 . البيان في تفسير القرآن ، آية اللّه خويى .\r\n30 . بين يدي الساعة ، فؤاد عبد الباقى .\r\n31 . البدعة ، آية اللّه سبحانى .\r\n32 . البرهان في تفسير القرآن ، سيّد هاشم بحرانى .\r\n33 . التعريفات ، سيّد شريف جرجانى .\r\n34 . تاج العروس ، زبيدى .\r\n35 . تاريخ الشيعة ، شيخ محمد حسين مظفرى .\r\n36 . تصحيح الاعتقاد ، شيخ مفيد .\r\n37 . التبصير في الدين ، ابو منصور اسفراينى .\r\n38 . تلخيص المحصّل ، خواجه نصير الدين طوسى .\r\n39 . تاريخ الامم و الملوك ، ابن جرير طبرى .\r\n40 . تفسير القرآن العظيم ، ابن كثير .\r\n41 . تاريخ اليعقوبى ، يعقوبى .\r\n42 . تهذيب الاصول ، آية اللّه سبحانى .\r\n43 . تاريخ تمدّن اسلامى ، جرجى زيدان .\r\n44 . التنبيه بالمعلوم من البرهان . . . ، شيخ حرّ عاملى .\r\n45 . تفسير القرطبى ، القرطبي .\r\n46 . تذكرة خواصّ الامة ، ابن جوزى .\r\n47 . تفسير المراغي ، احمد مصطفى المراغي .\r\n48 . التنقيح ، ميرزا على غروى .\r\n49 . تنزيه الانبياء ، سيد مرتضى .\r\n50 . تجريد الاعتقاد ، خواجه نصير الدين طوسى .\r\n51 . تاريخ الامامية ، دكتر عبد اللّه فياض .\r\n52 . تاريخ ادبيات ايران ، ادوارد براون .\r\n53 . تاريخ الخلفا ، جلال الدين سيوطى .\r\n54 . تفسير عياشى ، عياشى .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n55 . جواهر التفسير ، احمد بن حمد الخليلى .\r\n56 . جامع العلوم و الحكم ، ابن رجب حنبلى .\r\n57 . جامع الاصول ، ابن اثير جزرى .\r\n58 . حق اليقين ، سيد عبد اللّه شبّر .\r\n59 . حياة الامام الحسين عليه السّلام ، باقر شريف قرشى .\r\n60 . حلية الاولياء ، ابو نعيم اصفهانى .\r\n61 . خصائص الامام امير المؤمنين عليه السّلام ، نسايى .\r\n62 . خطط الشام ، محمد كردعلى .\r\n63 . خدمات متقابل اسلام و ايران ، شهيد مطهرى .\r\n64 . خلاصة الكلام في امراء البلد الحرام ، شيخ احمد بن زينى دحلان .\r\n65 . الخصال ، شيخ صدوق .\r\n66 . الدرّ المنثور ، جلال الدين سيوطى .\r\n67 . ديوان الامام الشافعي ، الامام الشافعى .\r\n68 . دروس في علم الاصول ، آية اللّه صدر .\r\n69 . دائرة المعارف ، فريد وجدى .\r\n70 . دلائل الصدق ، شيخ محمّد حسن المظفّر .\r\n71 . الذكرى ، شهيد اوّل .\r\n72 . الرياض النظرة ، محب الدين طبرى .\r\n73 . الرجال ، ابو عبد اللّه برقى .\r\n74 . الرجال ، شيخ طوسى .\r\n75 . الوسائل ، سيد مرتضى .\r\n76 . رجال كشّى ، كشّى .\r\n77 . رسالة في التقية ، شيخ انصارى .\r\n78 . الرسائل ، امام خمينى قدّس سرّه .\r\n79 . الزينة ، ابو حاتم رازى .\r\n80 . السنّة و الشيعة ، سيّد رشيد رضا .\r\n81 . السيرة النبوية ، ابن هشام .\r\n82 . سنن ابى داوود ، ابو داوود .\r\n83 . سنن ابن ماجة ، ابن ماجة .\r\n84 . سبع مسائل فقهية ، امام شرف الدين .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n85 . سيرى در سيره‌ى ائمه‌ى اطهار عليهم السّلام ، شهيد مرتضى مطهرى .\r\n86 . الشيعة و التشيّع ، محمّد جواد مغنيه .\r\n87 . شيعه در اسلام ، علّامه طباطبايى .\r\n88 . شرح العقائد النسفية ، سعد الدين تفتازانى .\r\n89 . شواهد التنزيل ، الحسكاني .\r\n90 . شرح مختصر الروضة ، الطوفي .\r\n91 . شريعت در آيينهء معرفت ، آية اللّه جوادى .\r\n92 . شرح المواقف ، سيد شريف جرجانى .\r\n93 . شرح الفقه الاكبر ، ملا على قارى .\r\n94 . شرح المقاصد ، سعد الدين تفتازانى .\r\n95 . الشيعة بين الاشاعرة و المعتزلة ، هاشم معروف الحسيني .\r\n96 . شرح نهج البلاغة ، ابن ابى الحديد .\r\n97 . الصواعق المحرمة ، ابن حجر عسقلانى .\r\n98 . صحيح بخارى ، ابو عبد اللّه بخارى .\r\n99 . صحيح مسلم ، مسلم بن حجاج نيشابورى .\r\n100 . صيانة القرآن من التحريف ، محمد هادى معرفت .\r\n101 . صحيح ترمذى ، ترمذى .\r\n102 . صلح الحسن عليه السّلام ، شيخ راضى آل ياسين .\r\n103 . ضحى الاسلام ، احمد امين مصرى .\r\n104 . ظهر الاسلام ، احمد امين .\r\n105 . عبقات الانوار ، مير حامد حسين هندى .\r\n106 . علم الامام ، شيخ محمد حسين المظفّر .\r\n107 . علل الشرائع ، شيخ صدوق .\r\n108 . على و بنوه ، طه حسين .\r\n109 . غاية المرام ، سيد هاشم بحرانى .\r\n110 . الغيبة ، شيخ طوسى .\r\n111 . الغيبة ، نعمانى .\r\n112 . الغدير ، علّامه امينى .\r\n113 . فرق الشيعة ، نوبختى .\r\n114 . فجر الاسلام ، احمد امين .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n115 . فروع كافى ، ثقة الاسلام كلينى .\r\n116 . الفصول العشرة في الغيبة ، شيخ مفيد .\r\n117 . في ظلّ اصول الاسلام ، آية اللّه سبحانى .\r\n118 . الفصول المهمّة في تأليف الامة ، امام شرف الدين .\r\n119 . الفصول المهمّة في معرفة الائمة ، ابن صبّاغ مالكى .\r\n120 . الفرق بين الفرق ، عبد القاهر بغدادى .\r\n121 . فتح البارى ، ابن حجر عسقلانى .\r\n122 . في علم الكلام ، احمد محمد صبحى .\r\n123 . الفتوحات المكيّة ، محى الدين عربى .\r\n124 . فرق و مذاهب كلامى ، على ربانى گلپايگانى .\r\n125 . الفهرست ، ابن نديم .\r\n126 . القاموس المحيط ، فيروزآبادى .\r\n127 . قادتنا كيف نعرفهم ، آية اللّه ميلانى .\r\n128 . القواعد الكلامية ، على الربانى الگلپايگانى .\r\n129 . قواعد العقائد ، خواجه نصير الدين طوسى .\r\n130 . الكامل في التاريخ ، ابن اثير .\r\n131 . كنز العمّال ، متقى هندى .\r\n132 . الكشّاف ، جار اللّه زمخشرى .\r\n133 . كشف المراد ، علّامه حلّى .\r\n134 . كفاية الطالب في مناقب علي ابن ابي طالب عليه السّلام ، گنجى شافعى .\r\n135 . كمال الدين و تمام النعمة ، شيخ صدوق .\r\n136 . الكلام المقارن ، على الربانى الگلپايگانى .\r\n137 . كشف الارتياب ، سيد محسن امين .\r\n138 . لسان العرب ، زبيدى .\r\n139 . المعيار و الموازنة ، ابو جعفر اسكافى .\r\n140 . المحاسن ، بيهقى .\r\n141 . مجمع البيان ، امين الاسلام طبرسى .\r\n142 . الميزان في تفسير القرآن ، علّامه طباطبايى .\r\n143 . الملل و النحل ، عبد الكريم شهرستانى .\r\n144 . المناقب ، خوارزمى .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n145 . المناقب ، ابن شهر آشوب .\r\n146 . مقالات الاسلامين ، ابو الحسن اشعرى .\r\n147 . ميزان الاعتدال ، ذهبى .\r\n148 . مقدمة ابن خلدون ، ابن خلدون .\r\n149 . المغنى في ابواب التوحيد و العدل ، قاضى عبد الجبار معتزلى .\r\n150 . معجم المقاييس في اللّغة ، ابن فارس .\r\n151 . المصباح المنير ، فيّومى .\r\n152 . المعارف السلماني ، سيد عبد الحسين لارى .\r\n153 . مختصر المعاني ، خطيب قزوينى .\r\n154 . المنار في تفسير القرآن ، رشيد رضا .\r\n155 . المهدي ، سيد صدر الدين صدر .\r\n156 . مجمع البحرين ، طريحى .\r\n157 . منتخب الأثر ، آية اللّه صافى گلپايگانى .\r\n158 . المفردات في غريب القرآن ، راغب اصفهانى .\r\n159 . المصنّف ، ابن شيبه .\r\n160 . من لا يحضره الفقيه ، شيخ صدوق .\r\n161 . معاني الاخبار ، شيخ صدوق .\r\n162 . مفاتيح الغيب ، فخر الدين رازى .\r\n163 . محاضرات في الإلهيات ، على الربانى الگلپايگانى .\r\n164 . المسائل السروية ، شيخ مفيد .\r\n165 . معجم البلدان ، ياقوت حموينى .\r\n166 . المذاهب الاسلامية ، محمد ابو زهره .\r\n167 . المراجعات ، امام شرف الدين عاملى .\r\n168 . مسند احمد بن حنبل ، احمد بن حنبل .\r\n169 . مسند الامام الكاظم عليه السّلام ، شيخ عزيز اللّه عطاردى .\r\n170 . مروج الذهب ، مسعودى .\r\n171 . نشأة التشيع ، ابو طالب خرسان .\r\n172 . نفحات الازهار ، سيد على ميلانى .\r\n173 . نشأة التشيّع والشيعة ، سيد محمد باقر صدر .\r\n174 . نشأة الفكر الفلسفى ، على سامى النشار .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n175 . النبراس ، مولوى حافظ فرهادى .\r\n176 . نظام حقوق زن در اسلام ، مرتضى مطهرى .\r\n177 . نهج البلاغة ، سيد رضى .\r\n178 . نور الابصار ، شبلنجى شافعى .\r\n179 . النهاية ، ابن اثير .\r\n180 . نظرية الامامة ، احمد محمود صبحى .\r\n181 . نقض الوشيعة ، سيد محسن امين .\r\n182 . وسائل الشيعة ، شيخ حرّ عاملى .\r\n183 . وقعة صفّين ، نصر بن مزاحم .\r\n184 . ينابيع المودة ، قندوزى حنفى .\r\n185 . اليواقيت و الجواهر ، عبد الوهاب شعرانى .\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n . \r\n","description":"","footnote":"","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n . \r\n","description":"","footnote":"","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n . \r\n","description":"","footnote":"","page_name":" 435 ","page_number":435},
  {"content":"\r\n . \r\n\r\n","description":"","footnote":"","page_name":" 436 ","page_number":436}
  ]