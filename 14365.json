[
  {"content":"\r\n\r\nمجموعه رسائل\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nكلام استدلالى : 51 ( كلام وعقايد : 169 )\r\nگروه مخاطب :\r\n- تخصصى ( طلاب ، دانشجويان ، پژوهشگران واساتيد حوزه و دانشگاه )\r\nشماره انتشار كتاب ( چاپ اول ) : 1681\r\nمسلسل انتشار ( چاپ اول وباز چاپ ) 3759\r\nكتاب هاى علامه طباطبائى / 13\r\nطباطبائى ، محمد حسين 1281 - 1360 .\r\nمجموعه رسائل / سيد محمد حسيين طباطبائى ؛ سيد هادى خسروشاهى - - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1387 .\r\nج - - ( مؤسسه بوستان كتاب ؛ 1681 . كتاب هاى علامه طباطبائى ؛ 13 ) ( كلام استدلالى ؛ 51 ، كلام وعقايد ؛ 169 ) .\r\n26000 ريال : ( ج . 1 ) isbn 978 - 964 - 09 - 0065 - 9\r\n( دوره ) isbn 978 - 964 - 09 - 0067 - 3\r\nفهرست نويسى براساس اطلاعات فيپا .\r\nص . ع . به انگليسى : allameh sayyid muhammad - husayn tabatabai . collected treatises\r\nكتاب نامه .\r\nنمايه .\r\nمندرجات : ج . 1 . اثبات واجب الوجود ، توحيد ، خلق جديد پايان ناپذير ، وحى ، على وفلسفه الهى ، اعجاز ومعجزه - ج . 2 . رسالة الولاية ، علم ، برهان وعلم امام -\r\n1 . اسلام - مجموعه ها . 2 . اسلام - مقاله ها وخطابه ها . 3 . اسلام ، مسائل متفرقه . الف . خسروشاهى ، هادى ، 1317 - مصحح . ب . دفتر تبليغات اسلامى حوزهء علميهء قم - مؤسسه بوستان كتاب . ج . عنوان . د . فروست : كتاب هاى علامه طباطبائى ؛ 13 .\r\n2 ك 2 ط / 6 / 4 bp\r\nش . 13\r\n08 / 297\r\n[ 3 م 2 ط / 5 / 10 bp 
  ]\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعه رسائل\r\nجلد اول\r\n( اثبات واجب الوجود ، توحيد ، خلق جديد پايان ناپذير ، وحى ، على وفلسفهء الهى ، اعجاز ومعجزه )\r\nعلامه سيد محمد حسين طباطبائى\r\nبه كوشش : سيد هادى خسروشاهى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nمجموعه رسائل / جلد اول\r\nاثبات واجب الوجود ، توحيد ،\r\nخلق جديد پايان ناپذير ، وحى ، على وفلسفه الهى ، اعجاز و معجزه )\r\nنويسنده : علامه سيد محمد حسين طباطبائى * به كوشش : سيد هادى خسروشاهى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم )\r\nليتوگرافى ، چاپ وصحافى : چاپخانهء مؤسسه بوستان كتاب * نوبت چاپ : اول / 1387\r\nشمارگان : 1500 * بها : 4600 تومان\r\nتمامى حقوق c محفوظ است\r\nprinted in the islamic republic of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nاطلاع از تازه هاى نشر از طريق پيام كوتاه ( sms ) : 10002155 و يا ارسال شماره همرا خود به 10002155 و يا ارسال درخواشت به :\r\ne - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * اصلاحات حروف نگارى : حسين محمدى ، * نمايه ساز وصفحه آرا : احمد مؤتمنى * نمونه خوانى : غلامرضا شهبازى و سيد رضا هدايتى * كنترل نمونه خوانى : محمد جواد مصطفوى * باز خوانى نهايى متن : بيژن سهرابى * كنترل فنى صفحه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : سيد رضا محمدى * سفارشات چاپ : على عليزاده و ساير همكاران * امور چاپ : مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ جلد اول 
  ]\r\n\r\nمقدمه\r\nجلد اول و دوم بررسىهاى اسلامى شامل مجموعهء كامل مقاله‌ها ، پرسش‌ها و پاسخ‌ها ، از استاد علامه سيد محمد حسين طباطبائى قدس سره قبلًا در اختيار علاقه‌مندان آثار پربهاى استاد قرار گرفته است و اينك مجموعه‌اى از رسائل استاد علامه ، تقديم مىشود . جلد اول و دوم اين مجموعه شامل رساله‌هاى زير است :\r\n1 . رسالهء اثبات واجب الوجود ؛\r\n2 . رساله‌اى درباره توحيد ؛\r\n3 . خلق جديد پايان‌ناپذير ؛\r\n4 . رساله‌اى دربارهء وحى ؛\r\n5 . رسالهء على و فلسفه الهى ؛\r\n6 . رساله‌اى دربارهء اعجاز و معجزه ؛\r\n7 . رسالة الولاية ( ولايت نامه ) ؛\r\n8 . رساله‌اى در علم ؛\r\n9 . رساله برهان ؛\r\n10 . رساله‌اى در علم امام .\r\nبعضى از اين رسائل را مرحوم علامهء طباطبائى خود به فارسى نوشته‌اند مانند :\r\n« رسالهء وحى » - وحى يا شعور مرموز - و « رسالهء اعجاز و معجزه » و بقيه را كه به زبان\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعربى تأليف شده ، اساتيد محترمى در تهران و تبريز و حوزهء علميهء قم به فارسى ترجمه كرده‌اند كه در مقدمه يا مؤخرهء هر رساله ، نام آن بزرگواران را آورده‌ايم .\r\nالبته اين مجموعه رساله‌ها ، شامل همهء رسائل استاد علامه طباطبائى نيست ، بلكه بعضى ديگر از رسائل ايشان يا اصولًا تا كنون چاپ نشده - و هنوز مخطوط است - و يا فقط به عربى و در ضمن يادنامه‌ها انتشار يافته است كه از آن جمله است : « رساله در اعتباريات » ، « رساله در نبوت » و . . . مىباشد ، كه در مقدمهء جلد اول « بررسىهاى اسلامى » - مجموعه مقالات - فهرست نام آنها ذكر شده است و اميدواريم بالاخره براى استفادهء عموم ، مجموعهء آنها نيز به فارسى ترجمه و منتشر گردد .\r\nياد آورى اين نكته بىتناسب نيست كه به هنگام تنظيم « مجموعه رسائل » و مجموعهء « بررسىهاى اسلامى » كه در چهار جلد و در چند صد صفحه در اختيار علاقه‌مندان قرار گرفته است ، اوقات زيادى از مرحوم استاد بزرگوار را براى اصلاح و تكميل مطالب گرفتيم و در واقع اين تشويق عملى استاد و تلاش پىگير تلميذ كوچك ايشان ، مجموعه‌اى را آماده ساخت كه اگر به موقع اقدام نمىشد شايد بخش عمدهء اين مباحث و مقالات ، امروز در اختيار عموم قرار نداشت .\r\nاز يكايك اساتيد عظام و دوستان محترم كه ترجمه‌ها و يا توضيحات مفيد آنها را در اين مجموعه آورده‌ايم ، سپاس‌گزارم و اميدوارم كه دعاى خير استاد كه در زمان حيات بدرقهء راه آنان بود ، هم‌چنان استمرار يابد ! واللَّه من وراء القصد .\r\nسيد هادى خسروشاهى\r\nتهران - مهرماه 1386\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n1 رساله‌اىدر اثبات واجب الوجود\r\nترجمهء آيةاللَّه محمد محمدى گيلانى\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nفصل اول‌در اثبات واجب الوجود لذاته ( عزّ اسمه )\r\nواجب الوجود ، بالذات موجود است . قبل از اقامهء برهان بر اين مدعا ، لازم است بگوييم كه مراد ما از وجوب وجود بذاته و لذاته چيست ؟\r\nهر چيز متصوّر و معقولى كه به عنوان موضوع نسبت به محمول بودن موجود ملاحظه شود ، يا چنين محمولى از براى آن ضرورى است يا عدم چنين محمولى براى آن ضرورت دارد ، يا هيچ يك از دو طرف براى آن ضرورى نيست .\r\nقسم اول ، واجب الوجود و قسم دوم ، ممتنع الوجود و قسم سوم ، ممكن الوجود به امكان خاص است و هر يك از اين سه قسم ، خود اقسامى دارد كه در محل مربوط ، مورد بحث و دقت قرار گرفته است . به بعضى از اقسام واجب الوجود كه به بحث ما ارتباط دارد اشاره مىكنيم .\r\nچنانچه موضوعِ مفروض كه به موجوديت به نحو ضرورت و وجوب موصوف مىشود ، در اين اتصاف واسطهء در عروض ندارد ، يعنى به وصف موجوديت حقيقت خود متصف است بدون هيچ قيدى كه به آن ضميمه شده باشد به سبب آن متصف گردد ، مىگوييم كه موضوع كذايى بدون حيثيّت تقييديه و بالذات به وصف موجوديت متصف است ؛ مثلًا مىگوييم آفتاب موجود و واقعيت دارد . در اين مثال كه موضوعش وجود آفتاب است بالذات يعنى بدون حيثيت تقييديه‌اى كه واسطهء در\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nعروض وصف مذكور باشد متصف به موجوديت است ، اما منافاتى ندارد كه چنين وجودى در عين اتصافش به موجوديت بالضروره و بالذات ، لذاته نباشد ، بلكه معلول غير باشد و به تعبير ديگر داراى حيثيت تعليله باشد كه از آن گاهى به واسطهء در ثبوت تعبير مىكنند .\r\nچنانچه موضوع مفروض در عين آن‌كه حيثيت تقييديه در مقام اتصافش به وجوب وصف موجوديت ندارد ، حيثيت تعليليه هم ندارد ؛ يعنى موجوديت آن لذاته و بدون علت و واسطه در ثبوت مىباشد ، اين چنين موجودى واجب الوجود بالذات است ؛ يعنى حيثيت تقييدى و واسطه در عروض ندارد و واجب الوجود للذات است ، يعنى حيثيت تعليليه و واسط در ثبوت ندارد .\r\nولى هرگاه كه واجب الوجود بالذات بدون قيد للذات گفته شود و يا للذات بدون قيد بالذات گفته شود ، بدون ترديد نفى هر دو حيثيت مذكوره مراد ماست ؛ و اگر هر دو قيد با هم ذكر شدند ، از قيد بالذاتْ نفى تقييد و از قيد للذاتْ نفى تعليل اراده مىشود ؛ نظير آن در فقه ، مسكين و فقير مىباشد كه : « إذا اجتمعا افترقا و إذا افترقا اجتمعا » .\r\nو اما تقرير برهان بر وجود واجب تعالى به اين كيفيت است كه : ما هيچ گاه ترديد نداريم در اين‌كه اشياء و موجودات در بيرون از ظرف ادراكات و اذهان ما داراى واقعيت مىباشند و اين ، اصلى است بيّن كه مورد پذيرش همهء اذهان است و مرز جدايى بين ما و سوفسطايى مىباشد و در اين فصل ما از آن به مطلق واقعيت تعبير مىكنيم كه همواره ثابت است و از شمول قانون تكامل ، محفوظ و به يك كلام ، تغيير و تحول به هيچ وجهى در آن راه ندارد .\r\nروشن است كه در نطاق اصل مذكور : « اذعان به واقعيت هستى و مطلق واقعيت » كه فطرى و مغروس در تمام اذهان بشرى است ، همهء واقعيت‌ها به هر تقدير و فرض و هر شكل و سيما داخل مىباشند . و بالملازمه ، طرد بطلان و عروض عدم بر آن ممتنع است ، زيرا ظرف مفروض براى طارى شدن بطلان بر آن ، يا شرط عروض عدم\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nيا هر فرض و تقديرى از فروض و تقادير ، در نطاق مطلق واقعيت ، داخل بوده‌اند و در اين صورت ، احتمال عروض بطلان بر مطلق واقعيت ، در ظرف و تقدير مفروض ، ملازم با تجويز بطلان مطلق واقعيت بالفعل است و نتيجهء آن لحوق به سوفسطى است و حال آن كه مطلق واقعيت چنانچه گفتيم يك اصل متعارف و روشن و غير قابل انكار و ترديد است .\r\nبنابر اين مطلق واقعيت ، بالضروره موجود است و اتصاف آن به وصف موجوديت به نحو ضرورت و وجوب بالذات و بدون حيثيت تقييديه است . به عبارت ديگر ، در اين اتصاف هيچ گونه واسطهء در عروض ندارد و سلب وصف مذكور از آن ممتنع است ؛ النهايه چنانچه در اتصافش به وجوب وجود كه بدون حيثيت تقييديه است ، از حيثيت تعليليه نيز مبرّا باشد ، يعنى همانطور كه وجودش بالذات است ، لذاته هم بوده و معلول علتى نباشد ، مطلوب ثابت است و اگر محتاج به علت است ، بدون ترديد به واجب تعالى شأنه منتهى مىگردد . زيرا چنان‌كه در محل خود روشن شده است ، معلول يا معاليل مترتبه ، عين ربط و تعلق به علت بوده و فرض استقلال در وجود ، و انفصال از قيوم واجبى ، فرض انقلاب ممكن بالذات به واجب بالذات است كه ضرورى البطلان است . على هذا در صورت معلول بودن واقعيت مفروض ، بالملازمه ، وجود قيوم مطلق و واجب تعالى ثابت است . شايان ذكر است كه چون در مباحث وجود روشن گرديده است كه اصالت يعنى واقعيت حقيقتاً خارجيه از آن وجود و ماهيت امرى است اعتبارى ، پس واجب الوجود بالذات ، وجودى است واجب بالذات و للذات .\r\nممكن است گفته شود : تقرير برهان به صورت اول ، يعنى « مطلق واقع در اتصافش به موجوديت بالضروره چنان‌كه حيثيت تقييديه ندارد ، حيثيت تعليليه هم ندارد » مستلزم واجب بودن هر موجودى خواهد بود ، زيرا مطلق واقعيت فراگير همهء موجودات است . و با فرض وجوب مطلق واقعيت بدون تقييد و تعليل ، مفرى از\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nواجب بودن هيچ موجودى نيست و فساد تالى مذكور روشن است و نيازى به بيان ندارد .\r\nو تقرير آن به صورت دوم ، يعنى « با فرض داشتن حيثيت تعليليه ، بدون ترديد به قيوم واجب تعالى منتهى مىشود » برهان منتج يقين نمىباشد ، چه آن‌كه حدّ وسط ، معلول واقع شده است و در جاى خود به ثبوت رسيده كه علم يقينى به هر چيزى كه داراى سبب و علت است ، از ناحيهء سبب آن اكتساب مىشود ، و حد وسط در تقرير دوم كه محمول در صغرى و موضوع در كبرى است ، ثبوتش براى اصغر ، حسب فرض به نحو ضرورت و وجوب است ، و به حكم معلول و ذى سبب بودن به ناچار از طريق علم به سبب آن ضرورت و وجوب ثبوتش جهت اصغر ، اكتساب شده است ، و الا صغراى قياس يقينى نخواهد بود ، زيرا علم يقينى عبارت است از تصديق به وجود محمول از براى موضوع و تصديق به اين‌كه نقيض آن ممتنع است و در محمول‌هاى ذوات الاسباب حصول چنين علمى از ناحيهء علم به اسباب ممكن است . على هذا در هر موردى كه علم به وجود ذى سببى حاصل شده است ، لزوماً قبل از حصول علم مفروض ، علم به سبب حاصل بوده است و مآلًا توسيط ذى سبب و معلول جهت تحصيل علم به سبب و علم به علت ، لغو و بىاثر و تحصيل حاصل است ، و به همين جهت است كه گفته‌اند : يك قسم از دو قسم برهان انى مفيد علم نيست و مرادشان همين قسم است كه بيان گرديد ، و براى مزيد اطلاع مىتوان به كتاب « برهان » مراجعه نمود .\r\nدر پاسخ اشكال گفته مىشود : اما تقرير برهان به صورت اول هيچ‌گاه مستلزم تالى فاسد مذكور يعنى واجب بودن هر موجودى نيست ، به اين توضيح كه واقعيت ، هستى و مطلق واقعيت كه از اصول بيّنه و غير قابل انكار بود ، چنانچه گفتيم هيچ‌گونه بطلانى به هيچ تقدير در آن راه ندارد ، و هر چيزى با پرتو آن ، واقعيت دار مىشود و بدون آن ، هيچ اندر هيچ و باطل است . بنابراين ، اذعان و تصديق ضرورى مذكور ،\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمتعلق اصيل و نخستين آن ، واقعيت بطلان‌ناپذير و بخشايندهء هر واقعيت محدود است كه با آن وجوب وجود اكتساب كرده است ، پس واقعيت بطلان‌ناپذير كه هر واقعيت محدود از مواهب اوست ، داراى دو ضرورت و وجوب است :\r\nوجوب بذاته و وجوب لذاته و اما وجودات محدوده فقط ضرورت و وجوب بالذات را حائزند ، و به عبارت ديگر ، حيثيت تقييديه در ثبوت موجوديت و واقعيت براى آنها نيست و نفس اين وجوب نيز از موهبت‌هاى آن واقعيت بخش بوده و آيهء كريمهء  « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  بيان همين مطلب است .\r\nو جملهء نورانى سيدالموحدين عليه السلام در دعاى صباح « يا من دلّ على ذاته بذاته » و كلمهء طيبه سيدالسّاجدين عليه السلام در دعاى سحر : « بك عرفتك وأنت دللتنى عليك » اشارتى روشن به اين مطلوب است .\r\nو آيا اين فقره‌ها از دعاى عرفهء سيدالشهدا عليه السلام :\r\nكيف يستدلّ عليك بما هو في وجوده مفتقر إليك ؟ ! أيكون لغيرك من الظهور ما ليس لك حتى يكون هو المظهِر لك ؟ ! متى غِبتَ حتى تَحتاج إلى دليل يدلّ عليك ؟ ! و متى بعدتُ حتى تكون الآثار هي التي توصل إليك ؟ ! - إلى قوله عليه السلام :\r\n- وأنت الذي تعرّفت إليَّ في كلّ شيء فرأيتك ظاهراً في كلّ شيء و أنت الظاهر لكلّ شيء .\r\nظاهر در اين معنا نيست كه ذوات الاسباب را نمىتوان در معرفت اسبابشان اوساط قرار داد ، بلكه برعكس شناسايى و معرفت ضرورى به آنها از طريق علل و اسبابشان مىباشد و الزاماً علت العلل و مسبب الاسباب تبارك و تعالى خود سبب شناسايى هر معلول و ذى سببى ، و برهان بر اوست ، چنان‌كه در دعاى جوشن كبير ، او - عزاسمه - را برهان مطلق خوانده است .\r\nو اما تقرير برهان به صورت دوم نيز برهانى است منتج يقين ؛ بلى بدون ترديد ،\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدر قياس برهانى منتج يقين حقيقى ، جايز نيست كه حدّ اكبر ، علت وجودى اوسط باشد ، به دليلى كه در تقرير اشكال بيان شده است و در تقرير برهان به صورت دوم گمان گرديده كه حدّ اكبر علت اوسط است ، در صورتى كه چنين نيست .\r\nتوضيح دعواى مذكور به اين قرار است كه وقتى مىگوييم : واقعيت هستى ، بالضروره واقعيت دارد و موجود است و در صورت معلوليت ، از براى آن علت است ، صغراى قياس ما ، يك مقدمهء يقينى و غير قابل ترديد بود و ثبوت واقعيت و موجوديت از براى واقعيت ، ذاتى و غيرقابل انفكاك است ، چنان‌كه مصطلح باب برهان است و اكبر در قياس عبارت است از مجموع « از براى آن علت است » نه علت به تنهايى ، و اين مجموع ، محمول بر حدّ اوسط يعنى « واقعيت دارد و موجود بر فرض معلوليت » مىباشد ، پس اكبر « از براى آن علت است » و به تعبير كوتاه‌تر ذوالسبب اولًا براى اوسط مذكور ثابت مىشود و با وساطت آن جهت اصغر كه موضوع نتيجه است و در ما نحن فيه واقعيت هستى فرض شده ، ثابت مىگردد ، و حدّ اوسط مذكور علت ثبوت اكبر مفروض ، براى اصغر است و مآلًا با توسط علت ثبوت وصف اكبر جهت اصغر ، نتيجهء حاصله ، نتيجهء يقينى است ، زيرا حدّ اوسط ، سبب و علت ، مىباشد يعنى علت وجود اكبر از براى اصغر .\r\nدر اين باره شيخ الرئيس در « برهان منطق » شفاء بيانى دارد كه مناسب است خلاصهء آن را در اين مقام ترجمه كنم ؛ مىفرمايد :\r\nاگر گوينده‌اى بگويد : وقتى كه ما صنعتى را مىبينيم ، علم ضرورى داريم كه براى مصنوع مفروض ، صانعى است و زوال تصديق مذكور از مصنوع مورد فرض امكان ندارد ، و اين استدلالى است كه از ناحيهء معلول بر وجود علت مىگردد ؟ پاسخ اين شبهه بدين قرار است : هنگامى كه گفته مىشود هر جسمى مؤلف از هيولا و صورت است و هر مؤلفى از براى آن مؤلفى است ، وصف مؤلف بودن جسم از هيولا و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nصورت ، وصفى است ذاتى به اصطلاح باب برهان از آن ، قابل انفكاك نيست » و روشن است كه محمول بر آن ، وصف « از براى آن مؤلفى است » كه كبراى در قياس مذكور است ، نه وصف « مؤلف » پس محمول بر حدّ وسط ، نفس علت نيست ، زيرا علت « مؤلف » است نه مجموع « از براى آن مؤلفى است » و ممكن نيست كه در قياس نامبرده ، علت يعنى مؤلف به اسم فاعل ، بر مؤلف به اسم مفعول ، حمل شود ، على هذا اكبر : « از براى آن مؤلفى است » و به تعبير كتاب شفا : ذوالمؤلف اولًا براى حدّ اوسط يعنى مؤلف ثابت مىشود ؛ سپس از براى جسم كه موضوع صغراى قياس مفروض است به واسطهء مؤلف به ثبوت مىرسد ، و نتيجه حاصله از قياس مذكور ، امرى است يقينى ، زيرا حد وسط در آن ، علت ثبوت حد اكبر از براى اصغر است ، پس روشن شد كه حد اكبر در قياس برهانى يقين آور ، جايز نيست كه علت از براى اوسط باشد و احياناً ممكن است كه علت جزئى از اجزاى حد اكبر واقع شود و بديهى است كه اعتبار جزء غير از اعتبار كل است و ذوالمؤلف كه كل است به عينه محمول بر مؤلف است و اما جزء آن يعنى مؤلف ، محال است كه بر مؤلف حمل شود .\r\nبا توضيحى كه داده شد ، معلوم مىگردد كه اشكال مذكور مغالطه‌اى بيش نبوده و از نوع « أخذ ماليس بعلّة مكان العلّة » ، يعنى غير علت را به جاى علت نهادن ، مىباشد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nفصل دوم‌واجب الوجود بالذات غير محدود الذات است\r\nدليل بر عدم محدوديت ذات اقدس واجب تعالى شأنه اين است كه - چنان كه در فصل اول بيان كرديم - وجود واجبى در حدّ ذاتش واجب بوده ؛ به اين معنا كه موجوديت با قطع نظر از هر اعتبار و تقديرى و هر جهت و حيثيتى از ذات مقدسش انتزاع مىشود . و ضرورت و وجوب چنين وجودى ضرورت ازليه است ؛ چه آن‌كه ضرورت ازليه عبارت است از آن‌كه ذات موضوع ، با قطع نظر از همهء اعتبارات و حيثيات ، مصداق حكم شود ، كه ذات واجب تعالى چنين است و لازمهء ضرورت مذكور ، وجوب وجود حق تعالى با هر تقدير و حيثيت و جهت است و لازم اين لازم ، نامتناهى بودن وجود اقدس اوست ، زيرا اگر محدود به حدى شد طبعاً در ماوراى حدّ مفروض موجود نخواهد بود و فرض مذكور ، يكى از تقديرهاست كه بارى تعالى با آن تقدير وجود ندارد ، و ضرورت وجودش در اين صورت ، متقيد به ظرف قبل از حد مفروض است كه مستلزم خلف است ، زيرا فرض اين بوده كه موجوديت حضرتش متقيد به هيچ قيدى و متحيّث به هيچ حيثيّتى نيست و چون متقيد به هيچ قيد و متحيّث به هيچ حيثيّتى نيست ، با همهء حيثيّات و جميع كمالات و هر وجودى از وجودات ضرورت و وجوب وجود دارد و اين است معناى عدم محدوديت و نامتناهى بودن ذات واجب تعالى شأنه .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nو ايضاً اگر فرض شود كه واجب تعالى شأنه ، فاقد مرتبه‌اى از مراتب وجود و نادار كمالى از كمالات موجود بما هو موجود باشد ، لازم مىآيد كه ذاتش مركب از دو حيثيّت باشد : حيثيّت وجدان و فعليّت و حيثيت فقدان و امكان نسبت به كمال و وجود مفقود ، و چنان‌كه در جاى خود ثابت شده امكان قائم به موجود همان معناى قابليت و قوه است ، و قابليت و قوه بدون صورت تحقق‌ناپذير است ، على هذا لازمهء محدوديت مذكور جسميت در واجب تعالى مىباشد و مستلزم انقلاب وجوب بالذات به امكان ذاتى است .\r\nپس روشن شد كه واجب الوجود بالذات ، واجب الوجود است به جميع حيثيّات وجوديّه ، و جهات صحيحه و همهء كمال و جمال در هر تقدير و فرضى بالضرورة از براى وجود واجبى ثابت است و اگر در غير ذات مقدس هم باشد ، مترشح از اوست و او قيّوم مطلق همهء وجودات و كمالات وجودى است .\r\nو با بيان مذكور ، بطلان قول شيخ الرئيس كه در شفاء مىفرمايد : « با كى نداريم از اين‌كه ذات بارى تعالى وقتى كه با اضافه‌اى مأخوذ شود ممكن الوجود باشد ، زيرا واجب تعالى از آن حيث كه علت وجود زيد است واجب الوجود نيست ، بلكه من حيث ذاته واجب‌الوجود است » نيز روشن گرديد .\r\nحاصل آن‌كه : با هر يك از دو برهان مذكور علم يقينى به عدم محدوديت ذات واجب الوجود و اين‌كه حقيقت واجبى مقيد به هيچ قيد و شرطى نيست ، تحصيل مىگردد و با امعان نظر در آنچه گفتيم نيز معلوم مىشود كه سلب حدود از واجب الوجود ، سلب تحصيلى است نه ايجاب عدولى ، زيرا در صورت ايجاب عدولى تركيب در ذات مقدسه لازم خواهد آمد كه شايان فهميدن است .\r\nو ايضاً از بيان گذشته معلوم مىشود كه واجب تعالى ازلى و ابدى و با هر موجودى معيّت دارد ؛ اما ازلى است ، يعنى وجودش مسبوق به وجود و عدم چيزى نيست ، زيرا وجودش بر وجود و عدم چيزى توقف ندارد ، و الّا در صورت فقدان متوقفٌ عليه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nموجود نبوده است ، در صورتى كه موجوديت حضرتش على كل تقدير ، به ثبوت رسيده است ، و موجود نبودنش در تقدير مذكور ، خلف فرض است .\r\nو اما ابدى است ، زيرا هيچ چيزى متوقف بر عزم او نيست ، چه آن كه در اين صورت ، محدود به حد خواهد بود كه بطلان آن معلوم گرديده است .\r\nو اما با هر چيزى معيّت دارد ، زيرا وجود هر چيز مفروضى ، تقديرى از تقادير است و گفتيم كه او تبارك و تعالى موجود است با هر تقديرى ؛ پس با آن معيّت دارد .\r\nعلى هذا ثابت گرديد كه او - عزاسمه - ازلى و ابدى است و مآلًا سرمدى يعنى قبل كل قبل و بعد كل بعد ، نيز مىباشد و او - تعالى شأنه - با هر موجودى معيت قيّومى دارد و همين مطلوب است كه در كتاب و سنت نيز بيان شده :\r\nهو معهم أين ماكانوا » . « لايشمل بحدّ ، ولايحسب بعدّ وإنّما تحدّ الأدوات أنفسها وتشير الآلات إلى نظائرها . مع كلّ شيء لا بمقارنة ، و غير كلّ شيء لابمزايلة ، سبق الأوقات كونه ، والعدم وجوده ، والابتداء أزله . هو الدالّ بالدليل عليه ، و المؤدّي بالمعرفة إليه ، فشهد اللَّه أنّه لا إله إلّاهو . فلا أحصي ثناءً عليك ، أنتَ كما أثنيتَ على نفسك » وللَّه درّ قائله :\r\n و ما الخلق في التمثال إلّاكثلجة * وأنت بها الماء الذي هو نابع\r\nو لكن يذوب الثلج يرفع حكمه * و يوضع حكم الماء والأمر واقع \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل سوم واجب الوجود بالذات واحد است به وحدت حقه\r\nقبل از اقامهء برهان بر وحدانيّت واجب تعالى شأنه ، لازم است بگوييم كه معناى واحد و وحدت ، مانند معناى وجود و موجود در اذهان عموم انسان‌ها بدون هيچ واسطه‌اى مرتسم مىگردد و ارتسام اين نوع معانى در اذهان نيازمند نيست كه با امورى اعرف از خود اكتساب شود ، بلكه اين گونه از معانى در هر لغت و زبانى ، مبادى اوليه براى تصورات است .\r\nشيخ الرئيس قدس سره در « الهيات » كتاب شفاء مىفرمايد : « موجود و شىء و ضرورى ، معانى اين امور ، در نفس انسان بدون هيچ واسطه ، به ارتسام اولى مرتسم مىگردد ، ارتسام مذكور محتاج نيست كه با چيزهايى روشن‌تر از خود ، اكتساب شود ، زيرا چنان‌كه در باب تصديق ، مبادى اوليه‌اى است كه تصديق به آنها با لذات و بدون واسطه واقع مىشود و تصديق به غير آنها به واسطهء آنهاست ، و اگر اين گونه مباد به ذهن خطور نكند و يا لفظ دال بر آنها مفهوم نگردد ، شناسايى امورى كه معرفت آنها به واسطهء اين مبادى است ممكن نيست .\r\nهم چنان در باب تصورات ، چيزهايى است كه مبادى اوليهء تصورند ، و خود امور بديهيه و متصور بلاواسطه‌اند ، و سزاوارترين اشياء به اين‌كه بدون واسطه تصور شوند چيزهايى است كه براى همهء امور عموميت دارند و عارض همه مىشوند ، مانند\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nموجود و شىء و واحد و غير اينها و به همين جهت است كه ممكن نيست به چيزى تعريف شوند كه مستلزم دور نباشد و يا به بيانى كه اعرف از آنها باشد ، لذا هر كسى كه خواسته در اين باره چيزى بگويد در اضطراب واقع شده است . »\r\nغرض از نقل كلام مذكور اين است كه مفهوم وحدت و واحد روشن است ، النهايه اقسامى دارد كه درك بعضى از آن اقسام خالى از غموض نيست كه ذيلًا مورد توضيح واقع مىشود :\r\nواحد يا حقيقى است و يا غير حقيقى و مراد از قسم دوم ، آن است كه وصف وحدت از براى موضوع داراى واسطهء در عروض است ؛ مثلًا مىگوييم : زيد و عمرو واحدند يعنى در انسانيت كه حقيقت وصف وحدت از براى انسان است و مجازاً به زيد و عمرو نسبت داده مىشود و انسان واسطهء در عروض است .\r\nمراد از قسم اول آن است كه در اتّصاف به وحدت نيازمند به واسطهء در عروض نباشد ، و اين قسم يا ذاتى است كه وحدت عارض او مىگردد و يا ذاتى است كه عين وحدت است . قسم اخير را « وحدت حقّه » مىگويند كه مقصود به اثبات در اين فصل ، چنين وحدتى از براى واجب تعالى مىباشد .\r\nو اما برهان بر اين توحيد بدين قرار است كه در فصل قبلى بيان گرديد كه واجب الوجود بالذات وجودى است غير محدود به حدّى ، و چون مقيّد به قيد و حيثيتى نبوده ، با همهء وجودات و كمالات و هر حيثيّتى از حيثيّات ، وجوب وجود داشته است . على هذا او وجودى است مطلق و رها از قيد و شرط ، نيز در مباحث وجود به ثبوت رسيده است كه حقيقت وجود ، حقيقت بسيطه‌اى است كه هيچ گونه جزئى از براى آن نيست ؛ نه اجزاى حدّيه از جنس و فصل و نه خارجيه از هيولا و صورت و نه اجزاى مقداريه و چون حقيقتى است كه ذاتش مؤلف از دو چيز نيست و هويّت متعاليه‌اش منزّه از هر قيد و شرط است ، پس او - تبارك و تعالى - وجودى است صرف و هيچ گونه خليطى نداشته و مشوّب به چيزى كه مغاير با وجود باشد نيست ، و بديهى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاست كه صرف از هر چيزى ممكن التكرار نيست و ثانى از براى آن نمىتوان فرض كرد ، زيرا آن‌چه براى آن ثانى فرض مىشودهمان خود آن مىباشد مگر پاى خليط و غير به ميان آيد كه مستلزم خلف است ، على هذا وجود صرف واجب تعالى واحد به وحدت حقه است . يعنى ذات صرف الوجود عين وحدت است نه آن كه چيزى باشد كه وحدت ، عارض او گرديده باشد .\r\nپس واجب - تعالى شأنه - واحد است به وحدتى كه فرض ثانى براى آن محال است ، نه اين‌كه فقط ثانى براى آن ممتنع الوجود است . پس وحدت حق تعالى وحدت عدديه نيست ، و عورض عدد به حقيقت مقدسه‌اش ممتنع است ، و او - عزّاسمه - احدى الذات است كه تقسيم بردار در خارج و عقل و وهم نيست .\r\nاين‌كه گفتيم كه وحدت واجبى ، وحدت عدديه نيست ، زيرا وحدت عدديه قوامش به امتياز واحدى از واحد ديگر است و ناگزير مقهور محدوديت است و بر ناصيهء واحد بالعدد فقدان كمال واحد ديگر طبع گرديده است بر خلاف واحد به وحدت حقّه كه واحد قهّار است و محيط بر همه به احاطهء قيومى است ، و از اين روست كه قرآن مجيد ، حق تعالى را به واحد قهّار توصيف مىكند :\r\n « اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ »  « 1 »\r\n « سُبْحانَهُ هُوَ اللَّهُ الْواحِدُ الْقَهَّارُ »  « 2 »\r\nاز بيان گذشته روشن شد كه غير وحدت حقه و به تعبير قرآن كريم واحديّت قهّاره ، وحدت‌هاى ديگر از حريم كبرياى واجب - جل جلاله - مسلوب است و در آثار ائمهء آل البيت عليهم السلام متكرراً بر نفى وحدت عدديه از ساحت قدسش - تبارك و تعالى - تصريح شده است كه از توحيد صدوق و نهج‌البلاغه از ابوالائمة عليهم السلام كلمات\r\n\r\n\r\n","description":"","footnote":"\r\n( 1 ) . رعد ، آيهء 11\r\n( 2 ) . زمر ، آيهء 4\r\n","page_name":" 27 ","page_number":27},
  {"content":"\r\n\r\nذيل را نقل مىكنم :\r\n« واحد لامن عدد » « 1 » ، « واحد لابعدد » « 2 » و « الأحد بلا تأويل عدد » . « 3 »\r\nدرك اتصاف واجب الوجود به واحديت مذكوره چنان‌كه گفتيم بسيار غامض است و در بحث‌هاى توحيدى فلاسفهء الهى چنان معنايى از براى وحدت واجب تعالى شأنه مطرح نگرديده است . بلكه مستعار از ابحاث آنان و متكلمين اسلامى ، وحدت عدديه است ، و حتى شيخ آنان و رئيس اصحاب برهان ، ابوعلى قدس سره در فصل سوم از مقاله هشتم از « الهيات » كتاب شفاء تصريح مىكند كه واجب الوجود واحد بالعدد است .\r\nو اين‌كه از عصر صدرالمتالهين قدس سره اين معناى لطيف با لطف خاصى مطرح بحث واقع شده است چنان‌كه تصريح كرده‌اند ، از بركات بيان سيد الاوصياء اميرالمؤمنين على بن ابىطالب عليه السلام مىباشد « فسبحان اللَّه عمّا يصفون إلّاعباد اللَّه المخلصين » .\r\n\r\n\r\n","description":"","footnote":"\r\n( 1 ) . توحيد صدوق ، ص 69\r\n( 2 ) . نهج البلاغه ، خطبهء 180\r\n( 3 ) . همان ، خطبهء 148 ، شرح عبده\r\n","page_name":" 28 ","page_number":28},
  {"content":"\r\n\r\n\r\nفصل چهارم‌اجب الوجود لذاته جامع همهء كمال‌وجودى است و هيچ كمالى از او خارج نيست\r\nچون واجب تعالى وجود صرف بوده و مشوّب به چيزى از عدم يا عدمى كه مغاير با ذات مقدّسش باشد نيست ، واجد هر حقيقت وجوديه بماهو حقيقت وجوديه در هر تعينى از تعينات مىباشد و جامع هر كمال حقيقى از آن نظر كه كمال حقيقى خواهد بود ، و هرگونه عدم و بطلانى از حريم قدس او مسلوب است . راز تقييد به حقيقت وجوديه و كمال حقيقى ، اشارت به صرافت و عدم محدوديت است ، يعنى صرف الوجود جامع صرف هر كمال و جمال است و محدوديت در ساحت كمال و جمالش راه ندارد .\r\nبا اين بيان روشن مىگردد : اولًا آن كه هر صفت كمالى كه حيثيت آن حيثيت وجود است به اين معنا كه از موجود بما هو موجود انتزاع مىگردد ، مانند علم و قدرت و حيات ، صرف هر يك از آنها براى واجب تعالى ثابت و موجود است ، فله الاسماء الحسنى جميعاً .\r\nثانياً آن كه : هر يك از اين صفات كمال عين ذات متعاليه واجب الوجود است و بالعكس . يعنى ذات متعاليه نيز با صفات كماليه عينيت دارد و اگر عينيت از جانبين نباشد لازم مىآيد كه ذات مقدسه نسبت به صفات متعاليه محدود باشد ، در صورتى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه عدم محدوديت ذات واجب تعالى شأنه ثابت شد ، پس عدم عينيت از جانبين مستلزم خلف است .\r\nممكن است گفته شود : « لازمهء برهان مذكور در عدم تناهى ذات واجب تعالى و بيان كافى مسطور در معناى وحدت حقّه ، اين است كه غير محدود جايز نيست از محدودات سلب شود و ممكن نيست كه واحد قهار از معدودات مقهوره منتفى گردد ، زيرا مستلزم محدوديت ذات و ثبوت وحدت عدديه مىشود كه مستلزم خلف است ؛ و اما محدود بماهو محدود ، بدون ترديد از غير محدود مسلوب است ، چنان‌كه معدود بماهو معدود مقهور از واحد قهار منتفى است . على هذا قول به عينيت صفات كماليه با ذات واجب تعالى شأنه و بالعكس غير موجه است با فرض صحّت سلب از ناحيهء صفات ، به اين معنا كه صفات كماليه محصور كنندهء ذات متعاليه نيست و ممتنع است كه ذات واجبى در محدوده و محروسهء صفات قرار گيرد ، چه آن‌كه هر مفهومى بالضروره از مفهوم ديگر بائن و منعزل است ، پس وقوع هر مفهومى بر مصداق خالى از تحديد فى الجمله براى مصداق نيست ، و روشن است كه مرتبهء محمول متأخر از مرتبهء موضوع است و وجود واجب تعالى كه وجود صرف است از هر تعيّن و تحديد در مرتبهء ذات مبرّاست .\r\nدر پاسخ گفته مىشود : ثبوت صرف هر صفت كماليه‌اى مانند علم و قدرت از براى وجود صرف واجبى ، چيزى است ، و عدم جواز سلب وجود واجبى غير متناهى از صفات كماليهء محدوده ، چيزى ديگر ، زيرا مطلب اول ، مستلزم عينيّت از جانبين است . به اين معنا كه از ذات واجب الوجود بدون توسيط هيچ واسطه‌اى علم و قدرت انتزاع مىگردد ، چنان‌كه بدون توسيط واسطه ، وجود و وجوب انتزاع مىشده است .\r\nمطلب ثانى ، مستلزم عينيّت نيست ، بلكه مفادّ آن همانا امتناع سلب وجود واجبى از صفات كماليه است نه برعكس ، و بازگشت آن به قيام وجود صفات كماليه به وجود واجبى است و مراد به اثبات صفات كماليه جهت واجب تعالى همان اثبات بر وجه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاول است نه بر وجه دوم .\r\nو اما تأخّر صفات كه محمول بر ذات است ، منافاتى با عينيت ذات با آنها ندارد و همچنين منافاتى با عينيت صفات با ذات متعاليه در رتبهء مقدم ندارد ، زيرا معناى عينيت از جانب ذات چنان‌كه گفتيم آن بوده كه بدون توسيط واسطه ، منشأ انتزاع صفات كماليه است و معناى عينيت صفات با ذات قيام وجود صفات به ذات مقدسه است و اما قصر ذات متعاليه در اين صفات جايز نيست ، زيرا مستلزم تحديد مىشود ، و نتيجه آن كه ، عينيّت صفات به معناى مذكور با ذات بر طريق قصر است ولى عينيت ذات با صفات كماليه ، ذات متعاليه را مقصور نمىكند ، بلكه ذات با فرض عينيّت آن با صفات ، مطلق است .\r\nثالثاً آن كه هر يك از اين صفات ذاتيه عين ديگرى ، از لحاظ مصداق مىباشد و گرنه در صورت مغايرت با همديگر از نظر مصداق ، مستلزم مغايرت ذات با آنهاست و در اين صورت ، ذات متعاليه ، وجود صرف نخواهد بود و نتيجه‌آن محدوديت ذات است كه خلف است ، و عينيت آنها با ذات و عينيت بعضى از آنها با بعضى ديگر از حيث مصداق ، منافاتى با مغايرت مفهومى آنان ندارد ، زيرا مفاهيم صفات ذاتيه از سنخ مفاهيم ماهوى نيستند كه مقتضى مصداقى باشند از سنخِ ماهيات محدودالوجود ، بلكه اين گونه مفاهيم ، مفاهيم اعتباريه نظير مفهوم وجودند كه تحقق آنها فقط در وعاء ذهن است و لذا حكم تغاير ذاتى آنها در موطن ذهن ، به مصداق خارج از ذهن سرايت نمىكند و هيچ مانعى نيست كه مفاهيم كثيره‌اى از مصداق واحد انتزاع گردد ، به خلاف انتزاع مفهوم واحد از مصاديق كثير با لحاظ كثرت كه ممكن نيست .\r\nهمين معنا يعنى عينيّت ذات و صفات و نفى امتياز مصداقى مطلقاً ، عبارت از احديت ذات متعاليه است ، پس مفاهيم صفات زايد بر ذات ولى حقايق آنها عين ذات است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو مىتوانى بگويى كه صفات از نظر مفاهيم زايد بر ذات ، و به حقايقشان عين ذات است و زيادت مفاهيم بر ذات اقدس ، مستلزم محدوديت ممنوعه از براى ذات نسبت به مفاهيم مفروضه نيست ، زيرا محدوديت ممنوعه از براى ذات كه وجود مطلق صرف و واقعيت محضه است ، محدوديت آن نسبت به تقديرى از تقادير وجود است نه نسبت به چيزى از مفاهيم و حدود موجودات كه مآل آن به اعدام و آن چه در حكم اعدام است و به عبارت روشن‌تر محدوديت به مفاهيم و حدود لصوق دارد ، نه مربوط به ذات است ، و ذات متعاليه و جود مطلق و صرف حقيقت است و لنعم ما قيل :\r\n الا ان ثوباً خيط من نسبح تسعة * و عشرين حرفاً عن معاليه قاصر \r\nرابعاً آن‌كه : واجب الوجود لذاته كلّ الأشياء است ؛ به اين معنا كه واجب الوجود تعالى از هيچ حقيقتى از حقايق مسلوب نمىگردد و گرنه مستلزم محدوديت بارى تعالى نسبت به آن حقيقت خواهد بود كه خلف است ، اگر چه سلب هر حقيقت محدوده بماهى محدوده از واجب تعالى شأنه جايز است و اين حمل غير حمل شايع است بلكه از قبيل حقيقت و رقيقت است به اين تقرير كه تماميّت حمل همانا به تعلق يكى از دو چيز به ديگرى به نحو نا عتيت و قيام است و به همين جهت است كه حمل با تنوع قيام متنوع مىشود ؛ مانند حمل اولى ذاتى و حمل شايع صناعى و حمل الرقائق على الحقيقة كه از آن به « بسيط الحقيقة كلّ الاشياء وليس بشىء منها » تعبير مىشود و برهان بر آن در اين مقاله متكرراً بيان شده است و مىتوان برهان ديگرى بر آن به تقرير زير اقامه نمود :\r\nهر هويتِ موجوده‌اى كه وجودى يا كمال وجودى از آن صحت سلب دارد ، چنين هويتى و موجودى از حيثيّت ايجابى يعنى ثبوتش از براى ذاتش ، و حيثيت سلبى يعنى سلب غيرش از ذاتش ، متحصل گرديده است و هر هويت چنانى ، مركب است ، نتيجه آن كه هر هويتى كه چيزى از آن مسلوب شود مركب مىباشد و عكس نقيض آن عبارت است از اين‌كه هر غير مركبى يعنى ذات بسيط الحقيقة ، هيچ وجود و كمالى از\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآن صحت سلب ندارد ، پس بسيط الحقيقة كل الاشياء است ، يعنى جهات وجوديّهء همهء اشياء قائم به اوست و او تبارك و تعالى واجد هر كمال و جمال و قيوم مطلق همهء وجودات است :  « اللَّهُ لا إِلهَ إِلَّا هُوَ الْحَيُّ الْقَيُّومُ » *  و در عين حال هيچ يك از اشياء محدوده نيست ، پس حمل مذكور كه حمل اولى ذاتى بالضرورة نيست ، حمل شايع صناعى هم نمىباشد ، بلكه حمل رقيقه بر حقيقه و حمل مشوّب بر صرف و حمل محدود بر مطلق منحازاً از نقائص و اعدام مىباشد كه در حقيقت مآل آن همان قيوميت مطلقهء واجب تعالى شأنه بر همهء موجودات است و اين مطلب در لسان عصمت با تعبيرى رساتر و لطيف‌تر بيان شده است : « مع كلّ شيء لابمقارنة ، و غير كلّ شيء لا بمزايلة » . « 1 »\r\n\r\n\r\n","description":"","footnote":"\r\n( 1 ) . از : يادنامهء علامهء طباطبائى . اين رسالهء استاد را حضرت آية اللَّه محمدى گيلانى به فارسى ترجمه كرده است\r\n","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\n2 رساله‌اىدربارهء توحيد\r\nترجمهء دكتر همايون همتى\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nسخن مترجم\r\n به نام آن‌كه جان را فكرت آموخت * چراغ دل به نور جان برافروخت \r\nرساله حاضر ، دفترى است شريف و مكتوبى است عميق از مكتوبات و مؤلفات آية الحق ، حكيم محقق ، عارف و اصل ومفسر كبير قرآن حضرت استاد علامه طباطبائى قدس سره . و موضوع آن - چنان‌كه از نامش نيز پيداست - بحث عزيز و مهم « توحيد » است . بحث توحيد بىشك از مهم‌ترين مباحث اعتقادى در اسلام است و عنايت قرآن بدان بيش از ساير اصول و فروع عقيدتى و عملى است . حتى مبحث ارزنده و پربار و انسان سازى همچون « بحث معاد » و باور به رستاخيز و حيات دوباره انسان‌ها و رجوع كل موجودات به حق نيز در مقام مقايسه با اصل عميق توحيد ، ارزشى ثانوى مىيابد ، زيرا از نظر گاه منطقى فرع بر اوست ؛ يعنى تا مبدئى نباشد ، رجوع به آن مبدأ اثبات‌پذير نخواهد بود و تا خالق و آفريدگارى صاحب تمامى كمالات در بين نباشد جايى براى بحث از حساب‌رسى اعمال و پاداش و كيفر باقى نخواهد ماند . لذا اصل بنيادين دين اسلام و باور محورى مؤمنان و مسلمانان همانا اعتقاد به توحيد است .\r\nمنتها بايد افزود كه روش بحث پيرامون توحيد نزد محققان و فرزانگان مسلمان يك‌سان نبوده و نيست . عارفان ، حكيمان ، متكلمان هر يك به سبك خاص و روش ويژه‌اى به اين بحث پرداخته‌اند و بديهى است كه به نتيجه‌هاى گوناگون نيز رسيده‌اند\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگرچه نهايتاً همه آنان سر به ساحت عظمت و استغناى حق تعالى ساييده‌اند و در برابر قدرت و جلال و عزت و عظمت خداى واحد زانو زده و به خاك افتاده‌اند . فقيهان ، مفسران و محدثان عالم اسلام نيز به نوبه خود به طرح و ارائه مباحث اعتقادى پرداخته‌اند ولى حق اين است كه آنان روشى جداگانه در طرح مباحث عقيدتى ارائه نداده‌اند ، بلكه از نظر سبك و روش در تحت يكى از روش‌هاى سه گانه فلسفى ، كلامى ، عرفانى مىگنجند ، چه برخى از آنان به سبك متكلمان به طرح بحث‌هاى اعتقادى پرداخته‌اند و برخى ديگر به سبك حكما - به ويژه حكيمان مشّائى و اتباع إبن سينا - و گروهى كه در زمان‌هاى نزديك به ما شمارشان نيز اندك نمىباشد از ديدگاه ژرف حكمى - / عرفانى در خصوص مبحث توحيد به بحث نشسته‌اند كه به عنوان نمونه مىتوان از 1 رالمتألهين ، 1 صدرالمتألهين شيرازى ، حكيم سبزوارى ، صائن الدين إبن تركه اصفهانى ، سيد حيدر آملى ، ملا محسن فيض كاشانى « 1 » ، علامه طباطبائى رحمه الله و امام خمينى ( دام ظله العالى ) يادكرد . اين بزرگان همه داراى مشربى فلسفى - / عرفانى بوده و از ديدگاهى عميق و والاو استوار به طرح اصول اعتقادى اسلام پرداخته‌اند كه سعى جملگى ايشان مشكور باد .\r\nدر ميان دسته دوم ، يعنى كسانى كه به سبك حكيمان مشائى پيرامون اعتقادات اسلامى سخن گفته‌اند و تأليف نموده‌اند مىتوان از ملاعبدالرزاق لاهيجى صاحب كتاب شوارق الالهام و كتاب گوهر مراد و سرمايه ايمان - / كه اين دوتاى آخرى به زبان\r\n\r\n\r\n","description":"","footnote":"\r\n( 1 ) . جهت آگاهى از شرح حال اين بزرگان مىتوانيد به كتاب‌هاى زير مراجعه نماييد :\r\n1 . ألكنى و الالقاب ، تأليف محدث قمى\r\n2 . روضات الجنات ، تأليف خوانسارى\r\n3 . مقدمه كتاب اسرار الشريعة ، تأليف فيض كاشانى ، تصحيح آقاى خواجوى\r\n4 . يادنامه ملا صدرا به مناسبت چهارصدمين سال تولد او ، دانشكده علوم معقول و منقول\r\n5 . لوامع العارفين فى أحوال صدرالمتألهين ، تأليف محمد خواجوى\r\n6 . مقدمه رساله سه اصل ملاصدرا ، انتشارات مولى\r\n","page_name":" 38 ","page_number":38},
  {"content":"\r\n\r\nفارسى نگارش يافته‌اند - / نام برد . « 1 »\r\nخود مرحوم خواجه نصيرالدين طوسى صاحب كتاب تجريد الاعتقاد « 2 » - كه بىشك مشهورترين و پر آوازه‌ترين كتاب كلامى در قلمرو فرهنگ اسلامى است - به سبك حكيمان مشائى حول عقايدى بحث نموده است ، گرچه برخى بزرگان او را حكيمى اشراقى يا متمايل به مكتب اشراقيون مىدانند و شايد از اين‌روست كه در برخى از آثار خود همچون شرح اشارات در مبحث « علم بارى تعالى » به مشرب اشراقيون گراييده است و از ممشا و مبناى مشائيان عدول كرده است .\r\nنيز از همين دسته دومند كسانى همچون ابن ميثم بحرانى صاحب كتاب قواعد المرام فى علم الكلام « 3 » ، علامه حلى رحمه الله صاحب كتاب كشف المراد كه شرحى است بر تجريد خواجه نصير قدس سره ، فاضل مقداد سيورى صاحب دو كتاب ارشاد الطالبين و اللّوامع\r\n\r\n\r\n","description":"","footnote":"\r\n( 1 ) . كتاب شوارق الالهام كه شرح عميق و محققانه بر تجريد الاعتقاد خواجه نصير الدين طوسى است به صورت چاپ سنگى در ايران به چاپ رسيده و افست نيز شده است و متأسفانه أجل مهلت نداده است كه مؤلف محقق آن را به پايان برد و تا مبحث « علم بارى تعالى » پيشتر نرفته است . اما كتاب گوهر مراد هم سال‌ها پيش به صورت چاپ سنگى چاپ شده بود و هم اخيراً گزيده آن به نام گزيده گوهر مراد به اهتمام ص - موحد ، توسط انتشارات طهورى به چاپ رسيده است . كتاب ارزنده سرمايه ايمان نيز مدتى قبل از سوى انتشارات الزهراء به طبع رسيده است\r\n( 2 ) . تجريد الاعتقاد كه مدت‌هاى مديدى در رديف كتب درسى حوزه‌هاى علميه بوده است و متنى است بسيارعميق و پخته كه در عين وجازت و اختصار حاوى يك دوره « امور عامه » و « الهيات بالمعنى الأخص » يعنى مباحث خداشناسى و اصول عقايد مىباشد ، اخيراً از سوى دفتر تبليغات اسلامى ، به تصحيح محمد جواد حسينى جلالى ، به چاپ رسيده است . گرچه سال‌ها پيش متن آن همراه با شرح عربى علامه حلى رحمه الله تحت عنوان كشف المراد فى شرح تجريد الاعتقاد چاپ شده بود كه خود همين كشف المراد توسط مرحوم آيةاللَّه ميرزا ابوالحسن شعرانى رحمه الله به فارسى ترجمه شده و به چاپ رسيده است و اساتيد ما همچون حضرت آية اللَّه جوادى آملى - مدظله - و آقاى دكتر مهدى حائرى يزدى - سلّمه اللَّه تعالى - و حضرت آية اللَّه علامه روشن - دام‌ظله - بسيار نسبت به آن مهر مىورزيدند و بر درس و بحث آن توصيه و تأكيد مىفرمودند\r\n( 3 ) . اين كتاب از سوى كتاب‌خانه آية اللَّه مرعشى ، چندى قبل در قم به چاپ رسيد ، كتابى است محققانه كه جا دارد به‌فارسى نيز ترجمه شود ، نگارنده در كلاس‌هاى درس كلام ، براى تدريس از آن فراوان بهره برده‌ام\r\n","page_name":" 39 ","page_number":39},
  {"content":"\r\n\r\nالإلهية في مباحث الكلاميه « 1 » .\r\nاما از گروه اول ، بايستى اكثر متكلمان معتزلى و اشعرى و برخى از ظاهربينان و سست انديشان ديگر فرق را نام برد . ابوالهذيل علاف ، نظام معتزلى ، قاضى ابوبكر باقلانى ، ابوالحسن اشعرى ، و اصل بن عطا « 2 » و برخى از علماى اماميه كه قدم راسخى در حكمت و معرفت نداشته‌اند و در مباحث اعتقادى به مقدار لازم و قدر شايسته غور و كاوش نداشته‌اند ، همگى در شمار دسته اول قرار مىگيرند .\r\nاكنون در اين پيش‌گفتار كوتاه جاى بررسى و ارزيابى و نيز حكومت و داورى پيرامون اين روش‌ها و كم و كاست و چند و چون آنها نيست و اين بى شك از كارهاى اساسى و ارزنده و ضرورى تحقيقى است كه بايستى توسط فرزانگان فرهيخته و محققان متعهد جامه عمل بپوشد و بر كرسى فعليت و ثبوت برنشيند .\r\nاما قصد ما از آوردن اين توضيح آن بود كه بگوييم روش علامه طباطبائى رحمه الله در رساله حاضر از كدام قسم است .\r\nچنان‌كه پيش‌تر نيز يادآور شديم روش علامه فقيد ( ره ) روشى فلسفى - عرفانى\r\n\r\n\r\n","description":"","footnote":"\r\n( 1 ) . كتاب ارشاد الطالبين چندى قبل از سوى كتاب‌خانه مرعشى در قم به چاپ رسيده است و كتاب اللّوامع الإلهية في مباحث الكلاميه نيز توسط آيةاللَّه شهيد قاضى طباطبائى همراه با تعليقات سودمند ايشان در سال 1396 ه . قمرى به چاپ رسيده است . در مورد كشف المراد چون قبلا توضيح داديم از تكرار صرف‌نظر مىكنيم تنها به دادن اين بشارت بسنده مىكنيم كه اين سفر شريف و كتاب عزيز و گران‌قدر چندى قبل با تصحيح ارزنده و دقيق حضرت آية اللَّه حسن زاده آملى - مدظله العالى - از سوى انتشارات اسلامى وابسته به جامعه مدرسين حوزه علميه قم به چاپ رسيد كه اميدواريم مورد استفاده طالب علمان و علاقه‌مندان قرار گيرد\r\n( 2 ) . براى آگاهى از شرح حال اين اشخاص مىتوانيد به كتاب الكنى و الالقاب تأليف مرحوم حاج شيخ عباس قمى ، انتشارات كتاب‌فروشى اسلاميه و روضات الجنات تأليف مير سيد محمدباقر خوانسارى ، ترجمه شيخ محمد باقر خراسانى ، انتشارات كتاب‌فروشى اسلاميه مراجعه نماييد . گفتنى است كه مرحوم استاد شهيد مرتضى مطهرى ( ره ) نيز فصلى از كتاب ارزنده خويش به نام خدمات متقابل اسلام و ايران را به سير تحول علم كلام و احوالات متكلمين اختصاص داده است كه قابل مراجعه است\r\n","page_name":" 40 ","page_number":40},
  {"content":"\r\n\r\nاست كه ملهم از شريعت و كتاب و سنت و آميخته بااشارت و لطايف آيات و روايات است و در حقيقت بايد گفت كه روشى فلسفى - عرفانى - قرآنى است .\r\nعلامه مىكوشد تا در اين رساله - / كه رساله نخست از سلسله رساله‌هاى توحيدى ايشان است - / با تلاشى حكيمانه ميان قواعد فلسفى و يافته‌هاى عرفانى با آيات قرآنى و احاديث نبوى و ولوى هم‌آهنگى ايجادكند و به نحو شگفت‌انگيز و تحسين برانگيزى نيز توفيق يافته است .\r\nاينك قبل از معرفى ابواب و فصول رساله حاضر و روشى كه علامه بزرگ قدس سره در نگارش آن در پيش گرفته است ، مناسب است اندكى پيرامون اهميت اصل توحيد و جايگاه آن در تفكر اسلامى بپردازيم .\r\n\r\nاهميت اصل توحيد و جايگاه آن در تفكر اسلامى\r\nبدون هيچ‌گونه ترديدى توحيد اصل اساسى جهان بينى اسلامى و ركن مهم جملگى اعتقادات يك مسلمان است . روح توحيد بر سراسر تعاليم اسلامى سايه افكن است و بازگشت تمامى دستورهاى اسلام در واپسين تحليل به مسئله توحيد است .\r\nمرحوم استاد شهيد علامه مطهرى - رضوان اللَّه تعالى عليه - در مورد اهميت توحيد و جايگاه آن در انديشه اسلامى بيان دقيق و عميقى دارد كه براى بهره ورى بيشتر خوانندگان گرامى در اين‌جا آن را نقل مىكنيم .\r\nايشان مىفرمايند :\r\nبا انديشه انسان گمان مىكند كه توحيد يكى از مسائل اسلام است و هزاران مسئله ديگر در اسلام در كنار توحيد قرار گرفته است ، ولى وقتى با نگاهى دقيق‌تر مىنگرد مىبيند اسلام سراسرش « توحيد » است ، يعنى تمام مسائل آن چه آنها كه مربوط به اصول عقايد است و چه آنها كه به اخلاقيات و امور تربيتى و يا به دستورالعمل‌هاى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nروزانه ارتباط دارد همگى يك‌جا و يك‌پارچه توحيد است .\r\nدر منطق اصطلاحى وجود دارد كه مىگويند : تحليل و تركيب . اين دو كلمه كه در آن‌جا در ( فكر ) به كار مىرود از علوم طبيعى اتخاذ شده است و مراد اين است كه همان‌طور كه در عالم ماده تجزيه و تركيب است ، يعنى همه مركبات ، تجزيه مىشود به عناصر اوليه ، و اگر آن عناصر را تركيب كنند دو مرتبه آن مركب تشكيل مىگردد ، در انديشه‌ها و افكار نيز چنين است . تمام انديشه هاو افكار بشر را فيلسوفان مىگويند به اصل عدم تناقض بر مىگردد . يعنى اگر تحليل و تجزيه بكنند ، بازگشت به اين اصل مسلم بديهى مىنمايد .\r\nدر اسلام چنين اصلى وجود دارد كه همان « توحيد » است . يعنى تمام مبانى اسلام را اگر تحليل كنيم بازگشت به توحيد مىكند . اگر نبوت و معاد را كه دو اصل ديگر از اصول اعتقادى هستند و يا امامت را مورد تحليل قرار دهيم در شكل ديگر ، توحيد است . و اگر دستورهاى اخلاقى و يا احكام اجتماعى اسلامى را مورد بررسى قرار دهيم در شكل توحيد خود نمايى مىكند . « 1 »\r\nسپس استاد شهيد رحمه الله اشاره مىكند كه اين مطلب را از تفسير شريف الميزان استفاده كرده‌اند و از افاضات خود مرحوم علامه است . « 2 »\r\nمعمولًا چنين پنداشته مىشود كه مقصود از توحيد همان قضيهء « خدا هست » مىباشد ، اگر چه چنين نيز هست ، اما مسئله به اين‌جا محدود نمىشود و ابعادى وسيع‌تر و دامنه‌اى فراخ‌تر دارد . « توحيد در خلاقيت » ، « توحيد در ربوبيت » ، « توحيد در عبادت » ، « توحيد در محبت » ، « توحيد در تشريع و تقنين » به علاوه توحيد در ذات و صفات و افعال كه به ترتيب « توحيد ذاتى » و « توحيد صفاتى » و « توحيد افعالى »\r\n\r\n\r\n","description":"","footnote":"\r\n( 1 ) . استاد مطهرى ، آشنايى با قرآن ، سوره‌هاى حمد و بقره ، ص 33\r\n( 2 ) . مرحوم علامه در جلد 11 ترجمه تفسير الميزان در تفسير سوره مائده ( چاپ كانون انتشارات محمدى ) اين مطلب را مطرح فرموده است\r\n","page_name":" 42 ","page_number":42},
  {"content":"\r\n\r\nخوانده مىشوند همه از مراتب و درجات و اقسام و شئون اصل توحيد است . فهم مسئله توحيد با تمامى ابعاد آن از دشوارترين مسائل فكرى و اعتقادى است . ابعاد وسيع اين مسئله بر دشوارى آن مىافزايد . مثلًا « تبيين رابطه حق و خلق و خالق و مخلوق » ، مسئله « جبر و اختيار و خلق اعمال » ، مسئله « اراده ذاتى حق تعالى » ، « علم ذاتى حق تعالى » ، « عدم استقلال عالم در برابر خداوند » ، « كيفيت صدور فيض از خداوند » ، مسئله « پيدايش شرور در عالم » ، « حدوث و قدم عالم » ، « ربط ثابت به متغير » و ده‌ها مسئله ديگر كه فرع بر اصل توحيد و يا از شئون و نتايج آن است . حل و هضم تمامى اين مسائل براى هر كسى ميسر نيست و جز خاصان حق و مقربان او و حكيمان ژرف انديش و عارفان خدابين ، آن‌هم به مقدار ظرفيت و سعه وجودى خود ، كسى را راهى به اين معارف نيست . البته از نظر شرعى فهم تفصيلى تمامى اين معارف نيز بر همگان وجوب عينى ندارد و تكليف فوق طاقت نكرده‌اند بلكه يك حد نصابى از اين عقايد و معارف لازم است كه فقهاى عظام - كثراللَّه أمثالهم - در كتب فقهيه بيان فرموده‌اند . پس چنين نيست كه همگان موظف به يادگيرى همه اين مسائل عميق و فنى باشند .\r\nبحث در اين بود كه مسئله توحيد تنها در قضيهء - « خدا هست » - خلاصه نمىشود .\r\nبلكه توحيد يك جهان بينى است يك نگرش جامع به هستى و هستىشناسى عميق است . اعتقاد به توحيد از حد يك مفهوم ذهنى فراتر مىرود و تمامى زندگى و سراسر هستى را تحت پوشش خود مىگيرد به طورىكه فرد موحد در بينش و رفتار و كنش ، در اعتقاد و در عمل « توحيدى » مىانديشد و عمل مىكند و سراسر زندگى او حضور توحيد است . لذاست كه عرفاى موحد و حكيمان متأله ضمن اعتراف به دشوارى و ژرفائى مسئله توحيد ، آن‌را تنها در حد يك « اعتقاد » خلاصه نكرده‌اند ، چنان‌كه حق هم همين است ، بلكه آن‌را نوعى سير و سفر و رفتار و عمل مىدانند . نوعى « وصول » و رسيدن و مشاهده و ديدن مىدانند كه آدمى به آن بار مىيابد و به توحيد مىرسد نه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاين‌كه تنها توحيد را مىداند و به آن اعتقاد دارد .\r\nرسيدن به توحيد ، غايت آمال عارفان است ، نهايت سير عارفان « فناى در توحيد » است كه با عبارت‌هاى گوناگونى از آن تعبير مىكنند .\r\nدر اين‌جا به عنوان نمونه بيان بلند يكى از عارفان الهى و نيز سخنى ازيكى از حكيمان ژرف انديش اسلامى در مورد شناخت توحيد و دشوارى و نيز اهميت آن مىآوريم باشد كه راه‌گشاى مطالعات و تحقيقات بيشتر خوانندگان گرامى گردد .\r\nصائن الدين على بن محمد تركه معروف به ابن تركهءاصفهانى در كتاب ارزنده خويش به نام تمهيد القواعد كه از متون عميق و كتاب‌هاى درسى عرفان نظرى است درباره توحيد چنين مىگويد :\r\nفَإِنَّ مَسأَلةَ التّوحيدِ حَسَبَ ما حَقَّقَهُ المُشاهِدُونَ ، وَ طِبْقَ ماشاهَدَهُ الُمحَقِّقُونَ مِن أُولِي الكَشفِ والعَيانِ مِمّا لَمْ يَهْتَدِ إليه إلىَ الآن نَظَرُ ذَوِي العُقولِ بِمَشاغِلِ الحُجَجِ وَالبرهان إلّامَن أيَّدَهُ اللَّهُ بنُور مِنه ، ووَفَّقَهُ بِهدايَتهِ إليه ، مِنَ الحائزينَ مِنهُم مَرْتَبَتَيْ الإستدلالِ العقليِ وَالشُّهود الذّوقيِ ، الفائِزينَ بمَنقَبَتيْ العلمِ العَلّي وَالكَشفِ الآلي ، ألَّذينَ خَلَّصَهُم اللَّه تعالى عَن مَضائِقِ المقدَّماتِ مِنَ الخِطابيّةِ وَالبرهانية إلى أَقضِيَةِ الوارداتِ الكَشفية ، وَالُمخاطَباتِ العَيانية بحُسنِ مُتابَعَةِ الأنبياءِ صَلَواتُ اللَّه عَلَيهِم أَجمَعينَ ، الذين هُم رَوابطُ رَقائِقِ الحَقائِقِ مِن عَينِ الجَمعِ إلى مَحَلِّ التفصيل ، و وَسائِطُ نُزولِ الْمَعاني عَن سَماءِ القُدسِ إلى مَقامِ التّنزيل ، سِيَّما مَن تَأَسّى مِنهُم أُسوَة حَسَنَةً بِالأوّلِ مِنْهُم وجوداً و مرتبةً وَ الآخِرِ مِنهُم زَماناً وَ بِعثة ، محمد الذي هو غايةُ الغايات و آثارُهُ المُنيفَةُ مَوردُ الكمالات و مَنبَعُ السَّعادات ، عليه و على آلهِ أَفضلُ الصّلوات و أَجمَلُ التَّحيّات . وَ لِذا تَرى أُمَّتَهُ الشّريفةَ إذا حاولوا تحقيق معاني التوحيد وفّقوُا بين البراهين العقلية والنواميس النقلية بمالا يُتَصَوَّرُ عليه المَزيد ، حيثُ يَدفَعُونَ شُبُهاتِ بعضِ الفلاسفةِ القاصرينَ عن تطبيقٍ لما أُنزِلَ عليهم مِنَ النَّصّ و ما أفادَهُمُ النّظرُ\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nالصحيحُ الصَّريح ، وكذلك في سايرِ العلومِ الحقيقيّة ، وَالمَعارفِ اليَقينيّة ، قد بَيَّنُوا مَواقِعَ خِلَلِهِم ، و أَظهَرُوا مَواضِعَ زَلَلِهِم بما يُستَبانُ مِنهُ مَحَلُّ اللَّبس ، و يَتَمَّيزُ به السُّهاءُ مِنَ الشمسِ ، كلُّ ذلك إنّما هى شَعْشَعَةٌ مِن ذُكاءٍ تُميطُ لَيلًا أَدهَمَ ، بَل شِنشِنَةُ أَعرِفُها مِن أَخزَمَ ، هذا و أنَّ زَمانَنا هذا قد بَلَغَ مُنهَتى كَمالِه ، وَ استَوى دَوحَةُ إقبالِه ، وحانَ أوانُ اجتناءِ ثَمارِه ، وكُشِفَ القِناعُ عَن مُخَدَّراتِ أَبكارِه بَما استنارَت على صَفَحاتِ أيّامِه مِنَ الآثارِ الموجودةِ فى الكُتُبِ المُنزَلَةِ السَّماوية وَالزُّبُرِ الكشفيةِ العالية ، ولَعَمرُنا تَجِدُ ما لاتَصِلُ إليه الأكابرُ إلّابعدَ ارتياض نُفُوسِهِم بِالرّياضات المُتعِبَةِ الشّاقَّة مَدى اللَّياليِ وَ الأَيام ، قد صار مُضْغَةً لِلْخاصِّ و الْعامّ ، و ماكان إفْشاؤُهُ أُفْتِيَ بإهْراقِ دَم الكبار قد أَصبَحَ في الاشتهار كَالشّمس فِي رابِعَةِ النهار . و بالجعلة ما لايمكنُ للعكَعِّلِ أن يَطَؤُا مراحِلَ طُواهُ إلّابعْدَ خَلْعِ النَّعلَينِ ، ولا لِأحَد أن يَحُومَ حَولَ حِماه إلّابِانطواءِ القدَمينِ ، بَل بِالانخلاعِ عنِ القُوَّتينِ قد تَسمَعُ أَسرارَهُ مِن شِراكِهِما ، و يُقتَنَصُ تَوافُرُ دَقايِقِه مِن رَقائِق نَضدِهِما ، وَ اشتراكِهِما اقتِناصَ شَوارِدِ حَقايقِه مِن حَبائِل إدراكِهما ، فَإِنَّ اللَّبيبَ بقُوَّتي الوهمِ وَالعقل ، وَ ترتيبِ مُدرَكاتِهِما بمَيامِنِ هذهِ الأَحيانِ وَالأوقات وَصَلَ إليه وعَثُرَ عليه وُصولَهُ إلى أجلىَ اليقينيّات ، و عُثُورَهُ على أوَّلِ البديهيّات ؛ « 1 »\r\nهمانا مسئلهء توحيد بر حسب تحقيق اهل مشاهده و طبق مشاهدهء اهل تحقيق از صاحبان كشف و عيان ، جز با روش كشف و شهود و علم حضورى ، ممكن نيست . و نظر صاحبان عقول كه سرگرم و مشغول به حجج و براهين و علم حصولىاند به مسئله توحيد راه نبرده است . جز آن كسى كه از ميان آنها مؤيد به تأييد و توفيق هستند كه توحيد را اول با كشف و شهود عياناً مشاهده مىكنند و سپس يافته‌هاى\r\n\r\n\r\n","description":"","footnote":"\r\n( 1 ) . صائن الدين على بن محمد تركهء اصفهانى ، تمهيد القواعد ، با مقدمه و تصحيح سيد جلال الدين آشتيانى ، ( چاپ انجمن حكمت و فلسفه ايران ) ، ص 7\r\n","page_name":" 45 ","page_number":45},
  {"content":"\r\n\r\nخود را با زبان استدلال بيان مىدارند . خداوند اينان را از تنگناى مقدمات خطابى و برهانى رهانيده است و به ساحت واردات كشفيه و مخاطبات عيانيه رسيده‌اند و اين نيز در پرتو حُسن متابعت ايشان از انبياء الهى عليهم السلام بوده است كه معرفت عيانى جز به متابعت ميسر نيست ، زيرا انبياء الهى روابط رقائق حقائق اشياء از عين جمع به محل تفصيل مىباشند و وسائط نزول معانى از سماء قدس به مقام تنزيل‌اند . مخصوصاً كسانى كه به اسوه اولياء كه از لحاظ وجود و رتبت اول و از لحاظ زمان و بعثت آخر است و علت غائى وجود است و آثار مُنيفهء او كه آبشخور كمالات و منبع سعادات است تأسى مىجويند .\r\nلذا مىبينى كه امت شريف او هنگامىكه خواستار تحقيق در مبانى توحيد باشند ميان براهين عقلى و شرايع نقلى آن‌چنان آشتى و پيوند و هم‌آهنگى ايجاد مىكنند كه افزون بر آن قابل تصور نيست و همه شبهات فلاسفه‌اى را كه در ايجاد هم‌آهنگى و توفيق ميان عقل و وحى عاجز و ناتوان بوده‌اند را رفع نموده‌اند . در ساير علوم حقيقى و معارف يقينى نيز همين‌گونه كامياب و موفق بوده‌اند و تا آن‌جا در توفيق ميان عقل و نقل پيشرفت كرده‌اند كه توانسته‌اند مواضع لغزش و مواقع خلل در براهين و استدلال‌ها و شكوك و التباسات اين فلاسفه قاصر را آشكار كنند و از اين رهگذر حق از باطل تميز داده شده است . و همه اين موفقيت‌ها همچون پرتوى است از نور خورشيد وحى و نبوت كه در سايه آن شب ظلمانى سايهء جهل محو نابود شده است .\r\nاين زمانى كه در آن هستيم زمانى است كه علم و معرفت به منتهاى كمال خود رسيده است و قامت آن راست گشته است و قد برافراشته است و هنگام چيدن ميوه‌هاى معرفت فرا رسيده است . پرده از چهره پردگيان دوشيزه برداشته شده و آنچه كه در كتاب‌هاى منزله آسمانى و زُبُر عالى كشفى وعده داده شده است بر صفحات روزگار ما آشكار گشته است . و به جانم سوگند كه آنچه را كه اكابر عرفا تنها بعد از\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nرياضت‌هاى جان‌فرسا و بسيار سخت و گذشت زمان طولانى بدان رسيده‌اند در روزگار ما همچون لقمه‌اى شده است كه همه خاص و عام آن را مىجوند ! و آنچه را كه افشاى آن مايه ريخته شدن خون بزرگان مىگشت در روزگار ما آن‌چنان رايج و شايع شده است كه خورشيد نيمروز در وسط آسمان را مىماند !\r\nچكيدهء سخن اين‌كه آنچه را كه كاملان تنها با پيمودن مراحل و سير منازل و خلع نعلين كردن و فانى گشتن از دو قوهء وهم و عقل و دو گام ( عقل نظرى و عقل عملى ) و با تحمل رنج و تعب و دشوارىهاى بسيار بدان دست مىيابند ، همه اين اسرار را در اين روزگار از بند نعلِ ايشان مىشنوى !\r\nو رقائق حقايق را با دام و تور عقل و وهم شكار مىكنند ( يعنى همه مىتوانند تور بيندازند ، تور ادراك و دام عقل را ، و همه اين حقايق مختلف و پراكنده را يك‌جا شكار كنند ! ) .\r\nشخص فرزانه و خردمند با دو قوه عقل و وهم و با ترتيب مدركات اين دو قوه و از يُمن و بركت اين روزگار به اين اسرار دست مىيابد و همچون درك روشن‌ترين يقينيات و رسيدن به بديهىترين بديهيات به دريافت رازهاى نهان نائل مىگردد !\r\nاين ترجمه آزاد كه از عبارت‌هاى ابن تركه ارائه نموديم مشتى است از خروار و نمونه‌اى است گويا كه هم دشوارى مسئله توحيد و هم بلنداى انديشه حكيمان و عارفان اسلامى را نمايان مىسازد و در عين حال گزارشى است از زمانه و روزگار مؤلف و شكوه و انتقادى است از بازارى شدن و عاميانه گشتن معارف بلند حكمى و عرفانى كه دسته‌اى سر نتراشيده ادعاى قلندرى مىكنند و راه نرفته مدعى وصول به حقايق مىشوند و چه شباهت فراوانى است بين روزگار مؤلف و روزگار ما ! بگذريم كه سخن بسيار است و مجال اندك . بحث در دشوارى و عمق مسئله توحيد و جايگاه رفيع و بىمانند آن در انديشه و جهان‌بينى اسلامى بود پيرامون دشوارى مسئلهء توحيد و ژرفاى آن در همين كتاب تمهيد القواعد در موضعى ديگر چنين آمده است :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nفَإِنَّ تقريرَ مسألةِ التّوحيد علىَ النّحوِ ذَهَبَ إليه العارفون ، و أشارَ إليه الُمحقِّقُونَ ، مِنَ المَسائلِ الغامضةِ التي لا يَصِلُ إليها أفكارُ عُلماءِ الناظرينَ الُمجادِلين ، ولا يُدرِكُها أذهانُ الفضلاء الباحِثَينَ مِنَ النّاظرين ؛ « 1 »\r\nهمانا توضيح مسئله توحيد طبق روش عارفان و محققان ، يكى از مسائل پيچيده و دشوارى است كه انديشهء اهل نظر و جدل را بدان راهى نيست ، و ذهن‌هاى اهل‌بحث و نظر از درك و دريافت آن ناتوان است .\r\nو اما سخن آن حكيم بلند مقدارى را كه وعده كرده بوديم در اين‌جا نقل مىكنيم .\r\nآن حكيم عظيم الشأن ، شيخ الرئيس بوعلى سيناست كه در كتاب بىهمتاى خويش به نام الاشارات والتنبيهات در فصلى كه به مقامات عارفان و حالات ايشان اختصاص داده است چنين مىگويد :\r\nجَلَّ جَنابُ الحَقِّ عَن أَن يَكُونَ شَريعة لِكُلِ واردٍ ، أَوْ يَطَّلِعَ عليه إلّاواحدُ بعدَ واحدٍ ؛ « 2 »\r\nآستان حضرت حق از آن والاتر است كه هر رهگذرى بر آن وارد شود ، يا هر كسى از آن آگاه گردد مگر يك نفر بعد از نفر ديگر .\r\nمرحوم خواجه نصيرالدين طوسى رحمه الله در شرح اين سخن شيخ مىگويد : « وَالمرادُ ذِكرهُ قِلّهَ عددِ الواصلينَ الىَ الْحَقّ » ؛ يعنى مقصود ابن سينا اين است كه تعداد واصلان به حق اندك است و جناب حق به روى هر كس باز نيست . و چه خوش گفته است كه تعداد واصلان قليل است و بسيار اندك شمارند آنان كه به وصال حق باريافته‌اند گرچه مدعيان و شيادان و دكان‌داران و دغل‌بازان فراوانند ! و به قول سعدى - عليه الرحمه - در بوستان كه اشعارى نغز و شيوا در مورد توحيد و سلوك و دشوارى آن و اندك شمار بودن واصلان و مطالبى ديگر از اين دست دارد :\r\n\r\n\r\n","description":"","footnote":"\r\n( 1 ) . تمهيد القواعد ، ص 48\r\n( 2 ) . الاشارات وا لتنبيهات ، ج 3 ، ص 394\r\n","page_name":" 48 ","page_number":48},
  {"content":"\r\n\r\n جهان متفق بر الهيتش * فرومانده از كُنهِ ماهيتش\r\nبشر ماوراى جلالش نيافت * بصر منتهاى جمالش نيافت\r\nنه بر اوج ذاتش پَرد مرغِ وهم * نه در ذيل وصفش رسد دست فهم\r\nدر اين ورطه كشتى فروشد هزار * كه پيدا نشد تخته‌اى بر كنار\r\nچه شب‌ها نشستم در اين سَير ، گم * كه دَهشت گرفت آستينم كه قُم\r\nمحيط است علم مَلِك بر بسيط * قياس تو بر وى نگردد محيط\r\nنه ادراك در كُنه ذاتش رسد * نه فكرت به غَور صفاتش رسد\r\nتوان در بلاغت به سَحْبان رسيد * نه در كُنِه بىچون سُبحان رسيد\r\nكه خاصان در اين ره فرس رانده‌اند * به لا احْصى از تك فرومانده‌اند\r\nنه هر جاى مركب توان تاختن * كه جاها سپر بايد انداختن\r\nوگر سالكى محرم راز گشت * ببندند بر وى در بازگشت\r\nكسى را در اين بزم ساغر دهند * كه داروى بىهوشىاش در دهند « 1 » \r\nگرچه به بحث كنونى ما چندان ارتباطى ندارد ، اما گذشتن از نقل بقيه ابيات شيوا و دل‌پذير استاد سخن در امكان ما نيست و قلم بىتابى مىكند كه گوش جان خوانندگان صاحب‌دل را با نقل بقيه ابيات مقدمه كتاب معنوى بوستان بنوازد .\r\n يكى باز را ديده پر دوخته ست * يكى ديده‌ها باز و پر سوخته ست\r\nكسى ره سوى گنج قارون نبرد * و گر بُرد ، رَه باز بيرون نبُرد\r\nبمُردم در اين موج درياى خون * كز او كس نبرده است كشتى برون\r\nاگر طالبى كاين زمين طى كنى * نخست اسبِ باز آمدن پى كنى \r\n تأمل در آيينهء دل كنى * صفايى به تدريج حاصل كنى\r\nمگر بويى از عشق مستت كند * طلب‌كارِ عهدِ الستت كند \r\n\r\n\r\n","description":"","footnote":"\r\n( 1 ) . بوستان سعدى ، تصحيح و توضيح دكتر غلامحسين يوسفى ، ( انتشارات انجمن استادان زبان و ادبيات فارسى ) ، ص 3 .\r\n","page_name":" 49 ","page_number":49},
  {"content":"\r\n\r\n به پاى طلب ره بدان جا برى * وز آن‌جا به بالِ محبَت پَرى\r\nبدرّد يقين پرده‌هاى خيال * نماند سراپرده الّا جلال\r\nدگر مركب عقل را پويه نيست * عنانش بگيرد تحيّر كه بيست\r\nدر اين بحر جز مرد راعى نرفت * گم آن شد كه دنبال داعى نرفت\r\nكسانى كزين راه برگشته‌اند * برفتند بسيار و سرگشته اند\r\nخلاف پيمبر كسى ره گزيد * كه هرگز به منزل نخواهد رسيد\r\nمحال است سعدى كه راه صفا * توان رفت جز بر پى مصطفى « 1 » \r\nدر اين ابيات اخير در نشان دادن راه وصول به حق و طى وادى سلوك و كوشش در تحصيل صفاى نفس و رسيدن به مقام شامخ يقين و دست يافتن به اكسير بىهمتاى محبت الهى و پاره شدن حجاب‌ها و نارسايى عقل و اهميت همت و پشت‌كار و ضرورت اقتداى به رهبر و مرشد كامل و پيروى تامّ از شريعت نبوى صلى الله عليه و آله و سلوك شرعى و سير حُبّى و مقام حيرت در برابر عظمت و عزّت و جلال ذات حق و رسيدن به فنا و « بىهوشى » و ديگر مسائل سلوكى كه بر اهلش پوشيده نيست ، شيخ عارف و سخن سراى بزرگ شيراز غوغا كرده و داد سخن داده است و دريغا كه اكنون حوصله ورود در توضيح و تفسير نكات و لطائف و اشارات اين ابيات زيبا و دلنشين نيست .\r\nبا توضيحاتى كه تاكنون داده شده خوانندگان محترم به نيكى دريافته‌اند كه اصل توحيد در جهان بينى اسلامى : جاىگاهى رفيع و ارجمند دارد و تنها منحصر به اثبات وجود خدا نمىشود و حتى منحصر به « اثبات وحدانيت خداوند » نيز نمىباشد بلكه اساس جهان‌شناسى و هستىشناسى اسلامى و زير بناى تمامى اعتقادات يك مسلمان را تشكيل مىدهد . بحث در سير تحول مفهوم توحيد و تفاسير جديدى كه از اين اصل مهم اعتقادى به عمل آمده است يكى از مباحث بسيار ضرورى و سودمند است .\r\n\r\n\r\n","description":"","footnote":"\r\n( 1 ) . همان ، ص 4 .\r\n","page_name":" 50 ","page_number":50},
  {"content":"\r\n\r\nتفسيرى كه وهابيان از توحيد ارائه مىدهند « 1 » ، و تفسير اجتماعى و سياسى توحيد از سوى گروه‌هاى مبارز مسلمان - يا لااقل مدعيان مبارزه و انقلاب - و باز نمودن كاستىهاى آنها و دورى شان از توحيد ناب قرآنى ، بحثى است عميق كه فرصتى مناسب مىطلبد تا به‌خوبى حق آن اداء شود در روزگار ما كسانى پيدا شده‌اند كه توحيد را « نوعى روش شناخت » معرفى كرده‌اند و برخى نيز توحيد را به معناى « وحدت طبقاتى و نفى طبقهء سلطه‌گر » تفسير نموده‌اند . كسان ديگرى گفته‌اند كه مقصود از توحيد « برداشتن مرزهاى بين دنيا و آخرت و غيب و شهادت و معاش و معاد است » كه به نظر آنان تقسيم نادرست و بىمعنايى است . برخى توحيد را به معناى « نفى هرگونه اختلاف و تفاوت » ، چه در جامعه و چه عالم وجود و چه در پديده‌هاى طبيعى دانسته‌اند . تفسيرهاى ديگرى هم وجود دارد كه در خور تأمل و بررسى است .\r\nغرض از طرح اين مطالب آن است كه بدانيم مسائل اسلامى دست‌خوشِ دگرگونىها و تحريف‌هاى فراوانى شده است و همين بار مسئوليت محققان متعهد و انديشمندان دلسوز را سنگين‌تر مىكند تا در اين مسائل بينديشند و حاصل انديشه‌هاى خود را در خدمت جامعه قرار دهند و با بدعت‌ها به مبارزه برخيزند .\r\nالبته در كتاب حاضر اشاره‌اى به هيچ‌يك از مطالب ياد شده ، نشده است و تنها از ديدگاه فلسفى - / عرفانى عميق ، پيرامون مسئله توحيد بحث شده است .\r\n\r\n\r\n","description":"","footnote":"\r\n( 1 ) . با مدد و فيض پروردگار نگارنده توانسته است تاكنون سه اثر پيرامون آراء وهابيان تقديم جامعهء اسلامى نمايد كه‌نام‌هاى آنها بدين قرار است : « نقد و تحليلى پيرامون وهابىگرى » كه از سوى معاونت فرهنگى سازمان تبليغات اسلامى چاپ شده است و بخش معاونت بين المللى همان سازمان ، آن را به چند زبان بيگانه منجمله عربى و انگليسى و اردو . در دست چاپ و انتشار دارد . « فتنه وهابيت » كه ترجمه اثرى از زينى دحلان ، مفتى مكه است و همان سازمان آن را چاپ نموده است و آخرى به نام « نقد و بررسى پيرامون آيين وهابيت » است كه از سوى نشر موعود در دست انتشار اوست\r\n","page_name":" 51 ","page_number":51},
  {"content":"\r\n\r\nاميدواريم خداوند بما توفيق عطا فرمايد تا در رساله‌اى مستقل به آن مباحث بپردازيم .\r\n\r\nسخنى پيرامون رساله حاضر\r\nرساله حاضر چنان‌كه گفتيم روشى فلسفى - / عرفانى دارد و مشتمل بر پنج فصل و يك مقالهء الحاقى است كه خود اين مقالهء الحاقى داراى سه فصل است كه روىهم مجموع فصول رسالهء حاضر ، به هشت فصل مىرسد . بحث اصلى و محور سخن در رسالهء حاضر مسئلهء « توحيد ذاتى » است و به ديگر ابعاد و اقسام و شئون و مراتب توحيد نمىپردازد ، زيرا آن مباحث را مرحوم علامه رحمه الله در رساله‌هاى جداگانه‌اى مورد بحث قرار داده است كه از خداوند توفيق ترجمه و نشر آنها را نيز خواستاريم چكيدهء سخن علامهء كبير قدس سره در رسالهء حاضر آن است كه وجود حقيقى است اصيل و ثابت كه بر خلاف پندار سوفسطائيان و منكران واقعيت ، داراى واقعيتى انكارناپذير است .\r\nحقيقت وجود امرى است نامحدود و بى تعين كه از صرافت و بساطت و اطلاق تامّ برخوردار است و نه جزء دارد و نه ثانى مىپذيرد و نه غيرى در مقابل او تحقق دارد .\r\nغير از وجود حق تعالى ، تمامى موجودات ، وجودشان از سنخ « وجود رابط » است كه جز تعلّق و ربط و وابستگى محض به جاعل قيّوم و خالق هستى بخش ، هيچ استقلالى ندارند و جملگى شئون حق و فيض او و پرتو اشراق و افاضهء حضرت « نورالانوار » و خالق كردگار مىباشند .\r\nخداوند هستى تمامى كمالات حقيقى را به گونهء بالفعل دارا مىباشد و كمالات اشياء در حقيقت‌ظهور كمالات حضرت‌حق‌است وماننداصلِ وجودشان هيچ‌گونه‌استقلالى ندارد .\r\nدر پايان رسالهء حاضر برترى روش تربيتى و نظام اخلاقى دين مبين اسلام را بر ساير اديان آسمانى مورد بحث و تأكيد قرار مىدهند كه مطلبى جالب و خواندنى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاست . « 1 »\r\nرسالهء حاضر با حجم اندك و اختصار فراوانى كه دارد در عين حال از عمق و ارزش بسيارى برخوردار است ، مرحوم علامه ( ره ) در رسالهء حاضر از روش معمول حكيمان كه تكيه بر « وجوب ذاتى حق تعالى » است فراتر رفته و بر « اطلاق ذاتى » و « صرافت وجود حق » و « احاطهء قيوميّهء » خداوند و « لاحدّى و بىتعيّنى مقام ذات حق » تأكيد و اصرار مىورزد و اهل فن مىدانند كه اين همان مبناى قويم و عميق عرفاى اسلامى است كه در معارف اهل بيت عصمت عليهم السلام نيز تكيه بر همين « اطلاق و لا حدّى » است نه ( وجوب ذاتى ) .\r\nلذا پيشنهاد مىشود كه رسالهء حاضر به عنوان متن درسى رشته‌هاى معارف اسلامى ، به خصوص فلسفه و عرفان ، در دوره‌هاى فوق ليسانس ( كارشناسى ارشد )\r\n\r\n\r\n","description":"","footnote":"\r\n( 1 ) . شايان ذكر است كه ما رساله حاضر را از روى متن عربى آن كه همراه با شش رساله ديگر در مجموعه‌اى تحت عنوان رسائل التوحيديه از سوى بنياد علمى و فكرى علامه طباطبائى و با همكارى نمايشگاه و نشر كتاب در قم به طبع رسيده است ، ترجمه نموده‌ايم . البته گفتنى است كه رساله‌هاى نامبرده با كيفيتى بسيار بد و چاپى و نامرغوب و بسيار مغلوط منتشر شده است كه ما در بسيار مواضع ، متن عربى را خودمان تصحيح نموده‌ايم به ترجمه آن پرداخته‌ايم . اين سلسله رساله‌هاى كوچك و كم حجم داراى ويژگىهاى ممتازى مىباشند كه از آن ميان مىتوان به استفاده سرشار از آيات و روايات در طرح مسائل فلسفى و عرفانى اشاره كرد كه اين خود كارى است ابتكارى و جديد و در عين حال بسيار لازم . استخراج مبانى فلسفه و عرفان راستين اسلامى از كتاب و سنت كارى است كه گرچه چندان بى سابقه هم نيست اما به شكلى مدون و منظم و آشكار همراه با نوآورىهاى فكرى فراوان ، براى نخستين بار توسط مرحوم علامه در اين رساله‌ها مطرح گشته و عرضه شده است . نگارنده در اثر استقبال و تشويق فراوان خوانندگان و سروران و اساتيد معظم نسبت به ترجمهء رسالة الولاية كه تحت نام ولايت نامه به چاپ رسيده تصميم به ترجمه رساله حاضر گرفت و قصد دارد كه اين‌كار را با عنايات و امدادهاى حضرت حق - جل وعلا - در مورد بقيه رساله‌هاى حضرت علامه - رضوان اللَّه عليه - نيز انجام دهد . البته اين تصميم با صلاحديد و مشورت بلكه تكليف نمودن برخى از تلامذه عظيم الشأن مرحوم علامه ( ره ) كه از اساتيد حقير در فلسفه و عرفان و معارف اسلامى بوده‌اند انجام گرفته و نگارنده به عنوان انجام تكليف و امتثال امر آن بزرگان كه حق حيات معنوى بر ذمه اين‌جانب دارند به اين كار دست يازيده است . اميد كه مورد قبول خداوند سبحان و اهل نظر قرار گيرد\r\n","page_name":" 53 ","page_number":53},
  {"content":"\r\n\r\nدانشگاه‌هاى كشور تعيين شده تا دانشجويان و مشتاقان معارف عميق اسلامى بتوانند به نحو مستقيم و به شكل درسى از انديشه‌هاى والاى صاحب الميزان بهره برگيرند . از همين‌رو مانيز به قدر وسع خود پاورقىهايى به عنوان توضيح بر رسالهء حاضر افزوديم و به تناسب موضوعات در بخش‌هاى مختلف رسالهء حاضر ، منابعى براى مطالعهء بيشتر دانشجويان و طلاب عزيز و نيز جهت تحقيق مدرسان اين متن معرفى نموديم تا در ضمن تدريس متن حاضر ، بدان مآخذ مراجعه نموده و امر تدريس براى آنان آسان گشته و در فرونشاندن عطش دانشجويان و طلاب محترم كام‌يابى و موفقيت بيشترى حاصل نمايند .\r\nدر پايان اين مقدمه ، راقم اين سطور بر خود فرض مىداند كه تذكر دهد ، كار خود را مبرّا از نقص و كاستى نمىداند ، لذا در مورد رسالهء حاضر ، همچون ساير تأليفات و آثار قلمى خود ، خاضعانه از صاحب‌نظران تقاضا دارد كه نگارنده را از تذكرات و ارشادات علمى ومعنوى خود بىنصيب نگذارندكه‌عمل‌شان مأجور وسعىشان مشكورخواهد بود .\r\nاز خداوند بزرگ حُسن عاقبت و توفيق خدمت براى خود و همگان را خواستاريم . « 1 »\r\nالحمداللَّه ربّ العالمين\r\nاقل عباد\r\nهمايون همتى\r\nتهران 1366\r\n\r\n\r\n","description":"","footnote":"\r\n( 1 ) . اين رساله ، مانند ترجمه رسالة الولاية علامه بزرگوار طباطبائى به درخواست جناب استاد سيد هادى خسروشاهى ، براى درج و نقل در « مجموعه رسائل » علامه ، در اختيار « مركز بررسىهاى اسلامى » قرار گرفت\r\n","page_name":" 54 ","page_number":54},
  {"content":"\r\n\r\n\r\nرساله‌اى دربارهء توحيد\r\nو اوست خدايى كه نامش گرامى است . و اين رسالهء نخست از كتاب توحيد است .\r\nبه نام خداوند بخشندهء مهربان\r\nسپاس و ستايش در خور پروردگار جهانيان است و درود و سلام بر دوستان و ياران او محمد و خاندان پاكش باد كه مقرّبان درگاه اويند .\r\nهمانا در جهان هستى موجود واحدى وجود دارد كه واجب الوجود بوده و تمامى صفات كمالى را دارا مىباشد . « 1 »\r\n\r\n\r\n","description":"","footnote":"\r\n( 1 ) . مقصود از « واجب الوجود بالذات » ذات غنى قائم به ذاتى است كه از غير خود بى نياز بوده و معلول هيچ علتى نمىباشد و سابقه و لا حقهء عدم ندارد و نيستى را به هيچ روى بر او راهى نيست . هستى محض است و محض هستى است ( به قول مرحوم محقق داماد ، استاد صدرالمتألهين ، او « كلُّ الوجود » و « كلُّه الوجود » است ) . موجد و هستىبخش ماسواى خود و خالق تمامى اشياء است . چنين وجود شريفى كه شديدترين و غنىترين مراتب وجود ، بلكه به عبارت دقيق‌تر تنها وجود غنى و بلكه غناى محض است ، لاجرم داراى تمامى صفات كمالى همچون علم وحيات و قدرت و اراده و سمع و بصر و تكلم . . . خواهد بود و اين مطلب را قواعدى همچون « بسيط الحقيقة كل الاشياء و ليس بشيئى منها » و نيز قاعدهء « واجبُ الوجود بِالذّات واجب من جميع الْجهات » به خوبى به اثبات مىرسانند ، چه خالى بودن ذات واجب از كمالات و هر كمالى مساوى است با ( نقص ) و ( امكان ) و ( احتياج ) او ناگريز ( واجب الوجود نبودن او ) ! زيرا كه احتياج با وجوب وجود و غناى محض نمىسازد و شأن ممكنات است كه سراپا فقر و نيازند . البته عرفا در اين زمينه عقيده ديگرى دارند كه خلاصهء آن اين است كه « فقد هر كمال تعين مىآورد » ، لا جرم « واجب » بايستى واجد جميع كمالات به نحو « صرافت » و « اطلاق » باشد و گرنه از مقام « اطلاق » ، سقوط كرده و « متعين » مىشود و هر « متعينى » محدودالذات بوده و از مظاهر واجب است نه خود واجب ، زيرا كه واجب الوجود بالذات - يعنى حضرت حق جلّ و علا - نامحدود و مطلق محض بوده آن هم وجود مطلق لا به شرط كه حتى مقيد به قيد اطلاق هم نيست ، نه آن ( مطلق قسمى ) كه در برابر ( مقيد ) مطرح مىشود و اطلاقش عين تقييد است ، زيرا اطلاق ، قيد اوست . براى آگاهى بيشتر به منابع زير رجوع شود :\r\n1 . تفسير سورهء حمد ، حضرت امام خمينى\r\n2 . اصول فلسفه و روش رئاليسم ، ج 3 و 5 .\r\n3 . آموزش فلسفه ، محمد تقى مصباح يزدى .\r\n4 . شرح منظومه ، علامهء شهيد استاد مطهرى .\r\n5 . بداية الحكمه و نهاية الحكمه ، تأليف علامه طباطبائى .\r\n6 . اسفار ، ج 6 ، ص 110 ( بحث در قاعدهء بسيط الحقيقة )\r\n","page_name":" 55 ","page_number":55},
  {"content":"\r\n\r\nمىگويم همانا مسلمان و ديگران براهين و دلايل كامل و مشهورى بر وجود او و صفاتش اقامه كرده‌اند . « 1 »\r\nما در اين‌جا به مقدار فهم خود در مقام اثبات اين حقيقت در ضمن چند فصل به بحث مىپردازيم .\r\n\r\nفصل 1\r\nبايستى در سخن سوفسطائيان كه جهان خارج را موهوم و پندار مىدانند و سخن\r\n\r\n\r\n","description":"","footnote":"\r\n( 1 ) . در مورد براهين خداشناسى بحث‌هاى فراوانى انجام گرفته است و در فلسفه اسلامى و نيز علم كلام اسلامى براهين متعددى بر اثبات وجود خدا و صانع و مبدأ عالم اقامه شده است كه استوارترين آنها برهان معروف « صديقين » است كه تقريرات گوناگونى از آن ارائه شده است و با بيان‌هاى مختلفى مطرح گشته است . اكنون ما را مجال غوررسى و كاوش در اين مطلب نيست . اما علاقه‌مندان را به منابع زير ارجاع مىدهيم :\r\n1 . ده مقاله پيرامون مبدأ و معاد ، استاد جوادى آملى .\r\n2 . اصول فلسفه و روش رئاليسم ، ج 5 ، شهيد مطهرى .\r\n3 . آموزش فلسفه ، مصباح يزدى .\r\n4 . الهيات ، شيخ محمد حسين فاضل تونى .\r\n5 . كاوش‌هاى عقل نظرى ، دكتر مهدى حائرى يزدى .\r\nدر مورد بررسى و داورى پيرامون خداشناسى به ويژه در فلسفه غرب مىتوانيد از كتاب ارزنده علل گرايش به مادىگرى و نيز كتاب كليات فلسفه نوشته باپكين و استرول ، چاپ انتشارات دانشگاه تهران استفاده كنيد\r\n","page_name":" 56 ","page_number":56},
  {"content":"\r\n\r\nفيلسوفان كه قائل به ثبوت خارجى اين عالمند نيك تأمل كرد ، گرچه سخن سوفسطائيان معناى صحيح و تفسير درست و بيان كاملى در بر ندارد . « 1 » جز اين‌كه ما مىدانيم آنان چه مىگويند و آنان نيز مراد ما را در مىيابند پس روشن است كه مراد ما از لفظ « اصيل » و « واقع » و « آنچه كه در واقعيت وجود دارد » و « حقيقت » و « هستى » و « منشأ آثار » ، همان چيزى است كه در قبال سوفسطائيان اثبات مىكنيم ( و آنان بدان باور ندارند ) .\r\n\r\nفصل 2\r\nاز آن‌جا كه وجود حقيقتى اصيل است و غير از وجود چيزى در خارج نيست « 2 » -\r\n\r\n\r\n","description":"","footnote":"\r\n( 1 ) . سوفيسم به معناى انكار مطلق واقعيت به هيچ وجه امكان‌پذير نمىباشد و قائل به آن - اگر واقعاً التفات بدانچه‌مىگويد داشته باشد شخص سالمى نيست و بيمار است و بايد روان درمانى شود - اما به معناى نسبيت ادراكات و يا خطاپذيرى ذهن در ادراك واقع ، مطلبى است در خور اعتنا و نيازمند بررسى كه فيلسوفان بايستى ادلّهء آنان را بررسى كرده و داورى دقيق و مستدل نمايند . اما ادلّهء آنان - هر چه كه باشد - گريزى از پذيرش فى الجملهء واقعيت ندارند ، زيرا بالأخره خود آنان و سخنانشان پيرامون نفى واقعيت ، واقعيتى دارد ! و كسى هست كه سخنانى مىگويد و ادعاهايى دارد و گرنه پس هيچ كسى نيست و هيچ سخنى هم نگفته است كه قابل نقد و بررسى باشد و بحث با او ميسر نمىباشد . ناچار سوفيسم يك مطلب بديهى البطلان است هم‌چنان‌كه « ثبوت واقعيت » يك اصل بديهى است و مرحوم علامه طباطبائى در آغاز ج 1 روش رئاليسم در اين زمينه بحث فرموده‌اند بدان‌جا رجوع شود .\r\nمنابع بيشتر براى مطالعه و تحقيق :\r\n1 . آموزش فلسفه ، ج 1 ، مصباح يزدى .\r\n2 . سير حكمت در اروپا ، فروغى .\r\n3 . تاريخ فلسفه ، اميل بريه ، ترجمه على مراد داودى .\r\n4 . شرح نهايه ، همايون همتى\r\n( 2 ) . مسئله « اصالت وجود » يكى از مسائل عميق و ابتكارى فلسفه ملاصدراست كه حاصل انديشه تواناى فيلسوف‌كبير اسلامى ، صدرالمتألهين شيرازى قدس سره مىباشد . اين كشف بزرگ فلسفى كه با الهام از مشاهدات عرفاى الهى و مأثورات خاندان وحى عليه السلام حاصل گشته است بسيارى از مسائل فلسفى را تحت تأثير قرار داده و چهره شمار فراوانى از مباحث فلسفى را تغيير داده است و اساسى نو پىريزى كرده است و آثار بسيار با بركتى در فلسفه اسلامى به بار آورده است كه بر محققان و كارشناسان پوشيده نيست .\r\nبراى آگاهى از اين كشف عميق و ابتكار عظيم فلسفى به منابع زير مراجعه فرماييد :\r\n1 . اصول فلسفه و روش رئاليسم ، شهيد مطهرى .\r\n2 . شرح منظومه ( مختصر و بسيط ) ، شهيد مطهرى .\r\n3 . آموزش فلسفه ، مصباح يزدى .\r\n4 . كاوش‌هاى عقل نظرى ، دكتر مهدى حائرى يزدى\r\n","page_name":" 57 ","page_number":57},
  {"content":"\r\n\r\nچه اگر چيزى غير از وجود باشد باطل الذات خواهد بود - / بنابراين وجود يك ( حقيقت صرف ) خواهد بود « 1 » و هر چه را كه ثانى و دومى برايش فرض كنيم ، باز\r\n\r\n\r\n","description":"","footnote":"\r\n( 1 ) . يكى از مسائل مهم فلسفه اسلامى مسئله « صرافت وجود » است كه در عرفان نظرى نيز از آن استفاده مىشود ونتايج مهمى بر آن مترتب مىشود . اين مسئله معمولًا در فلسفه ما تحت عنوان يك قاعده مطرح مىشود به اين عبارت كه : « صِرْفَ الشيء لا يَتثنّى و لا يَتكرَّر » . يعنى : ( صِرف هر چيزى نه تكرار مىشود و نه ثانى مىپذيرد ) . توضيح مطلب اين‌كه : شىء در مقام ذات و صِرف حقيقت ، قابل امتياز و تعدّد نيست ، زيرا اگر شىء در مقام ذات و صِرف حقيقت ، قابل امتياز و تعدّد باشد مستلزم « خُلف » خواهد بود . وجه استلزام اين است كه اگر در صِرف ماهيت كه از هر گونه چيزى جز ذات خود عارى و مجرد است دو گانگى و تعدد فرض نماييم اين پرسش پيش مىآيد كه آيا ا ين تعدد و دوگانگى از كجا پيدا شده است ؟ براى پاسخ به اين پرسش ناچار بايد اعتراف نمود كه اين تعدد و دو گانگى يا از نا حيه « موضوع » يا از ناحيه « زمان » يا « مكان » و يا ساير « عوارض ماهيت » پيدا شده است و اعتراف به اين امر كه تعدد و دو گانگى از ناحيه « موضوع » يا يكى از « عوارض ماهيت » است به معناى آن است كه ماهيت را صرف و عارى از هرگونه شيئى جز ذات آن فرض نكرده باشيم و اين خلاف فرض است ، زيرا مفروض التعدد ، صِرف ماهيت است و « خُلف » پيش مىآيد ، يعنى آنچه را كه صِرف و عارى و تهى از همه چيز و همه‌گونه عوارض فرض كرده بوديم ، همراه عوارض و اضافات و قيود خواهد بود كه خلاف فرض اصلى ماست . بايد دانست كه اين قاعدهء مهم را معمولًا در باب « ماهيت » به كار مىبرند اما شيخ شهيد اشراقى ، شهاب‌الدين سهروردى رحمه الله از اين قاعده در باب « وجود » استفاده كرده است و همچون مرحوم علامه رحمه الله در متن رسالهء حاضر ، صِرف هستى را قابل تعدد و تكرر نمىداند ، زيرا اگر صرف هستى را مورد توجه قرار دهيم و آن را از هر گونه چيزى كه از هستى بيگانه است بپيراييم متوجه خواهيم شد كه هر چه خواسته باشيم براى هستى ، ثانى فرض نماييم از هستى بيرون نيست ، بلكه همان هستى است ( يعنى باز هم خود آن دوّمى ، يكى از مراتب و يا ظهورات وجود است ، نه خارج از وجود ، كه خارج از وجود ، يعنى عدم و نيستى كه ثبوت و واقعيتى ندارد و لاشىء محض است و باطل الذات ) و بنابراين براى صِرف هستى ، ثانى متصور نيست و چيزى كه ثانى ندارد قابل تكرار نيست . مرحوم علامه رحمه الله در كتاب نهاية الحكمة فصل جداگانه‌اى تحت عنوان « في أنَّهُ لا تكرَرّ في الوْجود » به اين مطلب اختصاص داده است ، ص 22 نهاية چاپ انتشارات اسلامى وابسته به جامعه مدرسين و در بداية الحكمة در زير عنوان « احكام سلبى وجود » به اين بحث پرداخته و ثابت نموده است كه وجود هم « غير » ندارد و هم « ثانى » ندارد . ص 17 مكتبه الطباطبائى ، قم . مرحوم صدر المتألهين قدس سره نيز در ص 338 ، اسفار ، ج 3 چاپ جديد اين بحث را مطرح ساخته است . استاد شهيد مطهرى رحمه الله نيز در جلد 2 شرح منظومه و نيز درج 5 روش رئاليسم اين مطلب را مورد بحث قرار داده است . طالبان و علاقه‌مندان براى آگاهى بيشتر در اين مورد مىتوانند غير از منابع ياد شده به كتاب قواعد كلى فلسفى در فلسفه اسلامى تأليف غلامحسين ابراهيمى دينانى ، ج 2 ص 51 مراجعه نمايند\r\n","page_name":" 58 ","page_number":58},
  {"content":"\r\n\r\nهمان خودش خواهد بود زيرا اگر ثانى و دومى وجود ، غير از وجود باشد يا اين‌كه با چيزى غير از وجود متمايز گردد ، باطل و معدوم خواهد بود . پس فرض ثانى و دومى براى وجود ، فرضى باطل و محال است . پس بنابر آنچه گذشت وجود حقيقتى است واحد كه وحدت آن ( وحدت حقّه ) مىباشد . « 1 »\r\nو از همين‌جا آشكار مىگردد كه وجود مشتمل بر تمام كمالات حقيقى و راستين است و اين كمالات به نحو « عينيّت » و يگانگى در ذات وجود تحقق دارند . « 2 » و از آن‌جا\r\n\r\n\r\n","description":"","footnote":"\r\n( 1 ) . « وحدت حقّه » از اصطلاحات فلسفه اسلامى است و مقصود از آن وحدت كامل و ذاتى مىباشد . به توضيح بيشتر هر گاه شيئى از تمام جهات متصف به وحدت باشد و هيچ‌گونه جهت كثرتى در آن نباشد آن را « واحد حقيقى » و وحدتش را « وحدت حقّه » يا « وحدت حقيقى » مىنامند . به اسفار ، ج 1 ص 19 مراجعه شود\r\n( 2 ) . در مورد نسبت بين صفات خداوند با ذات او نظريات گوناگونى ابراز شده است . معتزله ، اشاعره ، حنابله ، كراميه‌و شيعه اماميه هر يك به گونه‌اى پيرامون اين مطلب سخن رانده‌اند . ولى درست‌ترين نظريه همان نظريه شيعه اماميه است كه قائل به عينيت صفات با يكديگر و عينيت صفات با ذات مىباشند .\r\nبراى توضيح بيشتر به منابع زير مراجعه نمائيد :\r\n1 . شرح تجريد ، مرحوم آية اللَّه شعرانى رحمه الله .\r\n2 . شرح باب حادى عشر ، محمد تقى محمدى ، انتشارات قدس محمدى ، قم .\r\n3 . سرمايهء ايمان ، ملاعبدالرزاق لاهيجى انتشارا الزهراء .\r\n4 . أنيس الموحدين ، ملامهدى نراقى انتشارات الزهراء\r\n5 . نامه رهبران ، مرحوم ميرزا احمد آشتيانى .\r\n6 . آموزش فلسفه ، مصباح يزدى .\r\n7 . علم كلام ، سيد احمد صفائى دانشگاه تهران .\r\n8 . مبدأ و معاد ، ملاصدرا ، ترجمه حسين اردكانى ، تصحيح عبداللَّه نورانى\r\n","page_name":" 59 ","page_number":59},
  {"content":"\r\n\r\nكه وجود ذاتاً عدم‌شكن است و عدم و نيستى را طرد مىكند و پذيراى نيستى نمىشود ، پس ذاتاً عدم را رخنه‌اى در او نيست و نيز « حمل » عدم بر او ذاتاً محال است . لذا وجود حقيقتى است كه ذاتاً « واجب الوجود » است . « 1 »\r\n\r\nفصل 3\r\nاز آن‌جا كه هر مفهومى ذاتاً از مفهوم ديگر جداست و با آن فرق دارد - / و اين مطلبى بديهى و روشن است كه نيازى به توضيح ندارد - / بنابراين ضرورتاً وقوع « مفهوم » بر « مصداق » ، خالى از « تحديد » مصداق نخواهد بود و اين براى شخص انديشه گر بديهى و آشكار است و عكس مطلب اين مىشود كه همانا مصداقى كه ذاتاً\r\n\r\n\r\n","description":"","footnote":"\r\n( 1 ) . اين مطلبى است بسيار و الا و ارجمند كه درك آن ميسور هر كسى نيست . جز « آشنايان ره عشق » و حكيمان الهى و عارفان دل سوخته ( و نه لفظى ! به تعبير بلند و پر نكته امام امت ) كسى راه به حريم فهم آن ندارد . اين مطلب به خوبى نشانِ انديشه عرفانى مرحوم علامه است و شگفت است كه برخى گفته‌اند علامه با عرفان نظرى آشنايى نداشته و تنها مدرس حكمت متعاليه بوده است . گرچه خود همين سخن پاسخ خود را در بر دارد ، زيرا حكمت متعاليه تنها يك فلسفه استدلالى محض نيست ، مثل فلسفه بوعلى و مشائيان ، بلكه سرشار و آميخته است با مقالات و اقوال عرفا و مسائل عرفانى ، و مگر مىشود كسى راسخ در حكمت متعاليه باشد و به عرفان نظرى تسلط نداشته باشد . به علاوه خود رساله حاضر و بقيهء رساله‌هاى اين سلسله - كه از خداوند منّان توفيق ترجمه و نشر آنها را به دعا خواستاريم - گواه صدق و دليل گوياى ماست بر اين‌كه آن بزرگ‌مرد علاوه بر طى مقامات و منازل عرفانى و سير و سلوك و عرفان عملى ، كاملًا تسلط بر اقوال و نظريات عرفا داشته بلكه در برخى از نوشتارهاى خود بر ممشاى آنان سير مىكرده است و طبق مبانى آنان سخن مىگفته است چنان‌كه در رساله حاضر ، اطلاق وجود ، صرافت وجود ، توحيد اطلاقى ، وحدت شخصيهء وجود ، مقام لاتعينى واحديت وجود و ده‌ها مسئله ديگر را به اختصار و با اشارت - كه اهل آن در مىيابند و نامحرمان از فهم آن محرومند ! - را با استادى و مهارت تامّ مطرح ساخته است . ايشان در اين‌جا تصريح مىكنند و صريحاً مىفرمايند كه حقيقت وجود مساوى است باوجوب . براى توضيح بيشتر به اصول فلسفه و روش رئاليسم ، ج 3 مراجعه نماييد و در ضمن به پاورقى استاد شهيد مطهرى قدس سره نيز توجه فرمائيد تا متوجه اختلاف مبناى ايشان بشويد . اهل فن و محققان گرامى را براى اطلاع بيشتر از مبانى عرفانى مرحوم علامه رحمه الله به ويژه در موضوع مذكور به مطالعه رساله ايشان به نام المحاكمات بين المكاتبات كه به تصحيح و تلاش استاد گران‌قدر حضرت آية اللَّه حسن‌زاده آملى - دام ظله العالى - در « يادنامه شهيد قدوسى » چاپ و انتشار شفق به طبع رسيده ، دعوت مىكنيم\r\n","page_name":" 60 ","page_number":60},
  {"content":"\r\n\r\nنامحدود است ، وقوع مفهوم بر آن ، متأخر از مرتبه ذات آن مصداق خواهد بود به نوعى از تأخر كه همان تأخر « تعين » از « اطلاق » است . و نيز معلوم و آشكار است كه مرتبهء « محمول » متأخر از مرتبه « موضوع » است و از آن‌جا كه وجود « واجبى » يك « حقيقت صرف » است پس نامحدود است و فراتر از هر گونه « تعيّن اسمى » و « وصفى » و هر نوع « تقييد مفهومى » خواهد بود حتى از خود همين حكم ( حكم‌هايى از قيد و تعيّن ) نيز رها و آزاد است . پس اين حقيقت مقدس داراى اطلاقى خواهد بود نسبت به هر تعيّنى كه فرض شود و در نظر آورده شود ، حتى نسبت به خود اين ( حكم اطلاق ) نيز داراى ( اطلاق ) و رهايى از قيد خواهد بود . « 1 »\r\n\r\nفصل 4\r\nاين مطلبى را كه ما در فصل‌هاى گذشته يادآورى نموديم به طور مكرر در كتاب و سنّت مطرح شده است ؛ مثلًا آيات فراوانى در كتاب خدا هست كه مىگويد :\r\n « لِلَّهِ مُلْكُ السَّماواتِ وَ الْأَرْضِ »  « 2 » ؛\r\n\r\n\r\n","description":"","footnote":"\r\n( 1 ) . قبلًا در اين مورد توضيحاتى آورديم و اكنون بر آن مىافزاييم كه اطلاق به معناى بىقيدى و رهايى از قيد و شرط بر دو گونه است : اطلاق قسمى و اطلاق مقسمى . در اطلاق قسمى كه قسيم تقيد است ( كه وجود بر دو قسم است : وجود مطلق ، وجود مقيد ) ، اطلاق ، قيد است براى وجود مطلق ، پس وجود مطلق ( بدون قيد ) گرچه به ظاهر هيچ قيدى ندارد و بى قيد است اما خود همين صفت ( بى قيد بودن ) در حقيقت قيدى است بارى او و او را « مقيد » مىسازد و از اطلاق تام مىاندازد . اما در « اطلاق مقسمى » ، اطلاق از تمامى قيدها رها و آزاد است و حتى خود همين « بىقيد بودن » و « قيد نداشتن » نيز قيدى براى او نيست . پس مطلق است حتى از قيد اطلاق !\r\nبراى مطالعهء بيشتر در اين زمينه به منابع زير مراجعه نماييد :\r\n1 . شرح رسائل قيصرى ، استاد سيد جلال الدين آشتيانى .\r\n2 . شرح مقدمه قيصرى ، استاد سيد جلال الدين آشتيانى .\r\n3 . سيرى در نهج البلاغه ، استاد شهيد مطهرى .\r\n4 . كاوش‌هاى عقل نظرى ، دكتر مهدى حائرى يزدى\r\n( 2 ) . شورى ، آيه 42\r\n","page_name":" 61 ","page_number":61},
  {"content":"\r\n\r\nآنچه در آسمان‌ها و زمين است از آن خداست .\r\nيا مىگويد :\r\n « وَ لِلَّهِ مُلْكُ السَّماواتِ وَ الْأَرْضِ » *  « 1 » ؛\r\nمالكيت آسمان‌ها و زمين از آنِ خداست .\r\nو يا اين‌كه :\r\n « وَ لَهُ ما سَكَنَ فِي اللَّيْلِ وَ النَّهارِ »  « 2 » ؛\r\nآنچه كه در شب و روز آرامش يافته همه ملك خداست .\r\nزيرا آشكار است كه اين مالكيت ، مالكيت اعتبارى موهوم كه تنها يك قرارداد اعتبارى نزد عقلا است و به منظور ضرورت شهرنشينى و همزيستى قرار داده شده ، نمىباشد بلكه اين مالكيت يك نوع رابطه و نسبت حقيقى است كه جز با قيام و وابستگى وجودى و ذاتى ( منسوب ) به ( منسوبٌ إليه ) تمام نمىگردد . « 3 »\r\nو به جانم سوگند كه اگر در كتاب خدا جز اين دو آيه كه مىگويد :\r\n « وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ »  « 4 » ؛\r\nو ما آسمان‌ها و زمين و آنچه بين اين‌دوست را به بازى نيافريديم .\r\n « ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ »  « 5 » ؛\r\n\r\n\r\n","description":"","footnote":"\r\n( 1 ) . جاثيه ، آيه 27\r\n( 2 ) . انعام ، آيه 13\r\n( 3 ) . در مورد اعتباريات مراجعه كنيد به :\r\n1 . اصول فلسفه و روش رئاليسم ، علامه طباطبائى .\r\n2 . دروس فلسفه ، مصباح يزدى .\r\n3 . كاوش‌هاى عقل عملى ، دكتر مهدى حائرى يزدى .\r\n4 . ولايت نامه ، ترجمه همايون همتى\r\n( 4 ) . دخان ، آيه 38\r\n( 5 ) . همان ، آيه 39\r\n","page_name":" 62 ","page_number":62},
  {"content":"\r\n\r\nما آسمان و زمين را جز به حق و از روى حكمت و مصلحت نيافريديم و ليكن اكثر اين مردم آگاه نيستند .\r\nاگر جز اين دو آيه نمىبود به تنهايى كافى بود كه انسان آزاده به حقايق اين معانى پى ببرد .\r\nپس انسان هنگامىكه از زخارف اين دنيا كنده شد و از كالاى پست اين دنياى پست رو گرداند و هم خود را يگانه ساخت و به پروردگار بلند مرتبه و جهان پاك متوجه گشت ، به طور عيانى مشاهده خواهد كرد كه امور دنيوى از قبيل آرزوها و مال و ملك و سلطنت و بزرگى و رياست و پيشى جستن و عزّت و سرورى و نسب و نژاد و خانواده و دارايى و متقابلات اينها و هزاران از اين قبيل ، جملگى امورى موهوم و بازى و كالاى فريب هستند . « 1 » همين‌طور لذت‌ها و نعمت‌ها و بهره‌گيرىهايى كه فريب خوردگان و تلاش‌گران دنبال آن مىروند و خود را به خاطر آنها به كام مرگ\r\n\r\n\r\n","description":"","footnote":"\r\n( 1 ) . ممكن است اين سخن بر برخى گران بيايد و يا غير قابل فهم جلوه كند ! كه مگر مىشود اشياء و موجودات ، مايه‌فريب باشند ، پس خدا چرا آنها را آفريده است ؟ آيا خدا فريب‌كار است كه چيزى را كه مايه فريب آدميان است بيافريند . البته اين مطلب نياز به بحثى مفصل دارد ولى در جواب به اختصار مىگوييم كه : خير ، خدا بازيگر و فريب‌كار نيست ، زيرا حكيم محض و عادل محض است و در مورد حكيم و عادل محض ، چنين صفات و نسبت‌هايى فرض ندارد . خداوند دنيا را از روى حكمت و عدل آفريده است ولى آدميان آن‌را به بازى مىگيرند و مشغول بازىگرى و فريب‌كارى مىشوند . به علاوه مقصود از دنيا در معارف دينى ما غالباً خود اشياء نيست ، بلكه « روابط ما با اشياء » و تعلّقات ما بدان‌هاست كه دنيا ناميده مىشود و همان است كه مايهء غرور و فريب و دورى از خداست و گرنه وجود خارجى اشياء از آن حيث كه مخلوق حق و آفريدهء اويند « آيه » خوانده شده است و در قرآن و روايات اهل‌بيت عليهم السلام به تدبر در « آيات الهى » يعنى وجود موجودات عالم ، دعوت و توصيه شده است . پس مقصود از كالاى فريب و « متاع غرور » اعيان موجودات نيست ، بلكه بدان‌ها تعلّق يافتن و سرگرم شدن و از خدا غافل شدن است كه همان دنياست . اين بحث دامنه‌اى وسيع دارد كه اكنون مجال آن ما را حاصل نيست ، براى توضيح بيشتر به منابع زير مراجعه كنيد :\r\n1 . تفسير الميزان ، علامه طباطبائى .\r\n2 . تفسير موضوعى قرآن ، آية اللَّه جوادى آملى .\r\n3 . سيرى در نهج البلاغه ، شهيد مطهرى\r\n","page_name":" 63 ","page_number":63},
  {"content":"\r\n\r\nمىاندازند ، همگى اوهامى است كه خداوند ارباب حيات را بر آنها حاكم و مسلط گردانيده است تا دفتر عمر آنان به سر آيد و به پايان برسد و خدا را امرى است كه به آن خواهد رسيد . پس هنگامىكه اين انسان مىبيند كه حق تعالى - كه نامش گرامى باد - در كتاب خويش و زبان رسولش و سنّت اوليائش به خود نسبت مىدهد كه او رحمن و رحيم و خالق و مالك و عزيز و حكيم و غفور و شكور است و اين‌كه هر اسم نيكى از آن اوست و او پاك و منزه از هر زشتى و نقص است مىداند كه اين معانى حقيقى بوده و نسب و اضافاتى ثابت و واقعى بوده و با لطف قريحه و سلامت ذوق باور مىآوردو يقين پيدا مىكند كه اين نسبت‌ها نحوه‌هاى وابستگى ذوات موجودات به حق - عزّاسمه - بوده و او قيامش به ذات خويش است .\r\nسپس مشاهده حق بر سر هستى هر موجودى به حسب ساختمان وجودى ويژه آن موجود ، اين مطلب را براى مؤكد و محكم مىسازد كه :\r\n « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  « 1 » ؛\r\nآيا گواهى خدايت كافى نيست كه او بر همه چيز گواه است .\r\nآن‌گاه با برهان در مىيابد كه نسبت حقيقى ثابت به حسب ذات شيء همچون خالقيت حق و پادشاهى او نسبت به اشياء بايد در « مقام ذات » تحقق پيدا كند و از آن‌جا كه اشياء « وجودات رابط » هستند ، جز با تحقق طرفين‌شان « طرفين رابطه » تحقق نمىيابند ، پس « منسوبٌ إليه » بايستى ضرورتاً در آن‌جا موجود باشد و حضور داشته باشد ، از سوى ديگر بالضروره يكى از اين دو ، دو طرف رابطه كه وجود رابط قائم بدان‌هاست ، بايستى قائم به ديگرى باشد و إلا يكى شدن دو چيز ( إِتّحادُ الاثْنَيْن ) لازم مىآيد كه محال است . پس مالكيت حق تعالى نسبت به موجودات بدين نحو است كه ذات اشياء به او قائم است ، و در مورد ساير نسبت‌ها و معانى - كه پيش‌تر برخى را\r\n\r\n\r\n","description":"","footnote":"\r\n( 1 ) . فصلت ، آيه 53\r\n","page_name":" 64 ","page_number":64},
  {"content":"\r\n\r\nيادآور شديم - مطلب همين‌گونه است .\r\nاخبار مستفيض « 1 » فراوانى نيز در دست است كه مىگويد : انَّهُ تعالى واحدً لا بِالعَدد ؛ خداوند واحد است نه واحد عددى .\r\nشيخ صدوق در كتاب‌هاى توحيد ، خصال ، معانى به طور مسند از شريح بن هانى روايت كرده است كه گفت : يك نفر عرب در روز جنگ جمل نزد اميرالمؤمنين على عليه السلام آمد و گفت : يا اميرالمؤمنين آيا تو مىگويى كه خدا واحد است ؟ مردم به او حمله‌ور شدند و گفتند : اى اعرابى آيا نمىبينى كه حضرت در چه حالى هستند ؟\r\nحضرت فرمودند : آزادش بگذاريد ، زيرا آنچه كه اين اعرابى از ما مىخواهد درست همان چيزى است كه ما از اين قوم مىخواهيم . آن‌گاه فرمودند : اى اعرابى در مورد وحدانيت خداوند چهارگونه تفسير وجود دارد كه دو تفسير آن در مورد خدا جايز و روا نيست و دو تفسير آن درست و مطابق با واقع است . اما دو وجهى كه در تفسير وحدانيت خداوند نادرست و نارواست اين است كه كسى بخواهد خدا را واحد بداند و مقصودش از وحدت « وحدت عددى » باشد و اين در مورد خدا جايز نيست زيرا كسى كه دومى ندارد محكوم حكم اعداد نيست آيا نمىبينى كه هر كس بگويد اين سومى سه تاست ( ثالث ثلاثة ) كافر شده است ؟ « 2 »\r\n\r\n\r\n","description":"","footnote":"\r\n( 1 ) . احاديث و اخبارى كه از معصومين عليهم السلام نقل مىشود اقسامى دارد كه در علم حديث دسته بندى شده و موردبحث قرار مىگيرد و از نظر حجيّت و اعتبار در يك مرتبه قرار ندارند . حديث مستفيض در اصطلاح علم حديث به آن روايتى گفته مىشود كه راويان آن در هر طبقه از طبقات راويان بيش از دو تن و به قولى زيادتر از سه نفر باشند ولى به سر حدّ تواتر نرسيده باشد و آن را « مشهور » نيز مىنامند . دراية الحديث ، شانه چى ، ص 49 ، انتشارات جامعه مدرسين\r\n( 2 ) . اين مطلب اشاره است به آيهء 73 سوره مائده كه خداوند مىفرمايد :  « لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ »  ؛ همانا كافر شدند كسانى كه گفتند خداوند سومين اقانيم سه گانه است . توضيحى پيرامون اين آيه شريفه و وجه استدلال به آن از تفسير گران‌قدر الميزان مىآوريم تا تفسير سخن علامهء بزرگ را هم از زبان خود او بشنويد . ايشان در توضيح آيه ياد شده مىفرمايند : مقصود از يكى از سه چيز عبارتند از : 1 . پدر 2 . پسر 3 . روح . يعنى كلمهء اللَّه بر هر كدام از اين سه صادق است چون در ابواب مختلف انجيل‌ها زياد به چشم مىخورد كه : اب إله است : ابن إله است ، روح إله است و در همين انجيل‌هاست كه : إله در عين اين‌كه يكى است سه چيز است ، ابن إله است ، روح إله است و در همين انجيل‌هاست كه : إله در عين اين‌كه يكى است سه چيز است ، و مثال مىزنند به اين‌كه كسى بگويد : زيد فرزند عمرو انسان است . كه در اين‌جا نيز يك چيز سه چيز است زيرا در مثال بيش از يك حقيقت چيزى نيست و در عين حال هم زيد است و هم پسر عمرو و هم انسان است اينها غفلت كرده‌اند كه اين كثرت و تعددى كه در وصف است اگر ( حقيقى ) و واقعى باشد لابد موصوف هم متعدد خواهد بود ، كما اين‌كه اگر موصوف حقيقتاً واحد باشد قهراً كثرت و تعدد اوصاف ( اعتبارى ) خواهد بود و محال است كه يك چيز در عين اين‌كه يكى است سه چيز باشد ، عقل سليم اين معنا را نمىپذيرد .\r\nعلامه بزرگ سپس مىافزايد : عجيب اين‌جاست كه بسيارى از مبلغين مسيحى به اين حقيقت اعتراف كرده و دربارهء اين عقيده كه جزو اوليات دين مسيح است مىگويند : اين مطلب از مسائل لا ينحلى است كه از مذاهب پيشينيان به يادگار مانده و گرنه به حسب موازين علمى درست نمىآيد .\r\nما با كمال تعجب از آنها مىپرسيم با اين اعتراف پس چرا دست از آن بر نمىداريد ؟ مگر در صحت و بطلان يك مطلب ، خَلَف و سَلَف دخالت دارند ؟ ! كه اگر از سلف و نياكان به يادگار مانده باشد بدون دليل صحيح و لازم الاتباع و اگر خَلَف و نسل جوان آن‌را گفت نبايد پذيرفت ؟ !\r\n( به نقل از : ترجمه الميزان ، ج 11 ، ص 118 چاپ كانون انتشارات محمدى )\r\n","page_name":" 65 ","page_number":65},
  {"content":"\r\n\r\nو نيز اگر كسى بگويد كه خدا يكى از مردم است و مقصودش يك « نوع » از يك « جنس » باشد ، اين هم نادرست است ، زيرا اين « تشبيه » است و پروردگار ما بلندمرتبه‌تر از اين است كه به چيزى تشبيه شود .\r\nاما آن دو وجهى كه درست است اين است كه كسى بگويد او واحد است و در ميان اشياء هيچ مانندى ندارد اين كاملًا درست است و خداى ما اين‌گونه است ( شبيه و مانند ندارد ) . يا اين‌كه بگويد كه خداوند - عزّوجلّ - أحدّىُ المعنى و يكتاست و مقصودش اين باشد كه خداوند قابل تقسيم به اجزاء نيست نه در واقع و نه در عقل و نه در وهم ، اين سخن نيز درست بوده و خداى ما اين چنين است .\r\nو در كتاب توحيد به طور مُسْنَد از هارون بن عبدالملك روايت شده است كه گفت :\r\nاز امام صادق عليه السلام در مورد توحيد سؤال شد فرمودند : « هُوَ عَزّوَجَلَّ مثبتُ موجودُ لا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمبطلُ ولا معدودُ » ؛ خداوند عزّوجلّ ثابت و موجود است نه باطل و معدود . و در نهج‌البلاغه آمده است : واحد لا بعدد : ( واحد است اما نه واحد عددى ) . و در خطبه ديگرى آمده است : واحدُ لا مِنْ عَدَد ؛ واحد است اما نه از حيث عدد . و در خطبه ديگرى آمده است : « و مَنْ حَدَّهُ فَقَدْ عَدَّهُ ؛ هركس او را واحد بداند همانا او را شمارش كرده است .\r\nخلاصه اين‌كه اين‌گونه اخبار و خطبه‌ها در اين مورد به حدّ استفاضه رسيده است .\r\nو اين روايات با صراحت و آشكارا مىرسانند كه وجود خداى متعال « صِرْف الْحقيقه » است و چيزى و وجودى از حيطه و احاطهء وجود او خارج نيست ، زيرا اگر چيزى با او ( و در عرض او ) موجود باشد - به معناى حقيقى موجود بودن - آن‌گاه بالضروره حدّ فاصل و اندازه بين آنها پديد مىآيد كه بايد گفته شود اين يكى و آن دو .\r\nپس هيچ موجودى با وجود او موجود نيست مگر اين‌كه ذاتش قائم و وابسته به اوست ، هم‌چنان‌كه در حديث موسى بن جعفر عليه السلام آمده است كه فرمود :\r\nكانَ اللَّهُ و لا شَيءَ مَعَهُ و هُوَ الآن كَما كانْ ؛\r\nخدا بود و چيزى با او نبود و اكنون نيز چنين است .\r\nو در كتاب توحيد ، معانى و كتاب احتجاج از هشام از امام صادق عليه السلام روايت شده است كه حضرت عليه السلام در پاسخ سؤال زنديق كه پرسيده بود خدا چيست و چه ماهيتى دارد ؟ فرمودند :\r\n« هو شَيء بِخلافِ الأشْياء ، ارْجِعُ بِقَوْلى شَيء إلى إثْباتِ معنىً و أَنّه شيء بحَقيْقَةِ الشيئيَة ، غير أنّه لا جسم و لا صُورةَ » ؛\r\nاو چيزى است غير از چيزهاى ديگر . و باز مىگردم به گفتار خويش به ثابت نمودن مقصود از لفظ شيئى و مىگويم كه او حقيقت شيئيت و وجود را داراست جز اين‌كه او نه جسم است و نه صورت دارد .\r\nروايات بسيار ديگرى نيز راجع به مسئلهء توحيد وجود دارد از آن جمله در كتاب توحيد و أمالى و مانند اينها در روايت مسندى از امام رضا عليه السلام آمده است كه فرمود :\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n« أحدٌ لا بِتَأويلِ عددٍ ، ظاهرٌ لا بِتَأويلِ الْمُباشَرَةِ ، مُتَجَلٍ لابِاسْتِهْلالِ رُؤْيَةٍ ، باطنٌ لابِمُزايَلَةٍ » ؛\r\nيكى است نه به عنوان برگردانيدن آن به مفهوم عدد و شمارش . و ظاهر است نه به عنوان برگردانيدن آن به مفهوم انبساط ظاهر بدن در مقابل چيزهاى ديگر ( همنشينى با اشياء مادى ) . و جلوه مىكند و از مرحله سر و خفاء آشكار مىگردد ، نه به عنوان امتداد يافتن و ظهور در مقابل بينايى . و باطن است نه به عنوان دور شدن و جدا بودن از نقطه معين .\r\nباز در كتاب توحيد بطور مسند از عمار بن عمرو نصيبى روايت شده است كه مىگويد : از امام صادق عليه السلام در مورد توحيد سؤال كردم فرمودند : واحدٌ صمدُ أزَلى صَمَدىُ لاظِلَّ لَهُ يُمْسِكُهُ و هُو يمسِكُ الأشياءَ بأظِلَّتِها ، عارفُ بِالِمجهول ، معروفُ عنْدَ كُلِّ جاهلٍ ، فَرْدانى لا هو فى خَلقِه و خَلْقهُ فيْهِ : ( او واحد و صمد و ازلى و صمدى است كه هيچ سايه‌اى ندارد كه او را بپوشاند ولى او اشياء را با سايه‌هاى شان مىپوشاند ، او عارف به مجهولات است ، او شناخته شده نزد هر جاهل است ، او يكتا و فردانى است ، نه او در خَلق واقع است و نه خَلق‌اش در او واقع‌اند .\r\nو پوشاندن اشياء با « سايه » همان ايجاد « تعيّنات » و قوام بخشيدن به ماهيات از سوى حق است و به عبارت ديگر همان ( ظهور حق در مظاهر تعيّنات ) در عين ( اطلاق ذاتى ) است .\r\nو در مورد تفسير « ظلّ و سايه » در بعضى اخبار مربوط به « طينت » مطالبى آمده است كه از آن ميان در خبر عبداللَّه بن محمد جعفى و عقبه كه در تفسير قمى و تفسير عياشى موجود است وارد شده كه امام صادق عليه السلام فرمود : سپس آنان را - يعنى خَلق را - برانگيخت در سايه‌هايى ، پرسيدم : اين سايه‌ها چه بودند ؟ فرمود : آيا سايهء خود را در نور خورشيد نمىبينيد كه هم چيزى است و هم واقعيتى ندارد ؟ ) و روشن است كه مقصود حضرت در حديث از اين سايه‌ها همان « ماهيات » يا « موجودات مجازى » و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n« عَرَضى » هستند .\r\nو در برخى از خطبه‌هاى اميرمؤمنان على عليه السلام چنين آمده است :\r\nدَليلُه آياتُهُ ، و وجُودُه إثْباتُهُ وَ معرفتُهُ توحيدُه ، وتوحيدُهُ تَميّزُهُ عَنْ خَلْقِه ، وحُكْمُ الَتميْيز بَيْنونَةُ صِفَةٍ ، لابَيْنُونَةُ عَزلَةٍ ؛\r\nآيات و نشانه‌هاى قدرت ، برهان قاطعى بر اثبات هستى خداست بلكه خود وجود او كه در همه چيز تجلى دارد گواه هستى خويش مىباشد . شناخت او همان توحيد و يگانه دانستن اوست و توحيد واقعى جدا دانستن او از مخلوقات است به اين معنا كه صفاتش را مغاير با صفات ما سوى بدانيم نه اين‌كه كناره‌گيرى و جدايى جسمانى مقصود باشد .\r\nو اين سخن ، گرانبهاترين و فشرده‌ترين سخنى است كه دربارهء توحيد گفته شده و دلالت تام و تمامى بر مسئلهء توحيد دارد .\r\nو باز در نهج‌البلاغه و كتاب توحيد به طور مُسْنَد از امام صادق عليه السلام از على عليه السلام روايت شده كه آن حضرت در خطبه‌اى كه خطاب به « دِعْلَب » است چنين فرموده است :\r\nهُوَ فى الأشياءِ كُلّها غيرُ مُتَمازجٍ بها ولابائنٍ عَنْها ؛\r\nاو در تمام اشياء است ولى با آنها آميخته نيست و در عين حال از اشياء نيز بيگانه نيست .\r\nو در همين كتاب توحيد باز به طور مُسْنَد از مسلم بن اوس از على عليه السلام نقل شده است كه فرمود :\r\nبَلْ هُوَ فى الأشْياءِ بِلا كَيْفيَةٍ ؛\r\nاو در اشياء است بدون كيفيت و چگونگى .\r\nو اين مضمون و شبيه آن در خطبه‌ها و اخبار به طور متواتر وجود دارد .\r\nهم‌چنين اخبار و رواياتى كه در مورد « نفى صفات از حق تعالى » رسيده است بر مطلب نامبرده - كه در فصل سوم گذشت - دلالت دارد ؛ مثلًا در نهج‌البلاغه در يكى از\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nخطبه‌ها چنين آمده است :\r\nأوّلُ الدّينِ معرفتُه ، و كمالُ معرفتِه التّصديقُ بِه ، و كمالُ التَصديقِ بِه توحيدُه ، وكمالُ توحيدهِ الاخلاصُ لَهُ ، و كمالُ الإخلاصِ لَهُ نَفْىُ الصِّفاتِ عَنْهُ ؛\r\nپايهء نخستين دين : شناخت خداست و كمال شناخت خدا ، راست دانستن وجود اوست و كمال آن يگانه دانستن او و كمال يگانه دانستن او پاك‌باورى به او و كمال پاك‌باورى به او نفى صفات از اوست .\r\nدر خطبه ديگرى مىفرمايد :\r\nأوّلُ عبادةِاللَّهِ معرفتُه ، و أصْلُ معرفتهِ توحيدهُ ، و نِظامُ توحيدهِ نَفْىُ الصِّفاتِ عَنْه ؛\r\nپايه پرستش خدا شناخت اوست و حقيقت شناخت او يگانه دانستن اوست و نظام توحيد و يگانه باورى نسبت به او نفى كردن صفات ( زائد ) از اوست .\r\nو اخبار و روايات ديگرى نزديك به همين مضمون وجود دارد كه روايات ديگرى آنها را تفسير مىكند و آشكار مىگردد كه مقصود از صفاتى كه از خدا نفى مىشوند صفات حادث و نو پديد نيست بلكه اصل نسبت دادن صفت به خدا كه موجب ( تحديد ) و ( تقييد ) و مغاير با اطلاق ذات اويند مقصود اوست .\r\nدر كتاب إثباتُ الْوَصيّة تأليف مسعودى در ضمن خطبه‌اى از حضرت على عليه السلام چنين آمده است :\r\nفَسُبْحانَكَ مَلأتَ كُلَّ شَيءٍ ، و بايَنْتَ كُلَّ شَيء ، فَأنْتَ لا يَفْقُدُكَ شيءٌ ، و أنتَ الْفَعَالُ لِما تَشاءُ ، تَبارَكْتَ يامَنْ كلُّ مُدْركٍ مِنْ خَلْقِه ، و كُلُّ محدودٍ مِنْ صُنْعِه ؛ « 1 »\r\nپاك و منزهى تو پروردگارا كه همه چيز را از خود پُر ساختى و از همه چيز جدا و بيگانه هستى پس هيچ چيز تو را فاقد نيست و تو هر چه را كه بخواهى انجام مىدهى ، تو مبارك هستى اى كسى كه هر ادراك كننده‌اى هستى اش از توست و هر\r\n\r\n\r\n","description":"","footnote":"\r\n( 1 ) . مسعودى ، اثبات الوصية ، ( چاپ منشورات الرضى ، قم ، مترجم ) ص 107\r\n","page_name":" 70 ","page_number":70},
  {"content":"\r\n\r\nمحدودى ، صنع و پديدهء توست .\r\nخطبه‌هاى امام على عليه السلام و امام رضا عليه السلام و سخنان ديگر امامان عليهم السلام سرشار از اين معناست . و روشن و آشكار است كه خود صفت داشتن يك‌نوع « تحديد » و « تقييد » و موجب « تعين يافتن » و محدوديت است و خود مفهوم دريافت مىشود پس اين را فهم كن !\r\nو در كتاب توحيد به‌طور مُسْنَد از عبدالأعلى از امام صادق عليه السلام چنين روايت شده است كه حضرت فرمود :\r\nتُسَمّى بِأسْمائِه فَهُوَ غيرُ أسمائِه وأَسْماؤُهُ غيرهُ ، وَ الْموصوف غير الْوَصْفِ ؛\r\nخداوند به نام‌هايش ( اسماء حُسنايش ) ناميده مىشود ولى او غير از نام‌هايش و نام‌هايش غير از او مىباشند و موصوف غير از صفت است .\r\nاين‌كه حضرت فرمود : موصوف غير از صفت است اشاره به اين نكته است كه مقصود از غيريت ، آن‌گونه غيريتى است كه مفهوم صفت كه مصداقاً محدوديت آور است مستلزم آن است نه اين‌كه الفاظى كه براى نام‌هاى خدا تعيين شده غير از خداوند سبحان هستند كه اين مطلبى واضح و آشكار است .\r\nو از همين باب است كه در روايت پيرامون معناى « أللَّه أكبر » گفته شده است كه « أللَّه أكبر » يعنى خدا بزرگ‌تر از آن است كه وصف شود و به وصف در آيد ( يا در وصف بگنجد ) . اين روايت را مرحوم شيخ صدوق رحمه الله در كتاب معانىالاخبار به دو طريق روايتى نقل كرده است .\r\nو نيز در كتاب كافى و توحيد از ابراهيم بن عمر از امام صادق عليه السلام روايت شده است كه فرمود :\r\nإنّ اللَّه تبارك و تعالى خَلقَ أسماءً بالحروفِ غير متصوّتٍ ، و باللفظ غير مُنطقٍ ، وبالشخص غير مجسّدٍ ، و بالتشبيه غير موصوفٍ ، و باللون غير مصبوغٍ ، منفى عنه الأقطار ، مبعد عنه الحدود ، محجوب عنه حسّ كلّ متوهّم ، متسترّ غير\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمستورٍ ، فجعله كلمة تامّة على أربعة أجزاءٍ معا ليس واحد منها قبل الآخر ، فأظهر منها ثَلاثةَ أسماءٍ ، لفاقة الخلق إليها ، وحجب واحداً منها و هو الاسم المكنون المخزون ، بهذه الأسماء الثلاثة التى أظهرت ، فالظاهر هو اللَّه تبارك و تعالى ، و سخّر سبحانه لكلّ اسم من هذه أربعة أركان ، فذلك إثنا عشر ركناً ، ثمّ خلق لكلّ ركن منها ثلاثين اسماً فعلا منسوباً إليها ، فهو الرحمن الرحيم الْمَلِكُ القدوس الخالق البارئ المصوّر الحيّ القيوم ، لاتاخذه سنة ولانوم ، العليم الخبير ، السميع البصير ، العزيز الجبّار المتكبّر ، العليّ العظيم ، المقتدر القادر ، السلام المؤمن المهيمن البارئ المنشئ البديع الرفيع الجليل الكريم الرازق المحيي المميّت الباعث الوارث فهذه الأسماء و ما كان من الأسماء الحسنى حتى تتمّ ثلاث مائة و ستّين اسماً ، فهي نسبة لهذه الأسماء الثلاثة ، و هذه الأسماء الثلاثة أركان و حجب للاسم الواحد المكنون المخزون بهذه الأسماء الثلاثة ، و ذلك قوله عزّوجلّ :  « قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى »  ؛ « 1 »\r\nخداوند تبارك و تعالى اسمى را آفريد كه صداى حرفى ندارد ، به لفظ ادا نشود و تن و كالبد ندارد ، به تشبيه موصوف نشود ، به رنگى آميخته نيست ، ابعاد و اضلاع ندارد ،\r\n\r\n\r\n","description":"","footnote":"\r\n( 1 ) . شيخ صدوق رحمه الله ، التوحيد ، ( چاپ مكتبة الصدوق به تصحيح سيد هاشم حسينى تهرانى ) ، ص 190 ، حديث سوم ، شايان ذكر است كه اين حديث با اختلافى اندك در بحارالانوار مرحوم مجلسى نيز نقل شده است ولى ما طبق نقل خود علامه رحمه الله براساس توحيد صدوق متن آن‌را آورديم ، گرچه نقل مرحوم علامه با متن توحيد صدوق اندكى تفاوت داشت و مطابق نقل « بحار » بود اما چون در متن از توحيد نام برده‌اند نه از بحار لذا ما بر اساس توحيد صدوق روايت را نقل كرديم . در ضمن براى اطلاع علاقه‌مندان عرض كنيم كه اين حديث شريف را خود مرحوم علامه در تفسير شريف « الميزان » در تفسير سورهء أعراف آورده است و مرحوم آية الحق ، عارف كامل ، ميرزا جواد ملكى تبريزى كه از تلامذهء جمال السالكين و شيخ الواصلين مرحوم ملا حسينقلى همدانى - أفاض اللَّه علينا من بركات تربته الشريف - است در آغاز كتاب گران‌قدر خويش به نام لقاءاللَّه كه توسط آقاى فهرى به فارسى نيز ترجمه شده است نقل نموده و توضيح داده است . طالبان مىتوانند به دو مأخذ ياد شده مراجعه نمايند\r\n","page_name":" 72 ","page_number":72},
  {"content":"\r\n\r\nحدود و اطراف از او دور گشته ، حس توهم كننده به او دست نيابد ، نهان است بى پرده ، خداى آن‌را يك كلمه تمام قرارداد ، داراى چهار جزء مقارن كه هيچ يك پيش از ديگرى نيست ، سپس سه اسم آن‌را كه خلق به آن نياز داشتند هويدا ساخت و يك اسم آن را نهان داشت و آن همان اسم مكنون و مخزون است و آن سه اسمى كه هويدا گشت ظاهرشان اللَّه تبارك و تعالى است ، و خداى سبحان براى هر اسمى از اين اسماء چهار ركن مسخّر فرمود كه جمعاً 12 ركن مىشود ، سپس در برابر هر ركنى 30 اسم كه به آنها منسوبند آفريد كه آنها عبارتند از : رحمن ، رحيم ، ملك ، قدوس ، خالق ، بارى ، مصوّر ، حىّ ، قيّوم ، بى چُرت و خواب ( ناخوابنده ) ، عليم ، خبير ، سميع ، بصير ، حكيم ، عزيز ، جبّار ، متكبر ، على ، عظيم ، مقتدر ، قادر ، سلام ، مؤمن ، مهيمن ، منشى ، بديع ، رفيع ، جليل ، كريم ، رازق ( روزى دهنده ) ، زنده كننده ، ميراننده ، برانگيزاننده ( باعث ) ، وارث . اين اسماء با اسماء حُسنى تا 360 اسم كامل شود فروع اين سه اسم مىباشند و آن سه اركانند و آن يك اسم مكنون مخزون به سبب اين اسماء سه گانه پنهان شده است و اين است معناى سخن خداوند كه مىفرمايد : « بگو خدا را بخوانيد يا رحمان را بخوانيد ، هر كدام را كه بخوانيد نام‌هاى نيكو از آن اوست » .\r\nو اين روايت شريف در دلالت بر اين مطلب كه ( اسماء حق ) از ( مقام اطلاق ذات ) متأخرند آن‌قدر صريح و روشن است كه نيازى به بيان و توضيح ندارد و اين حديث گران‌قدر بر بسيارى از اصول ( علم الاسماء ) و تنزل يافتن يك اسم از اسم ديگر و اين‌كه خلق و آفرينش فرع بر اسماء هستند و از آنها نشئت گرفته و پديد آمده‌اند دلالتى آشكار دارد .\r\nمورد ديگر حديثى است كه در كتاب ارشاد و ديگر كتاب‌ها رسيده است كه اميرالمؤمنين على عليه السلام در يكى از سخنانش فرمود :\r\nان اللَّه اجل ان يحتجب عن شيئى او يحتجب عنه شيئى ؛\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخداوند برتر و والاتر از آن است كه از چيزى پوشيده شود و يا چيزى از او پوشيده باشد ) .\r\nو در كتاب توحيد به طور مُسْنَد از يعقوب بن جعفر جعفرى از موسى بن جعفر عليه السلام روايت شده است كه فرمود :\r\nليس بينه و بين خلقه حجاب غير خلقه احتجب به غير حجاب محجوب و استتر به غير ستر مستور ؛\r\nبين خداوند و بين مخلوقاتش هيچ حجابى نيست مگر خود خلق ، و بنابراين خداوند در حجاب و پرده است اما بدون حجاب پوشنده ، و بدون پردهء پنهان دارنده و مخفى كننده‌اى .\r\nهمانا اين روايت بين « ظهورِ » خداى تعالى به اشياء و « استتار » او به همان اشياء جمع نموده است و اين يك معناى لطيفى است كه بازگشت اش به اين است كه « خفاء » و نهانى خداوند از شدت « ظهور » و پيدايى اوست . « 1 »\r\n\r\n\r\n","description":"","footnote":"\r\n( 1 ) . مسئلهء « ظهور و بطون حق تعالى » ) يكى از مسائل عميق و ارزنده فلسفه اسلامى و عرفان نظرى است كه فيلسوفان مسلمان و عارفان موحد درباره آن داد سخن داده‌اند و با الهام از آيات شريفه قرآنى و روايات و بيانات معصومين عليهم السلام سخنانى نغز و دلپذير و ژرف و راه‌گشا پيرامون اين مطلب مهم اظهار داشته‌اند كه طرح همگى آنها مجالى وسيع مىخواهد كه اكنون ما را حاصل نيست ، اما همين قدر به اختصار مىگوييم كه خداوند ظاهر است در عين اين‌كه باطن است باطن است در عين اين‌كه ظاهر است . باطن است در عين ظهورش و ظاهر است در عين بطونش . اما بطون و اختفاء و ناپيدايى او از كثرت پيدايى و شدت ظهور اوست و نيز از قصور أبصار و بصائر ما . هم ديدگان ما و هم عقول ما از درك او قاصر و عاجزند . هم بصر ما و هم بصيرت ما توان مشاهده او و ادراك ذات او را ندارند كه : ( احتجب عن العقول كما احتجب عن الابصار ) . پس بطون و نا پيدايى حق به‌خاطر شدت ظهور او و نيز قصور مدارك و ضعف مشاعر ماست او در عين ظاهر بودن ناپيداست ، پس باطن بودن او يعنى فرط پيدايى نه يعنى ناپيدايى . او به خاطر شدت وجودش و نامحدود و نامتناهى بودنش در ما نمىگنجد ، نه در ديده ما و نه در ديده عقل ما و نه در ادراك و تصور ما . زيراگنجايش « بحر » در « سبو » ممكن نيست . پس علت اختفاء و بطون او همان فرط ظهور و شدّت وجود و پيدايى اوست . پس ظهور و بطون او دو چيز نيستند و دو جهت ندارند ، بلكه عين همند . در عين ظهور ، باطن است و در عين بطون ، ظاهر است . و بطون او عين ظهور او بلكه فرط ظهور اوست . و لذاست كه از كثرت ظهور و شدت وجود گاهى ديده نمىشود و حتى انكارش مىكنند مثل ماديون و ماترياليست‌ها كه منكر وجود خدا هستند . اينان در مثل مانند ماهيانى هستند كه از يكديگر دربارهء آب سؤال مىكردند و نزد ماهى بزرگ رفتند و از او در مورد ماهيت آب سؤال كردند و او به آنها گفت شما غير آب را به من نشان بدهيد تا من آب را به شما نشان بدهم !\r\nماهيان نديده غير از آب پرس پرسان زهم كه آب كجاست ؟ !\r\nحال بايد به منكران خداوند ، به ماديون ، به اين كودكان مكتبى ، در مسائل الهيات ، به اين نگونبختان اسير عالم خاك و بندى عالم ماده و طبيعت گفت كه شما غير از آيات الهى و غير از انوار و مظاهر حق و غير از دلايل وجود حق ، چيزى به ما نشان بدهيد . خود شما و افكار شما و افعال شما و همه چيز شما آيت حق تعالى است ، حتى همان فكر مادى شما ، همان انكار صانع نمودن شما - گرچه انكار صانع اصلا ممكن نيست - اما باز در عين حال همان فكر غلط شما ، غير از جنبه غلط بودنش ، چون غلط بودن و بدى همه بر مىگردد به عدم اما اگر بتوانيم انكار صانع را اساساً انديشه و فكر بناميم ، همين اعتقادات باطل هم ، خودش از آن حيث كه موجود است دليل بر وجود حق تبارك و تعالى است پس حق تعالى ظاهر است و از فرط ظهور مختفى و باطن و محتجب است . در خطب نهج‌البلاغه مطالب گران‌قدرى درباره ظهور و بطون حق تعالى وجود دارد و عارفان به خصوص صائن الدين بن تركه اصفهانى در كتاب معروف تمهيد القواعد در اين خصوص داد سخن داده است . محققان را به مطالعه اين دو منبع مهم دعوت مىنماييم\r\n","page_name":" 74 ","page_number":74},
  {"content":"\r\n\r\nبنابراين روشن و آشكار گشت كه ( توحيد اطلاقى ) « 1 » برتر و بالاتر از آن است كه به وصف در آيد و مورد توصيف قرار گيرد و در حديثى چنين آمده است :\r\nمن سئل عن التوحيد فهو جاهل و من أجابه فهو مشرك ؛\r\nهر كس كه درباره توحيد سؤال كند جاهل است و هر كس كه به او پاسخ بدهد مشرك است .\r\n\r\nفصل 5\r\nاين معانى كه براى ( توحيد اطلاقى ) گفته شد تنها خاصّ دين مقدس اسلام است و در ديگر شرايع و اديان يافت نمىشود آنچه كه آنها در توحيد بدان رسيده‌اند همان\r\n\r\n\r\n","description":"","footnote":"\r\n( 1 ) . مقصود از اين اصطلاح ، همان « وحدت اطلاقى حقيقت وجود » است كه قبلًا پيرامون آن توضيحاتى داديم . براىمطالعه و آگاهى بيشتر خوانندگان را به شرح استاد سيد جلال الدين آشتيانى بر « رسائل قيصرى » ارجاع مىدهيم\r\n","page_name":" 75 ","page_number":75},
  {"content":"\r\n\r\n( مقام واحديت ) است « 1 » و اين‌كه خداوند يك ( ذات واجبى ) است كه داراى جميع صفات كمالى مىباشد و غايت آنچه كه از اديان گذشته و سخنان حكيمان الهى پيرامون توحيد به ما رسيده است همان است كه در فصل دوم گذشت . و خداوند هر كس را بخواهد به راه راست هدايت مىكند . پايان يافت و سپاس خداوند را و درود بر محمد و خاندانش عليهم السلام .\r\n\r\n\r\n","description":"","footnote":"\r\n( 1 ) . « مقام واحديت » همچون « مقام احديت » از اصطلاحات عرفان نظرى است . در تعريف آن گفته شده كه مرتبت‌هويت شخصيه ذات حق تعالى را كه عارى از كليه تعنيات و صفات و مفهومات است « مرتبت احديت » و فرق و تفصيل و اسماء و صفات او را واحديت گويند . پس ( احديت ) ، يعنى مقام ( اطلاق ذات ) كه در آن‌جا هيچ‌گونه كثرت و تركيبى حتى كثرت اسمائى و صفاتى در بين نيست . اما « واحديت » يعنى مرتبه بروز و ظهور صفات كه ذات در كسوت صفات متعين و متجلى است و داراى يك نحوه كثرتى است . براى توضيح بيشتر به منابع زير مراجعه شود :\r\n1 . شرح دعاى سحر حضرت امام خمينى - روحى فداه - چاپ جديد توسط انتشارات اطلاعات ترجمه آقاى فهرى و به تصحيح و اشراف و حواشى اين‌جانب .\r\n2 . اسفار ، ج 3 ، ص 60 .\r\n3 . تهانوى ، كشاف اصطلاحات الفنون ، ج 2 ، ص 462 .\r\n4 . لوايح جامى .\r\n5 . رسائل قيصرى با مقدمه و شرح و تصحيح استاد سيد جلال الدين آشتيانى\r\n","page_name":" 76 ","page_number":76},
  {"content":"\r\n\r\n\r\nمقالهء الحاقى\r\nبسمه تعالى\r\nاين مقاله ، پيوست رساله حاضر است و ما در آن به بيان اين مطلب مىپردازيم كه آنچه در اسلام پيرامون توحيد گفته شده است آخرين مرحله توحيد است و سپس در سه فصل نتيجه آن را بيان خواهيم كرد .\r\nبايد دانست كه توحيد از نظر آنچه كه مورد و متعلّق آن قرار مىگيرد داراى اقسام و درجات گوناگونى است همچون « توحيد ذات » ، « توحيد اسم » ، كه اسم همان ذات از نظر صفات و اوصافش مىباشد و « توحيد فعل » . پس توحيد داراى سه قسم يا سه مرتبه است : « توحيد ذاتى » ، « توحيد اسمائى » و « توحيد أفعالى » . « 1 » يعنى هر چيزى از نظر « ذات » و « صفت » و « فعل » قائم و وابسته به خداوند سبحان است .\r\n\r\n\r\n","description":"","footnote":"\r\n( 1 ) . براى توضيح بيشتر در مورد اقسام توحيد به خصوص از ديدگاه عرفا مىتوانيد به منابع زير مراجعه نماييد :\r\n1 . ولايت نامه ( ترجمه رسالة الولاية مرحوم علامه طباطبائى ) .\r\n2 . مصباح يزدى ، مجموعه معارف قرآن ، بخش 1 ، خداشناسى .\r\n3 . شرح مقدمه قيصرى بر فصوص استاد سيد جلال الدين آشتيانى .\r\n4 . سيد حيدر آملى ، اسرار الشريعة .\r\n5 . استاد حسن زاده آملى ، وحدت از ديدگاه عارف و حكيم .\r\n6 . امام خمينى ، مصباح الهداية .\r\n7 . ملا محمد جعفر لاهيجى ، شرح رسالة المشاعر ، تصحيح استاد آشتيانى\r\n","page_name":" 77 ","page_number":77},
  {"content":"\r\n\r\n\r\nفصل 1\r\nپيش از اين دانستى كه مقتضاى برهانى كه در فصل سوم گذشت اين بود كه هر « تعيّن مفهومى » و « محدوديت مصداقى » از ذات حق بايد برداشته شود و نيز هرگونه تميّزى در آن‌جا بايد محو شود و حتى خود همين حكم به محو هر تميّز نيز از مقام ذات منتفى خواهد بود . و از اين‌جا دانسته مىشود كه استعمال لفظ « مقام » و « مرتبه » و مانند اينها در آن‌جا مجازى بوده و از باب ضيق تعبير است . و نيز آشكار مىگردد كه « توحيد ذاتى » به معناى شناخت ذات خداوند از آن جهت كه ذات خداوند است مستحيل و ناممكن خواهد بود ، زيرا شناخت يك رابطه و نسبتى است بين شناسنده و شناخته شونده و تو دانستى كه همه نسبت‌ها و رابطه‌ها در آن‌جا معدوم و نابودند و در آن‌جا نسبتى در كار نيست و تنها شناختى كه مىتوان در مورد او ( مقام ذات خداوند ) بدست آورد همانا شناخت « اسم » اوست نه « ذات » او چه احاطهء علمى به مقام ذات حق ميسّر نيست . « 1 » و آنچه كه گفته‌اند كه معرفت به اندازه عارف است و مقدار شناخت\r\n\r\n\r\n","description":"","footnote":"\r\n( 1 ) . معرفت اكتناهى و درك كُنه ذات حق به هيچ وجه ميسور احدى نيست و ذات اقدس واجب الوجود - / جلّ اسمه - / مدرك و معلوم غير خود قرار نمىگيرد نه به « علم حصولى ارتسامى » و نه به « علم حضورى اشراقى » و نه به عنوان « تعقل » و نه به عنوان « تخيل » و نه به نحو « احساس » . و اين از عميق‌ترين مباحث الهيات و مسائل فلسفه اسلامى است . خداوند « محيط » بر همه اشياء است كه :  « اللَّهُ بِكُلِّ شَيْءٍ مُحِيطاً »  ، لا جرم « محاط » هيچ شيئى واقع نخواهد شد و اكتناه‌پذير نخواهد بود . در روايات ما اشارات و تصريحات زيادى نسبت به اين مطلب وجود دارد كه علاقه‌مندان مىتوانند به باب « التوحيد و نفى التشبيه » از كتاب شريف توحيد صدوق رحمه الله مراجعه نمايند . خطبه‌هاى توحيدى نهج البلاغه نيز سرشار از نكات و لطائف و مطالب بلند و عميق حكمت‌آميز در اين خصوص مىباشد . منابع زير نيز براى تحقيق بيشتر قابل مراجعه است :\r\n1 . اصول فلسفه و روش رئاليسم ، ج 5 .\r\n2 . مجموعه معارف قرآن ، مصباح يزدى ، ج 1 ، خداشناسى .\r\n3 . لمعات الهيه ، ملاعبداللَّه زنوزى .\r\n4 . تفسير موضوعى قرآن كريم ، استاد آية اللَّه جوادى آملى .\r\n5 . حكمت الهى ، محىالدين الهى قمشه‌اى .\r\n6 . نصوص الحكم بر فصوص الحكم ، استاد آية ا لله حسن زاده آملى .\r\n7 . منتخب الخاقانى فى كشف حقايق عرفانى ، ملاعبداللَّه زنوزى ، تصحيح نجيب مايل هروى انتشارات مولى\r\n","page_name":" 78 ","page_number":78},
  {"content":"\r\n\r\nبه اندازه توان شناساگر است نيز به همين مطلبى كه گفته شد بازگشت مىكند . مثال اين مطلب ، مثال آب برداشتن از درياست ، زيرا پيمانه جز دريا را نمىخواهد و نمىجويد ، اما آن مقدار آبى كه از دريا بر مىگيرد به اندازه گنجايش و ظرفيت خود اوست ( نه به اندازه وسعت و بيكرانگى دريا ) .\r\nو نيز از مطالب قبلى دانسته مىشود كه ذات حق تعالى ، خارج از حيطه بيان است ( مقصود اين است كه او در توصيف و بيان نمىگنجد ) .\r\nاز اين‌جا آشكار مىگردد كه « توحيد ذاتى » آخرين درجه توحيد است زيرا توحيد كامل آن است كه ذات حق ، كه پيرامون توحيدش بحث مىشود ، از هر تعيّن حقيقى يا اعتبارى و حتى از خود همين حكم كه نوعى تعيّن و قيد است نيز آزاد و رها باشد .\r\nخداوند سبحان به پيامبرش فرمود :  « وَ أَنَّ إِلى رَبِّكَ الْمُنْتَهى »  ؛ « 1 » همانا پايان سير و حركت به خدا مىانجامد .\r\n\r\nفصل 2\r\nقبلًا دانستى كه مقتضاى برهان ياد شده در فصل دوم اين رساله اين است كه خداوند - / كه نامش گرامى باد - / ذاتى است كه داراى تمام صفات كمالى بوده و تمام صفات نقص از او نفى مىشود و اين‌كه تمام صفات او عين ذات اوست و اين مطلب همان ميراث اديان پيشين است كه پيامبران پيشين مردم را به آن مىخوانده‌اند و نيز همان چيزى است كه از تعاليم فلسفى حكيمان الهى مصر و يونان و پارس و غير آن\r\n\r\n\r\n","description":"","footnote":"\r\n( 1 ) . نجم ، آيه 42\r\n","page_name":" 79 ","page_number":79},
  {"content":"\r\n\r\nآشكار مىگردد و بزرگ‌ترين فيلسوفان اسلامى مانند معلم ثانى أبو نصر فارابى و پيشواى حكيمان و خردمندان شيخ أبو على سينا به شرح آن پرداخته‌اند و صدرالمتألهين نيز در كتاب‌هاى خويش بدان باور داشته و به اثبات رسانده است كه هستى يك حقيقت واحد مشكك است كه داراى مراتب مختلفى از نظر شدت و ضعف بوده و ضعيف‌ترين مراتب آن ( هيولاى اولى ) « 1 » و قوىترين و شديدترين آن\r\n\r\n\r\n","description":"","footnote":"\r\n( 1 ) . مقصود از « هيولى » كه به آن ( ماده اول ) نيز مىگويند جوهرى است كه هيچ‌گونه فعليتى نداشته و پذيراىصورت‌هاى گوناگون و فعليت‌هاى مختلف مىباشد . به عبارت ديگر يك امكان محض و استعداد محض براى قبول انواع فعليت‌ها را « هيولى » مىنامند . در فلسفه اسلامى بر سر اثبات وجود « هيولى » و كيفيت آن مباحث مفصلى مطرح شده است و بين مشائيان و اشراقيان اختلاف نظر وجود دارد . علاقه‌مندان مىتوانند به منابع زير رجوع كنند :\r\n1 . منطق صورى ، خوانسارى .\r\n2 . شرح منظومه ، استاد شهيد مطهرى .\r\n3 . علم كلى ، دكتر مهدى حائرى يزدى .\r\n4 . اصول فلسفه و روش رئاليسم ، ج 4 ، شهيد مطهرى .\r\n5 . دروس فلسفه ، مصباح يزدى .\r\n6 . چكيده چند بحث فلسفى ، مصباح يزدى .\r\nمسئله « وجود رابط » يكى از ابتكارات عظيم فلسفى صدرالمتألهين شيرازى ، فيلسوف بزرگ اسلامى است . تقسيم وجود به مستقل و رابط ، نخستين بار در تاريخ فلسفه اسلامى توسط ايشان انجام گرفته است و اين كشف بزرگ موجب حل بسيارى از معضلات مباحث الهيات و مشكلات فلسفى شده است و آثار و فوايد گران‌قدرى به بار آورده است . « وجود رابط » يعنى وجود تطفلى و وجودى كه عين ربط و اتكاء به ديگرى است ، هيچ‌گونه استقلالى از خود ندارد و ربط محض و وابستگى محض به علت هستىبخش است . اكنون مجال بحث تفصيلى نيست تا به‌خوبى عمق اين بحث و ثمرات و نتايج ارزشمند اين كشف عظيم فلسفى را به خوبى باز نماييم اما علاقه‌مندان را به مطالعه و پىگيرى اين بحث دعوت مىنماييم .\r\nمنابع زير در اين مورد قابل مراجعه است :\r\n1 . آموزش فلسفه ، مصباح يزدى .\r\n2 . دروس فلسفه ، مصباح يزدى .\r\n3 . اصول فلسفه و روش رئاليسم ، علامه طباطبائى با پاورقىهاى استاد شهيد مرتضى مطهرى رحمه الله .\r\n4 . وجود رابط و مستقل در فلسفه اسلامى ، غلامحسين ابراهيمى دينانى .\r\n5 . كاوش‌هاى عقل نظرى ، دكتر مهدى حائرى يزدى .\r\n6 . شرح منظومه ، استاد شهيد مطهرى رحمه الله\r\n","page_name":" 80 ","page_number":80},
  {"content":"\r\n\r\n( وجود واجبى ) است كه از نظر قدرت و كمال و شدت هستى نامتناهى و نامحدود است . و جميع مراتب هستى موجود بوده و البته همگى ( وجودات رابط ) « 1 » و غير مستقل بوده به طورىكه هيچ حكم استقلالى پيرامون آنها نمىتوان اظهار كرد و ربط محض بوده و وجود آنها مستهلك و فانى در لمعان و درخشش نور وجود حق تعالى است .\r\nاز آنچه كه گذشت روشن مىشود كه اثبات كامل‌ترين مراتب توحيد خداوند سبحان به دين مقدس اسلام اختصاص داشته و اين همان « مقام محمدى » ا ست كه محمد صلى الله عليه و آله و خاندان پاكش عليهم السلام بدان مخصوص گشته و اولياى امت او نيز به نحو وراثت از او بر آن دست يافته‌اند .\r\n\r\nفصل 3\r\nآنچه پيرامون توحيد ذاتى گفتيم با مشاهده تام نيز مشهود مىشود ، زيرا انسان به\r\n\r\n\r\n","description":"","footnote":"\r\n( 1 ) . اين مطلب كه آيا مىشود وجود رابط را لحاظ استقلالى كرد يا نه ، محل اختلاف است . حكيم سبزوارى رحمه الله معتقداست كه وجود رابط را اصلًا نمىتوان لحاظ استقلالى كرد ( منظومه ، چاپ مك گيل ، ص 94 ) ، مرحوم صدرالمتألهين هم در بعضى مواضع اسفار نظرى شبيه به نظر مرحوم حاجى اظهار كرده است . اما مرحوم علامه در بداية ( ص 38 ، چاپ مكتبة الطباطبائى قم ) و نيز در نهاية الحكمه ( ص 28 تا 31 چاپ انتشارات اسلامى وابسته به جامعه مدرسين قم ) نظرى بر خلاف مرحوم سبزوارى و ملاصدرا رحمه الله ابراز فرموده‌اند و در آن دو كتاب ياد شده بر اين عقيده‌اند كه مىشود « وجود رابط » را استقلالًا نظر كرد و شايد حق هم همين باشد ، ولى در رساله حاضر ظاهراً طبق مبناى حكيم سبزوارى و صدرالمتألهين بحث كرده‌اند و با نظرشان در آن دو كتاب تفاوت آشكارى دارد كه شايد عدول از نظريه قبلى شان به حساب آيد كه البته اين مطلبى است كه محتاج بررسى مىباشد ، زيرا ظاهراً و كتاب بداية الحكمه و نهاية الحكمه را بعد از اين رساله نگاشته‌اند و قول نهائى شان ظاهراً همان است كه در بدايه و نهايه فرموده‌اند . واللَّه أعلم\r\n","page_name":" 81 ","page_number":81},
  {"content":"\r\n\r\nطور فطرى و وجدانى وجود خود را حضوراً مىيابد و روشن است كه وجود هر موجود متعينى در پرتو افاضه وجود نامحدود ( مطلق ) حق تحقق مىيابد ، پس شهود ( متعين ) خالى از شهود ( مطلق ) نخواهد بود . و نيز انسان مشاهده مىكند كه هر تعينى ذات خويش وابسته و قائم الذات به « اطلاق » است پس اصل تعيّن » قائم الذات و وابسته به « اطلاق تام » است . هم‌چنين آدمى به طور فطرى مىيابد كه خضوع و كوچكى و كرنش موجود متعين و محدود در برابر « مقام اطلاق » و موجود مطلق و نامحدود لازم و ضرورى است . فطرت آدمى نيكويى كار نيك و زشتى كار زشت و اين‌كه تكليف نياز به بيان دارد همه را ضرورى و بديهى مىيابد و اين سه مطلب همان توحيد ذاتى و ولايت مطلقه « 1 » و نبوت عامه « 2 » است كه همه اين امور به طور تمام و\r\n\r\n\r\n","description":"","footnote":"\r\n( 1 ) . مقصود از « ولايت مطلقه » همان مقام « ولايت تكوينى » و « وساطت در فيض » است كه در اثر قرب به حق حاصل‌مىشود و براى معصومين به نحو تام و كامل حاصل بوده و شاگردان و تربيت يافتگان مكتب آنان نيز به قدر سعه وجودى و استعداد خود حائز اين كمال مىباشند - گرچه مسئله امامت و وصايت و خلافت بنا به ادله متقن انحصار در اشخاص معينى كه همان امامان معصوم اند دارد و ديگران هيچ‌گونه سهمى و حقى و حظّى از آن ندارند - اما توفيق تقرب به حق و در پرتو قرب حق دست يافتن به يك كمالات و مقامات معنوى ، منحصر به شخص خاص يا اشخاص معينى نبوده و نيست و راه براى همگان باز است . ولايت مطلقه كه تنها براى معصومين عليهم السلام امكان‌پذير بلكه حاصل بوده عبارت است از همان ( واسطگى در فيض ) و ( فناء ذاتى ) و مقام ولايت تكوينى و اشراف بر ما سوى اللَّه - كه البته به اذن إله بوده و هيچ‌گونه شائبه استقلال يا « تفويض » يا « غلو » در كار نخواهد بود ، زيرا همگى بندگان حق و شاگردان اويند و در پرتو فيض و تربيت او و به اذن او چنين مقامات و كمالاتى را حائز گشته‌اند - / البته ولايت معانى ديگرى هم در لغت و در علم فقه و علم كلام دارد كه با مصطلح عرفا تفاوت دارد و در متن رساله حاضر بنا به قرائن فراوان ، همان معناى عرفانى كه اشاره شد مراد است نه چيز ديگر\r\n( 2 ) . مسئله نبوت از مسائل مهم كلامى و مباحث ارزنده اعتقادى است و در علم كلام مطرح مىشود . گرچه عرفا و فلاسفه اسلامى نيز درباره آن همچون ساير اصول اعتقادى به بحث پرداخته‌اند ، اما بحث نبوت ماهيتاً يك بحث كلامى است . بحث از اصل مسئله نبوت و ضرورت وحى و هدايت تشريعى الهى و ارسال انبياء براى هدايت انسان‌ها را اصطلاحاً در علم كلام « نبوت عامه » مىخوانند و در مقابل بحث از نبوت هر يك از انبياء را بطور معين و مشخص ، « نبوت خاصه » مىگويند . براى توضيح بيشتر به كتاب علم كلام ، ( نبوت عامه ) تأليف مرحوم سيد احمد صفائى مراجعه نمايند\r\n","page_name":" 82 ","page_number":82},
  {"content":"\r\n\r\nكمال در شريعت اسلامى مورد توجه واقع شده است ؛ چنان‌كه خداوند فرمود :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ »  « 1 » ؛\r\nپس روى خود را متوجه آيين پاك پروردگار كن كه خداوند انسان‌ها را بر آن آفريده ، دگرگونى در آفرينش خدا نيست .\r\nدر كتاب توحيد به طور مسند از علاء بن فضيل از أبى عبداللَّه عليه السلام نقل شده است كه مىگويد : از ايشان سؤال كردم درباره فطرتى كه خدا همه مردم را بر آن آفريده است فرمودند : التوحيد : ( مقصود از فطرت ، توحيد است ) . و در تفسير على بن ابراهيم قمى بطور مسند از امام رضا عليه السلام از پدرش ، از جدش محمدبن على بن حسين عليه السلام در مورد فطرتى كه مردمان بر آن فطرت آفريده شده‌اند آمده است كه فرمودند :\r\nهو لا إله الا اللَّه ، محمد رسول اللَّه ، على امير المؤمنين الى هيهنا التوحيد ؛\r\nمقصود لا إله الا اللَّه و اين‌كه محمد صلى الله عليه و آله رسول خدا و على عليه السلام امير مؤمنان است مىباشد و توحيد نيز همين است .\r\nو پيامبر صلى الله عليه و آله فرمود :\r\nبعثت لاتمم مكارم الاخلاق ؛\r\nمن براى كامل كردن ارزش‌هاى اخلاقى برانگيخته شده‌ام .\r\nو خداوند فرمود :\r\n « وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ » ؛ \r\nاين پيامبرى است كه آمده است تا پاكىها را بر شما حلال كرده و ناپاكىها را بر شما حرام گرداند .\r\nو روايت‌هاى فراوانى در دست است كه نشان مىدهد تشريع احكام و دستورهاى\r\n\r\n\r\n","description":"","footnote":"\r\n( 1 ) . روم ، آيهء 30\r\n","page_name":" 83 ","page_number":83},
  {"content":"\r\n\r\nدينى در اسلام گرد سه محور ياد شده ( توحيد ذاتى ، ولايت مطلقه ، نبوت عامه ) مىچرخد . البته به كارگيرى گرايش‌هاى فطرى و فطرت ساده در مورد تشريع احكام در اين شريعت مقدس ( اسلام ) به نتايج گران‌قدر و شگفت انگيزى در تمام امور مربوط به ملكات و اخلاق و اعمال انجاميده است كه هيچ‌يك از شرايع گذشته بر آن پيشى نگرفته است . اما در مورد ملكات اخلاقى ، بايد دانست كه ملكه يك‌نوع علم و آگاهى است و انسان كامل جز حق نمىبيند و انسانى كه در طريق كمال جويى است شايسته نيست كه به غير از حق به كسى توجه كند . بنابراين ديگر موردى براى اخلاق رذيله و زشت و رذائلى همچون عجب و خودپسندى و كبر و خود بزرگ بينى و ريا و سمعه و خودنمايى و جبن و بخل و دوستى جاه و مقام و گرايش به دنيا و مانند آن باقى نمىماند .\r\nبنابراين طبق روش اخلاقى اسلام ( كه آدمى را از طريق توحيد و توجه تام و انحصارى به خدا سير مىدهد و تربيت مىكند ) ، اخلاق فاضله با خدا و براى خدا انجام مىگيرد . اين مطلب را نيك درياب !\r\nو به جانم سوگند كه چه تفاوت بسيارى است بين اين‌كه گاهى انسان يك رذيلت اخلاقى را ، مثلًا رذيله جبن و ترسويى را ، از راه توجه نكردن به غير حق تعالى ازنفس و لوح ضمير خود پاك كند ، به طورىكه چيزى غير از خدا نبيند و نداند تا از او بترسد ، و بين اين‌كه يه كوقت براى زدودن و دفع اين رذيله اخلاقى به خدا توكل كند كه اين روش رايج شرايع است . و نيز چقدر تفاوت است بين روش‌هايى كه گفته شد با اين روش اخلاقى كه يك‌وقت انسان براى دفع رذيله‌اى مانند ترسويى به اين روش تمسك جويد كه وقوع چيزى كه باعث ترس شود امرى است « ممكن الوجود » و « مساوى الطرفين » كه وجود و عدمش هر دو احتمالى يك‌سان دارند و خوف و جبن ( ترسويى ) با ترجيح يافتن جانب وجود بر جانب عدم تحقق مىيابد و ( ترجيح بلامرجح ) هم كه محال و قبيح است . يا اين‌كه مثلًا به اين طريق متوسل شود كه جبن و\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nترسوئى يك رذيلت زشت اخلاقى است كه نزد مردم ناپسند و ناستوده است چنان‌كه حكماى اخلاق مىگويند ، پس از اين‌گونه رذائل بايد اجتناب كرد . ما تنها يك نمونه آورديم و ديگر موارد را نيز همين‌گونه قياس كن و بررسى نما ( تاتفاوت اين روش‌هاى گوناگون اخلاقى را دريابى ) . با اين‌همه ، شريعت مقدس اسلام تمام اين روش‌ها را در تعليم و تربيت به كار برده است . « 1 »\r\n\r\n\r\n","description":"","footnote":"\r\n( 1 ) . اين مطلب را كه روش تربيتى اسلام با ساير اديان تفاوت‌هايى و برترىهايى دارد ، مرحوم علامه در چند جاى تفسير الميزان نيز مطرح فرموده‌اند و بسيار بر روى آن تأكيد دارند ، منجمله در جلد 11 ، سوره مائده و جلد 21 ، سوره يوسف از ترجمه 40 جلدى الميزان ، ( چاپ كانون انتشارات محمدى ) ، به تفصيل در مورد تفاوت‌هاى روش تربيتى اسلام با روش تربيتى اسلام با روش‌هاى تربيتى ساير اديان و شرايع آسمانى سخن گفته‌اند و الحق كه نكات بديع و تازه ياب فراوانى را مطرح ساخته‌اند ، ما براى توضيح بيشتر مطالب متن ، سخنان خود ايشان را كه در پاورقى كتاب على و فلسفه الهى از تفسير الميزان نقل كرده‌اند به اختصار مىآوريم به اميد آن‌كه روشن‌گر اذهان نكته سنج و ژرف انديش مشتاقان گردد .\r\nايشان مىفرمايند : « ما در جلد اول تفسير الميزان ، ضمن يك بحث قرآنى خاطرنشان ساخته‌ايم كه طرق تهذيب نفس و تحصيل اخلاق فاضله سه تاست :\r\nاول : طريقه حكما و فلاسفه اخلاق ، و آن عبارت از اين است كه فضائل اخلاقى را از رذائل و صفات ناپسند تشخيص دهيم و آنها را در پرتو حسن و قبح عقلى از يكديگر جداسازيم ، سپس فضائل نفسانى را فقط به خاطر نيكى و نيكويى شان و به علت زيبايى و جمالشان اختيار كنيم و خود را با آنها بياراييم . مرد حكيم مىگويد : شجاعت ، عفت و حكمت امورى هستند كه در نزد عقل پسنديده و زيبا و نيكو هستند و مردم نيز از آنها خوششان مىآيد و صاحبش را تمجيد مىكنند ، لذا انسان عاقل تنها به سبب خير مطلق و حسن و زيبائى بايستى خود را با آن صفات آراسته گرداند .\r\nدوم : طريقه پيغمبران است . انبياء از اين راه وارد شده‌اند كه چون اخلاق نيكو و خصال پسنديده باعث خشنودى و رضاى حق مىشود و صفات رذيله و ملكات نكوهيده موجب خشم و غضب الهى مىگردد پس انسان بايد آنچه را كه او را به سوى بهشت مىبرد برگزيند و از آنچه كه او را به آتش و عذاب ابدى مىكشاند ، پرهيز كند .\r\nسوم : طريقه اختصاصى اسلام است . استدلال اسلام در اين زمينه در پرتو توحيد خالص صورت مىگيرد ، زيرا هنگامىكه انسان يقين پيدا كرد كه هستى حقيقى ويژه خداست خواهد دانست كه اوست مالك تمام وجود و هستى و آثار آن و پروردگار كليه جهانيان اوست و ديگران در برابر او مالك نفع و ضرر ، مرگ و زندگى نيستند ، در اين حال است كه انسان جز آنچه را خدا بخواهد ، اراده نمىكند و جز از آن كه خدا از آن كراهت دارد ، متنفر نيست ، او اصلًا خودش را مالك چيزى نمىداند تا خود را با آن مشغول كند و در نتيجه دچار عجب و تكبر و يا غم و اندوه و ديگر حالات نفسانى نمىگردد .\r\nاو در جهان هستى براى غير خدا وقعى و منزلتى قائل نيست كه كليدهاى خير و سعادت در دست آنها باشد تا مجبور شود به آنچه نزد آنان است دل بندد و بى آن‌كه سزاوار باشد تن به ذلت و خوارى دهد و يا اين‌كه به طمع به دست آوردن مال و مقامى از حريم حق و عدل دور افتد و به كسى ظلم و ستم روا بدارد .\r\nاو در جهان جزء خدا را مؤثر نمىداند و در نتيجه كسى را مالك نفع و ضرر نمىداند تا از او بر جان خويش بترسد و ناچار به ذلت دهد و يا براى خاطر او حقى را باطل گرداند .\r\nپس « توحيد خالص » درمان هر دردى است و به بركت اين داروى شفا بخش ، تمام بيمارىهاى روحى و اخلاقى بدون احتياج به دو روش و طريقه مذكور ، بر طرف مىشود و فرق روش ويژه اسلام يا دو طريقه ديگر همان ديگر همان فرق « رفع » و « دفع » است . در آن‌دو روش نخست ، كوشش بر اين است كه مرض‌هاى اخلاقى به توسط ضدشان درمان شوند مانند بيمارىهاى بدنى ، اما در طريقه اسلام طبعاً هر رذيله و صفت مذموم از ريشه برانداخته مىشود و به اصطلاح با به كاربستن تعاليم اخلاقى اسلام ، رذائل الخاقى موضوعاً منتفى خواهند بود .\r\nخواننده مشتاق و علاقه‌مند را دعوت مىكنيم تا مجلدات ياد شده تفسير شريف الميزان را مطالعه نمايند . و مىافزاييم كه مؤلف محترم - رحمة اللَّه عليه - در كتاب شريف رسالة الولاية كه توسط نگارنده اين سطور با نام فارسى ولايت نامه ترجمه و منتشر شده است ، عيناً همين بحث را با توضيحات بيشترى و با تأكيد بر دقائق عملى و جزئيات مطالب مطرح ساخته‌اند كه براى طالبان حقيقت و مشتاقان سلوك الى اللَّه مطالعه آن بسيار مغتنم است\r\n","page_name":" 85 ","page_number":85},
  {"content":"\r\n\r\nو آنچه كه در تفسير على بن ابراهيم قمى پيرامون حديث معراج آمده است به همين مطلب مورد بحث ما نظر دارد ، آن‌جا كه رسول خدا صلى الله عليه و آله عرض مىكند :\r\nيا ربّ أعطيتَ أنبياءَكَ فضائلَ ، فأعطني ، فقال اللَّه : و قد أعطيتُك ، فيما أعطيتك كلمتينِ من تحت عرشى : لا حول و لا قوّة إلّاباللَّه ، و لا منجى منك إلّاإليك ؛\r\nبار پروردگارا ! تمامى پيامبرانت را فضيلت‌هايى عطا فرمودى مرا نيز فضيلتى عطا بفرما ، خداوند فرمود : همانا من به تو دو سخن از زير عرشم عطا مىكنم يكى اين‌كه :\r\nهيچ حركتى و قدرتى جزء به خدا نيست و ديگر : پناه‌گاهى از تو جزء به سوى تو نيست .\r\nو اما در مرتبه اعمال و افعال ، جائز شمردن چيزهايى را كه در زندگى ضرورى مىنمايد آن‌گونه كه فطرت مىطلبد كافى نمىداند سپس اين اصل را در تمامى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكارهاى كوچك و بزرگ به كار گرفته و در جميع جزئيات زندگى مانند امور مربوط به مكان‌ها و زمان‌ها ، تندرستى و بيمارى ، دارايى و تهيدستى ، مرگ و زندگى و تمامى افعال و حالات ديگر تعميم داده و جارى ساخته است و از اين‌رو خود در عين وحدتش در اين كثرت ، شريعتى نگهبان توحيد و نيز نگهدار توحيد در اين كثرت در عين كثرتش گشته است .\r\nپس اين سخن را مغتنم بشمار كه به خدا سوگند اين نعمتى است كه با آسمان‌هاى هفت‌گانه و زمين گسترده و كوه‌هاى استوار سر به فلك كشيده قابل مقايسه نيست .\r\nپايان تأليف اين رساله در شب يكشنبه پنجم ذى الحجة سال 1356 هجرى قمرى و پاك‌نويس و بازنگرى آن در بيست و دوم محرم 1361 هجرى قمرى بوده است .\r\n\r\n","description":"","footnote":"","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\n3 رساله‌خلق جديد پايان‌ناپذير\r\nرحمة آيةاللَّه محمد محمدى گيلانى\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nپيش‌گفتار\r\nسومين كنگره فرهنگى است كه خداوند متعال توفيق انعقادش را به مؤسسه محترم مطالعات و تحقيقات فرهنگى موهبت فرمود . اين توفيق ربانى و مزيد نعمت ، جزاى شكرى است كه مؤسسهء مذكور از طريق نشر معارف اسلامى از خود ابراز داشته و مشمول مژده الهى :  « لَئِنْ شَكَرْتُمْ لَأَزِيدَنَّكُمْ »  گرديد ، و ما نيز به حكم « اشكركم‌للَّه اشكركم للناس » از مؤسسه محترم و عزيزانى كه در انتشار معارف تحمل رنج و زحمت فرموده‌اند ، شكرگزار و مزيد نعمت روزافزون را برايشان خواستاريم .\r\nموضوع مورد بحث اين‌جانب « نظريه خلق جديد در عرفان اسلامى » است ، و از آن‌جا كه اصيل‌ترين منابع معرفت و عرفان اسلامى ، قرآن مجيد است ، مىتوان گفت :\r\nموضوع بحث ما « خلق جديد » در منطق قرآن است ، و خوشبختانه عنوان « خلق جديد » حدود هشت بار در چندين سوره از قرآن كريم آمده ، و معناى آن با تعبيرات ديگر در سور بسيارى مورد بحث واقع شده است كه نمونه‌اى از هر دو طايفه آيات ذكر و ترجمه مىگردد :\r\nدر آغاز سورهء مباركهء رعد بعداز ارائه آسمان‌هاى بىستون برافراشته ، و استيلاء بر عرش تدبير ، و تسخير درخشندگان در تكميل بشر ، و گسترانيدن بستر و گهواره زمين و حفظ اعتدالش با كوفتن ميخ‌هاى رواسى بر دامنش و اجراى انهار و ايجاد همه نوع ثمرات ، و شيرين ساختن عصارهء تلخ و ترش و غوره به ميمنت اسم جميل ، و بالندگى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nقطعه‌هاى گوناگون و متجاور زمين با نوشانيدن آب . . . مىفرمايد :\r\n « إِنْ تَعْجَبْ فَعَجَبٌ قَوْلُهُمْ أَ إِذا كُنَّا تُراباً أَ إِنَّا لَفِي خَلْقٍ جَدِيدٍ » ؛ \r\nاگر مىخواهى از چيزى ، تعجب كنى ، همانا گفتار اين منكران ، خلق جديد شايسته تعجب است .\r\nاينان از وقتى كه در تخته‌بند زمان و مكان واقع شده‌اند ، از شش جهت ، آفرينش جديد بدون وقفه آنها را احاطه كرده فراز و نشيب و يمين و يسار و خلف و امامشان ، لازال در خلق جديد است ، مع‌ذلك مىگويند :\r\n« آيا وقتى كه پس از مردن ، ما خاك شديم و از ما هر ذره خاك افتاده جايى ، آيا در آفرينش جديدى در مىآييم ؟ » و به عبارت ديگر چنين مىگويند :\r\n از روى حقيقتى نه از روى مجاز * ما لعبتگانيم و فلك لعبت باز\r\nبازيچه همى كنيم بر نطع وجود * افتيم به صندوق عدم يك‌يك باز \r\nيعنى اين كوردلان ، مىبينند كه در اين نشئه ، سنت خلق جديد ، بدون وقفه ، مستمر و جارى است با اين‌كه چنين نظامى مشهود آنان است ، در مقام انكار بعث و مرحلهء خلق جديد اخروى بر مىآيند ، جاى شگفتى است كه :\r\n چشم باز و گوش باز و اين عمى * حيرتم از چشم‌بندى خدا \r\nآرى  « فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ » . \r\n2 - و در سورهء مباركهء « ق » نيز بعداز دگرگونى جارى در طبيعت و آفرينش سيال و متدرج مىفرمايد :\r\n « أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ » . \r\nآيا ما از خلق و آفرينش نو - كه بدون هيچ وقفه‌اى در طبيعت جارى است - ناتوان بوده‌ايم ؟\r\nبلى اين كوردلان ، از درك نظام مشهود خلق جديد ، در لباس و حجابى ، مستورند ! » به سنت حيلوله مبتلا گرديده‌اند :  « أَنَّ اللَّهَ يَحُولُ بَيْنَ الْمَرْءِ وَ قَلْبِهِ »  .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو اما آيات صنف دوم ، بسيار و از همهء آنها به آيات اوايل سورهء مباركهء حج اكتفا مىكنيم ، زيرا اين آيات شريفه ، خلق جديد را در نظر وسيعى تبيين و توجيه مىنمايند :\r\n   « يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَ غَيْرِ مُخَلَّقَةٍ لِنُبَيِّنَ لَكُمْ وَ نُقِرُّ فِي الْأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ وَ مِنْكُمْ مَنْ يُتَوَفَّى وَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْلا يَعْلَمَ مِنْ بَعْدِ عِلْمٍ شَيْئاً وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ * ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ * وَ أَنَّ السَّاعَةَ آتِيَةٌ لا رَيْبَ فِيها وَ أَنَّ اللَّهَ يَبْعَثُ مَنْ فِي الْقُبُورِ » ؛   \r\nاى مردم اگر شما از بعث و خلق نوين بعداز مرگ در شك و ترديد هستيد ، هم‌اكنون نظام آفرينش جديد را در خودتان تبيين مىكنيم چه ما شما را از خاك آفريديم كه دگرگونى پذيرفت سپس در شكل جديد نطفه درآمده و تغيير يافت سپس علقه گرديد . سپس تبديل به خلق مضغهء تام و مضغهء ناقص شده ، اين خلق‌هاى جديد متتالى تبيين و برهانى است براى شما از جانب ما ، و ما آن نطفه‌هايى را كه مىخواهيم در ارحام مادران ، براى مدت معلومى ، مستقر مىسازيم سپس شما را در حالى كه كودكان و نوباوه‌هايى هستيد از تنگناى ارحام بيرون مىآوريم و براى بلوغ و رسيدن به توانايى و نيرومندى علىالدوام امدادتان مىكنيم و برخى از شما وفات مىيابد و بعضى ديگر به پيرى و عمرى كه ادراك در آن برهه كاستى مىگيرد رها مىگردد بدان‌گونه كه حتى دانسته‌هاى قبلى را از كف مىدهد . « و اين خلق جديد را در نگرش گسترده‌اى مىتوانيد بنگريد به اين تقرير » : زمين را خاموش و مرده مىنگرى ، هنگامى كه باران بر آن نازل مىكنيم بالنده مىگردد و نمو و فزونى يافته و از هر نوع گياه و گل و درخت و سنبل بهجت‌زا و مسرت‌آفرين مىروياند ، اين آفرينش جديد و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nسيال‌الهويه خود برهان است بر اين‌كه « اللَّه » فقط او حق مطلق است - / و ديگران با افاضهء او حق مىشوند - / و همانا اوست كه مردگان را جان مىبخشد و در كسوت خلق جديد در مىآورد ، و فقط اوست كه به همه چيز توانايى دارد ، و آن خلق جديد ساعت نام « يعنى رستاخيز » كه سعى در آمدن دارد ، آمدنى است ترديدى در آن نيست ، و فقط « اللَّه » است كه مردم را از گورستان بر مىانگيزاند .\r\nبيان اجمالى اين برهان معصوم از هر خطا ، بر اثبات خلق جديد مستمر بدين‌گونه است : بشر در محيط زندگى خويش مىبيند كه برخى از اجسام عارى از هرگونه حيات ، بالضرورة والعيان تغيير مىيابد و آفريدهء نوينى مىگردد ؛ مثلًا جوهر جمادى و غير نامى كه محصول خاك و مولود زمين است ، مانند غذاى معينى ، ممكن است تغيير پذيرد و به جوهر بالنده و نامى معينى ، تبديل شود ، و جوهر نامى مشخصى ، پذيراى دگرگونى شود ، و به حيوان مشخص و خلق جديدى مبدل گردد .\r\nبديهى است كه با فرض تعين قابل و مقبول ، نسبت ثابتى و اضافهء عينى بينشان برقرار است و به عبارتى : امكان وجود پديدهء مترقب‌الظهور ، قبل از ظهورش ، به گونه‌اى در قابل مفروض ، موجود است كه آن را به ممكن آتىالوجود ، مرتبط مىسازد ، و اين نسبت و امكان ، از حيث قرب و بعد و شدت و ضعف ، مختلف است ؛ مثلًا نسبت نطفه به حيوان نزديك‌تر و قوىتر از نسبت غذا به آن است و اين خود دليل است كه امكان و نسبت مذكور ، وجود عينى دارد نه صرف اعتبار عقلى است ، و چون نسبت نامبرده نسبت خارجى و عينى است ، لازمهء آن ، اتحاد منتسبين و تحقق آنها در ظرف وجود نسبت است چنان‌كه در مباحث وجود و عدم ثابت گرديده است .\r\nبنابراين ، ممكن مترقب‌الوجود ، داراى وجود واحد دو مرتبه‌اى است : مرتبهء ضعيف كه آثار مرغوبه‌اش بر آن مترتب نمىشود و مرتبهء قوى كه آثار مرغوبه‌اش بر آن مترتب مىگردد ، و چنانچه فرض كنيم : جوهر غذا ، قابل نطفه و نطفه ، قابل علقه و علقه ، قابل مضغه است ، براى جملگى يك وجود چهار مرتبه‌اى است كه سه مرتبهء آن\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبالقوه و يكى بالفعل است ، و با تأمل اندك روشن مىشود كه وجود مفروض ، وجودى است مشكك يعنى هر مرتبهء لاحقى آن ، قوىتر از سابقى است ، و سابقى نسبت به لاحقى ، قوه و ماده است ، و چنين وجود سيالى عين حركت است ، زيرا هر حدى از حدود آن ، خلق جديد است و معناى حركت همين است .\r\nنگاهى باريك به اين تبيين قرآنى كه به مجموعهء اجسام طبيعى گسترش مىدهد ، ترديدى به جا نمىگذارد كه خلق جديد مستمرالوقوع در جهان طبيعت ، از طريق كون و فساد يعنى حدوث صورتى متعانق با زوال صورت دگر به نحو خروج دفعى و آنى ، ممتنع است ، بلكه اين آفرينش تازه به تازه ، نو به نو جز از طريق حركت ، ممكن نيست ، پس مواد عالم طبيعت ، به صور حركات ، مصورند كه هر حدى از آن نوعى از انواع جوهرى است ، و چنان‌كه در محل خود ثابت گرديده كه وجود فىنفسه و وجود ناعتى در موضوعات جوهرى واحدند ، در اين صورت الزاماً متحرك عين حركت است ، و متحركات جوهرى در تحركشان عين حركاتند و جهان طبيعى علىالدوام در خلق جديد و آفرينش نوين نامتناهى است كه مبدأ قابلى اين آفرينش محيرالعقول قوه محض ، و غايت آن ، فوز به مقام تجرد است .\r\nنكتهء قابل توجه اين است كه قرآن كريم ، معاد و بعث را نقطهء پايان خلق جديد اعلام نفرموده بلكه در آن نشئهء جديد نيز آفرينندگىهاى نو به نو را در شكل‌هاى گوناگون اعلام فرموده است و اين آفرينندگى را شامل هر دو گروه از اهل سعادت و متفاوت دانسته و مىفرمايد :\r\n « وَ بَشِّرِ الَّذِينَ آمَنُوا وَ عَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الْأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً وَ لَهُمْ فِيها أَزْواجٌ مُطَهَّرَةٌ وَ هُمْ فِيها خالِدُونَ »  . « 1 »\r\n\r\n\r\n","description":"","footnote":"\r\n( 1 ) . بقره ، آيه 25\r\n","page_name":" 95 ","page_number":95},
  {"content":"\r\n\r\n « إِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ » . \r\nو ديگر آيات مربوطه و چرا چنين نباشد ؟ و حال آن‌كه واجب‌الوجود تبارك و تعالى ، نامتناهى الذات و نامتناهى الفيض است و وقوف افاضه در عنايات حضرتش مستلزم محدوديت است :  « وَ تَعالى عَمَّا يَقُولُونَ عُلُوًّا كَبِيراً » . \r\nمسئله « خلق جديد » از اهم مسائل فلسفه الهى است كه بحث در آن از ديدگاه حكمت متعاليه بسيار شيرين و مسرت‌انگيز است و حضرت استاد صالح المتألهين حجةاللَّه البالغة علامه طباطبائى قدس سره در يك مقاله كه ظاهراً سنگين‌ترين مقالات آن بزرگوار است ، به طرز بديعى بيان فرموده‌اند و آن را به نام « مقالهء قوه و فعل » نام‌گذارى نموده‌اند . چون آن مقاله عربى بود ، اين‌جانب براى بهره‌بردارى پارسى زبان‌ها ترجمه‌اى آزاد نموده‌ام ، لذا ترجمهء مقاله نامبرده را همراه عين مقالهء عربى كه از روى نسخه مخطوط استاد استنساخ نموده و مجدداً از نظر مباركشان گذشته و تصحيح فرموده‌اند ، به مؤسسهء محترم مطالعات و تحقيقات فرهنگى تقديم مىنمايم ، و توفيق طبع آن را به نحوى كه مطبوع خاطر ارباب كمال است براى مؤسسه مذكور از خداوند متعال مسئلت دارم .\r\nشايان ذكر است كه فصل اول از مقاله مذكور « در بيان غرض از اين مقاله » فصلى است طولانى كه از روش قدما پيروى شده به اين تقرير كه آنان امورى را در صدر كتابشان به نام رؤوس ثمانيه ذكر مىكردند : 1 . غرض ، 2 . منفعت ، 3 . عنوان و نام كتاب ، 4 . نام مؤلف يا واضع علم ، 5 . بيان سنخ علم ، 6 . مرتبهء آن علم در ميان علوم ، 7 .\r\nتقسيم محتويات كتاب به فصول و ابواب ، 8 . انحاء تعليميه كه شرح اين امور در محل مربوط ذكر شده است .\r\nاستاد بزرگوار - اعلىاللَّه تعالى مقامه‌الرفيع - در نخستين فصل اين مقاله غرض و باعث بر تحرير مقاله را همراه با تقسيم محتويات آن به فصولى ذكر فرموده‌اند كه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاشراف بر اين فصل اشراف بر همهء مسائل مقاله است و همچون دسته گلى دماغ‌نواز از مباحث خلق جديد است كه در حزمهء فصل اول دسته فرموده و نوازشگر مشام جان‌هاى اهل معرفت است و قبل از فصل اول ، سنخ و ريشه آن را بيان فرموده كه از شاخه‌هاى فلسفه الهى بر وتيرهء حكمت متعاليه است كه بر مشرب فلسفى صدرالمتألهين قدس سره اطلاق آن شهرت يافته است ولى اين تعبير در نمط دهم اشارات آمده و خواجه - عليه‌الرحمه - در تفسير آن بيانى دارد كه ترجمه آن چنين است :\r\n« مسئله امكان اطلاع بر جهان غيب بدين‌سبب از حكمت متعاليه است كه حكمت مشاء حكمت بحثى خالص است ، و اين مسئله و امثال آن را علاوه بر بحث و نظر ، به وسيلهء كشف و ذوق مىتوان تمام نمود ، بنابراين ، حكمت مشتمل بر اين امور نسبت به حكمت مشاء حكمت متعاليه است » اينك ترجمهء آزاد مقاله از نظرتان مىگذرد :\r\nمحمد محمدى گيلانى\r\nمهرماه 1363\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nمقاله در قوه و فعل\r\nدر اين مختصر خالص و برگزيدهء مباحث قوه و فعل از فلسفهء الهى و حكمت متعاليه و مسائل آن پيراسته از حشو و زوايد با اقامهء برهان بر آنها ، عرضه مىگردد ، و اين مختصر مقاله‌اى است واحد مشتمل بر ده فصل كه حدود هفتاد و پنج مسئله مربوط را در بر مىگيرد .\r\n\r\nفصل اول : در بيان غرض از اين مقاله\r\nانگيزهء ما در نگارش اين مقاله ، تبيين انقسام وجود مطلق به موجود بالقوه و موجود بالفعل است ، و مراد ما از موجود بالفعل ، موجودى است كه مطلق آثار مرغوبه از آن بر آن بار گردد ، و مراد از موجود بالقوه ، موجودى است كه آثار مرغوبهء در ظرف فعليتش بر آن بار نگردد . بديهى است كه حيثيت وجود ، عين حيثيت منشأيت آثار است ، بنابراين ، سلب ترتب آثار ، از موجود بالقوه همانا به اعتبار قياسش به موجود بالفعل است ، و گرنه فرض وجود ، فرض ترتب آثار است ، پس فعليت با مطلق وجود ، برابرى و همپايى دارد ، و بدين لحاظ ، موجود بالقوه خود از مصاديق موجود بالفعل است ، و فىنفسه داراى اثر است ، اگر چه با اضافه و قياس ، در مقابل موجود بالفعل قرار مىگيرد ، پس وجود كه مقسم است ، در انطباق معنايش بر افراد هنگام مقايسهء بعضى از آنها با بعض ديگر ، مختلف مىشود ، و اين اختلاف ، اختلاف تشكيكى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاست .\r\nولى بايد دانست كه اين‌گونه از تشكيك با تشكيك موجود بين علت و معلول مغايرت دارد ، زيرا براى هر يك از علت و معلول ، ماهيتى است مغاير با ماهيت ديگرى به خلاف ما بالفعل و ما بالقوه ، چه آن‌كه ما بالفعل بعينه نسبت به كمال آينده‌اش ، ما بالقوه مىگردد .\r\nاين معنا كه براى لفظ قوه و فعل بيان كرديم ، اصطلاح فلاسفه در اين باب است ، و حال آن‌كه عامه مردم ، لفظ قوه را ابتدائاً بر وصف شدتى كه بعضى از مبادى در آثار و افعال دارند ، اطلاق مىكرده‌اند ، مانند شدت آتش در گرم كردن و شدت آفتاب در درخشيدن ، و شدت مرد دلير ، در گير و دار .\r\nسپس گمان كردند كه فزونى در انفعال همانند فزونى در فعل است ، مانند شدت حرير در نرمى ، و شدت هوا در لطافت و رطوبت ، زيرا مىپنداشتند كه انفعال از قبيل فعل است ، چون هر دوى آنها وصفى قائم به موضوعند .\r\nو بعداز آن ، چون كيفيت فعل و انفعال را به حسب موارد از حيث زيادتى و نقصان ، مختلف يافتند ، معتقد شدند كه قوهء مبدأ فعل يا انفعال يك امر تشكيكى و از حيث شدت و ضعف ، مختلف است .\r\nهم‌چنين معتقد شدند كه اثر مطلقا چيزى انباشته و ذخيره شده در مؤثر است كه به هنگام تأثير ، افرازش كرده و به متأثر انتقال مىدهد ، همانند آب جوشان از چشمه كه در حوض مىريزد . پس تمام اين امور موجب شد كه اذعان كنند فعل و انفعال خارجى قبل از افراز از مبدأ ، در ضمن قوه ، وجودى نامتمايز داشته‌اند ، و بعداز افراز مناسب ، متميز مىشود و به اين ملاحظه گفته مىشد : « فلان اثر در قوهء كذايى است » .\r\nاين بود بيان سير تدريجى اطلاق لفظ قوه كه نمايانگر مأخذ اصطلاح فلاسفه است ؛ و چنين به نظر مىرسد كه نخست لفظ ما فىالقوه به موجودى كه آثار مترقبه‌اش بر آن بار نمىگردد ، اطلاق مىشده ، سپس در تلفظ توسعه داده ، و لفظ قوه و\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nما بالقوه را به جاى آن اطلاق نمودند ، و بعداز آن ، لفظ فعل را براى موجودى كه آثار مترقبه‌اش بر آن ترتب مىيابد اتخاذ و در مقابل قوه اصطلاح كرده چنان‌كه بيان نموديم .\r\nو ايضاً قوه را به معناى مبدأ فعل و به معناى مبدأ انفعال ، مصطلح ساخته ، و هر يك از اين دو را به اقسامى ( مانند : مبدأ فعل واحد يا مبدأ افعال گوناگون و على اى تقدير يا با شعور است و يا بدون شعور ، و مبدأ انفعال يا مبدأ انفعال يك چيز يا چيزهاى مختلف و به تقدير ثانى يا مع‌التناهى است يا غيرمتناهى ) تقسيم كرده‌اند كه از مقصد ما بيرون است .\r\nو حاصل آن‌كه ما بالفعل ، موجودى است كه آثار مطلوبه بر آن مترتب مىشود ، و ما بالقوه ، موجودى است كه آثار مرتبه فعليت بر آن مترتب نمىشود .\r\nپس ترتيب بحث ما در اين مقاله : نخست انقسام وجود را به موجود بالفعل و موجود بالقوه مبين مىسازيم ، و بعداز آن روشن مىكنيم كه هر موجودى از آن‌جا كه وجودش مبسوق به قوه است ، به ناچار وجودش سيال غير ثابت است ، و مقصودمان از سيلان وجود اين است كه در مورد مفروض ، موجودى ناقص به سوى تمام و كمال نسبى ( نه تمام و كمال مطلق ) خويش روى آورده است به اين تقرير :\r\nتمام و كمالى كه بدان متلبس شده ، پذيراى تقسيم است ، و هر قسم لاحقى ، تمام و كمال قسم سابق ، و سابقى مرتبهء ناقص آن است ، و هر قسمى نيز پذيراى تقسيم به كيفيت مذكور است و مع‌ذلك اجزاى مفروضه مجتمع‌الوجود نيستند ، پس كمال متلبس به ، وجودى است تدريجى و سيال و همان‌گونه كه هر جزئى از آن ، كمال نسبى و براى جزء سابق ، تمام و نسبت به جزء لاحق ، مرتبهء ناقص بوده است ، مجموع اجزاء نيز كمال نسبى و واسطه‌اى براى وصول به كمال ثانى و غايت مربوطه است .\r\nپس با توجه به آنچه دربارهء هويت اين كمال نسبى گفتيم ، و اين‌كه هويت آن هويت تدريجى و وجودش سيال است ، روشن مىگردد كه حقيقت اين كمال عين حركت\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاست ، زيرا حد حركت : « كمال اول لما بالقوة من حيث أنّه بالقوة » بر آن منطبق مىشود به اين توضيح :\r\nكمال به معناى حصول چيزى كه رافع قوه و نقص است ، و در فلسفه ، كمال اول و كمال ثانى ، در دو مورد استعمال مىشود : مورد اول : وجود امرى كه تمام ملاك نوعيت براى چيزى است ، مانند صور نوعيه و نفوس حيوانيه كه انواع به وسيلهء آنها فعليت مىيابند ، و در اين صورت ، هر يك از صور نوعيه و نفوس نسبت به ماده و متعلق خود كمال اول ، و آثار مترشح از آن كمال ثانى خوانده مىشود .\r\nو مورد دوم ، چنانچه حركتى براى جسم به سوى غايتى فرض كنيم ، وصفى كه جسم در حالى كه هنوز در امتداد مسافت است ، به خود مىگيرد ، كمال اول براى آن است ولى نه مطلقاً چنانچه صور نوعيه و نفوس بوده‌اند ، بلكه كمال اول بودنش از حيث ارتباطش به غايت كه وصول به آن كمال ثانى است مىباشد كه جسم نسبت به آن هنوز بالقوه است ، بنابراين ، وصف مزبور « حركت » جهت جسم كه هنوز نسبت به وصول به كمال ثانى بالقوه است ، كمال و فعليت نخستين بودنش با اين ملاحظه است ، به خلاف صور نوعيه و نفوس كه كمال اول بودنشان به چنين لحاظ و حيثيتى مقيد نبوده است .\r\nپس جسمى كه هنوز حركت نكرده داراى دو قوه است : قوهء اصل حركت ، و قوهء وصول به غايت . با حصول حركت ، قوه اول ، فعليت مىيابد و كمال اول براى جسم حاصل مىشود ، اما كمال اول بودنش از آن حيث است كه متعلق‌الوجود و مرتبط به غايت است و هنوز قوه وصول جسم بدان ، باقى مىباشد ، و با وصول به غايت قوه ثانى فعليت يافته ، و كمال ثانى براى جسم حاصل مىگردد .\r\nو حاصل كندوكاو ما در اين مقاله ، آن‌كه ذوات جواهر جسمانى و صفات آنها بدون هيچ وقفه‌اى در سير و حركتند ، و خلاصهء كمال در حركت اين است كه جهان طبيعى ، حقيقتى است وحدانى كه گوهر و ذاتش در هر آن ، متبدل و سيال است ، و صفاتش در\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nهمهء ابعاد در تغيير و دگرگونى است :\r\nاما سيلان و تبدل ذاتى جهان ، زيرا گوهر و حقيقت آن ، جوهرى است كه فعليتش همانا روى آوردن و توجه به كمال و تمامى است كه براى آن تقدير شده ، و هويت ذاتش ، حركت به سوى هويت و سيلان و آهنگ به سوى غايت ثابتى است كه منزه از قوه مىباشد ، و بنابراين ، گوهر و ذات جهان طبيعت ، بين قوهء محض و فعليت خالص است ، و خود با دگرگونى و تحول ذاتى بدون هيچ درنگ بين مراتب فعليات گوناگون از مرتبهء ضعف به سوى شدت روان است ، و اين فعليات گوناگون ، انواع مادى جهان طبيعى را تشكيل مىدهند ، و اين انواع به فعليت رسيده ، اگر چه به واقعيتشان و وجه تمايز و آمارشان چنان‌كه بايد دست نيافته‌ايم ، ولى با رهنمايى برهان روشن گرديده :\r\nكه برخى از اين فعليات ، صورتى بسيط بر مادهء بسيط و نخستين عالم طبيعت كه هويتش فقط قابليت وجود است قرار گرفته ، و همين ماده اولى در همين صورت متحرك است .\r\nو مجموع اين ماده و صورت ، خود جهت برخى از صور ثانية و فعليات ، ماده ثانية مىشود كه به اين صور و فعليت‌هاى طارى بر ماده ثانيه ، نوع و طبيعت اطلاق مىگردد .\r\nو پاره‌اى از فعليت‌ها هستند كه شمارى از طبايع فعليت يافته را با حفظ فعليتشان جهت خويش ماده قرار داده و خود صورت مجموع شده و آنها را در پوشش وحدت نوعى در مىآورد ، و افعال گوناگونشان را فعل واحدى براى خويشتن مىگرداند ، و اين فعليت و صورت كه با طبايع مختلف ، افعال گوناگون را انجام مىدهد نفس ناميده مىشود .\r\nو بالجمله ، جوهر عالم جسمانى علىالدوام در حركت اشتدادى و تصاعدى جهت اكتساب صورتى فوق صورتى و فعليتى تمام‌تر از فعليتى است ، و در هر موردى كه حركت به زوال صورتى از صور فعليه در طى مسافت منقطع مىشود ، اين\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nانقطاع به معناى پايان يافتن قوه و استعداد صورت زائله ، و تحقق وجود مجردى مناسب از براى آن است و طبعاً مادهء مركوبش به فعليت سابق خود بازگشته و حركتش را ادامه مىدهد .\r\nشايان ذكر است كه رجوع ماده به فعليت سابقش در استمرار حركت ، به اين معناى نيست كه فعليتش بعداز نابودى به وجود مىآيد ، بلكه به اين معناست كه فعليت آن در حين تلبس به صورت زائله ، مقهور و مخفى بوده و با ارتحال صورت مزبور از ستار ظاهر مىشود ، پس معناى عودت ماده به فعليت سابق ، ظهور بعداز خفاء است ، و نتيجه آن‌كه ، حركت عالم جسمانى دائماً موجودات مجردى از سنخ صورش پرورانده و ذخيره مىنمايد .\r\nو اما سيلان و تبدل عالم جسمانى از جهت اعراض ، بدون استثناء همهء اعراض در هر آنى بعد آنى ، متبدل و سيالند ، ولى بعضى از اين حركات ، حركات اوليه‌اند كه اعراض ، به پيروى از سيلان جسم ، حقيقة با آنها سيال و دگرگونند ، و اينها همان اعراضى هستند ، كه ما آنها را ثابت مىپنداريم ؛ مثلًا :\r\nجوهر مادى كه در ذات و گوهر خويش ، روان و متحرك است ، به تبع اين حركت و سيلان ، حركت‌هاى نامحسوسى ، براى آن ، در مكان و وضع و مانند اينها خواهد بود ، اگر چه از مكان محسوس خود ، به مكان چنانى منتقل نگردد و نسبتش با اشياء مجاورش تغيير نيابد .\r\nبرخى ديگر از اين حركات ، حركات ثانويه‌اند كه اجسام به گونهء حركت در حركت با آنها متحرك است ، و اين‌گونه حركات ، رابط حركتى به حركتى ، و موضوع را از گونه‌اى از حركت ، به گونه‌اى ديگر مثلًا : موضوع را از وضعى به وضعى ديگر منتقل مىنمايد ، و مبدأ و منتهى نيز متبدل و سيال است .\r\nاين‌جاست كه روشن مىشود : موجود ، به موجود سيال و ثابت منقسم مىگردد ، و نيز روشن مىشود : هر موجودى كه وجودش ثابت است ، مبراى از قوه و ماده است ، و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nهر موجود متحرك داراى قوه و ماده است ، و هر موجودى كه قوه و ماده ندارد ، حركت در آن نمىباشد .\r\nسپس در فصل سوم بيان خواهيم نمود كه حركت منقسم مىگردد به حركت توسطيه و حركت قطعيه و مقصود از اين تقسيم اين است كه حركت در ذات خود ، داراى دو حيثيت واقعى مىباشد : يكى از آن دو ، حيثيت ثبوت و قرار است ، كه به اين اعتبار ، تقسيم‌ناپذير و بدون اجزاء است ، و در اين صورت ، حركت توسطيه ناميده مىشود ، چه آن‌كه حيثيت ملحوظ در اين اعتبار ، صرف توسط بين مبدأ و منتهى است و انتسابش به حدود و اجزاى مسافت منظور نمىباشد .\r\nو حيثيت ديگر ، حيثيت سيلان و عدم قرار است ، كه به اين اعتبار تقسيم‌پذير به اجزاى بىپايان است و به حكم عدم قرار ، اجزاى مفروضه ، مجتمع در وجود نيستند ، و در اين صورت ، حركت قطعيه خوانده مىشود ، زيرا حيثيت ملحوظ در اين اعتبار ، تقطيع آن به اجزاء و حدود مسافت مورد انتساب است .\r\nو حركت قطعيه به اين معناى ، غير حركت قطعيهء مجتمع‌الاجزاء در موطن خيال است ، زيرا بديهى است ، چنين معنايى ، يك امر وهمى بوده و در خارج واقعيتى ندارد .\r\nبا اين بيان روشن مىشود : حدى كه براى حركت گفتيم و آنچه كه مقتضاى آن است همانا براى حركت قطعيه بالذات ، و براى توسطيه بالعرض است .\r\nو پس از آن در فصل چهارم ، تبيين مىكنيم كه جواهر متحركة ، حركات و متحركاتند ، يعنى وصف جوهرى و سيلان صورت كه نفس حركت است ، خود متحرك و موصوف است ، زيرا وصف مذكور كه موجود ناعتى است در جواهر متحركه عين وجود فىنفسه و لنفسه است ، و به طور ضابطه بايد گفت : وجود جوهرى براى هر چيزى نفس همان چيز است ، به خلاف وصف عرضى كه وجود فىنفسه در آن ، لغيره يعنى نعت براى موضوع است .\r\nو ايضاً روشن مىكنيم كه فاعل محرك در همهء حركات ، غيرقابل متحرك است ، و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nايضاً بيان خواهيم نمود كه متحرك در جملگى حركات همان موضوع به معنا اعم است ، به اين تقرير كه در جواهر ، ماده و در اعراض موضوعات آنهاست ، و اين‌كه اعراض در وجود تابع جواهرند ، و از هر مقوله‌اى باشند بدون استثناء متحرك به حركت جوهرند .\r\nو آن‌گاه در فصل پنجم بيان مىكنيم كه حركت جوهريه ، حركتى است اشتدادى ، مشكك نه متشابه متواطى ، و مقصود ما از تشكيك و اشتداد ، اين است كه هر حدى از حدود آن ماهيت جوهرى خاصى است كه وجودش براى قوه سابق بر خود ، فعليت ، و خود يعنى مجموع اين قوه و فعليت ، براى فعليت لاحق ، قوه است ، و به عبارتى :\r\nجملگى ماده و صورتش ، مادهء صورت لاحق است .\r\nو بر اين‌گونه از حركت ، حركت مشكك غيرمتوالى اصطلاح مىكنيم و بسا كه همين در لسان اصحاب برهان به لبس بعد لبس در مقابل خلع ولبس ، تعبير مىشود ، و از اين بيان روشن مىشود :\r\nهر حدى ، قوه‌اش همانا حد سابق بلافصل آن است و اما حد سابق مع‌الفصل به هيچ‌وجه قوه آن نيست .\r\nو ايضاً : توجه چنين حركتى از مرتبه شدت به سوى مرتبه ضعف بلامعنا و غيرمعقول است .\r\nو ايضاً : معناى انقطاع حركت و بطلان هر حدى از حدود آن ، تجردش از ماده است . كه در اين صورت ماده باقىمانده به فعليت سابقش عودت نموده و به حركت خود به سوى غايت مقدرش ادامه مىدهد .\r\nو ايضاً : حركات اعراض كه تابع جوهرند ، حالشان ، حال جوهر است در حركت اشتدادى .\r\nو ايضاً : حركت متشابه متواطى ، مصداقى براى آن وجود نخواهد داشت .\r\nو ايضاً : حركت متوقف بر مبدأ و غايتى است ، و نيز امورى ديگر به همين مناسبت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nروشن مىشود .\r\nسپس در فصل ششم روشن مىكنيم كه معناى وقوع حركت در مقوله‌اى ، مانند مقولهء كم و كيف و امثال آنها ، وقوع حركت در وجود ناعتى « لغيره » آنهاست نه در وجود « فىنفسه » آنها ؛ و انتساب نفس مقولات به حركت در گفتارمان : « حركت در مقولهء كذا » انتسابى است بالعرض و مصحح اين نسبت همانا اتحاد وجود ناعتى « لغيره » آنها با وجود « فىنفسه » آنهاست .\r\nلازمهء وقوع حركت در وجود ناعتى و اشتداد آن ، تحقق انواع نامتناهى بالقوه است ، و نوع اخير به معناى نهايت حركت ، براى انواع مفروضه ، هرگز فعليت پيدا نمىكند و با اين تقرير روشن مىشود :\r\nمعناى انقسام حركت به آنات و يا به اقسام آنىالوجود ، اين است كه تقسيم ناپذيرى هر يك از اقسام مفروضه ، همانا نسبت به سنخ حركتى است كه مقسم آنها مىباشد ، و اما به جهت ديگرى ، ممكن است تقسيم‌پذير شود .\r\nايضاً : روشن مىشود كه وقوع حركت در حركت جائز است ؛ به اين معنا كه اتصاف جسم به حركت و خروج تدريجى از قوه به فعل ، تدريجى باشد كه در اين صورت ، تدريج به وسيلهء تدريج موجود مىگردد ؛ يعنى تدريج اگر چه مىبايستى به ثبات و قرار منتهى شود ولى لازم نيست بلاواسطه باشد - / چنان‌كه خواهد آمد .\r\nبلكه جائز است كه چيزى به خروج تدريجى متصف شود و اتصاف آن به خروج تدريجى نيز تدريجى باشد ، و در همين مرتبه مثلًا به ثبات و قرار ، متصف گردد النهاية به معناى ثبات تدريج و قرار عدم قرار .\r\nاز اين بيان نتيجه گرفته مىشود ، كه وقوع حركت در حركت ، بطؤ و كندى حركت را نتيجه مىدهد ؛ به اين معنا كه بطؤ همان تركب حركت است ، و وقوع سرعت و بطؤ در حركت‌ها مستند به بساطت و تركب حركت مىباشد ، و غايت هر يك از اين دو ، بالقوة و نهاية متصل به ثبات و قرار است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآن‌گاه در فصل هفتم ، حال حركات ثانيه را تبيين مىكنيم ، به اين توضيح كه ما مىپنداريم اجسام طبيعى در ذات و گوهر خويش ، ثابت بوده ، و دگرگونى ندارند و هم‌چنين شمارى از عرض‌هاى لازم‌الوجودشان را ، ثابت و بدون تغيير مىانگاريم ، در صورتى كه تعدادى از حركت‌هاى گوناگون را بالضرورة رؤيت مىكنيم ؛ مثلًا انتقال از وضع مكانى ، به وضع ديگرى ، و از وصف كيفى به وصف ديگرى ، و از مقدارى به مقدارى ديگر ، بالبداهة در معرض احساس همهء ماست .\r\nچون با اقامهء برهان ، اثبات نموديم كه اجسام طبيعى ، در گوهر و ذات خود ، متحرك و سيال و اعراض لازم‌الوجودشان نيز به تبع آنها دگرگونند اگر چه با وهم موافق نيست ، اين پرسش موقعيت دارد : حال اين حركت‌هاى محسوسه كه مبدأ و غايتشان حركت مىباشد ، چگونه است ؟\r\nآيا اين حركت‌هاى ثانيه ، مستند به طبيعت است ؟ چنان‌كه حركت‌هاى اوليه به طبيعت استناد دارد .\r\nپس به همين مناسبت بيان مىكنيم كه حركت‌ها به حركت طبيعى ، و قسرى ، و نفسانى منقسم مىشود ولى چون حركت قسرى به طبيعى بر مىگردد ، پس حركت به دو قسمِ : طبيعى و نفسانى تقسيم مىشود .\r\nو اما حركت ثانيه طبيعى كه به بعضى از اعراض اختصاص مىيابد و حدوث آن با نابودى برخى ديگر از اعراض با نسبت محفوظى همراه است ، كاشف از اين است كه اين‌گونه از حركات به نحو تبدل بعضى از اعراض به بعضى ديگر انجام مىگيرد ، و بطلان و ثباتى در كار نيست ، چه آن‌كه در دگرگونى همهء اعراض اعم از مختلف‌النوع و متحدش ، نسبت ثابتى را مىيابيم ؛ به اين معنا كه هرگاه عرضى از يك‌جانب به فراز قلهء فزونى و اشتداد روان گردد ، جانب ديگرش به ژرفاى كاستى و ضعف مىگرايد ، و اين معنا در اقسام كيفيات و كميات و اعراض نسبيه شايع و ذايع ، و نشان دهنده نحوى از پيوستگى و اتحاد در اوصاف و اعراض جسم طبيعى يعنى در وجود ناعتى آنها ( نه در\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nوجود فىنفسه و نه در ماهيت آنها ) برقرار است ، پس اعراض بعضى از آنها به بعضى ديگر متبدل مىشود ؛ همانند سهم مثلث كه نمودار ارتفاع است ، هر اندازه در ارتفاع فزونى يابد از فراخى زاويهء رأس كاسته مىشود و بنابراين اين فزونى در بُعدى ، همراه با كاستى در بُعد ديگر است ، چنان‌كه جسم مؤثرى هر اندازه فاصلهء آن از منفعل و متأثرش بيشتر شود ، تأثير آن كاستى مىپذيرد ، پس نقصان در تأثير ، همراه با زيادى بُعد و فاصله است و به تعبيرى ، جائز است فزونى در جانبى مايهء تبدل جانب ديگر گردد ، و اين معنا ، يعنى پيوستگى در حركات ثانيه و ارتباط اعراض مختلفه و تبدل بعضى به بعضى ديگر ، اگر چه مذهب هيچ‌يك از پيشينيان از اصحاب برهان نبود ، نظير تعدادى از مسائل گذشته كه مورد توجه آنان واقع نگرديده است ، ولى حق ، ركن و تكيه‌گاه است نه غير آن .\r\nبا اين بيان روشن مىشود : حركت تضعفى مثل حركت جسم از حرارت به برودت ، بالعرض موجود است و حركات ثانيه به نحو حركت در حركت است ، و حركت‌هاى نفسانى همانا با تسخير مواد مربوطه است . و امور ديگرى به تناسب روشن مىگردد ، و ايضاً ثابت مىشود كه حركات اوليه ، سكونى در مقابلشان نيست و در حركت‌هاى ثانيه ، سكون نسبى موجود است .\r\nپس از آن در فصل هشتم ، معناى زمان و وجودش و وجود « آن » كه ملحق به زمان است و ساير احكام مربوطه را بيان مىكنيم و به دنبال آن در فصل نهم حقيقت سرعت و بطؤ و اين‌كه واقعيت آنها بساطت حركت و تركيب آن است ، روشن مىشود ، و خواهيم تبيين نمود كه تركيب مذكور ، تحليلى ، و تقابل بين سرعت و بطؤ نسبى و اضافى است نه حقيقى .\r\nسپس در فصل دهم ثابت مىكنيم كه سكون ، معناى عدمى و تقابل بين آن و حركت از قبيل تقابل ملكه و عدم است و بالطبع در موجودات مجرد از ماده ، حركت و سكون نيست و در اين هنگام مقاله را پايان خواهيم داد ، واللَّه‌المستعان .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nفصل دوم\r\nبرخى از انواع جوهرى موجود در محيط زندگى بشر ، بالضرورة قابل است كه تغيير يافته و غير خود شود ؛ مثلًا جوهر جمادى و غيرنامى مانند غذاى معينى ممكن است تغيير پذيرد و به جوهرى بالنده و نامى معينى تبديل شود ، و جوهر نامى مشخصى پذيراى دگرگونى گردد و به حيوان مشخصى تبديل شود .\r\nبديهى است كه با فرض تعين قابل و مقبول ، نسبت ثابتى و اضافهء حقيقى و خارجى بينشان برقرار است و به عبارتى :\r\nامكان وجود ، پديدهء مترقب‌الظهور ، قبل از پيدايش و ظهورش ، به گونه‌اى در قابل مفروض داراى وجود حقيقى و عينى است ، به اين تقرير كه امكان مذكور از اعتبارات عقليه محضه نمىباشد ، بلكه خود يك نوع عرضى است خارجى و قائم به موضوع كه آن را به ممكن آتىالوجود مرتبط مىسازد ؛ و در حقيقت وجود رابط بين موضوع خويش و ممكن آتىالوجود ، و از سنخ نسبت متكرر قائم به طرفين يعنى موضوع و ممكن است ، النهاية نسبت قائم به موضوع همانا امكان تبدلش به ممكن آتى ، و نسبت قائم به ممكن آينده ، همان امكان موجوديتش در موضوع است . « 1 »\r\nو حاصل آن‌كه با فرض تعين قابل و مقبول ، وجود نسبت و اضافه بينشان از افتراضات وهيمه نبوده بلكه ناگزير در خارج از ذهن و ظرف اعتبار ، داراى وجود عينى و حقيقى است و نبايد با امكان ذاتى كه يك امر اعتبارى عقلى محض است اشتباه شود .\r\nبه علاوه نسبت يادشده را از حيث قرب و بعد و شدت و ضعف مختلف مىيابيم ؛\r\n\r\n\r\n","description":"","footnote":"\r\n( 1 ) . صدرالمتألهين مىنويسد : « كلّ مادّة بما هي مادّة لها قوّة أن يصير بالفعل شبئاً لاعلى أن يوجد ، و إمكان الصورة هو أن يوجد لاعلى أن يصير بالفعل شيئاً ، فإنّها هي فعل » ( الاسفار ، ج 3 ، ص 52 )\r\n","page_name":" 109 ","page_number":109},
  {"content":"\r\n\r\nمثلًا نسبت نطفه به حيوان نزديك‌تر و قوىتر از نسبت غذا به آن ، چنان‌كه نسبت علقه به حيوان ، نزديك‌تر و قوىتر از نسبت نطفه به آن است ، و اين خود دليلى است روشن بر وجود نسبت و امكان نامبرده ، زيرا اگر در خارج موجود نمىبود ، به اوصاف مزبوره خارجى متصف نمىگرديد .\r\nو شايان توجه آن‌كه ، جوهر حامل امكان و نسبت ، هر اندازه دور تر باشد ، عدم تعين و ابهامش بيشتر و برعكس هر اندازه نزديك‌تر باشد تعينش بيشتر و ابهام آن كمتر است ؛ مثلًا :\r\nنسبت غذا به صورت‌هاى ممكن آتىالوجود متكثر است ، زيرا همان‌گونه كه در غذاى مفروض امكان نطفهء آدمى است ، امكان نطفهء انواع ديگرى از حيوان نيز مىباشد و برعكس هنگامى كه به صورت نطفهء آدمى فعليت يابد ، امكان ساير نطفه‌ها زائل مىشود ، و در جهت انسان شدن متعين مىگردد ، و اين ابهام و تعين همانند قرب و بعد جهت نسبت ، اوصافى است خارجى ، نه پندارى و ذهنى .\r\nو چون نسبت مذكوره ، خارجى و قائم به طرفين است ، لازمهء چنين نسبت و رابطى چنان‌كه در مباحث وجود و عدم گذشت ، اتحاد طرفين و تحقق‌شان در ظرف نسبت است ، پس ممكن مترقب‌الوجود با موضوع ، وجود دارد ، ولى وجودى كه همه آثار مترقبه بر آن مترتب نيست ، پس براى مقبول وجود واحدى است كه داراى دو مرتبه است : مرتبهء ضعيف كه همهء آثار مرغوبه‌اش بر آن مترتب نمىشود و مرتبهء قوى كه همهء آثار مرغوبه‌اش بر آن بار مىگردد ، و اين مرتبهء ضعيف را وجود بالقوه ، و مرتبهء قوى را وجود بالفعل مىناميم ، و ناچار مقبول با وجود بالقوه‌اش با مقبول به وجود بالفعلش موجودى است متصل واحد ، و گرنه ، نسبت مفروض‌الوجود باطل مىشود و مستلزم خلف است .\r\nهم‌چنين مقبول با وجود بالقوه‌اش با قابل ، به وجود واحدى موجودند ، و گرنه ، لازم مىآيد كه هر يك داراى وجود علىحده‌اى باشند ، كه در اين صورت نيز نسبت\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمفروض‌الوجود باطل مىشود كه لازمهء آن خلف است .\r\nبنابراين ، وجود قابل و وجود مقبول بالقوه و وجودش بالفعل جملگى وجود واحدى هستند داراى مراتب مختلفه كه وجه امتيازشان بعينه همان وجه اشتراكشان مىباشد ، پس اين وجود واحد مختلف‌المراتب وجودى است مشكك ؛ اگر چه از قبيل تشكيك متعارف موجود بين علت و معلول نيست ، زيرا براى هر يك از علت و معلول ماهيتى است مغاير با ماهيت ديگرى ، به خلاف ما بالفعل و ما بالقوه چه آن‌كه ما بالفعل بعينه نسبت به فعليت لاحق ما بالقوه است . و چنانچه در مانحن‌فيه فرض كنيم :\r\nجوهر قابل مثلًا نطفه و مقبول آن علقه ، و خود قابل نيز مقبول جوهر غذا ، و مقبولش يعنى علقه نيز قابل جوهر مضغه است ، براى جملگى يك وجود بالفعل داراى چهار مرتبه كه سه مرتبه از آن بالقوه است مىباشد ، پس در اين مورد ، وجود مفروض وجودى است واحد و مشكك و سنخ تشكيك در اين‌جا مغاير با سنخ تشكيك در مراتب طولى وجود است ، زيرا تشكيك در آن‌جا به اين معناست كه هر مرتبهء فوق ، مقوم و علت براى مرتبهء بعد از خود مىباشد ، و براى هر يك از آنها ماهيت جداگانه‌اى است .\r\nو چون با بيان گذشته مبين گرديد : موضوع قابل با وجود بالقوهء مقبول كه طرفين نسبت و اضافه‌اند ، در ظرف تحقق نسبت يعنى خارج ، با هم متحد ، و به وجود واحدى موجودند ، بىپايه بودن شبههء دوران نسبت بين موجود و معدوم كه دامن‌گير بعضى از محققين « 1 » شده و براى حل آن به چاره‌جويى دست يازيده به خوبى روشن مىشود .\r\nو از آن‌جا كه هر مقبول بالفعل ، وجود بالقوه‌اش ، فرضاً و ضرورتاً قائم‌الذات به فعليت سابق است كه از آن عدم فعليت مقبول انتزاع مىشود ، پس طبعاً هر مرتبه‌اى از\r\n\r\n\r\n","description":"","footnote":"\r\n( 1 ) . نك : اسفار ، ج 3 ، ص 53\r\n","page_name":" 111 ","page_number":111},
  {"content":"\r\n\r\nمراتب وجود مفروض و هر حدى از حدود فعليت‌يافتهء آن ، جهت فعليت سابقش كه موضوع قوه و منشأ انتزاع فقدان وجود بالفعلش بوده كمال و فعليت ، و نسبت به مرتبه و حد لاحقش ، بالقوه و مرتبطالذات است ، و عليهذا وجود چنانى ، كمال اول براى جسم مترقب‌الوصول به غايت است ، و كمال اول بودنش ، از حيث تعلق وجودش به غايت ، و بقاء قوه وصول جسم به آن است كه با فعليت وصول ، كمال ثانى حاصل مىگردد چنان‌كه در فصل اول بيان شد .\r\nپس وجود مفروض‌المراتب ، عين حركت و سيال‌الهويه و تدريجى است ، زيرا حد حركت بر آن منطبق مىشود ، و ما به الاشتراك و متحرك در اين حركت را ماده و موضوع ، و ما به الاختلاف را صورت و حد نام‌گذارى مىكنيم ، و هر حدى به لحاظ حد بودنش كه لحاظ به شرط لائى است با حد ديگرى ، قابل جمع نيست ، و هم‌چنين قوه حدى را كه در بر گرفته با غير آن ، اجتماع‌ناپذير است ، و به ناچار هر حدى ، قوه‌اش همانا حد قبلى بلافصل آن است و اما حد قبلى مع‌الفصل به هيچ‌وجه قوهء آن نيست .\r\nپس هر موجود بالفعل داراى قوه ، وجودش سيال و تدريجى است ، و عكس نقيضش آن‌كه ، هر موجود دفعى غير سيال و ثابت ، مشتمل بر قوه نبوده و به عبارت روشن : وجود ثابت بدون ماده است .\r\nسپس كلام و گفت‌وگو در اعراض از آن جهت كه وجود و دگرگونى آنها تابع معروضات و موضوعاتشان مىباشد ، اجمالًا نظير كلام و گفت‌وگو در جواهر است كه تفصيل آن در بحث‌هاى آينده مىآيد .\r\nبا توجه به آنچه كه بيان گرديد ، روشن مىشود كه هر موجود داراى حركت ، داراى ماده است ، و هر موجود بدون ماده ، بدون حركت است ، و نيز از بحث‌هاى مذكور در اين فصل روشن شد كه وجود منقسم مىگردد به ثابت و سيال و به ما بالفعل و ما بالقوه .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nفصل سوم\r\nحركت داراى دو اعتبار است : اول آن‌كه حيثيت وقوع متحرك بين مبدأ و منتهى مورد لحاظ و اعتبار قرار گيرد ، به نحوى كه هر حد و آنى از حدود و آنات مسافت فرض شود ، متحرك نه قبلش و نه بعدش در آن حد و آن نبوده است ، حركت به اين معناى حركت توسطيه ناميده مىشود .\r\nبا چنين اعتبار و لحاظ ، حركت يك امر بسيطى است كه هيچ‌گونه نسبت با حدود مسافت نداشته و پذيراى تقسيم و تجزيه نيست ، چه آن‌كه ملحوظ به اين اعتبار ، حيثيت ثبات تدريج و قرار سيلان من بين مبدأ و منتهى است ، و فرض « 1 » حدود و آنات در اين اعتبار مانند وصف وقوع بين مبدأ و منتهى از باب توصيف است كه بدين‌وسيله به ويژگى حال حركت اشاره شود ، نه از باب تحديد تا گفته شود : فرض حدود و آنات مصحح انقسام و انقسام از اوصاف حركت قطعيه است نه توسطيه .\r\nدوم آن‌كه حيثيت وقوع متحرك بين مبدأ و منتهى با انتسابش به هر حد و آنى از حدود و آنات مسافت ، مورد اعتبار و لحاظ قرار گيرد ، بديهى است كه لازمهء اين اعتبار ، جواز انقسام حركت به اجزاء ، و گذرايى و دگرگونى و سيلانى بودن آن است ، زيرا ملحوظ به اين اعتبار ، تدريجى بودن وجود ، و خروجش از قوه به فعل ، به نحو سيلان است كه طبعاً هر حدى از حدودش ، فعليت قوهء سابقش ، و قوهء فعليت لاحقش مىباشد ، و حركت به اين معناى حركت قطعيه ناميده مىشود . و اين هر دو اعتبار و حيثيت ، واقعيت عينى داشته و در خارج موجودند ، و اما حركت قطعيه به معناى متصل ممتد مجتمع‌الاجزاء در خيال كه از گذرايى متحرك در خارج ، صورت آن در خيال مرتسم مىشود ، بديهى است كه يك امر وهمى بوده و در خارج واقعيتى ندارد .\r\n\r\n\r\n","description":"","footnote":"\r\n( 1 ) . تعليق استاد ، بر اسفار ، ج 3 ، ص 32\r\n","page_name":" 113 ","page_number":113},
  {"content":"\r\n\r\nمسائلى كه در اين فصل به ثبوت رسيده :\r\nالف ) حركت در عين آن‌كه وجودى است تدريجى و سيال ، داراى حيثيت ثبات است كه همان ثبات تدريج و قرار سيلان است و به اين اعتبار حركت توسطيه خوانده مىشود .\r\nب ) اعتبار حصول وجودش با تدريج ، و خروجش از قوه ، به فعل به نحو سيلان ، كه طبعاً انتسابش به حدود مسافت ملحوظ است ، و به اين اعتبار حركت قطعيه خوانده مىشود .\r\n\r\nفصل چهارم\r\nتأمل و تدقيق در تبيينى كه راجع به تحول انواع جوهرى از طريق قوه و فعل و اين‌كه هر حدى قوه‌اش حد سابق بلافصل آن بوده ، عرضه داشتيم ترديدى باقى نمىگذارد كه انقلاب عناصر به يكديگر و كون و فساد به معناى حدوث صورتى و زوال ديگرى به نحو خروج دفعى و آنى ممتنع است ، و مضافاً بر آن « 1 » ، لازم مىآيد كه هيولى از صورت ، عريان شود ، زيرا انقلاب عنصر آب مثلًا به هوا ، مادامى كه صورت آب به كلى زائل نگرديده ممكن نيست . پس به ناچار ، حدوث صورت هوا در هيولاى آب ، بعد از فساد كامل صورت آب است ، و بنابراين ، بين فساد و كون مفروض ، هيولى عارى از صورت خواهد بود كه محال است .\r\nبا توجه به اين نكته ، چون كون و فساد در موضوعات مختلفه به نحو دفعى و آنى ، محال ، و ناگزير با تدريج انجام مىگيرند و به حركت برمىگردند ، پس مواد عالم طبيعت ، به صور حركات جوهرى ، مصور و ملبسند .\r\nو چون وجود فىنفسه و وجود لغيره « ناعتى » در موضوعات جوهرى كه وجود\r\n\r\n\r\n","description":"","footnote":"\r\n( 1 ) . اسفار ، ج 3 ، ص 178\r\n","page_name":" 114 ","page_number":114},
  {"content":"\r\n\r\nآنها از سنج وجود لنفسه است ، واحد ، يعنى وجود فىنفسه در جواهر ، وجود محمولى لنفسه بوده ، و وصف جوهرى و سيلان صورت وجود لغيره و نفس حركت است . پس در اين صورت الزاماً متحرك عين حركت و موضوعات جوهرى در تحركشان ، متحركات ، و در عين حال ، حركاتند .\r\nو به عبارتى : وصف سيلان صورت جوهرى كه عين حركت است ، خود متحرك و موصوف به حركت است ، زيرا وصف جوهرى مذكور كه وجود لغيره و ناعتى بوده در جواهر متحركه عين وجود فىنفسه و لنفسه است ، پس ناگزير در اين مورد ، وصف ، عين موصوف ، و حركت ، عين متحرك است به خلاف وصف عرضى كه وجود فىنفسه آن ، لغيره يعنى نعت از براى موضوع است ، و از اين رو مقتضاى وقوع حركت در اعراض ، مغايرت بين متحرك يعنى ذات موضوع و بين حركت است .\r\nسپس متحرك ، اعم از آن‌كه عين حركت باشد چنان‌كه در حركت جوهريه است و يا غير حركت باشد ، چنان‌كه در حركت عرضيه است ، عين فاعل محرك نيست :\r\nاما در جواهر ، زيرا اگر محرك ، عين متحرك باشد ، و متحرك نيز چنان‌كه گذشت عين حركت است لازم مىآيد شىء واحد علت فاعلى خويش گردد كه محال است ، پس به ناچار فاعل محرك در حركات جوهريه ، غير قابل متحرك است ، النهايه فاعل وجود بعينه همان فاعل حركت است ، چه آن‌كه وجود سيال و حركت يك چيز است .\r\nو اما در اعراض ، اگر چه متحرك در آنها غير حركت است ، ولى حيثيت متحرك بودن ، حيثيت قبول حركت كه كمال آن است مىباشد ، و چنانچه عين همين حيثيت ، حيثيت محرك بودن و فاعل حركت باشد ، لازم مىآيد كه شىء واحد ، به حيثيت واحده ، قابل و فاعل و بالقوه و بالفعل باشد كه استحالهء آن در مباحث علت و معلول مبرهن گرديده است .\r\nوانگهى در محل خود ثابت شده كه هر نوع حقيقتى تام ، مبدأ فاعلى « به معناى فاعل ما به واسطه ، نه فاعل به معناى ما منه‌الوجود » براى همهء اعراض لاحقهء خويش\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاست ، و بنابراين ، اگر در عرضى از اعراض ، حركت واقع شود ، متحرك بدان حركت همانا نوع از جنبهء قوه و ماده خويش است و محرك به معناى فاعل ما به ، نيز همان نوع از جنبهء فعليت و صورتش مىباشد ، مثلًا :\r\nفاعل حركت‌هاى انسان ، صورت وى ، و متحرك و موضوعش ، ماده وى يعنى حيوان ، و فاعل حركت‌هاى حيوان ، صورت آن ، و متحرك و موضوعش ، نامى و نبات است و بر همين قياس ، تا به نوع اول منتهى شود كه فاعلش صورت آن ، و ماده‌اش ماده اولى يعنى هيولى است ، اين بوده ، تحليلى كه درباره فاعل و قابل حركت در اعراض به عمل آمد ، و با اين بيان ، ظاهر مىشود كه متحرك در جوهر نيز همان ماده است ، پس در حركت جوهريه ، ماده در صور مربوطه‌اش متحرك است و علىهذا ، متحرك دائماً موضوع به معناى اعم ، نسبت به صورتش مىباشد ، و فاعل محرك در جوهر همان فاعل وجود و در عرض موضوع آن است .\r\nبارى ، عرض عين عرضى است ، زيرا آنها دو حيثيت براى يك وجودند ، به اين تقرير : كه حيثيت اولى ، حيثيت وجود فىنفسه ، و حيثيت دومى ، حيثيت وجود لغيره و ناعتى است ، و وجود عرض به مقتضاى نسبت بين آن و موضوعش كه قبلًا روشن شد ، از مراتب وجود موضوع و با آن متحد است ، لذا حركت در جوهر مستتبع حركت بالذات در اعراض خويش از سنخ حركت خود مىباشد ، و حركت تبعى اعراض به واسطهء جوهر ، حركت بالعرض و مجازى نيست ، زيرا لازمهء آن ، ثبات وجود عرض و عدم تغير آن بالذات است ، و حال آن‌كه قبلًا تبيين گرديد كه هر موجود ثابتى ، غير مسبوق به ماده و قوه است و بديهى است كه بحث ما در اعراضى است كه وجود آنها مسبوق به قوه در موضوعاتشان مىباشد ، پس فرض حركت بالعرض در مانحن‌فيه مستلزم محال و خلف فرض است . و به علاوه معنايى براى تغير موضوع و معروض ، با فرض ثبات عرض ، نمىتوان يافت ، پس اعراض جسمانى از هر مقوله‌اى كه باشد همانند موضوعاتشان و به سنخ حركات و بر وفق آنها متحركند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nفصل پنجم\r\nاز بيان گذشته شناخت كافى حاصل گرديد كه در مورد حركت جوهريه ، ماده و صورت موجود است ، و در مباحث ماهيت ، شناخته شد كه جنس و فصل همان ماده و صورتند النهايه ، با اعتبار لابشرطيت ، و ماهيات نوعيه گاهى با ترتب طولى متنازل به سوى سافل ، از نوع عالى و متوسط تا به نوع اخير ، مترتب مىشوند ، و گاهى در عرض هم‌تحت جنس واحد قريب مندرج مىگردند .\r\nلازم شناخت‌هاى فوق‌الاشاره آن است كه در مورد قسم اول يعنى انواع طوليه ، مادهء نخستين با صورت نخستين ، تحصل يافته و سپس هر دوى آنها با هم مادهء ثانيه براى صورت ثانيه ، و آن‌گاه مجموع اين ماده و صورت ، ماده « كه آن نيز ماده ثانيه ناميده مىشود » براى صورت ثالثه مىشود ، به اين منوال ، حركت به سوى غايت مقدرش به پيش مىرود .\r\nدر مورد قسم دوم يعنى انواع عرضيه ، با توجه به وحدت جنس قريب و اتحادش با ماده ناگزير ، ماده تا پايان « 1 » حركت مربوطه ، واحد مىباشد كه صور گوناگون متعاقباً بر آن طارى مىگردند ؛ به نحوى كه هرگاه با هر يك از آن صور تحصل يابد ، وجود صورت ديگرى در معيت آن ممتنع است .\r\nدر اين صورت يعنى با فرض امتناع اجتماع صورتين ، يا تبدل صور به گونهء خلع ولبس براى ماده مزبور ثابت است ، و يا آن‌كه در ظرف تحصلش با هر يك از صور ، بدل‌ناپذير شده ، و صورت حاله در آن ، لازم لاينفك گشته كه خلعش غيرممكن است چنان‌كه در مورد صور نوعيه اسب و شير و مرغ و نظائر اينها فرض مذكور قابل انطباق است ، و بنابراين ، قسم دوم به دو قسم منقسم مىگردد .\r\n\r\n\r\n","description":"","footnote":"\r\n( 1 ) . نهايةالحكمه ، ص 187\r\n","page_name":" 117 ","page_number":117},
  {"content":"\r\n\r\nپس از ترتيب اين مقدمه ، بايد دانست : آنچه كه در ابتداى نظر از امر حركت جوهريه تصور مىشود ، معناى موافق با حال قسم دوم از اقسام سه‌گانه فوق است ، و آن معنا عبارت از اين است كه در اين مورد ، مادهء واحده‌اى متحرك در صور مربوطه‌اش به اين و تيره است : كه مادهء مزبور پس از تحصل با فعليت صورتى ، حامل قوهء صورتى ديگر مىگردد ، سپس صورت اولى باطل مىشود و صورت ثانيه به همراه قوهء صورت ثالثه پديد مىآيد ، و بدين‌منوال ماده علىالدوام صورتى را خلع و به صورت ديگرى متلبس مىشود و بنابراين ، حركت در اين مورد « 1 » بسيط است زيرا موضوع آن از آغاز تا انجام ، واحد بوده كه صور گوناگون متعاقباً به گونه خلع ولبس به حسب نظر سطحى و ابتدايى بر آن طارى مىشوند .\r\nو اما قسم اول كه تنوعات طوليه باشد ، آيا حركت در آن ، مركب و مؤلف از چندين حركت متعددالموضوع است ؟\r\nيا حركت در آن ، نوعاً يا جنساً مختلف است ؟ يا به گونه و منوال ديگرى است ؟\r\nدر اين رابطه مىگوييم : چون حركت كمال اول براى جسم كه بالقوه نسبت به غايت است مىباشد به ناچار ذاتش متقوم به دو حيثيت فعل و قوه است ، و با توجه به اين معنا ، چنانچه فرض كنيم : عين همين فعليت يعنى متحرك به اين حركت ، خود قوه از براى فعليت ديگرى مىشود ، چنان‌كه در انواع متنازله چنين است ، در اين صورت ، حد حركت بين مادهء اولى و صورتش ، باطل و غير منطبق است ، و بالطبع انطباق آن بر مادهء ثانيه و صورت ثانيه‌اش منتقل مىشود ، و فعليت در اين مرتبه از آن فعليت صورت ثانيه است كه واجد آثار ويژهء خويش و آثار فعليت سابق است چه آن‌كه آثار هر چيزى منوط به فعليت آن چيز است ، و در مورد مفروض ، بيش از يك فعليت نمىباشد ؛ پس همهء آثار مترقبه را الزاماً واجد است ، و همين است ، معناى\r\n\r\n\r\n","description":"","footnote":"\r\n( 1 ) . همان ، ص 187\r\n","page_name":" 118 ","page_number":118},
  {"content":"\r\n\r\nجامع بودن فصل اخير ، همهء كمالات فصول سابقه را و منشأ بودن براى انتزاع آنها .\r\nپس ماده اولى با بيانى كه عرضه شد ، براى صورت ثانيه ماده نيست اگر چه براى صورت اولى ماده است ، و در صورت وجود و افتراضش با صورت ثانيه ، حيثيت ماده بودن را براى آن ندارد بلكه از مقارنات است ، و بالجمله در مورد مذكور حد حركت اشتداديه منطبق است ، زيرا هر حدى از حدود مفروضه در اين حركت ، فعليتى مباين با فعليت سابق نبوده و مجامع با بطلان آن نيست ، بلكه هر حدى در اين حركت ماده خويش را ترك ، و خود ماده براى حد لاحق است ؛ به اين معنا كه با عين همين فعليتش ، قوه براى فعليت تالى است .\r\nپس اين حركت جوهريه كه ترسيم كنندهء انواع مترتبه است ، حركتى است مشكك و متفاوت‌المراتب . نه متواطى و متساوىالمراتب ، و حركتى است اشتدادى و متفاضل‌الدرجات ، نه متشابه و متماثل‌الدرجات و نيز مركب است ، زيرا موضوع آن در حدى از حدود تغيير مىيابد . النهايه تغيير آن به معناى بطلان موضوع نيست بلكه تغييرش به طريق استكمال است . « 1 »\r\nو از اين‌جا ظاهر مىشود كه سير نزولى و نگون‌سارى يعنى از مرتبهء شديد به سوى ضعيف روان شدن در حركت تشكيكى نامعقول است ، زيرا معناى سير نزولى در حركت تشكيكى ، اين است كه فعليت ثانيه با حيثيت فعليت ، قوه جهت قوه خويش مىشود ؛ مثلًا انسان با فعليت انسانى ، براى حيوان ، كه قوه‌اش بوده ، قوه شده و به حيوانيت رجعت كند و هم‌چنين حيوان به مرتبهء نباتى عودت نمايد .\r\nايضاً ظاهر مىشود كه اعتقاد حق ، در موارد بطلان حركت در هر حدى از حدود انواع مترتبه ، اين است كه فعليت آن حد از ماده‌اش تجرد يافته ، و ماده آزاد شده به فعليت سابق خود بازگشت مىكند و حركتش را ادامه مىدهد ، در حالى كه فعليت\r\n\r\n\r\n","description":"","footnote":"\r\n( 1 ) . همان ، ص 187\r\n","page_name":" 119 ","page_number":119},
  {"content":"\r\n\r\nسابقش فىنفسه محفوظ بوده اگر چه بالقياس به صورت لاحقهء بقائى نداشت ؛ به اين معنا كه فعليت سابق در حين تلبس به صورت لاحقهء مفروض‌الزوال ، مستهلك و پنهان ، و با زوال آن آشكار مىگردد .\r\nپس انعدام و زوال هر حدى از حدود حركت به معناى تجرد آن حد و انتها و انقطاع حركت ، و شروع ماده با فعليت سابقش به حركت خويش است .\r\nو ايضاً ظاهر مىشود كه اعراض نيز در حركت اشتدادى تابع انواع جوهريه هستند ، كه بعداً در اين باره افزون‌تر بيان مىكنيم .\r\nو اما حركت متواطىِ متساوىالمراتب و متماثل‌الاجزاء كه نظر ابتدايى در حركات ، چنين معنا را ايجاب مىكند ، پس در اين رابطه مىگوييم :\r\nچون حد حركت : « كمال اول براى جسم بالقوه نسبت به غايتش از آن حيث كه قوه وصولش باقى است » مىباشد ، ناگزير اين كمال اول ، متعلق‌الوجود به كمال ثانى و غايت است كه با وصولش قوهء مربوطه زائل مىگردد ، و كمال اول متصل به كمال ثانى ، آن چنان اتصالى كه موجب وحدت است ، و بديهى است كه وجود واحد بالفعل اقوى از همين وجود واحد در حال قوه است و هر حدى از حدود اين متصل كه جزء آخر فرض شود ، به حكم بطلان جزء لايتجزى ، بالقوه به دو جزء منقسم مىشود كه جزء دومى در اين انقسام ، جزء آخر است و آن نيز بر وتيره مذكور قابل انقسام بىپايان است ، و لازمهء اين تحليل ، متدرج بودن حركت از مرتبهء ضعيف به سوى مرتبهء قوى است ، و حدود فعليه آن به استثناى حد اخير ، جملگى بالقوه‌اند ، و حد بالفعل فقط همانا حدى است كه هنگام حصولش ، حركت منقطع مىشود ، و قبلًا شناخته شد كه هر موجود بالفعل بدون قوه ، موجودى است مجرد غير مادى ، پس هر حركتى هنگام حصول تجرد منقطع مىگردد .\r\nبا اين بيان روشن گرديد : حركت متواطى غير مشكك بلامعنا و غير معقول است .\r\nهر حركتى داراى مبدأ و غايت است ، زيرا ترتب در حركت تشكيكى اشتدادى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبدين‌گونه است كه هر فعليت سابق ، قوه جهت فعليت لاحقش مىباشد و بر اين اساس ، هر فعليتى مسبوق به قوه است تا منتهى شود به قوه‌اى كه فعليتش جز فعليت قوه نيست و بعداز آن ، عدم محض است . و از اين رو ، هر حركتى از يك جانب ، به قوهء محض كه ماده اولى است منتهى مىشود و از جانب ديگر به فعليت بلاقوه و مجرد از ماده پايان مىيابد ، و نتيجه آن‌كه هر حركتى براى آن مبدأ و منتهى است ؛ به اين معنا كه هر حدى از حدودش از دو سو : آغاز و انجام ، منقطع و سپرى مىشود ، و از اين‌جا ايضاً ظاهر مىگردد :\r\nهر حركتى كه بين حدود فعليه آن ، شدت و ضعف تشكيكى نباشد ، به هيچ‌وجهى از حركت بسيط جوهرى يا حركت تبعى عرضى نيست ، و ايضاً ظاهر مىشود :\r\nهر حدى از حدود مسافت چنانچه تكثير و تجزيه شود به گونه‌اى كه اجزاى مفروضه در آن به تشكيك برنگردند ، لزوماً بين آنها حركت نبوده است ، چه آن‌كه كثرت چنانى به حركت متواطى و متشابه مىانجامد و كثرت تحليلى مزبور ، نظير كثرتى است كه گفته مىشود : انواع مركبه « مثلًا ياقوت » از عناصر مختلف‌النوع ، تأليف مىيابد ، بديهى است كه بين عناصر مفروضه در مركب ، نه حركتى موجود است ، و نه تشكيكى برقرار است .\r\nو ايضاً ظاهر مىشود :\r\nهمه احكامى كه در مركبات خارجى و اجزاءش از ماده و صورت ، جارى بوده ، در ماهيات نوعيه مركبه و اجزاى تحليلى آنها از اجناس و فصول به طريقى كه ملايم آنها مىباشد ، جارى است ، و اينها ماهيات همان مركبات خارجى هستند ، زيرا هيچ فرقى بين آنها نيست ، مگر فرق اعتبارى لابشرطى و به شرط لائى ، النهايه چون ماهياتند تشكيك‌ناپذيرند و ايضاً ظاهر مىشود :\r\nغايت ماديات ، مجردات از ماده مىباشد يعنى پايان حركتشان كه در آن هنگام وقوف و انقطاع حاصل مىشود همانا تجرد از ماده است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nفصل ششم\r\nدر مباحث ماهيت و غير آن ، مبرهن شد كه ماهيت تشكيك‌ناپذير است ، و تغير در ذاتى محال است ، با توجه به اين اصل ، چنانچه فرض شود : در ماهيت مقوله‌اى از مقولات حركت واقع شده است ، به ناچار حركت مفروض ، در وجود ناعتى آن پديد آمده ، نه وجود فىنفسه آن ، زيرا وجود فىنفسه هر ماهيتى ، طارد عدم از نفس ماهيت و با آن عينيت دارد مثلًا :\r\nجسم متحرك در مقولهء كيف اگر فرض شود در ماهيت كيف و وجود فىنفسه آن تغير مىيابد ، لازم آن ، تشكيك در ماهيت و تغير در ذاتى است ، پس حركت در مقوله به معناى تغير در وجود فىنفسه آن كه طارد عدم از نفس ماهيت است و با آن عينيت دارد ، غير معقول و محال است ، بلكه معناى حركت در مقوله ، تغير تدريجى در وجود ناعتى آن است ، اعم از آن‌كه ناعت براى غير خود باشد ، مانند وجود اعراض ، يا ناعت براى خود باشد ، مانند وجود جواهر .\r\nوجود ناعتى به لحاظ ناعت بودن ، داراى ماهيت نيست ، چه آن‌كه در مبحث وجود مستقل ، و وجود رابط گذشت كه ماهيت ، مفهوم انتزاع شده از وجود طارد عدم از نفس همين مفهوم است ، و وجود ناعتى ، طرد عدم از نفس ماهيت نمىكند ، بلكه طارد عدم از صفت موضوع خويش است لذا داراى ماهيت نيست ، و همين است معناى آنچه كه گفته مىشود : « تشكيك در عرضى است نه در عرض » به اين توضيح :\r\nجسم متحرك در مقولهء كيف چنان‌كه گفتيم ، نه تغيرى در ماهيت آن و نه در ماهيت كيف رخ مىدهد ، بلكه مصب تغير تدريجى تشكيكى ، وجود ناعتى ، و عرضى يعنى متكيف است كه گونه‌گونه متعاقباً بر موضوع وارد مىشود ، و اين وجود ناعتى ، و عرضى اگر چه بلاماهيت است ، ولى چون با وجود فىنفسه ، متحد است ماهيت آن ، به وى نسبت داده مىشود ، و از اين رو ، معناى وقوع حركت در مقوله ، اين است كه در\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nهر آنى از آنات ، نوعى از انواع مقوله بر موضوع وارد شود ، زيرا اگر يك نوع در دو آن مثلًا وارد شود ، با توجه به اين‌كه حركت به جميع ابعاضش اشتدادى است ، تشكيك در ماهيت و تغير در ذاتى واقع مىشود كه محال است و آنچه در بعضى از كلمات واقع شده كه معناى حركت در مقوله ، ورود نوع مقوله يا صنف آن بر موضوع در هر آن است ، چنان پندارى مبتنى بر امكان وقوع حركت متشابه متواطى است كه قبلًا امتناع آن معلوم گرديد .\r\nو بالجمله ، اين انواع متعاقب‌الورود بر موضوع حركت به تبع وجودات بالقوه‌اش انواع بالقوه‌اند ، زيرا حركت به واسطهء اتصالش ، واحد شخصى است ، و انقسام وارد بر آن بالقوه و وقوف بر حدى كه از آن تجاوز نكند ، ندارد ، و گرنه ، لازم مىآيد كه از غير ممتد و فاقدالاتصال ، امتداد و اتصال تأليف شود كه محال است ، و بنابراين ، نوع اخير در موارد حركت هرگز از قوه به فعل نمىآيد ، و گرنه ، لازم مىآيد كه انقسام متوقف گردد كه ممتنع است ، و بالجمله چون حركت ، موجود متصل واحدى است ، براى آن ماهيت بالفعل واحدى است ولى به آن معناى كه هم‌اكنون در وجود ناعتى گذشت .\r\nو از اين‌جا ظاهر مىشود : معناى اقسام آنىالوجود ، براى حركت ، اين است كه آنىالوجود بودن اقسام و تقسيم‌ناپذيرى آنها همانا يك امر قياسى و نسبت به سنخ حركتى است كه مقسوم بر اين اقسام است و هر قسمى كوچك‌ترين واحدى است كه حد مقسوم بر آن قابل انطباق است ، و فرض كوچك‌تر از آن فرض بطلان حد مقسوم است ، و بنابراين حيثيت تقسيم‌ناپذيرى در اين مورد ، حيثيتى است قياسى و اضافى ، و اما هر قسمتى فىحد نفسه البته قابل انقسام است ، نظير انقسام آب به اجزاى كوچك كه كوچك‌ترين جزء انقسام ناپذيرش نسبت به مقسوم يعنى آب ، همانا ملكول آب است ، زيرا فرض كوچك‌تر از آن فرض بطلان آب است چه آن‌كه ملكول آب گر چه فىنفسه به دو نوع اتم هيدروژن و اكسيژن منقسم مىشود ، اما در اين صورت ديگر آب وجود ندارد و مقسوم ما باطل گرديده است ، و با همين بيان ، ظاهر مىشود : وقوع\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nحركت در حركت جائز است ، و اما اشكال در جواز حركت در حركت :\r\n« به اين‌كه معناى وقوع حركت در چيزى ، اين است كه براى مافيه‌الحركة افراد متباين‌النوع و آنىالوجود مىباشد كه متعاقباً بر موضوع حركت وارد گردند ، و هنگامى كه مافيه‌الحركة ، نفس حركت باشد ، فرد آنى براى آن غير معقول است ، زيرا كوچك‌ترين جزئى كه فرد حركت است ، به ناچار ممتد و زمانىالوجود و قابل انقسام الى غير النهاية است . »\r\nفقط در صورتى وارد است كه آنىالوجود بودن افراد و قسمت‌ناپذيرى آنها علىالاطلاق واجب باشد ، و قبلًا روشن شد كه چنين لزومى در بين نيست ، بلكه لزوم تقسيم‌ناپذيرى هر يك از اين افراد مفروضه همانا بالقياس به اصل حركت منقسم به اينها است ولى فىحد نفسه ، نه ، چه آن‌كه هر يك از اينها قسمت‌پذير الى غير النهايه است .\r\nو در صورت شناخت معناى آنىالوجود و تقسيم‌ناپذيرى قياسى و نسبى ، و بيان فوق ، جواز وقوع حركت در حركت روشن مىگردد . به اين بيان : حركت كه خود خروج تدريجى است ، با تدريج موجود مىشود ، و افراد آنىالوجود و تقسيم‌ناپذير نسبت به حركت ديگر كه مافيه‌الحركة و عارض است ، متعاقباً بر آن وارد شوند ، و هر يك از آنىالوجودهاى مفروض اگر چه به مقتضاى مصداق بودنش براى حركت فىنفسه متدرج و تقسيم‌پذير است ، ولى بالقياس بمافيه‌الحركة كه مقسوم است .\r\nكوچك‌ترين واحد محسوب مىشود ؛ به نحوى كه فرض كوچك‌تر از آن ، در حوزهء اين محاسبهء نسبى ، فرض بطلان حد مقسوم و مافيه‌الحركة است مثلًا :\r\nچنانچه فرض كنيم : جسمى در مقولهء « ان ينفعل » كه هيئت متدرج حاصل از براى قابل متحرك است در حركت است ، با توجه به معناى حركت كه ورود افراد آنى متعاقباً بر موضوع است ، لزوماً در مورد فرض مىبايستى افراد آنى از مقولهء مزبور متدرج‌الذات بر موضوع متعاقباً وارد شوند ، آنىالوجود بودن اين افراد نسبت به\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمافيه‌الحركة است ، اما فىحد نفسه به حكم تدرج و امتداد ، قسمت‌پذير الى غيرالنهاية است ، و اين همان معناى حركت در حركت است « 1 » . به عبارتى : جسم مفروض ، به خروج تدريجى يعنى حركت متصف گرديده و اتصاف آن ، به خروج تدريجى ، نيز تدريجى بوده است ؛ به اين معنا كه افراد تقسيم‌ناپذير متعاقب‌الورود هر يك فىحد نفسه مصداق تدريج و حركت بوده‌اند و از اين تحليل استنتاج مىشود كه وقوع حركت در حركت ، موجب امعان « 2 » و كندى مرور مىگردد نه امتناع مرور ، و چنانچه افراد تقسيم‌ناپذير فىحد نفسه متدرج نباشد يعنى ما بافيه‌الحركه حركت نباشد ، نتيجهء آن سرعت مرور است .\r\nبه تقرير روشن‌تر : چون فرض « 3 » افراد تدريجى متباين‌النوع متعاقب‌الورود بر موضوع حركت موجب تالى فاسد بوده ، به ناچار افراد آنىالوجود فرض گرديد ، زيرا هر فرد تدريجى ، نوعى واحد و به مقتضاى تدريج قابل تقسيم بىپايان ، و با توجه به اين‌كه تدريج به جملگى اجزائش اشتدادى است ، لزوماً تشكيك در ماهيت و تغير در ذاتى واقع مىشود چنان‌كه در آغاز همين فصل گفته شد ، پس هر تدريجى ناگزير به افراد آنىالوجود منتهى مىشود ، اما لازم نيست كه بلاواسطه باشد ، بلكه جائز است كه مافيه‌الحركة به افراد آنىالوجود بالنسبه به اصل حركت تقسيم شود ، به توضيحى كه گذشت ، هر فردى خود فىنفسه تدريجى و قابل تقسيم باشد ، نظير آن‌كه هر عرضى ناگزير بايد به موضوع جوهرى قائم شود ، اما لازم نيست بدون واسطه باشد بلكه جائز است عرضى قائم به عرض ديگر شده و مآلًا به جوهر منتهى شود مانند قيام خط به سطح و سطح به جسم تعليمى و جسم تعليمى به جسم طبيعى كه جوهر است ، و از\r\n\r\n\r\n","description":"","footnote":"\r\n( 1 ) . البته مقولهء أن ينفعل عين حركت نيست ، بلكه هيئت سيالهء حاصل از حركت است ، ولى مآلا با حركت در جواز وامتناع يكى است\r\n( 2 ) . اسفار با تعليقهء علامه طباطبائى ، ج 3 ، ص 186\r\n( 3 ) . همان ، ص 78\r\n","page_name":" 125 ","page_number":125},
  {"content":"\r\n\r\nتبيين عرضه شده در اين‌جا مىتوان مسائل ذيل را حدس زد :\r\n1 ) بطؤ و كندى در حركت همانا به سبب وقوع حركت ديگرى در حركت ، تحقق مىيابد .\r\n2 ) و سرعت و بطؤ در حركات ، بر مدار قلت و كثرت وقوع حركات در حركات ، دور مىزند و غايت سرعت و بطؤ ، يعنى درجهء نهايى هر يك از اين دو كه تندتر و كندتر از آن تصور ندارد ، پيوسته و متصل به قرار و سكون است ، النهايه :\r\n3 ) غايت و نهايى درجهء سرعت ، به سبب پيوستگى و قرب مبدأ حركت ، به منتهى متصور است ، زيرا در چنين صورتى ، مسافت تشكيكى كه موضوع سرعت نسبى است ، منتفى ، و سرعت مفروض ، درجهء نهايى و سرعت علىالاطلاق در مورد مىباشد .\r\nو غايت و نهايى درجهء بطؤ و كندى به سبب پيوستگى و قرب منتهى به مبدأ حركت ، متصور است ؛ چه آن‌كه در چنين صورتى ، مسافت تشكيكى موضوع بطؤ نسبى ، منتفى ، و بطؤ مفروض ، درجهء نهائى ، و بطؤ علىالاطلاق در مورد خواهد بود ، پس اتصال هر يك از اين دو به قرار و سكون ، متعاكس بوده ، و وجود غايتين براى سرعت و بطؤ بالقوه است ، و دربارهء مسئله سرعت و بطؤ توضيح بيشترى خواهيم داد .\r\n\r\nفصل هفتم\r\nاز بحث‌هاى قبلى شناخت كامل حاصل گرديد كه جوهر جهان مادى علىالدوام ، متحرك و گوهر ذاتش در هر آنى ، دگرگون و سيال‌الوجود است ، و اعراض تابع وجود جواهر و از مراتب وجود موضوعاتند ، و گرنه ، لازم مىآيد ، وجود عرض بلاموضوع كه ممتنع است .\r\nپس ناگزير ، حركت در جوهر ، مستتبع حركت در اعراض ، از سنخ حركت خويش\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاست ، و بدون استثنا ، جملگى اعراضى كه از لوازم وجود ، و ثابت‌نما هستند ، همگون موضوعاتشان ، متحرك و سيال ، و بدون هيچ وقفه‌اى ، دگرگونند ، مثلًا :\r\nجوهر مادى كه گوهر ذاتش ، در هر آن ، دگرگون و سيال است ، به تبع اين دگرگونى و سيلان ، دگرگونىهاى نامحسوسى ، در وضع و اين لازم وجودش ، خواهد داشت ، اگر چه از مكان محسوس به مكان ديگرى منتقل نگردد ، و وضعش با چيزهاى مجاورش تغيير محسوس نيابد .\r\nبنابراين ، اعراضى كه از لوازم وجود موضوعند ، با جعل بسيط به عين جعل موضوعشان مجعولند ، و فاعل وجودشان ، جوهر مجرد از ماده است و همان بعينه فاعل وجود موضوع مىباشد ، زيرا در جاى خود مبرهن گرديده كه علل جسمانى ، فاعليت آنها بدون توسط ماده امكان‌پذير نيست و در مانحن‌فيه ، ماده كه موضوع اعراض و با آنها متحد است ، غير معقول است كه متوسط بين خود و بين آنها شود ، بلى چون صورت شريك علت نسبت به وجود ماده است ، براى آن به نحوى دخالت در فاعليت است .\r\nسپس در همين محيط جوهر مادى ، اعراض مفارق يعنى قابل زوال از موضوع ، و حركات ديگرى است كه به وسيلهء حواس وجود آنها ثابت مىشود ، مانند حركت‌هاى مكانى ، وضعى ، كيفى ، كمى ، و در اين‌جا اين سؤال مطرح است : كه آيا فاعل محرك « به معناى مابه نه مامنه » در اين‌گونه از حركات نيز نوع است ؟\r\nمقتضاى اصول و قواعد سابقه ، اين است كه در پاسخ گفته شود : كه اين حركات عرضيه به ناچار بايد به مبدأ جوهرى منتهى شوند . النهايه ، جوهر محرك در اين‌گونه از اعراض بر دو قسم است به اين تقرير : كه جوهر فاعل‌الحركة فعاليتش يا بر وتيره و گونهء واحد است ، يا بر وتيره واحد نيست بلكه افعال گوناگون انجام مىدهد ؟\r\nقسم اول يعنى آن‌كه فعلش بر وتيره واحد است ، آن را طبيعت نام‌گذارى مىكنيم و قسم دوم را كه مصدر افعال گوناگون است ، نفس مىناميم .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nطبيعت فاعل‌الحركة بر وتيره واحد ، گاهى حركتش موافق با خويشتن است به نحوى كه اگر به خود واگذاشته شود آن حركت را انجام مىدهد ، اين چنين حركت ، حركت طبيعى است ، و گاهى حركتش به گونه‌اى است كه موافق با طبعش نيست ، اين‌گونه حركت ، حركت قسرى است ، و بالضروره به حركت طبيعى منتهى مىشود ، زيرا واجب است هر معلولى منتهى به علتى گردد كه با آن ملايمت دارد .\r\nو چون حركت بدون توجه به غايتى ممتنع است ، پس حركت طبيعى كه در عرضى از اعراض است لزوماً متوجه به كمال ثانى از سنخ همان عرض است ، و از اين رو ، حركت طبيعى ، توجهى است از طبيعت ، به عرضى از اعراض طبيعى و موافق خود ، و به ناچار چنين حركتى ، با گريز از عرض غير طبيعى و ترك آن انجام مىگيرد ، زيرا محال است فاعل طبيعى ، فعل موافق و اثر ملايم خويش را رها سازد ، پس مبدأ حركت قسرى و منتهايش طبيعى است ، و بدين لحاظ ، هر حركت طبيعى ، مسبوق به حركت ديگرى مىباشد كه قسرى است ، چنان‌كه هر حركت قسرى ، به حركت طبيعى ، منتهى مىشود ، و با توجه به اين بيان ، چنانچه حركتى را اعم از طبيعى يا قسرى فرض كنيم ، لازم اين افتراض ، وجود حركات مترتب نامتناهى است ، اين تحليل دربارهء حركت طبيعى در عرض ملايم ، با گريز از عرض ناملايم به استناد ترك فاعل ، فعل طبيعى خويش را ، يك نظرى است غير دقيق و انديشه‌اى است سطحى ، زيرا قبلًا روشن گرديد كه حركت مطلقاً به نحو تشكيك اشتدادى بوده و هر مرتبهء تالى اقوى و اشد از مرتبهء سابقش مىباشد ؛ و بنابراين ، مبدأ و منتهى خود دو مرتبهء از تشكيك تدريجى است و جوهر طبيعت سيالهء مشكك در طريق اشتداد ، چنان‌كه خود آخذ مرتبهء ضعيف است ، تارك آن نيز مىباشد و اخذ و ترك هر دو را طبيعت مشككه انجام مىدهد و هيچ‌گونه امتناعى در اين جهت نيست .\r\nسپس چون حركت مذكور تشكيكى و مترتب از قسرى و طبيعى و همراه با طبيعت قاسر و طبيعت محرك است ، و چون مبدأ فاعلى بودن هر نوع جوهرى نسبت\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nبه اعراضش همانا براى نوع اين اعراض است نه اشخاص آنها چه آن‌كه تشخص به واسطهء امور غريبه است ، و چون حركت در عرضى واقع مىشود نه در عرض ، لازمهء اين اصول موضوعه ، اذعان به اين‌كه ما بين وجود انواع جسمانى ، به گونه‌اى پيوستگى و ارتباط است و هم‌چنين بين وجود اعراض گوناگون ، ارتباط و وحدتى كه تبديل بعضى از آنها به ديگرى ممكن است برقرار مىباشد ؛ به اين معنا كه زيادت بعضى با نقصان ديگرى به نسبت ثابتى همراه است ، و بر اين اساس ، اشتداد طبيعى از طبايع در حركتش ، موجب كاستى ديگرى در حركتش بالعرض مىگردد ، و اين دگرگونى متعاكس همانا در حقيقت تبدل است كه يكى رفته رفته در كاستى ، و ديگرى در فزونى به پيش مىرود ، و به اين منوال ارتباط و پيوستگى در وجود اعراض پديد مىآيد .\r\nبا اين تحليل و تبيين ، واضح مىشود كه حركت تناقصى يعنى از شدت به سوى ضعف بالعرض موجود است كه در حقيقت همان تبدل است ، و از اين‌جا ظاهر مىشود كه اين حركات ثانيه ايضاً به طبائع مستند است ، ولى از قبيل حركات در حركاتند ، چون مبدأ و منتهايشان حركات است ، زيرا جسم ، در حركت طبيعى خويش ، عرضى را ترك مىكند ، و به عرض طبيعى ديگر ، متوجه مىشود ، آن مبدأ متروك ، و اين منتهاى مأخوذ هر دو سيال‌الوجود و تدريجىاند ، و از اين رو افراد مافيه‌الحركة كه متعاقباً بر موضوع وارد مىشوند ، خود مشكك و متدرجند ، پس جسم متحرك در اعراض مفارقه ، در اتصاف خويش به خروج از قوه به فعل يعنى حركت ، نيز تدريجى است و همين است معناى حركت در حركت .\r\nپس طبيعت ، مبدأ حركات اوليه در اعراض ذاتى و لوازم وجودش مىباشد ، و هم‌چنين هنگامى كه از حركت طبيعى خويش قسراً ممنوع و سپس قاسر زائل مىشود ، مبدأ حركات ثانيه در ظرف حركات اوليه است ، چنان‌كه منع قاسر آن را خود حركت طبيعى ديگرى است كه از اين جانبش گرفته ، به جانب ديگرش ضميمه و افزوده مىنمايد ، اين بوده ، كنجكاوى مناسب اين مقاله ، دربارهء حركات طبيعى و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nقسرى .\r\nو اما بحث و جست‌وجو در حركات نفسانى يعنى حركاتى كه بر روش واحد نبوده ، بلكه متكثر و گوناگونند ، بدين قرار است :\r\nقبلًا معلوم گرديد كه حقيقت حركت ، سيلان و تغير تدريجى در وجود ناعتى و عرضى مقولهء مافيه‌الحركه است كه گونه‌گونه متعاقباً بر موضوع وارد مىشود ، و در صورتى كه وجود ناعتى سيال ، متعدد و متباين باشد ، ناگزير محتاج به موضوعات متعدد و متباين است ، و لازم بيان مذكور اين است كه ماده صورت نفسانى ، امور متعدد ، و طبايع فعليت يافته‌اى باشد كه به صورت وحدانى مصور شده و همان نفس است .\r\nو قبلًا گذشت كه بر اساس حركت اشتدادى ، مصور شدن ماده به صور ، بر طريقهء لبس بعد لبس است ، نه بر طريقهء خلع ولبس ، و بر اين مبنى ، صورت نفسانى ، مسبوق به صور ديگرى مىباشد كه براى مواد آن است ، و مجموعهء همين صور ، ماده براى نفس مىشوند ، پس در اين مورد ، صور بالفعلى موجود كه با حفظ فعليتشان ، قوه و ماده جهت نفس شده و صورت نفسانى آنها را در لباس وحدت نوعى در آورده است ، و افعال گوناگون و متباينشان را براى خويش فعل واحدى ساخته است ، و اين‌كه گفته مىشود : « فعليت از پذيرفتن فعليت امتناع دارد » در غير مورد تشكيك است ، و تجربه نيز ، ماده گرديدن صور بالفعل را جهت نفس با بقاى فعليتشان ، تأييد مىكند ، زيرا هنگامى كه صورت نفسانى از جسم زائل مىشود ، همان فعليات سابق است كه باقى مانده و متحرك به حركات ويژهء خويش است ؛ و چنانچه بعداز زوال نفس ، فعليات سابق ، باطل باشد ، يكى از اين دو تالى فاسد بر طريقهء مانعةالخلو لازم مىآيد : يا نابودى جسم مربوط به طور كلى ، يا رجوع ما بالفعل به ما بالقوه يعنى حركت جسم از فعليت شديد لاحق ، به فعليت ضعيف سابق كه امتناع آن قبلًا مبرهن گرديد ، بنابراين ، فعليات سابق به جملگى فعليتشان باقى بوده ، النهايه در ظرف تلبس به صورت\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nنفسانى ، آن فعليت‌ها به فعليت صورت نفسانى ، متقوم بوده‌اند .\r\nنتيجهء بيان مذكور اين است كه همهء افعال آنها بعينها افعال صورت نفسانى ، و فعليت لاحق است بلاانعكاس و اين معنا فاعل بالتسخير است كه در عداد فاعل‌هاى گوناگون در مبحث علت و معلول گذشت ، و ايضاً فعليات سابق نسبت به فعليت لاحق به نحو ابهام و اطلاق مأخوذ و معتبر است نه به نحو تعيين و تقييد ، مثلًا در حيوان ، جسم و نمو معتبر است بر وجه ابهام ، اما تعين و خصوصيت ، مورد اعتبار نيست ، اگر چه فىحد نفسه ، فعليتى متعين است ، و از اين روى ، تبدل فعليات مأخوذة على وجه‌الابهام موجب بطلان ماده بودنش براى نفس نيست اگر چه موجب بطلان تعين و خصوصيتش فىنفسه مىباشد .\r\nسپس تعبير ما : « بر وتيرهء واحد ، يا بر غير وتيرهء واحد » در حد طبيعت و نفس ، ممكن است يك تعبير فىنفسه و مطلق اعتبار شود ، و ممكن است بالاضافة و بالقياس اعتبار شود ، چه آن‌كه با لحاظ اشتدادى بودن حركت ، جائز است فاعليت نفسى بر غير وتيره واحد ، بالقياس به ماده خويش باشد ، اگر چه فاعليت همين نفس بالقياس به صورت نفسانى بعدش كه اقوى از آن است بر وتيرهء واحد است ، و هكذا . . .\r\nبا اين تقرير معناى ماده بودن نفسى براى نفس ديگرى ، واضح مىشود ، و ايضاً ظاهر مىگردد كه محال است نفس براى صورت طبيعى ماده شود ، زيرا چنان‌كه قبلًا روشن شد ، فعل هر ماده‌اى از آن صورت خويش است ، و صورت مفروضه در مانحن‌فيه ، صورتى است طبيعى كه فعلش بر وتيرهء واحد ، و ماده‌اش كه نفس است ، فعلش بر غير وتيرهء واحد است و در عين حال فعل صورت است ، و لازم بين چنان فرضى اين است كه فعل صورت بر وتيرهء واحد و در همين حال بر وتيرهء واحد نباشد ، و به عبارتى فرض مزبور مناقضه و ناگزير محال است .\r\nايضاً ظاهر مىشود كه طبيعت هيچ‌گاه ، قوىتر و شريف‌تر از نفس نمىباشد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nفصل هشتم\r\nدر ميان موجودات مشهود نزد ما ، پديده‌هايى را مىيابيم كه بعداز پديده‌هاى ديگرى كه بر آنها قبليت دارند ، موجود مىشوند ، اين قبليت آن‌گونه قبليتى است كه به اقتضاى آن ، قبل و بعد با هم اجتماع‌ناپذيرند ، بر خلاف همهء قبليات و بعديات ديگر ، همانند قبليت علت و يا جزئش بر معلول ، و قبليت به حسب ترتيب و شرف و نظائر اينها كه معيت و اجتماع در آنها ممكن است ، اين ، مقدمه‌اى است ضرورى كه از اجزاى محسوسه و غيرمحسوسه تأليف گرديده است .\r\nوانگهى همين قبليت مفروضه خود به قبل و بعد منقسم مىشود و بدين‌گونه هر قبل مفروضى انقسام‌پذير بوده و حد وقوفى جهت انقسام مذكور نيست ، چنان‌كه هر بعد مفروضى در نظام اين محاسبه به اين منوال انقسام‌پذير است .\r\nپس ناگزير در اين مورد ، كم متصل غير قارى موجود است كه پايه و اساس اين محاسبه و تحليل است ، زيرا اگر كم و مقدار نمىبوده ، انقسامى نبوده ، و اگر اتصال نمىبوده ، در آنچه كه قبل فرض گرديده ، بعد ، تحقق نمىيافت ، بلكه از هم منفصل بودند ، و اگر عدم قرار و بىثباتى نمىبوده ، قبل و بعد مفروض در وجود بالفعل با هم مجتمع مىشدند ، و فساد اين توالى بيّن و ضرورى است .\r\nو چون كم ، عرض مىباشد ، به ناچار براى آن معروضى است . ولى ما در مقام پىجويى از معروض آن ، هنگامى كه حركت را برمىداريم ، مقدار فوق‌التوصيف نيز مرتفع مىگردد ، و چون حركت را مىگذاريم ، مقدار موصوف نيز ، ثابت و موجود مىگردد ، پس موضوع چنين مقدارى بىقرار همانا حركت است كه دائر مدار وجود آن است ، و اين مقدار با توجه به تحليلى كه براى آن به عمل آمد ، همان است كه ما آن را زمان مىناميم ، و شايان توجه است كه هرگاه حركتى را به جاى حركت ديگرى ، قرار دهيم ، اين موجود « زمان » نام را مىيابيم ، بنابراين هر حركتى داراى زمان است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاز بيان گذشته روشن مىشود كه : زمان مقدار حركت است ، و براى حركت نسبت به زمان عليتى همگون عليت موضوع نسبت به عرض مىباشد ، و نسبت زمان به حركت همانند نسبت جسم تعليمى به جسم طبيعى يعنى نسبت معين به مبهم است ؛ به اين توضيح : چنان‌كه جسم تعليمى تعين كميتى است ، كه از سه سوى در جسم طبيعى ، سارى و آن را قابل مساحت و سنجش ساخته است ، همان‌گونه زمان نيز نسبت به حركت ، تعين كميتى است ، سارى در حركت كه آن را قابل سنجش و اندازه‌گيرى ساخته است .\r\nايضاً روشن مىشود : چنان‌كه حركت به اقسام داراى حدود مشتركه ، و فواصل بالقوة كه همان آنياتند ، منقسم مىگردد ، همان‌گونه ، زمان ، به اقسام داراى حدود مشتركه و فواصل بالقوه كه همان آناتند ، منقسم مىشود ، پس « آن » طرف زمان ، و يك امر عدمى است ، زيرا بهره‌اش از وجود همان انتسابش به زمان موجود است كه طرف جهت آن شده است ، و از اين‌جا ظاهر مىگردد كه تتالى آنات يعنى قرار گرفتن آنات پهلوى هم به نحوى كه چيزى بين آنها حائل نباشد ، ممتنع است ، زيرا معناى « آن » چنان‌كه گذشت ، همان فاصلهء عدمى است كه بين دو قطعهء از زمان ، تصور مىشود ، و چيزى كه حالش و هويتش بدين‌گونه است تحقق دو فرد از آن ممكن نيست مگر با حيلوله زمان بين آنها ، و در اين صورت تتالى آنات بلامعنا و غيرمعقول خواهد بود .\r\nو ايضاً ظاهر مىشود كه : انطباق اشياء بر زمان ، به گونه‌هايى انجام مىپذيرد ، به اين معنا كه حركت و متحرك - / و به يك كلام هر تدريجىالوجود - / از حركات قطعيه بدون واسطه بر زمان منطبق مىشوند ، و هر چيز آنىالوجود ، مانند وصولات به حدود مسافت و انفعالات و مماسات و نحو اينها بر « آن » منطبق مىشوند و حركات توسطيه به واسطه حركات قطعيه بر زمان منطبق مىشود ، و اما تصوير زمان توسطى مسما به « آن » سيال به موازات حركت توسطيه ، يك امر وهمى ، و تعبيرى است مجازى ، زيرا چنان‌كه مبين گرديد : زمان از مقوله كم و قابل انقسام بالذات الى غيرالنهاية است .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nايضاً ظاهر مىشود كه : براى زمان ، طرف موجود بالفعل يعنى جزء نخستين ، يا جزء پايانى ، كه در امتداد زمان تقسيم‌ناپذير باشد ، نيست ، و گرنه ، لازم مىآيد كه مقدار از اجزاى بلامقدار تأليف شود كه محال است .\r\nو اين‌كه : همان‌گونه كه جائز بوده اقسام حركت بر حسب انقسام ، مختلف گردد كه قبلًا تبيين شد ، هم‌چنان ممكن است كه اجزاى زمان بر حسب انقسام ، مختلف گردد ، چنان‌كه اين معنا در حركت واحد مختلف‌الاطراف از نظر سرعت و بطؤ ، تحقق‌پذير است .\r\nايضاً با اين بيان و به كمك آنچه گذشت كه : « ماده مطلقه در صور جوهرى متحرك ، و اعراض در حركات اوليه تابع صور ، و حركات ثانيه به طبيعى و قسرى و نفسانى تقسيم مىشود » روشن مىگردد كه : زمان حركات اوليه ، واحد بالشخص بوده كه عبارت از زمان حركت جوهرى ، و همان است كه همواره ملموس شعور ما مىباشد و از آن غافل نيستيم ، و همهء حركات و متحركات را حقيقة با آن ، تقدير و اندازه مىگيريم ، و اين‌كه زمان حركت يوميه مقياس تقدير حركات مختلفه ، مأخوذ و معتبر گرديده است ، به اصطلاح و مواضعه شبيه‌تر است .\r\nو اما حركات ثانيه بر حسب اختلاف حركات ، لزوماً داراى زمان‌هاى گوناگونند .\r\nايضاً با اين بيان روشن مىشود كه :\r\nقبليت و بعديت زمانى چيزى نسبت به چيز ديگر ، تحقق‌پذير نيست ، مگر آن‌كه بينشان ، زمان مشتركى حائل باشد كه قبليت و بعديت متعاكساً بر آن منطبق شوند .\r\nو اين‌كه ، هيچ چيز بر زمان تقدم ندارد مگر به تقدم غير زمانى ، مانند تقدم علت وجود و حركت ، و موضوع حركت بر زمان .\r\nو اين‌كه تحقق سبق بالنسبه به حركت يا متحركى موجب مىشود كه زمان مشتركى بينشان باشد ، و لازم آن ، وجود حركت مشترك و لازم اين لازم ، وجود مادهء مشترك بين آنهاست .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nو ايضاً با كمك آنچه در فصول سابقه گذشت ، روشن مىشود كه : در هر حركتى ، وجود اين امور شش‌گانه ، ضرورى است بدين قرار : فاعل ، قابل ، مبدأ ، منتهى ، مسافت يعنى مقوله‌اى كه در آن حركت واقع مىشود .\r\n\r\nفصل نهم\r\nسرعت و بطؤ به معناى تندى و كندى در حركات ، بالضروره ، مورد شناخت همهء ما است ، زيرا حس در شناخت آنها دخيل و كمك كار است .\r\nبا توجه به اين مقدمه ، هنگامى كه ما دو حركت را ، كه يكى بطيىء و ديگرى سريع است ، فرض مىكنيم چنانچه مسافتشان را - / يعنى مافيه‌الحركة كه از حيث مبدأ و منتهى محدود باشد - / متحد فرض كنيم ، لزوماً اين دو حركت از نظر زمان با هم مختلف و زمان حركت بطيىء بيشتر و زمان حركت سريع كمتر است .\r\nو چنانچه زمان آنها را متحد فرض كنيم ، لزوماً از نظر مسافت ، مختلف و مسافت سپرى شده به حركت بطيىء كمتر و مسافت سپرى گرديده به حركت سريع بيشتر است .\r\nسريع و بطيىء از معانى اضافيه هستند كه حد هر يك بر ديگرى در ظرف عروض نسبتى مانند نسبتش واقع مىشود ، چه آن‌كه بطيىء بعينه نسبت به بطيىءتر از خود ، سريع ، و سريع بعينه نسبت به سريع‌تر از خود بطيىء است .\r\nبنابراين ، اگر سلسله‌اى از حركات كه از بطيىء شروع و به سوى سريع پيش رفته ، فرض كنيم ، نخستين حلقهء آن ، فقط بطيىء بوده و بر حلقه دوم ، تالى ، حد سريع نسبت به اولى صدق مىكند ، و بر سومى نسبت به دومى و هم‌چنين و چنانچه از جانب ديگر اين محاسبه را شروع كنيم ، بر حلقه نخستين مفروض‌الشروع ، حد سريع فقط صدق مىكند ، و بر حلقه دوم تالى آن ، حد بطيىء نسبت به نخستين صدق مىكند و بر سومى نسبت به دومى و هم‌چنين . . . پس بر غير طرفين از سلسله مفروضه يعنى بر اوساط ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحد سريع و بطيىء بالاضافه صادق است .\r\nهنگامى كه اين نسبت و اضافه را اعتبار مىكنيم مىيابيم كه مورد مزبور در حوزه تشكيك واقع مىشود و مراتب متوسطه آن ، چنان‌كه روشن شد با مقايسه واضافه به طرفين تقدير و توزين مىشدند ، و به اقتضاى تشكيك خود طرفين يعنى سريع و بطيىء فقط ، نيز ناگزير از معيار و وسطى هستند كه بالاضافه به آن تقدير و سنجيده شوند و آن وسط مورد نياز چنان‌كه در كسوت تمثيل قبلًا شناخته شد ، يا مسافت است يا زمان .\r\nچنانچه معيار و وسط را زمان فرض كنيم ، و حركت سريع و بطيىء بر آن تطبيق دهيم ، به تبع انقسام زمان به اجزائش ، منقسم مىگردند ، و بر حسب اين تطبيق و تقسيم ، جزء حركت بطيىء كه به ازاى جزء زمان واقع مىشود كوتاه‌تر و جزء حركت سريع كه به ازاى جزء زمان واقع مىشود درازتر است ، با توجه به اين محاسبه ، چنانچه از حركت بطيىء ، جزئى ، مساوى جزء حركت سريع اخذ كنيم ، در اين صورت ، جزء مأخوذ از بطيىء به مقياسى منقسم مىشود كه جزء سريع به آن مقياس تقسيم‌ناپذير است پس در حركت بطيىء به مقياس ديگرى انقسام است غير از مقياس انقسام مشترك بين آنها ، بدين قرار كه : جزء مأخوذ از بطيىء در اين افتراض ، نسبت به اصل حركت مقسومش به اجزاى آنىالوجود جزء تدريجى بوده ، ولى جزء مساوى آن از سريع نسبت به اصل حركت مقسومش به اجزاء ، جزء دفعى است ، چه آن‌كه اجزاى سريع در اين مقياس اجزاى آنىالوجودند ، به خلاف جزء مساويش از بطيىء كه در فرض تساوى آن با جزء سريع ، جزئى است تدريجىالحصول ، و جزء دفعى از بطيىء همان جزئى خواهد بود كه نسبت به سنخ حركت مقسوم ، آنى و تقسيم‌ناپذير است نه جزئى كه در افتراض تساوى با جزء سريع ، فزونى و ضميمه يافته است كه مآلًا تدريجىالوجود و تقسيم‌پذير گرديده است ، و براى تقريب به ذهن ، مىتوان مانحن‌فيه را به مورد زير تشبيه نمود :\r\nما اگر دو عدد مساوىالنوع فرض كنيم مثلًا : « ده » و « ده » ولى آحادى كه اجزاى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتأليف كننده هر يك از اين دو عدد است با هم مختلف باشند ؛ به اين معنا كه عدد اول از آحادى تأليف يافته كه هر يك از آنها در حد خود بسيط و تقسيم‌ناپذير ، و به عبارت ديگر : مبدأ اعدادند ، ولى عدد دوم از واحدهايى ، تأليف يافته ، اگر چه هر يك از آنها نسبت به اصل عدد مفروض واحد و تقسيم‌ناپذير محسوب مىشوند ، ولى فىنفسه ، تقسيم‌پذير و معروض عدد ديگرى است كه مؤلف از آحاد بسيطند ، پس هر يك از دو عدد متساوىالنوع مفروض از نظر انقسام عددى با هم مشترك بوده ، ولى يكى از آن دو ، به مقياس ديگر غير از مقياس مشترك ، تقسيم‌پذير است .\r\nبه هر حال ، اين امر موجب مىشود كه حركت بطيىء ، حركتى باشد ، مؤلف از حركت در حركت ، و نظير اين بيان ، در صورتى كه معيار و وسط را مسافت قرار دهيم يعنى بطيىء و سريع متحدالمسافة باشند نه متحدالزمان ، جارى است .\r\nو نتيجه آن‌كه ، حقيقت بطؤ ، تركب حركت ، و حقيقت سرعت ، بساطت آن است و در برخى از فصول سابق گذشت كه سرعت و بطؤ در حركات ، بر مدار تألف حركات و عدم آن است ، و بطؤ علىالاطلاق و سرعت علىالاطلاق ، وجودشان بالقوه است ، و به اين بيان ظاهر مىشود كه تركيب مذكور ، تركيبى است اضافى كه فقط ظرف تحليل عقلى است ، زيرا تشكيك از پذيرش تركب غير تحليلى امتناع دارد ، و ايضاً ظاهر مىشود كه هيچ نوع از انواع تقابل چهارگانه بين سرعت و بطؤ نيست بلكه نسبت بينشان نسبت مفرد و مركب است . تمام اين بيان در صورتى است كه مراد از سرعت و بطؤ معناى اضافى كه عارض به يكى از دو حركت ، بالنسبه به ديگرى است و اما اگر مراد از سرعت نفس سيلان كه با زمان تعين مىيابد باشد معنايى است كه مساوق با حركت است .\r\n\r\nفصل دهم\r\nچنان‌كه ما حركاتى را مشاهده مىكنيم كه در فصول سابق ، آنها را حركات ثانيه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنام‌گذارى كرديم ، در موضوعات همانا در غير حال حركت ، معنايى را مشاهده مىكنيم كه آن را سكون مىناميم .\r\nسكون معنايى است كه جسم به گونه‌اى با آن متصف مىشود ، و البته با حركت از جهت واحد قابل اجتماع نيست ، و در تبيين اين معنا مىگوييم :\r\nاگر سكون يك معناى وجودى مىبوده ، ناگزير نحوى از وجود بوده كه با نحو وجود حركت قابل اجتماع نبوده ، و چون حركت ، تدريجيت وجود و دگرگونى آن است ، ناچار سكون ، ثبات وجود و قرار آن است ، و قبلًا مبرهن گرديد كه هر وجود ثابتى ، مجرد از ماده است ، در صورتى كه سكون ، وصف جسمانى است كه اجسام طبيعى بدان متصف مىگردند ، بنابراين ، سكون يك امر وجودى نبوده ، پس يك معناى عدمى است اما نه معناى عدم مطلق ، و رفع وجود حركت بلاقيد ، چه آن‌كه سكون به معناى سلب مطلق ، قابل صدق بر هر موجودى مىباشد كه منزه از حركت است ، مانند حضرت واجب‌الوجود تبارك و تعالى و ديگر مجردات ، و بنابراين تقابل بين سكون و حركت تقابل تناقض نيست ، بلكه معناى سكون ، فقدان حركت و عدم ناعتى آن ، جهت موضوعى است كه قابل حركت است ، و از اين رو ، تقابل بين سكون و حركت ، تقابل عدم و ملكه است .\r\nو با دقت در آنچه بيان گرديد ، ظاهر مىشود كه سكون همانا ارتفاع وجود تدريجى از موضوع متصف به آن است و به عبارتى : سكون عدمى است غيرتدريجى و اگر سكون فىنفسه ، تدريجى باشد ، لازم مىآيد كه عدمى باشد تدريجى نه عدم وجود تدريجى ، و لازم اين لازم ، ثبوت حركت در عدم است و در اين صورت براى سكون معنايى جز به حمل اولى نخواهد بود ، و ثبوت حمل شايع براى آن ممتنع است و فساد چنين تالى با توجه به آنچه كه تبيين نموديم ، نيازى به تقرير ندارد ، و بر اين اساس ، عدم حركتى كه با وجود حركت آميخته كه همان انعدام تدريجى توأمان و مقارن با وجود تدريجى اجزاى حركت مىباشد ، سكون نيست ، بلكه سكون ، عدم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nحركتى است كه جسم در مبدأ يا منتهى ، يا در ظرف بطلان حركت ، بدان متصف است ، و هم‌چنين ، وصف وجودى كه در جسم مىپنداريم يا مشاهده مىكنيم ، يعنى استمرار واستقرارش در وصفى مانند كيف و كم و وضع كه ممكن است در اينها حركت كند ، سكون نيست ، بلكه سكون ، همان عدم حركت مقارن با وصف مفروض است و نام‌گذارى استقرار مزبور ، به سكون ، تعبيرى است مجازى و بالعرض .\r\nو ايضاً ظاهر مىشود : هر موجودى كه پذيراى حركت نيست ، مانند مجردات ، نه متحرك است نه ساكن ، و با مراجعه به آنچه از شئون و احوال حركات كه گذشت ، روشن مىشود كه حركات اوليه يعنى حركت جوهرى و حركت اعراض به تبع آن ، سكونى در مقابلش نيست . و ايضاً در حركات ثانيه ، سكون نسبى و بالقياس به حركات مقابل آنها است ، و اگر چه جسم مفروض‌السكون ، در همين مقايسه و از همين حيث نيز متحرك است ، زيرا با تبيين شمول حركت به جملگى جسمانيات هيچ جسم و جسمانى در هيچ برهه‌اى از آن خالى و عارى نيست .\r\nپايان ترجمهء « مقالهء قوه و فعل » تأليف حجةاللَّه الكبرى علامه سيد محمد حسين طباطبائى قدس سره به قلم محمد محمدى گيلانى عفىعنه و عن والديه در شب 29 مهرماه سال 1363 خورشيدى .\r\n\r\n","description":"","footnote":"","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\n\r\n4 رساله‌اىدربارهء وحى\r\nتوضيحات : آية اللَّه ناصر مكارم شيرازى\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\nوحى يا شعور مرموز\r\n\r\n1 . دستگاه آفرينش ، انواع را به سوى كمال مىكشد\r\nدانهء گندمى كه بر زمين افتاده و با شرايط مساعدى شكافته شده و شروع به روييدن مىكند ، بى شك متوجه آخرين مرحلهء يك بوتهء گندمى است كه رشد خود را تكميل نموده و سنبل داده و دانه‌هاى زيادى بار مىآورد .\r\nهم‌چنين هستهء ميوه‌اى كه درشكم خاك پنهان شده و سپس پوست خود را شكافته و نوك سبزى بيرون مىدهد ، از همان دم عازم آخرين درجهء كمال و برومندى خود است كه درختى سرسبز و پر از ميوه خواهد شد .\r\nهم‌چنين شكل جوجه‌اى كه در ميان تخم يا صورت جنين انسان كه در رحم مادر بسته مىشود ، از همان وقت رهسپار به سوى يك مرغ كامل يا يك انسان كامل است كه از مزاياى وجود بهره‌مند بوده و آثار وجودى خود را خواهند بخشيد .\r\nاز اين نمونه‌هاى بارز و صدها و هزارها موارد ديگر ، به وضوح به دست مىآيد كه دستگاه آفرينش با تربيت تكوينى خود هر نوعى از انواع خارجيه را به سوى كمال مناسب آن سوق مىدهد و اگر چه در ميان اين انواع ، افرادى در مسير تكوينى خود گرفتار يك سلسله آفات و صدمات شده و از راه باز مانده و طريق نيستى مىسپارند ، ولى در عين حال دستگاه آفرينش هرگز از پيشه‌اش دست نكشيده و به كار خود ادامه داده و كاروان هستى را پيوسته به سوى مقاصد ويژهء خودشان هدايت مىكند . و چون\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nانسان يكى از اين انواع است ، ناچار از طريق آفرينش به سوى مقصد كمالى خود هدايت مىشود .\r\n\r\n2 . انسان به وسيلهء استخدام ديگران مدنيّت را به وجود مىآورد\r\nدر اين حقيقت ترديدى نيست كه انسان نوعى است كه در همهء شئون زندگى خود مدنى و اجتماعى است و ساختمان وجودى سر تا پا احتياج انسان ، و همچنين تاريخ گذشتگان - تا آن جا كه در دست است - و همچنين آزمايش افراد و طبقات نسل حاضر بدين حقيقت گواهى مىدهند .\r\nولى آن چه‌هست اين است كه اين نوع [ انسان 
  ] به حسب آفرينش به گونه‌اى ساخته شده كه هر چيز را براى خود مىخواهد . انسان از نيروى طبيعت و از همهء فوايد وجودى بسايط و عناصر به نفع خود استفاده مىكند .\r\nانسان از همهء نباتات ( گياه و درخت ) از ميوه و شاخ و برگ و ريشه و چوب و هيزم آنها رفع حاجت زندگى كرده و آنها را در راه مقاصد دوردست وسيله قرار مىدهد .\r\nانسان از اقسام و انواع حيوانات از گوشت و پوست و پشم و خون و شير و شاخ و حتى مدفوع آنها انتفاع برده و آنها را تربيت كرده و در راه مقاصد حياتى خويش استخدام مىكند . آيا اين غريزهء فطرى را كه در همه چيز به كار مىبرد ، در هم نوعان خود به كار نبرده و آنان را از اين كليّت استثنا مىكند ؟\r\nو آيا انسان اجتماع خانوادگى ( زناشويى ) را براى اين مىخواهد كه از همسر خود لذت و تمتّع ببرد يا لذت خود را براى منزل مىخواهد ؟ و آيا انسان اجتماع مدنى را براى اين مىخواهد كه بهترين وسيله‌اى براى تأمين احتياجات زندگى اوست يا خود را براى مدنيّت مىخواهد ؟ و آيا اگر انسان براى خود هيچ سعادتى در اجتماع خانوادگى يا اجتماع مدنى نبيند باز آن اجتماع را خواهد طلبيد ؟\r\n( البته اين پرسش‌ها مربوط به تطبيق منفعت فرد به جامعه نيست ) . [ 1 
  ]\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nالبته روشن است كه انسان همان غريزه ( غريزهء استخدام ) را كه در همهء موجودات به كار مىبندد در همنوعان خود نيز به كار خواهد بست . نتيجهء اين بيان اين است كه انسان موجودى استخدام طلب بوده و اجتماع را براى تكميل استخدام انتخاب كرده است . [ 2 و 3 
  ]\r\n\r\n3 . اجتماع تعاونى انسان\r\nاز همين جا اجتماع تعاونى منعقد مىشود ، زيرا چنان‌كه روشن شد انسان به اجتماع تعاونى از اين راه تن مىدهد كه مىبيند به تنهايى و در نتيجهء كار و كوشش خود ، بدون استفاده از مساعى ديگران ، نمىتواند لوازم زندگى خود را تأمين نمايد و از جهت ديگر نمىتواند كار و كوشش ديگران را بلا عوض و به رايگان تملّك كند ، زيرا ديگران نيز مانند او انسان بوده و چيزى را كه وى از ديگران مىخواهد آنان نيز از وى مىخواهند ، ناچار اجتماع تعاونى را بهترين وسيله تشخيص داده و آن را انتخاب مىنمايد . در نتيجه مقدارى از نتايج كار و كوشش خود را به ديگران داده و در برابر از نتايج كار آنها برخوردار مىشود ، يعنى همهء افراد ، مجموع محصولات كار خود را روى هم ريخته و بعد بر حسب وزن اجتماع ، رفع نياز مىكنند . [ 4 
  ]\r\n\r\n4 . بروز اختلاف افراد\r\nاگرچه اجتماع تعاونى - با عواملى كه گفته شد - در ميان افراد ضرورتاً به وجود مىآيد ، ولى نظر به اين‌كه انسان از روى ناچارى به اين اجتماع تعاونى و عدالت اجتماعى كه به دنبال آن مىآيد تن در داده ، پيوسته از ته دل در فكر پاره كردن اين بند و دوستدار لگام گسيختگى است و از اين جهت هر وقت نيرويى پيدا كند و قدرتى در خود بيابد ، از پايمال كردن حقوق ديگران مضايقه نخواهد داشت . [ 5 
  ]\r\nتاريخ اين نوع [ انسان 
  ] تا آن جا كه در دست است ، اين حقيقت را تأييد مىكند كه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nپيوسته اقويا به ضعفا تاخته و هستى آنها را به غارت و چپاول برده‌اند ، هميشه افراد نيرومند افراد ناتوان را زبون ساخته و زير يوغ بندگى كشيده و به نفع خود به كار انداخته و همانند ساير موجودات جاندار و بى جان مورد استفادهء بى قيد و شرط خود قرار داده‌اند .\r\nو اين وضع در اجتماع انسانى تا آن جا كه ما اطلاع داريم بوده و هست ، با اين تفاوت كه در گذشتهء تاريخ ، اقسام تعديات و برده‌گيرى به طور انفرادى و ميان فردى و فردى ، يا فردى و جامعه‌اى انجام مىگرفت و امروز ميان جامعه‌هاى قوى و ضعيف انجام مىگيرد ! [ 6 
  ]\r\nو از همين جاست كه انسان حس مىكند كه بدون قانونى حكم‌فرما كه حقوق افراد را تأمين نمايد ، زندگى انسان و بقاى جامعه و حيات نوع امكان‌پذير نيست و پيوسته قوانينى در جامعه‌هاى انسانى داير بوده است . نهايت اين كه در جامعه‌هاى غير مترقى ، قوانين در ميان زدوخوردها خود به خود به نفع اقويا تعيّن پيدا كرده و به طور غير منظم در جامعه جريان مىيافت و در جامعه‌هاى مترقى از روى رويه و فكر وضع شده و به مردم تحميل گرديده و نسبتاً به طور منظم اجرا مىشود و در عين حال تعدياتى كه سابقاً در ميان افراد قوى و افراد ضعيف يا در ميان افراد قوى و جامعه‌هاى ضعيف داير بوده ، فعلًا در ميان جامعه‌هاى نيرومند و جامعه‌هاى عقب افتاده در جريان است .\r\n\r\n5 . چارهء اختلاف\r\nآيا انسان مىتواند اين اختلاف را از راه قوانينى كه وضع مىكند ، رفع نمايد ؟\r\nو آيا مىشود روزى را فرض كرد كه انسان غريزهء استخدام را رها كرده و اجتماع تعاونى را نه از براى خويش ، بلكه از براى خود اجتماع و عدالت بخواهد ؟\r\nالبته نه [ 7 
  ] ، زيرا چنان‌كه گفته شد ، انسان اجتماع را با غريزهء فطرى و شعور درونى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nخود براى خود مىخواهد و هرگز انسان شعور درونى خود ، يعنى احساسات ويژهء خود را كه محصول ساختمان ويژهء اوست از دست نخواهد داد ، مگر انسانيت را از دست بدهد . آزمايشى كه هزارها سال در طول عمر انسانيت انجام يافته ، و آزمايشى وسيع‌تر از آن پيدا نمىشود ، اين مطلب را تأييد مىنمايد . انسان هرچه بيشتر بال و پر مىزند كه از چالهء اين اختلاف بيرون بجهد ، بيشتر پاىبند مىشود . انسانى كه در ادوار گذشته با پرتاپ كردن يك سنگ يك نفر را مىكشت ، اكنون با پرتاب كردن يك بمب ، يك شهر ( هيروشيما ) را نابود مىكند . انسانى كه يك روز يك انسان ناتوان را اسير گرفته و بردهء خود قرار داده و پشيزى چند از دسترنج او به دست مىآورد ، فعلًا به ميليون‌ها برده و ميلياردها ليره و دلار قناعت نمىكند و . . . .\r\nاساساً چگونه ممكن است كه شعور غريزى انسان كه خود منشأ بروز اختلاف و فساد است ، خود منشأ رفع اختلاف و عامل از ميان بردن فساد شود ، در صورتى كه ما در صحنهء آفرينش عاملى نداريم كه به اثرى دعوت كند و به نابود كردن اثر خود نيز دعوت كند ؟\r\nگذشته از اين ، اين قوانين بر افعال و اعمال اجتماعى مردم نظارت دارد ، نه بر شعور درونى و احساسات نهانى انسان ؛ در حالى كه اختلاف از شعور درونى خودخواهى و احساسات نهايى سرچشمه مىگيرد . [ 8 
  ]\r\nاز اين بيان بسيار روشن است كه طريق رفع اين اختلاف اصلاح احساسات درونى انسانى است ، نه تأكيد و تشديد آنها و چك و اصلاح متولى قوانين .\r\nبه طور كلى در ميان بشر سه روش اجتماعى بيشتر نبوده و نيست :\r\n1 . روش استبداد كه مقدرات مردم را به دست ارادهء گزافى مىدهد و هرچه دلخواه او بوده باشد به مردم تحميل مىكند .\r\n2 . روش حكومت اجتماعى كه ادارهء امور مردم به دست قانون گذارده مىشود و يك فرد يا يك هيئت مسئول اجرا مىشوند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n3 . روش دينى كه ارادهء تشريعى خداى جهان در مردم به دست همهء مردم حكومت كرده و اصل توحيد و اخلاق فاضله و عدالت اجتماعى را تضمين مىنمايد .\r\nدو روش اول و دوم تنها مراقب افعال مردم اند و كارى با اعتقاد و اخلاق ندارند و به مقتضاى آنها انسان در ماوراى مواد قانونى ، يعنى در اعتقاد و اخلاق آزاد است ، زيرا ماوراى قوانين اجتماعى ضامن اجرا ندارد . تنها روشى كه مىتواند صفات درونى انسان و اعتقاد را ضمانت نموده و اصلاح كند ، روش دين است كه به هر سه جهت :\r\nاعتقاد ، اخلاق و اعمال ، رسيدگى مىنمايد .\r\nنتيجه اين كه رافع حقيقى اختلافات اجتماعى تنها روش دين است و بس .\r\n\r\n6 . دين از وحى آسمانى سرچشمه مىگيرد نه از عقل و خرد\r\nنظر به اين كه ارتفاع اختلافات از جامعهء انسانى بدون ترديد صلاح نوع و كمال انسانى است و از طرف ديگر اين تنها راه رفع اختلافات مىباشد و از سوى ديگر دستگاه آفرينش هر نوع را به سوى كمال حقيقى وى هدايت كرده و سوق مىدهد ، پس ناچار دستگاه آفرينش ، دين حق و سزاوارى را بايد براى انسانيت تعيين كرده و به عالم انسانى وحى كند ، و اين همان دين حقى است كه بايد در جامعه بوده باشد .\r\n\r\nاشكال\r\nنبايد تصور كرد كه درست است كه رفع اختلافات بايد با دين انجام گيرد ، ولى دستگاه آفرينش به الهامى كه به واسطهء عقل اجتماعى مىنمايد ، افراد نابغه و خيرخواهى تهيه مىكند كه مردم را به سوى عقايد حق و اخلاق شايسته و اعمال نيك دعوت نمايند و اينها هستند كه پيامبران ناميده مىشوند . [ 9 
  ]\r\n\r\nجواب\r\nزيرا چنانچه گفته شد ، همان عقل اجتماعى انسان است كه به اتكاى احساسات\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدرونى و نيروى فكر خود به سوى اختلاف دعوت مىكند و البته چنين عاملى وسيلهء رفع اختلاف نمىتواند بوده باشد .\r\nو از اين جا روشن است كه اين شعور انسانى كه اصل دين را از دستگاه آفرينش به طور الهام مىگيرد ، سنخ ديگرى است از شعور ، غير از شعور فكرى كه در همهء افراد موجود است و اين شعور مخصوص ، همان است كه « وحى » ناميده مىشود .\r\n\r\nاشكال\r\nو نبايد تصور كرد كه اگر چنين شعورى در انسان نهفته بود ، مىبايست در جميع افراد بوده و همه از وى مطلع باشند و ديگر وقف عده‌اى مخصوص به نام « انبيا » نشود .\r\n\r\nجواب\r\nزيرا هر مزيت و كمالى كه در نهاد همهء افراد نهفته است ، لزوم ندارد كه در همهء افراد بروز كرده و به فعليت برسد ؛ چنان‌كه شهوت و ميل جنسى در همهء افراد نهفته است ، با اين همه در افراد بالغ به ظهور رسيده و فعليت مىيابد و نه در افراد ديگر .\r\nو چنان‌كه قدماى روان شناسان و برخى از روان شناسان جديد مانند جيمز انگليسى ( در كتاب روان‌شناسى خود ) و ديگران تصريح كرده‌اند كه انسان ، نفس ديگرى ( يا مرتبهء ديگرى از مراتب نفس ) در پس پردهء اين نفس دارد كه اگر روزنه‌اى به سوى آن باز كند ( چنان‌كه در اهل رياضات اتفاق مىافتد ) بسيارى از اسرار غيبى كه از ديگران پنهان است بر وى مكشوف مىگردد .\r\n\r\n7 . سخنان انبيا نظريهء وحى را تأييد مىكند\r\nآن چه از راه استدلال به دست مىآيد اين است كه بايد در ميان بشر غير از شعور فكرى شعور باطنى ديگرى بوده باشد كه بتواند جامعهء بشرى را از اختلاف و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nكشمكش نجات دهد و افراد شايسته‌اى بپروراند .\r\nوقتى ما به سخنانى كه از انبيا منقول و در دست است رجوع نماييم ، همين نظريه را تأييد كرده و با بيانى واضح مىفهماند كه نبوّت يك موهبت مرموز و يك شعور مخصوص بوده كه در انبيا وجود داشته و به واسطهء آن ، معارف دينى و شرايع آسمانى را از ناحيهء حق تلقى مىكردند و همين توافق دليل مذكور با دعوى انبيا صحت اصل دعوى آنها را به ثبوت مىرساند . [ 10 
  ]\r\nاز اين جا روشن مىشود كه نبوت به نحوى كه جامعه شناسان حدس مىزنند ، يك نوع نبوغ فكرى اجتماعى نيست و همچنين وحى افكار پاك يك نابغهء اجتماعى نيست ، بلكه چنان‌كه گفته شد نبوت يك شعور مرموز غير فكرى و وحى مطالب حقه‌اى است كه به واسطهء اين شعور به دست مىآيد .\r\n\r\nاشكال\r\nممكن است بگويند نظريهء گذشته كه مغايرت طريق وحى و طريق عمل را به ثبوت مىرساند ، از اين راه به دست آمد كه دستگاه آفرينش طبق روشى كه در همهء انواع دارد بايد نوع انسان را به كمالش كه رفع اختلافات اجتماعى است برساند .\r\nولى ما مىبينيم كه دين و نبوت نيز در اين مدت مديد كه در ميان بشر عمر كرده ، موفق به رفع اختلافات نشده و اگر چنانچه گفته شد يك موهبت تكوينى بود ، هرگز بىاثر نمىماند . اساساً دنياى متمدن امروز دين را نمىپذيرد و هر چه مدنيّت پيش‌تر برود ، دين بيشتر عقب نشينى مىنمايد . [ 11 
  ]\r\n\r\nجواب\r\nاما اين كه گفته شد دين تأثيرى در رفع اختلاف نكرده الى آخر ، بايد در نظر گرفت كه اولًا : عنايت دستگاه آفرينش به اصلاح جامعهء انسانى براى افراد انسان است تا\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nپرورش يابند و دين در سير ممتد خود هزاران هزار فرد صالح تربيت كرده و به جامعه تحويل داده است و ثانياً : ظهور دين و زندگى مردان دينى در جامعه از راه سرايت اخلاقى و توارث اخلاقى به همهء گوشه و كنار جامعهء انسانى سر زده و آثار جميله و اخلاق شايستهء انسانى - هم چون شجاعت ، شهامت ، مروّت ، شفقت ، عفّت ، سخاوت ، حكمت ، و عدالت - را در زمين دل‌ها كاشته و هنوز هم بشر ، اعم از دين دار و بى دين ، از ميوه‌هاى شيرين آنها برخوردار است .\r\nالبته دعوتى كه از اقدام ادوار انسانيت پيوسته زنده و سرپاست ، در ميان جامعه خالى از تأثير اخلاقى نخواهد بود و هرگز روش‌هاى ديگرى جز دين در ميان بشر اخلاق حميده را ضمانت نكرده كه اين اخلاق نسبت به آنها داده شود و هرگز بشر از غير راه دين نمىتواند اخلاق فاضله را حفظ كند ، به دليل اين كه ملت هايى كه روش خود را ضد دينى قرار داده‌اند ، در كمتر از نيم قرن همهء صفات حميده را مانند شفقت و رحم و عدالت دست داده‌اند . پس در هر حال ، وجود اخلاق فاضله را ( هر چه باشد ) در ميان بشر از آثار دعوت دينى بايد دانست . ثانياً : هنوز عمر دنيا به پايان نرسيده و چگونه معلوم است كه روزى دين حق ، زمين را فرانخواهد گرفت و بشر در حال صدق و صفا زندگى نخواهد كرد .\r\nاما دربارهء آن چه گفته شد كه جهان امروز دين را نمىپذيرد ( الى آخر ) ، بايد متذكر شد كه بشر عدالت اجتماعى و صلح و صفا و اجتماع صالح را نيز نمىپذيرد ، با اين كه دنيا ، شب و روز براى استقرار آنها مىكوشد و از اول دوره‌انسانيت تا كنون به مقصد خود نايل نشده ، در صورتى كه اجتماع صالح بى ترديد از مقاصد دستگاه آفرينش است و اگر از راه نبوت نيز تأمين نشود ، از راه فكر بى شبهه بايد تأمين شود .\r\n\r\n8 . وحى و نبوت موهبتى است خدايى ، نه امرى اكتسابى\r\nممكن است تصور شود كه بشر از زمان بسيار قديم - كه ابتداى آن زياد روشن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنيست - توانسته است بر اثر رياضت‌هاى بدنى و فكرى و مجاهدت‌هاى مخصوص ، راهى به غيب باز كند ، يعنى چيزهايى براى وى روشن شود يا كارهايى انجام دهد كه از راه تعليم و تربيت عادى دست‌گير نمىشود . نمونه‌هاى بسيارى در تأليفات گذشتگان و در سياحت نامه‌هاى سيّاحان در اين باب يافت مىشود و حتى در مجلات و جرايد امروزه پيوسته وقايعى از مرتاضان هند و آفريقا و اروپا و غير اينها مىخوانيم و چنان‌كه در فصول گذشته اشاره شد ، روان‌شناسان قديم و جديد نيز اين حقيقت را تأييد نموده‌اند و چنان‌كه پيداست حالى كه مرتاضان به واسطهء دست‌يابى به آن ، معلومات پس پردهء غيب را كشف مىكنند شبيه و هم سنخ حالى است كه در مورد انبياء وحى ناميده مىشود . از اين روى چه مانع دارد كه وحى نبوت را از همين راه توجيه نماييم و قصهء گوشه‌گيرى پيغمبر اسلام قبل از نبوت و همچنين نظير آن كه از مسيح نقل شده ، نسبت به اين نظر خالى از تأييد نيست . و در نتيجه ، نبوت يك نوع حالت اتصال به غيب خواهد بود كه بر اثر رياضت پيدا مىشود .\r\nولى از بيانات گذشته كه به واسطهء آنها وجود وحى را استنتاج كرده و سپس با سخنان خود پيامبران تطبيق و تأييد نموديم ، بطلان اين تصور روشن است .\r\nحالات نفسانى اهل رياضت از خطا و اشتباه مصون نيست ، در حالى كه حالت نبوت خطا بردار نمىباشد . هر كسى كه با اهل رياضت كم و بيش تماس دارد مىداند و حتى خود مرتاضان مىدانند و معترف اند كه الهامات و خطورات قلبى آنها در طريق رياضت گاهى خبط كرده و اصابت نمىكند . همچنين نتايجى كه از اين راه به دست مىآيد پيوسته به صلاح بشر و نفع جامعهء انسانى تمام نمىشود و نيز غالب اوقات به چيزهاى تماشايى و بى حاصل كه زندگى انسان نيازى به آنها ندارد متعلق مىشود .\r\nاينها خواص و آثارى است كه نمىتوان در آنها ترديد كرد [ 12 
  ] و خواص و آثار نبوت صد در صد مخالف آنهاست . نبى در وحى كه تلقى مىكند هرگز ترديد و خطا نمىكند . نبوت به سلسله مقاصدى بر مىخورد كه براى زندگى انسان در اول درجهء\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاهميت است ، زيرا چنان‌كه گفته شد ، دستگاه تكوين و آفرينش است كه براى رسيدن به مقصد تغييرناپذير خود راه « نبوت » را براى انسان مىگشايد و هرگز دستگاه تكوين و واقعيت خارج خطا نمىكند و هرگز به وجود خارجى ، خطا ، صدق نمىنمايد ، بلكه خطا امرى است نسبى و از مقايسه ذهن با خارج و فكر با عمل و كار با مقصد پيدا مىشود .\r\nهيچ گاه نمىتوان گفت كه دستگاه آفرينش در هدايت انسان به شهوت غذا يا نكاح با ديدن با چشم يا شنيدن با گوش يا فكر كردن ، راه خطا پيموده ، بلكه تطبيق فكر به خارج مثلًا گاهى خطا را به وجود مىآورد ( درست تأمل شود ! ) [ 13 
  ]\r\nدستگاه آفرينش براى هدايت انسان ، مقصد نهايى خود اين نوع را به سوى رفع اختلافات اجتماعى فطرى هدايت خواهد كرد ، چنان‌كه او را به سوى رفع احتياجات بدنى مانند احتياج به غذا و توليد مثل و دفع آفات و صدمات هدايت مىكند و هرگز اين هدايت خطا نمىكند .\r\nاز اين بيان آشكار مىشود كه نبوت و راه وحى يك راه فكرى نيست ، زيرا عملًا امكان خطا در فكر انكارپذير است و از طرف ديگر همهء كمالات اكتسابى بشر راه‌هاى فكرى اند و از اين مقدمات به وضوح نتيجه گرفته مىشود : « نبوت موهبتى است خدادادى ، نه اكتسابى . »\r\n\r\n9 . انبيا معصوم هستند\r\nمضمون فصل گذشته در اثبات اين نظريه كافى است . براى اين كه مدلول وحى كه سلسله دستوراتى است كه اختلافات بشرى را طبق اقتضاى عصر رفع كرده و سعادت جامعهء انسانى را تأمين مىنمايد بايد به گوش همين جامعه ، با كفالت دستگاه آفرينش برسد . بديهى است كه در اين ميانه خطايى واقع نخواهد شد و ميانه و وسط عبارت است از پيامبر خدا كه وحى را تلقى كرده و به مردم مىرساند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو در نتيجه بايد نبى 1 . در تلقى وحى 2 . و در حفظ دين 3 . و در رسانيدن به مردم مصون از خدا بوده باشد و روشن است كه چنانچه قول نبى تبليغ است ، فعل و عمل او نيز جنبهء تبليغى دارد .\r\nبه عبارت ديگر ، نبى بايد انسانى بوده باشد كه ادراك درونى او در ضبط و حفظ وحى و زبان او در تبليغ به مردم خطا نكند و كردار او موافق گفتارش بوده باشد و درعين حال در ساير مراحل زندگى مانند يك انسان عادى است .\r\n\r\nاشكال\r\nشعور مرموز نبوت به نحوى كه تقرير شد ، از وسايل عادى خارج بوده و تحت حكومت علل و معلولات مادى داخل نيست ، يعنى پديده‌اى است كه از نظام علت و معلول مستثنى است و چنان‌كه دانشمندان تحقيق كرده‌اند ، در جهان هستى استثنايى وجود ندارد و همهء حوادث جهان محكوم نظام تأثير و تأثّر مىباشد .\r\n\r\nجواب\r\nآن چه از بيان گذشته نتيجه گرفتيم اين است كه شعور نبوت اكتسابى نبوده و از حكومت وسايل عادى بيرون است و لازمهء اين نظريه اين است كه حادثه و پديدهء نبوت مانند معجزه ، معلولى است خارق عادت و ناچار علتش نيز علتى است خارق عادت و اين غير از اين است كه هيچ علتى نداشته باشد .\r\nآن چه كوشش و كاوش دانشمندان در قانون علت و معلول اثبات كرده ، اين است كه هر حادثه‌اى بايد علتى عادى داشته باشد و هرگز تاكنون برهانى يا تجربه‌اى اقامه نشده بر اين كه علت بايد هميشه عادى بوده باشد و آن چه ميان عده‌اى از نويسندگان شهرت يافته كه معجزه و نظاير آن استثنا است و در جهان استثنايى نيست ، دعوايى است بى شاهد و سخنى است بى دليل ، زيرا چنان‌كه گفته شد ، برهان بر نفى معلول بى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nعلت قائم است نه معلول علت غير عادى و ما اين مطلب را در جلد اول تفسير الميزان در بحث اعجاز ، به تفصيل به ثبوت رسانده‌ايم . [ 14 
  ]\r\n\r\n10 . نظرياتى چند\r\n1 . از بحث‌هاى گذشته روشن شد كه نبوت پديده و حادثه‌اى غير عادى است و سبب آن نيز مانند خودش با خرق عادت تحقق مىيابد .\r\n2 . برهانى كه شعور وحى و حادثهء نبوت را اثبات مىكند وجود خرق را به ثبوت مىرساند و اين جا موضوع اعجاز كه هياهويى در ميان دانشمندان ايجاد كرده و استثنا از قانون عليت شمرده مىشود حل شده و روشن مىشود كه اعجاز انبيا همانند خود نبوت خرق عادتى بيش نيست و ما هرگز دليلى به نفى خرق عادت نداريم ، بلكه چنان‌كه گفته شد ، برهان بر وجود آن داريم .\r\n3 . نبوت در آغاز پيدايش خود ، براى رفع اختلافات بشر پيدا شده و پيوسته نيز براى همين منظور خواهد بود .\r\n4 . چون تكامل نوع انسان تدريجى است ، نبوت نيز به تدريج تكامل خواهد يافت و هر دعوت دينى تازه از دعوت كهنه و گذشته كامل‌تر است و با اطلاعاتى كه در دست داريم اين نظريه را بر دعوت‌هاى دينى موسوى و عيسوى و محمدى عليهم السلام مىتوانيم تطبيق نماييم .\r\n5 . چون كمال وجودى انسان بايد با احتياجات متناهى وجود وى تطبيق پذيرد و اين احتياجات محدودند ، كمال وى نيز محدود است و در نتيجه ، نبوتى كه از هر جهت سعادت انسانى را تأمين كند خاتم دستگاه نبوت بوده و اين در ، ديگر به روى بشر بسته خواهد شد .\r\nاما اين كه آيا چنين نبوتى تا كنون به وجود آمده است ؟ و آيا نبوت پيغمبر اسلام همان نبوت است يا خير ؟ پرسش‌هايى است كه پاسخ آنها بايد در يك بحث\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمخصوص به دعوت دينى اسلام داده شود و روشن است كه پاسخ ما مثبت است .\r\n\r\nاشكال\r\nبحث‌هاى گذشته اگر چه به صورت ظاهر اين نتيجه را داد كه شعور وحى يك شعور مرموز غيرفكرى است و تنها راهنماى انسانيت به سوى سعادت و رافع اختلاف است ، ولى عملًا مىبينيم كه بشر نيازى به چنين راهنمايى از دستگاه آفرينش ندارد ، زيرا بشر بدون ترديد پيوسته تشنهء اجتماع كاملى كه سعادت نوع را تأمين كند است و اين همه تلاش و حك و اصلاح در روش‌ها و نظام‌هاى گوناگون زندگىِ دسته جمعى ، روزى جامعهء انسانى را به هدف خود خواهد رسانيد و چنان كه مىبينيم آثار و علائم آن نيز پيداست .\r\nدرميان ملل متمدن امروزى ، ملتى چون مردم سويس وجود دارد كه در مهد تمدن و در آغوش سعادت غرق تنعّم اند و دول معظّمهء ديگر نيز روز به روز به خوش‌بختى واقعى نزديك‌تر مىشوند و ناچار روزى به اين آرزوى ديرين خود خواهند رسيد . [ 15 
  ]\r\n\r\nجواب\r\nاما دربارهء آن چه از پيشرفت دول معظّمه به سوى سعادت گفته شد ، گمان مىكنم كه بررسى سخنان گذشته در جواب آن كافى بوده باشد . اما در عين حال كه پيشرفت فرهنگى و تراكم قدرت روز افزون و دهشت‌انگيز اين ملل متمدن را ديده و عصر خودمان را عصر نور ناميده و به پشت سر برگشته ، به توحش انسان اولى و تاريكى قرون وسطى مىخنديم و در عين حال كه صدق و صفا و يگانگى و دست‌گيرى و نوع‌پرورى در ميان اين گروه مىيابيم ، وقتى كه دقيق‌تر مىشويم به عيان مىبينيم كه همهء رذايل انسانى كه در روزگارهاى تاريك گذشته در ميان يك فرد و فردى ديگر يا ميان يك فرد نيرومند ستم‌كار و ميان جامعه‌اى داير بوده ، فعلًا در ميان جامعه‌هاى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nتوانا و ناتوان ، در ميان مربيان جهان بشريت و بشر ، در ميان غربى و شرقى ، در ميان سياه و سفيد و در ميان روشنفكران و عقب ماندگان داير است .\r\nانواع ظلم و ستم و مكر و تزوير و فساد و هزار درد بى درمان ديگر كه در گذشته به طور جاهلانه و غير منظم صورت مىگرفت ، امروز با كمال دقت و طبق نقشه‌هاى صد ساله و هزار ساله و با نهايت نظم به طور مؤثرى جارى مىشود و روز به روز انسانيت را به پرتگاه نيستى و نابودى نزديك‌تر مىسازد . و با اين ترتيب نمىتوان از براى بشر روز خوش‌بختى و كاميابى ، آن هم با دست اين دايه گان از مادر مهربان‌تر ، اميد داشت .\r\nو اما دربارهء آن چه نسبت به سويس گفته شد ، اولًا : بايد متذكر شد كه سعادت انسان تنها در رفاه مادى و راحتى جسمانى چند روزه نيست ، بلكه سعادت وى از دو جنبهء مادى و معنوى و دنيوى و اخروى مركب است و اين كشور تنها سعادت مادى را تا حدى به دست آورده و از تضمين بهترين جنبهء سعادت انسانى كه دين توحيد بوده باشد ، سرباز زده است و اگر ما از دين توحيد صرف نظر كنيم ، هيچ دليلى براى تضمين سعادت اخلاقى در دست نداريم و در نتيجه تضمين قوانين مصلحه نيز پاى در هوا خواهد بود و آزادى دينى و اخلاقى ، جامعهء انسانى را به گروهى از چارپايان تبديل خواهد كرد !\r\nگذشته از اينها با ملاحظهء موقعيت جغرافيايى اين كشور و جهات اقتصادى آن و جريان‌هاى سياسى جهان نمىتوان موجودى سعادت اين كشور را به جريان اجتماعىاش نسبت داد و گفت‌وگوى بيش از اين ، از سبك بحث ما بيرون است . همه جاى دنيا ، هرگز شرايط و عوامل موجود سوييس را نداشته و ندارند و با يك گل نيز بهار نمىشود .\r\n\r\n11 . شعور وحى و شعور فكرى ( خرد ) تا چه حد مىتوانند توافق داشته باشند ؟\r\nحال در پاسخ پرسش بالا ، تماس گرفتن انبيا را با تودهء مردم و كيفيت ورود دعوت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدينى را به افكار ايشان بايد بررسى كرد .\r\nدعوت دينى در آغاز پيدايش و سرانجام گردش جهان و ارتباط مردم با عالم بالا ( توحيد - معاد ) دعوت دينى مردم را به اخلاق پسنديده و يك سلسله قوانين كه صلاح جامعه را متضمن است هدايت كرده و مزاياى نيكوكارى را به آنها فهمانيده و به اجمال فوايد قوانين خود را گوش زد مىكند تا خودشان به تفصيل در مقام عمل بيايند .\r\nنتيجهء اين بررسى آن است كه ما مقاصد وحى را تا آن جا كه به ما ارتباط دارد از راه خرد مىتوانيم درك كنيم . آرى ، قسمتى از آن را مستقيماً و مستقلًا و قسمتى از آن ( احكام ) را با بيان مبلّغ وحى ، چنان‌كه قوانين اجتماعى معمولى نيز همين حال را دارد و تا واضع قانونى جزئيّات مقاصد خود را در ميان ننهد ، نمىتوان به مصالح و فوايد آن كاملًا پى برد .\r\nمطلب شايان توجه آن است كه شعور وحى نزد ما مرموز بوده و نسبت به چگونگى آن اطلاعى نداريم و چگونگى رسيدگى آن به اين حقايق را نيز نمىفهميم ؛ يعنى يك ارتباط واقعى در ميان محتويات دعوت دينى از معارف و اخلاق و قوانين وجود دارد كه از فكر ما پوشيده است ، زيرا اگر رابطهء آنها بعينه همان بود كه ما مىفهميم ، بدون ترديد شعور وحى كه درك كنندهء آنهاست همان شعور فكرى ما مىشد ، در صورتى كه اين طور نيست ( درست تأمل شود ) . [ 16 
  ]\r\nپس بايد گفت كه نبى با شعور وحى روابط مرموز آنها را درك كرده و در مقام تبليغ ما ، با زبان خود ما سخن گفته و از روابط فكرى ما استفاده مىكند و طبق مثل معروف ، شيرينى آميزش جنسى را براى كودك خردسال با شيرينى حلوا تقريب مىنمايند .\r\n\r\n12 . وسعت سازمان نبوّت\r\nاز سخنان گذشته روشن مىشود كه سازمان نبوت يك سازمان خدايى است كه\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nضامن سعادت روحى و جسمى انسان است و منحصر به هدايت سازمان اجتماع مادى نيست ، چنان كه نبى يك مرد برگزيدهء خداست ، نه يك متفكر و نابغهء اجتماعى و يك سلسله عبادات و پرستش‌ها كه در اديان حقه موجود است و همچنين سيرهء انبيا در زندگى و عبادت و مجاهدت‌هاى دامنه دار آنها ، بهترين گواه اين مطلب است . [ 17 
  ]\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nتوضيحات مربوط به رسالهء وحى « 1 »\r\n1 . منظور اين است كه مانعى ندارد كسى منفعت فرد را در منفعت اجتماع بداند ، از اين نظر كه فرد از اجتماع جدا نيست و مصالح و منافع او منطبق بر مصالح و منافع او منطبق بر مصالح و منافع اجتماعى است ، ولى در هر حال ، انسان اجتماع و مدنيت نمىخواهد ، بلكه به خاطر منافع خويش مىخواهد . . . .\r\n2 . در كتاب‌هاى اجتماعى و حقوقى بحثى دربارهء اصالت فرد ( انديويدواليسم ) و اصالت اجتماع ( كلكتيويسم ) ديده مىشود كه مطابق آن طرفداران اصالت فرد معتقدند كه هر فرد صاحب اختيار و بهترين قاضى منافع خويش است و در تشخيص و تحصيل آنها كاملًا آزاد است ( البته تا آن‌جا كه مزاحمتى به سايرين نشود ) و در مقابل آنها ، پيروان « مسلك اصالت اجتماع » عقيده دارند كه منافع فرد محكوم منافع اجتماعى است و حكومت‌ها مىتوانند در تمام شئون افراد مداخله كرده و براى آنها مقررات وضع كنند .\r\nاز مطالبى كه در اين جا گفته شد روشن مىشود كه اساساً اين بحث بى مورد است ، زيرا اصولًا اجتماع جز يك قرارداد و تعهد طرفينى بيش نيست كه از طرف افراد و به نفع آنها صورت گرفته ، و به طور مسلم پيروى هر فرد از مقررات اجتماعى براى حفظ\r\n\r\n\r\n","description":"","footnote":"\r\n( 1 ) . اين توضيحات از استاد محترم ، آية اللَّه ناصر مكارم شيرازى است\r\n","page_name":" 160 ","page_number":160},
  {"content":"\r\n\r\nمنافع خود اوست و هيچ كس طرفدار اجتماعى نيست كه در جهت مخالف او سير كند ، و به طور كلى اجتماع به معناى واقعى ، به غير اين صورت وجود خارجى ندارد و غير آن بردگى و استعمار است .\r\n3 . ممكن است كسى عمل استخدام ( بهره بردارى از ديگران ) را به عنوان غريزه نشناسد ، بلكه آن را يك راه عقلى براى نيل به ارضاى « غريزهء خوددوستى » بداند ، زيرا انسان قبل از هر چيز خودش را دوست مىدارد و علاقه‌مند به حيات و سعادت خويش است . همين غريزه او را وادار مىكند كه از موجودات ديگر به نفع خود بهره بردارى كند ؛ بنابراين « استخدام » نتيجه يك قياس عقلانى متكى به غريزهء « حب ذات » است .\r\nولى در هر حال مقصود در اين جا اثبات غريزه يا حكم عقلى بودن استخدام نيست ، منظور اين است كه عمل استخدام ، موضوعى است كه هيچ گاه از وجود انسان بر كنار نمىشود و در مورد همهء موجودات آن را اعمال مىكند .\r\n4 . در واقع اجتماع كه پايهء آن بر تعاون گذارده شده ، همان استخدام متقابل افراد است كه به صورت معتدلى بيرون آمده است - نظريه‌اى كه عده‌اى از دانشمندان علم الاجتماع در مورد آغاز پيدايش اجتماع داده‌اند نيز اين عقيده را تأييد مىكند ، چه اين كه آنها معتقدند سرچشمهء زندگانى اجتماعى در روزهاى نخست ، ترس و هراس از حيوانات درنده بوده و افراد اوليهء انسان براى اين كه بتوانند از نيرويى براى دفاع در مقابل آنها استفاده كنند به زندگى اجتماعى تن در دادند - اين خود مىرساند كه پايهء زندگى اجتماعى بر تعاون گذارده شده است .\r\n5 . همانطور كه دانستيم ، انسان قبل از هر چيز به خود و سعادت خود علاقه‌مند است و هر چيز را به خاطر خويش مىخواهد و تسليم افراد در مقابل مقررات سنگين اجتماعى ، نتيجهء تعديل حب ذات‌هاى آنهاست كه به ناچار آنها را وادار به قبول عدالت اجتماعى كرده است .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبنابراين تمكين در برابر اين مقررات تا حدود زيادى بر خلاف طبع خودخواه بشر است و چون طبيعى نيست ، همواره در فكر فرار از زير بار آنهاست .\r\nدر اين جا ممكن است كسانى ايراد كنند كه « انسان براى حفظ منافع شخصى هم كه باشد ، بايد از رعايت مقررات عدالت اجتماعى سرباز نزند ، زيرا عواقب شوم مخالفت با آنها به طور غير مستقيم دامن گير خود او مىشود ، زيرا رعايت اين مقررات در واقع حكم يك تعهد متقابل را دارد كه نقص آن از ناحيهء يك فرد ، سبب نقص آن از ناحيهء سايرين مىگردد ، لذا انسان كه روى غريزهء خود دولتى يا استخدام كار مىكند ، مجوزى براى تخلف از مقررات عدالت اجتماعى پيدا نمىكند ، زيرا براى حفظ حقوق خود بايد حقوق ديگران را محترم بشمارد ؛ يعنى خودْ دوستى او را به نوعْ دوستى مىكشاند . »\r\nولى در اين جا بايد گفت كه ما در مقدمه ، پاسخ نظير اين ايراد را به طور كامل بيان كرده‌ايم ، اين سخن در صورتى صحيح است كه قدرت‌هاى اجتماعى افراد مساوى فرض شود ، به طورى كه عكس العمل تخلف يك فرد ، تخلف ديگران بوده باشد ، ولى در صورت تفاوت قدرت‌ها ( چنان كه غالباً چنين است ) افراد قوى و زورمند مىتوانند از رعايت اين مقررات سرباز زنند ، بدون اين كه به عكس العمل ديگران گرفتار شوند ، بلكه آنها را به حكم قدرت و زور مجبور به رعايت حقوق خود مىكنند .\r\n6 . استعمار يك فرد به وسيلهء فرد ديگر ، از ديرگاه در تمام اقوام بشر رواج كامل داشته و يافتن ابتداى آن از نظر تاريخ كار مشكلى است ، زيرا اين موضوع ارتباط زيادى با شروع جنگ‌ها و اسارت در ميان قبايل بشرى دارد كه آغاز پيدايش آن نيز در دست نيست .\r\nدر دوران « بردگى » اجحافات و تعديات زيادى به بردگان مىشد ؛ هم مشكل‌ترين كارها به دوش آنها بود و هم بدترين زندگى براى آنان . اديان آسمانى ، مخصوصاً دين\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاسلام ، خدمات بزرگى به برده‌ها كرده و براى رهايى آنها از آن زندگانى فلاكت بار مقررات فراوان و گران بهايى وضع كردند كه شرح تمام آن نيازمند بحث‌هاى مفصل و طولانى است .\r\nتقريباً از اوايل قرن 19 ميلادى ، نهضت دامنه دار براى الغاى بردگى در سراسر جهان شروع شد و شايد در انگلستان بيش از ساير نقاط اين امر عملى گرديد ؛ به طورى كه نيمهء اول قرن 19 تمام نشده بود ( در سال 1840 ) كه برده فروشى حتى در مستعمرات انگلستان قدغن شد . در فرانسه تا انقلاب 1848 برده فروشى ادامه داشت ، ولى از آن به بعد به طور كلى ملغى گرديد . هلندىها نيز در سال 1863 خريد و فروش برده را منسوخ كردند .\r\nدر سال 1860 ميلادى جنگ‌هاى خونينى بر سر اين موضوع ميان اهالى آمريكاى شمالى و جنوبى درگرفت شد كه بعدها به نام « جنگ‌هاى انفصال » معروف گرديد - جنوبىها چون براى انجام امور زراعتى احتياج مبرمى به وجود برده‌ها داشتند جداً از برده دارى طرفدارى مىنمودند ، ولى شمالىها در اين مورد با آنها مخالفت داشتند - پس از چهار سال ، اين جنگ‌ها با پيروزى شمالىها خاتمه يافت و بردگى در سراسر آمريكا لغو شد . بالاخره در اواخر قرن نوزدهم تقريباً تمام دولت‌ها بر ابطال بردگى اتفاق كردند و كمتر نقطه‌اى يافت مىشد كه خريد و فروش غلامان در آن‌جا علناً مجاز بوده باشد .\r\nافراد ظاهربين ، الغاى بردگى را يك قدمِ بزرگ به سوى آزادى بشر مىپندارند و آن را دليل بارزى بر نفوذ روح عدالت پرورى در جامعه‌هاى متمدن كنونى مىدانند . ما هم بسيار آرزو داشتيم كه چنين باشد ، اما بدبختانه مطالعات اجتماعى و تاريخى ما عكس اين مطلب را ثابت مىكند ! زيرا اگر استعمار و بردگى فردى ، به عللى الغا شد ، استعمار و بردگى ملت‌ها كه صورت موحش‌تر و خطرناك‌تر آن است ، جانشين آن گرديد .\r\nتوضيح اين كه ، توسعهء صنايع در قرن هيجده و نوزده ، وضع زندگى را به كلى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nتغيير داد و كارها از صورت فردى به صورت اجتماعى در آمد و بارهاى سنگين به دوش كارگاه‌هاى صنعتى افتاد و در نتيجه ، احتياج به وجود برده‌ها ( كه همواره از وجودشان براى انجام كارهاى مشكل استفاده مىگرديد ) كم شد و بنابراين بردگى با آن صورت سابق ، ديگر ضرورتى نداشت .\r\nاز طرف ديگر استعمار كشورها كه از چندين قرن قبل از جريان الغاى بردگى شروع شده بود ، در اين موقع به مرحله ى كمال و رضايت‌بخشى رسيده بود و با وجود آن همه مستعمرات چندان نيازى به وجود برده‌هاى خصوصى نبود ؛ مثلًا اگر مىبينيم كه انگلستان در اواسط قرن 19 پيشرو الغاى بردگى بود ، بايد فراموش نكنيم كه تقريباً در يك قرن قبل از آن ( قرن هيجدهم ) پنجه‌هاى استعمار خود را در زرخيزترين مستعمرات ، يعنى سرزمين پهناور هندوستان محكم كرده بود ( البته شروع استعمار اين كشور از مدت‌ها قبل بود ) . همچنين ساير دولت‌هاى متمدن هر يك در گوشه و كنار عالم تا آن وقت مستعمرات قابل توجهى براى خود تهيه ديده بودند .\r\nدر واقع به جاى اين‌كه مثلًا سياهان آفريقايى را به عنوان برده به اروپا ببرند ، در همان مركز خودشان - آفريقا - به كار گمارده ، و حاصل دسترنج آنها را با وسايل نقليه ( كه در آن روز سريع و آسان شده بود ) به كشورهاى خود مىآوردند ! بنابراين هرگز نبايد تصور كنيم بردگى به معناى واقعى از جهان رخت بر بسته ، بلكه عنوان و اسم خود را تغيير داده و به صورت وسيع‌تر و پيچيده‌ترى در آمده است . هرگز نبايد از لفظ « استعمار » كه معناى آن آباد كردن است فريب خورد ، بلكه بايد روح و حقيقت آن را دريافت . در لغت‌نامهء دهخدا چنين مىخوانيم :\r\n« استعمار در اصطلاح كنونى ، تصرف عدوانى دولتى قوى ، مملكتى ضعيف را ، و غصب اموال و پايمال كردن حقوق و فعال مايشائى وى ، در آن جا مىباشد . دول استعمارى دول قوى را مىگويند كه به عنوان آباد كردن مملكت ملتى ضعيف ، آن را\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nتحت سلطهء خويش درمىآورند » !\r\nاين معنا را اگر به عنوان يك معناى اصطلاحى قبول نكنيد ، لااقل به عنوان انعكاس يك حقيقت خارجى در اذهان نويسندگان لغت‌نامهء دهخدا بايد قبول كنيد !\r\nطرز رفتار دول استعمارى با مستعمرات خود به راستى حيرت آور است ، به طورى كه شايد در دوران بحران بردگى نيز نظير اين اجحافات و جنايات را كمتر بتوان يافت . ممكن است اين ادعا را به همين سادگى نپذيرد ؛ البته حق داريد ، ولى نمونهء مختصرى از طرز عمل دولت‌هاى متمدن را در مستعمراتشان از زبان خود آنها بشنويد و قضاوت با شما . ( دقت كنيد ) .\r\nدكتر گوستاو لوبون در كتاب تاريخ تمدن خود در حدود هفتاد سال قبل راجع به وضع استعمار هندوستان چنين نوشته است :\r\n« راست است كه اساساً لندن ، آباد و پرثروت شده ، ولى افرادى كه اين ثروت از آنها به دست آمده است ، به نهايت درجه ، دچار فقر و فاقه شده‌اند . »\r\nسپس اضافه مىكند : « امروز طبق آمار رسمى فقط در ايالت مدرس ، شانزده ميليون گدا وجود دارد . چرا اين طور نباشد ، در حالى كه اهالى بيچاره بايد از عهدهء پرداخت هزينهء وزارت جنگى برآيند كه بالغ بر 400 ميليون ( لابد واحد ليره است ) مىباشد . همچنين پنجاه ميليون ديگر براى هزينهء ساير ادارات دولتى بايد بپردازند . تازه بعد از همهء اين مخارج ، بايد مبلغ 500 ميليون خالص هم ساليانه به خزانهء انگلستان ارسال دارند ! »\r\nوقتى موضوع اين پانصد ميليون ليره فاش شد ، انگليسىها جوابى دندان شكن ( ! ) در يكى از مجلات معروف دادند و آن چنين بود :\r\n« اين مبلغ ، قيمت يك حكومت منظم و آرام است كه به اقوام هند داده شده است . . . » ! در حالى كه بدون اغراق تلفات سالانهء از گرسنگى در اين حكومت منظم و آرام ، بيش از تلفات يك جنگ خونين بود .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nگرانديديه مىگويد : « طبقهء كشاورز و زراعت پيشهء هندوستان كه اكثريت اهالى آن جا را تشكيل مىدهند ، در موقعى كه سلاطين بومى بر آنها حكومت مىكردند فقط يك ششم محصولات زمين را به عنوان ماليات پرداخت مىكردند ، ولى در دورهء انگليسىها نصف آن را مىبايست بپردازند و چنانچه كسى از پرداخت اين ماليات خوددارى مىكرد ، املاك او ضبط مىشد . »\r\nسپس اضافه مىكند : « اين روش كشاورزان را به فلاكت و مسكنتى انداخته كه ما فوق آن متصور نيست . » !\r\nهيندمان كه خود يك انگليسى است ، پس از مطالعات فراوان دربارهء طرز حكومت انگلستان در هند ، اظهار داشت : « انگليسىها از يك طرف اهالى را تحت فشار ماليات‌هاى سنگينى قرار داده‌اند كه از گرسنگى تلف مىشوند و از طرف ديگر براى تكثير مقدار واردات خود ، كارخانه‌هاى آنها را چنان به زمين زده‌اند كه تمام آنها بسته شده‌اند . »\r\nسپس پيش‌گويى جالب توجهى كرده ، مىگويد : « ما به طرف يك حادثه و فاجعه‌اى كه در تاريخ دنيا بى نظير است پيش مىرويم » ؟ . . . چه فاجعه‌اى از براى انگلستان بالاتر از نهضت استقلال‌طلبى هندوستان تصور مىشود .\r\nاين مرد انگليسى در يكى ديگر از سخنانش مىگويد : « از جمله امور وحشتناك ، يكى اين است كه ايالات شمال غربى هند مجبور شده بودند غلات خود را به خارج بفرستند ، در حالى كه سيصد هزار نفر از آنها در ظرف چند ماه ، از گرسنگى تلف شدند . در سال 1887 ميلادى تنها در ايالت مدرس طبق گزارش‌هاى رسمى 935000 نفر از اهالى تلف شدند ! »\r\nنامبرده علت اين گونه حوادث را اين مىداند كه ماليات‌هاى كمرشكنى بر اراضى مزروعى مىبستند و كشاورزان هم از راه ناچارى زراعت‌هاى زيادى بر اراضى تحميل مىكردند و در نتيجه اراضى به كلى از حاصل‌خيزى افتادند و معدوم شدند !\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nقبل توجه اين كه هيندمان آمار مزبور را در يكى از مجله‌هاى معتبر وقت ( مجلهء قرن نوزدهم ) انتشار داد و مورد هيچ گونه انتقادى قرار نگرفت ! .\r\nمستشرق سابق الذكر « گوستاو لوبون » دريكى از پاورقىهاى كتابش مىنويسد :\r\n« مبلغى كه انگليسىها در مدت بيست سال از هندوستان بردند بالغ بر ده ميليارد ( لابد واحد ليره است ) بود ، غير از مبالغى كه صرف عمال آنها در هند شده بود ( يعنى اين مبلغ سود خالص انگليسىها بود . ) »\r\nبعداً اضافه مىكند : « بعضى از عمال آنها به اندازهء يك سلطان يا يك وزير حقوق داشتند » . . .\r\nخوانندهء محترم ؛ آيا بردگى دسته جمعى مفهومى جز اين مىتواند داشته باشد ؟ آيا در دوران بردگى چنين اجحافات و تعديات دامنه دارى ديده مىشد ؟ آيا اين همان استعمار ، يعنى آباد كردن ممالك ضعيف نيست ؟ لذاست كه مستشرق مزبور در يكى از سخنانش صريحاً اعتراف مىكند كه : « انگليسىها كارى بر سر اهالى هندوستان آوردند كه هزاران درجه بدتر از غلامى بود . . . ! »\r\nنبايد تصور كنيد كه اين موضوع اختصاص به انگلستان و هندوستان داشته است ، بلكه در ساير مستعمرات ، مشابه اين جريانات از ناحيهء دولت‌هاى استعماركننده ( يعنى دول متمدن و الغا كنندگان بردگى ! ) واقع مىشده و اگر ملاحظه مىكنيد كه در اين جا صحبت از طرز استعمار انگلستان كرديم براى اين است كه آنها پيش‌قدمان در الغا و نسخ بردگى بوده‌اند ! .\r\nيك فصل سياه ديگر از تاريخ استعمار كه حتى مستشرقين اروپايى آن را به عنوان يك صفحهء غم‌انگيز از تاريخ تمدن خود دانسته‌اند ، طرز روابط اروپاييان با كشور پهناور چين است ؛ به طورى كه يكى از آنان سال‌ها قبل ، پس از شرح جنايات استعمارگران در چين اعتراف كرد : « شايد روزى بيايد كه نسل آيندهء ما كيفر اين اعمال شقاوت كارانهء خود را به بدترين وضعى دريابند و چينىها از آنها انتقام گيرند . » !\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nچه قدر اين پيش‌گويى اجتماعى مقرون به حقيقت بود و چه انتقامى از اين بالاتر كه چينىها با آن جمعيت و نيروى عظيم ، به صفوف دشمنان دول استعمارى پيوستند .\r\nاز شگفت آورترين حوادث تاريخ روابط اروپايىها با چين ، همان جنگ معروف ترياك است . انگليسىها براى اين كه هم استفادهء سرشارى از تجارت ترياك ببرند و هم ملت چين را بدين وسيله تخدير و رام كنند ، اين سمّ مهلك را داخل كشور چين كردند و چون دولت چين حاضر به قبول آن نبود ، با قواى قهريه و با شليك توپ‌ها طى يك جنگ خونين و در عين حال ننگين ، وارد آن سرزمين شده و سكنهء بيچاره و بى پناه را به آن مبتلا كردند ! .\r\nيكى از مورخين مىنويسد : « تجارت ترياك ساليانه يكصد و پنجاه ميليون ليره براى انگليسىها سود داشت ، ولى در مقابل مطابق آمارى كه دكتر كريستليب ذكر كرده ، هر ساله 600 هزار نفر از نسل چينى بر اثر مسموميت ، به ديار عدم رهسپار مىشدند ! شما با يك حساب ساده مىتوانيد به دست آوريد كه در نظر آنان جان هر يك فرد چينى با 250 ليره مساوى بوده است ؛ و گمان نمىكنيم كه در دوران بردگى نيز قيمت برده‌ها از اين كمتر بوده است با اين تفاوت كه صاحبان برده ، بندگان زرخريد خود را براى استفادهء خود زنده نگاه مىداشتند ، ولى در دوران استعمار آنها را به خاطر منافع خود مسموم و نابود مىكردند ! اما در عين حال باز بايد خوش‌وقت بود كه بردگى از طرف تمام دول متمدن الغا شد و انگلستان در اين امر مقدس پيش‌قدم بود ! .\r\nدولت فرانسه نيز كه از انقلاب 1848 بردگى را رسماً لغو كرد ، امروز براى حفظ مستعمرات خود در شمال آفريقا كارى مىكند كه در دوران سياه بردگى نيز بى نظير است و روزى نيست كه افراد بىگناهى از مسلمانان قربانى اين راه نشوند . از همه بدتر و اسف‌انگيزتر اين كه دنياى متمدن بر اين اعمال ضد انسانى ، فقط به عنوان اين كه مسئلهء شمال آفريقا يك مسئلهء داخلى براى فرانسه است ( ! ) و نبايد در امور داخلى كشورها دخالت كرد ، صحه مىگذارد ! .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمعامله‌اى كه ملل متمدن با بوميان آمريكا و اقيانوسيه ( بعد از كشف آنها ) كردند ، به تنهايى داستان مفصلى دارد كه مطالعهء آن افسانه‌هاى زمان بربريّت را در نظرها مجسم مىكند . دكتر گوستاو لوبون مىنويسد :\r\n« وحشىهاى ( يا بوميان ) آمريكا و اقيانوسيه براى اقوام متمدن و تربيت شدهء اروپا مانند خرگوشى هستند براى يك نفر شكارچى ! همانطور كه مىبينيم امروز همهء آنها برباد رفته‌اند . . . » .\r\nهمين دانشمند در بحثى كه راجع به علت تنفر شرقىها از غربىها كرده ، مىگويد :\r\n« چون كتمان سبب اصلى اين موضوع هيچ فايده‌اى ندارد ، آن را فاش مىكنم ، اين تنفّر نتيجهء فشار و رفتار بيرحمانه‌اى است كه اقوام متمدن اروپا دربارهء اقوام غيرمتمدن با وحشى روا مىدارند . » !\r\nشايد محتاج به تذكر نباشد كه منظور ما از ذكر اين مدارك و شواهد تعقيب كردن يك بحث سياسى نيست ، بلكه مقصود صرفاً بيان يك حقيقت علمى و اجتماعى است . مىخواهيم ثابت كنيم بر خلاف آن چه ما و شما آرزو داريم و افراد خوش‌باور يقين دارند ، تمدن كنونى ( يا صحيح‌تر ، ترقى صنعتى و ماشينيزم ) نتوانسته است اصول بندگى و بردگى را از جهان براندازد ؛ سهل است ، كه آن را كامل‌تر هم كرده است ! .\r\nالبته ترديدى نيست كه امروز نداى روح‌پرور آزادى مستعمرات ، از گوشه و كنار جهان به گوش مىرسد و به تدريج به مستعمرات آزادى داده مىشود و چنين مىنمايد كه دوران استعمار نيز در حال انقراض است ، ولى وقتى دقت مىكنيم مىبينيم كه بدبختانه اين نيز يك تغيير صورى بيش نيست و روح بردگى و استعمار به عناوين ديگر هم چنان بر ملت‌هاى ضعيف حكومت مىكند و نام‌هاى تحت الحمايه و دست نشانده و مشابه آنها جانشين نام استعمار شده است تا جانشين اينها چه باشد ؟\r\nتنها در شرق اروپا حدود 16 كشور دست نشاندهء روسيهء شوروىاند و تا آن جا كه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاطلاع داريم رفتارى كه با اين ملت‌هاى كوچك مىشود به مراتب رقت بارتر و اسف‌انگيزتر از رفتارى است كه در دوران بردگى با غلامان مىشد ! حتى در خود روسيهء شوروى طرز حكومت و رفتار طبقهء حاكمه نسبت به افراد ملت ، داستان‌هاى وحشتناك زمان برده فروشى را به ياد مىآورد .\r\nچيزى كه براى هر انسان متفكرى درخور دقت و تأمل است و او را به چگونگى نفوذ روح بردگى و استعمار بشر ، در كالبد اجتماعات متمدن كنونى كاملًا آشنا مىسازد ، همين موضوع اعطاى آزادى و خودمختارى به مستعمرات است ! اين عمل ثابت مىكند كه آنها نه به عنوان رفع يك اشتباه يا جبران يك جنايت دست از سر مستعمرات بر مىدارند ، بلكه به عنوان يك بخشش بلاعوض حياتى ، با صدها منّت اين كار را انجام مىدهند ، يعنى بر خلاف اعلاميه بلندبالاى حقوق بشر ، عملًا آزادى و استقلال را حق ثابت و منحصر خود مىدانند و طى مراسم افتخارآميزى به هر كه لطف و مرحمت داشتند مىبخشند ! همانطور كه آزاد كردن يك يا چند برده در دوران بردگى دليل بر نسخ برده فروشى نبود ، بلكه دليل ديگرى بر حاكميت آقا بر بنده‌اش محسوب مىشد ؛ همچنين اعطاى آزادى به مستعمرات دليل بر نسخ استعمار و برچيدن بساط آن نيست - آرى ، اگر مستعمره‌چىها با پرداخت غرامت‌هاى دوران استعمار و با عذر خواهى و اعتراف به گناه دست از سر مستعمرات بر مىداشتند ممكن بود آن را دليل روشنى بر نفوذ روح آزادى و آزادمنشى در آنها دانست ! .\r\nاين جريانات و امثال آنها تا اصول حكومت اخلاق عالى انسانى متكى به ايمان و عقيده ، در همهء جامعه‌ها تعميم پيدا نكند ، هم چنان ادامه خواهد داشت و تحولاتى كه واقع مىشود عموماً صورى و قشرى خواهد بود .\r\n7 . البته ممكن است افراد نادر و معدودى پيدا شوند كه غريزهء عدالت دوستى و انصاف و خلاصه نيروى وجدان در آنها به اندازه‌اى قوى و بيدار باشد كه حس\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nخودخواهى را كنار گذاشته و عدالت را به خاطر عدالت ، و اجتماع را به خاطر اجتماع بخواهند ، ولى مسلم است كه‌اين افراد نمونه ، هرگز نمىتوانند مقياس حساب‌هاى اجتماعى كه بر پايهء طرز تفكر عمومى بنا مىشود ، بوده باشد ، زيرا همانطور كه مىدانيم و تجربه نيز ثابت كرده است ، « حب ذات » و غريزهء « خوددوستى » و يا به تعبير ديگر « خودخواهى » بيش از هر چيز ديگر وجود نوع انسان حكومت مىكند - در واقع مصداق روشن مثل معروف « بايك گل بهار نمىشود » اين‌جاست .\r\n8 . در اين جا از دو راه ، عدم امكان حل اختلافات به وسيلهء قوانين بشرى اثبات شده است : نخست اين كه عامل بروز اختلافات اجتماعى و وقوع تجاوزها معمولًا همان حكومت غريزهء خودخواهى بر وجود انسان است . بنا بر اين انسانى كه خواه ناخواه اين غريزه بر وى حكومت مىكند ، چگونه مىتواند خود عامل حل اختلافات و جلوگيرى از تجاوزها بوده باشد ؟ همانطور كه طرفين نزاع هرگز نمىتوانند نقش ميانجى را بازى كنند .\r\nاين همان قانونى است كه در فلسفه به عنوان قانون « محال بودن عليّت يك چيز براى موضوعى و ضد آن » شناخته شده است . از اين گذشته به فرض اين كه انسان بتواند با فكر خود چنين قوانينى طرح كند ، باز اجراى آن به بن بست خواهد انجاميد ، همانطور كه شرح آن را در مقدمات دانستيم .\r\nدوم اين كه قوانين بشرى در اعمال انسان‌ها نظارت دارد نه بر اخلاق و غرايز و افكار ، در حالى كه كارهاى مردم مولود افكار و احساسات درونى آن‌هاست و بدون اصلاح آنها هر گونه اقدامى براى اصلاح عمل نقش بر آب است .\r\nراست است كه در اجتماعات كنونى كانونى به نام فرهنگ وجود دارد كه با افكار و احساسات افراد سروكار دارد ، ولى نبايد تصور كرد كه فرهنگ ، دستگاهى مجزا از ساير دستگاه‌هاى اجتماعى است و نمىتوان انتظار داشت كه فرهنگ بر افكار و احساسات مردم حكومت كند و مسئوليت وجدانى و باطنى در آنها به وجود آورد ،\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nزيرا اولياى آن فرهنگ از افراد همين اجتماع اند و آخرين خدمت آنها اين است كه افكار خود را در افراد زيردست خود تزريق كرده و اشخاصى مانند خود به وجود آورند ، يعنى از نظر فكرى توليد مثل كنند ( ! ) ، بنابر اين اگر خود آنها در باطن به مقررات و اصولى پاىبند نباشند ، چه طور ممكن است كه ديگران را پاىبند كنند .\r\nعلاوه بر اين تعليم و تربيت‌هاى فرهنگى قطع نظر از ايمان و عقيدهء مذهبى ضامن اجرا ندارد ، زيرا در اصول حقوقى اجتماعات كنونى ، براى افكار و اخلاق ( قطع نظر از عمل ) حكمى وجود ندارد و روى هم رفته تعليمات و تربيت‌هاى فرهنگى عنوان تذكرى بيش ندارد .\r\n9 . در اين جا ايراد كننده قانون تكامل را به عنوان پايه و اساس دستگاه آفرينش شناخته ، زيرا به اتكاى بيانات سابق ، اين موضوع به ثبوت رسيده و اتفاقاً هم مورد قبول دينداران و هم غير دينداران است . چيزى كه هست ، عده‌اى از مخالفان اديان مىگويند : « درست كه انجام عمل تكامل از طرف دستگاه خلقت تضمين شده است ، ولى اين موضوع مىتواند از راه تهيهء افراد نابغه در جامعه بوده باشد كه روى نبوغ ذاتى و افكار عاليهء خود جامعه‌ها را به اخلاق و رعايت عدالت اجتماعى دعوت مىنمايند و وجود افرادى غير از آنها به عنوان « پيغمبران » هيچ‌گونه لزومى ندارد ، بلكه كسانى كه در دوران تاريخ به اين نام ناميده شده‌اند نيز افراد نابغه‌اى بوده‌اند كه با افكار پاك خود قدم‌هاى اصلاحى مثبتى برداشته‌اند و موضوع وحى و ارتباط به عالم غيب اساساً مورد لزوم نيست .\r\nدر پاسخ اين ايراد گفته مىشود كه افراد نابغه اگر بخواهند با روش‌هاى عقلانى و فكرى اين راه را طى كنند ، مسلم است كه هرگز به مقصد نخواهند رسيد ، زيرا همانطور كه سابقاً دانسته شد ، اين روش انسان را به خوددوستى و استخدام و در نتيجه تشديد اختلافات موجود دعوت مىكند و به همين دليل بايد افرادى كه مىخواهند اين منظور عالى را عملى سازند ، ادراكات ديگرى غير از ادراكات فكرى بشرى ، البته\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاز منبعى غير از عقل انسانى ، داشته باشند و اين همان چيزى است كه ما آن را به نام « وحى » مىخوانيم .\r\n10 . وقتى مراجعه به سخنان انبيا و پيغمبران مىكنيم مىبينيم آنها نيز همه جا صحبت از ارتباط با عالمى در ماوراى جهان مادى مىكنند و تعليمات و دستورات خود را عموماً از آن جا مىدانند و از طرز رفتار و گفتار آنها چنين بر مىآيد كه كوچك‌ترين ترديدى در مسئلهء وحى نداشته و تا آخرين نفس هم در راه اجراى دستوراتى كه از آن منبع سرچشمه مىگرفته فداكارى و استقامت عجيبى به خرج مىدادند و هيچ گاه به زبان يك نفر مصلح بشرى و يك نفر نابغهء بلند نظر و صاحب افكار عاليه با مردم سخن نگفتند . اين مطلب به اندازه‌اى از خلال اعمال و گفته‌هاى آنها ظاهر است كه جاى هيچ احتمال ديگرى را باقى نمىگذارد .\r\nاين موافقت ميان بيانات پيغمبران و گفته‌هاى سابق سبب مىشود كه هر دو يكديگر را تأييد و تقويت كنند ؛ يعنى از طرفى سخنان انبيا داير بر اين كه راه وحى يك راه معمولى فكرى نيست بلكه يك راه مرموز و ارتباط خاصى با اداره كنندهء جهان آفرينش يعنى خداوند متعال است ، بيانات سابق را تأييد نموده و از طرف ديگر تطبيق سخنان پيغمبران با دليل‌هايى كه سابقاً دربارهء ارتباط مرموز وحى گفته شد ، دليل بر صدق و راستى گفتار ايشان است .\r\n11 . منظور ايراد كننده اين است كه اولًا : دين و نبوت نيز موفق به رفع اختلافات موجود در اجتماعات انسانى نشده و روى هم رفته كمكى به تكامل اجتماع بشرى نكرده است و ثانياً : اگر مذاهب داراى چنين اثرى بودند ، جامعه‌هاى متمدن با آغوش باز از آنها استقبال مىكردند ، زيرا خواهان چنين موضوعى هستند .\r\nدر پاسخ اين ايراد ، سه مطلب ذكر شده است :\r\n1 . اديان و مذاهب در طول حيات خود هزاران فرد با فضيلت و صاحب اخلاق و روحيات عالى انسانى پرورش داده‌اند و از اين رو به تكامل نوع بشر كمك كرده‌اند .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n2 . در اجتماعات انسانى آثار مختلف از اخلاق و عواطف عاليه مانند عدالت دوستى ، فداكارى ، پاك‌دامنى ، درست‌كارى ، راستى ، امانت و . . . ديده مىشود ( گو اين كه هنوز به مرحلهء نهايى كمال خود نرسيده‌اند . ) وجود اين آثار اخلاقى تاحدود قابل توجهى در تخفيف ميزان اختلافات و حل آنها مؤثر است و اين موضوع به اندازه‌اى روشن است كه شايد محتاج به توضيح بيشترى نباشد . از طرفى هيچ عاملى براى ظهور و پيدايش آنها جز اديان و مذاهب ديده نمىشود ، زيرا تاريخ هيچ گونه وسيله‌اى براى تضمين اخلاق جز آنها به ما نشان نمىدهد . بنابراين تكامل نسبى اخلاق كه عامل اساسى رفع اختلافات اجتماعى است ، مرهون خدمات پيغمبران و اديان است و بس ، و به همين دليل اجتماعاتى كه به سوى ماديت مىروند به تدريج فضايل اخلاقى را از دست داده و عواطف و احساسات لطيف انسانى در آنها به طور محسوسى تضعيف مىگردد و حالت خشونت و سودپرستى عجيبى جاى همهء آنها را پر مىكند .\r\n3 . اگر ملاحظه مىشود كه مذاهب و اديان تا كنون موفق به رفع كامل اختلافات موجود نشده‌اند ( اگر چه رفع نسبى اختلاف كرده‌اند ) دليل بر اين نيست كه در آينده نيز چنين موضوعى واقع نخواهد شد ، زيرا مطابق ناموس « تكامل » كه دستگاه آفرينش عهده دار آن است ، اين مطلب بالاخره عملى خواهد شد و همانطور كه سابقاً دانستيم ، راهى نيز جز راه اديان و مذاهب نخواهد داشت . اما اين كه گفته شد جامعه‌هاى متمدن كنونى از قبول برنامه‌ها و طرق مذهبى روى گردانند ، به هيچ وجه دليل بر اين نخواهد بود كه دين نمىتواند از عهدهء حل اختلافات اجتماعى برآيد ، زيرا با چشم خود مىبينيم كه اين اجتماعات بسيارى از اصول عملى زندگى اجتماعى را كه عقل و دانش انسان به آن حكم مىكند نيز نمىپذيرند كه در نتيجهء آن اضطراب و نگرانى خاصى در تمام اين اجتماعات مشاهده مىشود ؛ مثلًا اصول « عدالت اجتماعى » كه هيچ كس در صحت و درستى آن ترديد ندارد ، در غالب اجتماعات\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nرعايت نمىشود و مكرر از طرف افراد و يا جمعيت‌هاى مختلف نقض مىگردد . آيا اين بى اعتنايى جامعه‌هاى كنونى به اين اصول را مىتوان دليل بر بطلان و نادرستى آنها گرفت ؟ !\r\nما در طى مقدمات ، علل اساسى دورى جستن اجتماعات متمدن فعلى را از اصول اخلاق و مذاهب به اتكاى مدارك زنده و روشن مشروحاً بيان كرديم و بار ديگر شما را به مطالعه و دقت در آن توصيه مىكنيم .\r\n12 . خلاصه اين كه از مقايسهء حال پيغمبران با افرادى كه از راه رياضت‌ها به مطالبى پى مىبرند و كارهايى انجام مىدهند ، اكتسابى نبودن وحى و نبوت كاملًا روشن مىشود ، زيرا علاوه بر اين كه اشتباهات غير قابل انكارى در تشخيص حقايقى كه از حس پوشيده شده است از آنها ديده شده و به همين دليل معمولًا آنها خود نيز به گفته‌هاى خويش اعتماد كافى ندارند ، بسيارى اوقات دست به كارهايى مىزنند و يا خبر از مطالبى مىدهند كه هيچ‌گونه آثار سودمند اجتماعى ندارد و يا اين كه زيان آور است و از همهء اينها گذشته ، نتيجهء رياضت‌ها هر قدر هم رياضت كامل باشد ، همواره محدود و مخصوص به يك يا چند رشتهء معين است و هرگز ديده نشده كسى بر اثر رياضت بتواند يك سلسله كامل از حقايق جامع و مفيد كه ممكن است اساس يك زندگى منظم اجتماعى بوده باشد دريافته و به اجتماعات ارائه دهد و مرتاضان خود نيز به اين حقيقت اعتراف دارند و هرگز چنين ادعايى نمىكنند ؛ در حالى كه پيغمبران در هر سه مورد درست نقطهء مقابل آنها هستند .\r\nآنها از طرفى به اندازه‌اى به گفته‌هاى خود ايمان دارند كه حتى يك كلمه و يك قدم عدول و بازگشت از آنها را جايز نمىشمرند ؛ تاريخ زندگى پيغمبران و طرز برخورد آنها با جمعيت‌ها اين حقيقت را كاملًا مجسم مىكند . آنها غالباً صريح‌ترين كلمات و تأكيدها را در مقام بيان مقاصد و دستورات خود به كار مىبردند و چنان بوده كه گويا آن چه را از حقايق مىگويند همه را با چشم خود مىبينند و به همين جهت تا آخرين\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nنفس نيز در راه آنها مقاومت و فداكارى به خرج مىدادند . گفته‌هاى پيغمبر اسلام مخصوصاً موضوع « مباهله » نمونهء بارزى از ميزان اعتقاد انبيا به افكار و دستوراتشان است .\r\nاز طرف ديگر ، دستورات آنها معمولًا يك برنامهء روشن عملى و مربوط به تمام شئون زندگى اجتماعى ، از هنگام تولد تا مرگ بوده است و اين موضوع نيز با يك مطالعه در شيوهء دعوت آنها به دست مىآيد . . . .\r\n13 . دربارهء خطا نكردن پيغمبران و دليل آن ، دانشمندان بيانات فراوانى دارند ، از جمله اين كه : چون منظور اصلى از ارسال انبيا تكامل نوع انسانى است و اين موضوع منوط به نفوذ كامل آنها در افكار و عقايد افراد اجتماع است ، بنابراين بايد ايشان از نظر خطا مصون شده باشند ، زيرا مسلم است كه صدور خطا يا احتمال صدور آن ، از ايشان موقعيت آنها را متزلزل ساخته و اعتماد و اطمينان لازم را نسبت به گفتار و تعليمات عملى آنها از بين مىبرد و در نتيجه مقصود حاصل نمىشود .\r\nاما راهى كه استاد ارجمند در اين جا پيموده‌اند كاملًا تازگى دارد و ابتكارى است و درك صحيح آن منوط به شناسايى حقيقت « خطا » است و اين كه چگونه « واقعيت خارج هرگز خطابردار نيست » . براى پيدا كردن نقطهء اصلى خطا بايد مراحلى را كه منجر به درك يك پندار خطا و غلط مىشود تحليل كرد . ما اين مراحل را در ضمن يك مثال ساده ( با حذف اصطلاحات علمى ) تشريح مىكنيم .\r\nشخصى از در منزل وارد شد و من يقين كردم پدرم است ، ولى بعداً معلوم شد كه اشتباه كرده‌ام و برادرم بوده است . پس در اين قضيه كه « شخص وارد پدرم بوده » من راه خطا پيموده‌ام ، مراحلى كه براى رسيدن به اين پندار خطا طى شده ، به شرح زير است :\r\n1 . شخصى از در خانه وارد شد و انعكاساتى از قيافه و اندام و لباس او به وسيلهء اشعه‌هاى نور در دستگاه بينايى من منعكس گرديد .\r\n2 . اين انعكاسات را به وسيلهء سلسله اعصاب و مغز خود درك كرده و به وجود\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمنشأ آنها در خارج از وجود خودم ايمان پيدا كردم .\r\n3 . پدرم را - مثلًا - همواره با لباسى مشكى و سر برهنه و قيافهء مخصوصى ديده بودم و اتفاقاً اين اوصاف عيناً همان اوصافى بود كه امروز در برادرم وجود داشت .\r\nمسلم است كه در هيچ يك از اين سه قسم خطايى واقع نشده ، يعنى هم آن اعمال فيزيكى و شيميايى كه در دستگاه بينايى من واقع شده و منجر به آن تصوير خاص گرديده صحيح بوده ، و هم ادراك آن تصوير به وسيلهء اعصاب و مغز ، و هم حكم به تطابق اين اوصاف با اوصاف پدرم .\r\n4 . بر اثر مشابهت صفاتى كه در شخص وارد مىبينم با كيفياتى كه از پدرم در خاطر دارم خيال مىكنم كه دارندهء اين صفات حتماً همان پدرم است ، يعنى در اين قضيهء « شخصى با اين صفات وارد منزل شد » ، قسمت اول را برداشته و به جاى آن « پدرم » را مىگذارم و حكم مىكنم : « پدرم وارد منزل شد » . بنابراين ، تمام علت اشتباه من همين مقايسه و تبديل بىمورد است ، آن هم نه مربوط به خارج است و نه مربوط به حكم عقل ، بلكه نتيجهء فعاليت قوهء « خيال » است ، زيرا تأثير و تأثرات خارجى و دستگاه بينايى همه صحيح بوده و عقل هم هرگز نمىگويد كه وجود چنين صفات منحصراً در پدرم است و محال است برادرم مشابه آنها را پيدا كند .\r\nاز اين بيان چنين نتيجه مىگيريم كه در واقعيت‌هاى خارجى هرگز خطا و اشتباهى وجود ندارد ، هم چنان كه در ادراكات حسى و احكام عقلى نيز خطايى نيست و خطا در تطبيق فكر بر خارج و مقايسهء موضوعى به موضوع ديگر است و آن هم در نتيجهء فعاليت نيروى توهم و قوهء خيال مىباشد ( اين مطلب با بيان فلسفى به طور مشروح در آخر جلد اول از كتاب اصول فلسفه تأليف استاد ارجمند تشريح گرديده است ) .\r\nاكنون پس از روشن شدن حقيقت خطا و منشأ آن ، برگرديم به اصل مقصد يعنى اثبات عدم وجود خطا در راه وحى .\r\nهمانطور كه سابقاً دانستيم ، راه وحى و نبوت يك راه فكرى نيست ، چه اين كه راه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتفكر انسان را به سوى نقطه‌اى كه در مقابل نقطهء هدف پيغمبران است مىرساند ، بنابراين شعور وحى يك راه فكرى كه قهراً آلوده به خيال است نيست و لذا اشتباه و خطا راهى به سوى آن پيدا نمىكند - شعور وحى يك حقيقت و واقعيت خارجى است مانند ساير واقعيت هايى كه وقوع خطا در آن معنا ندارد .\r\nاز اين بحث كه مربوط به اختلاف راه نبوت و راه رياضت و اكتسابى نبودن مقام نبوت بود ، ضمناً مسئلهء آينده‌يعنى « معصوم بودن انبيا از هرگونه اشتباه‌وخطا » نيز كاملًا روشن شد .\r\n14 . اين طرز تفكر دانشمندان مادى كه همواره انتظار دارند براى هر حادثه‌اى يك علت « مادى عادى » پيدا كنند ، معلول اين است كه مطالعات همواره دربارهء موجودات و پديده‌هاى مادى و عادى بوده است ، در حالى كه مسلم است اين مطالعات چون در دايرهء محدودى واقع مىشود نتيجهء آن هم در دايرهء محدود و معينى صحيح خواهد بود ، ولى آنها به غلط آن را طورى تعميم مىدهند كه همه چيز ، حتى امور غير مادى يا مادى غير معمولى را نيز با اين مقياس مىسنجند و به همين دليل وجود علل غير مادى يا غير عادى را به عنوان استثنا در قانون علت تلقى مىكنند .\r\n15 . همانطور كه قبلًا اشاره كرديم ، در بحث‌هاى اجتماعى حكم تابع وضع عمومى اجتماعات است و حالات استثنايى پاره‌اى از افراد يا بعضى از ملل نمىتواند مقياس و ميزان سنجش مصالح و مقررات اجتماعى بوده باشد ، بنابراين مطالبى كه دربارهء سلامت نفس و اخلاق عالى اجتماعى ملّت سوئيس و بعضاً راجع به هند گفته مىشود نمىتواند پايهء تفكرات و حساب‌هاى اجتماعى ما قرار گيرد ؛ به خصوص اين كه شرايطى كه براى اين ملت از نظر آب و هوا و موقعيت سياسى و اقتصادى موجود است و بدون ترديد وضع اجتماعى آنان بى ارتباط به آن نيست ، براى ساير ملت‌ها وجود ندارد .\r\nشاهد اين مطلب اين كه در دنياى فعلى ، ملت‌هايى وجود دارند كه از نظر وضع\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nتمدن كنونى اگر از مردم سوييس به مراتب جلوتر نباشند ، لااقل عقب‌تر هم نيستند ، ولى در عين حال دچار هرج و مرج‌هاى شديد اخلاقى شده‌اند كه حتى در ملت‌هاى عقب افتاده نيز كم نظير است - علاوه بر اين بدون تعارف ، هنوز درست بر ما روشن نيست مطالبى كه دربارهء وضع اخلاقى مردم سوئيس مىگويند تا چه اندازه حقيقت دارد . طبق گزارشى از سازمان بهداشت جهانى ، كشور سوئيس يكى از چهار كشورى است كه ميزان افزايش آمار خودكشى و انتحار در آنها نسبت به ساير كشورها بيشتر است و اين خود دليل بر وجود نقاط ضعف اخلاقى و اجتماعى در اين كشور است .\r\nيكى از روزنامه‌هاى كثيرالانتشار ، موضوع معروف تعطيل بودن ادارات دادگسترى سوئيس را در ايام سال رسماً تكذيب كرده بود و نوشته بود كه دادگسترى سوئيس مانند ساير كشورها جريان عادى خود را در عرض سال طى مىكند .\r\nلابد سر و صداى عجيبى كه اخيراً راجع به كشف يك باند جاسوسى در سوئيس و خودكشى يكى از اعضاى مؤثر دادگسترى به دنبال آن در مطبوعات به راه افتاد شنيده‌ايد . موضوع قابل توجه اين بود كه در اين باند افراد صاحب نفوذى حتى از نيروى پليس شركت داشتند . اين موضوع بار ديگر ما را در اين تصميم راسخ‌تر ساخت كه اخبار مربوط به وضع اخلاقى و اجتماعى مردم سوئيس را خيلى جدى نگيريم و با احتياط بيشترى آنها را مطالعه كنيم .\r\n16 . از مباحث گذشته دانسته شد كه راه وحى يك راه فكرى نيست و بشر از راه تفكر نمىتواند برنامهء صحيحى را كه حافظ مصالح اجتماعات انسانى و از بين برندهء اختلافات است ، درك كند و راهى به آن ، جز از طريق مرموز وحى ندارد . بنابراين نمىتوان انتظار داشت كه انسان از راه تفكر تمام اسرار و علل مقررات دينى و چگونگى ارتباط آنها را با عقايدمذهبى ، به طور كامل‌دريابد ، زيرا اگرچنين بود ، راه وحى يك راه فكرى معمولى مىشد .\r\n17 . موضوعى كه در پايان سخن حتماً بايد خاطر نشان شود اين است كه در\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمباحث گذشته ، مكرر از اين مطلب گفت‌وگو به ميان آمد كه منظور از دعوت پيغمبران رفع اختلافات اجتماعى بشر بوده است ، ولى نبايد تصور كرد كه از نظر يك نفر موحد و خداپرست ، نظم اجتماعات انسانى و رفع اختلافات به عنوان يك مقصد اصلى و نهايى شناخته مىشود ، بلكه اين موضوع را به عنوان مقدمه‌اى براى زندگى ابدى در جهان ديگر مىشناسد ، زيرا تكامل اخلاق و روحيات عالى انسانى كه هدف نهايى است ، تنها در جامعه هايى ميسر است كه واجد چنين شرطى باشند .\r\nضمناً ناگفته نماند كه رفع اختلافات اجتماعى يكى از مقاصد عمدهء انبياست نه مقصد منحصر به فرد ، زيرا يكى ديگر از وظايف مهم آنان ، پرورش اخلاق و صفات فردى علاوه بر اخلاق اجتماعى است . گرچه شايد بعضى از دانشمندان اين مطلب را نپذيرند و تمام فضايل اخلاقى انسان را مربوط به جهات اجتماعى بدانند ، ولى حق اين است كه انسان قطع نظر از اجتماع نيز نقاط ضعف و قوت اخلاقى مىبايد كه ارزش وجودى او ، به سبب آن تفاوت بسيار مىكند ؛ يعنى اگر فرضاً در تمام روى زمين تنها يك نفر زندگى كند و اساساً اجتماعى وجود نداشته باشد ، گرچه قسمت‌هاى زيادى از مبادى خوب و بداخلاقى ( مانند حسد ، عداوت ، محبت ، تكبر ، تواضع و . . . ) قهراً از بين خواهد رفت ، ولى باز قسمت‌هايى از آن باقى خواهد ماند ( مانند تنبلى و يا جدّيت در مقام انجام وظايف بندگى ، عجب و خودپسندى به واسطهء انجام پاره‌اى از وظايف ، بدبينى يا خوش‌بينى نسبت به دستگاه آفرينش ) .\r\nاز اين گذشته ، از مطالعهء سخنان انبيا چنين استفاده مىشود كه آنها مفاسد اخلاق اجتماعى مانند حسد و . . . را نه فقط به واسطهء اين كه مفاسد فراوان اجتماعى به بار مىآورد لازم الاجتناب مىدانستند ، بلكه علاوه بر اين ، وجود اين خوىهاى زشت را در انسان يك نقيصهء فردى دانسته و آن را با كمال ايمان منافى مىشمردند و به اصطلاح توجه آنان به صفات نيك و بد از دو نظر بوده است : از نظر ذاتى و از نظر عرضى . . . . پايان توضيحات رسالهء « وحى يا شعور مرموز »\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n5 على و فلسفه الهى\r\nترجمهء على اكبر مهدى پور\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\n\r\nفلسفه چيست ؟\r\n\r\nفلسفهء الهى كدام است ؟\r\nانسان همواره به وجود خارجى اشياء به عنوان يك موجود خارجى و واقعى علاقه‌مند بوده و مىباشد و هرگز به چيزى جز آن توجه نداشته است .\r\nپُر واضح است كه داورى عقل به واقعيت اشياء و اعتراف وجدان به وجود خارجى به اين معنا كه در جهان خارج واقعاً موجوداتى هست ، از نخستين باورهاى بشرى و ريشه دارترين معارف انسانى است ، كه همهء صفات و شرايط يك مسئله ضرورى و بديهى بر آن منطبق است .\r\nاگر در حالات كودك نوزادى كه ديده به جهان مىگشايد دقت كنيم مىبينيم كه با ادراك محدودى كه خداوند در سرشت او به وديعت نهاده است ، در آغاز پستان مادر را براى استفاده از شيرى كه برايش تأمين شده است به دهان مىگيرد و گاهى چيزهاى ديگرى را به همين منظور به دهان مىگيرد ولى پس از چندين بار تجربه چيزى جز پستان را به دهان نمىگيرد .\r\nهنگامى كه به خوردن غذا و ميوه مىپردازد نخست همه چيز حتى سنگ و چوب را به دهان خود مىبرد و براى جويدن آن تلاش مىكند ، ولى چون چندين بار اين وضع تكرار شد ، ديگر چيزى جز خوردنىها را به دهان نزديك نمىكند و از خوردن چيزهايى كه خوراكى نيست به شدت پرهيز مىكند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nراز اين رفتار كودك اين است كه نخستين توجه او به واقعيت اشياء و باور او به موجودات حقيقى ، او را ناگزير مىسازد كه حق را از باطل و درست را از نادرست باز شناسد و پس از شناخت واقعيت از غير واقعيت ، واقعيت را پذيرا بوده ، از غير آن اعراض نمايد .\r\nما اگر اين تجزيه و تحليل را در مورد همهء جوامع بشرى انجام دهيم كه آنها در تمام مراحل زندگى از همين شيوه پيروى كرده ، در همين راه گام مىسپارند و با تمام نيرو مىكوشند كه حق را از باطل و درست را از نادرست بازشناسند و همهء كوشش خود را به كار مىبندند كه دچار لغزش و اشتباه نشوند و غير واقع را به جاى واقع نپذيرند .\r\nملت‌هاى گذشته نيز در زندگى فردى و اجتماعى خود همواره واقعيت اشياء را جست‌وجو مىكردند تا اشياء واقعى را از غير واقعى بشناسند و آن چه را كه حق تشخيص دادند بپذيرند و هركس دقيقاً زندگى آنها را مورد تجزيه و تحليل قرار دهد و آن چه را كه از آنان در تاريخ ثبت شده مطالعه و بررسى كند به روشنى اين شيوه را در زندگى آنان خواهد يافت .\r\nانسان همواره علاقه‌مند است كه در تمام شئون زندگى خود از اين شيوه پيروى كند و اين درست همان چيزى است كه ما آن را « فلسفه » مىناميم .\r\nانسان همواره با علاقهء خاصى به اين نوع بحث و كاوش مىپردازد و آن را در مورد همهء شئون زندگى و در همه‌مواردى كه زندگى اش بر آن استوار است به كار مىبرد .\r\nاگرچه آگاهى كامل از اين شيوهء كار خود ندارد ، ولى همين انگيزه‌درونى بدون احساس كوچك‌ترين خستگى و درماندگى به تلاش مداوم و منظم خود ادامه مىدهد ، و در همهء هدف‌ها و خواسته‌هاى خود در اين راه گام مىسپارد و گاهى براساس قريحهء تعميم كه در نهاد او به وديعت گذارده شده ، اين بحث و كاوش را عموميت داده ، در صدد بر مىآيد كه در مورد خود « هستى » به بحث و فحص بپردازد و از انواع و اقسام و خواص و احكام آن جست‌وجو كند و سرانجام انديشهء خود را\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nپيرامون مسائل كلى چون : علت و معلول ، امكان و وجوب ، قوه و فعل و قدم و حدوث به كار اندازد .\r\nاين گونه مباحث اگرچه تنها به صورت اجمال و سربسته براى انسان قابل درك است ولى همين بحث‌هاى مجمل است كه انسان را به بحث و كاوش از مسائل ماوراءالطبيعه سوق داده و او را از جهان طبيعت به ماوراى آن متوجه ساخته ، و سرانجام او را به غور در « مبدأ هستى » وادار مىسازد ، زيرا انسان دريافته است كه جهان مادى در هستى خود همواره محتاج و نيازمند ديگرى است ، و هرگز بدون تكيه برعلتى كه نيازهاى او را بر طرف سازد نمىتواند روى پاى خود بايستد و اين سلسلهء هستى كه همهء حلقه‌هاى آن سراپا فقر و نيازند بايد به يك مبدأ و علتى منتهى گردد كه او ديگر نيازمند چيزى نباشد و در هستى خود مستقل باشد . و اين همان « فلسفهء الهى » است كه از مبدأ هستى يعنى وجود اقدس خداوند - عزاسمه - بحث مىكند .\r\nاگرچه موضوع فلسفهء عمومى ، اختصاصى به اين بحث ندارد و از صدها مباحث ديگر نيز بحث مىكند ولى اهميت اين موضوع به قدرى است كه همهء مسائل فلسفى را تحت الشعاع خود قرار مىدهد و در تمام مسائل فلسفى تأثير فراوان مىگذارد ، زيرا مسائل پراكندهء فلسفى را به يكديگر ارتباط مىدهد و آنها را از تشتت و پراكندگى به سوى وحدت و يك‌پارچگى مىكشاند . مباحث خشك فلسفى را روح دميده ، آنها را به صورتى آراسته و دل نشين و در چهره‌اى جاذب و جالب ظاهر مىسازد ، زيرا تنها فلسفهء الهى است كه در ميان همهء پديده‌ها و موجودات جهان هستى ارتباط ناگسستنى برقرار مىسازد و همهء آنها را به يك مبدأ كه پديد آورندهء همهء موجودات است مربوط مىكند .\r\nخوانندهء كاوش‌گر مىتواند اين حقيقت را در لابه‌لاى آراء و عقايد فلسفى كه از فلاسفهء هند ، مصر باستان ، بابل ، روم و يونان و آن چه از فلاسفهء اسلامى به ما رسيده است به روشنى دريابد .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاگر در كتاب‌هاى آسمانى منسوب به موسى و عيسى و ديگر پيامبران الهى مطالعه كنيم و سپس آن چه را كه قرآن كريم از تعاليم انبياى گذشته با اختلاف طبقاتشان نقل كرده است مورد بررسى قرار دهيم ، آن‌گاه معارف عاليه‌اى را كه در پايان بر پيامبر اكرم صلى الله عليه و آله وحى شده است به دقت بررسى كنيم خواهيم ديد كه بحث دربارهء جهان ماوراء طبيعت در حال تحول و تكامل بوده و هر لحظه شكوه و صفاى آن در حال افزايش و تكامل بوده و مىباشد . و هر چه اين مسائل روشن‌تر شده و دامنهء تحقيق پيرامون آنها وسيع‌تر گشته است ، مجهولات بيشترى روشن گرديده و مشكلات فراوانى حل شده است و مسائل متزلزلى استوار گشته و مباحث ناقص بسيارى به كمال رسيده است ، كه به خواست خدا در آينده ، توضيح بيشترى در اين زمينه خواهيم داد .\r\n\r\nدين و فلسفه\r\nبه راستى به دور از انصاف ، بلكه ستمى آشكار است كه در ميان اديان آسمانى و فلسفهء الهى جدايى بيندازيم .\r\nدين - باسعه و ضيقى كه در اديان آسمانى هست - چيزى جز يك سلسله معارف اصيل اعتقادى ( اصول ) و مجموعه‌اى از مسائل حقوقى و اخلاقى ( فروع ) نمىباشد .\r\nمگر نه اين است كه پيامبران الهى مردان پاكى بودند كه جامعهء بشريت را به فرمان خداوندى به سوى زندگى ايده‌آل و سعادت حقيقى رهبرى مىكردند ؟\r\nو آيا سعادت حقيقى انسان جز در اين است كه انسان در پرتو هوش سرشار و استعداد ذاتى خود به شناخت حقايق نائل آيد و با درك اسرار و رموز جهان هستى ، روش درست و معتدلى را در زندگى علمى ، پيشهء خود سازد ؟\r\nو آيا براى به دست آوردن اين معارف ، راهى جز استدلال و اقامهء برهان در پيش دارد ؟\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nپس در صورتى كه استدلال و اقامهء برهان با سرشت انسان آميخته است ، چگونه ممكن است كه اديان آسمانى و پيامبران الهى مردم را بر خلاف فطرت و سرشت آنها به پذيرش چيزى بدون دليل فرا خوانند و از آنها بخواهند كه از راه فطرت و طبيعت خود منحرف شوند و مطالب آنها را بدون دليل و برهان بپذيرند ؟ !\r\nپيامبران اگرچه معارف خود را از مبدأ غيبى مىگرفتند و پايه‌هاى دعوت خود را بر اساس وحى استوار مىكردند ، ولى در حقيقت بين روش انبياء در دعوت مردم به سوى حق و حقيقت و بين آن چه انسان با دليل و برهان به آن مىرسد فرقى نيست .\r\nزيرا پيامبران با آن مقام و الا و ارتباط نزديكى كه با جهان بالا داشتند خود را به سطح افكار تودهء مردم تنزل مىدادند و به فراخور فهم و استعداد آنها سخن مىگفتند و راه به‌كار بستن نيروى فطرى همگانى را به آنها مىآموختند . چنان كه رسول اكرم صلى الله عليه و آله مىفرمايد :\r\nانّا معاشر الانبياء امرنا ان نكلّم الناس على قدر عقولهم ؛ « 1 »\r\nما گروه پيامبران دستور داريم كه به اندازهء عقل و فهم مردم سخن بگوييم .\r\nدامن پيامبران پاك‌تر از آن است كه مردم را وادار كنند كه مسائل را بدون دليل بپذيرند و در راهى كور كورانه گام بسپارند ! بلكه برعكس ، هنگامى كه با مردم سخن مىگفتند در محدودهء استعداد و درك آنها سخن مىگفتند و هنگامى كه معجزه‌اى برايشان مىآوردند معجزه‌اى را برمىگزيدند كه رابطهء آن با صدق ادعاى آنها بر مردم روشن باشد و از نظر مردم شايستگى آن بر اثبات ادعاى آنها مسلم باشد . آن گاه براى آنها بر اساس معجزاتى كه با چشم خود ديده‌انداستدلال مىكردند و ارتباط خود را به جهان بالا اثبات مىكردند .\r\nقرآن كريم ، گواه زندهء گفتار ماست كه در تمام دعوت‌هاى خود عقول مردم را\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 18\r\n","page_name":" 187 ","page_number":187},
  {"content":"\r\n\r\nمخاطب قرار مىدهد و در تمام مسائل مربوط به مبدأ و معاد و معارف كلى الهى چيزى را جز با دليل روشن ، بيان نمىكند و چيزى را جز با دليل روشن ، رد نمىكند .\r\nهمه جا دانش و بينش را مىستايد و از مردم مىخواهد كه شخصاً مباحث عقيدتى را ارزيابى كنند و آنها را از پيروى كور كورانهء ديگران بيم مىدهد و تقليد در معارف عقيدتى را كه شيوهء جاهلان است به شدت نكوهش مىكند و منطق پيامبر اسلام صلى الله عليه و آله را در بيان معارف الهى چنين ترسيم مىكند :  « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  . « 1 »\r\nبگو : اين است راه من كه با بصيرت تمام به سوى خدا فرا مىخوانم و پيرامون من نيز ( در دعوت خود اين راه را مىپيمايند ) .\r\nكوتاه سخن اين كه : دين ، هدفى جز اين ندارد كه مردم را در پرتو هوش و استعداد و نيروى استدلال كه فطرتاً به آن مجهزند به شناخت حقايق جهان ماوراء طبيعت نائل سازد ، و اين درست همان چيزى است كه به آن « فلسفهء الهى » گفته مىشود .\r\nپس چگونه ممكن است كه ميان « دين آسمانى » و « فلسفهء الهى » كه دو روى يك سكه‌اند جدايى انداخته شود ؟ !\r\nروى اين بيان ديگر ارزشى نمىماند براى سخنان پوچ و بيهودهء گروهى از اروپاييان كه با اصرار فراوان مىخواهند اثبات كنند كه دين در برابر فلسفه قرار دارد و هر دو در برابر علوم حسى و تجربى قرار دارند و نتيجه مىگيرند كه زندگى انسان در چهار مرحله خلاصه مىشود :\r\n1 - دوران افسانه‌ها ؛\r\n2 - دوران اديان ؛\r\n3 - دوران فلسفه ؛\r\n\r\n\r\n","description":"","footnote":"\r\n( 1 ) . يوسف ، آيهء 108\r\n","page_name":" 188 ","page_number":188},
  {"content":"\r\n\r\n4 - دوران علوم تجربى و حسى .\r\nگروهى از اروپاييان اين سخنان سخيف را اظهار داشته‌اند و گروهى از مردم ما نسنجيده آن را پسنديده‌اند ، ولى اين حرف‌ها پوچ و بى اساس است و بر هيچ منطق صحيحى استوار نيست و از مغزهاى پوچى كه در حصار ماده زندانى است ، تراوش كرده است . سبك مغزهايى كه در درهء ماده پرستى سقوط كرده‌اند و نتوانسته‌اند گامى از ماده فراتر روند و يا پرده‌اى رااز روى ديدگان خود فرونهند . آن گاه بر اساس تجربياتى كه از جهان ماده اندوخته‌اند در مورد جهان ماوراى طبيعت به داورى پرداخته‌اند ، ماده را پذيرفته جز آن را نفى كرده‌اند ، آن چه را كه توانسته‌اند در زير چاقوى آزمايش تجزيه كنند پذيرفته و ماوراى آن را بدون دليل انكار كرده‌اند .\r\nآنها دين را يك سلسله مسائل تقليدى و ساختگى و فلسفه را يك سلسله دلايل و براهين متكى بر امور خيالى پنداشته‌اند .\r\nآنها نه در داورى خود راه اعتدال را پيموده‌اند و نه راهى به حقيقت برده‌اند .\r\nشما هرگز به سخنان اين گروه گوش نكنيد و به سخنان جمعى از نويسندگان خود ما نيز اعتنا نكنيد كه مىگويند : « دين بر روى فلسفه خط بطلان كشيده و با آن سرسازگارى ندارد و موضع دين غير از موضع فلسفه است و هدف دين چيزى جز هدف فلسفه است ! »\r\nاينها فلسفه را چنين معرفى مىكنند : « فلسفه مجموعه‌اى از آراء و افكار گروهى از مردان يونانى و غير يونانى است كه در ميان آنها خداشناس و منكر خدا ، ملحد و پرهيزگار ، مؤمن و كافر ، حقيقت جو و خطاگر يافت مىشوند . پس طرح مسائل فلسفى چيزى جز پيروى از دانشمندان معروف آنها و به كار بستن آراء و نظريات آنها نمىباشد » .\r\nاگر فلسفه اين باشد كه اينها براى ما ترسيم مىكنند و حقيقت آن همان باشد كه اينها مىپندارند عدمش بهتر از وجود آن است و بر اشخاص ارزشمند است كه خود را با\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآن آلوده نسازند و بر دين است كه با قاطعيت تمام در برابر آن بايستد و از آن بيزارى بجويد ، ولى خوش‌بختانه مطلب از اين قرار نيست و اين عقيده در مورد فلسفه صحيح نيست . اين عقيده تنها در برخى از رشته‌ها صادق است كه به آراء و عقايد دانشمندان اعتماد مىكنند و در مسائلى كه دليلى جز اتفاق آراء ندارد به استقراى عقايد دانشمندان مىپردازند و آن‌را ملاك و معيار قرار مىدهند اما در مورد فلسفه ، حقيقت برعكس پندار اين گروه است ، زيرا فلسفه به طورى كه يادآور شديم عبارت است از بحث و كاوش استدلالى از حقيقت اشياء ، و هرگز به گفتهء اين و آن توجهى ندارد و حتى وحدت نظر و اتفاق آراء در فلسفه ارزش و اعتبارى ندارد . و هرگز نمىتوان در شناخت واقعيت اشياء به سخنان اين و آن اعتماد كرد ، و آراء و عقايد دانشمندان هرگز نمىتواند در اين مسائل ، آرامش بخش و اطمينان آور باشد چه رسد به اين كه به صورت پناهگاه علمى درآيد .\r\nروى اين بيان بى اعتبار بودن اين عقيده روشن مىشود ، شما نيز اين حرف‌ها را به دور اندازيد و مطمئن باشيد كه فلسفهء الهى مارا به چيزى جز معارف الهى رهبرى نمىكند كه دين حقيقى نيز هيچ تضادى با آن ندارد و هر دو يك هدف را دنبال مىكنند و آن شناخت معارف الهى از روى براهين عقلى است .\r\n\r\nفلسفهء الهى اسلام يا كمال فلسفه\r\nفلسفهء الهى همواره بر گسترش دامنهء خود افزود و مسائل مختلفى را كه در فلسفهء عمومى به صورت پراكنده مورد بحث بود به يكديگر پيوند داد و همه را به جهان ماوراء طبيعت مربوط ساخت تا اسلام ظهور كرد و وظيفهء تعليم و تربيت جهان بشريت را به عهدهء خود گرفت .\r\nدر اين مقطع حساس تاريخ كه دوران شكوفايى همهء علوم و فنون است ، فلسفهء الهى نيز تكامل يافته ، به اوج كمال خود رسيد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nشايد برخى از خوانندگان اين سخن ما را حمل بر گزاف كنند و ما را به مبالغه در ستايش اين آيين پاك متهم سازند و خيال كنند كه در عرضه و ستايش دين از شاه راه حقيقت خارج شده به خيال بافى پرداخته‌ايم .\r\nولى هرگز چنين نيست . ما با قاطعيت تمام اعلام مىكنيم كه به حق داورى كرده‌ايم و شما مىتوانيد مطالب ما را با تجزيه و تحليل عميق در معارف عاليهء اسلام بيازماييد و صحت آن را دريابيد .\r\nما ترديدى نداريم در اين كه هر پژوهشگر با انصاف كه روش تحقيق را بداند و شيوهء ورود و خروج را بشناسد چون به تحقيق معارف اسلامى بپردازد بدون درنگ اعتراف خواهد كرد كه اسلام دامنهء بحث را در موجودات خارجى آن چنان توسعه داده كه هيچ موجودى را در جهان هستى فروگزار نكرده و نقطهء ابهامى در ذات و صفات و افعال آنها باقى نگذاشته است كه از جملهء آنها « انسان » است كه تمام شئون هستى آن را بيان كرده و آن را به جهان ماوراء طبيعت مربوط ساخته است .\r\nاسلام در اين بحث و تحليل مرزى را نمىشناسد و آن را از هر جهت گسترش داده ، با حفظ حريم كبريايى به ساحت قدس ربوبى ارتباط مىدهد .\r\nاسلام معارف الهى را پايه و اساس اخلاق فاضله و صفات برجستهء انسانى قرار داده و اخلاق فاضله را ريشه و اساس تشريع قرار داده است .\r\nاسلام صفات پسنديده را از صفات نكوهيده مشخص كرده ، جامعهء بشرى را به صفات پسنديده فرمان ، و از صفات نكوهيده بيم داده است . آن گاه شالودهء مسائل حقوقى و نظامات اجتماعى خود را كه تنظيم كنندهء برنامهء زندگى و تأمين كنندهء خوشبختى واقعى است ، بر اساس صفات برجستهء انسانى استوار ساخته است .\r\nبدين ترتيب بر اساس تعاليم اسلام ، « توحيد » يگانه اصل حاكم بر تمام شئون جهان هستى است ، زيرا چنان كه قبلًا شرح داديم اسلام همهء ابعاد زندگى و شئون جهان هستى را به جهان ماوراء طبيعت مربوط مىسازد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nپژوهشگرى كه با دقت معارف اسلامى را بررسى كند به اين نتيجه مىرسد كه از نظر اسلام همهء قضاياى علمى و عملى در حقيقت همان « توحيد » است كه به صورت‌هاى مختلفى در آمده به رنگ‌هاى قضاياى علمى و عملى جلوه‌گر شده‌اند و در مقام تحليل ، تماماً به توحيد بر مىگرداند و در مقام تركيب ، تفكيك‌ناپذير مىباشند .\r\nاين همان مطلبى است كه جلوتر ياد آور شديم و گفتيم كه فلسفهء الهى را به اوج كمال ممكن رسانيده ، زيرا اسلام مىخواهد حكم خدا را در تمام قضاياى علمى و عملى جهان جارى كند . و اين امتياز بزرگى است كه خداوند ، دين خود را به وسيلهء آن استحكام بخشيده و پايه هايش را بر اساس آن استوار ساخته است . زيرا بديهى است كه پرورش و گسترش و پويايى دانش در گرو عمل است و هر دانشى كه عمل ، پشتوانهء آن نباشد ضامن بقا و امكان ارتقا ندارد . علاوه بر اين در مباحث روان‌شناسى به ثبوت رسيده است كه بقا و كمال انسان مرهون تلاش و كوشش اوست ، و او در آفرينش طورى ساخته شده كه از طريق شعور و احساس نياز به سوى كارهايى كه بايد انجام دهد هدايت مىشود ، به كارهايى اشتياق پيدا مىكند و به سوى آن حركت مىكند ، و از كارهايى وازده مىشود و از آنها پرهيز مىكند . اين در مورد مسائل جزيى و محسوس است ، ولى انسان همين جزئيات را توسعه داده ، به همهء مسائل و مفاهيم تعميم مىدهد . و بدين گونه ارگانيزم بدن انسان او را به علوم و معارفى كه در تحولات جسمى و روحى به آنها نياز دارد رهبرى مىكند .\r\nپس انسان را به آن چه كه در مقام عمل به كارش نيايد و با اعمالش ارتباطى ندارد نيازى نيست و هرگز انسان نمىتواند دانشى را جدا از عمل ، به صورت دقيق و عميق به دست آورد . و فرمايش امير مؤمنان اشاره به همين مطلب است ، آن جا كه مىفرمايد :\r\nالعلم مقرون بالعمل ، فمن علم عمل ، والعلم يهتف بالعمل فان اجابه ، و الا ارتحل\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nعنه ؛ « 1 »\r\nدانش با علم توأم است ، كسى كه مىداند طبعاً عمل مىكند . علم صاحب خود را به عمل فرا مىخواند ، اگر پاسخ مثبت داده شود مىماند و گرنه كوچ مىكند .\r\nاگر در ميان فلسفهء الهى اسلام و فلسفهء الهى كه احياناً در برخى از ملل متمدن يافت مىشود مقايسه‌اى به عمل آيد اهميت اين شيوهء ارزندهء اسلام به خوبى روشن مىشود ، زيرا اسلام ميان فلسفهء الهى و عمل ، پيوند ناگسستنى ايجاد كرده ولى در ملل به اصطلاح متمدن رشتهء فلسفه و عمل از هم گسيخته و قوانين كشورى به كلى از دين و فلسفه جدا شده است .\r\nاز اين رهگذر گاهى بزرگانى را از انديشمندان غربى مشاهده مىكنيم كه از درك ساده‌ترين مسائل فلسفهء الهى ناتوان هستند . در صورتى كه يك مسلمان متعهد ، در تمام شئون زندگى و در همهء حركات و سكنات ، مرگ و زندگى ، خواب و بيدارى خود ، سهم و نصيبى براى خدا مىشناسد و براى او احاطهء كامل بر سراسر جهان هستى معتقد است .\r\nشخص خداشناس كه توحيد را در تمام ذرات جهان جارى و سارى مىداند به خوبى مىتواند در مقام بندگى خداى توانا بايستد و در راه شناخت جهان ماوراء طبيعت گام بردارد و بديهى است كه نامحرمان و محرومان از اين ايده و عقيده نمىتوانند آن چنان كه شايستهء مقام ربوبى است در شناخت خدا و جهان ماوراء طبيعت موفق بشوند كسى كه خدا را انكار مىكند و سيطرهء او را در جهان هستى ناديده مىگيرد چگونه مىتواند به داورى حكيمانه و قضاوت عادلانه در اين زمينه\r\n\r\n\r\n","description":"","footnote":"\r\n( 1 ) . نهج‌البلاغه ( صبحى صالح ص 539 ) كلمات قصار شمارهء 366 و قريب به اين مضمون در الغرر والدرر مىفرمايد : « العلم بالعمل ، ثمرة العلم العمل للحياة ، و خير العلم ما قارنه العمل » يعنى : علم مقرون به عمل است و بهره دانش همان تلاش براى زندگى است و بهترين دانش‌ها ، دانشى است كه توأم را عمل باشد .\r\n( شرح غررالحكم و دررالكلم ، خوانسارى . چاپ دانشگاه تهران ، ج 1 ، ص 62 و ج 3 ص 329 و 424 ) مؤلف\r\n","page_name":" 193 ","page_number":193},
  {"content":"\r\n\r\nتوفيق بيابد ؟\r\nقضاوت بر دو نوع است :\r\n1 . حقوقى ؛ 2 . علمى .\r\nكسى كه مىخواهد در يك مسئلهء حقوقى داورى كند تنها چيزى كه بر او ضرورت دارد اين است كه مسئلهء مورد اختلاف را دقيقاً بشناسد و چنين قضايايى همواره به صورت قضيهء جزييهء زنده مطرح مىشوند كه هر كس جوانب آن را بداند مىتواند بر اساس همين آگاهى ، آن را تصور نمايد . آنگاه مطابق قوانين جارى و متداول داورى كند .\r\nبراوست كه مطابق عدل و داد قضاوت كند و آن چنان كه تشخيص مىدهد داورى كند .\r\nيك قاضى حقوقى همواره در يك مسئلهء اعتبارى و قراردادى داورى مىكند و در قضاوت خود رويدادهاى خارجى را دنبال مىكند .\r\nولى يك قاضى علمى كه در يك مسئلهء علمى و خصوصاً يك مسئلهء فلسفى قضاوت مىكند كارش بسيار دشوار و مصيبتش بسيار گران است ، زيرا از يك طرف حواس ، او را به سوى امور جزيى مىكشاند و نمىگذارد متوجه كليات ، مجردات و مسائل ماوراى طبيعت بشود كه ديگر معيارهاى مادى در آنها به كار نمىآيد و حتى تعبيرها و واژه‌هايى كه بيانگر مطلب و مقصود است در آن جا به كار نمىرود ، زيرا اين واژه‌ها زاييدهء نيازهاى مادى و بيانگر خواست‌هاى مادى است . و تنها در صورتى مىتوانيم آنها را در فلسفه به كار ببريم كه آنها را از حجاب‌هاى مادى تجريد كنيم و تعينات و تشخصات را كه ملازم با جزئيت است از آنها سلب كنيم .\r\nروى اين بيان ، اين واژه‌ها در هر مسئلهء فلسفى به كار رود انسان را در سراشيبى سقوط و گمراهى قرار مىدهد و تمام نتايج و معارفى كه بر اين الفاظ بار مىشود احتمال اشتباه و لغزش را به همراه دارد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاز سوى ديگر ، مسائل فلسفى منحصراً به وسيلهء احساس‌هاى درونى شناخته مىشود . و مىدانيم كه احساس‌هاى درونى همواره انسان را به پيروى هوا و هوس مىخواند و او را از رسيدن به حق و حقيقت كه نهايت آرزوى اوست باز مىدارد و افكار او را از چنين هدف عالى به سوى اهداف پوچ و باطل باز مىگرداند و اين هدف‌هاى پست و مادى را در ديدگان او جلوه‌گر مىسازد .\r\nروى اين بيان ، تنها افراد نادرى مىتوانند به اين معارف حقيقى برسند كه پرده‌هاى ماده را در هم دريده ، زنجيرهاى هوا و هوس را در هم شكسته باشند و در محدودهء زينت‌هاى اين جهان زندانى نباشند .\r\nبه عبارت ديگر : تنها كسى مىتواند به اين حقايق راه يابد كه از كارهاى ناشايست دورى جويد و دامن خود را هرگز با صفات رذيله و كارهاى نكوهيده آلوده نسازد و جان خود را در راه خدا وقف كند و هدفى جز حق و حقيقت نداشته باشد .\r\nشاهد زنده و نمونهء كاملى كه با همهء صفات برجستهء انسانى ، آراسته و از تمام صفات نكوهيده ، پيراسته باشد و در زندگى هدفى جز حق و حقيقت نداشته باشد ، اميرمؤمنان و پيشواى پرهيزگاران حضرت على ابن ابى طالب عليه السلام مىباشد كه مثل اعلى و آينهء تمام نماى فلسفهء الهى است كه هرگز پيرو او ، از شاه راه حقيقت منحرف نخواهد شد .\r\nبراى درك اين حقيقت ، مىتوانيد يك نگاه اجمالى به زندگى سراسر افتخار آن حضرت بيفكنيد و آن چه را كه در تاريخ از فضايل افتخارآميز و شكيبايى اعجاب‌انگيز آن حضرت در راه خدا ، منعكس شده است به دقت مطالعه كنيد .\r\nآن گاه - اگر قياس جايز باشد - سخنان والايى را كه از آن حضرت در مورد معارف الهى نقل شده است با سخنان ديگر ياران پيامبر صلى الله عليه و آله و ديگر دانشمندان امت اسلامى در قرون متمادى ، مقايسه كنيد ، بدون كوچك‌ترين ترديدى گفتار ما را تأييد خواهيد كرد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nنگاهى گذرا به زندگى نخستين پيشوا\r\nاميرمؤمنان ( يازده سال ) پيش از بعثت پيامبر صلى الله عليه و آله ديده به جهان گشود . پدرش ابوطالب ( فرزند عبدالمطلب ، فرزند هاشم ) بزرگ خاندان بنى هاشم و مادرش فاطمه دخت اسد بود .\r\nاميرمؤمنان از اوان كودكى در آغوش پيامبر صلى الله عليه و آله تربيت يافت و تا بعثت پيامبر ، تحت كفالت آن حضرت بود .\r\nهنگام بعثت پيامبر صلى الله عليه و آله حضرت على عليه السلام هنوز به سن بلوغ نرسيده بود كه پيش از همه به اسلام مشرف شد و پيامبر اكرم صلى الله عليه و آله اسلام آوردن او را به بهترين وجهى پذيرا شد .\r\nرسول اكرم صلى الله عليه و آله در ميان گروهى از قوم خود اعلام كرده بود كه هركس نخستين ايمان آورنده به شريعت او باشد خلافت و وصايت از آن او خواهد بود .\r\nاميرمؤمنان از نخستين روز بعثت در تمام مراحل دعوت پيامبر همراه و همگام با پيامبر بود و چون سايه‌اى كه از صاحب سايه جدا نمىشود هرگز از پيامبر جدا نشد .\r\nاميرمؤمنان از آغاز تا انجام ملازم پيامبر بود . پيش از همه به پيامبر ايمان آورد و بعد از همه او را وداع گفت . چه او بود كه پيامبر را غسل داد و كفن كرد و با دو دست شريفش پيكر پاك و پاكيزهء آن حضرت را در دل خاك نهاد .\r\nپيامبر صلى الله عليه و آله او را محرم اسرار خود قرار داده بود در تمام خلوت‌ها و جلوت‌ها او را شريك مىداد و جز او كسى را به اين شرف مفتخر نمىساخت .\r\nاميرمؤمنان پس از پيامبر صلى الله عليه و آله سخنورترين و فصيح‌ترين خطيب عرب و داناترين افراد امت بود . چنان كه خود مىفرمايد :\r\nعلّمنى رسول اللَّه ألف باب من العلم ينفتح من كلّ باب ألف باب ؛\r\nپيامبر اكرم صلى الله عليه و آله هزار رشته دانش به من آموخت كه از هر رشته‌اى هزار باب به روى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمن گشوده مىشود . « 1 »\r\nاميرمؤمنان پرهيزگارترين امت اسلامى و زاهدترين آنها در شئون زندگى بود كه به مستضعفان و بينوايان و يتيمان مهر مىورزيد و به تهيدستان و مستمندان دلى آكنده از مهر و صفا داشت و همواره به صورت يكى از آنها زندگى مىكرد ؛ حتى در روزگار خلافت ظاهرى كه زمام امت اسلامى را از كران تا كران به دست با كفايت خود گرفته بود هرگز از شكل و شيوهء زندگى آنها خارج نشد .\r\nاو مرد دلير و نيرومندى بود كه در شجاعت و ديگر صفات برجستهء انسانى نظير نداشت و تاريخ بشرى هرگز همانندى براى او نشان نداده است .\r\nپايه‌هاى دين در پرتو شمشير او استوار گرديد و درمورد خدا سخت‌گير بود ، هرگز از حقى چشم نپوشيد و باطلى را تحمل نكرد . هدف ما در اين جا ثنا گويى و مديحه‌سرايى حضرت امير عليه السلام نيست و در مقام بيان فضايل و مناقب آن حضرت نيستيم كه او خود معيار فضايل است و بايد فضيلت‌ها را با او سنجيد و كردار ديگران را با مقايسهء راه و روش او ارزيابى كرد .\r\nبه خصوص كه بحث‌هاى فلسفى با مدح و قدح اشخاص و جرح و تعديل افراد تناسبى ندارد . و ما در صدد اقامه‌برهان برصاحبان اديان ديگر نيستيم . و اگر به فرازهايى از زندگى آن حضرت اشاره كرديم براى جلب توجه پژوهش‌گران سخت‌كوش بود كه با تحقيقى عميق در زندگى آن حضرت به ابعاد تازه‌اى از خصوصيات اخلاقى و روحى آن حضرت پى برده ، آن گاه به ارزيابى ارزش‌هاى والايى كه در صفات برجستهء آن حضرت نهفته است بپردازند تا اين حقيقت را به روشنى دريابند كه اميرمؤمنان همهء صفات برجسته انسانى را از نظر روحى و جسمى\r\n\r\n\r\n","description":"","footnote":"\r\n( 1 ) . ر . ك : احقاق الحق ، ( چاپ جديد ) ، ج 6 ، ص 40 كه با پاورقىهاى ارزنده و سودمند علامهء بزرگوار آقاى سيد شهاب الدين مرعشى - دام ظله - آراسته است . جز اين كه در آن جا به جاى « ينفتح » ، « يفتح » نقل شده است . مؤلف\r\n","page_name":" 197 ","page_number":197},
  {"content":"\r\n\r\nدارا بوده و همهء اين فضيلت‌ها را در راه رسيدن به اوج معارف و عمق حقايق به كار بسته است . و اين آخرين شرط وصول به مسائل فلسفى و به خصوص فلسفهء الهى است . زيرا كسى كه بخواهد حقايق والاى فلسفه الهى را با بحث و كاوش به دست آورد بايد از بينش وسيع و فكر سريع برخوردار باشد تا با تمام قدرت آن را به دست آورد و در نهان خانهء دل جاى دهد ، با نيروى تقوا آن را نگه دارد و در مقام آموزش با بيان شيوا و رسايش به افراد شايسته بياموزد .\r\nشگفت‌انگيز اين كه اميرمؤمنان در تمام ابعاد زندگى و در يكايك صفات برجستهء انسانى به اوج كمال رسيده است . او به حق از هر جهت پيشواى قافلهء بشرى است و در تمام ملكات پسنديده الگوى بشريت است در صورتى كه هيچ يك از نوابغ تاريخ چنين نبودند ، هر نابغه‌اى در يك رشته نبوغ داشت ولى آن چه خوبان همه داشتند او به تنهايى داشت .\r\nدر دنيا افراد شجاع و دلير فراوانى سراغ داريم كه تندباد حوادث او را نلرزاند و دلاوران جهان در برابرش ناتوان باشند ولى نيروى دماغى و عواطف روحى اش متناسب با نيروى جسمى او نمىباشد . افراد زاهد و پرهيزكار فراوانى يافت مىشوند كه در عبادت و رياضت به حد اعلى رسيده‌اند ، ولى در تدبير امور كشورى و لشكرى ناتوان هستند . حتى بر تشخيص نصيحت از خيانت قادر نيستند ، ديگر صفات انسانى نيز به همين منوال است . اگر در يكى از آنها سرآمد روزگار باشد در ديگرى ناتوان خواهد بود ، زيرا نفس انسانى از استعداد محدودى برخوردار است كه اگر آن را در يك نقطه متمركز كند ، در ديگر مسائل ناتوان خواهد بود و هرگز كسى در تمام ابعاد روحى و جسمى به حد كمال نخواهد رسيد و به تعبير قرآن « خداوند در اندرون هيچ انسانى بيش از يك دل قرار نداده است » . « 1 »\r\n\r\n\r\n","description":"","footnote":"\r\n( 1 ) . احزاب ، آيهء 40\r\n","page_name":" 198 ","page_number":198},
  {"content":"\r\n\r\nاميرمؤمنان در صفات برجستهء انسانى هرگز ترديد و تأملى را روا نديده است و زمام امور خويش را هرگز به دست نفس نسپرده است ، تا در گزينش راه مطلوب ، نيازى به صرف نيرو باشد ، بلكه آن چنان در حومهء مغناطيسى جذبه‌هاى الهى و كشش‌هاى روحانى قرار گرفته است ، كه جز خدا را به دست فراموشى سپرده و همهء خواهش‌هاى نفسانى را از خود دور كرده و همهء پيوندهاى مادى را گسسته است ، ديگر براى او چيزى نمانده است كه بر وى فشار آورد و خواهش‌هاى نفسانى را در برابر ديدگانش بيارايد ، او هدفى جز حق ندارد و به چيزى جز حق نخواهد رسيد . و اين نكتهء اساسى بود كه موضع او را در هر مقطعى مشخص مىساخت و او حتى با وجود علل مختلف و انگيزه‌هاى گوناگون حق و حقيقت را تشخيص داده و به كار مىبست . « 1 »\r\n\r\n\r\n","description":"","footnote":"\r\n( 1 ) . در ضمن يك بحث قرآنى در تفسير الميزان ، ج 1 ، ص 359 - 387 گفته‌ايم كه راه‌هاى مشروع تهذيب اخلاق سه تاست :\r\nالف . راه حكما و فلاسفه : و خلاصه آن اين است كه : صفات پسنديده را به وسيله حسن و قبح عقلى از صفات نكوهيده تشخيص مىدهند ، و ميزان را گفتار عقلا قرار مىدهند ، پس هر چه را كه عقلا ستايش كنند فضيلت مىدانند و هر چه را كه عقلا نكوهش كنند رذيلت مىشمارند . آن گاه برماست كه فضايل اخلاقى را برگزيده ، خود را باآنها آراسته سازيم تا از راه شايسته پيروى كرده ، در خورستايش خردمندان باشيم .\r\nدانشمند حكيم و فيلسوفى كه از مباحث اخلاق گفت‌وگو مىكند مىگويد : راستى ، درستى ، شجاعت ، و پاك‌دامنى خوب است ، زيرا عقل آنها را نيكو مىداند و عاقلان آنها را مىستايند ، پس آدم عاقل بايد با آنها آراسته باشد تا نيكى را برگزيده باشد . همچنين مىگويد : خيانت و جنايت بد است چون عقل آنها را بد مىشناسد و عقلا آن را نكوهش مىكنند ، پس آدم عاقل بايد از آنها پرهيز كند و دامنش را با آنها آلوده نسازد .\r\nب . راه پيامبران : و خلاصهء آن تشخيص فضايل و رذايل اخلاقى با خشنودى و غضب پروردگار است ، پس آن چه موجب رضاى خدا باشد فضيلت و آن چه موجب غضب خداوند باشد رذيلت است س در قاموس پيامبران ، خشنودى و غضب خدا مقياس فضايل و رذايل اخلاقى است . انسان پس از شناخت فضايل و رذايل بايد به فضايل آراسته گردد تا به بهشت و رضاى پروردگار نايل بشود و از رذايل دورى گزيند تا از جهنم و آتش غضب الهى مصون بماند .\r\nج . راه ويژهء اسلام : و آن استدلال به اخلاق فاضله از رهگذر توحيد خالص است . هنگامى كه انسان ، هستى مطلق را از آن خدا بداند او را مالك جهان هستى و صاحب اختيار همهء ابعاد و آثار هستى خواهد دانست و جز او را ناتوان از هر سود و ضرر و مرگ و حيات ، خواهد شناخت . هنگامى كه انسان چنين عقيده‌اى پيدا كند و آن را باور كند ، اراده نمىكند جز آن چه را كه خدا اراده كرده است و مكروه نمىدارد جز آن چه را كه خدا از آن كراهت دارد .\r\nاو ديگر خود را مالك چيزى نمىداند كه به آن مشغول شود و از آن خوشى و شادى و يا غم و اندوه به او پديد آيد . و براى غير پروردگار اثرى و نقشى در جهان هستى نمىبيند تا به او دل ببندد و پيشانى به آستانش بسايد و ناگزيرانه و به ناحق در برابرش تن به ذلت داده خود را زبون سازد و يا مرز عدالت و حقيقت را بشكند . و جز خدا را مالك چيزى نمىداند كه از او بترسد و در برابرش كرنش كند و براى ترس از او باطلى را كه حق و يا حقى را باطل سازد . . .\r\nروى اين بيان توحيد خالص درمان هر دردى و شفا بخش هرمرضى است . ديگر نيازى به دو استدلال پيشين نيست .\r\nفرق اين روش با دو روش پيشين اين است كه در دو روش ياد شده بيمارىهاى اخلاقى بسان بيمارىهاى جسمى معالجه مىشود ولى در شيوهء اختصاصى اسلام ، ريشه‌هاى بيمارى از بن كنده مىشود ، ديگر بيمارى به وجود نمىآيد تا نياز به معالجه پديد آيد و با به كار بستن اخلاق اسلامى ديگر موضوع رذايل اخلاقى منتفى مىگردد و به اصطلاح « سالبه به انتفاى موضوع مىشود . « مؤلف »\r\n","page_name":" 199 ","page_number":199},
  {"content":"\r\n\r\nاگر سيره و روش زندگى آن حضرت را بررسى كنيم و سخنان پر ارج حضرتش را مورد مطالعه قرار دهيم اين حقيقت را به روشنى در سيره و سخن او خواهيم ديد .\r\nاين سخن نغز و پر مغز از سخنان آن حضرت است كه مىفرمايد :\r\nما رأيت شيئاً الا و رأيت اللَّه قبله ؛\r\nهرگز چيزى را نديدم جز اين‌كه خدا پيش از آن در نظرم جلوه گر شد . « 1 »\r\nو از سخنان پر ارج آن حضرت است كه :\r\nلو كُشِف الغطاءُ مَا ازْدَدْتُ يقيناً ؛\r\nاگر پرده‌ها كنار رود هرگز چيزى بر يقينم افزوده نمىشود . « 2 »\r\nاين دو جمله از نظر فلسفى از جامع‌ترين و جالب‌ترين بيانات مىباشد و از\r\n\r\n\r\n","description":"","footnote":"\r\n( 1 ) . شرح منظومهء سبزوارى و كلمات قصار\r\n( 2 ) . شرح غررالحكم و درر الكلم ، خوانسارى ، ج 5 ، ص 108 و شرح ابن ابىالحديد ؛ ج 10 ، ص 142\r\n","page_name":" 200 ","page_number":200},
  {"content":"\r\n\r\nاميرمؤمنان جز آن انتظار نمىرود كه پيامبر اكرم صلى الله عليه و آله در حق او فرموده است :\r\nلا تلوموا علياً فانه ممسوح فى اللَّه ؛\r\nعلى را نكوهش نكنيد كه او فانى در خداست . « 1 »\r\nو نيز در حق او فرموده است : « على مع الحق و الحق مع على ؛ على همواره همراه حقيقت و حقيقت نيز هميشه همراه على است » . « 2 »\r\nديگر نيازى نيست كه اگر كسى به چنين مقامى برسد به اوج معارف حقيقى و عمق فلسفهء الهى خواهد رسيد .\r\n\r\nمقايسه‌اى كوتاه بين سخنان اميرمؤمنان و ديگران\r\nپيامبر اكرم صلى الله عليه و آله در عصرى برانگيخته شد كه قرآن كريم آن را به حق « عصر جاهليت » نام نهاد كه تودهء عرب « امى » بودند و از نعمت خواندن و نوشتن محروم بودند . هرگز نشانى از دانش و فرهنگ در ميان آنها نبود و اثرى از تمدن و شهر نشينى در ميان آنها ديده نمىشد . قانون جنگل بر آنها حكومت مىكرد و از راه چپاول‌گرى و راهزنى ، ارتزاق ، به خون ريزى و پيمان شكنى مباهات مىكردند و در اين زمينه شعرها مىسرودند و به نياكان خود تفاخر مىكردند .\r\nبررسىهاى « جامعه‌شناسى و روان‌كاوى » اثبات مىكند كه در ميان هر ملتى اين حالت حكم فرما باشد زمينه رشد و گسترش عوامل تعصب جاهلى فراهم خواهد شد و پرواضح است كه هيچ چيز بيش از تعصبات جاهلانه ريشه‌هاى درخت پر بار فلسفهء الهى را خشك و تباه نمىكند و استعدادهاى پذيرش حق را نابود نمىسازد .\r\nبسيار دشوار است كه براى چنين ملتى زمينه‌اى فراهم شود كه بتواند اين سدها را بشكند و اين گردنه‌ها را از سر راه خود بردارد و بتواند از تاريكىهاى جاهليت رهايى\r\n\r\n\r\n","description":"","footnote":"\r\n( 1 ) . و در احقاق الحق به تعبير « لاتسبوا علياً فانه ممسوح فى ذات اللَّه » نقل كرده است . ( ج 4 ، ص 216 )\r\n( 2 ) . شرح ابن ابىالحديد ؛ ج 2 ، ص 297 ؛ احقاق الحق ، ج 5 ، ص 622\r\n","page_name":" 201 ","page_number":201},
  {"content":"\r\n\r\nيافته ، ريشه‌هاى رذايل اخلاقى را از بن بركند ، سپس در مرحلهء اول صفات برجستهء انسانى را جايگزين صفات نكوهيده ساخته در گسترش اعمال شايسته بكوشد ، و در مرحلهء دوم حكمت و موعظهء حسنه را پيشهء خود ساخته در رواج دادن دانش و فرهنگ از هيچ تلاشى فروگذار نكند ، و در مرحله سوم به فلسفهء الهى روى آورد و در پرتو آن به اوج كمال انسانى برسد و به سعادت دنيا و آخرت نايل آيد ، كه نهايت اوج هر كمالى به سوى خداست .\r\nهر پژوهش‌گرِ نكته بين كه سيره و شرح زندگى اصحاب پيامبر اكرم صلى الله عليه و آله را بررسى كند و رفتار و گفتار آنها را تا جايى كه به ما رسيده است مورد تجزيه و تحليل قرار دهد ، حقيقت ياد شده را به رأى العين در زندگى آنها مشاهده مىكند .\r\nبيش‌ترِ اين روايات گزارش كارهاى پسنديدهء آنهاست كه نشانِ پيروى كامل آنها از سنت رسول اكرم صلى الله عليه و آله و بيانگر فداكارى و جانبازى آنها در تبليغ آيين مقدس اسلام است . اما رواياتى كه در مورد حكمت و موعظهء حسنه و تعاليم عاليهء اسلام باشد اندك است . و اما رواياتى كه در پيرامون فلسفهء الهى و معارف پر ارج آسمانى باشد و بتواند رموز و دقايق معارف عاليه اسلام را بيان كند و دل‌ها را شيفتهء آن ساخته با مقام رقيع كبريايى ارتباط دهد بسيار ناچيز است .\r\nرواياتى كه معترض اين مسائل است گذشته از اين كه غالباً در تحليل مطلب ، بيراهه رفته است از تعداد انگشتان تجاوز نمىكند ، بلكه به آن رقم هم نمىرسد . و آن چه از اصحاب پيامبر صلى الله عليه و آله در اين زمينه به ما رسيده است چيزى جز يك سلسله روايات مربوط به تشبيه و تجسيم و احياناً تنزيه از آنها و پاره‌اى از مسائل بسيار ساده و سطحى و زير پا افتاده نمىباشد . در صورتى كه تعداد يارانى كه شرح زندگى آنها در كتب رجال و تراجم نوشته شده به دوازده هزار نفر مىرسد و امت اسلامى در گردآورى و نگهدارى اخبار مربوطه به رفتار و گفتار آنها از هيچ كوششى دريغ نكرده‌اند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبه جز يك نفر ، آرى فقط يك نفر ، و آن پيشواى پرهيزكاران و اميرمؤمنان على بن ابىطالب عليه السلام است كه معارف الهى از سخنان درر بار او همى جوشد و شيفتگان فلسفهء الهى را دچار حيرت و شگفت مىنمايد .\r\nسخنان والاى اميرمؤمنان ، شاه باز انديشهء بشرى را به پرواز آورده ، تا قلهء رفيع معارف حقه بالا مىبرد و هنگامى كه بال‌هاى نيرومند انديشهء بشرى فروماند او به تنهايى اعماق آسمان معارف را مىشكافد و بالا مىرود ، و ديگر كسى به گرد او نمىرسد و انديشه همراهى او را در دل نمىپروراند .\r\nما در اين جا درصدد اثبات اين حقيقت نيستيم كه سخنان اميرمؤمنان از فصاحت و بلاغت ، گيرايى و حلاوت ، شيوايى اسلوب و بلندى معانى ، بى نظير و يگانه است .\r\nاگر چه حق همين است ولى اين مطلب از دايرهء بحث ما بيرون است . بلكه مىخواهيم نظر خوانندگان انديشمندى را كه در اعماق مباحث فلسفهء الهى غور كرده‌اند به سخنان پرارج و بى مانند اميرمؤمنان در اين زمينه جلب كنيم و بيان والايى چون نمونهء زير را يادآور شويم كه نظاير آن در سخنان اميرمؤمنان بسيار فراوان است :\r\nفمن وَصفَ اللَّهَ فقد قَرِنَه ، و من قَرِنَه فقد ثنّاه ، و من ثناه فقد جَزّأه ، و من جزّأه فقد جَهِله ، و من جَهِله فقد أشار إليه ، و من أشار اليه فقد حدّه ، و من حدّه فقد عدّه ؛ « 1 »\r\nهركس او را به صفتى ( زائد برذات ) توصيف كند او را به چيزى مقرون داشته است ، و هركس او را به چيزى مقرون سازد به دوگانگى او معتقد شده است ، و هركس به دوگانگى او معتقد شود اجزايى براى او قائل شده است ، و هر كس براى او اجزايى قائل شود او را نشناخته است ، و هركس او را نشناسد به سوى او اشاره كرده است ، و هركس به سوى او اشاره كند او را حد و مرزى قائل شده است ، و هركس براى او حد\r\n\r\n\r\n","description":"","footnote":"\r\n( 1 ) . نهج البلاغه صبحى صالح ، ص 39 و توحيد صدوق ؛ ص 37 و 57 ( شرح اين فقرات در فصل دوم همين كتاب خواهد آمد )\r\n","page_name":" 203 ","page_number":203},
  {"content":"\r\n\r\nو مرزى قائل شود او را قابل شمارش دانسته است .\r\nو نظير اين بيان بديعى كه مىفرمايد :\r\nكلّ مسمّى بالوحدة غيره قليل ، و كلّ عزيز غيره ذليل ، و كلّ قوىٍّ غيره ضعيف ، وكلّ عالم غيره متعلّم ، و كلّ ظاهر غيره باطن و كلّ باطن ، غيره ظاهر ؛ « 1 »\r\nجز او هر موجودى به يكتايى توصيف شود حقير و ناچيز است و هر عزيزى جز او زبون است و هر نيرومندى جز او ناتوان است و هر دانايى جز او دانش‌آموز است هر ظاهرى جز او پنهان و هر نهانى جز او آشكار است .\r\nو مانند تعبير لطيفى كه در مورد موجودات جهان علوى دارند :\r\n صور عارية عن الموادّ * خالية عن القوّة والاستعداد « 2 » \r\nآنها موجودات مجردى هستند كه داراى ماده نيستند و از استعداد و قوه خالى هستند چون همهء كمالات در آنها به فعليت رسيده است .\r\nپژوهش‌گرى كه در معارف الهى به تحقيق مىپردازد ، بايد در شيوهء اميرمؤمنان در طرح مسائل توحيدى تأمل كند كه چگونه مسائل توحيدى را مطرح مىكند و آنها را به يكديگر ارتباط مىدهد و دقيقاً براساس براهين عقلى پيش مىرود و در هر برهانى تمام مواد لازمه را گرد مىآورد و در نهايت دقت ، مشكلات مسائل توحيدى را حل مىكند و پرده از روى حقايق فلسفهء الهى بر مىدارد .\r\nاين بى همتايى سخنان اميرمؤمنان و بلندى معانى آن در سطحى كه افكار بسيارى از متفكران از فهمِ آن ناتوان است سبب شده كه برخى از كوردلان درصدور آنها از اميرمؤمنان دچار ترديد شده و برخى از آنها را انكار كرده‌اند . حتى برخى از محدثان\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، ص 96 ، خطبهء 65\r\n( 2 ) . شرح منظومهء سبزوارى ، ص 190 ( شرح اين حديث در فصل يازدهم همين كتاب خواهد آمد ) اين حديث در غررالحكم از اميرمؤمنان عليه السلام نقل شده ، جز اين كه به جاى « خالية » ، « عاليه » آمده است ( شرح غررالحكم و دررالكلم ، ج 4 ، ص 218 )\r\n","page_name":" 204 ","page_number":204},
  {"content":"\r\n\r\nنيز به ادعاى اين كه پاره‌اى از آنها به سخنان آن حضرت شباهت ندارد در صحت انتساب آنها به اميرمؤمنان به ترديد سخن گفته‌اند .\r\nدر حالى كه آن چه از سخنان اميرمؤمنان عليه السلام به ما رسيده است يكنواخت و داراى يك اسلوب است كه با يكديگر كاملًا مرتبطاند و هر يكى تصديق كنندهء ديگرى است .\r\nو قسمت اعظم سخنان آن حضرت به صورت « مسند » در كتاب‌هاى مرجع در تاريخ و حديث روايت شده است .\r\nبه خصوص كه سخنان آن حضرت اسلوب خاصى دارد كه هرگز با سخن ديگرى اشتباه نمىشود ، و در ميان سخنان پر ارجى كه از اصحاب و ديگر شخصيت‌هاى صدر اسلام با اختلاف طبقاتشان به ما نقل شده ، هرگز سخنى به شيوه‌سخنان آن حضرت يافت نشده است .\r\nو اگر كسانى باشند كه بتوانند چنين سخنان پر ارجى را جعل كرده ، براى بالا بردن مقام و منزلت شخصى به او نسبت دهند ، چنين اشخاص پرمايه و متوغل در فلسفه و حكمت قادر به اداى چنين سخنان و الا ، در ديگر شئون زندگى خود ، سخنانى در همين سطح خواهند گفت كه در تاريخ ثبت شود و صاحب اين افكار برجسته و سخنان ارزنده شناخته گردد . و عادتاً بر صاحبان اين مقام و الا سخن گفتن در ديگر مجالات زندگى در سطح سخنانى كه به ديگرى نسبت مىدهند اجتناب ناپذير است .\r\nدر حالى كه نظير اين سخنان از احدى از شخصيت‌هاى اسلامى هرگز ديده نشده است .\r\nگذشته از اين ، كسى كه قادر است چنين مطالب ارزنده‌اى را بيان كند و مسائل مربوط به معارف الهى را اين چنين تجزيه و تحليل كند ، چگونه ممكن است كه با اين قدم استوار در معارف الهى ، سخنانى را جعل كرده به ديگرى نسبت دهد و خود در زاويهء گمنامى عاطل و باطل بماند ؟ مگر اين كه دچار بيمارىهاى روانى باشد ، كه در اين صورت از ساختن چنين سخنان حكمت‌آميز عاجز ، و از ورود به آبشخور\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاقيانوس ناپيدا كرانهء فلسفه متعالى عاجزتر خواهد بود .\r\nو به خصوص كه در كلمات اميرمؤمنان عليه السلام مطالبى هست كه تفسير و توجيه آن با استدلال‌هاى رايج در ميان دانشمندان اسلامى در قرون گذشته امكان‌پذير نبود و هرگز احدى از فلاسفه و علماى كلام قدرت درك كامل آن را نداشتند و از اين رو به تأويل مىپرداختند تا دانشمندان قرون اخير موفق شدند كه قسمت عمدهء سخنان آن حضرت را درك كنند و در پرتو آن برخى از مشكلات حل نشدهء فلسفهء الهى را حل كنند كه از آن جمله است :\r\n1 . كمال توحيد ، نفى صفات است .\r\n2 . خرد نمىتواند بر ذات حق احاطه كند .\r\n3 . خداوند ، واحد عددى نيست .\r\n4 . خدا ، خود گواه بر هستى اش مىباشد .\r\n5 . خدا به وسيلهء ديگرى شناخته نمىشود ، بلكه ديگران به وسيلهء او شناخته مىشوند . و جز آن . . . .\r\nبا اين وضع كدام فيلسوف ، محدث و يا متكلم است كه در چهارده قرن پيش بتواند اين حقايق را دريابد و بر اين مسائل بغرنج و پيچيده احاطه پيدا كند ، سپس آنها را در قالب الفاظى شيوا و تعبيراتى گيرا بيان كرده به اميرمؤمنان نسبت دهد ؟ !\r\n\r\nنمونه‌هايى از سخنان اميرمؤمنان پيرامون فلسفهء الهى\r\nآنان كه با الفباى فلسفه و به ويژه با فلسفهء الهى آشنا هستند - كه روى سخن ما در اين كتاب با آنهاست - به خوبى مىدانند كه مباحث فلسفى به جز از طريق استدلال و استنتاج از براهين قطعى و مسلم ، امكان‌پذير نيست ، . اين براهين عبارتند از : ترتيب و تنظيم خاص مقدمات بديهى و قضاياى ضرورى ، كه انسان چاره‌اى جز اعتراف به آنها را ندارد و يا متشكل از مقدمات نظرى است كه از قضاياى بديهى استنتاج شده و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبه قضاياى بديهى باز مىگردند و انسان خواه ناخواه در برابر آنها زانو مىزند .\r\nآنها كه راه پر پيچ و خم فلسفه را پيموده‌اند مىدانند كه بحث صحيح و اساسى در مباحث فلسفى هنگامى مىتواند نتيجه بخش باشد كه انسان همهء معلومات و اطلاعاتى را كه از راه تقليد به دست آورده است دور بريزد ، و خود را از همهء مطالبى كه از راه‌هاى گوناگون تحت تأثير آداب و رسوم و تلقينات و عواطف فراگرفته است تجريد سازد .\r\nآرى ، انسان بايد همهء اينها را كنار بگذارد و به قضاياى بديهى و مطالب ضرورى كه مورد پذيرش همهء اذهان بشرى است ، روى آورد . آن گاه مسائل نظرى و غير بديهى را بر اساس تقدم برخى بر برخى ديگر از آنها استنتاج كند و همچنين پيش برود تا به اوج حقايق و معارف برسد .\r\nپر واضح است كه چنين بحث و كاوشى فلسفى جز با رعايت حق تقدم و اولويت برخى از مسائل بر برخى ديگر نتيجه بخش نمىباشد . و هرگز بحث فلسفى بدون رعايت اين نظم و ترتيب امكان‌پذير نيست و گرنه بحث استدلالى به بحث جدلى برمىگردد و به جاى قضاياى بديهيه براساس اصول موضوعه و امور فرضى استوار مىگردد .\r\n\r\nيادآورى :\r\nدر پايان مباحث مقدماتى كتاب ، يادآور مىشويم كه حجم كتاب به ما اجازهء استيفاى بحث و اداى حق مطلب را در شرح نمونه هايى كه از سخنان اميرمؤمنان مطرح خواهيم كرد نمىدهد ، زيرا سخنان آن حضرت پر از مطالب دقيق فلسفى و مسائل عميق معارف الهى است و اداى حق مطلب نيازمند كوشش وسيع و تلاش توان فرساى فراوانى است .\r\nما در اين جا فقط به مرتبت والاى سخنان امام از نقطه نظر فلسفى اشاره خواهيم\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكرد « 1 » تا علاقه‌مندان بتوانند در پرتو همين اشاره‌هاى كوتاه به عظمت سخنان مولى توجه كرده به مقايسهء سخنان بى همتاى آن حضرت با سخنان ديگران بپردازند .\r\nاينك نمونه‌هايى چند از سخنان نغز و پر مغز آن حضرت :\r\n\r\n1 - روش تحقيق علمى و راه رسيدن به حقيقت\r\nاز سخنان اميرمؤمنان است :\r\nرأس الحكمة لزوم الحق ؛ « 2 »\r\nالتزام به حق ، اصل و اساس حكمت است .\r\nو در همين زمينه مىفرمايد :\r\nعليكم بموجبات الحقّ فالزموها ، و إيّاكم و محالاتِ الترهات ؛ « 3 »\r\nبرشما باد دلايل حقيقى و براهين واقعى ، كه هركجا حق را تشخيص داديد بر آن ملتزم شويد و از مجادله و مغالطه و سخنان پوچ و بيهوده پرهيز كنيد . « 4 »\r\nاميرمؤمنان در اين بيانات پرارج خود راه پژوهش علمى و روش جست‌وجوى\r\n\r\n\r\n","description":"","footnote":"\r\n( 1 ) . كه اين نهايت چيزى است كه در ضمن شرح حال يك شخصيت علمى مىتوان پيرامون سخنان او بيان كرد . « مؤلف »\r\n( 2 ) . شرح غررالحكم و دررالكلم ، آمدى ، ج 4 ، ص 53 و تمام آن چنين است : « رأس الحكمة لزوم الحقّ و طاعة المحقّ » ( اساس حكمت تعهد به حق و پيروى از صاحب حق است ) و قريب به همين مضمون است سخن اميرمؤمنان : « أفضل الأعمال لزوم الحقّ » ( برترين اعمال التزام به حق است ) و سخن ديگر آن حضرت : « بلزوم الحقّ يحصل الاستظهار » ( با التزام به حق قدرت و غلبه به دست مىآيد ) . مؤلف\r\n( 3 ) . شرح غررالحكم و دررالكلم آمدى ، ج 4 ، ص 301\r\n( 4 ) . « ترهات » جمع « ترهه » بر وزن قبره در لغت به معناى اباطيل است و در ادبيات عربى كنايه ازمغالطه و گزاف گويى مىباشد ( تاج العروس ، ج 9 ، ص 382 ) ولى متأسفانه در غرر و درر آمدى كه در تاريخ 1337 شمسى با ترجمهء و نگارش محمد على انصارى به نام « غررالحكم » در تهران به طبع رسيده ، به نسخهء مصحح دست نيافته‌اند و كلمهء « ترهات » را « نزهات » قيد كرده‌اند و در نتيجه اين كلام مولى به صورت تحريف شده و بى معنا درآمده است ( غررالحكم ، ص 484 )\r\n","page_name":" 208 ","page_number":208},
  {"content":"\r\n\r\nحقيقت را بيان مىفرمايد و براى رسيدن به حقيقت راهى را توصيه مىفرمايد كه بر اساس برهان و استدلال استوار باشد و در اين شيوهء استدلال هرگز به سخن اين و آن ، و يا مسلم بودن مطلب ، پيش گروهى از دانشمندان و يا مورد اتفاق بودن آن در نزد گروهى ديگر اعتنا نمىشود .\r\nاز لطيف‌ترين بيانات در اين زمينه سخن شيواى حضرت موسى بن جعفر عليهما السلام هفتمين پيشواى شيعيان است كه در ضمن وصيتى به هشام مىفرمايد :\r\nيا هشام ؛ لو كان في يدك جوزة و قال الناس : لؤلؤة ماكان ينفعك وأنت تعلم أنّها جوزة ، ولو كان فى يدك لؤلؤة و قال الناس : إنّها جوزة ما ضرّك وأنت تعلم أنّها لؤلؤة ؛ « 1 »\r\nاى هشام ، اگر در دست تو گردويى باشد ولى مردم بگويند كه درّ گرانبهايى است ، تو را سودى نمىبخشد ، زيرا تو خود مىدانى كه گردو است . و اگر در دست تو درّ گرانبهايى باشد و مردم بگويند كه گردو است به تو ضررى نمىرساند زيرا تو خود يقين دارى كه آن درّ گرانبهاست .\r\nشبيه اين بيان عبارت لطيفى است كه به اميرمؤمنان عليه السلام منسوب است .\r\nلاتنظر إلى من قال و انظر إلى ما قيل ؛ « 2 »\r\nگوينده را ننگر ، سخن را بنگر .\r\nو بيان ديگر آن حضرت :\r\nلاعلم كالتفكير ؛ « 3 »\r\nدانشى چون انديشيدن نيست .\r\n\r\n\r\n","description":"","footnote":"\r\n( 1 ) . تحف القول ، ص 285\r\n( 2 ) . شرح غررالحكم و دررالكلم ، ج 6 ، ص 266 كه به اين عبارت نقل كرده است : « لاتنظر من قال و انظر الى ما قال ؛ نگاه نكن به آن كه گفته ، نگاه كن به آن چه گفته »\r\n( 3 ) . نهج البلاغه ، صبحى صالح ، ص 488\r\n","page_name":" 209 ","page_number":209},
  {"content":"\r\n\r\n\r\n2 - مراحل پنج گانهء شناخت خدا\r\nاز سخنان اميرمؤمنان است :\r\nاوّل الدين معرفتُه ، كمال معرفتِه التصديقُ به ، وكمالُ التصديق به توحيدُه ، و كمالُ توحيدِه الإخلاصُ له ، و كمالُ الإخلاص له نفىُ الصفاتِ عنه ؛ لشهادة كلّ صفةٍ أنّها غيرُ الموصوفِ ، وشهادةِ كلّ موصوفٍ أنّه غيرُ الصفة ، فمَن وَصفَ اللَّهَ فقد قَرِنَه ، و من قَرِنَه فقد ثَنّاه ، و من ثَنّاه فقد جَزّأَه ، و من جزّأه فقد جَهِله ، و من جَهِله فقد أشار إليه ، و من أشار اليه فقد حَدَّه ، و من حَدَّه فقد عَدَّه ؛ « 1 »\r\nسرآغاز دين شناخت ذات پاك اوست ، و كمال شناخت او ايمان به اوست ، و كمال ايمان به او گواهى بر يكتايى اوست ، و كمال توحيد اخلاص به اوست ، و كمال اخلاص به ساحت ربوبى ، نفى صفات زايد بر ذات اوست ، كه هر صفتى غير از موصوف و هر موصوفى غير از صفت است . هر كس او را به صفتى ( زايد بر ذات ) توصيف كند او را به چيزى مقرون ساخته است ، و هركس او را به چيزى مقرون بدارد به دوگانگى او معتقد شده است ، و هر كس به دوگانگى او معتقد شود ، اجزايى بر او قائل شده است ، و هر كس اجزائى بر ذات ربوبى قائل شود او را نشناخته است . و هر كس او را نشناسد به سوى او اشاره كرده است ، و هر كس به سوى او اشاره كند او را حد و مرزى قائل شده است ، و هركس براى ذات اقدس حدّ و مرزى قائل شود او را قابل شمارش دانسته است . . . .\r\nسخنان اعجازآميز اميرمؤمنان بيان بسيار رسايى است در توضيح مراحل شناخت خدا ، و به اصطلاح : شرح مراتب آراء و عقايد پژوهش‌گران فلسفهء الهى است .\r\nيك پژوهشگر فلسفى هم چون پژوهشگران هر رشته و فنى ، نخست از يك\r\n\r\n\r\n","description":"","footnote":"\r\n( 1 ) . همان ، ص 39 ، خطبهء اول\r\n","page_name":" 210 ","page_number":210},
  {"content":"\r\n\r\nمرحلهء ساده شروع كرده ، به تدريج به اعماق مراحل عاليه غور مىكند و در محدودهء استعداد خود پيش مىرود تا به مراحل پر پيچ و خم آن فن برسد .\r\nمراتب شناخت آفريدگار جهان بر اساس بيانات اميرمؤمنان به پنج چيز مىرسد :\r\n1 - شناخت خدا به عنوان پديدآورندهء اين جهان و اعتراف به وجود او ، به استناد اين كه جهان پديد آورنده‌اى دارد .\r\nاعتقاد به اين كه جهان صانعى دارد ، يك مسئلهء نظرى است و همهء پيروان اديان از مسلمان و غير مسلمان بر آن عقيده دارند و حتى مشركان نيز ( چون بت‌پرستان و دوگانه پرستان ) در اين عقيده با آنها هم‌عقيده هستند .\r\nدر اين مرحله از خداشناسى ، خداشناسان حقيقى كه از روى براهين قطعى به هستى او ايمان آورده‌اند و در اجراى فرمان‌هاى او كوشا هستند با گروهى از خداشناسان كه به هستى او معتقدند ولى از پرستش او سرباز مىزنند ، مشترك هستند .\r\nجملهء « سرآغاز دين ، شناخت ذات اقدس الهى است » از سخنان اميرمؤمنان ناظر به اين مرحله از شناخت است كه به معناى مطلق دين ( اعم از حق و باطل ) در برابر بى دينى و انكار صانع است .\r\n2 - مرحلهء دوم كه يك درجه برتر از مرحله نخست است ، مرحلهء تصديق است كه انسان را به كرنش در برابر عظمت او وا مىدارد . در اين مرحله از شناخت پايه‌هاى اعتقادى استوار مىگردد و اين شناختى است كه عمل را به دنبال مىآورد .\r\nاميرمؤمنان در بيان ديگرى در همين زمينه مىفرمايد :\r\nلاتجعلوا عِلمَكم جهلًا ، و يقينَكم شكّاً ، إذا علمتُم فَاعْمَلوا ، و إذا استيقنتم فاقدِموا ؛ « 1 »\r\nدانش خود را به نادانى تبديل نكنيد و يقين خود را به شك و ترديد مبدل نسازيد ، هنگامى كه علم پيدا كرديد بر طبق آن عمل كنيد و هنگامى كه بر امرى يقين كرديد بر\r\n\r\n\r\n","description":"","footnote":"\r\n( 1 ) . نهج البلاغه صبحى صالح ، ص 524 ، كلمات قصار ، شمارهء 274\r\n","page_name":" 211 ","page_number":211},
  {"content":"\r\n\r\nآن اقدام كنيد .\r\nو مىفرمايد : العلم مقرون بالعمل ؛ « 1 » علم توأم با عمل است .\r\nدر مرحلهء دوم شناخت است كه افراد خدا شناس و خداپرست از مردم سركش و خداشناس ( با محك عمل ) شناخته مىشوند .\r\n3 - مرحلهء سوم اثبات يكتايى خداوند و نفى شريك و دوگانه پرستى است . و در اين مراحله اديان توحيدى از اديان شرك‌آميز جدا مىگردد . اميرمؤمنان اين مرحله را چنين بيان مىفرمايد : « و كمال تصديق او اعتقاد به يكتايى اوست » .\r\n4 - مرحلهء چهارم اخلاص است . در اين مرحله مرد خداشناس از هر چيزى جز خدا علماً و عملًا اعراض كرده ، هستى واقعى را منحصراً از آن خدا مىداند . و آن چه را كه جز او خوانده شود پوچ و باطل مىانگارد .\r\nدر اين مرحله ، هر نوع محدوديت واقعى ، فرضى و خيالى را از او نفى مىكند و او را يگانه به معناى واقعى كلمه مىشناسد . هرگز شريكى براى او تصور نمىكند و تصور هرشريكى را براى او نه فقط « فرض محال » بلكه « فرضى محال » مىداند . « 2 »\r\nدر سخنان اميرمؤمنان اين نكته ده‌ها بار تكرار شده است كه وحدت خدا « وحدت عددى » نيست كه بتوان براى او فرد دومى از سنخ او تصور كرد ، بلكه وحدت او آن چنان وحدت حقه است كه هر دومى براى او تصور شود فرد دوم نخواهد بود بلكه همان اولى خواهد بود و هرگز تعددى حاصل نخواهد شد .\r\nتوضيح اين كه : هرگاه حق تعالى تصور شود ، به حكم عقل به هستى او حكم مىشود . پس اگر او را به تنهايى و با قطع نظر از هر موجود ديگرى تصور كنيم به هستى او به عنوان يك موجود يكتا و ثابت الوجود حكم مىشود .\r\n\r\n\r\n","description":"","footnote":"\r\n( 1 ) . همان ، ص 539\r\n( 2 ) . اگر يك محال عقلى را در عالم تصور فرض كنيم « فرض محال » مىنامند ، ولى تصور شريك براى خداوند حتى در عالم تصور نيز « فرضى محال » است\r\n","page_name":" 212 ","page_number":212},
  {"content":"\r\n\r\nو اگر او را با موجودات ديگر تصور كنيم باز هم به هستى او حكم مىشود و اگر از او قطع نظر كنيم و غير او را تصور كنيم باز هم او اثبات خواهد شد . روى اين بيان ، هستى او در هر فرض و تصورى ثابت است و براى هستى او هرگز حد و مرز و قيد و شرطى متصور نيست و گرنه با از بين رفتن آن قيد و شرط ، هستى او نيز از بين مىرفت وجود او هستى مطلق و مطلق هستى است و هرگز با حدى از حدود عقلى ، خيالى و يا خارجى محدود نيست . او هستى بى حد است و جز او هرچه هست محدود است . و اگر جز او هم هستى بى حدى بود كه مرز وجودى نداشت مىبايست به هرتقدير موجود باشد و آن معناى واجب الوجود است .\r\nهنگامى كه او هستى مطلق باشد ديگر عقل نمىتواند فرد دومى از سنخ او فرض كند ، زيرا طبق قاعدهء معروف فلسفى « صرف الشيء لايتكرّر » تا حد و مرزى براى او تصور نشود قابل تعدد نيست و هر دومى براى او تصور شود همان اولى خواهد بود .\r\nو اين سنخ از وحدت غير از وحدت عددى است كه در هر وحدت عددى مىتوان براى آن ، دومى هم فرض كرد « 1 » اگر چه در خارج موجود نباشد .\r\nو اين همان معنايى است كه اميرمؤمنان با جملهء « و كمال توحيد او ، اخلاص به اوست » به آن اشاره مىكند و در پايان سخنانش با دليل و برهان آن را اثبات مىكند .\r\n\r\n\r\n","description":"","footnote":"\r\n( 1 ) . علامهء مجلسى در جلد سوم بحارالانوار ، ج 3 ، ص 206 ، روايت مىكند كه در روز جمل يك نفر اعرابى به اميرمؤمنان گفت : « آيا خدا را يكى مىدانى » ؟ مردم از پرسش او خشمگين شده گفتند : مگر نمىبينى كه اميرمؤمنان در چه حالى است ؟ اميرمؤمنان فرمود : او را به حال خود گذاريد كه ما از اين جنگ هدفى جز آن را نداريم . سپس رو به اعرابى كرده فرمود : جملهء « خداوند يكى است » چهار معنا دارد كه دو تاى آن در مورد خدا روا نيست و دو تاى ديگر در حق او رواست . دو معنايى كه در حق او روا نيست يك وحدت عددى است ، زيرا هر چيزى كه دومى ندارد در حق او واحد عددى گفته نمىشود و لذا هركس بگويد : خدا سومى سه تاست كافر مىشود . ديگر اين كه او را چون ديگر موجودات نوعى از يك جنس فرض كنند كه آن هم در حق او جايز نيست و خدا از هر تشبيهى منزه است .\r\nاما دو معنايى كه در حق او جايز است يكى اين است كه در ميان موجودات جهان چيزى شبيه او نيست ، ديگر اين كه او « احدى المعنى » است يعنى در مقام تصور و تعقل نيز براى او نتوان اجزايى تصور كرد . و خدا چنين است\r\n","page_name":" 213 ","page_number":213},
  {"content":"\r\n\r\n5 - مرحلهء پنجم اين كه خدا آن چنان هستى مطلق و منزه از حد و مرز است كه مفاهيم دهنى نيز نمىتوانند او را محدود سازند و يا بر او منطبق باشند ، زيرا هر مفهومى در حد ذات خود محدود است . از اين رو مىبينيم كه مفهوم « علم » غير از مفهوم « قدرت » است . در مفهوم قدرت اثرى از علم نيست و در مفهوم علم خبرى از قدرت نيست . مفهوم قدرت نيز با مفهوم حيات ارتباطى ندارد و مفهوم حيات نيز با علم پيوندى ندارد . هر يك از مفاهيم ياد شده بر چيزى جز مفهوم خودش انطباق ندارد . و از مفاهيم ديگر هيچ نشانى در او يافت نمىشود . البته ممكن است برخى ازاين مفاهيم در يك مصداق جمع شوند ولى بحث ما در مفاهيم است نه در مصاديق .\r\nهنگامى كه خدا وجود مطلق و هستىِ بى قيد باشد ديگر هيچ حد و مرزى براى او نخواهد بود . و در نتيجه هيچ مفهومى بر او منطبق نخواهد شد ، زيرا اين مفاهيم ذهنى كه وسيلهء شناسايى اشياء است نمىتوانند بر آن ذات مطلق ، محيط و منطبق باشند .\r\nنتيجه مىگيريم كه كمال اخلاص او نفى صفات است از او . و اين همان مرحلهء پنجم است كه اميرمؤمنان آن را با جمله « و كمال الإخلاص له نفى الصفات عنه » بيان فرموده است . و به آن استدلال فرموده است كه « لشهادة كلّ صفة أنّها غيرالموصوف ، و شهادة كلّ موصوف أنّه غير الصفة » . « 1 »\r\nبه سبب نارسايى مفاهيم است كه خدا را از آنها منزه مىدانيم و گرنه بهترين نام‌ها برترين كمال‌ها از آن اوست و اگر مثل اعلاى همهء صفات كمال او نبود ( به حكم اين كه فاقد شىء نمىتواند معطى شىء باشد ) نمىتوانست اين همه كمالات را به موجودات جهان ارزانى دارد . و در عين حال او برتر از آن است كه صفتى بر ذات او منطبق باشد و كسى بتواند او را توصيف كرده حقيقت او را بشناسد : « هر كس او را با وصفى توصيف كند او را نشناخته است » .\r\n\r\n\r\n","description":"","footnote":"\r\n( 1 ) . اميرمؤمنان مىخواهد اثبات كند كه مفاهيم صفات بر او منطبق نمىشود مصاديق صفات همان موصوفات مىباشند . مؤلف\r\n","page_name":" 214 ","page_number":214},
  {"content":"\r\n\r\nدر اين مرحله از شناخت است كه عقل به ناتوانى خود از درك حق تعالى پىمىبرد ، زيرا تنها وسيلهء ادراك عقل ، همان مفاهيم ذهنى است . و گفتيم كه مفاهيم ذهنى در حد ذات خود از يكديگر متمايز و در نتيجه ، محدود هستند . پس عقل انسان هنگامى كه مىخواهد صفتى را بر حق تعالى اثبات كند ، اگرچه او مىخواهد به يگانگى ذات با آن صفت حكم كند ، ولى با همين توصيف خود به نوعى مغايرت بين ذات و صفت اعتراف كرده است : « فَمَن وَصفَه فقد قَرِنَه » .\r\nپس هركس او را توصيف كند ذات او را با آن صفت مقرون ساخته است . اقتران چيزى به چيزى جز با دوگانگى امكان‌پذير نيست و دوگانگى موجب تجزيه است ، زيرا ناگزير از ما به الاشتراك و ما به الامتياز خواهد بود و در نتيجه در عالم ذهن ، صاحب اجزايى خواهد شد كه به هريك جداگانه اشاره شود . و اين اشاره فقط در صورتى امكان‌پذير است كه اجزاى مورد اشاره وجه امتيازى داشته باشند كه به وسيلهء آن از يكديگر جدا شوند . اين جاست كه مرز وجودى پديد آمده وحدت عددى را به وجود خواهد آورد . با پيدايش وحدت عددى توحيد حق تعالى از بين خواهد رفت .\r\nاين جاست كه عقل دچار حيرت مىشود و چاره‌اى جز اين نمىيابد كه صفاتى را كه براى خدا اثبات كرده بود نفى كند . حتى اين « نفى » را كه خود نوعى توصيف است از او نفى كند .\r\nو به همين دليل است كه اميرمؤمنان در آغاز همين خطبه مىفرمايد :\r\nالذى لايدركه بُعدُ الهمم ، و لايناله غَوصُ الفِطَن الذى ليس لصفته حدّ محدود ، ولانعتٌ موجود ، و لاوقت معدود و لا أجل ممدود ؛ « 1 »\r\nشاهباز انديشه نتواند برفراز ذات او بال بگسترد و استعدادهاى پرتوان نتواند بردرك او نايل شود . كه براى صفت او حدى نيست و براى كمالات او مرزى نيست ،\r\n\r\n\r\n","description":"","footnote":"\r\n( 1 ) . نهج‌البلاغه صبحى صالح ، ص 39 ، خطبهء اول و غررالحكم و دررالكلم آمدى ، ج 4 ، ص 389\r\n","page_name":" 215 ","page_number":215},
  {"content":"\r\n\r\nخداوندى كه در زمان نگنجد و با هيچ مقياسى محدود نشود .\r\nاز بهترين تعبيرات اميرمؤمنان ، بيان شيوايى است كه در اين زمينه مىفرمايد و آن اين كه :\r\nلايشمل بحدّ ولايحسب بعد وأنّما تحدّ الأدوات أنفسها ، و تشير الآلات إلى نظائرها ؛ « 1 »\r\nذات بىپايان او مشمول حدى نشود و تحت شماره‌اى قرار نگيرد ، زيرا ادوات تعريف جز مكنات را فرا نگيرد و اسماء اشاره جز به ممكنات اشاره نكند .\r\nمَثَل عقل در شناخت حضرت احديت مَثَل انسانى است كه در كنار اقيانوس ناپيدا كرانه‌اى ايستاده ، مىخواهد آب اقيانوس را با دو دست خود بردارد دست‌ها را به سوى اقيانوس دراز مىكند كه به مقدار نامحدودى از آب اقيانوس را برگيرد ولى جز به مقدار دو دست خود قادر نيست كه از آن بردارد .\r\nاميرمؤمنان ناتوانى عقل را از درك حق تعالى معرفت و شناخت ناميده است ، زيرا از ابتدايىترين مرحلهء شناخت شروع كرده با تمام نيرو در اين وادى گام سپرده است و در آخرين مرحله به اين نتيجه رسيده است كه توانايى ادراك حق تعالى را ندارد و اين آخرين حد شناخت يك آفريده از آفريدگار خود مىباشد .\r\n\r\n3 - تحقيق معناى توحيد\r\nاز سخنان اميرمؤمنان در زمينهء توحيد بيان شيوايى است كه مىفرمايد :\r\nبأنّ من الأشياء بالقهر لها ، والقدرة عليها ، و بانت الأشياء منه بالخضوع له ، و الرجوع إليه ، منَ وصَفَه فقد حدّه ، و من حَدّه فقد عَدَّه ، و من عَدَّه فقد أبطل أزَلَه ؛ « 2 »\r\n\r\n\r\n","description":"","footnote":"\r\n( 1 ) . نهج البلاغه صبحى صالح ، ص 273 خطبهء 186\r\n( 2 ) . همان ، ص 212 خطبهء 152\r\n","page_name":" 216 ","page_number":216},
  {"content":"\r\n\r\nخداوند با برترى و چيرگى خود بر اشياء ، جدا از آنهاست و اشياء نيز با كرنش و انقياد خود در برابر حق تعالى و بازگشت خود به سوى او جدا از او مىباشند .\r\nهركس او را توصيف كند او را محدود ساخته است . و هركس او را محدود بسازد تحت شمارش درآورده است ، و هر كس او را تحت شمارش بياورد از ليت او را از بين برده است .\r\nمحور كلمات اميرمؤمنان در فراز ياد شده بر اساس نفى وحدت عددى است كه موجب بطلان ازليت است .\r\nمعناى ازليت اين است كه چيزى بر او پيشى نگرفته باشد و براى هستى او نقطهء آغازى نباشد . چنين موجود ازلى هرگز محدود به حدى نخواهد بود .\r\nنفى حد از موجود ازلى به اين معنا نيست كه موجود ازلى در زمان‌هاى نامتناهى وجود داشته است كه لازمهء آن انطباق زمان بر آن است و لازمهء انطباق زمان بر چيزى اين است كه آن چيز يا حركت باشد و يا حركت دار ، كه با تغيير و دگرگونى آن اين موجود هم دست‌خوشِ تغيير و تحول خواهد شد ، و خداوند از آن منزه است .\r\nروى اين بيان ، معناى ازليت يك موجود اين است كه هستى مطلق و حق ثابت و پابرجايى است كه براى هستى او هيچ قيد و شرطى نيست و هرگز تغيير و تحولى بر او عارض نمىشود .\r\nهر موجود ازلى كه چنين تصور شود هرگز براى او فرد دومى دركنار او نمىتوان تصور كرد . و گرنه لازم است فصل مميزى باشد كه اين دو وجود را از يكديگر جدا سازد و اين بر خلاف فرض است ، زيرا وجودى را كه مطلق و به دور از هرقيد و حد فرض كرده بوديم محدود مىشود .\r\nنتيجه اين كه او وجود مطق و هستى بى انتهاست و جز او هر موجودى تصور شود هيچ است و سراپا نقص و عجز و احتياج است و هرگز نمىتواند روى پاى خود بايستد بلكه قوامش منحصراً به حق تعالى است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nجز حق تعالى هر موجودى را يكى از صفات كمال متصف كنيم و صفات كمالى را چون علم ، قدرت و حيات بر او اثبات كنيم ، باز هم نيازمند خدايند و در برابر او خوار و زبون هستند و با آن عجز و فقر ذاتى كه دارند در اصل هستى و اتصاف به هر صفت كمالى دست نياز به سوى او دراز كرده‌اند . تنها وجود حق تعالى است كه از هر حد و مرزى و فقر و عجزى منزه است .\r\nاميرمؤمنان در تفسير ازليت چنين مىفرمايد :\r\nواحدٌ لا من عددٍ ، دائمٌ لا بأَمدٍ ، قائم لابَعَمد ؛ « 1 »\r\nاو خداوند يكتاست ولى نه از نوع واحد عددى ، او ابدى و سرمدى است نه در محدودهء زمان ، او پايدار است ولى نه در برتو پشتوانه‌اى .\r\nاميرمؤمنان با اين بيان رساى خود توضيح داده است كه حق تعالى ما فوق زمان است و ازل از محدودهء زمان بيرون است .\r\n\r\n4 - يك سلسله مسائل مشكل فلسفى در سخنان اميرمؤمنان\r\nاميرمؤمنان در زمينهء توحيد مىفرمايد :\r\nدليله آياتُه ، و وجودُه إثباتُه ، و معرفتُه توحيدُه ، و توحيدُه تمييزُه من خَلقِه ، و حكم التمييز بينونة صفة لا بينونة عزلة ، إنّه رب خالق غير مربوب مخلوق ، ما تصوّر فهو بخلافه . . . ليس بإله من عُرِف بنفسِه ، هوالدالّ بالدليل عليه ، و المؤدّي بالمعرفة إليه ؛ « 2 »\r\nآيات و نشانه‌هاى قدرت حق تعالى بهترين گواه بر او و وجود او خود بهترين برهان بر اثبات اوست .\r\n\r\n\r\n","description":"","footnote":"\r\n( 1 ) . توحيد صدوق ص 70 ؛ نهج البلاغه ، صبحى صالح ، ص 269 ( خطبهء 185 ) و عيون اخبار الرضا ، ج 1 ، ص 121\r\n( 2 ) . احتجاج طبرسى ، ص 201\r\n","page_name":" 218 ","page_number":218},
  {"content":"\r\n\r\nشناخت او همان توحيد و اعتقاد به يكتايى اوست . و توحيد او باز شناختن و جدا دانستن او از مخلوقاتش مىباشد ، به اين معنا كه صفات او با صفات مخلوقات مقايسه نمىشود . نه اين كه فاصلهء مكانى منظور باشد . او پروردگار مطلق و آفريدگار مقتدر است نه آفريدهء پرورده . هرچه در ذهن آدمى تصور شود او بر خلاف آن است .\r\n« هر چيزى كه در ذهن بگنجد و با كنه ذات شناخته شود خدا نيست . او خداوندى است كه راه‌هاى اثبات وجودش را خود ارائه فرموده و دل‌ها را به سوى شناختش ، خود هدايت فرموده است » .\r\nبه جان خود سوگند ، كه اين بيان شگفتى است كه دل‌ها را مضطرب و عقل‌ها را به حيرت و شگفت وامى دارد و ده‌ها مسئلهء پيچيدهء فلسفهء الهى را در عبارتى كوتاه بيان مىفرمايد و استوارترين برهان‌ها را بر اثبات آن اقامه مىكند . كه به برخى از آنها در زير اشاره مىكنيم :\r\n1 - وجود حق تعالى محال است كه با غير خود شناخته شود ، بلكه او خود گواه وجود خود و گواه هر موجود ديگرى است ، زيرا ناگفته پيداست كه دلالت دليل و مؤدى بودن ابزار شاخت ، بايد مستند به ذات او باشند و گرنه دلالت دليل و مؤدى بودن ابزار شناخت در خصوص مؤدى بودنشان به سوى خدا ، مستقل و بى نياز از او خواهند بود ، در حالى كه هيچ موجود مستقلى جز خدا در جهان وجود ندارد . و او از آن چه جاهلان درباره‌اش بينديشند برتر و منزه است . و اين يكى از مسائل مهم فلسفى است ك اميرمؤمنان در عبارت كوتاهى به آن اشاره كرده است « الدالّ بالدليل عليه » .\r\n2 - وجود حق تعالى محال است كه به كنه ذاتش شناخته شود بلكه از طريق تصور چيزى از صفات بى پايان و دلايل وجودى فراوانش شناخته مىگردد . كه اميرمؤمنان با جملهء « دليله آياته » و جملهء « ليس باله من عرف بنفسه » به آن اشاره فرموده است .\r\n3 - وجود حق تعالى بى نياز از اثبات است بلكه به عبارت صحيح‌تر ، نمىتوان\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nوجود او را از طريق براهين منطقى اثبات كرده ، زيرا چنان كه خاطرنشان ساختيم ، او هستى مطلق و بى پايانى است كه براى او نتوان حد و مرزى تعيين كرد و چنين وجودى در ذهن نگنجد و به وصف نيايد ، در نتيجه او وجود ذهنى ندارد بلكه هر چه هست همان وجود خارجى است و مقام اثبات او با مقام ثبوتش يكى است . او در ذهن كسى نگنجد تا در ذهن يكى معلوم و در ذهن ديگرى مجهول باشد ، هر چه هست وجود خارجى است . اين وجود خارجى است كه يا بايد مجهول و يا بايد معلوم باشد و چون او از هيچ موجودى غايب نيست در نتيجه مجهول بودنش معقول نيست و با علم وجدانى برهمگان معلوم و مكشوف است .\r\nاميرمؤمنان اين حقيقت را در جاى ديگر چنين بيان مىفرمايد :\r\nالمعروف به غير كيفيّة ، لايُدرَك بالحواسّ ، ولا يقاس بالناس ، و لاتُدرِكه الأبصارُ ، ولاتحيط به الأفكارُ ، ولا تُقَدّره العقولُ ، ولا تقَع عليه الأوهامُ ، فكلّ ما قَدَّره عقلٌ ، أو عُرِفَ له مثل ، فهو محدود ؛ « 1 »\r\nخداوندى كه با كيفيتى شناخته نمىشود و با حواس ادراك نمىگردد و به احدى از مخلوقاتش مقايسه نمىشود . ديدگان او را نبينند و افكار به او راه نيابند وعقل‌ها از تعريف و اندازه‌گيرى او ناتوان‌اند . او هرگز در وهم احدى نگنجد . و آن چه در ذهن بگنجد و به عقل اندازه‌گيرى شود و يا در خارج نظير داشته باشد محدود و ممكن است . نه واجب و نامحدود .\r\nاز رسول اكرم صلى الله عليه و آله نيز در همين زمينه بيان شيوايى نقل شده است :\r\nالتوحيدُ ظاهرُه فى باطنه ، و باطنُه فى ظاهرُه ، ظاهره موصوف لايُرى ، و باطنُه موجودٌ لايَخفى ، يُطلَب بكلّ مكان ، و لايخلو عنه مكانٌ طرفةَ عينٍ ، حاضر غيرمحدود ، و غائب غيرُ مفقود ؛ « 2 »\r\n\r\n\r\n","description":"","footnote":"\r\n( 1 ) . توحيد ، صدوق ، ص 79\r\n( 2 ) . معانى الاخبار ، ص 10\r\n","page_name":" 220 ","page_number":220},
  {"content":"\r\n\r\nظاهر و باطن حق تعالى يكى است ظاهرش بازگو شود و ديده نمىشود و باطنش بركسى پوشيده نباشد . در همه جا حاضر است و يك چشم به هم زدنى نقطه‌اى از او خالى نباشد . هستى مطلقى كه همه جا حاضر است و مرز وجودى ندارد ، و غايب از ديده‌اى كه نقطه‌اى از او خالى نيست .\r\nبه همين دليل است كه خداوند حكيم در سراسر قرآن كريم هرگز براى اثبات وجود خود برهانى اقامه نمىكند ، بلكه فقط در مورد صفات او بحث كرده است ؛ مثلًا برهان آورده است بر اين كه جهان ، آفريدگار دانا ، حكيم و . . . دارد .\r\n4 - دلايل وجود حق تعالى خود دليل يكتايى او نيز مىباشد ، زيرا براهين وجود حق تعالى گواه است بر اين كه او وجود مطلق و بى پايان است و هرگز حد و مرزى براى او نيست و اين خود بهترين گواه بر يگانگى اوست ، زيرا براى وجود مطلق ، ديگر دومى متصور نيست چنان كه در فلسفه به ثبوت رسيده است « صرف الشيء لايتكرّر » .\r\nاميرمؤمنان با جملهء كوتاهى همين مطلب را بيان مىفرمايد : « و معرفتُه توحيدُه » .\r\n5 - وحدت حق تعالى وحدت عددى نيست ، تا در مقام وجود از موجودات ديگر جدا باشد و با يك فصلى كه موجب تعدد باشد از آنها متمايز باشد بلكه وحدت او به اين معناست كه چيزى از مفاهيم عقليه بر او منطبق نيست و چيزى از موجودات ، در صفتى از صفات كماليه با او شريك نيست .\r\nاو پروردگارى است كه آفريدگار همهء موجودات است و همهء موجودات جهان هستى را از گرفته‌اند و به سوى او باز مىگردند و جز او هرچه هست پديده و آفريده است .\r\nاينها از جملهء مسائل پيچيده و بغرنجى بود كه در فلسفهء الهى به صورت مشكل لاينحل باقى مانده بود تا در اين اواخر ، دانشمندان اسلامى در پرتو رهنمودهاى اميرمؤمنان عليه السلام به حل آنها موفق شدند .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\n5 - علم خدا به موجودات جهان و علم ديگران به او\r\nاز سخنان اميرمؤمنان است :\r\nالحمد للّه الذى أعجز الأوهام عن أن تنال إلّاوجوده ، وحجب العقول عن أن تتخيّل ذاته فى امتناعها من الشبه و الشكل ، بل هو الذى لم يتفاوت فى ذاته ، و لم يتبعّض بتجزئة العدد فى كماله ، فارق الأشياء لا على اختلاف الأماكن ، و تمكّن منها لاعلى الممازجة ، وعلمها لا بأداة لاتكون العلم « 1 » إلّابها ، وليس بينه و بين معلومه علم غيره .\r\nان قيل : كان ، فعلى ازلية الوجود .\r\nو إن قيل : لم يزل ، فعلى تأويل نفى العدم . فسبحانه و تعالى عن قول من عَبدَ سواه ، واتّخد إلهاً غيره علواً كبيراً ؛ « 2 »\r\nسپاس خداوندى را سزاست كه انديشه‌هاى ما را جز از شناخت اصل هستىاش باز داشته است و خردها را با حفظ حريم كبريايى و پرهيزاز تشبيه و تمثيل ، از ادراك كنه ذاتش ناتوان ساخته است .\r\nاو خداوندى است كه ذاتش دست‌خوشِ تغيير و تحول نشود و به سان مخلوقاتش تجزيه نشود و تحت شمارش نيايد .\r\nجدا از مخلوقات است ولى نه بافاصلهء مكانى ، مشرف بر موجودات است ولى نه با پيوستن و آميختن .\r\nبه همهء موجودات جهان احاطهء علمى دارد ولى نه با ابزارى كه بدون آن علمش منتفى گردد . همهء مخلوقات پيش او حاضرند و بين خدا و موجودات جهان كه\r\n\r\n\r\n","description":"","footnote":"\r\n( 1 ) . در اين جا لفظ « العلم » در متن افتاده بود كه با مراجعه به توحيد صدوق تكميل گرديد . « مترجم »\r\n( 2 ) . توحيد صدوق ، ص 73 و مستدرك نهج البلاغه ، ج 1 ، ص 49\r\n","page_name":" 222 ","page_number":222},
  {"content":"\r\n\r\nمخلوق و معلوم او هستند ، چيز ديگرى ( از مراتب علم ) فاصله نيست .\r\nاين كه مىگوييم : ( بوده ) براى اين است كه او ازلى و سرمدى است و براى هستى او نقطهء آغازى نبوده است .\r\nاين كه مىگوييم : ( همواره بوده و خواهد بود ) براى اين است كه عدم را بر او راهى نيست و او هرگز مسبوق به عدم نبوده است .\r\nخداوند از سخنان نارواى كسانى كه معبودى جز او برگزيده ، در آستان ديگرى پيشانى بر زمين سوده‌اند برتر و پاك‌تر است .\r\nاميرمؤمنان در اين بيان پر ارج خود به سه نكتهء مهم فلسفى اشاره مىكند :\r\n1 - علم مردم به خدا از قبيل علم حضورى است نه حصولى و اگر علم مردم به خدا حصولى بود ، مىبايست ذات خدا از رهگذر حصول در ذهن و خارج تجزيه‌پذير باشد و اين با وحدت حقه سازگار نيست .\r\n2 - علم خدا به موجودات جهان حضورى است نه حصولى ، و هرگز در علم خود به اشياء ، نيازى به صور ذهنيه ندارد و اگر علم او از قبيل حصولى بود محتاج مىشد و احتياج با وجوب وجود سازگار نيست .\r\n3 - خداوند هستى مطلق است و از هر قيد و حدى منزه است و به همين دليل بر همهء موجودات جهان تقدم و سبقت دارد و اين معناى ازليت است .\r\n\r\n6 - صفات بلند پايهء حق تعالى\r\nاز سخنان جاويدان اميرمؤمنان است كه :\r\nمستشهد بكلّيّة الأجناس على ربوبيّته ، و بعجزها على قدرته ، و بفطورها على قدمته ، و بزوالها على بقائه ، فلا لها محيص عن إدراكه ، ولا خروج من إحاطته بها ، ولا إحتجاب عن احصائه لها ، ولا امتناع من قدرته عليها ، كفى بإتقان الصنع لها آيةً ، و بمركب الطبع عليها دلالةً ، و بحدوث الفطر عليها قدمةً ، و بإحكام\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nالصنع‌ها عبرةً ، فلا إليه حدّ منسوب ، ولا له مَثَلٌ مضروب ، و لاشيء عنه بمحجوب ، تعالى عن ضرب الأمثال ، و الصفات المخلوقة علوّاً كبيراً ؛ « 1 »\r\nهمهء مخلوقات جهان را بر ربوبيت خود گواه قرار داده است و ناتوانى آنها را برقدرت خود گواه ساخته است . حدوث پديده‌ها را دليل ازليت خود و زوال آنها را گواه بقاى خود قرار داده است .\r\nبر همهء موجودات جهان احاطهء علمى دارد . هيچ موجودى نمىتواند از دايرهء علم خدا بيرون باشد و از شمارش او خود را پوشيده نگه دارد .\r\nبر همه چيز تواناست ، هيچ موجودى نمىتواند از تحت قدرت او بيرون رود .\r\nاستحكام جهان دليل قدرت او ، تركيب پيچيدهء جهان نشان عظمت او ، حدوث پديده‌ها گواه قدمت اوست .\r\nريزه كارى هايى كه در جهان طبيعت به وديعت نهاده براى عبرت همگان كافى است .\r\nنه براى او حدى توان فرض كرد و نه براى او مثالى بتوان تصور كرد .\r\n\r\n7 - توضيحى در مورد صفات ثبوتى و سلبى\r\nاز سخنان اميرمؤمنان در مورد صفات ثبوتى و سلبى حضرت پروردگار خطبه‌اى است كه در ضمن آن مىفرمايد :\r\nما وَحَّدَهُ مَنْ كَيّفَهُ ، وَلا حَقيقَتَهُ أَصابَ مَنْ مَثَّلَهُ ، ولا إيّاه عَنى من شَبَّهه ، ولاحمده من أشار إليه و توهَّمَه ، كلّ معروف بنفسه مصنوعٌ ، و كلّ قائم في سواه معلول .\r\nفاعل لا باضطراب آلة ، مقدّر لا بجول فكرة ، غنيّ لا باستفادة .\r\nلاتصحبه الأوقات ، ولا ترفده الأدوات ، سبق الأوقات كونه ، والعدم وجوده ، والابتداء أزله .\r\n\r\n\r\n","description":"","footnote":"\r\n( 1 ) . توحيد صدوق ، ص 71\r\n","page_name":" 224 ","page_number":224},
  {"content":"\r\n\r\nبتشعيره المشاعر عُرِف أن لامشعرله ، و بمضادّته بين الأمور عُرِف أن لا ضدّ له ، و بمقارنته بين الأشياء عُرِفَ أن لاقرين له ، ضادّ النور بالظلمة ، والوضوح بالبهمة ، والجمود بالبلل ، و الحرور بالصرد . مؤلِّف بين متعادياتها ، مقارن بين متبايناتها ، مقرّب بين متباعداتها ، مفرّق بين متدايناتها ، لايشمل بحدّ ، ولايُحسَب بعدّ ، وإنّما تحدّ الأدوات أنفسها ، و تشيرالآلات إلى نظائرها .\r\nمنعتها « منذ » القدمة ، وحمتها « قد » الأزلية ، و جنبتها « لولا » التكملة .\r\nبها تجلّى صانعها للعقول ، و بها امتنع عن نظر العيون ، ولايجرى عليه السكون و والحركة ، و كيف يجري عليه ما هو أجراه ، و يعود فيه ما هو أبداه ، و يحدث فيه ما هو أحدثه ؟ ! إذاً لتفاوتت ذاته ، ولتجزّأ كنهه ، ولَا متَنع من الأزل معناه ، و لكان له وراء إذ وجد له أمام ، و لا لتمس التمام إذ لزمه النقصان ، و اذاً لقامت آية المصنوع فيه ، ولتحوّل دليلًا بعد أن كان مدلولًا عليه ، و خرج بسلطان الامتناع من أن يؤثّر فيه ما يؤثّر فى غيره . الذي لايحول و لايزول و لايجوز عليه الأفول . . . .\r\nوإنّ اللَّه سبحانه يعود بعد فناء الدنيا ، وحده لاشيء معه ، كما كان قبل ابتدائها ، كذلك يكون بعد فنائها ، بلا وقت و لامكان و لاحين ولازمان . عدمت عند ذلك الآجال و الأوقات ، و زالت السنون و الساعات ، فلاشيء إلّااللَّه الواحد القهّار الذي إليه مصير جميع الأمور ؛ « 1 »\r\nكسى كه خدا را داراى كيفيت بداند او را يكتا ندانسته است . و كسى كه براى او مانندى تصور كند به حقيقتش پى نبرده است . و هركس او را به چيزى از مخلوقاتش تشبيه كند جز او را قصد كرده است . كسى كه به او اشاره كند و يا در وهم و انديشه او را محصور كند او را تنزيه نكرده است .\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 186 ( صبحى صالح ، ص 272 - 276 )\r\n","page_name":" 225 ","page_number":225},
  {"content":"\r\n\r\nآن چه كنه ذاتش شناخته شود پديده و آفريده است ، و آن چه بقايش با ديگرى باشد معلول و مخلوق است .\r\nآفريدگارى است كه در كارهاى خود نيازى به ابزار و آلات ندارد ، و مدبر و حساب‌گرى است كه در تقدير و اندازه‌گيرى خود نيازى به جولان فكرى ندارد . او بى نياز است بدون اين كه از كسى و يا از چيزى كمك گرفته باشد . زمان با او همراه نيست و ابزار و آلات با او همگام نيست .\r\nهستى او بر زمان‌ها ، و وجود او بر عدم سبقت گرفته ، و ازليت او بر هر آغاز و ابتدايى پيشى گرفته است .\r\nآفريدن او « حواس » را دليل آن است كه خود از آنها پيراسته است . آفريدن او اشياء متضاد را گواه آن است كه ضدى بر او نيست . و از ايجاد تقارن بين اشياء پى مىبريم كه خود قرين و همدمى ندارد .\r\nروشنى را با تاريكى ، آشكار را با نهان ، خشكى را با ترى و گرمى را با سردى ضد و مخالف هم قرار داد .\r\nعناصر متضاد را با هم تركيب داد و در ميان موجودات متباين تقارن ايجاد كرد . آنها را كه از يكديگر دور بودند ، به هم نزديك كرد و بين آنها كه به هم نزديك‌اند جدايى انداخت .\r\nحد و مرزى براى او نيست و تحت شمارش در نيايد ، زيرا اين ممكنات است كه حد و مرزى دارد و اين ابزار است كه به محدوديت خويش گواه است و اين آلات است كه به همانند خود اشاره مىكند .\r\nاين كه مىگوييم : اين موجودات « از كى ؟ » پديد آمده‌اند ، دليل حدوث آنهاست ، و اين كه مىگوييم : در فلان زمان ، گواه آن است كه از قديم نبوده‌اند .\r\nو اين كه مىگوييم : اى كاش چنين و چنان بود ، دليل نقصان آنهاست .\r\nبه وسيلهء همين پديده‌ها بود كه پديد آوردندهء آنها در برابر ديدگان صاحبان خرد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nتجلى يافت و از همين نظر است كه خود از ديده شدن با چشم‌هاى ظاهرى پيراسته است .\r\nحركت و سكون را بر او راه نيست و چگونه ممكن است او دست‌خوشِ حركت و سكون باشد در حالى كه خود آفريننده آنهاست ؟ ! چگونه ممكن است چيزى را كه خود پديد آورده در خودش تأثير بگذارد مگر ممكن است كه آفريدگار تحت تأثير آفريدهء خود قرار بگيرد . و گرنه ذاتش دست‌خوشِ تغيير و تحول مىشود ! و كنه ذاتش تجزيه مىپذيرد ! و ازلى بودنش از بين مىرود . و اگر براى او آغازى باشد حتماً براى او انجامى خواهد بود كه هر ابتدايى را انتهايى است . كه در همهء اين صورت‌ها ناقص خواهد بود و هرناقصى نيازمند خالق كاملى است كه رفع نقص و نيازهايش را از او بخواهد .\r\nآن گاه به جاى اين كه آفريدگار باشد آفريده‌اى خواهد بود و به جاى اين كه واجب الوجود باشد و جهان هستى نشان او باشد خود نشانه‌اى از نشانه‌هاى آفريدگار ديگرى خواهد بود در حالى كه او خداوند قادر و نيرومندى است كه هرگزدست‌خوشِ تغيير و تحول نگردد و چيزى در آن مؤثر نشود و هرگز زوال و افولى براى او نباشد .\r\nو در پايان همين خطبه مىفرمايد : « پس از پايان جهان و فناى موجودات آن ، خداوند پيراسته از زوال و افول ، آن سان كه پيش از آفرينش جهان تنها بود ، تنها مىماند و چيزى از مخلوقاتش نمىماند .\r\nپس از فناى جهان ، ديگر اثرى از زمين و زمان ، وقت و مكان باقى نمىماند . و خبرى از اوقات و مدت‌ها ، و سال‌ها و ساعت‌ها ، ديگر نمىماند . آرى در آن هنگام ديگر چيزى جز خداوند يكتاى قهار نمىماند كه بازگشت همهء امور به سوى اوست .\r\nاميرمؤمنان در اين سخنان اعجاز آميزش صفات ثبوتى و سلبى خداوند متعال را بيان كرده ، خاطرنشان مىسازد كه واژه‌هايى چون : قبل و بعد ، نسبت به مخلوقاتش\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتعبير مىشود و هرگز اين واژه‌ها در مورد خداوند به معناى قبل و بعد زمانى نيست .\r\nچنان كه اين حقيقت را در بيان ديگرى كه در بخش پنجم از آن حضرت نقل كرديم توضيح داده است .\r\n\r\n8 - رؤيت خداوند\r\nاز سخنان اميرمؤمنان در پاسخ شخصى به نام « ذعلب » كه از آن حضرت پرسيد :\r\n- هل رأيت ربّك ؟ ؛ آيا پروردگارت را ديده‌اى ؟\r\nفرمود :\r\n- ويلك يا ذعلب ! ما كنتُ أعبدُ ربّاً لم أرَه ؛ واى بر تو ذعلب ! من هرگز خدايى را كه نديده باشم نمىپرستم .\r\nذعلب گفت : او را چگونه ديده‌اى ؟ !\r\nفرمود : « لم تره العيون بمشاهدة الإبصار ، و لكن رأته القلوبُ بحقايقِ الإيمان ؛ « 1 »\r\nاى ذعلب ! چشم‌ها و حواس او را نمىبينند ولى دل‌ها در پرتو ايمان او را درك مىكنند .\r\nاى ذعلب ! پروردگار من بخش هر لطيفى و غلظت بخش هر غليظى ، و بزرگى بخش هر بزرگى است ، ولى او هرگز به اين صفت‌ها ( لطافت ، غلظت ، خشونت و . . . ) متصف نمىشود .\r\nپيش از هرچيزى بوده ، چيزى بر او پيشى نگرفته ، پس از هر چيزى خواهد بود و بعد از او چيزى نخواهد بود .\r\nمشيت او بدون نياز به تصميم تحقق يابد و همه چيز را بدون توسل به چيزى\r\n\r\n\r\n","description":"","footnote":"\r\n( 1 ) . متن كامل اين بيانات پر ارج اميرمؤمنان را مرحوم صدوق در كتاب پرارج توحيد ، ص 308 آورده است و فرازهايى از آن در خطبه‌هاى 179 و 186 نهج البلاغه ( صبحى صالح ص 285 و 272 ) آمده است كه به دليل تشابه آن با فصل پيشين ، متن عربى آن را نياورديم . « مترجم »\r\n","page_name":" 228 ","page_number":228},
  {"content":"\r\n\r\nادراك نمايد . او با همه چيز هست ، بدون اين كه با آن بياميزد و يا از آن فاصله بگيرد .\r\nآشكار است و لكن نتوان با او روبه‌رو شد ، متجلى است ولى نتوان چون ماه يك شبه به جست‌وجويش پرداخت .\r\nاو جدا از هر چيزى است ولى دور از آن نيست . نزديك به هر چيزى است ولى نه چون نزديكى اجسام به يكديگر .\r\nلطيف است نه به معناى جسمانى آن ، موجود است نه چون پديده‌ها كه مسبوق به عدم باشد . فاعل است ولى برانجام كارى ناگزير نيست . تدبير و تقدير مىكند بدون اين كه نيازى به حركت داشته باشد ، اراده مىكند بدون نياز به تصميم ، مىشنود بدون نياز به ابزار شنوايى ، مىبيند بدون نياز به آلات بينايى .\r\nمكان او را فرا نگيرد . زمان را بر او راهى نباشد . اوصاف او را محدود نسازد .\r\nخواب بر او چيره نشود .\r\nهستى او برتر از زمان است و وجود او مسبوق به عدم نيست ، ازليت او از هر آغاز و ابتدايى پيشى گرفته است .\r\nآفريدن او حواس را ، دليل بر آن است كه او پيراسته از آنهاست ، پديد آوردن او جواهر و اعراض را ، گواه آن است كه خود نه جوهر است و نه عرض .\r\nبين تاريكى و روشنى ، ترى و خشكى ، سردى و گرمى ، تضاد ايجاد كرد . عناصر متضاد را با هم درآميخت و موجودات متقارب را از هم دور ساخت . كه با تلفيق عناصر متضاد و با تفريق عناصر متقارب به هستى خود راهنمايى كرد . چنان كه خود مىفرمايد : هرچيزى را جفت آفريديم كه شايد متذكر شويد . ( ذاريات ، آيهء 51 ) .\r\nموجودات را به قبل و بعد منقسم كرد تا گواه باشند بر اين كه او را قبل و بعدى نيست . از اين كه غرائز گوناگون در موجودات جهان به وديعت نهاد ، پى مىبريم بر اين كه او خود از اين غريزه‌ها پيراسته است .\r\nهر چيزى را در دل زمانى آفريد تا معلوم گردد كه زمان را بر او راهى نيست .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدر ميان مخلوقات خود پرده‌ها آفريد تا روشن شود كه ميان او و مخلوقاتش پرده‌اى جز آفرينش آنها نيست .\r\nاو پرودگار بود هنگامى كه پرورده‌اى نبود . او آفريدگار بود هنگامى كه آفريده‌اى نبود . او دانا بود پيش از آن كه معلومى در جهان باشد ، و شنوا بود پيش از آن كه مسموعى در جهان باشد » . « 1 »\r\nسپس در پايان بيانات درر بارش ، ابياتى چند انشاد كرد كه مطلع آنها اين بيت است :\r\n و لم يزل سيدي بالحمد معروفاً * و لم يزل سيدي بالجود موصوفاً \r\nهمواره مولاى من با ستايش‌هاى و الا شناخته مىشد . و پيوسته با دهش‌هاى بىكرانش در حال افاضه بود .\r\nاميرمؤمنان در اين بيانات والاى خود ، معناى تشبيه و تنزيه را در مورد صفات حق تعالى به بهترين بيان و عالىترين تعبيرى تشريح فرموده است . و تفسير رؤيت حق تعالى را به شيواترين بيانى توضيح داده است كه به وسيلهء ديدهء سر و حتى به وسيلهء ديدهء دل هم نيست ، بلكه با حقايق ايمان است .\r\nآن گاه حقيقت ايمان را با جملهء « حجب بعضها عن بعضهم ليعلم ان لاحجاب بينه و بين خلقه غير خلقه » روشن مىكند كه چيزى جز نقص وجودى مخلوقات بين او و مخلوقاتش ، حجابى نيست .\r\nپس اگر ايمان بنده‌اى خالص باشد ( به آن معنا كه در بخش دوم گفتيم ) و دلش به چيزى جز پروردگار خويش مربوط نباشد پرده‌اى نمىماند كه ميان او و پروردگارش حاجب باشد پس او را با حقايق ايمانش مىبيند .\r\nتعبيرى كه اميرمؤمنان در زمينهء حجاب بودن خود مخلوقات بيان فرموده است\r\n\r\n\r\n","description":"","footnote":"\r\n( 1 ) . عين همين مطالب از امام هشتم نيز نقل شده است ( توحيد صدوق ، ص 34 - 38 )\r\n","page_name":" 230 ","page_number":230},
  {"content":"\r\n\r\nشيواترين تعبيرى است كه در اين مورد بيان شده است و هرگز احدى پيش از اميرمؤمنان چنين تعبيرى نكرده است . شبيه همين بيان از هفتمين پيشواى شيعيان حضرت موسى بن جعفر عليهما السلام نيز نقل شده است .\r\nإنّ اللَّه تبارك و تعالى كان لم يزل بلا زمان و لامكان ، و هو اليوم كما كان ، ليس بينه و بين خلقه حجاب غير خلقه . احتَجَب به غير حجاب محجوب ، وَاستُتِرَ به غير سِتر مستور ؛ « 1 »\r\nخداى متعال بدون زمان و مكان وجود داشته و دارد و ميان او و مخلوقاتش حجابى جز نقص وجودى مخلوقات وجود ندارد . او بدون حجاب از نظرها ناپديد و بدون پرده از ديده‌ها پوشيده است .\r\nاميرمؤمنان با جملهء « كان ربّاً إذ لامربوبَ » بيان مىفرمايد كه « صفات فعل » خدا نيز پيش از آن كه متعلق صفات در خارج تحقق يابد در ذات پروردگار ريشه دارد . و اين از مشكل‌ترين مسائل پيچيدهء فلسفى است .\r\nاز شعرى كه اميرمؤمنان در پايان حديث انشاد فرموده است ، استفاده مىشود كه جهان آفرينش در گذشته ادامه داشته و در آينده نيز ادامه خواهد داشت ، چنان كه در احاديث بسيارى از اميرمؤمنان و ديگر پيشوايان معصوم روايت شده است كه پيش از اين جهان ، جهان‌هاى بى شمار بوده و پس از اين جهان نيز جهان‌هاى بى شمارى خواهد بود ، كه شمارهء آنها را جز پروردگار نمىداند . « 2 »\r\n\r\n\r\n","description":"","footnote":"\r\n( 1 ) . توحيد صدوق ، ص 179\r\n( 2 ) . هدف مؤلف از عبارت بالا اين نيست كه اين عوامل از ازل بوده و تا ابد خواهد بود ، بلكه به طورى كه در بخش‌هاى ديگر اين كتاب هم تصريح شده اين عوالم نقطهء شروع دارد و هر چيزى كه نقطهء شروع داشته باشد نقطهء پايان نيز خواهد داشت . چنان كه امام باقر عليه السلام در پاسخ دانشمند شامى مىفرمايد : « خداوند شىء را از لاشىء آفريد و اگر شىء را همواره از شىء مىآفريد براى آن انقطاع متصور نمىشد و لازمه‌اش ازلى بودن جهان بود در حالى كه خداوند در ازل بود و هيچ شىء نبود آن گاه « آب » را كه نخستين شىء آفريده شده است از لاشىء آفريد ( توحيد صدوق ، ص 67 )\r\n","page_name":" 231 ","page_number":231},
  {"content":"\r\n\r\n\r\n9 - توضيح پاره‌اى از حقايق\r\nاز سخنان اميرمؤمنان در شرح پاره‌اى از حقايق ياد شده :\r\nخلقَ اللَّهُ الخلقَ ، فعلّق حجاباً بينه و بينهم ، فمباينته إيّاهم مفارقته إنّيّتهم ، و إبداؤه إيّاهم شاهد على أن لا أداة فيه ، لشهادة الادوات بفاقة المؤدين ، و ابتداؤه إيّاهم دليل على أن لاابتداء له ، لعجز كلّ مبتدأ عن إبداء غيره ؛ « 1 »\r\nخداوند جهانيان را بيافريد ، آن گاه ميان خود و مخلوقاتش حجابى قرار داد كه آن پردهء خالق و مخلوق و نقص وجودى آفريده در برابر آفريدگار است .\r\nبا ايجاد مخلوقات از كتم عدم بى نيازى خود را به ابزار و ادوات روشن ساخت زيرا ، ابزار و آلات گواه محتاج بودن به كار برندهء آن است .\r\nنقطهء آغاز مخلوقات گواه است بر اين كه او نقطهء آغازى ندارد . زيرا هر چيزى كه نقطهء آغاز داشته باشد پديده خواهد بود و هرگز نخواهد توانست كه پديد آورنده باشد .\r\nاسماء حسناى او بيانگر صفات كمالى او ، و افعالش نشانِ هستى اوست . ذات او عين حقيقت است . وكنه او جدا از هر موجودى در جهان است . هر كس براى او صفات زائدى اثبات كند او را نشناخته است ، و هر كس براى او مانندى بپندارد از او دور شده است ، و هر كس بخواهد كنه ذات او را بشناسد بى راهه رفته است .\r\nهركس بگويد « كجاست ؟ » براى او مكان تصور كرده است و هركس بگويد « درچه ؟ » او را محدود دانسته است . و هركس بگويد « تابه كى ؟ » براى او انتهايى تصور كرده است . و هركس بگويد « چرا ؟ » براى او علتى پنداشته است . و هركس بگويد\r\n\r\n\r\n","description":"","footnote":"\r\n( 1 ) . متن كامل اين حديث در تحف العقول ، ص 49 - 51 و نزديك به اين مضمون در توحيد صدوق ، ص 35 آمده است\r\n","page_name":" 232 ","page_number":232},
  {"content":"\r\n\r\n« چگونه ؟ » دچار تشبيه شده است . و هركس بگويد « در آن هنگام » زمان را به او راه داده است . و هركس بگويد « تا » براى او نهايتى پنداشته است .\r\nبا دگرگونى مخلوقات ، او دست‌خوشِ تغيير و تحول نشود ، و يا محدوديت‌هاى مخلوقات ، او محدود نشود .\r\nاو يكتا و بى همتاست و لكن نه از نوع وحدت عددى ، او بى نياز است ولى نه با استخدام اعضا و اجزا او پنهان است ولى حلول نكرده است . او آشكار است ولى نه با جدايى . در همه جا جلوه گر است و لكن نه به آن معنا كه با چشم ديده شود .\r\n\r\n10 - آفرينش جهان\r\nاز سخنان اميرمؤمنان در تشريح معناى آفرينش :\r\nلم يخلق الأشياء من أصول أزليّة ، ولا من أوائلَ كانت قبله أبدية ، بل خلق ما خلق ، وأتقن خلقَه ، و صوّر ما صوّر فأحسن صورته ، فسبحانه مَنْ توحَّد في علوِّه ، فليس لشيء منه امتناع ، و لا له بطاعة أحد من خلقه انتفاع ؛ « 1 »\r\nاو پديده‌ها را از مواد قديم و ازلى نيافريد بلكه هر چه آفريد از كتم عدم پديد آورد و خلقتش را استوار كرد ، و در صورت‌هاى زيبا آنها را تصوير كرد .\r\nمنزه است خدايى كه در علو شأن خود يكتا و بى همتاست . هيچ موجودى را ياراى آن نيست كه از فرمان او سرپيچى كند و او هرگز از اطاعت احدى سودى نمىبرد .\r\nاميرمؤمنان در اين بيان لطيف خود ، اعتقاد به مادهء اولى و قديم را به عنوان مبدأ جهان هستى رد مىفرمايد و فرمانبرى همهء موجودات را برهان اين مسئله قرار مىدهد كه در واقع پايان سخن آن حضرت دليل مطلبى است كه در آغاز سخن بيان فرموده است .\r\n\r\n\r\n","description":"","footnote":"\r\n( 1 ) . مستدرك نهج البلاغه ، ص 10\r\n","page_name":" 233 ","page_number":233},
  {"content":"\r\n\r\n\r\n11 - پيرامون جهان بالا\r\nاز سخنان اميرمؤمنان در پاسخ پرسشى در پيرامون جهان بالاست :\r\nصور عارية عن الموادّ ، خالية عن القوّة و الاستعداد ، تجلّى لها فأشرقت و طالعها فتلألأت ؛ « 1 »\r\nموجودات كاملى هستند عارى از ماده و خالى از قوه ، كه همهء قوه‌ها و استعدادها در آنها به فعليت رسيده است . ديگر قوه‌اى و استعدادى نمانده است . حق تعالى بر آنها تجلى كرده نورانى شده‌اند و فيوضاتش را برآنها فرو ريخته به آخرين درخشش ممكن رسيده‌اند .\r\nدر فلسفهء الهى بر اساس براهين عقلى به ثبوت رسيده است كه ميان حق تعالى و موجودات مادى ، موجودات ديگرى هستند كه در مقايسه با جهان ماده موجودات بسيار كاملى هستند و نسبت موجودات مادى به آنها نسبت موجودات در راه كمال به موجودات كامل است . زيرا كمال در موجودات مادى به صورت تدريجى است ولى در موجودات جهان بالا به فعليت رسيده است .\r\nبه بيان ديگر نسبت موجودات علوى به موجودات مادى نسبت جسم شفاف به جسم كدر است كه اجسام صيقلى و شفاف مىتوانند نور خورشيد را به جاهاى ديگر منعكس كنند ولى اجسام تيره و كدر نمىتوانند منعكس كنند .\r\nاين موجودات مجرد و غير مادى مىتوانند فيوضات الهى را پذيرا شوند آن گاه به موجودات پايين‌تر كه همان موجودات مادى است برسانند . زيرا اينها به حد كمال رسيده‌اند ولى آنها در مسير كمال هستند .\r\nاين بحث ، طولانى و دامنه دار است كه در كتابهاى فلسفى مشروحاً بيان شده\r\n\r\n\r\n","description":"","footnote":"\r\n( 1 ) . شرح غررالحكم و دررالكلم آمدى ، ج 4 ، ص 218 ، جز اين كه به جاى « خالية » ، « عالية » آمده است\r\n","page_name":" 234 ","page_number":234},
  {"content":"\r\n\r\nاست . همين عبارت كوتاه اميرمؤمنان همهء براهين ياد شده در كتاب‌هاى فلسفه را در بردارد .\r\n\r\n12 - سرنوشت\r\nاز بيانات اميرمؤمنان در مورد سرنوشت بيانى است كه در پاسخ پرسش‌هاى مربوطه فرموده است :\r\nمردى خدمت اميرمؤمنان شرفياب شد و عرض كرد :\r\n- اى اميرمؤمنان ، از قَدَر برايم سخن بگو .\r\n- اقيانوس بيكرانى است داخل مشو .\r\n- خواهشمندم محرومم نسازيد . فرمود :\r\n- راه خطرناكى است گام نسپار .\r\n- لطفاً پيرامون قدر برايم توضيح بدهيد .\r\n- حالا كه اصرار مىورزى از تو مىپرسم :\r\n- آيا رحمت خدا پيش از كردار مردم بود ؟ و يا كردار مردم پيش از رحمت خدا ؟\r\n- رحمت خدا پيش از كردار مردم بود .\r\nاميرمؤمنان خطاب به حاضران فرمود : به برادرتان سلام كنيد كه به راه راست آمد و قبلًا در گمراهى بود .\r\nراوى گويد كه سؤال كننده از خدمت اميرمؤمنان مرخص شد و چيزى نگذشت كه بازگشت و عرض كرد :\r\n- اى اميرمؤمنان ! اين كه مىنشينيم و يا برمىخيزيم ، چيزى را انجام مىدهيم و يا ترك مىكنيم ، آيا همهء اينها با مشيت نخستين انجام مىيابد ؟\r\n- تو باز هم به مسئلهء سرنوشت مىانديشى و از مشيت مىپرسى . من سه پرسش از تو مىكنم كه تو از آنها فرارى ندارى :\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n- بگو ببينم ، آيا خداوند بندگان را آن چنان كه مىخواست آفريد ؟ و يا آن چنان كه مىخواهندآفريد ؟\r\n- / بديهى است آن چنان كه خود مىخواست آفريده .\r\n- / آيا بندگان را براى آنچه كه خود مىخواهد آفريد ؟ و يا براى آنچه كه آنها مىخواهند ؟\r\n- پر واضح است كه براى آن چه كه او مىخواهد .\r\n- آيا مردم در روز قيامت آن چنان كه خدا مىخواهد محشور مىشوند ؟ و يا آن چنان كه خود مىخواهند ؟\r\n- نه آن چنان كه او مىخواهد .\r\n- برخيز كه از مشيت چيزى به تو واگذار نشده است . « 1 »\r\nمسئلهء سرنوشت اگر اثبات شود معنايش اين است كه براى خداوند متعال در افعال مردم تأثيرى هست آن چنان كه شايسته مقام ربوبى است . اميرمؤمنان اين مسئله را براساس ارتباط « صفات » با « صفات ذات » و اين كه صفات افعال فى الجمله ريشه‌اى در صفات ذات دارد مبتنى كرده است . روى اين نظر ثابت مىشود كه افعال نيز مانند ديگر رويدادهاى جهان به تقدير خداوند متعال تحقق مىيابد و بر خلاف عقيدهء « مفوضه » افعال مردم از تقديرات الهى جدا نمىباشد ، و پيوند خالق و مخلوق در مورد افعال نگسسته است . در فصل هشتم گفتيم كه اين مسئله نيز از مشكلات مسائل فلسفى است .\r\nآن چه از بحث در مورد صفات افعال نتيجه مىگيريم اين است كه صفات افعال خدا از قبيل : رضا ، غضب ، رأفت ، زنده كردن ، ميراندن ، روزى دادن ، هدايت كردن و . . .\r\nوهم چون صفات ذات نيستند كه اتصاف ذات با اينها اتصاف حقيقى باشد و اينها نيز\r\n\r\n\r\n","description":"","footnote":"\r\n( 1 ) . توحيد صدوق ، ص 365\r\n","page_name":" 236 ","page_number":236},
  {"content":"\r\n\r\nچون علم و قدرت ، عين ذات حق تعالى باشند . بلكه اينها صفات عارضى و انتزاعى هستند كه از حدوث متعلقات اينها ، انتزاع مىشوند .\r\nبه عنوان مثال : هنگامى كه « زيد » ى را در نظر مىگيريم كه مشمول رحمت و هدايت و رزق خدا قرار گرفته است از اينها صفات رحيم و هادى و رازق انتزاع شده ، به خدا نسبت داده مىشود .\r\nروى اين بيان ، صفاتى كه به نام « صفات افعال » معروف است و از بررسى حال متعلق آنها انتزاع شده به حق تعالى نسبت داده مىشوند .\r\nفى المثل : هر شخصى كه براى بقاى هستى خود نياز مبرمى به مواد غذايى دارد نيازى به رازقى دارد كه اين مواد را در اختيار او قرار دهد از اين رهگذر به اين مواد غذايى « روزى » ( رزق ) و به آن شخص « مرزوق » و به حضرت احديت « رازق » مىگوييم . و همچنين است ديگر صفات افعال .\r\nبه عبارت ديگر صفات افعال امورى است زائد بر ذات و حقيقت آنها به چيزى بر مىگردد كه در علم بيان به « استعارهء تمثيليه » معروف است .\r\nولى اگر در مسئلهء توحيد تحقيق عميق‌ترى شود به نتيجهء دقيق‌ترى مىرسيم و آن اين كه : وجود با همهء مظاهر آن و با همهء نسبت هايى كه به آن داده مىشود و همهء انتزاعاتى كه از آن مىشود به ذات اقدس الهى باز مىگردد به نحوى كه شايستهء مقام ربوبى باشد .\r\nروى اين بيان صفات افعال اگر چه نسبت‌هاى نوظهورى هستند لكن اساس و ريشهء آنها با ذات حق تعالى قائم است . و يك ارتباط حقيقى با ذات حق تعالى دارد اگرچه فكر ما از تصوير آن عاجز ، و زبان ما از ترسيم آن قاصر ، و انديشه ما از كشف حقيقت آن ناتوان است .\r\nاين صفات اگرچه در ظاهر با اشياء و اشخاص ارتباط دارد و اشياء و اشخاص نيز با آنها ارتباط نزديك دارند ، همين صفات با حفظ همين رابطه به نحوى كه شايستهء مقام\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nربوبى است به حضرت احديت نيز مربوط هستند . افعال انسان نيز از اين حكم مستثنا نيست ؛ اگرچه ما نتوانيم اين رابطه را آن چنان كه شايد و بايد توضيح دهيم .\r\nتعبير لطيف اميرمؤمنان در مورد اين كه « رحمت خدا پيش از افعال بندگان وجود داشته » استدلال است بر اين كه تقدير الهى بر افعال بندگان نيز شامل مىشود ، زيرا اگر گفتيم : « خداوند بر فلانى رحمت كرد و گناهانش را آمرزيد » معنايش اين نيست كه رحمت خدا هم زمان با عمل آن شخص يا پس از آن پديد آمد و ذوق توحيد آن را نمىپذيرد . و اگر بگوييم خداوند فلانى را مشمول رحمت خود قرار داد و به او روزى ارزانى داشت معنايش اين نيست كه زيد آن نعمت‌ها را خورد ، آن گاه صفت رازقيت براى خدا پديد آمد بلكه معنايش اين است كه خداوند آن شخص را مشمول رحمت خود قرار داده از روى رحمت واسعه‌اش فلانى را آمرزيده و به فلانى روزى داده است .\r\nاميرمؤمنان در بخش ديگرى از اين حديث مىفرمايد : « خداوند مردمان را آن چنان كه مىخواست آفريد » با اين جمله به ثبوت سرنوشت استدلال مىكند و اثبات مىكند كه قضا و تقدير الهى در همهء امور جريان دارد ، زيرا همه‌مخلوقات را از روى علم و اراده‌اى كه قبلًا داشت آفريده است . و مردم با همهء شئون زندگى شان از جمله اعمال و رفتار شان متعلق علم خدا هستند و خداوند هرگز از اعمال بندگانشان غافل نيست . « 1 »\r\nخداوند در اراده‌اش هرگز مقهور و مغلوب ارادهء ديگران نيست ، بلكه اين بندگان هستند كه مقهور ارادهء او هستند و از خود استقلالى ندارند اين كه گفتيم مردم از خود استقلالى ندارند به معناى سلب مشيت و اختيار از بندگان نيست بلكه خداوند با حكمت بالغه‌اش به آنها نيز اراده و اختيار داده است كه آنها مختار هستند ، ولى در اين\r\n\r\n\r\n","description":"","footnote":"\r\n( 1 ) . انعام ، آيهء 123\r\n","page_name":" 238 ","page_number":238},
  {"content":"\r\n\r\nاختيار استقلال ندارند كه اگر خدا نخواهد نمىتوانند اين اختيار خود را به كار اندازند . « 1 »\r\nتفصيل اين بحث به كتاب‌هاى مفصل فلسفى و عقيدتى موكول است .\r\n\r\nتوضيحى در معناى تقدير\r\nاز سخنان اميرمؤمنان در مورد مالك بودن خداوند به آن چه كه بندگان مالك اند .\r\nبيان لطيفى است كه به عباية بن ربعى اسدى فرمود .\r\nعبايه از پيشگاه اميرمؤمنان در مورد « استطاعت » كه به وسيلهء آن مىنشينيم و برمىخيزيم توضيح خواست .\r\nفرمود : « إنّك سَأَلْتَ عن الاستطاعة ، فهل تَملِكها من دون اللَّه أو مع اللَّه » ؛\r\n- از استطاعت پرسيدى ، بگو ببينم : آيا تو اين استطاعت را بدون خدا مالك هستى يا همراه با خدا و به شراكت او ؟ !\r\nعبايه ساكت شد ، اميرمؤمنان فرمود :\r\n- اگر مىگفتى : همراه خدا مالكى ، كافر مىشدى و تو را مىكشتم . و اگر مىگفتى بدون خدا مالكى ، باز هم كافر مىشدى و تو را مىكشتم .\r\nعبايه گفت : پس چه بگويم ؟ اى اميرمؤمنان !\r\nفرمود :\r\nتقول : إنّك تَملكها باللَّه الذى يَملكها من دونك ، فإنّ ملكَك إيّاها كان ذلك من عطائه ، و إن سلبكها كان ذلك من بلائه ، فهو المالك لما ملّكك ، القادر على ما عليه أقدرك ؛ « 2 »\r\n\r\n\r\n","description":"","footnote":"\r\n( 1 ) . انسان ، آيهء 30\r\n( 2 ) . تحف العقول ، ص 152\r\n","page_name":" 239 ","page_number":239},
  {"content":"\r\n\r\nمىگويى : به عنايت و لطف او تو مالكى ، كه اگر چيزى را به تو تمليك كند آن لطف و موهبتى است در حق تو ، و اگر آن را از تو بگيرد ، آزمايشى است در حق تو . او مالك على الاطلاق است به چيزى كه به تو بخشيده است و قادر على الاطلاق است به آن چه كه تو را به آن توانا ساخته است .\r\nاميرمؤمنان در اين بيان پرارج خود مالكيت اشياء و اشخاص را در مورد آثار وجودى خود بر توحيد افعال مبتنى ساخته است . و مالكيت انسان بر افعال خود نيز مشمول توحيد افعال است و در نتيجه مالكيت انسان ، مالكيت استقلالى نيست ، بلكه هر سبب و علتى كه در جهان اسباب و علل هست در تأثير و عليت خود مستقل نيست ، تعبير اين كه « اگر چنين و چنان مىگفتى تو را مىكشتم » گواه آن است كه مسئله بر مبناى توحيد افعالى است .\r\nبر اساس فرمودهء امام عليه السلام به طورى كه خود سبب و علت ، ملك خداست ، وصف سببيت و عليت آن نيز ملك خداست ، و اثرى كه از علت و سبب پديد مىآيد اگرچه به خود علت و سبب هم نسبت داده مىشود ولى در واقع از آن خداست و مالك واقعى اسباب و مسببات خداست . و اگر سببى هم اثر خودش را مالك باشد به تمليك خداست و اين مالكيت در عرض مالكيت خدا نيست بلكه در طول مالكيت خدا و در پرتو آن است .\r\nاين مطلب را ممكن است در ضمن مثال ساده‌اى چنين ترسيم كنيم : اگر شما در ذهن خود اشياء و صورت‌هاى ذهنى ترسيم كنيد و آنها را صاحب آثار و افعال تصور كنيد ، آن صورت‌هاى ذهنى فاعل و مخترع كارهاى خود خواهد بود .\r\nمثلا اگر انسان خيالى را در ذهن خود مجسم كنيد كه مىخورد و مىآشامد به يكى نيكى مىكند و به ديگرى به ناحق تجاوز و ستم مىكند . در اين جا آن انسان خيالى مالك آثار خود و فاعل افعال خود مىباشد و شما نيز كه اين صورت خيالى را در ذهن خود آفريده‌ايد مالك آن انسان خيالى و مالك همه‌آثار و افعال او نيز هستيد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبه او گفته مىشود كه مىخورد ، مىآشامد ، نيكى مىكند ، خون مىريزد . ولى اين صفت‌ها به شما گفته نمىشود ، بلكه به شما فقط گفته مىشود كه پديدآورنده و مالك و صاحب او هستيد .\r\n\r\nپايان\r\nاينها فرازهايى از سخنان اميرمؤمنان عليه السلام پيرامون مسائل فلسفهء الهى است كه با كمبود سرمايهء علمى و نبودن مجال كافى مطرح گرديد . ليكن همين نمونه‌هاى ياد شده خواننده را با اقيانوس ناپيداى كرانهء معارف عالى الهى در سخنان نخستين پيشواى شيعيان اميرمؤمنان عليه السلام آشنا مىسازد .\r\nهدف ما ( مؤلف ) را از طرح اين مباحث ، مىتوان در سه نكته خلاصه كرد :\r\n1 . براى افراد محقق و پژوهش‌گر و آشنا با مسائل فلسفى ثابت شود كه در امت اسلامى نخستين فردى كه در مسائل فلسفهء الهى اقامهء برهان كرده ، اميرمؤمنان است . و از اين رهگذر او را بر همهء دانشمندان و پژوهش‌گران اين فن برترى روشن و حقوقى مسلم است ، زيرا او بود كه باب استدلال و اقامهء برهان را در مسائل فلسفهء الهى باز كرد .\r\n2 . براى كسانى كه مىخواهند از تاريخ فلسفه و تاريخ طرح مسائل گوناگون جست‌وجو كنند و سير تحول و تكامل آن را مورد تجزيه و تحليل قرار دهند ، نمونه‌هاى زنده و ارزنده‌اى از سخنان اميرمؤمنان تقديم كنيم كه بى هيچ ترديدى باور كنند كه اميرمؤمنان نخستين كسى است كه به اين مباحث توجه كرده است و پيش از او اين استدلال‌ها به خاطر احدى خطور نكرده است .\r\nگذشته از اين كه پيشينيان از اقامهء اين براهين در زمينهء فلسفهء الهى غافل بودند ، پس از اميرمؤمنان نيز قرن‌ها اين براهين در بوتهء بى توجهى ماند تا در اين اواخر گروهى از پيشروان دانش و مغزهاى متفكر فلسفه به كشف اين معارف نهفته در سخنان پيشواى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nپرهيزگاران موفق شدند .\r\n3 . اميرمؤمنان نخستين كسى است كه واژه‌هاى عربى را در طرح مباحث فلسفى به كار برد . در حالى كه اين واژه‌ها بر اساس معانى اوليه و استعمال‌هاى رايج خود براى بيان مقاصد فلسفى وافى نبود و نياز مبرمى به تجريد آنها از معانى اوليه و موارد استعمال متداوله داشت كه اميرمؤمنان آن واژه‌ها را با نوعى تجريد از ريشهء اصلى خود به كار برده است كه به چند نمونهء آن اشاره مىكنيم :\r\n- منعتها « منذ » القدمة .\r\n- حمتها « قد » الأزلية .\r\n- جنبتها « لولا » التكملة\r\n- إن قيل : كان ، فعلى تأويل الأزلية .\r\n- و ان قيل لم يزل ، فعلى تأويل نفى العدم .\r\n- واحد لامن عدد .\r\n- دائم لا بأمد .\r\nو غير آنها از واژه‌هايى كه شرح آنها در فصل‌هاى پيشين به طور فشرده گفته شد ، از قبيل : حقيقت ، قوه ، استعداد ، علت و معلول و جز آن .\r\nاين رساله در سال 1379 هجرى قمرى بنا به درخواست جمعى از برادران عراقى به رشتهء تحرير درآمد . « 1 »\r\n\r\n\r\n","description":"","footnote":"\r\n( 1 ) . و ترجمهء آن در 13 رجب 1402 ( سالروز ولادت با سعادت مولود كعبه اميرمؤمنان عليه السلام در حرم اهل‌بيت ، « قم » به پايان رسيد . « مترجم »\r\n","page_name":" 242 ","page_number":242},
  {"content":"\r\n\r\n\r\nمنابع\r\n1 - الاحتجاج ، ابومنصور احمد بن على بن ابيطالب طبرسى ، از علماى قرن ششم .\r\nچاپ 1401 بيروت ، با پاورقىهاى سيد محمد باقرخرسان .\r\n2 - احقاق الحق ، قاضى نوراللَّه شوشترى ، كه در سال 1019 ه در هندوستان به جرم دفاع از حريم مقدس تشيع به شهادت رسيد و قبر شريفش در اكبر آباد ( مشهور به آگره ) زيارتگاه خاص و عام است .\r\nچاپ اول اين كتاب در 15 جلد در تهران به چاپ رسيده است . چاپ اسلاميه - تهران به اهتمام و پاورقىهاى ارزندهء آية اللَّه مرعشى نجفى مدظله .\r\n3 - اصول كافى ، ابوجعفر يعقوب كلينى ، متوفى 329 ه با تصحيح و مقابلهء استاد حسن زادهء آملى و پاورقىهاى على اكبر غفارى . چاپ 1388 ه اسلاميه ، تهران .\r\n4 - بحارالانوار ، مولى محمد باقر مجلس ، متوفى 1111 هجرى ، چاپ جديد 110 جلدى ، تهران .\r\n5 - تاج العروس ، محمد مرتضى زيبدى ، به تاريخ 1188 ه . چاپ قاهره 1306 ه .\r\n6 - تحف العقول ، ابومحمد ، حسن بن على بن الحسين بن شعبهء حرانى از اعلام قرن چهارم . چاپ 1394 ه . بيروت ( چاپ پنجم ) .\r\n7 - التوحيد ، ابوجعفر محمد بن على بن حسين بن بابويه ، مشهور به « شيخ صدوق » متوفى 381 ه ، چاپ بيروت 1387 ه .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n8 - شرح غرر و درر الكلم ، عبدالواحد بن محمد تميمى آمدى . شرح : جمال الدين محمد خوانسارى . تصحيح و تحقيق ، محدث ارموى .\r\nشامل 11050 خطبه و حديث از پيشواى پرهيزگاران اميرمؤمنان على عليه السلام در 6 مجلد و 3222 ص ، از انتشارات دانشگاه تهران ، چاپ دوم 1360 ش .\r\n9 - شرح نهج البلاغه ، ابوحامد ، عزالدين ابن ابى الحديد معتزلى متوفى 656 ه ، چاپ 1378 - قاهره در 20 مجلد .\r\n10 - عيون اخبار الرضا ، شيخ صدوق ، متوفى 371 ه ، چاپ 1378 تهران ، انتشارات جهان ، با تصحيح سيد مهدى لاجوردى .\r\n11 - معانى الاخبار ، مرحوم شيخ صدوق متوفى 381 ه ، چاپ 1379 مكتبة الصدوق تهران ، با تصحيح و پاورقى على اكبر غفارى .\r\n12 - الميزان فى التفسير القرآن ، علامهء بزرگوار سيد محمد حسين طباطبائى متوفى 1402 ، چاپ 1397 تهران ( چاپ سوم ) در 20 مجلد .\r\n13 - نهج البلاغه ، سيد رضى ، متوفى 406 ه .\r\nشامل : 241 خطبه ، 79 نامه و 480 كلمهء قصار از سخنان على عليه السلام كه توسط شريف رضى در سال 400 هجرى گردآورى شده است .\r\nتصحيح و شرح لغات و فهرست بندى : دكتر صبحى صالح . چاپ 1387 بيروت ( چاپ اول ) همراه با 20 رقم فهرست .\r\n14 - نهج السعاده فى مستدرك نهج البلاغه ، شيخ محمد باقر محمودى ، چاپ لبنان در 8 مجلد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\n6 رساله‌اىدربارهء اعجاز و معجزه\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\nاعجاز و معجزه چيست ؟\r\n1 . معجزه هرچه بوده باشد و به هر شكل و صورتى اتفاق افتد ، بالاخره امرى است خارق العاده و بيرون از نظام علل و معلولات و اسباب و مسبباتى كه ما بنا به عادت به آنها برخورده و آنها را مىشناسيم .\r\nحال اگر پديده و حادثه‌اى فرض شود كه علت و سبب شناخته شده‌اى داشته باشد و ما به همان علت پى ببريم ، يا با قرائنى كه از مورد حادثه دست‌گيرمان مىشود ، بفهميم كه سببى از قبيل همان اسباب عادى موجب بروز آن پديده و تحقق آن حادثه است ، اگر چه ما نتوانسته باشيم كاملًا به هويت سبب پى ببريم ، در همچون مواردى پديده و حادثه را هرگز معجزه نمىناميم ، بلكه معجزه امرى را مىگوييم كه با اسباب و علل عادى قابل توجيه نبوده و ما مىدانيم كه پاى اسباب عادى در تحقق دادن به اين واقعه ، لنگ و از عهدهء توانايى آنها بيرون است .\r\nدر عين حال هر خارق العاده‌اى را هم معجزه نمىگوييم ، زيرا كرامت و استجابت دعا و سحر و نظاير آن نيز عموماً خارق العاده بوده و در اين صفت با معجزه شريك اند ، اگرچه با آن فرق هايى دارند .\r\n« معجزه » يا آيهء معجزه ( به حسب اصل تسميه ) چنان كه از لفظش پيداست امر خارق العاده‌اى است كه براى اثبات حق و مقارن با تحدى ( دعوت به مقابله ) تحقق پيدا مىكند ، چنان كه قرآن كريم از جماعتى از انبياى عظام مانند صالح و موسى و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعيسى و غير آنها - صلوات اللَّه عليهم - نقل مىكند و چنان كه خود قرآن كريم نيز در مقام اثبات حقانيت خود - كه كلام خداست - تحدى مىكند .\r\nانبيا معجزاتى را كه مىآورند به اين عنوان بود كه امرى است كه جز خداى عزوجل ، همه از آوردن مانند آن عاجزند و اين شاهد بندگان او مبعوث و برانگيخته شده‌اند يا پيغامى آورده‌اند .\r\n« كرامت » امرى است خارق العاده كه به واسطهء تقرب در پيشگاه خداوند و لطافت روح و صفاى باطن از انسان صادر مىشود ، ولى نه براى اثبات حق با تحدى اگرچه ممكن است حقى با آن اتفاقاً ثابت شود .\r\nاستجابت دعا معلوم است .\r\n« سحر » به حسب متعارف ، امر خارق العاده‌اى را گويند كه از راه تصرف در مشاعر ادراكى انسانِ مسحور ، تحقق پيدا كند ، بنابراين با قطع نظر از اداركات انسانى ، تحقق نفسى و واقعى نخواهد داشت ، مانند انواع چشم بندى و تسخير اشخاص و ايجاد حب و بغض و جدايى انداختن ميان زن و شوهر و عقد الرجال كه عموماً به تصرف در ادراك مربوط مىباشد .\r\nاز اين رو ، اقسام كهانت و احضار ارواح و تأثيرات ديگرِ نفسانى از مفهوم سحر خارج مىباشند ، ولى همهء آنها در اين كه امورى هستند خارق و در غير راه حق ، شريك اند .\r\n2 . اگرچه تاريخ قطعى پيدايش اين بحث ( معجزه ) در دست نيست و روى هم رفته بحثى است بسيار قديمى ، ولى در هر حال ما شك نداريم كه سرِ اين رشته از سخن از اين جا باز شده كه آيا خرق عادت جايز است يا خير ؟ و آيا نظام عليت و معلوليت و سببيّت و مسببيّت كه در جهان ماده مشهود بوده و هر پديده و حادثه‌اى كه در محيط طبيعت به ظهور مىپيوندد اسباب مخصوصه‌اى دارد كه بى اين كه آنها قبلًا تحقق پذيرند مسبّبات آنها تحقق‌پذير نخواهند بود ، ممكن است به هم بخورد يا نه ؟ و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nآيا كليّت قانون عليت و معلول استثنا برمىدارد يا نه ؟\r\nچنان كه ملاحظه مىشود ، اين بحث عقلى است و تنها از راه استدلال عقلى مىتوان آن را ثابت كرد و هيچ گونه تعبّد و تقليدى در آن تأثير ندارد ، زيرا اگر هم فرض كنيم كه نبى يا امام معصومى به وجود معجزه صراحتاً خبر دهد ، ثبوت صدق خبر وى از راه عصت نبوّت وثبوت نبوّت نيز از راه معجزه خواهد بود و بالاخره مىرسد به جايى كه خود به خود بايد ثابت شود ، نه از راه تعبّد و تقليد .\r\n3 . چنان كه روشن شد ، اثبات « معجزه » از راه تعبّد و تقليد ممكن نيست و تنها راهى كه براى تأمين اين منظور بايد پيمود ، استدلال عقلى است .\r\nاستدلال را از دو راه مىتوان پيش برد : راه امكان و راه وقوع . به عبارت ديگر يا بايد موردى پيدا كرد كه خواص و آثار اعجاز را دارا بوده باشد و با ضمّ خواص اعجاز به مورد ، استدلال به تحقق معجزه كرد كه روشن‌ترين راه هاست ، زيرا با اثبات وقوع هرچيز امكان آن نيز اثبات خواهد شد ، چنان‌كه در قرآن كريم همين راه پيموده شده است .\r\nو يا بايد مورد يا مواردى از خارق عادت پيدا كرد كه از نظر خرق عادت و شكستن نظام معهود طبيعت مثل يا نظير معجزه بوده باشد ، آن گاه از راه اين كه امكان چيزى امثال و نظاير آن را تضمين مىكند ، امكان معجزه را كه خود خارق عادتى است اثبات كرد .\r\nچنان كه در بحث اعجاز از تفسير الميزان ( جلد اول ) اشاره رفته ، اقوام و امم انبياى سلف نيز كه طبق نقل قرآن كريم براى اثبات صدق دعوى نبوت از انبياى خودشان معجزه مىخواستند در واقع همين طريق را به كار مىبستند ؛ يعنى يك امر خارق العاده‌اى مىخواستند كه با صدور آن از پيغمبر خدا صدق دعوى پيغمبرى او ثابت شود ؛ يعنى از براى نبوت و وحى كه خود خارق عادت است ، مثل و نظيرى از خوارق عادت مىخواستند تا صحت تحقق وحى و نبوت كه از جهت حس راهى به آن\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nنداشتند روشن شود .\r\n4 . خصم ما كه ثبوت معجزه را انكار مىنمايد ، تنها حجتى كه براى ابطال معجزه اقامه مىكند اين است :\r\nثبوت معجزه ناقض كليّت قانون علت و معلولى مىباشد ، در صورتى كه ضرورت عقل قضاوت مىكند كه در جهان طبيعت پديده و حادثه‌اى بدون علل طبيعى تحقق‌پذير نيست و هر موجود تازه‌اى يك سلسله اسباب و عوامل مخصوص دارد كه وجودش زاييدهء وجود آنهاست .\r\nاكنون اولًا : بايد ديد كه معناى كليت قانون علت و معلول چيست ؟ و آيا طبق اعتقاد فطرى ما كه هر حادثه و پديده‌اى علت مىخواهد ، علت عادى مىخواهد يا اين‌كه علتى مىخواهد خواه عادى باشد يا غير عادى ؟\r\nو ثانياً : آيا حقيقت « معجزه » قانون علت و معلول را نقض نموده و استثنايى اثبات مىكند يا خير ؟\r\nو ثالثاً : اين كه قرآن شريف نظرش نسبت به اين دو مسئله چيست ؟ آيا قانون عليتِ عمومى را تصديق دارد و به همان معنا كه ما با فطرت خدادادى خود علتى اثبات مىكنيم ، او نيز اثبات مىكند يا خير ؟ و ديگر اين كه امر معجزه را چگونه توجيه مىكند ؟\r\n5 . نبايد ترديد داشت كه انسان با سرشت خدادادى خود از براى هر پديده و حادثه‌اى علتى اثبات مىكند و به خود حق مىدهد كه دربارهء هر حادثه‌اى كه اتفاق بيفتد بپرسد كه چرا شد ؟ و هر چه به چشمش بخورد در پى كنجكاوى از علت پيدايش آن برآيد و هر صدايى كه به گوشش برسد ، برگشته از سبب آن بحث و تفتيش كند و اين همه سعى و كوشش آدمى در راه وصول به مقاصد و اين همه اميد و آرزو كه انسان در طريق رفع حوايج طبيعى و پيروزى يافتن بر طبيعت در مبارزه‌هاى حياتى دارد و اين همه تعليم و تربيت كه در ميان اين نوع داير است و اين همه پيش‌بينىها و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nپيش‌گويىها و اين همه كنجكاوىهاى علمى ، همه و همه روى اساس اعتقاد به قانون عليتِ عمومى است .\r\nهرگز فطرت انسانى حاضر به پذيرفتن پيدايش امرى نيست مگر اين كه قبلًا جريانى پديد شود كه منجر به پيدايش آن امر گردد . هرگز نفس آدمى رابطه را در ميان حوادث و اجزاى اين عالم قابل بطلان نخواهد دانست ، نه تنها انسان بلكه حيوانات زبان بسته نيز كه براى سيرى به سوى علف و براى سيرابى به سوى آب و براى تناسل نر و ماده به سوى همديگر متوجه مىشوند ، رابطهء حوادث و اجزاى جهان را ناديده نخواهند گرفت و نظام هستى را به دست اتفاق و گزاف نخواهند سپرد .\r\nاز براى پيدايش هر چيزى ، چيزهاى ديگرى ( علل ) پيش از آن لازم است كه بر اثر برخوردهاى گوناگون آنها ، آن چيزها و انواع پديده‌ها و حوادث طبق ارتباط مخصوصى به وجود آيد .\r\nما اگر بخواهيم براى رفع حاجت گرسنگى سير شويم ، بايد نانى به دست آورده و بخوريم ، يعنى پيدايش سيرى ( معلول ) متوقف است به مجموعه‌اى از امور و حوادث ( مثلًا انسان ، اراده ، اعضاى انسانى كه براى خوردن به كار مىافتند ، خوردن كه مجموعه‌اى از افعال انسان است ، نان ، زمان و مكان ) . بديهى است اگر اينها را فرض نكنيم هرگز معلول كه خوردن است ، تحقق پيدا نخواهد كرد و به همين قياس . . . .\r\nو هرگز در اين عالم حادثه‌اى فرض نمىتوان كرد كه به هيچ وجه به زمان و مكان و اجزاى ديگر عالم ارتباط نداشته باشد و هرگز ذى شعورى و اراده از پيش مىرود ، از اعتقاد به چنين ارتباط و عليتى سرباز زند .\r\nما اين اعتقاد فطرى را داريم و طبق آن پيوسته در كارهاى روزمرهء جزيى و همچنين در كنجكاوىهاى كلى علمى رفتار كرده و علل و عواملى را كه از براى حصول هر مقصدى عادتاً سببيّت و عليّت داشته باشد به كار مىبنديم ، ولى گاهى در ميان جريانات حوادث عادى حوادث نادرالوجود ديگرى مىيابيم كه آنها را با علل و\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاسباب طبيعى عادى كه معهود ما مىباشند ، نمىتوان توجيه كرد .\r\nاز اهل رياضت نفس امور غريبه و عجيبه‌اى سر مىزند از قبيل تحريك اجسام و شفاى مرضى و جذب و دفع و غير آنها كه با وسايل طبيعى توأم نيستند و اين حوادث گرچه در برابر حوادث بى پايان جهان بسيار كم و ناچيزند ، ولى در جاى خود بسيار زيادند و داستان و حكايت‌هاى قابل اطمينان زيادى در اين باب نقل شده ، و كتاب‌هاى زيادى در اين خصوص به رشتهء تأليف درآمده و پيوسته در روزنامه‌ها و مجله‌ها و ساير نشريه‌هاى عمومى ، اعمال خارق العاده زيادى از مرتاضان هندى و آفريقايى و اروپايى نشر مىشود ، به طورى كه براى شك و ترديد جايى باقى نمىگذارد . « 1 »\r\n\r\n\r\n","description":"","footnote":"\r\n( 1 ) . از حوادث جالب توجهى كه در همين نزديكىها اتفاق افتاد ، نمايشى است كه يك مرتاض هندى پس از چند روز پخش اعلان ، بالاخره در استاديوم امجديهء تهران برگزار كرده و روزنامه‌ها دربارهء آن مطالبى نوشتند .\r\nروزنامهء اطلاعات در شمارهء روز 27 خرداد 1337 مىنويسد : « ساعت پنج بعد از ظهر ديروز برنامهء عمليات مرتاض هندى ( سواى ديو مورتى ) در استاديوم امجديه برگزار شد .\r\nمورتى نخست يك ميلهء دوازده ميليمترى آهنى را به وسيلهء گردن و شكم خم كرد . نوك اين ميله مانند نيزه تيز بود و پس از خاتمهء عمليات جاى نيزه در حدود يك سانتى متر در شكم مرتاض گود شده بود .\r\nبعد مورتى يك تسمهء آهنى شش ميليمترى را به وسيلهء انگشت ، دور دست خود پيچيد و سپس نوبت به پاره كردن يك ورقهء آهن با دست رسيد و ابتدا مشت محكمى به وسط آهن ورق زد و پس از تلاش زياد قسمت كوچكى از آهن را جدا ساخت .\r\nپس از انجام اين عمليات ، مقدارى خرده شيشه خورد و خرده‌هاى شيشه را زير بدن خود ريخت و روى آن به راحتى دراز كشيد و يك ماشين بارى از روى شكم او گذشت و كوچك‌ترين آسيبى به وى نرسيد .\r\nپس نوبت گذشتن تراكتور جاده صاف كن رسيد . رانندهء تراكتور ابتدا چندين بار سعى كرد از تخته‌اى كه روى بدن مرتاض قرار داده شده بود بالا برود ، ولى موفق نشد و بالاخره هم موقعى كه تراكتور از تخته بالا آمده و روى شكم مرتاض قرار گرفت ناگهان چپ شد و رانندهء آن به طرفى پرتاب گرديد و در اين حادثه خطر بزرگى از سر چند نفر كه در اطراف تراكتور ايستاده بودند گذشت ، زيرا اگر تراكتور روى بدن كسى مىافتاد مرگ او حتمى بود .\r\nپس از ختم اين واقعه كه به خير گذشت ، مقدارى آتش درست كردند ؛ مرتاض با پاى برهنه با موفقيت از روى آن رد شد . سپس او اتومبيلى را به وسيلهء طناب به دور كمر بست و از حركت آن جلوگيرى كرد . آن گاه يك گارى را كه مقدارى آهن آلات روى آن گذارده بودند با موى سر كشيد و آن را به حركت درآورد .\r\nدر اين موقع نوبت به از كار انداختن نبض و قلب رسيد . اين دو عمل نيز با موفقيت پايان پذيرفت . آخرين قسمت برنامه پيچاندن طناب به دور گردن و كشيدن آن به وسيلهء 25 نفر از دو طرف بود كه آن هم با موفقيت انجام يافت » .\r\nدر اواخر سال 1354 هم دراويش قادرى اعمال بسيارى از اين قبيل انجام دادند كه نمايش فيلم مستند آن در تلويزيون چند روز ادامه يافت و مشروح جريان آن را روزنامهء اطلاعات و كيهان ( مورخ بهمن ماه 1354 ) با عكس‌هاى ديدنى منتشر ساختند\r\n","page_name":" 252 ","page_number":252},
  {"content":"\r\n\r\nچيز ديگرى هم كه نبايد در آن ترديد داشته باشيم اين است كه در همهء اين حوادث خارق‌العاده ، ارادهء اشخاص دخيل است و در عين حال روابط مادى قضايا با خارج ماده محفوظ است . به اين معنا كه اولًا : هر يك از اين وقايع كه اتفاق مىافتد ؛ مثلًا مرتاضى كه به مجرد خواست و ارادهء خود جسمى را از جايى به جايى حركت داده و انتقال مىدهد ، با اراده و شعور خود اين كار را مىكند و هرچه ارادهء وى قوىتر بوده باشد ، اثر قوىتر و مقاومتش در مقابل موانع بيشتر است .\r\nثانياً : اين واقعه در محيطى واقع شده و ارتباطى با زمان و مكان و ماده‌اى كه عمل روى آن قرار مىگيرد و شخص فاعل و حضار قضيه دارد و ارتباط نيز ارتباط علت و معلول است . در اين موارد ، اسباب عادى كار نمىكنند ، زيرا به حسب معمول اگر بخواهيم مثلًا جسمى حركت كرده و از جايى به جايى منتقل شود ، ناچاريم آن را با نيروى بدنى خود اتصال دهيم يا به نيروى ديگرى مانند حيوان يا ماشين ببنديم و هرگز معهود نيست كه اجسام به مجرد خواست و اشتهاى نفسانى ما حركت كنند يا از حالى به حال ديگرى بيفتند .\r\nدانشمندان علوم مادى بر اثر مشاهدهء اين قبيل وقايع كه فرضيه‌هاى علمى براى توجيه آنها كافى نيست ، فرضيه‌تازه‌اى تصوير كرده‌اند مشعر به اين كه اين گونه تأثيرات به واسطهء امواج مرموزى است كه رياضت‌هاى شاقّ نفسانى آنها را به تسخير مرتاضان درآورده و در اختيارشان قرار مىدهد !\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاگرچه اين فرضيه هنوز كاملًا به ثبوت نرسيده ، ولى اجمالًا حق با آنهاست و در صورتى كه اسباب و علل معهوده در موارد مذكور موجود نبوده و فرضيه‌هاى علمى سابق وافى به توجيه اين گونه حوادث نباشد ، ناچار از يك سبب غيرمعلوم بايد بحث كرد كه براى توجيه عموم حوادث كفايت نمايد ، زيرا چنان كه دانستيم ، همهء اين وقايع خارقه ، ارتباط علّى و سببى با محيط ماده دارند و در نتيجه بايد همهء احتياج مادى آنها به اسباب تأمين شود . در نتيجه بايد گفت كه در جهان ماده از براى حوادث مادى علل و اسباب ماديه‌اى موجود است كه تحقق هر حادثه‌اى متوقف به تحقق آنها بوده و هيچ گونه تخلفى در كار نيست ، خواه ما بدانيم يا ندانيم . نهايت مطلب اين كه لازم نيست علل و اسباب عادى هميشگى بوده و دوام داشته باشند ، زيرا علاوه بر اين كه هيچ گونه دليلى بر نفى علل و اسباب خارق العاده و نادرةالوقوع نداريم ، مواردى مشاهده مىنماييم كه كاملًا از علل و اسباب عادى خالى هستند .\r\nاز بيان گذشته روشن مىشود كه خرق عادت مانند كارهاى عجيب ارتياضى و نظاير و امثال آنها از قبيل معجزه و كرامت و سحر و غيره امكان وقوع دارند .\r\nاكنون دو مطلب را بايد در نظر آورد : اول اين كه ما با اتكاى به براهينى كه اقامه كرده‌ايم ، سرتاسر جهان ماده را يك واحد وسيع از حركت مىدانيم و دانشمندان مادى نيز در اين نظر از ما بسيار دور نبوده و جهان ماده را مؤلف از حركت مىدانند - اگرچه در تصوير مطلب و تشخيص هويت اين حركت اختلاف داريم - و جاى ترديد نيست كه حركت ، محرك مىخواهد ، زيرا حركت كار است و كار كننده‌اى مىخواهد كه با كنش او كار ظهور پيدا كرده و با دست از كار كشيدن او كار نيز نابود مىشود . و در نتيجهء اين محاسبه ، بالاى سرعلل و اسباب طبيعيه ، علتى ما فوق طبيعت بايد اثبات كرده و پذيرفت .\r\nو چون جهان هستى واقعيتى غيرقابل بطلان دارد ( نه به اين معنا كه در آينده عدم به جاى وجود عالم نمىنشيند ، بلكه به اين معنا كه هستى مجموع و گذشته و آيندهء جهان\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nقابل تبدّل به عدم و نيستى نيست ) علت ما فوق طبيعت جهان بايد واجب‌الوجود بوده باشد يا بالاخره به واجب الوجود برسد و در نتيجهء اين بحث بايد گفت : حوادث مادى كه بى تخلف علل مادى دارند ، بالاى سر آنها يك علت واجب الوجود و مبدأ آفرينش و هستى پايدارى موجود است .\r\nولى بحث‌هاى ديگرى نيز به ثبوت مىرساند كه در ميان علل مادى و علت واجب‌الوجود جهان ، يك سلسله علت ديگر نيز وجود دارند و اين مطلب اگر چه با بحث‌هاى باريك و دامنه دار در محل خود به ثبوت رسيده ، ولى در اين جا به نحو ساده و آسانى به دست مىآيد ، زيرا اين نكته گذشت كه اين گونه وقايع با اراده و شعور ارتباط داشته و اراده نسبت به آنها خالى از تأثير نيست و اراده خود يك پديدهء شعورى است و چون هيچ كدام از خواص عمومى ماده ( مانند مكانى و زمانى و قابل اشاره و انقسام بودن و حجم داشتن ) به علم و شعور قابل انطباق نيست ، لذا هرگز نمىتوان گفت كه شعور و اراده مادىاند .\r\nدر نتيجه بايد گفت : اين حوادث خارق‌العاده چنان كه علل مادى مربوط به محل دارند ، علتى غير مادى نيز كه اراده و شعور است بالاى آنها دارند نه در صف وجود مادى آنها و به عبارت ديگر ، در طول آنها نه در عرض آنها ، و بالاى همهء آنها خداى آفرينش جل شأنه .\r\nو اما در بقيهء حوادث مادى ثبوت علل مادى و ثبوت علت علياى خلقت كه روشن است و نسبت به علل متوسطه به بحث‌هايى كه در جاهاى ديگر شده بايد رجوع كرد .\r\nپس همهء انواع خوارق عادت طبعاً از اراده و شعور كه ما فوق اسباب مادى هستند سرچشمه مىگيرند و نبايد ترديد داشت كه اراده قابل قوت و ضعف است و شعورى كه سرچشمهء اراده است ، هرچه قوىتر و روشن‌تر بوده باشد ، اراده به همان نسبت قوىتر و صفت مقاومتش در برابر موانع بيشتر خواهد بود . هرگز نمىشود شك نمود كه ارادهء كسى كه ايمان قوى به مراد و مقصد خود دارد ، با ارادهء خصمش كه منظورى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nهوس‌آميز داشته و ايمانش ضعيف و عزمش سست است ، از جهت تأثير برابرند .\r\nاز اين جا پيداست كه آن چه از اين خوارق عادت در راه شر واقع است ، يعنى با مقاصد نفسانى و براى تحصيل آرمان‌هاى سر تا پا بازيچهء دنيوى انجام مىگيرد ( مانند سحر و كهانت و تصرّفات عجيبهء ارتياضى ) ، هرگز از جهت قوت به پايهء آن چه در راه حق و به اتكاى نيروى بى پايان خداى آفرينش به وجود آمده ( مانند معجزه و كرامت و دعاى مستجاب ) نخواهد بود و خاصه معجزه كه با تحدّى و در راه اثبات حق بوده و در سر دو راههء حيات و ممات حق استقرار جسته است .\r\nپس معجزه و كرامت و دعاى مستجاب خوارق عاداتى هستند كه تكيه بر يك سبب غير مغلوب دارند ؛ به خلاف سحر و كهانت و غير آنها كه چون در جانب شر بوده و ارتباطى به ماده دارند و اسباب مادى هرچه قوىتر فرض شوند ، قوىتر از آنها نيز جايزالفرض است ، لذا قابليت مغلوبيت را دارند .\r\nاين است آن چه مىتوان در موضوع وجود و هويت معجزه گفت ، بى اين كه مكابره نموده و قانون عليت عمومى را انكار كنيم ، يا قانون مزبور را قابل استثنا دانسته و قانونى كه در تمام شئون زندگى انسان و حتى در معارف كليهء دينى وى مورد استفاده است ابطال كرده و همهء معلومات انسانى را فداى يك فرض غير واقع نموده باشيم .\r\n\r\nاشكال و جواب\r\nمدعيان ما با زبان ريشخند و مسخره به ما مىگويند كه اين عصر آخر الزمان چه منقصتى دارد كه از اين حوادث پربركت خالى است و اهل اين ازمنه چه گناهى مرتكب شده‌اند كه دستى از غيب بيرون نيامده و كارى نمىكند و با اين استعداد شعورى بى پايان و پيشرفت‌هاى علمى دهشت‌زاى ، با عصايى كه اژدها كند يا شترى كه از دل سنگ بيرون كشد ! اين همه تمايلات ضدّ مذهبى را يك‌سره نمىكند ، بلكه دعوت حق در اين عصر دانش ناچار شده كه براى اثبات حقانيت خود ، مردم را به\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاعصار اساطير احاله كرده و قصهء نار نمرود و ثعبانِ موساى چهار - پنج هزار سال پيش را كه از دسترس مكتشفى دور است ، به ميان آورد ؟\r\nو هنگامى كه به آنان گفته شود ، فرضيه‌هاى علمى امروز حواله‌هاى دور و درازتر از اينها دارند ؛ مانند پيدايش نوع انسان كه بنا به فرضيه‌هاى علمى ميليون‌ها سال پيش به واسطهء تطور عالم بوزينه به عالم انسان انجام گرفته و مانند حوادث و داستان‌هاى دوران اول و دوم زمين و نظاير آنها ، مىگويند : برگه‌ها و آثار علمى از اين حوادث در دست داريم .\r\nاين دانشمندان كه نمىخواهند حقيقت را بپذيرند ، بايد توجه كنند كه ما نيز نمونهء بارز و مصداق زنده و پاينده‌اى مانند قرآن شريف از معجزهء مورد بحث در دست داريم كه چهارده قرن است با صداى رسا همهء جهانيان را دعوت به معارضه مىكند و تا كنون كسى نتوانسته با آن به مقام معارضه برآيد و بعد از اين نيز هرگز نخواهند توانست .\r\nگذشته از اين ، شارع اسلام خارق عادت عمومى ديگرى به دست هر فرد مسلمان با ايمان سپرده كه در حقيقت معجزه هميشگى پيشواى دين و كرامت امت وى مىباشد و آن مسئلهء « مباهله » است كه هر فرد با ايمانى با تأسّى به اولين پيشواى خود ، پيغمبر اسلام صلى الله عليه و آله ، مىتواند در راه اثبات هر حقيقتى از حقايق ثابتهء دين با همين سلاح پنجه در پنجه خصم خود انداخته و با درخواست از پيشگاه خداى توانا فرمان نابودى وى را صادر كند . اين دانشمندان هروقت خواستند مىتوانند با فردى از افراد با ايمان مسلمين مباهله كرده و حقانيت اين آيين پاك و دعاوى وى را آزموده و ثبوت و هويّت معجزه را از نزديك به رأى العين مشاهده نمايند ( اين گوى و اين ميدان ) .\r\n\r\nاشكال و جواب\r\nمىگويند معجزه اگر چنان چه بيرون از قانون عليت بوده و بى علت به وجود آمده\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nباشد ، محال است و اگر چنان چه مانند ساير حوادث عادى داراى علتى است ، در اين صورت معجزه بودنش تنها نسبت به كسى است كه جاهل به علت طبيعى وى است و نه نسبت به عالم و اگر چنانچه روزى علوم موفق به كشف همهء علل و اسباب طبيعيه شوند ، ديگر مصداقى براى معجزه نخواهد ماند و در نتيجه معجزه دليل ثبوت نسبى مىباشد نه ثبوت واقعى .\r\nدر جواب بايد گفت كه قانون عليت عمومى - چنان كه گذشت - هرگز استثنا برنمىدارد و معجزه در رديف ساير حوادث از علل و اسباب مادى برخوردار است ، اگرچه علل و اسباب مزبور بر ما مجهول‌اند . البته نمىتوان برهانى اقامه كرد كه نوع انسان براى هميشه نخواهد توانست به همه علل و اسباب احاطه پيدا كند ، ولى مطلب اين است كه حقيقت معجزه تنها اين نبود كه از علل و اسباب مادى غيرعادى سرچشمه مىگيرد ، بلكه جزء حقيقتش اين است كه در ميان ساير خوارق عادت به يك سبب غيرمغلوبى ( قدرت غيرمتناهى ) اتكا دارد و در اين صورت پى بردن انسان به سبب مجهول معجزه كمترين تأثيرى در توانا ساختن او به آوردن معجزه نخواهد داشت .\r\nاز اين جا روشن مىشود كه آن چه بعضى از دانشمندان در جواب اين اشكال گفته‌اند كه معجزه هر عصر اگر چه ممكن است در عصر ديگر در خور توانايى عادى مردم قرار گيرد ، ولى مجرد اين كه در همان عصر پيدايش خود ، آوردن آن براى غير انبيا از مردم عادى محال بوده باشد ، كافى است . زيرا چنان كه معلوم شد ، قوام معجزه با اتصال به يك سبب غيرمغلوب از براى اثبات حق با تحدى است و اين براى هميشه براى غير اهلش محال است .\r\n\r\nاشكال و جواب ديگر\r\nبعضى از اهل بحث گفته‌اند : نظر به اين كه عقل ملازمه‌اى ميان آوردن خارق عادت\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n- معجزه - و ميان حقانيت مدعاى انبيا ( مانند توحيد و معاد و غيره ) نمىبينند ، لهذا در حقيقت معجزه دليلى است عامى نه خاصى .\r\nعامهء مردم چون خوش‌بين و صاف درون اند با مشاهدهء خارق عادتى سريعاً يقين به حقانيت و حدس به صدق دعوى نبوت مىكنند در حالى كه ميان آوردن خارق عادت و صدق محتويات دعوت ملازمه‌اى نيست ، ولى خواص اعتبارى به اين حسن ظن‌ها نداده ، بلكه از راه براهين قاطعه حقانيت مواد دعوت را اثبات نموده و اخذ مىكنند . در حقيقت كسى كه اين شبهه را كرده از يك نكتهء اساسى غفلت نموده است و آن اين است كه اصلًا معجزه ارتباطى به اصول شرايع و اديان الهى كه يك سلسله معارف روشن عقلىاند ، ندارد .\r\nهرگز پيغمبرى براى اثبات توحيد يا معاد يا نبوت عامه و نظاير آنها دست به معجزه نزده و كسى از امم انبيا نيز براى قبول محتويات دعوت انبيا معجزه‌اى درخواست نكرده است و اگر كسى به اين خيال بيفتد ، نادانى است كه سزاوار پاسخ نيست ، چنان كه اگر با وجود معجزه معجزهء ديگرى بخواهد ، درخواست لغوى كرده است ؛ نظير آن كه برخى از معاصرين پيغمبر اسلامى با وجود قرآن شريف معجزهء ديگرى مىخواستند .\r\nو اين معنا از بيانات قرآنى بسيار واضح است . قرآن شريف اصول معارف اسلام و ساير محتويات دعوت حقه را با استدلال برهانى و در موارد خاصى به حسب مناسبت ، با جدل يا پند و اندرز بيان فرموده و از انبياى گذشته نيز همين نوع نقل كرده است .\r\nو چنان كه اين اشكال كننده مىگويد : هيچ ملازمه‌اى ميان معجزه و حقانيتِ معارف اصلى از قبيل توحيد و معاد و غير آنها نيست ، بلكه همانا رابطه ميان معجزه و صدق دعوى نبوت ( نبوت خاصه ) است .\r\nتوضيح اين كه : كسى كه دعوى نبوت رسالت مىكند مدعى است كه اتصال خاصى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبه عالم غيب و ساحت ربوبى دارد و به واسطهء وحى و تكليم الهى ، دستوراتى از براى مردم دريافت داشته است .\r\nاين كه مدعى نبوت ادعا مىكند ، به خودى خود يك نوع خرق عادت است ، زيرا افراد ديگر انسان با اين كه مانند مدعى نبوت نوعيت و هويت انسانى دارند ، از چنين ادراك و شعورى بى خبرند و از طرف ديگر مدعا نيز چيزى نيست كه از راه حواس به دست آمده و همه كس بتواند آن را درك نموده و مشاهده كرده و در نتيجه دعوى مدعى را تصديق نمايد .\r\nو روشن است كه براى حل مشكل ، مدعى نبوت بايد يكى از دو راه را بپيمايد : يا آنچه را كه خودش مشاهده كرده و فرا مىگيرد به ديگران نيز نشان دهد تا از حقانيت دعويش اطمينان يابند ، و يا يك خارق عادت ديگر انجام دهد تا معلوم شود اتصال به عالم ربوبى داشته و به عالمى كه نسبت به جهان ما حكومت مطلقه دارد وابسته است .\r\nدر حقيقت هر دو راه از قبيل خرق عادت اند و اسباب طبيعى عادى از انجام دادن آنها ناتوان اند .\r\nچنان كه معلوم است ، بنياد اين دو راه به يك اساس محكم عقلى استوار است ، و آن اين است كه حكم به ثبوت و تحقق هر چيزى كه از قبيل جزييات خارجى بوده باشد ، محتاج به مشاهده است و اگر چنان چه مانند امور روحيه و معنويه قابل مشاهدهء ديگران نبوده باشد ، بايد از امثال و نظاير آن چيزى تحت مشاهده درآيد تا بنا به قاعده ( حكم الأمثال واحد ) به امكان يا وقوعش حكم شود .\r\nاين مطلب با مراجعه به قصص و عبرى كه قرآن شريف از جريان تبليغات انبيا نقل مىكند بسيار روشن است ، چه مردم « امم انبيا » گاهى از پيغمبران خود تقاضا مىكردند كه سخن گفتن خدا يا خود او را ( تعالى و تقدّس ) يا ملك را كه آورنده وحى است ، به آنها نشان دهند و گاهى درخواست داشتند كه معجزه‌اى براى اثبات صدق مدعايشان بياورند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاز قسم اول ، اين آيات را مىتوان شمرد :\r\n   « وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ * لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ * ما نُنَزِّلُ الْمَلائِكَةَ إِلَّا بِالْحَقِّ وَ ما كانُوا إِذاً مُنْظَرِينَ »    « 1 »\r\n  « وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً * يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ »   « 2 »\r\n « وَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ »  « 3 »\r\nو از قسم دوم ، نظاير اين آيه‌ها را مىتوان شمرد :\r\n « أَ لَمْ يَأْتِكُمْ نَبَؤُا الَّذِينَ مِنْ قَبْلِكُمْ قَوْمِ نُوحٍ وَ عادٍ وَ ثَمُودَ وَ الَّذِينَ مِنْ بَعْدِهِمْ لا يَعْلَمُهُمْ إِلَّا اللَّهُ جاءَتْهُمْ رُسُلُهُمْ بِالْبَيِّناتِ . .    إِنْ أَنْتُمْ إِلَّا بَشَرٌ مِثْلُنا تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا فَأْتُونا بِسُلْطانٍ مُبِينٍ * قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ »   « 4 »\r\n\r\n\r\n","description":"","footnote":"\r\n( 1 ) . و گفتند ( كفار به پيغمبر اسلام ) : اى آن كه به وى ذكر نازل شده است ، تو ديوانه‌اى ، چرا ملائكه را پيش ما نمىآورى اگر از راست گويانى . ما ملائكه را نازل نمىكنيم مگر به همراه يك امر حق ثابت ( مراد حالت مرگ است كه امر حقى است ، چنان كه از آيات سورهء فرقان نيز روشن است ) و در اين وقت ديگر به آنها مهلت داده نمىشد . ( حجر ، آيه 8 )\r\n( 2 ) . و گفتند كسانى كه اميد بازگشت پيش ما را ندارند . آيا نمىشود ( چرا نمىشود ) كه ملائكه به ما نازل شوند يا خداى خود را ببينيم ، سوگند ياد مىشود كه اينها به كبر و نخوت نفسانى مبتلا شده و سر پيچى بزرگى نمودند . روزى كه اينها ملائكه را مىبينند ديگر در هم چو روزى براى گنهكاران ( كه اينها نيز از آنها مىباشند ) بشارت و خير و خوشى در كار نيست . ( فرقان ، آيهء 22 )\r\n( 3 ) . و آنهايى كه نمىدانند ( نادان هستند ) مىگويند آيا نمىشود ( چرا نمىشود ) خداوند با ما سخن گويد . ( بقره ، آيه 118 )\r\n( 4 ) . آيا به شما نرسيده است خبر آنهايى كه پيش از شما بودند : قوم نوح و عاد و ثمود و كسانى كه بعد از آنها بودند كه جز خدا كسى از حالشان خبر دار نيست ، پيغمبران آنها با آيات روشن نزدشان آمدند - تا آن جا كه مىفرمايد - گفتند ( كفار ) كه شما چيزى نيستيد جز اين كه مانند ما بشريد ، مىخواهيد ما را از آن چه پدران ما پرستش مىكردند برگردانيد ، پس براى ما دليل روشنى ( معجزه ) بياوريد . پيغمبران به آنها گفتند : راست است كه ما مانند شما بشريم ، ولى خداوند به هر كه از بندگان خود خواسته باشد . نعمت ( از هر نعمت ) مىدهد . ( ابراهيم ، آيه 11 )\r\n","page_name":" 261 ","page_number":261},
  {"content":"\r\n\r\nو به پاره‌اى از گزاف گويى هايى كه در مورد درخواست معجزه شده و درخواستشان رد شده ، از آيات زير مىتوان پى برد :\r\n  « وَ قالُوا لَوْ لا أُنْزِلَ عَلَيْهِ آياتٌ مِنْ رَبِّهِ قُلْ إِنَّمَا الْآياتُ عِنْدَ اللَّهِ وَ إِنَّما أَنَا نَذِيرٌ مُبِينٌ * أَ وَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ »   « 1 »\r\n « وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْهُ قُلْ ما يَكُونُ لِي أَنْ أُبَدِّلَهُ »  « 2 »\r\n « يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً »  « 3 »\r\nاز بيانات گذشته روشن شد كه براى اثبات نبوت خاصه ( صدق دعوى مدّعى نبوت ) راهى جز آوردن معجزه نيست و نيز معلوم گرديد كه چنان كه عوام مردم از معجزه استفاده مىكنند خواص نيز همان استفاده را مىنمايند .\r\nو اگر چنان چه دليليت معجزه تنها از راه خوش‌بينى مردمان ساده لوح بود ، در حقيقت دليل گزافى بود و هرگز خداوند عليم و حكيم كه از هر گزاف و بيهوده منزّه است چنين درخواست گزافى را اجابت نمىفرمود .\r\n5 . از بحث‌هاى گذشته سه اصل ذيل كه اركان معجزه را تشكيل مىدهند ثابت شد :\r\n\r\n\r\n","description":"","footnote":"\r\n( 1 ) . و گفتند : آيا نمىشود ( چرا نمىشود ) بر وى آياتى ( معجزاتى ) از پيش خدايش نازل شود . بگو فقط امر معجزات پيش خدا و به او مربوط است و من فقط يك ترسانندهء آشكارى هستم . آيا براى آنها كفايت نكرده كه ما به تو كتابى نازل كرديم كه بر آنها تلاوت مىشود . ( عنكبوت ، آيه 57 )\r\n( 2 ) . و وقتى كه بر آنها آيات بيانات ما تلاوت مىشود ، آنانى كه ايمان به روز جزا ندارند مىگويند : قرآنى غير از اين قرآن بياور يا او را تبديل نماى . ( يونس ، آيه 15 )\r\n( 3 ) . اهل كتاب از تو مىخواهند كه بر آنها كتابى از آسمان نازل كنى ، اينان از موسى بزرگتر از اين را خواسته و گفتند خدا را آشكار به ما نشان‌ده . ( نساء ، آيه 153 )\r\n","page_name":" 262 ","page_number":262},
  {"content":"\r\n\r\nاول - قانون عليّت عمومى در حوادث جهان ، اعم از حوادث عادى و غير عادى به طور تخلّف‌ناپذير حكومت مىكند .\r\nدوم - در معجزه كه يكى از انواع خارق عادت است ، نفوس انبيا يعنى ارادهء آنها دخالت دارد .\r\nسوم - ارادهء آورندهء معجزه به اراده و مشيّت شكست‌ناپذير خدايى عزوجل اتكا دارد .\r\nاكنون بايد ديد نظر قرآن شريف در معجزه چيست ؟ و آيا چنان كه عقل اين اصول سه گانه را مىپذيرد ، قرآن نيز تصديق دارد يا نه ؟\r\nالف ) اما قانون عليت عمومى پس از تدبّر در آيات شريفهء قرآنى دلالت آنها به ثبوت علّت در حوادث به نحو عموم غيرقابل انكار است ، زيرا قرآن شريف در موارد حوادث عادى مانند ابر و باد و باران و سبز شدن زمين و ارتزاق حيوانات از آن و توالد و تناسل حيوان و كوشش و حركت و سكون جانداران ، و همچنين در استعمال يقين و خوف و رجا و تحذير و ترغيب ، و همچنين در تعليم و تربيت و استعمال استدلال‌هاىمنطقى به همان وتيره كه با دل گرمى علل و اسباب سخن مىگوييم او نيز رفتار مىكند .\r\nب ) و در موارد خارق عادت نيز عده‌اى از معجزات انبيا را مىشمارد و همچنين از استجابت دعا و تأثير سحر « 1 » و چشم زخم « 2 » حرف مىزند . پس از آن به طور كلى مىفرمايد : خداوند از براى هر چيز قدر و اندازه‌اى قرار داده است « 3 » ) و بديهى است كه قدر هر حادثه‌اى از حوادث به همان اندازهء وجودى آن است كه به واسطهء علل و شرايط وجود او تعيّن مىيابد ، چنان كه انسان در خصوصيات ديد و شنيد و رفت و\r\n\r\n\r\n","description":"","footnote":"\r\n( 1 ) . مؤمن ، آيهء 60\r\n( 2 ) . بقره ، آيه 102\r\n( 3 ) .  « قَدْ جَعَلَ اللَّهُ لِكُلِّ شَيْءٍ قَدْراً »  ( طلاق ، آيهء 3 )\r\n","page_name":" 263 ","page_number":263},
  {"content":"\r\n\r\nآمد و كار و كوشش و تغذيه و هضم و غيره محدود با حدود و اندازه هايى است كه غير آنها برايش ميسّر نيست .\r\nمثلًا چيزى را نمىتواند ببيند مگر با چشم ، آن نيز در حالى كه شرايط مساعدهء عضو و نور خارجى و جسم رنگين خارجى در مسافت محدودى وجود داشته باشد و همچنين فعل خوردن از وى صادر نمىشود مگر با جهاز كامل تغذى و وجود خارجى غذا و شرايط مناسب ديگر كه همه علل فعل هستند و به فعل اندازه و حد مىدهند ، مانند قالبى كه همهء شكل و خصوصيت جسمى كه به قالب زده مىشود مرهون تشكّل درونى اوست .\r\nحالِ همهء موجودات جهان ما از همين قرار است و هر موجودى در فعاليت وجودى خود محدود و محكوم يك اندازه بوده و محدوديتش نيز در اثر محدوديتِ داخلى و خارجى او و به عبارت ديگر ، علل و اسباب پيدايش افعال و آثار او ( حوادث ) مىباشد .\r\nعموم آيات قدر در قرآن شريف اين حقيقت را به خوبى به ثبوت مىرساند كه يكى از روشن‌ترين آنها آيه‌اى است كه مىفرمايد : « هيچ چيز پيدا نمىشود مگر اين كه خزينه‌هايى از آن پيش ما هست و از آن نازل نمىكنيم مگر به اندازه معلومى » . « 1 »\r\nو نيز مىفرمايد : « هيچ جنبنده‌اى نيست ، مگر اين كه خداى من از ناصيهء او گرفته است ، زيرا خداى من كارش يكنواخت مىباشد » . « 2 » به حسب دلالت اين آيه ، قدر كه اثر علت مىباشد در همهء حوادث اعم از عادى و غير عادى به طور يك‌نواخت حكومت مىكند .\r\nاين آيه از راه ديگر نيز مىتواند منظور ما را تأمين كند ، زيرا خداوند تعالى در\r\n\r\n\r\n","description":"","footnote":"\r\n( 1 ) .  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  حجر ، آيهء 21\r\n( 2 ) .  « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ »  هود ، آيه 56\r\n","page_name":" 264 ","page_number":264},
  {"content":"\r\n\r\nجايى ديگر مىفرمايد : « خداوند است كه آفرينندهء هر چيز است » « 1 » و چون كار خدايى به موجب آيهء بالا يك‌نواخت است ، نمىتوان فرض كرد كه برخى از حوادث عالم ماده ( عاديات ) از علل و اسباب ، پيدايش مىپذيرند و برخى ديگر از علل و اسباب به كلى عارى و بدون واسطه از خداى جهان به وجود مىآيند .\r\nاما دربارهء دخالت ارادهء نفسانى انبيا در معجزه ، خداوند عزّ اسمه در جايى از كلام خود مىفرمايد : « براى هيچ پيغمبرى ميسر نبود كه آيه‌اى ( معجزه‌اى ) بياورد مگر به اذن خدا و همين كه امر خدا آمد ، ميان پيغمبر و مردم حكم مىشود با حكمى كه ثابت و تغييرناپذير است » . « 2 » دلالت آيه بر اين كه معجزه از ارادهء معجزه آورنده سرچشمه مىگيرد واضح است ، زيرا آوردن آيه را منوط به اذن خدا قرار مىدهد و اذن در جايى كار مىكند كه زمينهء اصل مطلب فراهم بوده و از جهت تماميّت زمينه يا رفع موانع نقصى داشته باشد كه با اذن رفع شود و گرنه چنان بود كه نفوس شريفهء انبيا جنبهء سببيّت نسبت به امر معجزه داشتند ، احتياج به اذن معنا نداشت .\r\nج ) و اما دربارهء اتكاى ارادهء آورندهء معجزه به ارادهء شكست‌ناپذير خدايى عزّ اسمه ، آيهء گذشته در خصوص معجزه و آيه‌هاى زياد ديگرى در پيدايش همهء موجودات و حوادث و وقايع ، زمام همه چيز را از همه جهت به دست خداى تعالى مىسپارند و ملك خالص او قرار مىدهند .\r\nولى در عين حال شكست‌ناپذير بودن معجزه را آياتى بيان مىكنند ، مانند آيهء شريفهء  « كَتَبَ اللَّهُ لَأَغْلِبَنَّ أَنَا وَ رُسُلِي »  « 3 » و آيهء شريفهء    « وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ * إِنَّهُمْ لَهُمُ الْمَنْصُورُونَ * وَ إِنَّ جُنْدَنا لَهُمُ الْغالِبُونَ »    « 4 » و همچنين نسبت به\r\n\r\n\r\n","description":"","footnote":"\r\n( 1 ) .  « اللَّهُ خالِقُ كُلِّ شَيْءٍ »  رعد ، آيه 16\r\n( 2 ) .  « وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ فَإِذا جاءَ أَمْرُ اللَّهِ قُضِيَ بِالْحَقِّ » \r\n( 3 ) . خداوند حكم حتمى كرده است كه من و پيغمبران من غلبه خواهيم كرد . ( مجادله ، آيهء 21 )\r\n( 4 ) . سوگند ياد مىكنيم كه به نفع بندگان فرستاده شدهء خود حكم ما تغييرناپذير است . تحقيقاً آنها از يارى مابرخوردار خواهند بود و تحقيقاً سپاه ما غالب خوهند بود ( يا غالب مىباشند ) . ( صافات ، آيهء 173 )\r\n","page_name":" 265 ","page_number":265},
  {"content":"\r\n\r\nپيغمبران و مؤمنان آيهء شريفهء  « إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ »  « 1 » و آيه شريفهء  « ادْعُونِي أَسْتَجِبْ لَكُمْ »  « 2 » و مسئلهء مغلوبيّت سحر نسبت به معجزه را آيهء شريفهء  « ما جِئْتُمْ بِهِ السِّحْرُ إِنَّ اللَّهَ سَيُبْطِلُهُ »  « 3 » بيان مىكند ، دلالت آيات به مطلوب واضح است .\r\nاز اين بيان روشن است كه قرآن شريف در باب معجزه همان نظرى را مىپذيرد كه پذيرفته شدهء عقل است . واللَّه اعلم .\r\nمحمدحسين طباطبائى\r\nقم - 1337 شمسى\r\n\r\n\r\n","description":"","footnote":"\r\n( 1 ) . البته ما يارى مىكنيم پيامبران خود و كسانى را كه به آنها ايمان آورند در زندگانى و دنيا و در روزى كه شهود بر پامىشوند . ( مؤمن ، آيهء 51 )\r\n( 2 ) . مرا بخوانيد تا پاسخ دهم ( يا بپذيرم ) شما را ( مؤمن ، آيهء 60 )\r\n( 3 ) . آن چه شما آورديد سحر است . تحقيقاً خداوند به زودى باطلش خواهد فرمود ( يعنى به واسطهء معجزه - كلام‌موسى به سحرهء فرعون ) . ( يونس ، آيهء 81 )\r\n","page_name":" 266 ","page_number":266},
  {"content":"\r\n\r\n\r\nنمايه\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nاعلام\r\nآملى ، سيد حيدر ، 38\r\nابراهيم بن عمر ، 71\r\nابن تركهء اصفهانى ، 44\r\nابوالحسن اشعرى ، 40\r\nابوالهذيل علاف ، 40\r\nابوطالب ، 196\r\nابو على ، 28\r\nابومحمد ، حسن بن على بن الحسين ، 243\r\nابومنصور احمد بن على بن ابيطالب ، 243\r\nاستاد شهيد علامه مطهرى ، 41\r\nامام خمينى ، 38\r\nامام رضا عليه السلام ، 67 ، 71 ، 83\r\nامام صادق عليه السلام ، 66 ، 67 ، 68 ، 69 ، 71 ، 83\r\nأبو على سينا ، 20 ، 23 ، 48 ، 80\r\nأبو نصر فارابى ، 80\r\nبحرانى ، ميثم ، 39\r\nپيامبر صلى الله عليه و آله ، 81 ، 83 ، 83 ، 195\r\nتميمى آمدى ، عبدالواحد بن محمد ، 244\r\nحكيم سبزوارى ، 38 ، 81\r\nخرسان ، سيد محمد باقر ، 243\r\nخواجه نصيرالدين طوسى ، 39\r\nخوانسارى ، جمال الدين محمد ، 244\r\nدكتر صبحى صالح ، 244\r\nدكتر گوستاو لوبون ، 165 ، 169\r\nذعلب ، 228\r\nسعدى ، 48\r\nسيد الاوصياء اميرالمؤمنين على بن ابيطالب عليه السلام ، 19 ، 28\r\nسيد السّاجدين عليه السلام ، 19\r\nسيد الشهدا عليه السلام ، 19\r\nسيد رضى ، 244\r\nشوشترى ، قاضى نوراللَّه ، 243\r\nشيخ صدوق ، 71\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nصائن الدين إبن تركه اصفهانى ، 38\r\nصائن الدين على بن محمد تركه ، 44\r\nصدرالمتالهين شيرازى ، 28 ، 38 ، 57 ، 80 ، 81 ، 97 ، 109\r\nطباطبايى ، علامه سيد محمد حسين ، 11\r\nعبداللَّه بن محمد جعفى ، 68\r\nعبدالمطلب ، 196\r\nعزالدين ابن ابى الحديد معتزلى ، 244\r\nعلامه حلى ، 39\r\nعلامهء كبير ، 52\r\nعلى بن حسين بن بابويه ، 243\r\nعيسى ، 186 ، 247\r\nغفارى ، على اكبر ، 243 ، 244\r\nفاطمه دخت اسد ، 196\r\nفيض كاشانى ، ملا محسن ، 38\r\nقاضى ابوبكر باقلانى ، 40\r\nقمى ، على بن ابراهيم ، 83\r\nقيصر ، 61 ، 75 ، 76\r\nكلينى ، ابوجعفر يعقوب ، 243\r\nگوستاو لوبون ، 167\r\nلاجوردى ، سيد مهدى ، 244\r\nلاهيجى ، ملاعبدالرزاق ، 38 ، 59\r\nمجلسى ، مولى محمد باقر ، 243\r\nمحدث ارموى ، 244\r\nمحمد بن على بن حسين عليه السلام ، 83\r\nمحمد مرتضى زيبدى ، 243\r\nمحمودى ، شيخ محمد باقر ، 244\r\nمرعشى نجفى ، آية اللَّه ، 243\r\nمسعودى ، 70\r\nمعتزلى ، نظام ، 40\r\nموسى ، 186 ، 247\r\nموسى بن جعفر عليه السلام ، 67 ، 74 ، 209 ، 231\r\nو اصل بن عطا ، 40\r\nهارون بن عبدالملك ، 66\r\nيعقوب بن جعفر جعفرى ، 74\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nكتاب‌ها\r\nإثباتُ الْوَصيّة ، 70\r\nاحتجاج ، 67\r\nاحقاق الحق ، 243\r\nارشاد الطالبين ، 39\r\nاصول فلسفه ، 177\r\nاصول كافى ، 71 ، 243\r\nالاشارات والتنبيهات ، 48 ، 97\r\nالميزان ، 42 ، 63 ، 54 ، 155 ، 249\r\nالهيات ، 25 ، 28\r\nأللّوامع الالهيه فى مباحث الكلاميه ، 39\r\nبحارالانوار ، 72 ، 243\r\nبررسىهاى اسلامى ، 11 ، 12\r\nبرهان منطق ، 20\r\nبصائر ، 74\r\nتاج العروس ، 243\r\nتاريخ تمدن ، 165\r\nتجريد الاعتقاد ، 39\r\nتحف العقول ، 243\r\nتفسير على بن ابراهيم قمى ، 68 ، 83 ، 86\r\nتفسير عياشى ، 68\r\nتمهيد القواعد ، 44 ، 47 ، 74\r\nتوحيد ، 27 ، 48 ، 65 - 67 ، 69 ، 71 ، 72 ، 74 ، 78 ، 83 ، 243\r\nخصال ، 65\r\nشرح غررالحكم و درر الكلم ، 244\r\nسرمايه ايمان ، 38 ، 59\r\nشرح اشارات ، 39\r\nشفا ، 20 ، 21 ، 25 ، 28\r\nشوارق الالهام ، 38\r\nعيون اخبار الرضا عليه السلام ، 244\r\nقواعد المرام فى علم الكلام ، 39\r\nكشف المراد ، 39\r\nگوهر مراد ، 38\r\nمعانى الاخبار ، 65 ، 67 ، 244\r\nنهج‌البلاغه ، 27 ، 61 ، 63 ، 67 ، 69 ، 74 ، 78\r\nنهج السعاده فى مستدرك ، 244\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nمكان‌ها\r\nآفريقا ، 152 ، 164 ، 168 ، 252\r\nآمريكا ، 163 ، 169\r\nاروپا ، 57 ، 152 ، 164 ، 167 ، 168 ، 169 ، 188 ، 189 ، 252\r\nانگلستان ، 163 ، 164 ، 165 ، 166 ، 167 ، 168\r\nبابل ، 185\r\nبيروت ، 243 ، 244\r\nپارس ، 79\r\nتبريز ، 12 ، 72\r\nتهران ، 12 ، 56 ، 59 ، 243 ، 244\r\nروم ، 185\r\nسوئيس ، 179\r\nشوروى ، 169 ، 170\r\nفرانسه ، 163 ، 168\r\nقاهره ، 243 ، 244\r\nقم ، 12\r\nلبنان ، 244\r\nلندن ، 165\r\nمصر ، 79 ، 185\r\nمكه ، 51\r\nهلند ، 163\r\nهند ، 152\r\nهيروشيما ، 147\r\nيونان ، 79 ، 185\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nملخص\r\nالمفكر الاسلامي الكبير العلامة الطباطبائي ترك رسائل علمية وجيزة فضلا عن الكتب المستقلة ، رسائل تضمنت مطالب عميقة فلسفيه وعرفانية ودينية استقطبت لما لها من عمق علمي ، انظار العلماء المسلمين . وقد ترجمت تلك الرسائل وشرحت من قبل عدة من العلماء المسلمين نقدمها الان مجموعة في مجلدين وتحت العنوانيين الاتيين :\r\nالمجلد الاول يتضمن اثبات الواجب الوجود ، والتوحيد ، والخلق الجديد اللانهايي ، والوحي ، وعلي والفلسفة الالهية ، والاعجاز والمعجزة .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالناشر الافضل على المستوى الوطني\r\nعنوان المكتب المركزي : ايران ، قم اول شارع شهداء ، ص ب :\r\n917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمجموعة رسائل\r\n( اثبات الواجب الوجود ، والتوحيد ، والخلق الجديد اللانهائي ، والوحي ، وعلي والفلسفة الالهية ، والاعجاز والمعجزة )\r\nالمجلد الاول\r\nالعلامة السيد محمد حسين الطباطبائي\r\nباهتمام : السيد هادي الخسروشاهي\r\nمؤسسة بوستان كتاب\r\n1429 / 1387\r\n\r\n","description":"","footnote":"","page_name":" 274 ","page_number":274},
  {"content":"\r\n . \r\n","description":"","footnote":"","page_name":" 275 ","page_number":275},
  {"content":"\r\n . \r\n\r\n","description":"","footnote":"","page_name":" 276 ","page_number":276}
  ]