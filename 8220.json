[
  {"content":"\r\n\r\nجلد دوم\r\nشرح زندگانى من\r\nيا\r\nتاريخ اجتماعى و ادارى دورهء قاجاريه\r\nاز سلطنت مظفرالدين شاه تا قرارداد\r\nوثوق الدوله با انگليس\r\nنويسنده ، عبدالله مستوفى\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nمستوفى ، عبدالله ، 1255 - 1329 .\r\nشرح زندگانى من ، يا ، تاريخ اجتماعى و ادارى دوره قاجاريه / نويسنده عبدالله مستوفى . - [ ويرايش 2 
  ] . - تهران : زوار . [ 1341 
  ] - 1343 .\r\n3 ج . : عكس .\r\n( ج . 1 ) ISBN 964 - 401 - 044 - 2\r\n( ج . 2 ) ISBN 964 - 401 - 045 - 0\r\n( ج . 3 ) ISBN 964 - 401 - 046 - 9\r\n( شابك دوره ) ISBN 964 - 401 - 230 - 5\r\nفهرستنويسى بر اساس اطلاعات فيپا .\r\nكتابنامه .\r\nنمايه .\r\nمندرجات : ج . 1 . از آقا محمدخان تا آخر ناصرالدين شاه - ج . 2 . از سلطنت مظفرالدين شاه تا قرارداد وثوق الدوله با انگليس . ج . 3 . از كابينه قرارداد وثوق الدوله تا آخر مجلس موسسان .\r\nچاپ پنجم : 1384 .\r\n1 . ايران - تاريخ - قاجاريان ، 1193 - 1344 ق . 2 . ايران - اوضاع اجتماعى - قرن 13 ق . 3 . ايران - اوضاع اجتماعى - قرن 14 . 4 . مستوفى ، عبد الله ، 1255 - 1329 - خاطرات . الف . عنوان . ب . عنوان : تاريخ اجتماعى - قرن 14 . 4 . مستوفى ، عبدالله ، 1255 - 1329 - خاطرات . الف . عنوان . ب . عنوان : تاريخ اجتماعى و ادارى دوره قاجاريه .\r\n4 ش 5 م / 1311 DSR\r\n0745092 / 955\r\n1341\r\nكتابخانه ملى ايران 1214 - 51 م\r\nانتشارات زوار\r\nشرح زندگانى من ( جلد دوم )\r\nيا\r\nتاريخ اجتماعى و ادارى دوره قاجاريه\r\nتأليف / عبدالله مستوفى\r\nنوبت چاپ / پنجم 1384\r\nشمارگان / 2000 نسخه\r\nچاپ / دلارنگ\r\nشابك جلد دوم / 2 - 045 - 401 - 964\r\nشابك دوره / 5 - 230 - 401 - 964\r\nتهران ؛ خيابان انقلاب ؛ خيابان دوازدهم فروردين ؛ نبش شهيد نظرى ؛ پلاك 33 تلفن : 6462503\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nشرح زندگانى من در سلطنت مظفر الدين شاه بعد از فوت شاه 3\r\nقاتل شاه كى بود ؟ 4\r\nافكار عامه 8\r\nتأخير و تأنى شاه 9\r\nعزل اتابك اعظم 10\r\nبيحالى مظفر الدين شاه 12\r\nماده بعضو ضعيف ريخت 13\r\nوزارت اعظم امين الدوله 14\r\nدفن جنازهء شاه سابق در شاه عبد العظيم 14\r\nتغييرات در افراد وزراء 15\r\nاقدامات فرهنگى امين الدوله 17\r\nتأسيس روزنامه‌ها و انتشار كتب مفيد 18\r\nنويسندهء كتاب ابراهيم بيك 20\r\nاصلاحات مالى 21\r\nاقتصاد عمومى 25\r\nسياست خارجى 26\r\nفوت دو تن از اعضاى خانوادهء ما 28\r\nطلاق و ازدواج 28\r\nعزل امين الدوله 29\r\nتجديد صدارت امين السلطان 31\r\nسفر زيارتى بمشهد 31\r\nگريهء شوق 38\r\nزندگى ما در مشهد 39\r\nوضع آستانه 40\r\nمراجعت بتهران 43\r\nترك و تركها 45\r\nاولين استقراض ايران 47\r\nمسافرت اول مظفر الدين شاه بفرنگ 49\r\nسوقات سفر 49\r\nسفر دوم مظفر الدين شاه بفرنگ 52\r\nكشتىگيرى دو رقيب 52\r\nاستعفاى امين السلطان و صدارت عين الدوله 54\r\nعين الدوله 54\r\nبازهم ناصر الملك وزير ماليه 57\r\nبروز مرض و با در ايران 58\r\nحاجى ياتمز 59\r\nمسافرت سوم فرنگ مظفر الدين شاه 61\r\nاستقبال شاگردان مدارس جديد از شاه 62\r\nنارضامندى مردم 62\r\nآخوند ملا مسيو نوز 63\r\nعدل مظفر 64\r\nبنائى جديد در خانهء ما 65\r\nيكى از فرنگ رفته‌ها 66\r\nتأسيس مدرسهء سياسى 67\r\nميرزا نصر اللّه خان مشير الدوله 68\r\nگذشتن من از امتحان مقدماتى مدرسهء سياسى 69\r\nرفقاى مدرسهء من 70\r\nافتتاح رسمى مدرسهء سياسى 71\r\nتأسى جوانهاى طايفه به من 74\r\nامتحان نهائى سال اول 75\r\nمعلمين ما 75\r\nعروسى و سفر مكه 79\r\nالقاآت خشكه مقدسى 80\r\nورود ما بوزارت خارجه 80\r\nعزيمت جمعى ما بمأموريت 82\r\nورود برشت 84\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nورود بسفارت پطرزبورغ 84\r\nدو نفر جوان محصل ايرانى 85\r\nپيشگوئى عجيب 86\r\nوباى سال 1322 ايران 87\r\nجنگ روس و ژاپون 87\r\nمقدمهء آزادى سياسى در روسيه 88\r\nدو نفر جوان محصل ديگر ايرانى 89\r\nاتباع ايران در پطرزبورغ 90\r\nكنسولگرىهاى افتخارى ايران در روسيه 91\r\nسركنسوليهاى ما در قفقاز و حاجى طرخان 92\r\nدعوت‌هاى رسمى و نيم رسمى سفارت 94\r\nشام و نهار عادى سفارت 95\r\nمخارج سفارت پطرزبورغ 95\r\nشهر پطرزبورغ 96\r\nرستورانها و زندگى پطرزبورغ 98\r\nباغهاى تابستانى 99\r\nماه مهء پطرزبورغ 99\r\nجزاير 100\r\nزندگى خصوصى من در پطرزبورغ 101\r\nروابط من با همقطارها 101\r\nمشاور الممالك 102\r\nاسد بهادر 102\r\nاعتصام الممالك 103\r\nآقاى غلامرضاى نورزاد 103\r\nمعاضد السلطنه ابو الحسن پيرنيا 104\r\nجناب آقاى اسمعيل فرزانه ( دبير الممالك ) 104\r\nييلاق پاولووسكى و تساوى كوىسلو 104\r\nولادت الكسى وليعهد روس 105\r\nمسافرت تفتيشى مشاور الممالك 106\r\nسفير كبير فوق العادهء ايران 106\r\nارفع الدوله 108\r\nحرفهاى رك و راست 112\r\nاستفاده از مقاله‌اى كه سابقا نوشته‌ام 114\r\nيك واقعهء عجيب 120\r\nطرز شرفيابى نمايندگان سياسى در دربار روسيه 121\r\nاجمالى از روابط روسيه با دول معظمهء اروپا 123\r\nتشكيلات دولتى روسيه 124\r\nبدى حال طبقهء سوم در روسيه 125\r\nحمام چيست ؟ 127\r\nيك خانواده در جنگل 127\r\nروزه‌دارى من در پطرزبورغ 129\r\nوظايف بعد از معرفى رسمى 130\r\nفوت ميرزا على رضا در تهران 130\r\nمسافرت سوم مظفر الدينشاه باروپا 131\r\nييلاق ترى يوكى 131\r\nوضع ادارى روس در قسمت فنلاند 132\r\nفنلانديها 133\r\nييلاق ما در ترىيوكى 134\r\nدنبالهء جنگ روس و ژاپون 134\r\nمقدمات آمدن شاه بپطرزبورغ و صلح روس و ژاپون 135\r\nخبرنگار پرچانه 135\r\nكارهاى گروبه در ايران 136\r\nورود شاه به پطرهوف 136\r\nقبل از معرفى ملتزمين بامپراطريس 137\r\nدست بوسى حجة الاسلامى 138\r\nقصر و پارك پطرهوف 139\r\nبىتقصيرم 139\r\nزينب زيادى 140\r\nمار و پونه 141\r\nشام رسمى و مجلس سماع 141\r\nتودل‌روى شاهزاده كوچكهاى ايرانى 142\r\nدخترهاى امپراطور با شاهزاده‌هاى ايرانى بازى ورزشى ميكنند 143\r\nتدارك آمدن شاه به شهر 143\r\nدايرهء ديپلوماتيكى 143\r\nآكواريوم 144\r\nتدارك پذيرائى شاه در سفارت 145\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\nآذين‌بندى شهر پطرزبورغ 146\r\nخواب بيموقع شاه 146\r\nاسبها از معطلى سم برزمين ميزنند 146\r\nنتايج معطلى ترن 147\r\nيك هفته راه آهنهاى روسيه از نظم ميافتد 147\r\nاسقفها بخور زيادى ميسوزانند 148\r\nكرديپلماتيك يكساعت و نيم در انتظارند 148\r\nنهار سفارت از حال ميرود 148\r\nمسبب تمام اين اتفاقات كه بود ؟ 148\r\nسرگردانى حسنى پاشا 149\r\nحسن برخورد و نيكمردى شاه همه را اصلاح كرد 149\r\nورود مهمانهاى پيشرس 150\r\nبىادبى با بىادب عين ادب است 150\r\nمن تختهء پاك ندارم 151\r\nناصر همايون كه بود ؟ 151\r\nجواب منطقى باولتيماتوم آشپزها 152\r\nهركه بفكر خويشه 152\r\nورود شاه بسفارت 152\r\nاخلاق سيورسات بگيرى دربارى 153\r\nهديهء تقديمى مشير الملك 154\r\nشام بكمازى 155\r\nعزيمت شاه به سمت ايران 155\r\nمرخصى مشير الملك و رفتنش بايران 156\r\nرئيس كه ميرفت همهء كارها ميخوابيد 156\r\nجاى ما در دائرهء ديپلوماتيك عوض شده است 156\r\nسرگرمى اسد بهادر 158\r\nحدسهاى بيموضوع 158\r\nلااباليگرى عشق 159\r\nعروسى اسد بهادر 160\r\nخواهرهاى اسد در پطرزبورغ 161\r\nمقدمات انقلاب در ايران 161\r\nنظامى شدن شهر تهران 162\r\nرفتن مردم بسفارت انگليس 162\r\nهيزم نيست اسكناس بسوزان ! 163\r\nصدور فرمان مشروطيت 163\r\nخبر واقعات اخير تهران چگونه به من رسيد ؟ 164\r\nتقديمى من بمشروطهء ايران 165\r\nبازهم تغيير زندگى 165\r\nپيشرفت مشروطه در ايران 166\r\nتكميل قانون اساسى و فوت مظفر الدينشاه 169\r\nشرح زندگانى من در سلطنت محمد عليشاه خواب عجيب 170\r\nمراسم تعزيت در سفارت ايران 170\r\nتقاضاى مرخصى 170\r\nتحويل عيد 171\r\nدر راه 181\r\nورود به خانه 172\r\nاوضاع عمومى ايران و مقدمهء تشكيل انجمنها 172\r\nتوضيح خواستن حسين عمر سبزى فروش 172\r\nديدار مشير الدوله و مشير الملك 173\r\nسبب نرسيدن اجازهء مرخصى 173\r\nاز بيكارى بتنگ آمده‌ام 175\r\nديدوبازديد با نردينى ( تيمورتاش ) 175\r\nبادنجان دور قاب‌چين 175\r\nعزيمت بپطرزبورغ 176\r\nوجود حاضر و غائب 177\r\nورود برشت و رفتن به انزلى 178\r\nپذيرائى سفير كبير در كشتى روس 178\r\nسؤالهاى بيجواب 179\r\nطوفان بارانى و بادى 180\r\nتندروى عمواغليهاى آستارائى 181\r\nتشريفات ورود به خاك روسيه 181\r\nتشريفات خسته‌كنندهء عرض راه 182\r\nمفردات خوب و تركيب بد 183\r\nبچه روسها از مسافرين روزنامه ميخواهند 183\r\nزراعت اوكرانى 184\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nورود بپطرزبورغ 184\r\nچرت بىانتظار ساعت مرا ناخوش قلمداد كرد 185\r\nبار حضور رسمى 185\r\nدر فشانى كاكوفسوف 185\r\nبالت و اپراى پطرزبورغ 186\r\nبيعلاقگى من بنشان 187\r\nعزيمت از پطرزبورغ بلندن 187\r\nشهر برلن 188\r\nتاريخ تولد نورچشمى تخم مرغ 188\r\nسرعت عمل در حمل‌ونقل 189\r\nتشريفات ورود به خاك انگلستان 190\r\nبوكينگهام پالاس هتل 192\r\nبرنامهء اقامت ما در لندن 193\r\nديدار وزير امور خارجه 193\r\nبار حضور رسمى 193\r\nيك سؤال بجا 194\r\nاهداء نشان سن ژرژ سن ميشل براى سفير كبير 195\r\nمهمان‌نوازى پادشاه انگلستان 196\r\nحسن برخورد ادوارد هفتم پادشاه انگلستان 197\r\nاهداء تاج گل بقبر مادر شاه 199\r\nقصر ويندزور 200\r\nكليساى قصر ويندزور 201\r\nگردش در شهر 204\r\nباغ حيوانات 205\r\nالحمراء 206\r\nموزهء بريتانيا 207\r\nاپرا 207\r\nهايدپارك 208\r\nكلوپهاى لندن 208\r\nشمارهء خانه در كوچه‌هاى لندن زياد است 209\r\nرعايت مريض 209\r\nراه بندان يكساعته 209\r\nمگر شما وقتى نظامى بوده‌ايد ؟ 210\r\nمحاكم حقوقى لندن 210\r\nمحكمهء جنايت 210\r\nخواهرزادهء ژنرال اسليد و خواهران مسيوپاركر 215\r\nمجلس ملى انگلستان 216\r\nمشق و سان 216\r\nسلام رسمى 217\r\nمهمانى شارژدافر ايران 218\r\nعزيمت از لندن 219\r\nاقامت سه روزه در كاله 219\r\nملت فرانسه در ولاياتست نه پاريس 220\r\nجشن ورزشى در كاله 220\r\nعزيمت بپاريس 221\r\nمرخصى پيشرس 222\r\nمقايسهء كوچكى بين پاريس و لندن 223\r\nبار حضور رسمى 224\r\nشام رئيس جمهورى 225\r\nنهار وزير امور خارجه 226\r\nاپراى پاريس 226\r\nمجلس شوراى ملى 227\r\nموزه و مغازهء لوور 227\r\nكافهء ارمونوويل 228\r\nاستفادهء من از مرخصى 228\r\nچهاردهم ژوئيه 229\r\nاز تماشاى دريژابل خيلى خوشوقتند 229\r\nعمل ميرزا على اكبر خان 230\r\nتدارك حاشيه براى ترجمهء انقلاب كبير فرانسه 231\r\nتماشاى برج ايفل 231\r\nزنده باد ايران 232\r\nورساى 232\r\nملاقات يكى از هموطنها 233\r\nباطل شدن عمل جراحى 236\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nبا اينكه دكتر عبد اللطيف گيلك است چلو را بد ميپزد 237\r\nحاجى ميرزا محمد خراسانى 238\r\nعزيمت بپطرزبورغ 239\r\nشهر مونيخ 240\r\nوين پايتخت اطريش 242\r\nهمكوپهء من در واگن لى كه بود ؟ 243\r\nرفتار مأمورين سرحدى روسيه 244\r\nاوضاع ايران 247\r\nقتل امين السلطان - فوت مشير الدوله اعلان معاهدهء 1907 روس و انگليس 247\r\nوقعهء ميدان توپخانه 248\r\nانجمن‌هاى تهران 249\r\nروزنامه‌ها و سخنرانيها 249\r\nروحانيون هم مستبد و مشروطه دارند 250\r\nاصلاح بودجهء كشور 250\r\nرواج سلام و صلوات در انجمنها 252\r\nوضع سفارت بعد از مشير الملك ( مشير الدوله ) 252\r\nخانهء اسد بهادر 253\r\nايزولسكى وزير و سازانف معاون وزارت خارجه 254\r\nبراى پيشرفت هر كار انگاره و نظم لازم است 255\r\nوباى روسيه 256\r\nبىعمامه هم مىشود زن عقد كرد ؟ ! 256\r\nبىسياستى آزاديخواهان 258\r\nرفتار روسها بعد از معاهدهء 1907 258\r\nبريگاد قزاق ايران 259\r\nتوطئهء محمد عليشاه برضد ملت 260\r\nغافلگير شدن آزاديخواهان 261\r\nآزاديخواهان بعد از بمباران مجلس 262\r\nتشكيل كانون آزاديخواهان ايرانى در پاريس 263\r\nشاه در باغ شاه 263\r\nپيشرفت مقاومت تبريز 264\r\nتشريات آزاديخواهان 264\r\nمفخم الدوله وزير مختار جديد ايران در پطرزبورغ 265\r\nبعد از ورود مفخم الدوله 267\r\nفضولى خبرنگار روزنامه نوى ورميا 268\r\nيكنفر روس سرخ 268\r\nخون جوانى و پيرى 270\r\nوسيله براى جواب بخبرنگار فضول 270\r\nسفارت كبراى زوركى 271\r\nعكس العمل بمباران مجلس 274\r\nفتح اصفهان و گيلان 274\r\nشاه هنوز در افكار مستبدانهء خود مستغرق است 275\r\nآزادى اتباع خارجه 276\r\nچند كلمه حرف رك و راست ولى خودمانى 277\r\nپياده شدن عده‌اى از قشون روس در ساحل گيلان 279\r\nاقدام محمد عليشاه در باز كردن مجلس 279\r\nحركت قشون آزاديخواه از دو مركز خود بجانب تهران 280\r\nقبل از ورود بختياريها و مجاهدين بتهران 280\r\nورود قشون آزاديخواه بتهران 283\r\nبعد از غلبهء آزاديخواهان 286\r\nشرح زندگانى من در سلطنت سلطان احمد شاه تعيين تكليف شاه مخلوع 289\r\nانتخابات 290\r\nمرمت محل مجلس شوراى ملى 291\r\nاحضار من بتهران 292\r\nبعد از ورود بتهران 293\r\nاوضاع وزارتخارجه 294\r\nجملهء معترضه 294\r\nدنبالهء مطلب 296\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nجوانها در وزارت امور خارجه 298\r\nطرح اولين قانون تشكيلات و بودجه براى وزارتخارجه 299\r\nمشترى نقد 300\r\nدر هر دسته‌اى متقلب يافت مىشود 302\r\nهواخواهى از اشتلم 303\r\nوزير نامه‌رسان 307\r\nسوءظن بىمنطق 309\r\nتشبثات مستبدين 310\r\nكارهاى خارج از اداره 313\r\nمعلمى در مدرسهء سياسى 314\r\nشركت فرهنگ 315\r\nتدريس در كلاس اكابر 317\r\nفوت عضد الملك نايب السلطنه 317\r\nتشكيل رسمى احزاب سياسى 318\r\nعروسى برادرم آقاى فتح اللّه مستوفى 320\r\nتشكيلات جديد ماليه و نمايندگى برادرم آقا ميرزا رضا در مجلس 322\r\nيكى دو ماه استراحت 324\r\nوقت‌گذرانى ايام بيكارى 326\r\nليدر جديد دمكراتها 326\r\nاينها محاربند 328\r\nالغاى ماليات نمك 328\r\nاستخدام مستشاران خارجى 329\r\nرجوع بشغل خانوادگى 329\r\nاولين نظامنامه براى ادارهء مركزى وزارت ماليه 331\r\nرويهء من با همقطارهاى خانوادگى 333\r\nتشكيلات قديم و جديد ماليه 334\r\nسياق يا بقول متجددين درازنويسى 335\r\nاولين ملاقات من با شوستر 340\r\nحق نظارت امريكائيها در مصارف پنج ميليون استقراض 341\r\nبىمنطقى ليدر دمكراتها 341\r\nميمون و شتر 343\r\nلايحهء قانونى و اختيارات شوستر 344\r\nورود شوستر به كار 346\r\nورود من بخزانه دارى كل 346\r\nطرز كار كردن من با شوستر 347\r\nآب ما با ابو الوزراء بيك جوى نميرفت 349\r\nمطالبهء بىمورد 349\r\nاصلاح ماليات خالصجات انتقالى 350\r\nپرداخت وظائف 351\r\nآمدن محمد عليشاه بايران 352\r\nهجوم سه طرفهء قواى محمد عليشاه بجانب تهران 353\r\nقواى آزاديخواهان 354\r\nبعد از بحران 356\r\nمقدمات برهم خوردن كار شوستر 357\r\nاولتيماتوم روس بايران 359\r\nرفتن شوستر از ايران 360\r\nخزانه‌دارى كل مرنار و ورود بلژيكيها در ماليه 361\r\nاين كجا و آن كجا ؟ 364\r\nصاحب اختيارى مرنار در نان تهران 366\r\nبر هم خوردن ادارات سبعهء استيفائى و تأسيس ادارهء كل وظائف 367\r\nبيرويگى بختياريها 368\r\nمجلس 369\r\nشاه و نايب السلطنه 369\r\nشيخ هرزه‌گو 370\r\nوزارت خانه‌ها 372\r\nوزارت فوائد عامه 372\r\nوزارت معارف و اوقاف 373\r\nوزارت عدليه 374\r\nوزارت پست و تلگراف 379\r\nوزارت جنگ 379\r\nوزارت داخله 380\r\nوزارت خارجه و ماليه 381\r\nوزراء 381\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nسرخرمن و كم‌نانى ؟ ! 385\r\nپيشگوئى من 386\r\nوفاى بوعده 387\r\nخانمها چه فرمايشى دارند ؟ 389\r\nبوقوع پيوستن پيشگوئيهاى من 392\r\nنانوائى من 394\r\nرياست من در ارزاق شهر 396\r\nتشويش مرنار 398\r\nصلوات بلند 399\r\nانضباط در كار نان تهران 400\r\nطمع شاهزادگى 401\r\nمداخلهء بى مورد 404\r\nرنگ تزوير پيش ما نبود ! 405\r\nتمام سنگينى كار نان به پشت من قرار گرفت 407\r\nجمهورى بلژيكيها از پيشرف ت كار من ناراضى است 408\r\nفرانسوى شارلاتان 409\r\nاين آرد دخل برنميگرداند ! 410\r\nپوست خربزه 413\r\nبگذار صحبتمان را بداريم ! 415\r\nمن كارم را بدست آدم ناشى نمىسپارم ! 415\r\nدام‌گسترى جمهورى بلژيكيها 417\r\nجوان است و جوياى نام آمده است 418\r\nتأسيس خانواده 420\r\nدر جستجوى نامزد 420\r\nشيرينى خوران 422\r\nزنده شدن شال‌كلاه 422\r\nجوانها بشتابيد ! 425\r\nاولين ديدار من از خانوادهء عروس 425\r\nآخرين پردهء كار نان و انزاع آن از مرنار 428\r\nچند كلمه از كليات علم اقتصاد و قهر وزير داخله 430\r\nسوارهء كاشى 433\r\nسياست پوسيدهء استبدادى 434\r\nعقدكنان 435\r\nعروسى 437\r\nحاصل زندگى من 439\r\nمرنار يكى از رجال ايران است 411\r\nبوركراسى آفت اراده و عمل است 443\r\nخواب عجيب 444\r\nرشوه‌هاى ادوار قديم 447\r\nاستعفاى من از خدمت در خزانه 449\r\nجواب مرنار 452\r\nجواب من بجواب مرنار 452\r\nجنگ مطبوعاتى 455\r\nخوب كارى است اما ما نميكنيم 455\r\nوزير بىشهامت 455\r\nعدو شود سبب خير اگر خدا خواهد 456\r\nوزاد فى الطنبور نغمة آخرى 457\r\nتاجگذارى رسمى سلطان احمد شاه 458\r\nتكليف آشتى از طرف مرنار 458\r\nاستعفاى مرنار 459\r\nفرج بعد از شدت 460\r\nقانون تشكيلات ماليه 461\r\nكاغذپرانى مرنار 461\r\nقيافهء مجلس جديد 462\r\nاللهم شتت شملهم و فرق جمعهم 462\r\nكشتىگيرى دو پهلوان 464\r\nاگر ميگفت . . . منهم ميگفتم . . . 465\r\nمهاجرت 465\r\nتشكيلات جديد ماليه 466\r\nعاقبت مرنار 467\r\nمن رئيس محاسبات ضرابخانه نميشوم 467\r\nاشتغال من بمميزى ايالت تهران 468\r\nمميزىهاى قديم و جديد 468\r\nعمليات مميزى در ورامين 471\r\nعمليات مميزى در دماوند 473\r\nتار 474\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nمومج 474\r\nسوقات سفر 476\r\nخدمت دفاع سن 477\r\nسلام در پاچالك 479\r\nسن ورامين 481\r\nبعد از رفتن پدر و مادرها 482\r\nمجهولات زندگانى سن 483\r\nطريقهء دفع آفت سن 485\r\nداروى كك حاجى ميرزا آقاسى 488\r\nعمليات مميزى در سال دوم 492\r\nكميتهء مجازات 493\r\nقحطى سال 1296 494\r\nمسافرت آب گرم لاريجان 495\r\nخروس مشهدى تقى 497\r\nاشتغال من به كار رياست ارزاق تهران 498\r\nتدارك سى هزار خروار برنج براى مردم تهران 499\r\nتشكيلات تفتيشى كار نان تهران 499\r\nنردبان تازه براى رسيدن بمقام رياست وزراء 500\r\nمن سنگر خود را از دست نميدهم 502\r\nوزارت ارزاق 504\r\nكابينهء عين الدوله 504\r\nداغ دل يا دق دلى 506\r\nلا يحب اللّه الجهر بالسوء من القول الا من ظلم 507\r\nفرشتهء مروت 508\r\nكابينهء مستوفى الممالك 509\r\nشما جوانيد بايد گذشت داشته باشيد 510\r\nوضع ارزاق در كابينهء مستوفى الممالك 512\r\nكابينهء صمصام السلطنه 513\r\nبنائى بيرونى جديد 514\r\nتأسيس شوراى عالى تجارت 514\r\nمأموريت براوين بسفارت ايران 515\r\nالغاى لرانهء كاپيتولاسيون 515\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\n\r\nفهرست عكس‌ها\r\nصفحه 1 - ميرزا رضاى كرمانى قاتل ناصر الدينشاه در حبس 16\r\n2 - ميرزا رضاى كرمانى قاتل ناصر الدينشاه در بالاى دار 32\r\n3 - حاجى ميرزا على خان امين الدوله و ميرزا محسن خان معين الملك 48\r\n4 - مدرسهء علميه 64\r\n5 - مظفر الدينشاه و چند نفر از درباريان در سفر اول فرنگ 80\r\n6 - امين السلطان اتابك اعظم در اواخر دورهء دوم صدارتش 96\r\n7 - ناصر الملك وزير ماليه 112\r\n8 - مهمانى منزل صاحب اختيار در موقع مسافرت فرنگ مظفر الدينشاه و نايب السلطنگى محمد على ميرزا وليعهد 128\r\n9 - آخوند ملا مسيو نوز ( مسيو نوز در لباس آخوندى مشغول كشيدن قليان ) 144\r\n10 - عبد اللّه مستوفى در 25 سالگى 160\r\n11 - وكلاى مجلس اول 176\r\n12 - مهمانى منزل ميرزا محبعلى خان 192\r\n13 - عكس طبقهء اول و دوم شاگردان مدرسهء سياسى كه معلمين در صف اول و شاگردان دو طبقه در دوصف پشت سر هستند 208\r\n14 - عبد اللّه مستوفى در لباس رسمى 224\r\n15 - هيئت سفارت كبراى فوق العادهء ايران مأمور اعلام جلوس محمد عليشاه بدربار انگلستان 240\r\n16 - هيئت سفارت ايران در پطرز بورغ قبل از احضار مشير الملك بايران 256\r\n17 - ميرزا اسحق خان مفخم الدوله ( اسحق مفخم ) وزير مختار ايران در پطرزبورغ 272\r\n18 - مرحوم ميرزا شفيع خان مستشار الملك در لباس تمام رسمى 304\r\n19 - عكس رؤسا و كاركنان خزانه‌دارى كل در وزارت ماليهء جناب آقاى احمد قوام كه ايرانيها با جبه و شال‌كلاه و بلژيكيها با جبه و كلاه هستند 432\r\n20 - خانم مريم مستوفى 448\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n\r\n\r\nشرح زندگانى من در سلطنت مظفر الدين شاه\r\nصداى تير با اينكه هنوز از كارى شدن حتى اصابت آن بشاه هم كسى خبرى نداشت ، طبعا در حول و حوش شاه ، اضطرابى ايجاد كرد كه ممكن بود سبب فرار ضارب شود .\r\nولى چون شاه مركز توجه اطرافيان خود بوده و همگى برق لولهء طپانچه را در موقع به كار انداختن مرتكب ديده بودند ، به سمت او هجوم آورده ، او را دستگير كردند . بعضى كه ميخواستند ، يا از راه تعصب يا از راه تظاهر شاه‌پرستى ، او را عذاب دهند بوسيلهء صدراعظم از آنها جلوگيرى به عمل آمد .\r\nمعلوم است اول كسى كه از واقعهء فوت شاه خبردار شد صدر اعظم بود كه دكتر خود دكتر شيخ را همراه داشت و بالاى سر شاه برده ، دانست كه تير طپانچه بقلب شاه اصابت كرده و بفاصلهء كمى جان سپرده است . افشاى قضيه در آنجا صلاح نبود . بنابراين ، شهرت دادند كه تير ببازوى شاه خورده و جراحت مختصرى وارد كرده و امر فرموده‌اند كالسكه را دم صحن ، سمت مغرب حرم بياورند كه فورى براى معالجه زخم به شهر بروند .\r\nهمين كه كالسكه بدر صحن غربى رسيد ، شاه را مثل اينكه زنده است ، روى صندلى نشاندند و همان اشخاصيكه از واقعه با خبر بودند دور او را گرفتند و او را بكالسكه نشاندند . امين السلطان خودش پهلوى او نشست و به راه افتادند . در صورتى كه جز پنج شش نفر از خواص كسى از واقعه خبر نداشت . مخصوصا صدراعظم در راه يكى دو بار كالسكه را نگاهداشت و آب خوردن طلبيد ، فورى آب را نزديك دهن مردهء شاه برده و با اين كيفيت شاه را به شهر رساند . جلو سردر باغ تخت مرمر هم كه رسيدند امر داد اسبها را از كالسكه باز كردند و كالسكه را سر دست تا دم پله‌هاى عمارت بردند آنجا هم باز بوسيلهء همان اشخاص محرم ، با صندلى جنازهء شاه را بداخلهء عمارت نقل و در تالار برليان ، رختخوابى پهن و جنازه را آنجا خواباندند و اين در حدود سه ساعت بغروب مانده بود .\r\nاز دو بغروب مانده ، در شهر حرفهائى راجع به تير خوردن شاه دهن‌بدهن مىگشت ؛ بعضيها هم ميگفتند تير كارى بوده و شاه مرده است . ولى بعضيها ادعا ميكردند كه ديده‌اند شاه در كالسكه نشسته بوده و با سبيل خود بازى ميكرده است « 1 » ، پس چگونه مرده است ؟\r\n\r\n\r\n","description":"","footnote":"\r\n( 1 ) . ناصر الدين شاه پيشخدمت ظريف جثه‌اى داشت كه به او « مردك » ميگفت ، سايرين هم بتقليد شاه آقا مردك خانش ميگفتند . معروف بود كه صدر اعظم تدبير انديشى كرده اين مردك را با دستكش سفيد طورى در كالسكه جا داده بود كه بتواند بدون اينكه ديده شود گاهى دستى بسبيل مردهء شاه بكشد و ضمنا اگر كالسكه حركتى كند و جثهء بيجان شاه متزلزل شود ، او را نگاهدارى نمايد .\r\nالبته صدر اعظم هم پاهاى جثهء شاه را ميان پاهاى خود محكم گرفته بوده است .\r\n","page_name":" 1 ","page_number":13},
  {"content":"\r\n\r\nخلاصه ، همين كه آفتاب غروب كرد ، ديگر ترديدى در مردن شاه باقى نماند . مردم بدكانهاى نانوائى و رزازى و بقالى هجوم كردند و هركس هر قدر مىتوانست ، خواربار براى خانهء خود تدارك كرده و در حدود دو ساعت از شب گذشته همگى بخانه‌ها چپيدند .\r\nصدر اعظم ، در ورود به شهر ، از تلگرافخانهء عمارت سلطنتى خبر واقعه را بوليعهد مظفر الدين ميرزا به تبريز فرستاد . سپس كلنل روس قزاقخانه را كه كاساكوفسكى نام داشت احضار و دستور برقرارى حكومت نظامى را در شهر داد . شاهزاده فريدون ميرزا برادر حاجى بهاء الدوله را كه شاهزادهء مقدس و متنسكى بود احضار و كار تغسيل و تكفين شاه را به او محول كرد و حاجى حيدر خاصه تراش شاه كه هر روز در حمام او را شستشو ميكرد ، مأمور شد كه تحت امر شاهزاده شست‌وشوى آخرى او را هم به عمل آورد و غرفهء بزرگ تكيهء دولت را براى محل امانت گذاشتن جنازهء شاه تعيين نمود . وزير تهران صديق الدولهء مازندرانى و رئيس انبار غله را احضار كرد و دستورات كافى براى فراوان بودن نان شهر داد . فردا صبح كه مردم از خواب بيدار شدند و از خانه‌ها بيرون آمدند شهر را در حالت نظامى و دكانها را پر از خواروبار ديدند و از اين روز تا ورود مظفر الدين شاه بپايتخت ، تهران و حول‌و حوش ، از ايام عادى هم امن‌تر بود . حتى قاطرچيهاى شاهى هم دست از پا خطا نكردند .\r\nناصر الدين شاه ، در عنوانيكه بصدر اعظم مينوشت ، فقط جناب را جلو صدر اعظم ميگذاشت . مظفر الدين شاه در جواب تلگراف صدر اعظم ، اشرف را هم افزود و تمام اختيارات را فقط به او محول كرد و صدر اعظم بيشتر در ذروهء كار خود قرار گرفت . خبر نظم تهران بهرجا كه رسيد ، اگر فى الجمله بهم‌خوردگى هم در ساعات اوليه پيدا شده بود ، رفع نمود و زندگى در همه‌جا به حالت عادى برگشت و حركت كاروانهاى خواربار و لوازم كه طبعا در يكىدو روز اول وقفه‌اى حاصل كرده بود ، حالت عادى به خود گرفت .\r\nقرق سوخت‌كنى را از حول‌وحوش طهران برداشتند ، يكمن صد دينارى هم از قيمت نان كاستند . زمستان اين سال ، چنان كه پيش هم نوشتم ، بارندگى زياد شده راه بين امامزاده هاشم و پلور در يكى دو نقطه شكستگى پيدا كرده بود كه عبور مال براى حمل برنج مشكل بود ، فورا بوسيلهء ميرزا محمد خان لاريجانى راه اصلاح و مخصوصا برنج زيادى به شهر وارد شد . در اين تاريخ ، برنج يكمن يكريال ، يكهزار و دويست و پنجاه دينار بود .\r\nنائب السلطنه كه از ده سال پيش طبعا اين روز را پيش‌بينى ميكرد ، باغ و عمارت اميريه را در نزديكى دروازهء باغشاه براى چنين روزى ساخته و از يكى دو سال قبل ، زنهاى متعدد خود را هم از عمارت دولتى كه در اول خيابان ارك و جنب سردر الماسيه واقع بود باميريه نقل كرده و خود را سبكبار كرده بود ؛ بطوريكه تصرف او در عمارت مذكور ، خيلى سطحى و فقط تالارهاى عمارت خورشيد كه امروز هم تقريبا به حال سابق باقى است محل رسمى وزارت جنگ بود همين كه تلگراف مظفر الدين شاه دائر بر رجوع كليهء كارها\r\n\r\n","description":"","footnote":"","page_name":" 2 ","page_number":14},
  {"content":"\r\n\r\nبامين السلطان رسيد ، طبعا او هم از كار وزارت جنگ و حكومت تهران منعزل شد و در اميريه خزيد « 1 » .\r\nفصل بهار و موقع كوچ ايلات از قشلاق به ييلاق بود . طبيعتا بعضى از افراد و دسته‌هاى آنها كه در صحراها متفرق بودند ، بپاره‌اى اقدامات بيرويه دست زدند ولى به زودى از آنها جلوگيرى به عمل آمد . براى اطلاع از چگونگى عمليات آنها و طرز جلوگيرى از آنها مناسب است گفته‌هاى برادرم آقاى فتح اللّه مستوفى را كه ميدانيم در همين ايام ، بين شيراز و آباده و در بحبوحهء اين ايل گردشى بوده است ، در اين‌جا نقل كنم .\r\nآقاى مستوفى ميگويند : « روز جمعهء 17 ذيعقده صبح قافلهء ما به دو منزلى ده بيد رسيد و بر حسب معمول چادرها را در دامنهء چند تپه نزديك بآبادى برپا كردند ، نهار خورديم خوابيديم . آقاى اعظم السلطنه سردار منظم بعد و آقاى غلامعلى مستوفى بعدتر ، وقتى از خواب برخاست گفت « خواب ديدم ناصر الدين شاه تنها از اين تپه‌هاى جلو چادر ما بالا ميرود و چند نفرى او را دنبال كرده‌اند ، يكى از آنها سنگى به سمت او پرت كرد كه بشاه اصابت كرده و بر زمين افتاد . نه خود او و نه من هيچيك براى اين رؤياى روز تعبيرى قائل نشديم .\r\nاول شب از اين منزل به منزل ديگر و فردا شب از آنجا كوچيده ، صبح يكشنبهء 19 وارد ده بيد شديم . تازه چادرها را سرپا كرده بودند ، از تلگرافخانهء انگليس يكنفر آمد كه آقاى اعظم السلطنه تلگراف محرمانه‌اى از شيراز دارند كه بايد بدست خود ايشان داده شود . رئيس تلگرافخانه خواهش مىكند بتلگرافخانه بيايند . اسم رئيس تلگرافخانهء ده بيد جفريس بوده است . »\r\n« مستشار الملك از شيراز واقعه را اشعار كرده و دستور داده بود كه در ده بيد بمانيد و اگر حاجتى بكمك داريد اطلاع بدهيد . خبر هم در ده بيد منتشر شده بود و ماندن قافلهء ما در بيرون صلاح نبود زيرا ايلات عرب باصرى در نزديكى ده بيد بودند و ممكن بود سوء قصدى بنمايند . تلگرافچى ، قلعهء تلگرافخانه را كه ديوارهاى بلند و دورهء بامهاى آن ديوار جان پناه و سوراخهاى مزغل داشت ، در اختيار ما گذاشت . بارها به آنجا منتقل و خود در اطاقهاى تلگرافخانه منزل اختيار كرديم . از حسن تصادف كل ( كربلائى ) باشى كه يكصد قاطر بقافلهء ما كرايه داده بود ، يك بار هم فشنگ براى تجارت از شيراز خريده همراه داشت و باز از حسن تصادف ، فشنگ‌ها بتفنگ‌هائيكه همراه قافلهء ما بود مىخورد ، مستشير السلطنه يكى از اقوام قوام الملك كه چند نفر تفنگچى ماهر همراه داشت ، عصر اين روز بده بيد رسيد و از هر حيث خاطر ما جمع شد . »\r\n« فردا صبح عدهء سى چهل نفرى از عربهاى ايل كه خبر وجود قافلهء سنگينى را در\r\n\r\n\r\n","description":"","footnote":"\r\n( 1 ) - در استبداد حكم عزل مرسوم نبود ، بلكه حكم نصب مأمور جديد بمنزلهء حكم عزل مأمور قديم بود ؛ بخصوص در موقع شاه گردشى كه اگر شخصى كه بر سر كارى بود دستخطى راجع بادامهء شغل دريافت نميكرد ، حساب دستش آمده ميرفت و در خانهء خود مينشست . درين مورد هم همينطور شد نايب السلطنه تلگرافى از شاه نو كه مستلزم ادامهء شغلش باشد دريافت نكرد و خانه‌نشين شد و تا مظفر الدين شاه زنده بود بشغلى نرسيد .\r\n","page_name":" 3 ","page_number":15},
  {"content":"\r\n\r\nده بيد شنيده بودند ، به قصد ما آمدند . تفنگچىهاى ما از نزديك شدن آنها بحدود تيررس جلوگيرى كردند ؛ خبر را بشيراز داديم . قوام الملك حكمى بنام و نشان براى چند نفر از كلانتران ايل عرب با تلگراف مخابره كرد . حكم تلگرافى را براى آنها فرستاديم . تا رسيدن كلانتران باز هم دستهء سابق يا دستهء ديگر ، دو سه بارى بسر ما هجوم آوردند و باز هم نتوانستند پيش بيايند . حتى يكى از آنها مجروح يا شايد مقتول شد . بالاخره كلانترها رسيدند و ديگر كسى تعرضى بما نداشت . از تلگرافخانه خارج شديم و چادرها را مجددا سر پا كرديم . بعد از يكى دو روز توقف ، همان كلانترها ما را بآباده رساندند . »\r\nبين آباده و اصفهان كه مرتع ييلاقى ايل قشقائى و بواسطهء طمع‌ورزى ركن الدوله والى فارس كه موقع را براى معزول كردن ايلخانى قشقائى ( حاجى نصر اللّه خان ) مناسب دانسته بود قدرى ديرتر امنيت برقرار شد . تا بالاخره از مركز امر با بقاى ايلخانى صادر و آنجا هم امنيت برقرار گرديد . قافلهء آقايان روز 21 محرم به تهران رسيد ، مستشار الملك هم بفاصلهء كمى وارد شد .\r\n\r\nقاتل شاه كى بود ؟\r\nقاتل ناصر الدين شاه ميرزا رضاى كرمانى بود . لازم نيست در وطن - دوستى اين مرد اغراق كنيم او را نابغه بدانيم و يا اينكه چشم - كنىهاى آقا محمد خان سرسلسلهء قاجاريه از كرمانيها را اصل و ريشه و اين اقدام را تلافى و فرع و نتيجهء آن قرار دهيم . ميرزا رضاى كرمانى ، مرد باسواد مطلعى نبوده است كه براى اين عمل او اين افكار دور و دراز راهى داشته باشد . اين مرد دست‌فروشى بيش نبوده و هميشه با بقچه‌اى از شال و برك و خردريز ديگر بمجلس اعيان وارد ميشده و برسم دوره كه از اين قبيل كاسبكارهاى دوره‌گرد زياد بودند ، مشغول كسب خود بوده است .\r\nورود بمجالس اعيان ، البته آداب خاص و بردبارى لازم دارد كه يكنفر ولايتى « 1 » بايد خيلى چشم و گوش خود را باز كند و متوجه حرفهاى اهل مجلس باشد ، تا بتواند از كسب خود بهره ببرد و الا كارش نميگيرد . همين توجه ، براى ميرزا رضا مكتبى شده و او را تا حدى باوضاع و احوال دوره با اطلاع و تجسس زندگى ، او را نخود همه آش نموده بود ، چنان كه گذشته از مجلس اعيان ، هر مجلس عمومى يا نيمه عمومى كه در شهر اتفاق ميافتاد اين شخص با بقچهء كالاى خود كه بهترين جواز ورود او بمجلس بود حاضر ميشد .\r\nسيد جمال الدين اسدآبادى ، در هزار و سيصد و شش بتهران آمده و در منزل حاجى محمد - حسن امين الضرب ، جد مهدويها ، مهمان بود . ميرزا رضا يكى از چند صد نفرى بوده است كه نزد او رفته‌اند ، ولى با اين تفاوت كه چون عنوان دستفروشى داشت و توجهى را جلب\r\n\r\n\r\n","description":"","footnote":"\r\n( 1 ) - ولايتى در اينجا بمعنى غير پايتختى است ، اعم از اينكه اهل ولايت و يا مثل ميرزا رضا از اهالى ايالتى باشد . اين اصطلاح را در فارسى من هيچ نديده‌ام كه استعمال كنند . در فرانسه ترجمهء همين كلمهء ولايتى به زبان خودشان بسيار مصطلح است و من هم كلمهء ولايتى را از فرانسه ترجمه كرده به كار برده‌ام . چون به از اين چيزى در نظرم نبود ، اين بىرويگى را به خود اجازه داده‌ام مقرمط نويسها اگر چيزى بهتر در نظر داشته باشند بنويسند ، قبول عامه حاكم قضيه خواهد شد .\r\n","page_name":" 4 ","page_number":16},
  {"content":"\r\n\r\nنميكرد ، بيشتر ميتوانست بمجلس سيد برود و مدت زيادترى در حاشيهء مجلس بنشيند و از بيانات سيد چيزهاى تازه‌اى بشنود . در بعضى از كرمانيها ، اين خاصيت هست كه در كارهائى كه هيچ با آب و گاو زندگى آنها مربوط نيست ، مداخله ميكنند . ميرزا رضا از اين خاصيت هم بىنصيب نبوده و قدرى زيادتر از اندازهء دانش و بينش خود دخالت در معقولات ميكرده است . وقتى سيد را از ايران تبعيد كردند ، ميرزا رضا اگر آدم دنجى « 1 » گير ميآورد بدش نميآمد كه بيانات خيرخواهانهء سيد بزرگوار نقل و بر تبعيد او اظهار اسف و از اوضاع حاضر ، بقدريكه دوره اجازه ميداد ، نقادى كند .\r\nوقعهء تنباكو پيش‌آمد ، كامران ميرزا نايب السلطنه ، حاكم تهران و نظميه شهر را تحت امر داشت و خيلى مايل بود مايه‌اى براى امين السلطان بگيرد . به اين قصد ، پى اين قبيل اشخاص پرگوى نخود همه آش ميگرديد كه آنها معايبى براى امين السلطان ذكر كنند تا گفته‌هاى آنها را بطور گزارش پليس بعرض شاه برساند ، شايد بتواند شكستى به كار اين رقيب خود وارد آورد . حول‌وحوش نائب السلطنه هم چون سليقهء او را ميدانستند ، دنبال اين اشخاص ميگشتند . يكى از آنها ميرزا رضا را خوب موضوعى دانست ، پى او فرستادند و به او گفتند اگر چيزى بدانى بعرض نايب السلطنه برسانى ، بعرض شاه مىرساند . اين بدبخت ساده هم باور كرد ، او را به منزل نايب السلطنه بردند ، يك رفت و آمدها و سؤال و جوابهاى مصنوعى از اين اطاق باطاق شاهزاده به عمل آوردند و مطالبى هم كه شايد اصلا بيموضوع بود از قول نائب - السلطنه به او گفتند ، بيچاره يقين كرد كه واقعا پسر شاه و اين آقايان حول‌وحوش او غم ملت دارند و ميخواهند از خواهش ملت اطلاع پيدا كنند و بعرض شاه برسانند و شاه هم منتظر است كه بداند دردكار كجاست و بدرمان پردازد . بهر كيفيت بود او را حاضر كردند مطالبى عريضه مانند در كليات كه شايد قسمتى از آن هم املاى خود آنها بوده است نوشت . همين كه كاغذ را از او گرفتند ورق برگشت و بناى تهديد و تشدد را به او گذاشتند كه اين حرفها مال تو نيست ، همدستهاى خود را بروزبده ! بالاخره كار بحبس كشيد ، زن و بچه‌اش ويلان و شايد تلف شدند . مدتى جان كند ، به اين و آن عريضه نگارى كرد ، تا خلاص شد . دفعهء دوم و سوم ، خلاصه ميرزا رضا علف دم شمشير « 2 » يا درخت جواهر « 3 » اين آقايان شده بود ، هر اتفاقى ميافتاد بى مورد يا بمورد او را حبس ميكردند و بوسيلهء كشفيات دروغين خود برتبه و مقام نظامى نائل ميآمدند . بالاخره اينقدر به اين مرد عذاب دادند كه از يكنفر آدم معمولى ، منتهى قدرى پرچانه و عوام و از خودراضى ، يكنفر دشمن خونخوار ساختند . دفعهء آخرى كه از حبس\r\n\r\n\r\n","description":"","footnote":"\r\n( 1 ) - در معنى حقيقى كلمه ، محل امن بىسروصدا و بىسرخر را « دنج » ميگويند . اطلاق آن به انسان مجازى و كنايه از شخص تودار خبر پس ندهى است كه همه حرف را نزد او بتوان گفت و از افشاى آن ايمن بود .\r\n( 2 ) - كنايه از كسى است كه بتوان به سهولت او را قلع‌وقمع كرد ، به همين جهت طرف اعتنا نبوده به حق يا باطل اكثر طرف تطاول و اعتساف واقع شود .\r\n( 3 ) - درخت جواهر كنايه از شخص يا كارى است كه فايدهء زيادى داشته باشد ، نظير گاو شيرده .\r\n","page_name":" 5 ","page_number":17},
  {"content":"\r\n\r\nمرخص شد ، از ايران فرار كرد و باستانبول رفت . طبعا به زيارت سيد جمال الدين كه شنيدن حرفهاى او مايهء اينهمه زحمتش شده بود ، نائل گشت و از بىاعتداليها و ظلمى كه به او شده بود شكوه كرد . سيد جمال الدين از اشخاصى بوده كه خيلى زود باحوال روحيهء سايرين پى مىبرند و قوت نفس و قدرت بيانى داشته كه از اشخاص مستعد به خوبى ميتوانسته است هرچه ميخواهد بسازد . يك مرتبه كه ميرزا رضا خيلى در بث الشكوى مبالغه مىكند ، سيد به او ميگويد « مگر پدرت روضه خوان بوده است كه اينقدر در تشريح بدبختى خود نكات دقيق و حساس به كار ميبرى ؟ تو كه ميگوئى من از عمرم بيزارم و آرزوى مرگ مىكنى ، چرا دشمنت را نكشتى كه در مقابل ترا هم بكشند و بقول خودت از اين زندگى سراپا محنت خلاص شوى ؟ . »\r\nدر نتيجهء اين قبيل صحبتهاى سيد ، حس انتقام در ميرزا رضا بيدار مىشود و فكر تلافى ميافتد . به همين قصد مجددا بايران ميآيد ، در بار فروش ، بابل امروزه ، يك طپانچه و چند عدد فشنگ از ميوه فروشى بسه تومان و نيم خريدارى مىكند و رهسپار تهران مىشود ، ولى ميرزا رضا حالا ديگر آن دستفروش ترسو و پرچانهء سابق نيست و چون از جان گذشته است ، تهور او خيلى زياد است . از طرف ديگر ، در مدت اقامت استانبول اكثر خدمت سيد جمال الدين بوده است بيانات و قوت نفس سيد در او اثر كرده و او را براى تلافى كه بدان مصمم شده كاملا لايق نموده است .\r\nآدم از جان گذشته لايق همه كار است ، البته طبيعى اين بود كه يكى از حول‌وحوش نائب السلطنه را كه بيشتر از سايرين به او عذاب داده بود هدف قرار دهد ، يا از نائب السلطنه كه به حرف اين اطرافيان خود رفته ، او را عبث بحبس انداخته است ، انتقام خود را بستاند پس چرا ناصر الدين شاه را كه در كار او از همه بىتقصيرتر و شايد از وقوع اين مظالم هم بىاطلاع بوده است هدف قرار داده است ؟ اگرچه خودش در استنطاق‌هائى كه به او منسوب است اظهار ميدارد كه « فكر كردم كه اگر پسر را بكشم ، پدر در خونخواهى بيداد خواهد كرد و جمعى بيگناه هم در سر اين موضوع تلف خواهند شد و به اين جهت مصمم شدم كه اين درخت كهنسال فاسد را كه در اطراف او اين حيوانات موذى جمع شده‌اند از ريشه بكنم تا اين علفهاى هرزه بالطبع و بالتبع خشك شوند . » ولى بايد گفت اينها مناسبات بعد از وقوع بوده كه براى مشروع جلوه دادن كار خود بهم بافته است . جواب اين منطق او همانست كه حاجى محمد كاظم ملك التجار به او داده است كه « مگر انو شيروان عادل را پشت دروازهء شهر سراغ داشتى كه جانشين ناصر الدين شاه شود . » حقيقت امر اينست كه بيان سيد جمال الدين « تو كه ميگوئى از زندگى بيزارى چرا دشمنت را نكشتى كه ترا در عوض بكشند و از اين زندگى سراپا محنت خلاص شوى » اين مرد را مصمم كرده بود كه كارى بكند كه در مقابل او را از زندگى خلاص كنند و در حقيقت مقصودش خودكشى بوده است . از كسى كه قصد خودكشى دارد ، نبايد منتظر منطق و عدالت بود . انتحار كننده بيشتر طالب شهرت و بقاى نام است كه حالا كه از زندگى صرفنظر مىكند ، نام او پاينده بماند و براى حصول اين\r\n\r\n","description":"","footnote":"","page_name":" 6 ","page_number":18},
  {"content":"\r\n\r\nمنظور ، البته كشتن ناصر الدين شاه از كشتن مثلا آقا بالا خان سردار افخم و نائب السلطنه مناسب‌تر بوده است .\r\nصورت جلسهء استنطاق‌هاى ميرزا رضاى كرمانى را در آن روزها كسى نديد ، نه ملت پاپى اين حرفها بود و نه دولت آنها را منتشر نمود سيزده سال بعد ، در به دو مشروطيت صورت استنطاق او در روزنامهء صوراسرافيل منتشر گرديد . اين صورت جلسه را ميرزا ابو تراب خان نظم الدوله « خواجه نورى » كه در موقع كشته شدن ناصر الدين شاه ، رئيس نظميهء تهران بوده است ، براى آن روزنامه فرستاده بوده است . ميرزا رضا چون نفس وكلاى عدليهء امروز كه در اين قبيل وقايع در محكمه از متهم دفاع ميكنند و در مجلس شوراى ملى هم عوض آنها قسم ميخورند ، بنفسش نرسيده و از تلقين اين آقايان با وجدان بدور بوده است ، در اين صورت مجلس عادت متهمين را كه ابتدا انكار صرفند به كار نبرده حتى جزئى ترديدى هم در عمل خود نكرده و از محتويات آن برميآيد كه از موفق شدن به مقصود خود راضى و خلاصهء آن همينهاست كه در اينجا متذكر شده‌ام . ولى در اين استنطاق‌ها از صدراعظم امين السلطان هيچ حرفى نيست و در آنجا كه براى تذكر جهت اين اقدام خود از مظالم دورهء ناصر الدين شاه چيزهائى ميگويد ، ابدا ذكرى از امين السلطان كه نمايندهء واقعى اجراى اين بىترتيبىها و بخصوص عامل تبعيد سيد جمال الدين بوده است چيزى نميگويد . ممكن است چيزهائى هم در اين زمينه گفته باشد كه مستنطق اصلا وارد صورت مجلس نكرده و يا رئيس نظميهء وقت به جهت ملاحظه از صدر اعظمى كه تازه لقب اشرف را هم گرفته است ، از صورت استنطاق حذف كرده باشد . من اين صورت استنطاق را فعلا در جلو چشم ندارم و آنچه مينويسم بر طبق چيزهائيست كه در سى و هفت هشت سال قبل در روزنامهء صوراسرافيل خوانده و نظرم مانده است ، ممكن است با دقت زيادترى مطالب ديگرى هم بتوان از آنها استخراج كرد .\r\nيك چيز ديگر هم كه فعلا از اين صورت استنطاق در نظرم مانده است ابى الضيم بودن ميرزا رضاست كه هيچ استرحامى از مستنطق كه در حقيقت در آن واحد قاضى او هم بوده است نميكرده است . حتى در يك مورد بعد از بيان نفع عمومى اين اقدام خود ميگويد « گمان نكنيد كه من اين حرفها را براى اين ميزنم كه از قصاص نجات يابم ، زيرا در اين عالم كسى كه بتواند چنين اعجازى بكند وجود ندارد ، بلكه . . . . »\r\nمؤيد اين جمله ، مطالبى است كه احيانا در جواب بعضى كه براى ديدار او ميرفتند ، گفته است . از مضمون جواب او به حاجى كاظم ملك التجار كه سابقا به آن اشاره كرده‌ام ، خوانندهء عزيز طرز آزادى او را در حرف زدن ميتواند حدس بزند . معروف شد ، يكى از خواجه‌ها بديدار اين جانورى كه توانسته است به اين مهارت با يك تير شاه را از پا درآورد رفته بود ، همين كه جلو او رسيده و شايد بالهجهء كاكاسياهى ، پرخاشى هم به او كرده است ، ميرزا رضا با دست خود حركتى و با دهن خود صداى تيرى ايجاد كرده كه بيچاره كاكا از ترس غش كرده پس افتاده است . باز هم شنيدم مظفر الدينشاه كه وارد شد يكى از تركها ( در اينوقت همراهان اين پادشاه را اعم از ترك يا فارس به اين اسم ميخواندند ) نزد او رفته و با ملامت\r\n\r\n","description":"","footnote":"","page_name":" 7 ","page_number":19},
  {"content":"\r\n\r\nبسيار از سبب اين اقدام سؤال كرده ، قاتل جواب داده است « براى اين بود كه شماها را بنوائى برسانم » و اگر بعضى از ادب محاوره خارج ميشده و ناسزائى به او ميگفته‌اند بدون هيچ ترس و باك معارضه به مثل ميكرده است « اذا يئس الانسان طال لسانه . » ( آدم مأيوس زبان دراز مىشود . )\r\n\r\nافكار عامه\r\nبر خلاف عقيدهء ميرزا رضا ، ناصر الدين شاه كه اگر در بستر بيمارى ميمرد خيلى طرف اسف و افسوس واقع نميشد ، بواسطهء خوردن اين تير غيب ، آن هم در حال زيارت و توجه بمبدأ و در حرم شاه عبد العظيم و از همه مهمتر در وقتى كه جشن سال پنجاهم سلطنتش مىبايست شروع شود ، وجاهت زيادى پيدا كرد و مردم بر اين موت نابهنگام او بسيار تأسف خوردند .\r\nروز سوم واقعه افواجى كه براى جشن‌هاى تاجگزارى احضار و در پادگان مركز بودند ، با موزيك عزا از جلو جنازهء او گذشتند . تمام طبقات مردم بتكيهء دولت رفته براى او ترحيم كردند . شعرا اشعارى در شرح واقعه سروده و حتى « عاش سعيدا و مات شهيدا » را هم براى ماده تاريخ فوت او پيدا كردند و در شعر خود آوردند و بشاه شهيد لقبش دادند .\r\nالبته اشعار عاميانه در اين مورد محلى نداشت ، ولى مرحوم صدر السلطنهء خواجه - نورى كلماتى بهم بسته و اشعارى گفته بود كه خيلى جنبهء ادبى و شعرى در آنها نبود . مردم كشور ما هم كه هيچ چيز را نميخواهند بىتفريح واگذارند ، اشعارى احمداتر از اشعار وزير مختار سابق ايران در واشنگتن ساختند و در بين اشعار او انداختند . يكى از اشعار منظومهء دوبيتى حاجى صدر السلطنه يا بقول خودش حاجى واشنگتن كه در شرح اين واقعه سروده اين شعر بود :\r\n آن ميرزا رضاى قد كمانچه « 1 » ( ؟ ) * زد شاه شهيد ( ؟ ) « 2 » را طپانچه \r\nرنود شعر ذيل را بر آن افزودند :\r\n آن ميرزا رضاى قد كوتوله * زد شاه شهيد را گلوله \r\nحتى كار بآوردن قافيهء قلوه يا رولوه هم رسيد كه من از نوشتن عين شعر به جهت استهجان آن خوددارى ميكنم . از اين اشعار كه دو سه مقابل اصل شده بود ، نسخه‌هاى متعدد برداشته شده و دست بدست ميگشت و مايهء تفريح مردم بود . شعرى كه از همه بيشتر دهن‌بدهن ميگشت ، شعرى بود كه بشاه نعمت إله ولى نسبت ميدادند كه بطور كشف از آتيه خبر داده و گفته است :\r\n روز جمعه ز ماه ذيقعده * سرش اندر كنار مىبينم \r\nمن هيچوقت بفكر اينكه در صحت و سقم اين انتساب تحقيقى بكنم نيفتاده‌ام و فعلا\r\n\r\n\r\n","description":"","footnote":"\r\n( 1 ) - ميرزا رضا آنقدر پير نبود كه قدش كمانى شده باشد ، گذشته از اين كمانچه يعنى چه ؟\r\nكمانچه كه منحنى نيست ، ميرزا رضا هم كوتاه قد نبود كه اين تشبيه آقاى صدر السلطنه وجه شبهى ولو غير متبادر هم داشته باشد .\r\n( 2 ) - آوردن صفت شهيد براى شاه قبل از طپانچه خوردن و بقول حاجى واشنگتن قبل از شهيد شدن ، هيچ منطقى ندارد و غلط است .\r\n","page_name":" 8 ","page_number":20},
  {"content":"\r\n\r\nهم نميدانم كه واقعا اين شعر جزو اشعار شاه نعمت اللّه هست يا نه ؟ آقاى ميرزا ابراهيم سعيد العلماء در آن روزها به كسى برخورده بود كه خيلى از اين پيشگوئى شاه نعمت اللّه تعجب ميكرد . سعيد العلماء براى تفريح به او گفته بود از اين بالاتر دارد و آن اين شعر است كه در آن آلت قتاله هم معين شده است :\r\n شكمش پر ز دود و قاتل او * عاقبت پاى دار مىبينم \r\nشنونده بعد از اظهار تعجب زياد گفته بود پاى دار است يا پايدار ، سعيد العلماء جواب داده بود معلوم نيست ، شايد شاه او را ببخشد و همين كه مادهء طرف را مستعد ديد به او گفت از اين هم بالاتر دارد و آن اين شعر است :\r\n نايب او ز جانب تبريز * با تأنى سوار مىبينم \r\nتعجب شنونده از حد گذشت ، سعيد العلماء اضافه كرد از اين هم بالاتر اين شعر است :\r\n نايب نايبش شعاع صفت * با شكوه و وقار مىبينم \r\nشنونده گفت : « معلوم مىشود محمد على ميرزا بسلطنت نميرسد و اين سلطنت بشعاع - السلطنه پسر دوم مظفر الدين شاه خواهد رسيد ! » سعيد العلماء گفت « شايد » .\r\n\r\nتأخير و تانى شاه\r\nهمانطور كه گويندهء معاصر از قول شاه نعمت اللّه غيبگوئى كرده است ، مظفر الدين شاه در تبريز نشسته و در آمدن بپايتخت امروز و فردا مىكند و صدراعظم ، امين السلطان ، مشغول حل و عقد امور است و گزارش كارها را كه تماما با تحسين از طرف شاه پذيرفته مىشود روزبروز بعرض مىرساند .\r\nعامه خيلى انتظار ورود مظفر الدين شاه را دارند و همه تصور ميكنند اين مرد چهل ساله كه بيست سال است در حاشيه مشق سلطنت كرده است ، همين كه وارد شود و بر تخت بنشيند ايران را بهشت برين خواهد كرد . خيلىها هم بودند كه فكر ميكردند ناصر الدين شاه پادشاه پرخرجى بود و هشتاد تا زن و حرمخانهء مفصل او مجال بمصارف عالم المنفعه نميداد و در اين اواخر بواسطهء بالا رفتن سال ، بكارها رسيدگى كم ميكرد و خيلى وزراء بخصوص صدر اعظم را به اختيار خود واگذاشته بود ، البته شاه نو از همهء اين معايب مبراست و خيلى هم جوان نيست كه بىتجربگى او مايهء زحمت ملت بشود ؛ ولى خواص كه باخلاق مظفر الدين شاه آشنا بودند به اين بيانات پوزخندى زده چيزى نميگفتند . درهرحال شاه از تبريز حركت نميكرد ، اين توانى و تراخى براى چه بود ؟ آن روزها كسى نميدانست ؛ ولى بعدها كه باخلاق خرافات - پسند اين شاه برخوردند ، معلوم شد اعليحضرت همايون شاهنشاهى بمناسبت نحوست عدد سيزده نميخواهد در سال 1313 كه 13 دو آتشه است ، بر تخت سلطنت جلوس كرده باشد و اين همه تأنى براى آنست كه ماه محرم 1314 نزديك شود و عذرى براى تأخير تاجگزارى پيش بيايد . به همين نظر زودتر از 24 ذيحجهء 1313 وارد پايتخت نشد و در ربيع الاول تاجگزارى كرد . ميرزا رضا را هم بعد از تاجگزارى اعدام كردند .\r\nولى بعد از تاجگذارى رسمى هم ، از اصلاحات خبرى نيست و در به همان پاشنهء\r\n\r\n","description":"","footnote":"","page_name":" 9 ","page_number":21},
  {"content":"\r\n\r\nناصر الدين شاهى ميگردد « 1 » . باوجود اين در رياست آبدارخانه و قهوه‌خانه و آشپزخانه و صندوقخانه و فراشخانه تغييراتى حاصل شد و آبدار و قهوه‌چى و ناظر و صندوقدار وليعهدى به اين كارها گماشته شدند .\r\nاگرچه در اين نقل و تحويل ، آبدارخانه و صندوقخانه از كس‌وكار اتابك اعظم منتزع شد ولى فراشخانه و آشپزخانه و قهوه‌خانه را هم از رؤساى سابق آنها كه از پارتى نايب السلطنه بودند گرفتند و اجمالا براى اتابك اعظم كه اين لقب را هم تازه شاه به او داده بود وهنى حاصل نشد سهل است ، شاه پيشنهادهاى او را راجع به همه كس و بهر كار بدون هيچ چون‌وچرا ميپذيرفت . از جمله مأموريت امين الدوله به سمت پيشكارى محمد على ميرزا وليعهد بآذربايجان بود كه امين السلطان به خيال دور كردن اين كانديداى صدارت از دسترس ، پيشنهاد كرد و شاه هم پذيرفت و امين الدوله بعد از مدتى خانه‌نشينى كه جز نانخانهء وزارت پست كارى نداشت با دنبالهء مفصل به اين مأموريت رفت .\r\nامين السلطان ميدانست كه بايد دل اطرافيان شاه را بدست آورد ، بنابراين از كار دادن به تركها و هركس از فارسها كه طرف علاقهء شاه واقع ميشد مضايقه نميكرد . چنان كه نصرت السلطنه دائى شاه را بحكومت و مستشار الملك پسر عموى ما را هم كه بمناسبت طول خدمت خود در آذربايجان نيمچه ترك محسوب ميشد ، به سمت وزارت تهران برقرار كرد حتى اگر احساس ميكرد كه كار يكى از پارتىها سهل است بستگان خودش هم طرف توجه مخصوصين شاه است مقاومتى نشان نميداد . ولى تركها كه مىخواستند خيلى زودتر همه‌كاره و داراى همه چيز شوند با كمال بيحوصلگى و باميد موقع مناسبت‌تر روز ميشمردند .\r\nعامهء مردم كه بانتظار اصلاحات بودند بناى غرغر گذاشتند . بعضىها هم ميگفتند شاه مشغول مطالعه است ، يك دفعه نميشود كارها را درهم ريخت . عنقريب نتيجهء مطالعات و نقشهء اصلاحات را خواهيد ديد . ماه ربيع الثانى و جمادى الاولى هم گذشت ، باز هم خبرى نشد و كار باشعار عاميانه كه بچه‌ها در كوچه‌ها ميخواندند نيز رسيد .\r\n آبجى مظفر آمده * با تركاى . . . آمده\r\nدر در در شا ببين * امير بهادر شا ببين\r\nظر ظر ظر شا ببين * شازدهء ناظر شا ببين « 2 » \r\n\r\nعزل اتابك اعظم\r\nدر ماه جمادى الثانيه ، دستخط عزل امين السلطان از صدارت صادر و وزيران جديدى بشرح ذيل تعيين شدند :\r\nمخبر الدوله وزير داخله\r\nشيخ محسن خان مشير الدوله وزير امور خارجه\r\n\r\n\r\n","description":"","footnote":"\r\n( 1 ) - خوانندهء عزيز اگر درهاى پاشنه‌دار قديم را كه در آنها پاشنه كار لولاى امروز را ميكرد ديده باشد ، بمعنى اين تعبير پى ميبرد و درهرحال گشتن در بپاشنهء سابق كنايه از عدم تغيير اوضاع است .\r\n( 2 ) - از اين منظومهء عاميانه يك شعر ديگر هم در نظر من مانده است كه با اينكه جنبهء ادبى آن خيلى زياد است ، چون راجع بيكى از زنهاى محترم مظفر الدين شاه مىباشد ، باحترام بازماندگان اين خانم از آوردن آن در اينجا خوددارى شده است .\r\n","page_name":" 10 ","page_number":22},
  {"content":"\r\n\r\nفرمانفرما وزير جنگ\r\nنظام الملك ، وزير لشكر سابق ، وزير ماليه\r\nصنيع الدوله ، پسر مخبر الدوله و داماد شاه ، وزير خزانه\r\nمشير الملك ، ميرزا نصر اللّه خان نائينى معاون وزارت خارجه ، وزير لشكر\r\nو براى ساير وزارتخانه‌ها ، از قبيل تجارت و فوائد عامه و گمرك هم كه رديف الوزاره بودند اشخاصى معين گشتند . كار بناخانه هم بميرزا محمود خان بروجردى حكيم الملك معروف محول و بلقب وزير ابنيه سرافراز گشت . اتابك اعظم با دنباله‌هاى خود همه از كار خارج و محل براى تركهاى بيحوصله فراوان شد . هركس بكارى مشغول گرديده عين الدوله مير اخور شد ، سلطان عليخان امين بقاياى آذربايجان هم وزارت بقايا يافت و هريك در قلمرو خود مثل مردمان قحطىزده كه بسفرهء طعامى برسند ، مشغول عمليات شدند .\r\nمؤسس اين كابينه عبد الحسين ميرزاى فرمانفرما ، پسر فيروز ميرزا فرمانفرماى اسبق بود كه بعد از فوت برادرش عبد الحميد ميرزا فرمانفرما والى كرمان به اين لقب ملقب شده و لقب نصرت الدوله را براى پسرش فيروز ميرزاى ثانى فرمان صادر كرده است .\r\nفرمانفرما داماد مظفر الدين شاه و خواهرش حضرت عليا زن مظفر الدين شاه و از مدتى پيش در تبريز بود و يكى از مبرزين تركها بشمار ميآمد .\r\nامين السلطان به اختيار خود بقم مهاجرت كرد و در عماراتى كه شايد براى همين پيش‌آمدها ساخته بود مقيم شد . امين الملك را براى پس دادن حساب خزانه ، يا بهتر بگويم براى دوشيدن در تهران نگاه داشتند . اول كارى كه تركها كردند ، هجوم بخزانهء اندرون بود ولى بر خلاف انتظار در آنجا جز دويست هزار سكهء دو اشرفى و مقدارى صندلى شكسته كه روكش طلا داشت و چند قاب و قدح طلا « 1 » چيزى گير نياوردند ، اين پولها هم بعنوان مواجب عقب افتادهء قشون ، نصيب وزير جنگ شد .\r\nاز يغماى خزانه كه فارغ شدند بامين الملك پرداختند ، بعنوان گرفتن حساب انواع فشار را بر او وارد كردند ، حتى بصير السلطنهء آلان بر اقوشى كه از طرف دربار محصل حساب او بود ، روزى چوب و فلك خبر كرده ، ميخواسته بدبخت را كه مريض هم بوده است به چوب و فلك ببندد . حاجى محمد حسن كمپانى امين الضرب هم از اين نمد كلاهى برد و در مقابل خسارتى كه از پول سياه بمردم زده بود ، خود و پسرش حاجى حسين آقا امين الضرب ثانى حبس شدند و بشكنجه چهار صد هزار تومان جريمهء پول سياه را دادند . « 2 »\r\nبعد بخالصجات پرداختند ، فرمانفرما يافت‌آباد را كه هزار تومان و هزار خروار جمع خالصگى داشت و پشت دروازهء تهران واقع است ، بده تومان و ده خروار جمع اربابى فرمان\r\n\r\n\r\n","description":"","footnote":"\r\n( 1 ) - اين قاب و قدحها ، از حيث ساخت چيز ظريفى بوده كه شكستن و پول كردن آن مايهء تأسف شد . مظفر الدين شاه مرد عوامى بود ، همين كه به او ميگفتند ساختن ظروف طلا حرام و شكستن آن مايهء خير آخرت است ، بيچاره تن درميداد .\r\n( 2 ) - حاجى حسين آقا تا دم مرگش مطالبهء بىمصرف خود را از اين چهار صد هزار تومان از دست نميداد ، در صورتى كه همكارها و هم‌مسلكهاى حزبى او هم به اين مطالبهء بى مورد ميخنديدند .\r\n","page_name":" 11 ","page_number":23},
  {"content":"\r\n\r\nصادر كرد . حكيم الملك فيلستان ورامين و خانهء خيابان الماسيه را بهمين‌طورها مالك شد .\r\nهرجا ده خالصهء كم‌خرج پردخلى بود ، فرمان مالكيت صادر كردند ؛ چنان كه فريمان خراسان با دو هزار و چهارصد تومان خالصگى كه عشر عايدى آن بود ، گير حكيم الملك آمد و بعدها با تقلب و حك حاشيهء فرمان « 1 » به عين الدوله منتقل و بالاخره جزو املاك اختصاصى شاه سابق اعليحضرت رضا شاه پهلوى گرديد .\r\n\r\nبيحالى مظفر الدينشاه\r\nخوانندهء عزيز توجه دارد كه در اين عمليات اسمى از مظفر الدين شاه نمىبريم . جهتش اين است كه اين پادشاه ضعيف النفس‌تر از آن بود كه اهل حل و عقدى باشد يا به كسى تعدى كند يا سطوتى نشان بدهد ، آدم بسيار خوب و پادشاه بسيار بدى بود . عده‌اى از اهل دبهء تبريز دور او را گرفته بودند و شاه را بتفريحات سبك كه هيچ در خور مقام سلطنت نبود مشغول ميداشتند ، مثلا يكى را تنه زده بحوض ميانداختند ، وقتى بيرون ميامد ادعا ميكرد هزار تومان اسكناس در بغلش بوده آب‌برده است ، با صدور يك برات خلعت جبهء ترمهء شمسهء مرصع دعواى مؤمن صلح ميشد .\r\nناصر الدين شاه گاهى براى تفريح و زمانى براى انتخاب گردن‌بند و تسبيح ، امر ميداد كيسهء بيست و چهار منى مرواريدى كه در خزانهء اندرون بود بيرون ميآوردند ، روى اين كيسه سفره‌اى از تافتهء مشكى گذاشته و سر آن بمهردستى شاه مهر بود ، بعد از وارسى مهر امر ميداد سر كيسه را باز ميكردند ، سفرهء تافته را ميگستردند ، محتويات آن را ميان سفره ميريختند ، بعد از تماشا يا انتخاب تسبيح يا گردن‌بندى كه براى هديهء يكى از ملكه‌هاى اروپا لازم داشت ، يا اضافه كردن مرواريد تازه‌اى كه از سواحل خليج فارس براى او هديه آورده بودند ، سر كيسه را با مهردستى خود مهر ميكرد و كيسه را بخزانه ميفرستاد . تركها از اين رويهء شاه سابق خبردار شدند ، شاه را واميداشتند كيسهء مرواريد را ميخواست ، محتويات آن در سفره پهن ميشد ، شاه دانه‌هاى درشت آن را جدا ميكرد و بسر پيشخدمتها نشانه ميزد آنها هم از خوردن اين تير قيمتى خيلى دردشان ميآمد ، شكلك ميساختند و ميمون بازى در ميآوردند كه شاه نشانه زنى خود را تكرار كند و آنها بجاى يك تير ، هريك پنج شش تا از اين تيرهاى شاهانه بخورند و يك مشت از اين قماش كارها كه اكثر آنها قابل نوشتن نيست .\r\nاعليحضرت شاهنشاهى يا ناخوش بود حكيم الملك او را ميدوشيد يا سلامت بود خلوتيان با اين بازيهاى خنك او را مشغول ميداشتند . وقتى هم كه ميخواست رو به خدا برود سيد بحرينى حاضر بود و براى او روضه ميخواند . اگر گاهى رعد و برق و طوفانى پديدار\r\n\r\n\r\n","description":"","footnote":"\r\n( 1 ) - مظفر الدين شاه بدستخط خودش در حاشيهء اين فرمان قيد كرده بود كه اين ده مادام الحيات ملك حكيم الملك باشد . سواد اين فرمان با اين حاشيه در خانوادهء ما ضبط است . بعدها كه اين ملك دست بدست گشت و به عين الدوله رسيد ، اين آقا بعد از مشروطه براى روز مبادا شرح حاشيه را حك كرد . اين كار در عدليه پرونده‌اى هم دارد كه گويا عين الدوله اعتراف هم به اين قضيه نموده است و درهرحال سواد فرمان با شرح حاشيه در خانوادهء ما موجود مىباشد .\r\n","page_name":" 12 ","page_number":24},
  {"content":"\r\n\r\nميشد ، جاى او در پوستين آقاى بحرينى كه به زودى بخرقهء خز مبدل گشت بود و نان سيد بروغن ميافتاد . فارس‌ها هم همين كه دانستند پهناى كار از چه قرار است همرنگ جماعت شدند ، شنبل « 1 » بازى در خلوت شاه رواج پيدا كرد . همگى از ترك و فارس با اين بازيها داراى كالسكه و درشكه و اسبهاى روسى شدند و خانه‌هاى آبرومند با مبل و اثاثيهء عالى ترتيب دادند .\r\nخلاصه اينكه ، حد و سديكه در اواخر ناصر الدين شاه بسعى و همت امين السلطان لق شده و از قوت افتاده بود يكباره از بين رفت ؛ بحديكه ميرزا سيد مهدى حكيم كه كارگزار آذربايجان شده بود اصرار داشت كه وزير امور خارجهء آذربايجان ملقب شود . يقينا پيشنهادهاى آن مرحوم در اين زمينه در آرشيو وزارت خارجه موجود است كه با كمى تفحص ميتوان اين شاهكار جاه‌طلبى و بىلجامى را كه در حقيقت معناى آن تجزيهء آذربايجان از مركز است بدست آورد . كار بخشش دولت به اين و آن به جائى رسيد كه عيش‌آباد ، جنب عشرت‌آباد ، بموجب دستخط شاه به پسر رقاض يهودى واگذار شد . منتهى امين السلطان در دورهء صدارت بعدش از اجراى آن خوددارى كرد . دستخط بخشش فيروزآباد ، جنب حضرت عبد العظيم ، به سيد ايروانى هنوز البته در دست او باقى است . اجمالا هركس با اين شاه ضعيف النفس سروكار پيدا ميكرد ، اعم از صالح و طالح از مقام و منصب و انعام و خلعت و خالصه حتى گردشگاهها و خانه‌هاى سلطنتى بمورد و بى مورد و بدون مضايقه برخوردار ميشد . عملهء خلوت او بعد از آنكه ريشهء هرچه در دسترس بود از غث و سمين درآوردند ، شاه را به پيدا شدن گنج در كشور شاهنشاهى دل‌خوش و اميدوار ميكردند و اقبال او را بىزوال ميگفتند . نميدانم براى جامعه استبداد بىترس بدتر است ، يا دمكراسى بىتقوى . در دورهء مظفر الدين شاه بخصوص در اين چند ماهه كه ترك‌هاى لجام گسيخته مشغول عمليات بودند ، بىنظمى و هرج‌ومرج از امروز كه دمكراسى بىتقوى داريم ، هيچ عقب نبود .\r\n\r\nماده بعضو ضعيف ريخت\r\nتازه اتابك افتاده بود ، يكروز در شهر منتشر شد كه شاه مرده است .\r\nباز در دكانهاى نانوائى و رزازى و بقالى ازدحام شد . فرداى آن روز شاه بكالسكهء كروك خوابيده‌اى نشست و در يكى دو خيابان شهر گردش كرد كه مردم ببينند سرپرست ( ؟ ) آنها زنده است . عصرى هم سلامى خبر كرده و با حال ناخوش سلام را ورگذار نمود . اين انتشار را بكامران ميرزا نايب السلطنه برادر شاه نسبت دادند كه او بوسيلهء نايب هادى خان ، نايب فراش خانهء حكومتى تهران كه با شاهزاده سابقه داشته است ، اين شهرت را داده باشد . اگرچه براى اين امر مستند و دليلى در دست نداشتند و خيلى محتمل بود كه اينهم يكى از شاهكارهاى تركى براى گل‌آلود كردن آب باشد كه بهتر بتوانند ماهى بگيرند و به اين قصد شاه را از برادرش بيشتر جدا نمايند . درهرحال بشاهزاده چيزى نگفتند ولى نايب هادى خان را\r\n\r\n\r\n","description":"","footnote":"\r\n( 1 ) - در طفوليت من يك نفر مسخره در يك دسته مطرب يهودى كه به او « شنبله غوره » ميگفتند ديده بودم ، شنبل بازى بمعنى مسخرگى است ، من ريشه‌اى براى اين لغت نديده و نميدانم شنبل از اين شنبله‌غوره مشتق شده است يا اين شنبله غوره از شنبل ؟\r\n","page_name":" 13 ","page_number":25},
  {"content":"\r\n\r\nمهار كردند و در شهر گرداندند تا عبرت ديگران شود .\r\n\r\nوزارت اعظم امين الدوله\r\nعمر وزارت داخلهء عليقلى خان مخبر الدوله به جهت درازى عمر خود او كوتاه بود . در زمستان ، بعد از دو سه ماه وزارت پيرمرد بدرود زندگى گفت و اين كابينهء بىنخست وزير كه در حقيقت رياست نفوذى و معنوى و سنى آن با او بود ، بيشتر دچار وهن گرديد . از طرف ديگر فارسهائى كه در اين كابينه بودند ، از رفتار فرمانفرما مستأصل شدند . اين وزير جنگ هرچه ميخواست ميكرد و رشته‌هاى همه را با دستخطهاى شاه كه در كمال سهولت ميتوانست صادر كند ، پنبه مينمود . بنابراين وسائلى انگيختند و بعرض شاه رساندند كه امر كشور بىصدر اعظم مقتدر نميگذرد و براى اين كار امين الدوله را صلاح دانستند .\r\nبعد از عيد نوروز او را از تبريز احضار كردند ، بتهران كه رسيد دستخط وزير اعظمى او صادر شد .\r\nانتخاب امين الدوله موجب اميدوارى اصلاح‌طلب‌ها گشت و مردم تا اندازه‌اى از تشويش و اضطراب هرج‌ومرج سابق بيرون آمدند متانت وزير اعظم اقتضا داشت كه وزراء را مانند سابق بر سر كار باقى بگذارد و از هريك ببرويگى مشاهده كرد تغييرش بدهد بنابراين در افراد وزراء تغييرى حاصل نشد .\r\n\r\nدفن جنازهء شاه سابق در شاه عبد العظيم\r\nامين السلطان تهيهء دفن شاه را در حضرت عبد العظيم ، بساختن مقبرهء خاصى براى او ديده و تمام وسائل و مقدمات را تدارك كرده بود « 1 » .\r\nبعد از رفتن او البته نبايد از چپوچيهاى حول‌وحوش منتظر بود كه در اين مشروع اقدامى كنند . هفدهم ذيقعدهء 1314 كه روز سال فوت شاه بود نزديك ميشد . امين الدوله اينروز را براى رساندن\r\n\r\n\r\n","description":"","footnote":"\r\n( 1 ) - اين مقبره از مقبرهء حاجى ملا على كنى و مقبرهء جيران و يكى دو اطاق ديگر كه بمنزلهء قهوه‌خانه و آبدارخانهء اين مقبره‌ها بود ساخته شده و سنگ مرمر روى قبر را از يزد بتهران آورده‌اند . خوانندهء عزيز ممكن است فكر كند كه در آنوقت كاميونهاى ده بيست تنى امروزه هنوز بايران نيامده بود با چه وسيله‌اى اين سنگ را حمل كرده‌اند ؟ سنگ را روى تيرهاى كوتاهى مىانداختند و از عقب عمله‌ها با فشار بدن خود كه به سنگ وارد ميكردند سنگ را با تيرهاى زيرش مىغلطانيدند بطوريكه تيرهاى زير سنگ كار عراده را صورت ميداد . هرچه از تيرها از عقب از زير سنگ بيرون مىآمد بجلو انتقال مييافت البته صد ذرعى كه به اين كيفيت سنگ را مىپيمود تيرها يكى بعد از ديگرى از كار مىافتاد و بايد با استفاده از تيرهاى نويكه همراه داشتند ، تيرهاى شكسته را بمرور عوض كنند . عملهء اين كار را بايد دهات عرض راه و دهات مجاور راه بيندازند حاكم يزد بايد سنگ را به اين زحمت از خاك خود بيرون كرده به خاك اصفهان برساند ، حاكم اصفهان و كاشان و قم هريك در نوبت خود همين عمل را مجرى دارند . حساب اينكه اگر ميخواستند كرايه و به عمله مزد بدهند خرج حمل اين سنگ چقدر ميشد ، البته محاسب دقيق لازم دارد كه من اين كاره نيستم و شايد محاسبين كهنه‌كار هم تا قدرى اين كار را نكنند و مثلا يك سنگ به اين قطر و قواره را يكى دو كيلومتر با اين كار ابزار حمل ننمايند ، واحد حساب را نتوانند پيدا كنند .\r\n","page_name":" 14 ","page_number":26},
  {"content":"\r\n\r\nباقيماندهء « 1 » شاه سابق بخوابگاه ابدى مناسب دانست .\r\nدر روز مقرر ، ارابهء مجلل بسيار بزرگى « 2 » با هشت اسب سفيد دم قرمز در تكيهء دولت ايستاد ، جمعى از شاهزاده‌ها جنازه را بدوش گرفته بارابه نقل كردند ، سواران كشيكخانه و افواج پادگان مركز با موزيك جلو افتادند ، در دنبال اين ارابه عمارى كوچكى با روپوش زردوزى مشكى به دو قاطر بسته شده در حركت بود ، تمام رجال و وزراء و اعيان ، پياده بدنبال جنازه به راه افتادند ، تا سه راهى خيابان برق‌ورى امروزه همگى پياده آمدند ، در اينجا بر اسبهاى خود كه قبلا به اين محل فرستاده بودند سوار شدند و موكب را تا شاه عبد العظيم تشييع كردند . در آنجا جنازه را با عمارى كوچك كه براى همين مقصود دنبال ارابه انداخته بودند ، بر دوش شاهزادگان به مقبره نقل كردند و مراسم تدفين با آداب مذهبى به عمل آمد .\r\nنظم و ترتيبى كه در اين تشييع وجود داشت ، مردم حقا از اثر دستورات وزير اعظم دانستند و بنظم آيندهء كشور بيشتر اميدوار شدند . فقط چيزى كه مايهء زحمت بود گرد و خاك زياد معبر موكب بود كه باوجود آب پاشى زيادى كه سپورها و عملهء احتساب با مشكهاى خود ميكردند اثرى نميكرد .\r\n\r\nتغييرات در افراد وزراء\r\nمعلوم بود فرمانفرما زودتر از همه توى خشتها دويده ، وسيله براى تغيير خود بوزير اعظم ميدهد . بايد اين خاصيت را در مظفر الدين شاه تصديق كرد كه وقتى كار را به كسى واميگذاشت منويات او را ولو بر خلاف ميل خود مجرى ميكرد . فرمانفرما بتقرب خود مغرور بود و تصور ميكرد كه با امين الدوله هم ميتواند مانند مخبر الدوله پيرمرد هشتاد و چند ساله بازى كند يكى دو فقره سرسم « 3 » عمدى مرد آزما « 4 » رفت . امين الدوله بشاه عرض كرد « بين ما دو نفر هريك را رأى ملوكانه اقتضا كند انتخاب فرمايند » شاه متقاعد\r\n\r\n\r\n","description":"","footnote":"\r\n( 1 ) - باقىمانده كه كنايه از جسد بيروح و ترجمه از اصطلاح فرانسه است ، بخصوص در مواردى كه جسد را امانت گذاشته و از آن كسر شده باشد ، بعقيدهء من خوب استعاره و اقتباسى است .\r\n( 2 ) - اين ارابه يكى از ترامواهاى اسبى بود كه چرخهاى آن را عوض كرده و در چهار ديوار و سقف آن هم تغييراتى كه براى جنازه مناسب باشد داده بودند .\r\n( 3 ) - سرسم رفتن معنى آن معلوم است ، اسب و قاطر و الاغ سرسم ميروند و بطور استعاره و براى تمسخر كردن عاملى بىكفايت يا حقه بازى كه باشتباه يا عمد كار خلافى مرتكب شود ، اين كنايه را به كار مىبندند . اگر اشتباهى نباشد و مؤمن براى اجراى منويات خود خويش را نفهم جلوه بدهد با اضافه كردن كلمهء عمدى دنبال آن عموميت نفهمى را ميتوان تخفيفى داد . البته فرمانفرما زيرك‌تر از آن بود كه از راه نفهمى سرسم برود و در حقيقت اين سرسمها را براى تجربه و اندازه گرفتن پشم كلاه وزير اعظم ميرفت . كلاهش پشم ندارد هم كنايه از بىعرضگى صاحب امر است .\r\n( 4 ) - « مردآزما » كنايه از كاريست كه براى امتحان و آزمايش كفايت و برش صاحب كار براى او پيش مىآورند . اعضاى كهنه‌كار ادارات پرونده‌هاى مردآزمائى دارند كه در همان چند روز اول به دم رئيس يا وزير كهنه‌كار ميدهند .\r\n","page_name":" 15 ","page_number":27},
  {"content":"\r\n\r\nشد ، ولى داماد شاه آن هم مرد به اين فعالى و پشت‌هم‌اندازى را نميشد در مركز بيكار بگذارند او را بيشتر به قصد تبعيد بايالت فارس فرستادند . وزارت جنگ ، گير سيف الملك وجيه اللّه ميرزا امير خان سردار پسر عضد الدوله كه برادرش عين الدوله از مبرزين تركها بود آمد .\r\nاين شاهزاده با اينكه از خانوادهء سلطنت بود خوانا و نويسا نبود ولى در عوض بسيار باهوش و زرنگ و كاردان و با كفايت بود ، همه چيز را در حافظه نگاه ميداشت و واقعا از اشخاصى بود كه بيسوادى سكته‌اى به كار ادارى آنها نميآورد .\r\nبعد از چند ماهى كه امين الدوله لقب صدارت هم گرفته بود ، نوبت تغيير نظام الملك وزير ماليه رسيد . اين وزير با اينكه شوهر خواهر امين الدوله بود با او ضديت ميكرد و اساسا هم لايق اجراى نقشهء مالى كه صدراعظم در نظر داشت نبود . مثل جدش ميرزا آقا خان به حرف و تظاهر بيشتر از عمل معتقد بود در صحبتهاى خود قلمبه گوئى و شاه‌اندازى زياد داشت ، شايد ذكر پاره‌اى از آنها و جواب اطرافيانش روحيهء او را بيشتر ظاهر كند .\r\nدر وزارت ماليه راجع به قيمت قصيل براى مالهاى دولتى مذاكره بوده است كه آيا قيمتى كه در برات نوشته شده است صحيح است يا خير ؟ وزير ماليه ، محمد رضا خان پيشكار خود را احضار مىكند و با اين عبارت از او ميپرسد « عليق اصطبل كالسكه خانهء ما را از بابت قصيل از قرار خروارى چند ابتياع ميكنيد ؟ » محمد رضا خان جواب ميگويد « قربان ! خروارى هشت قران ميخريم و يك تومان پاى ديوان ( ؟ ) حساب ميكنيم » بالا بردن مقام دستگاه حضرت اشرف وزير ماليه ، بطوريكه به آن ديوان اطلاق شود از طرف پيشكار كهنه‌كار با وجود اعتراف بدزدى ، نظام الملك را شيخ كرد « 1 » و گفت « آفرين ، آفرين ، هزار آفرين بر راستى و راستگوئى تو ! »\r\nدر صحبت‌هاى عادى هم سعى ميكرد صنايع بديعيه به كار برد ، روزى بين منشى باشى او با يكى از ارباب‌رجوع‌ها كه زود راه انداختن او طرف توجه وزير بود يكى دو كلمه ردوبدل مىشود ، منشى باشى بعلامت نارضامندى از او قلم خويش را بر زمين ميگذارد و از نوشتن حكم و راه انداختن او توانى مىكند ، نظام الملك با تشدد خطاب بمنشى كرده ميگويد « معزز السلطان تعرض ميكنى ؟ » ميگويد : « خير اعراض از او ميكنم . » وزير جواب ميگويد « مگر نميدانى كه اعراض از او بمنزلهء اعتراض بر من است ؟ » « 2 »\r\nيكى از لشكر نويسها « 3 » ميگفت سر سفرهء دفتر لشگر نشسته بوديم نظام الملك محمد -\r\n\r\n\r\n","description":"","footnote":"\r\n( 1 ) - شيخ كردن كنايه از گول كردن و فريب دادنى است كه بوسيلهء حرفهاى چرب و نرم و تملق‌آميز به عمل آيد . شايد اين كنايه از حكايت آخوند مكتبدار و شاگردهايش كه در مثنوى مولوى به آن تمثيل شده است ، اتخاذ شده باشد . درهرحال اين كنايه در اين سى سالهء آخرى رايج شده است پدران ما با وجود اينكه بيشتر از ما مثنوى ميخوانده‌اند اين كنايه را به كار نبرده‌اند .\r\n( 2 ) - اين جمله و جملهء قصيليه را من از مرحوم ميرزا محمد على خان مستوفى فارس كه مرد دقيق راستگوئى بود شنيده‌ام و چون خود آنمرحوم در مجلس حاضر بوده است ، مثل آنست كه من خودم در آن مجلس بوده‌ام و كلمه به كلمه از نظام الملك شنيده‌ام ، تو گوئى كه گوشم بر آواز اوست .\r\n( 3 ) - مرحوم ميرزا محمود خان موقر الدوله .\r\n","page_name":" 16 ","page_number":28},
  {"content":"\r\n\r\nرضا خان را احضار كرده گفت : « خلعتى به آشپز شعبان خان ( مقصود ناظر آشپزخانه است ) بدهيد كباب امروزش خيلى خوب است ، ساك ديشبش هم در نظاميه خوب بود » .\r\nبعد از وزارت ماليه و يكى دو سال خانه‌نشينى والى فارس شد ، بعد از ورود به شيراز روزى را براى شرفيابى اعيان شهر معين كرد ، در تالار بزرگ ايالتى و صدر مجلس جلوس نمود ، وقتى مجلس غاص باهلش شد ، محمد رضا خان با مسند مخمل مشكى مرواريد دوز كه تا كرده و به روى دست انداخته بود وارد شد ، تعظيم سجود مانندى كرد ، حضرت اشرف پرسيد : « هان ؟ محمد رضا خان ! چيست ؟ جواب گفت قربان « مسند جدت را آورده‌ام » .\r\nنظام الملك گفت « اين تشريفات چه لازم است ؟ » محمد رضا خان جواب گفت « استدعا دارم ، افتخار پهن كردن اين مسند را از خانه‌زاد دريغ نفرمائيد » ، نظام الملك گفت « براى خاطر تو اين زحمت را قبول ميكنيم » از جا برخاست ، همه برخاستند ، پيشكار متملق مسند را پهن كرد ، حضرت اشرف بر آن قرار گرفت و سايرين حيرت‌زده سر جاى خود نشستند .\r\nالبته امين الدوله نميتوانست منويات مالى خود را بتوسط كسى كه داراى اين قبيل افكار است اجرا كند . ابو القاسم خان نوهء محمود خان ناصر الملك را كه بعد از جدش بلقب او ملقب شده بود ، براى اصلاح ماليه بكمك خود طلبيد . ناصر الملك شعبهء حقوق دانشگاه اكسفرد را تمام كرده و مردى دانشمند بود و از هر حيث براى وزارت ماليه برازندگى داشت . امين الدوله در پاره‌اى وزارتخانه‌هاى ديگر هم اگرچه اهميتى نداشتند تغييراتى داد و مشغول اجراى نقشه‌هاى اصلاحى خود گرديد . تركها هم چون ديگر چيزى براى يغما و چپو باقى نگذاشته بودند ، به همان دخل‌هاى عادى از كارهائى كه دست‌وپا كرده بودند قانع و منتظر شدند كه صدراعظم راههاى تازه‌اى براى دخلهاى كلى آنها باز كند .\r\n\r\nاقدامات فرهنگى امين الدوله\r\nيكى از منويات امين الدوله كه باجراى آن هم موفق شد ، تأسيس مدارس جديد و اول قدمى كه در اين راه برداشت ، دائر كردن مدرسه‌اى در جنب پارك خود باسم رشديه بمديريت ميرزا حسن كه بواسطهء همين شغل معروف به رشديه گشت بود . در سردر اين مدرسه حديث شريف نبوى « انا مدينة العلم و على بابها » را بمناسبت اسم صدراعظم نوشتند ، واقعا هم بعد از امير نظام على امين الدوله را بايد باب معلومات جديده در ايران دانست ، زيرا گشايش همين يك مدرسه و تشويقى كه صدراعظم از اين عمل كرد ، مردمان دانش دوست و دار الفنون ديده‌ها را بر آن داشت كه در اين مشروع از صدراعظم تقليد كنند و مدارس ملى دائر نمايند . البته اين مدارس نقص زياد داشت زيرا محل آن جز خانه‌هاى اجاره‌اى كه براى اين كار ساخته نشده بود ، نبود و معلمين آن غير از آخوندهاى مكتب‌دار و خانه‌هاى اعيان و پاره‌اى از شاگردان دار الفنون كه در اين اواخر سطح دانش آنها انحطاط زيادى پيدا كرده بود ، نبودند . چنان كه تعليم هجاى الفبا در اين مدارس يكجور نبود و هريك طرز خاصى داشتند و رويهء متحد الشكلى در بين نبود . مدرسه‌دارها بمناسبت داوطلبانى كه پيدا ميكردند ، كلاس يك و دو و سه و بالاتر براى مدرسهء خود دائر مينمودند\r\n\r\n","description":"","footnote":"","page_name":" 17 ","page_number":29},
  {"content":"\r\n\r\nو گاهى كتابهاى مشكل فارسى و حتى زبانهاى خارجى را در كلاسهاى دو و سه تدريس ميكردند . ولى با همهء اين منقصتها سد شكسته و راه باز شده بود و كم‌كم اين نقائص رفع ميشد . در كشور ما تقليد خيلى كار مىكند ، همانطور كه گاهى اين تقليد مضارى دارد ، اكثر منافعى هم دارد . بعضى از روى دانش دوستى و برخى از روى تقليد و عده‌اى از راه كسب معيشت بمدرسه‌دارى مشغول شدند .\r\nماهى نميگذشت كه يكى دو تا از اين مدارس جديد باز نشود ، مردم هم اقبال زيادى نشان ميدادند و تمام طبقات بچه‌هاى خود را به اين مدارس ميفرستادند . چيزى نگذشت مكتب خانه‌هاى سر گذرها و مكتب خانه‌هاى اعيان همه بسته شد و مدارس جديد جاى آن را گرفت . بر اثر همين اقبال عمومى بود كه مردمان دانشمند مانند آقاى عبد العظيم قريب بدون هيچ تشويق خارجى به نوشتن كتابهاى آموزشى مانند دستور زبان فارسى كه تا اينوقت هيچ تدريس آن معمول نبود ، پرداختند يا كتابهائى مانند فرائد الادب ايشان ساخته و پرداخته آمد و ايالات هم بتقليد مركز دست‌بكار شدند و كار تعليمات جديد خودبخود به راه افتاد .\r\n\r\nتاسيس روزنامه‌ها و انتشار كتب مفيد\r\nميدانيم تأسيس روزنامه در اين كشور از كارهاى ميرزا تقيخان امير نظام است كه روزنامه‌اى باسم وقايع اتفاقيه كه بعد روزنامه ايران جاى آن را گرفت ، دائر كرده است . اين روزنامه در حقيقت ارگان دولت و روزنامهء رسمى بوده كه مطالبى كه دولت ميخواسته است به اطلاع عموم برساند ، بوسيلهء آن ميرسانده است . يكروزنامه ديگر هم باسم روزنامهء اطلاع بعد از اين به راه افتاده است كه مطالب علمى و اخلاقى و نرخ خواربار در ميدان و از اين قبيل چيزها در آن مندرج ميشده و در حقيقت جنبهء ملى داشته است . گاهى در روزنامهء ايران صورت رجالى را كه طرف توجه و التفات شاه واقع ميشدند ، يا بامتيازى نائل ميآمدند ، نيز ميكشيدند . از 1300 ببعد كه روزنامهء ماهيانه و مصورى باسم شرف به راه افتاد ، روزنامهء ايران به حال سابق برگشت و كارش منحصر باخبار دولتى گرديد . حاجت بذكر نيست كه اين سه روزنامهء هفتگى و ماهيانه چيزى كه چشم و گوش مردم را باز كند نداشته آنچه را دولت صلاح ميدانسته است در آنها درج ميكرده‌اند .\r\nدر اواخر دورهء ناصر الدين شاه روزنامهء فارسى بمديريت محمد طاهر اصفهانى باسم اختر بطور ماهيانه در استانبول منتشر ميشده كه مطالب تازه‌ترى از اوضاع جهان غير از ايران و گاهى نقادى جزئى از اوضاع ايران داشته كه هروقت زياده‌روى در مندرجات آن ميديدند ، ورود آن را بايران قدغن ميكردند .\r\nناصر الدين شاه معلوم نيست در سفر آخرش باروپا چه ديده بود كه بر خلاف دورهء ميرزا حسين خان سپهسالار ، در اين اواخر از ورود هر دانش و بينش و هر چيز تازه‌اى بايران سخت جلوگيرى ميكرد شايد لژهاى فراماسون ملكم در ايران موجب پاره‌اى افكار جديد در نزد خواص شده و پاره‌اى از آنها را شاه شنيده و به اين جهت بود كه شاهى كه در چهل سال\r\n\r\n","description":"","footnote":"","page_name":" 18 ","page_number":30},
  {"content":"\r\n\r\nقبل دانشجو باروپا ميفرستاد ، در اواخر عمر خود از مسافرت سادهء افراد كشور باروپا هم جلوگيرى به عمل ميآورد سهل است ، اگر در روزنامهء منحصر بفرد فارسى چاپ استانبول هم چيزهائى كه سبب باز شدن چشم و گوش مردم شود مشاهده ميكرد ، ورود آن را به ايران قدغن مينمود .\r\nولى مظفر الدين شاه اهل اين افكار و پيش‌بينىها نبود . در حول و حوش او هم كسى كه بخواهد از اين راه در مزاج شاه نفوذى و براى خود مقامى دست‌وپا كند يافت نميشد .\r\nمردم كه طبعا در اين مدت ده بيست سالهء اخير از اوضاع اروپا چيزهائى از مسافرين شنيده و چشم و گوششان تا حدى باز شده بود ، همين كه عدم توجه شاه را به اين قدغن‌هاى معارفى و جلوگيرى دانش و بينش احساس كردند ، بجانب چيزهاى تازه و معلومات جديده هجوم آوردند و عدهء زيادى باروپا رفتند . خبر اين آزادى كه بخارج سرحدات رسيد ، ايرانيانى كه از مدتها پيش در خارجه رحل اقامت افكنده و قلم نويسندگى داشتند ، بشوق آمدند .\r\nروزنامهء حبل المتين كلكته ، روزنامهء ثريا و پرورش و حكمت در مصر و كتابهاى احمد و ساير رسائل طالبوف تبريزى مقيم قفقاز و بالاخره كتاب ابراهيم و از همه بالاتر خطابه‌هاى اقبال الدولهء هندى كه تمام در خارج ايران چاپ شده بود ، نتيجهء اين تغيير سلطنت گرديد .\r\nعربى دانها و فرانسه دانها هم مجلهء الهلال مصر و روزنامه‌هاى فرانسه را آبونه شدند ، هر هفته با پست مقدارى از اين وسائل دانش و بينش در ميان مردم منتشر ميشد ، صحبت در مجالس و محافل تغيير اسلوب داد ، ديگر مثل دورهء ناصر الدين شاه نبود كه كسى جرأت بيان اوضاع و ترتيبات اجتماعى و سياسى ملل و دول اروپا را نداشته باشد . هركس هرچه مىدانست بىپروا صحبت ميكرد ، اهل مطالعه كه سابقا جز كتب قديمه چيزى نميخواندند ، باخبر شدند كه خيلى مطالب خواندنى از قماش ديگر هم هست . خواندن كتاب‌هاى طالبوف و ابراهيم بيگ و خطابه‌هاى اقبال الدوله و مقالات روزنامه‌هاى چاپ خارج اعم از فارسى و عربى و فرانسه و انگليسى رواجى پيدا كرد و تحصيل زبان فرانسه يكى از لوازم تعليم و تربيت شد كه شاگردان دار الفنون به بچه اعيان‌ها تدريس مىكردند .\r\nبر اثر همين تغيير اوضاع بود كه قبل از وزارت امين الدوله ، روزنامهء تربيت بسعى و همت ميرزا محمد حسين خان فروغى ذكاء الملك در تهران به راه افتاد و هر هفته چهار صفحه با خط نستعليق و اسلوب ادبى زمانه منتشر ميشد . اين روزنامه از دولت نقادى نميكرد ، ولى همان مقالات ميرزا محمد على خان پسر ذكاء الملك كه از بهترين تحصيل كرده‌هاى دار الفنون بوده و از انگليسى و فرانسه ترجمه ميكرد و خود ذكاء الملك آنها را برشتهء تحرير در ميآورد و به آنها جان و روان ادبيات معمولهء زمان را ميبخشيد ، خيلى بدانش و بينش مردم كمك كرد . مثلا از كاراكترهاى لابروير كه بعدها بفرانسه هم آنها را خوانده‌ام همانها را فعلا در نظر دارم كه در ايندوره در روزنامهء تربيت به فارسى خوانده‌ام .\r\n\r\n","description":"","footnote":"","page_name":" 19 ","page_number":31},
  {"content":"\r\n\r\nگاهى هم ذكاء الملك قصائدى در مدح صدراعظم‌ها ميسرود و در آنها كارهائى كه آنها نكرده بودند ، براى تشويق به آنها نسبت ميداد و باصطلاح خود شير به پستان آنها ميآورد و در روزنامه منتشر ميكرد .\r\nاين روزنامه هم در كشور خيلى طالب داشت ، مخصوصا وقتى امين الدوله بر سر كار آمد ، قلم او هم آزادتر شده بود و چيزهاى جالبتر مينوشت . مطلع قصيده‌اى كه فروغى براى تهنيت وزارت اعظم امين الدوله گفته و در روزنامهء تربيت هم درج كرده بود ، اين شعر است :\r\n بهر صورت چه آسان و چه دشوار * همانا حق رسد آخر به حق‌دار \r\n\r\nنويسندهء كتاب ابراهيم بيك\r\nتاريخ انتشار كتاب ابراهيم بيك بعد از صدارت امين الدوله است كه شايد در اينوقت نويسنده مشغول مسوده كردن يادداشت‌هاى خود براى ساختن اين كتاب بوده است . اين نويسنده ابراهيم بيك ايرانى را در نظر آورده است كه در خارج ايران زائيده و تربيت شده و به قصد زيارت وطن عزيز بايران آمده و از روز عزيمت تا مراجعت بخانهء خود آنچه ديده است برشتهء تحرير درآورده و عادات و اخلاق و رويهء دستگاه دولت و كنسولهاى ايران در خارجه و خلاصه همه چيز كشور را نقادى كرده است .\r\nآقاى على اكبر دهخدا ميگويد : « من در سفر مهاجرت بمباران مجلس در استانبول بودم ، يك روز پيرمردى بديدن من آمد و خود را معرفى كرد و گفت : « من حاجى زين العابدين مراغه‌اى هستم ، از جوانى مراغه را ترك گفته و بقفقاز آمدم ، در آنجا روسى و فارسى را آموخته مشغول كسب شدم ، پس از مدتى محل كسب خود را به كريمه و يالتا بردم ، امپراطور اكثر سالها در زمستان مسافرتى بكريمه ميكرد و در قصر مخصوص به خود كه با دكان من چندان فاصله‌اى نداشت ، اقامت مينمود . يكروز امپراتريس بطور ناشناخت وارد مغازه حقير من شد ، با اينكه نشناختمش لازمهء ادب را بجا آوردم ، در سفرهاى بعد هروقت خانوادهء امپراتورى بقصر خود بكريمه ميماندند ، امپراطريس بدكان من سرى ميزد ، بطوريكه يكى از مشتريهاى دكان من شده بود ، همين موضوع سبب شهرت و بالا گرفتن كار من شد .\r\nبعد از چندى باستانبول آمدم ، كتاب ابراهيم بيك را نوشته بدون اسم منتشر كردم ، بعد از نشر آزادى همشهريهاى مقيم استانبول با اينكه همگى ميدانند كه نويسندهء اين كتاب منم به من حسد ورزيده انكار ميكنند . »\r\nبقدرى پيرمرد از اين حسد تبريزيها متأثر بود كه به من پيشنهاد ميكرد مسوده‌هاى قلم خوردهء كتاب خود را بياورد و مانند شاهد صادق مدعى نزد من بگذارد . من دلداريش دادم و گفتم : « در تهران نويسندهء اين كتاب حاجى زين العابدين مراغه‌اى يعنى شخص شما هستيد حسد عمواغلىها جائيرا نميگيرد . » واقعا هم همينطور است كه آقاى دهخدا به او گفته ، منهم آنچه شنيده‌ام همه كس نويسندهء اين كتابرا حاجى زين العابدين مراغه‌اى ميداند و هيچ معلوم نيست چرا آقايان تبريزيهاى مقيم استانبول با اين مرد شريف\r\n\r\n","description":"","footnote":"","page_name":" 20 ","page_number":32},
  {"content":"\r\n\r\nاينقدر عناد ميورزيده‌اند ، شايد علت آن مراغه‌اى بودن و تا حدى « ازگه « 1 » » بودن او بوده است .\r\nبالجمله بواسطهء اين مقدمات بود كه همه حتى علماى دينى هم نسبت بمدارس جديد حسن استقبال كردند . جناب آقاى محمد صادق طباطبائى رئيس فعلى مجلس شوراى ملى پسر آقا ميرزا سيد محمد مجتهد از نظامت مدرسهء اسلام استنكاف نميكرد و ميرزا ابراهيم لاريجانى خيال اجتهاد و درس حكمت و فقه و اصول را سر داده مدرسهء قدسيه باز ميكرد .\r\nتحصيل كرده‌هاى مدرسهء دار الفنون كه از بيكارى و بطالت بجان آمده بودند ، بدون نظر داشتن بماده در اين مدارس تدريس ميكردند . اين جوجه طلبه‌ها و علمازادگان و معلمين مدارس ملى همانها هستند كه در به دو مشروطه علمدار آزادى مىشوند و هريك در قسمت خود كارهائى خواهند كرد . در اين نهضت معلومات جديد ، زحمات افراد خانواده‌هاى هدايت بخصوص جناب حاجى مخبر السلطنه رئيس مدرسهء علميهء آن روز و اديب و مفتاح و فروغى و آقايان سعيد العلماء و مهندس بغايرى و عبد العظيم قريب و مرحوم ميرزا عبد الغفار خان نجم الدوله و برادرزادهء او مرحوم نجم الملك در خور تقدير است . اينكه از حاجى ميرزا يحيى دولت‌آبادى و محمود علامير احتشام السلطنه ذكرى نميكنم ، به جهت اينست كه تظاهر اين دو نفر در كار فرهنگ بيش از عملشان بود و اين كار را نردبان جاه‌طلبىهاى خود قرار داده بودند و همواره كرده‌هاى سايرين را پاى خود حساب ميكردند . اگرچه حاجى ميرزا يحيى مدرسهء ساداتى هم راه انداخت ، ولى در اينوقت هم همان شخص بود كه بعد از بيست سى سال ورزش فكر و تجربه چكامهء :\r\n در دنگ دنگ زنگ ساعت ، دو شش شمارى * انگشت نرمكى خورد بر درب خاكسارى « 2 » \r\nرا سروده است .\r\n\r\nاصلاحات مالى\r\nدورهء ده دوازده سالهء وزارت و صدارت امين السلطان نه‌چنان اوضاع مالى كشور را درهم و برهم كرده بود كه سررشته كردن آن كار آسانى باشد . اين يكى دو سال دورهء مظفر الدين شاه و هرج‌ومرج يكسال اخير تركها خرابى را از حد گذراند . براى ولايات هر سال لامحاله دستور العملهائى نوشته ميشد و فرد تفاوتى ( ترازنامه ) نسبت بعمليات سال قبل تنظيم ميگشت و اصول جمع و خرج و باقى در آنها رعايت ميشد . اگر مواجب بىاستحقاقى به كسى ميدادند ، مبلغى هم بعنوان نظارت عمل بر اصل ماليات ميافزودند ولى خزانهء مركزى كه محل جمع آن باقى ولايات و مركز پرداخت مصارف فوق‌العاده و بيوتات سلطنتى بود ، بواسطهء بىلجام شدن حكام و نرساندن اقساط خود بالمره از توانائى پرداخت افتاده بود .\r\n\r\n\r\n","description":"","footnote":"\r\n( 1 ) - لغت تركى و بمعنى غريبه است .\r\n( 2 ) - مىخواهند بفرمايند : « در ساعت دوزازده كسى آهسته در اطاق مرا زد » ولى معلوم نيست دوازده صبح است يا دوازده شب .\r\n","page_name":" 21 ","page_number":33},
  {"content":"\r\n\r\nناصر الدين شاه كهنه‌كار از پيشكشىهاى حكام ولايات و وجوهى كه از اينجا و آنجا فراهم ميكرد ، هرچند وقت يك بار آبى بگلوى خشك خزانه‌دار ميريخت و در صدور بروات هم ملاحظه داشت و بار خزانه را خيلى سنگين نميكرد . مظفر الدين شاه از اين افكار و رعايتها خيلى بدور بود و هركس هرچه ميخواست اعليحضرت از صدور دستخط ملوكانه و امر باصدار برات بدون اينكه در فكر محل پرداخت آن باشد ، كوتاه نميآمد . خزانه‌دار هم صنيع الدوله بود يا امين الملك فرقى نميكرد و درهرحال قابل پرداخت بودن برات بسته بنفوذ صاحب آن بود .\r\nحول‌وحوش شاه از اين براتهاى خالى از محل ، استفادهء خود را ميكردند و براتهاى سايرين خالى از وجه ميماند . اين براتها بقدرى زياد بود كه نه وزير ماليه با مستوفيها و برات نويسهاى تحت امر خود و نه وزير خزانه با صرافهايش هيچيك از عده و مبلغ آن خبرى نداشتند و باوجود اين ناگزير بودند هر روز مبلغى از اين بروات جديد بلامحل حسب الامر اقدس اعلى صادر كنند و بر عدهء طلبكاران دولت بيفزايند .\r\nپس مستوفيهاى پاى سند كه مهر اول ميكردند و بدون مهر آنها هيچ براتى قابل پرداخت نبود كجا هستند و چه ميكنند ؟ چرا جلو اين بىنظمىها را نمىگيرند ؟ دو نفر برادرزادگان من ميرزا محمد عليخان مستوفى فارس و ميرزا عليرضا مستوفى خزانه و برادرم ميرزا رضا در اين ادوار گاهى هر سه و گاهى دوتاى آنها مهر اول ميكرده‌اند .\r\nاز خوانندهء عزيز تقاضا دارم ، وكالت بىوكالتنامهء مرا از طرف آنها قبول كنند و جواب اين چراها را بشنوند :\r\nفرض كنيم برات تحويلى به مبلغ يكصد هزار تومان براى صندوقخانه صادر ميشد ، نزد مستوفى پاى سند ميبردند كه مهر اول كند و آن را قابل پرداخت نمايد . ميدانيم برات تحويل بمنزلهء وجه گردان يا اعتبارى بود كه براى مصارف آينده صادر ميشد ، مستوفى پاى سند وظيفه‌دار بود اين مبلغ را با تاريخ يادداشت كند كه در موقعى كه حساب اين صندوقدار بدفتر ميآيد از قلم نيفتد ، يقينا برادرزادگان و برادر من هريك در نوبت خود اين يادداشت را قبل از امضاء ميكردند ولى اگر اصلا حساب اين آقاى صندوقدار در دفتر مطرح نميشد چه وظيفه‌اى داشتند ؟ البته ميرزا عليرضا كه ضابط اسناد خرج بود وظيفه داشت كه بوزير ماليه گزارش دهد ، اين گزارش مسلما داده ميشد ولى ثمر نميكرد ، در بروات ابتياع و صرف و انعام و قيمت خلعت فقط كارى كه مستوفى ميتوانست بكند ، مطالبهء امرنامه و دستخط شاه بود كه به علت بىبندوبارى كارها بخصوص در زمان مظفر الدين شاه و عجله‌اى كه تركها براى اخذ و عمل داشتند براى هريك از اين بروات بجاى يكى ، دو سه تا امرنامه و دستخط تأكيد صادر شده بود . اما راجع به وجوهى كه بايد بخزانه برسد و نميرسيد ، در اين قسمت هم وظيفهء مستوفى پاى سند اين بود كه وقتى حساب حكام با صاحبجمعان بدفترخانه ميآمد ، باقى كتابچهء آن سال را از صاحب‌جمع يا حاكم يا مقاطعه‌كار مطالبه كند تا اگر اقساط خزانه را نپرداخته و رسيد در دست نداشته باشد ، او را وادار نمايد كه قرض خود را بپردازد\r\n\r\n","description":"","footnote":"","page_name":" 22 ","page_number":34},
  {"content":"\r\n\r\nهمچنين رسيد حقوق اشخاصى را كه مواجب آنها بخرج آن ولايت ميآمد ، بايد از حاكم مطالبه نمايد تا حساب او از هر حيث تشخيص و مفاصا داده شود ، ولى اگر اصلا اين حاكم يا صاحب‌جمع هم مثل صندوقدار براى دادن حساب حاضر نميشد و وزير بقايا كه بايد او را مجبور به اين كار بكند اداى وظيفه نميكرد يا اگر هم ميكرد صدراعظم بدون اينكه كار اين صاحب جمع در دفتر تمام شود مأموريت ديگرى به او ميداد ، ديگر دست مستوفى و وزير بقايا به جائى بند نميشد . مؤمن بحكومت جديد ميرفت و اقساط خزانهء آن سال را هم مثل سالهاى قبل نمىرساند و حقوق بىدست‌وپاهاى ارباب حقوق باج سبيلش ميشد .\r\nناصر الملك هم حكومت كردستان كرده و هم وزارت قورخانه را داشته و بنابراين به طرز عمل كاملا آشنا بود . گذشته از اين تحصيلات حقوقى و اقتصادى مدرسه‌اى او مستلزم آن بود كه در هر كارى كه وارد مىشود علت العلل را بدست آورد و باصلاح بپردازد .\r\nبا تشريحاتى كه از اوضاع ماليهء قديم و جديد كرده‌ام ، خوانندهء عزيز ميتواند محاكمه كند كه اولين نقص اين دستگاه از بين رفتن مركزيت آن بود . سابقا اين مركزيت بوسيلهء مستوفى الممالك و حاجى ميرزا نصر اللّه كه يكى وزير ماليه و ديگرى مستوفى كل بود به خوبى حفظ ميشد ولى امروز پس از اينهمه بلائى كه بر سر تأسيسات ماليهء سابق آمده و همه چيز آن از اعتبار افتاده است ، ديگر زنده كردن وضع سابق و جان دادن بقدرت مستوفيها ممكن نيست زيرا خود آنها هم در اين ده دوازده ساله بواسطهء عمليات پاره‌اى از افراد حيثيت خود را از دست داده‌اند . گذشته از اين بعضى ايرادها هم به اين طرز عمل وارد بود مثلا چرا بايد شخصى كه در مركز نشسته است حقوق خود را از ماليات بندر بوشهر بگيرد ؟\r\nچرا همه مواجب خود را از خزانه دريافت ننمايند ؟ آيا بهتر نيست كه بعد از وضع مصارف محلى تمام وجوه دولتى بخزانه وارد شود و تمام مستخدمين دولتى مواجب خود را از خزانهء مركزى بگيرند ؟ يا چه مانعى دارد كه كار پرداخت مصارف محلى را هم از عهدهء صاحبجمعان خارج كنند و وجه آن مصارف را هم از مركز بفرستند تا عنوان مقاطعه‌كارى حكام لا محاله در مصارف موقوف شود و كم‌كم پرداخت وجوه ديوانى نظم و نسقى پيدا كند ؟\r\nاين تخفيفات استمرارى كه از ساليان سال باسم اشخاص معين يا از بابت ماليات فلان ده بخرج دستور العملهاى ولايات ميآيد چه معنى دارد ؟ اگر اين ده شكست دارد چرا بكل مالكين تخفيف نميدهند و اگر شكست ندارد اين يكنفر چه اختصاصى دارد كه بايد اصلا ماليات ندهد ؟ يا كمتر از شريك ملكش ماليات بپردازد ؟ اگر در مقابل خدمت بايد اجرى به او داد چرا باسم تخفيف و از بدهى او كسر ميكنند و اين حق خدمت را دستى به او نميدهند كه لا محاله امتنانى حاصل كند ؟ يا اين رسوم تومانى يكعباسى كه صاحبان حقوق بمستوفيها بعنوان مخارج محرر و سررشته‌دار ميدهند چه صيغه ايست ؟ مگر محرر و سررشته‌دار نوكران بىجيره مواجب هستند ؟ يا استصوابى ضابط اسناد خرج چه معنى دارد ؟ اگر مواجب اين آقا كم است چرا دولت باندازهء لزوم به او حقوق نميدهد كه هر حاكم و صاحبجمعى بايد بعنوان كمك خرج ، لكلكانه‌اى تقديم مستوفى ضابط اسناد خرج نمايد ؟ آيا واقعا اين اسامى\r\n\r\n","description":"","footnote":"","page_name":" 23 ","page_number":35},
  {"content":"\r\n\r\nكه در دستور العملها نوشته شده است ، همه زنده و وجود خارجى دارند ؟ آيا ممكن نيست كه عده‌اى از آنها مدتى باشد بدرود زندگى گفته باشند و مستوفى خودش قبض باسم آنها صادر كرده و خودش حاشيهء آن را تصديق كند و براى حاكم بفرستد و وجه آن را وصول نموده بجيب بزند ؟ و يكمشت از اين سؤالها و ايرادها كه تماما بجا و وارد بود و مخصوصا قسمت آخرى كه پاره‌اى از مستوفيهاى تازه چرخ ، به اين قبيل كثافت‌كاريها متهم هم بودند .\r\nتحصيلات ناصر الملك به او ميگفت بايد تمام اين كارها را اصلاح كرد و اين حسابدارى عهد خواجه نظام الملك « 1 » را تغيير داد و براى شروع به اين كار همچو صلاح دانست عجالتا در سال مالى 1315 - 1316 حقوق كليهء مواجب بگيرهاى غير محلى را از خرج ولايات بمركز تبديل كند و در خزانهء دولت صندوقى برقرار نمايد كه حقوق‌بگيرها مواجب خود را با ترتيب و اقساط معينى از آن‌جا دريافت نمايند تا بعدها بساير اصلاحات بپردازد « 2 » .\r\nاز اوائل زمستان 1314 يعنى سه ماه به آخر سال مالى مانده ، دستوراتى در اين زمينه بمستوفيها داد و آنها هم مشغول اجراى آن شدند .\r\nولى اين كار سبب نارضامندى عمومى گرديد . زيرا مردم تصور كردند كه پرداخت حقوق آنها بعهدهء خزانه محول خواهد شد و عموما گرفتار صندوق خالى خزانهء مركزى ميشوند و بوعده‌هاى ميان‌خالى آقا هدايت ، صراف خزانه كه در روز يكشنبه ببرات‌دارها ميگفت شنبه بيا تا به تو بگويم به روى كى بيائى ، دچار خواهند گرديد . بخصوص مردمان\r\n\r\n\r\n","description":"","footnote":"\r\n( 1 ) - ميگويند بعرض ملكشاه سلجوقى رسانده بودند كه خواجه نظام الملك مواجب ملاحهاى رود جيحون را بماليات فلاحهاى ساحل نيل حواله داده است ( شايد اين انتقاد را حسن صباح از كار نظام الملك كرده باشد ) ملكشاه از خواجه سبب اين وضع را سئوال كرده ، خواجه عمل خويش را تصديق و اضافه كرد اين كار را مخصوصا كرده‌ام كه اولا وسعت قلمرو و حكمفرمائى خداوندگاريرا در تاريخ باقى گذاشته باشم و ثانيا نظم عمل را ثابت كرده‌ام كه باوجود بعد مسافت زياد ، حقوق‌بگير به حق خود ميرسد و شكوه نميكند .\r\n( 2 ) - با شهرتى كه فعل و انفعال بعضى از مستوفيها در نزد مردم داشت و اغراقهاى ناشى از بىاطلاعى كه در اطراف اين موضوع در دهنها افتاده و نسبت بپاره‌اى از آنها بىاساس هم نبود ، اين فكر ناصر الملك بسيار تدبير خوبى بود كه هم اگر اين اشتهارات حقيقت داشت كشف و هم پايهء تمركز دادن بماليه گذاشته ميشد و كم‌كم ميتوانستند در مصارف محلى هم همين تفتيش را برقرار كنند و همين كه از مصارف به اين كيفيت مطمئن ميشدند ، به عايدات مىپرداختند و در آنها نظارت لازم را برقرار ميكردند و دو سه سال نميگذشت كه ماليهء دولت اساس حسابى پيدا ميكرد و ضمنا صحيح - العملها از حيف‌وميل‌كنندگان تشخيص داده شده همه بيك چوب رانده نميشدند . آن روزها مثل امروز نبود كه هر سدى از طرف دولت در مقابل تقلبات كاركنان بخصوص ماليه‌چيها ميكشند ، آقايان با تردستى بىنظيرى سوراخ تازه‌اى براى حيف‌وميل مال دولت و تعدى بافراد پيدا و درهرحال حرام‌پيشگى خود را ميكنند و راه دزدى مثل امروز باز نبود و با فى الجمله نظارت ، ميشد كارها را به نسق انداخت .\r\n","page_name":" 24 ","page_number":36},
  {"content":"\r\n\r\nمتنفذ كه در وصول حقوق خود از ولايات حاجتى به فروش قبض و كسر كردن تومانى دو سه قران نداشتند و در ماه ششم سال حقوق خود را تمام‌وكمال از ولايات مربوط نقدا دريافت ميداشتند . مستوفيها و سررشته‌داران گذشته از اين موضوع عمومى ، البته حساب تومانى يك عباسى حاشيهء قبض‌نويسى و آنها كه متوفياتى هم داشتند كه حقوق آنها را بجيب ميزدند ، حساب اين ضرر بدخل را هم ميكردند . بنابراين تا ممكن ميشد ، از اوامر ناصر الملك شانه خالى مينمودند و اشكال ميتراشيدند .\r\nوزير ماليه حس كرد كه بدون رضايت مستوفيها نميتواند به اين قصد موفق شود .\r\nبراى رضامندى آنها صيغهء جديدى اختراع كرد و بعنوان ابقاء مستوفيان و سررشته داران آنها را از اين حكم كلى مستثنى نمود ، و مقرر داشت مواجب آن‌ها كماكان بخرج ولايات خودشان بيايد و بآن‌ها حالى كرد كه تومانى يك عباسى را هم چون خود آنها متصدى صدور حواله حقوق افراد قلمرو خود بخزانه يا صندوق خواهند بود ، كماكان خواهند گرفت .\r\nاين دو اقدام عدهء زيادى از مستوفيان را كه فعل و انفعالى نداشتند ، رام كرد و باقى هم چاره‌اى جز اجراى امر نداشتند و مشغول كار گشتند . باوجود اين چون حس ميكردند كه كار بهمين‌جا ختم نخواهد شد و اگر در به اين پاشنه بگردد ، عنقريب استقلال خود را از دست خواهند داد و ميرزابنويس وزارت ماليه خواهند شد ، هرجا دلسوختگان مطمئن و مستعدىگير ميآوردند ، از تحريك آنها به ضرر اين اصلاحات خوددارى نداشتند .\r\n\r\nاقتصاد عمومى\r\nامين الدوله معتقد بود كه بايد حاجت كشور را از مال التجاره‌هاى خارجى با ايجاد كارخانه‌ها رفع كرد . زيرا خوب ميفهميد كه واردات ايران خيلى زيادتر از صادرات آنست و با اين وضع زندگى كه حتى اسبها هم روسى شده است ، عنقريب بقية السيف طلاهائى كه از قديم در ايران بوده و آنهائى كه نادر شاه از هندوستان به اين كشور آورده است ، بوسيلهء بانك شاهى انگليس و بانك رهنى روس از ايران خارج و روزبروز قوت خريد پول نقره كمتر خواهد شد .\r\nبر اثر همين عقيده بود . كه در زمان ناصر الدين شاه كارخانهء كبريت‌سازى در الهيهء شميران و كارخانهء قندريزى با سرمايهء خارجى و داخلى در كهريزك دائر كرده بود . قند كارخانهء كهريزك كه با بهترين قندهاى كارخانه‌هاى اروپا برابرى ميكرد ، در اواخر سال 1313 ببازار هم آمد و اگر ترديدى هم در شدونشد آن در نزد پاره‌اى از اشخاص بود ، رفع گشت . همچنين كبريت الهيه كه بدرجات از كبريت كارخانهء تبريز و زنجان امروز بهتر و بيخطرتر بود .\r\nامين الدوله تصور ميكرد كه با بيست سى كرور پولى كه از استقراض خارجى بدست ميآورد ، بتواند بجمع‌آورى سرمايه‌هاى داخلى بپردازد و كارخانه‌هائى براى رفع حاجت كشور احداث نمايد تا حالا كه مردم از قباهاى دراز و جبه‌هاى گشاد قديمى\r\n\r\n","description":"","footnote":"","page_name":" 25 ","page_number":37},
  {"content":"\r\n\r\nبيرون آمده‌اند و ديگر حاجتى بقدك و برك براى پوشاك ندارند ، خود بتوانند فاستونى و چيت و چهلوار براى رفع حاجت خود تدارك كنند تا سرمايه‌هاى داخلى بخارج نرود و مملكت دچار بىمايگى نشود . اصلاحات مالى دولتيرا هم كه باشارهء او ناصر الملك بدان مشغول شده بود ، براى ايجاد اطمينان در سرمايه‌دارهاى داخلى بود كه مردم ببينند نظم و نسقى در كار است تا به بيرون ريختن سرمايه‌هاى خود و صرف آن در راه احداث كارخانه تن بدهند . براى حصول اين مقصود با انگليسها مشغول مذاكره شد و آنها را حاضر كرد كه حاجت پولى ايرانرا براى اين مشروع رفع نمايند .\r\n\r\nسياست خارجى\r\nامين الدوله خوب ميدانست كه فعلا نبايد فكر پس گرفتن آنچه بخارجه داده شده است بود . بنابراين « استاتوكو » « 1 » « بقاء الشّئى على ما كان » روح سياست خارجى او بود كه بوسيلهء دوست قديميش شيخ محسن خان مشير الدوله وزير امور خارجه بدان عمل ميكرد . ولى سفارت انگليس و روس كه در اين يكسال اخير بدريافت پاره‌اى امتيازات دشت و فتح تازه‌اى نكرده بودند و شايد بعضى از منويات آنها دچار جوابهاى منطقى شده بود ، كار عجيب بيسابقه‌اى كردند .\r\nيكى از نشانه‌هاى استقلال و حاكميت هر دولت ، منع ورود اشخاص مسلح خارجى بحدود آن دولت است كه جز در حال جنگ و يا اتحاد جنگى بين دو دولت ، ورود نظاميان مسلح يك دولت به خاك دولت ديگر جدا ممنوع است . اينستكه در غير حالت جنگ و يا اتحاد ، هيچ دولتى اجازهء ورود اشخاص مسلح دول ديگر را به خاك خود نميدهد . عدم استعمال لباس رسمى براى اتباع يك دولت در خاك دولت ديگر هم فرع همين اصل است . اتباع يك دولت در دولت ديگر حق پوشيدن لباس رسمى خود را جز در موارد نمايندگى از طرف دولت خود ندارند و هميشه بايد در لباس عادى خود باشند . تا اين وقت اين قاعده كلى را اتباع خارجهء مقيم ايران هميشه رعايت ميكردند فقط نوكرهاى سفارت‌ها و كنسولها در لباس نوكرى خود علامت و نشانيكه آنها را بشناساند ، بكلاه خود نصب ميكردند .\r\nحالا درست نظرم نيست كه كنسول روس يا انگليس در يكى از شهرهاى دور از مركز نامه‌اى به حاكم نوشته و از يك پيشآمدى براى اتباع دولت خود اظهار تشويش كرده و حاكم در جواب شرحى راجع به غير مهم بودن قضيه بقلم آورده و فرستاده بوده است .\r\nسفارت آن دولت همين جواب را مستند قرار داد و ببهانهء غير كافى بودن قواى داخلى براى حفظ اتباع خود عدهء مسلحى از سر حد وارد كرد و ابتدا به آن كنسولگرى و بعدها به تمام كنسولگرىهاى خود فرستاد . البته براى اينكه گفته نشود كه كهر كم از كبود است سفارت ديگر هم همين عمل را نسبت بكنسولگرىهاى خود معمول داشت .\r\nاز اين روز ببعد مستحفظ سفارت و كنسولگرىهاى روس سالداتهاى مسلح بودند ، و انگليس‌ها هم براى سفارت و كنسولگرىهاى خود سپاهى هندى داشتند . هروقت آقايان سوار\r\n\r\n\r\n","description":"","footnote":"\r\n( 1 ) -  Statu quo \r\n","page_name":" 26 ","page_number":38},
  {"content":"\r\n\r\nميشدند ، عدهء زيادى كه گاهى به سى چهل نفر ميرسيد ، سوار مسلح با لباس نظامى دولت خود اطراف كالسكهء آنها بودند و در خيابانهاى تنگ آن روزها گردوخاك برپا ميكردند .\r\nاز اين روز درو بندسرحدى ايران شكست ، هر روز عده‌اى با اسلحه وارد ميشدند .\r\nوزارت خارجه از سفارت مربوط سؤال ميكرد ، بعد از مدتى جواب ميداد گارد كنسولى فلان شهر مدت خدمتش سرآمده اينها بجاى آن عده وارد شده‌اند ، ولى رفتن آن عده را كسى نديده بود . انگليس‌ها خيلى از اين رعونت‌ها نميكردند ولى روسها بخصوص در ولايات در نمايش دادن ابهت خود بيداد ميكردند چنونيك روس كه در كشور خود درشكهء كرايه‌اى به زور گير ميآورد ، در ايران بدرشكه يا كالسكه مينشست و راننده كه بوسيلهء دشك توى سينه و پشت و پهلو دو ذرع و نيم دورهء كمر براى خود ساخته بود ، با خواص كنسولى و لباس مشعشعش جلو كالسكه مينشستند . بيست سى نفر سالدات با تفنگهاى براق جلو و عقب آقاى ويس كنسول ميافتادند و در كوچه‌هاى تنگ شهرهاى دور از مركز خودنمائى ميكردند و بموجب عهدنامهء تركمن چاى باسب شاه هم نميشد يابو بگوئى « 1 » .\r\nاين طرز رفتار در تمام ايران به كار افتاد . من خود كرارا در تهران و ولايات به اين پز دادن‌هاى سياسى « 2 » برخورده و ديده‌ام كه مردم با چه نظر اسف و افسوس به اين اوضاع\r\n\r\n\r\n","description":"","footnote":"\r\n( 1 ) - به اسب شاه يابو گفتن البته گناهى نيست كه مستلزم عقوبتى باشد و مثل جار كشيدن پشت مسجد شاه « آى سيب‌زمينى » است كه آن هم كار بىگناهى است . اين دو جمله در مواردى استعمال مىشود كه با بهانه‌جوئى براى كسى تقصيرى تراشيده و در حقيقت براى او پرونده ساخته باشند . متهم براى دفاع از خود ميگويد آخر من چه كرده‌ام ؟ باسب شاه يابو گفته‌ام ؟ يا پشت مسجد شاه سيب‌زمينى جار كشيده‌ام ؟ يعنى من حتى اينقدر گناه را هم مرتكب نشده‌ام چه از جان من ميخواهيد چرا به من افترا ميزنيد .\r\n( 2 ) - پز دادن اصطلاح نقاشى و عكاسى است كه شخص مرتب و منظم مىنشيند كه از روى صورت او تصويرش را بسازند يا عكسش را بردارند و اين اصطلاح از فرانسه اتخاذ شده و در اين سى چهل سال اخير با معين فعل فارسى « دادن » مركبا استعمال مىشود ولى اين لغت همين كه قدرى شايع شد ، همشهريهاى ما البته آنها كه معنى پز دادن را مىفهميدند ، موارد استعمال مجازى هم براى آن فكر كردند و اين لغت مركب را دربارهء اشخاص قمعمع و مقيذ و نستعليق‌گوها و از خودراضىها و سبكسرها و خودنماها كه در حركت و سكون خود طورى هستند كه گوئى هميشه در حال پز دادن براى عكس‌بردارى خود را آماده كرده‌اند به كار افتاد . تصور نميكنم هيچ لغتى به اين زودى جاى خود را در هيچ زبانى باز كرده باشد زيرا امروز از سينه‌چاك بازارى تا نويسندگان همه اين لغت را استعمال ميكنند در صورتى كه از تاريخ ورود اين لغت در معناى اصلى هم ، بيش از سى چهل سال نميگذرد تا چه رسد بمعنى مجازى آن‌كه مسلما از بيست سال تجاوز نميكند . بهرحال امروز لغت مركب پزدان را با مضاف اليه‌هائى از قبيل نظامى ، سياسى ، ادبى و غيره و غيره همه استعمال ميكنند و شبانه‌روزى نميگذرد كه شما چندين بار اين لغت را در معنى مجازى نشنويد حالا مقرمط - نويسها هرچه ميخواهند نسبت به اين لغت بقول اصفهانىها لغز بخوانند كه فارسى نيست و هزار عيب و علت شرعى و عرفى دارد . تطور لهجه و زبان كار خود را كرده و امروز اين لغت مركب با اين همه استعمال و انتشار جزء زبان فارسى شده است كه با « حرف زدن » « تكلم كردن » و هزار فعل مركب ديگر كه نصفش عربى است فرقى ندارد .\r\n","page_name":" 27 ","page_number":39},
  {"content":"\r\n\r\nمينگرند و از چشمهاى آنها پيداست كه در دل آنها چه مايه بغض و عداوت جاى گرفته و چه افكارى در مغز آنها ميگذرد . همه سرافكنده ، همه عصبانى ، همه منتظر يك اشاره‌اند كه بلوائى برپا كنند . تا شاه سابق اعليحضرت رضا شاه پهلوى بر تخت ننشسته و كاپيتولاسيون از بين نرفت ، اين وضعيت در سراسر كشور برقرار و مايهء همه گونه مضار مادى و معنوى بود و اين هم از عمليات شايان تحسين دورهء ديكتاتورى بشمار ميآيد . تا ببينيم كى از دست پز دادن‌هاى نظامى متحدين امروز خود خلاص ميشويم .\r\n\r\nفوت دو تن از اعضاى خانوادهء ما\r\nدر زمستان 1315 ابتدا برادرم ميرزا جعفر در چهل و چند سالگى بدرود زندگى گفت . ميدانيم اين آقا ضعيف المزاج شده بود و هر يكى دو سال يك مرتبه بناخوشى سختى مبتلا ميشد چنان كه در پائيز 1314 حصبهء شديدى گرفت كه از او دست شستيم . برء او از اين مرض واقعا از شاهكارهاى طبيعت بشمار ميآيد پس از يكسال اين دفعه ذات الريه سروقتش آمد ، بعد از عرق و قطع تب نبض شروع بانحطاط كرد و شش هفت ساعته قلبش از حركت ايستاد ، جنازهء او را سمت راست پدرم در مقبرهء حضرت عبد العظيم دفن كردند . مستشار الملك را بعد از مراجعت از شيراز ديديم بلافاصله وزير تهران شد ، ركن الدوله هم بعد از او نتوانست در شيراز بماند ، احضار شده ، پس از مدتى بيكارى بايالت خراسان رفت . مستشار الملك هم چون نصرت السلطنه حاكم تهران و دائى شاه مرده بود با حاكم تازه سازگار نشد و از وزارت تهران استعفا كرد و با ركن الدوله بوزارت خراسان مأمور گشته ، عيالش خواهر بزرگ ما هم همراهش بمشهد رفته بود . يكماهى بعد از فوت ميرزا جعفر خبر فوت اين خانم را هم آوردند . در هر دو واقعه خانهء حاجى ميرزا محمد برادرم ختم گذاشتند و امين الدوله صدراعظم و ناصر الملك وزير ماليه ختم را جمع كردند . در اينوقت اگرچه صاحب عزاها سه روز در خانه مىنشينند و دوستان ديدن ميكنند ولى ختم رسمى بيش از يك روز معمول نيست و آن را هم نزديك ظهر جمع ميكنند ولى در آن روزها بحضار نهار هم ميدادند .\r\n\r\nطلاق و ازدواج\r\nيكى از واقعات نيمه شخصى و نيمه دولتى صدارت امين الدوله طلاق دادن دختر شيخ محسن خان مشير الدوله و ازدواج فخر الدوله دختر مظفر الدين شاه از طرف ميرزا محسن خان معين الملك پسر امين الدوله است . مردم اين طلاق را مقدمهء اين ازدواج تصور كردند و با رفاقت قديمى امين الدوله و شيخ محسن خان كه حتى لقب سابق خود را به پسر رفيق ديرين و داماد خود داده بود ، اين كار را نپسنديدند . اينها از خصوصيات زندگى فردى است و معلوم نيست كه آن طلاق مقدمهء اين ازدواج بوده و درهرحال واقع نميشده است ولى مردم از شخص متين جاافتاده‌اى مثل امين الدوله انتظار نداشتند كه وصلت با خانوادهء سلطنت را وسيلهء استحكام كار خود قرار دهد تا آنها كه از عمليات صدراعظم ناراضى هستند وسيلهء غرغر و حمله‌اى پيدا كنند .\r\nازدواج دختر شاه با پسر وزير و خواهر شاه با خود وزير ، در ايران سابقهء تاريخى\r\n\r\n","description":"","footnote":"","page_name":" 28 ","page_number":40},
  {"content":"\r\n\r\nدارد به حدى كه برمانهاى قديم ايرانى هم رسيده و حكايات فارسى از اين داستانها پر است .\r\nحاجى ميرزا آقاسى ، آخوند ايروانى ، در سن پيرى ، عمهء شاه را گرفت ، عزت الدوله خواهر ناصر الدين شاه را ديديم كه جزو اثاثهء صدارت شده بود ، ابتدا زن امير نظام و بعد از او زن پسر ميرزا آقا خان و بعد از او زن عين الملك كه اگر عمرش وفا ميكرد بصدارت هم ميرسيد و بعد از او زن يحيى خان معتمد الملك برادر ميرزا حسين خان مشير الدوله شد « 1 » فقط امين السلطان اين جاه‌طلبى را نداشت و براى دو پسر رسيدهء خود دو دختر برادر خود امين الملك را ازدواج كرد و الا صدراعظم‌هاى سابق ايران همه اين كار را كرده‌اند . داستان ازدواج دختر فتحعلى شاه با نوهء حاجى محمد حسين خان صدر اصفهانى را هم سابقا نوشته‌ام ولى اينها همه اشتباه و از راه ضعف بشرى است « الملك عقيم » كار خود را مىكند و حتى شاه بكشتن شوهر خواهر عزيز كردهء خود هم مبادرت مينمايد چنان كه اين ازدواج هم موجب ماندن امين الدوله بر مسند صدارت نشد .\r\n\r\nعزل امين الدوله\r\nمذاكرهء استقراض با انگليسها خيلى رضايت‌بخش و شرايط آنها سهل بود . روسها هم با اينكه خودشان براى كارهاى اقتصادى خود از فرانسوىها استقراض ميكردند ، بىميل نبودند كه مبلغى از وجوه استقراضى خود را باربح گرانتر بدولت ايران قرض بدهند ، هم استفاده بود و هم ازدياد نفوذ .\r\nبه خيلى « 2 » از جهات امين الدوله انگليسها را ترجيح داد ، مبلغ اين مذاكرهء استقراض معلوم نيست چقدر بوده است ولى درهرحال انگليسها حاضر شده بودند كمك شايانى به اين منظور اقتصادى ايران بنمايند .\r\nامين الدوله تمام مطالب را از جزئى و كلى بعرض شاه مىرساند . شاه هم مردى نبود كه چيزى را از اطرافيان خود پنهان نگاهدارد و همه ميدانستند كه عنقريب پولى در دست و پاى دولت پيدا خواهد شد . تركها قسمت شايانى از اين وجه را به خود وعده ميدادند ، هر قدر مذاكرات مقدماتى استقراض به نتيجه نزديكتر ، ميشد ، آتش حرص و شره آنها زيادتر ميگرديد .\r\nكار داشت جنبهء عمل به خود ميگرفت حتى مذاكرهء پرداخت پيش‌قسط آن هم خاتمه يافته بود بعضى از تركها بعنوان نوبرانه دستخطهائى خطاب بصدراعظم صادر كردند كه از وجوه پيش‌قسط استقراض قيمت خانه يا مثلا وجه الخسارهء بحوض افتادن و از اين عنوانات به آنها داده شود . صدور اين چند فقره دستخط صدراعظم را بيدار كرد و دانست كه اين آقايان بين شتر صالح و خر دجال فرقى نميگذارند و همين كه پول پيدا شد بسر آن هجوم خواهند\r\n\r\n\r\n","description":"","footnote":"\r\n( 1 ) - ولى اين ازدواج قبل از صدارت ميرزا حسين خان سپهسالار واقع شده است .\r\n( 2 ) - خيل بمعنى جماعت است كه براى جنگ و نزاع از حوزهء خود خارج شوند ، باسب هم ميگويند . اين لغت در فارسى امروز با افزايش « ى » در آخر آن معنى كثرت ميدهد و هرجا بخواهند از زيادى چيزى و عده‌اى تذكر بدهند ، خيل را استعمال ميكنند پس « به خيلى از جهات » در فارسى مصطلح است و مقرمطنويسها نميتوانند ايراد كنند چنان كه « خيلىها » بكلمهء جمع هم رايج شده و احيانا خود من هم اين كلمه را به كار برده‌ام .\r\n","page_name":" 29 ","page_number":41},
  {"content":"\r\n\r\nبرد و شاه هم اختيارى از خود ندارد و هرچه مىخواهند دستخط مىكند . نتيجه اين خواهد شد كه وجه استقراض لوطىخور مىشود و قرض آن گردن ملت و و بال آن بر گردن او ميماند بنابراين مذاكره را موقتا قطع و بشاه عرض كرد « هنوز مذاكرات به جائى نرسيده است و انگليسها شرايط سختى پيشنهاد كرده‌اند كه قبول آن براى دولت صلاح نيست . »\r\nتركها دانستند كه با اين صدراعظم نميتوانند كنار بيايند آنها كسى را مىخواستند كه پول پيدا كند و طمع آنها را بنشاند و امين الدوله اينكاره نبود بنابراين دست بدست هم دادند و در ظرف يكى دو ماه شاه را بالمره از او برى كردند . دستخط عزل او روز 15 محرم 1316 صادر گرديد . ناصر الملك هم بالطبع و بالتبع از كار خارج شد . باقى وزراء سركار خود باقى ماندند . حسينقلى خان ما فى نظام السلطنه كه در هيئت وزراى قبل از امين الدوله وزير عدليه و در دورهء امين الدوله با داشتن وزارت عدليه بواسطهء عدم رجوع بيكار مانده و طبعا با امين الدوله خوب نبود ، وزير ماليه شد و امين الملك برادر امين السلطان با مزاج عليل بوزارت داخله منصوب گشت ، سيف الملك را بملاحظهء عين الدوله كه داماد و ميراخور شاه و يكى از وجوه تركها و در مزاج شاه متنفذ بود به وزارت جنگ باقى گذاشتند .\r\nاز انتخاب امين الملك عليل المزاج كه در دورهء قبل از امين الدوله آبرو برايش باقى نگذاشته بودند ، براى وزارت داخله ، معلوم بود كه در انتخاب صدراعظم باز نظرشان بامين السلطان است منتهى ميخواهند قبلا دو قرص كنند و بعد از قرارومدار او را براى كار بطلبند .\r\nمعلوم است اصلاحات مالى راجع بمركزيت بمصارف دولتى در جنگ اول شهيد شد ، نظام السلطنه با برادرش سعد الملك كه در حقيقت معاون وزارت ماليه بود ، تمام دستورالعمل هاى ولايات را كه بر طبق نظريهء امين الدوله و بدستور ناصر الملك نوشته شده و شايد اكثر از آنها بصحهء شاه هم رسيده بود ، ماليده كردند و مستوفيان با كمال ميل زحمت تجديد آنها را بنسق قديم برعهده گرفتند و بعد از يكماهى از كار درآورده براى حكام فرستادند و آب بمجراى سابق برگشت ولى نطفهء مركزيت بعايدات ولو در عالم خيال بوجود آمده و راه آن نشان داده شده و اين خود قدم بزرگى به سمت اصلاح مالى كشور بود .\r\nعزل امين الدوله وجاهت زيادى پيدا كرد ، روز عزل او با اينكه در نيمهء محرم و ماه عزادارى بود ، براى مردم منفعت‌پرست عيد واقعى شد . تمام صاحب‌مواجب‌ها كه در حقيقت مستخدمين دولتى و طبقهء برجستهء كشور بودند ، عزل او را بهم تبريك ميگفتند بخصوص كه ظاهرا امين السلطان هم بر سر كار خواهد آمد و نان همه در روغن خواهد افتاد .\r\nسه شعر ذيل كه گويندهء آن مسلما آخوند بوده و همه مفاد آن را از بن دندان تصديق داشتند ، دهن بدهن ميگشت :\r\n تا بر امين دوله صدارت رجيعه شد * صادر از او بسى حركات شنيعه شد\r\nاندر صدارتش درجات بلند يافت * اكنون كه عزل از آن درجات رفيعه شد\r\nبيجاست گر ز شاه برنجد بدين جهت * كاين عزل هم بقول خودش بالطبيعه شد \r\n\r\n","description":"","footnote":"","page_name":" 30 ","page_number":42},
  {"content":"\r\n\r\nامين الدوله در بيانات خود كلمات طبيعى و بالطبيعه و طبيعتا را خيلى استعمال ميكرد .\r\nمنفعت‌پرستان اين كلمات را وسيله كرده ، ميخواستند بمردم بفهمانند كه اين مردم متدين نيكوكار طبيعى مذهب است . نمازى كه احيانا امين الدوله از راه گرفتارى به كار در گوشهء اطاق خود در حضور جماعت ميخواند ، تظاهر ميدانستند . در صورتى كه تظاهر در نماز و روزه و ساير واجبات رياكارى نيست و اداى وظيفه است .\r\nامين الدوله بعد از عزل با پسرش معين الملك به زيارت مكه مشرف شد و بعد از مراجعت به لشت‌نشا خالصهء انتقالى كه از مدتى پيش به شرط اداى منال به او واگذار شده بود ، رفته و تا آخر عمر كه چندان طول هم نكشيد در آنجا بسر برد .\r\n\r\nتجديد صدارت امين السلطان\r\nبقيهء محرم و تمام صفر و نيمهء اول ربيع الاول را تركها صرف بند و بست و قرارومدار با امين السلطان كردند . بعد از آنكه قولهاى لازم را در استقراض خارجى و گذاشتن وجه آن در ميان از او گرفتند ، دستخط صدارت را براى او بقم فرستاده ، روز 16 ربيع الاول 1316 وارد و وارد كار شد .\r\nتركها رفيق عزيز خود فرمانفرما را در اين تغييرات ببازى نگرفتند سهل است ، در قرارومدار خود او را برحم و مروت امين السلطان واگذاشتند . امين السلطان هم بتلافى رفتار سابق ، به مجرد ورود به كار ، تلگراف احضار او را از حكومت فارس فرستاد . فرمانفرما هم كه زمينه دستش بود بتهران نيامد و آنچه در ششماه اول سال از ماليات فارس وصول كرده بود ، برداشته بچاك زد . براى اينكه ضمنا استخوانى هم سبك كرده باشد « 1 » بعتبات رفته ، سرى هم به بيروت زد و بنده‌زاده فيروز ميرزاى نصرت الدوله را براى تحصيل در آنجا گذاشت و بعد از مدتى همين كه صاحبان حقوق طلب‌هاى خود را از بابت ماليات آن سال فارس وصول كردند يا بالمره مأيوس شده ، بعضيها هم قبض خالى از وجه مواجب خود را دور انداختند ، بايران برگشت . ولى در مركز كار مهمى گيرش نيامد زيرا باجناق قديم و رقيب تازهء او عين الدوله جاى او را در مزاج شاه گرفته و حناى او رنگى نداشت . نه آخر بايد يافت‌آباد را هم تحليل ببرد ؟ خود اين عمل كار سنگينى بود و مدتى وقت لازم داشت .\r\n\r\nسفر زيارتى بمشهد\r\nبرادرم آقا ميرزا رضا با كوچ و بنه « 2 » ، بفكر زيارت مشهد افتاد خواهرم سكينه خانم با شوهرش ميرزا محمود خان هم به اين قصد\r\n\r\n\r\n","description":"","footnote":"\r\n( 1 ) - اصطلاح پيرزنها و پيرمردها و كنايه از رفتن زيارت و يا بجاآوردن اعمال خير است كه بوسيلهء آن بار گناههاى گذشته را سبك كنند .\r\n( 2 ) - كوچ و بنه اصطلاح ايلاتى و بمعنى اهل خانه و اثاثيه است كه مثلا در موقع رفتن ييلاق و قشلاق ميگويند فلان عشيره با كوچ و بنه به ييلاق يا قشلاق رفته است . در نوشتجات ميرزا ابو القاسم قائم مقام ديده‌ام كوچ و بنه را بمعنى زن استعمال كرده است ، مثلا فلان خانم كوچ فلان آقا مىباشد . ظاهرا فعل كوچيدن يا كوچ كردن كه در مسافرت مصطلح بوده و بمعنى از منزلى به منزل بعدى رفتن است ، جز كوچ بمعنى اهل خانه اصل و ريشه‌اى نبايد داشته باشد .\r\n","page_name":" 31 ","page_number":43},
  {"content":"\r\n\r\nافتادند . من و برادرم آقاى فتح اللّه مستوفى هم تأسى كرديم ، ميرزا حسينقلى نيز همراه بود . قافلهء سنگين ما از تهران در نيمهء ربيع الاول 1316 به حضرت عبد العظيم و بعد از دو شب توقف بجانب مشهد راه افتاد . از حيث فصل اواخر مرداد و هنوز هوا گرم و منزلها و فرسخ‌هاى راه خراسان بدور و درازى معروف بود . بعضى از منزلهاى راه مانند آهوان و مهمان‌دوست و دامغان و ده ملا و شاهرود و تا اندازه‌اى ميامى ، مله ( غريب‌گز ) هم داشت .\r\nبنابراين لوازم اين مسافرت بطوريكه باهل قافله صدمه‌اى وارد نيايد ، طول و تفصيلش زيادتر از مسافرت‌هاى حول‌وحوش و شهرهاى نزديك تهران بود . امروز اگر كسى نخواهد دو سه ساعته با طياره اين راه را بپيمايد و شب را هم نخواهد بيدارى بكشد ، با اتومبيل‌هاى معمولى سى و شش ساعته با كمال راحتى ميتواند اين راه را طى كند ، در صورتى كه در آن روزها بيست و چهار منزل هفت هشت بعضى ده و حتى دوازده سيزده فرسخى راه بود و براى اينكه باركش و سوار از پا در نرود ، ناگزير بودند در سمنان و دامغان و شاهرود و ميامى و سبزوار و نيشابور شش روز اطراق « 1 » يا اصطلاح چهاروادارى لنگ كنند . به همين جهت يك ماه صرف رفتن و يك ماه صرف مراجعت و البته توقف مشهد هم گذشته از زيارت براى تحصيل بدل ما يتحلل و قوهء مراجعت كمتر از يك ماه نميشد . فصل را هم بايد طورى انتخاب كنند كه نه در رفتن و نه در برگشتن گرفتار سرما و گرماى شديد منازل كه بعضى از آنها در كنار كوير واقع و طبيعة سرما و گرما زننده‌تر است نشوند . معهذا روزها را بايد در منزل بسر برند و شب‌ها در راه باشند كه از صدمهء آفتاب مصون بمانند .\r\nاگر امروز برحسب تصادف بكجاوه و پالكى بربخورند و بشنوند كه در 50 سال قبل با اين وسيله به مسافرت ميرفته‌اند ، مخصوصا جوان‌ها بعقل پدران خود خواهند خنديد در صورتى كه در آن روزها اين وسائل خير الموجود و اگر كسى خيلى اهل تنعم و تجمل بود ، تنها كاريكه ميكرد تهيهء تخت روانى بود كه با دو قاطر جلو و عقب بارتفاع ركاب حركت مىكرد و اسب يدكى همراه مىبرد كه وقتى از كجاوه و تخت‌نشينى خسته شود ، يكى دو سه فرسخى در اول و آخر منزل بر اسب سوار شود . ولى خانمها طبعا اين تغيير و تفريح را هم نميتوانستند داشته باشند ، براى سوار شدن كجاوه نردبان لازم داشتند ، بايد زير بغل خانم را بگيرند كه بتواند سوار شود . حالاست كه خوانندهء عزيز التفات مىفرمايد كه خانمها در مسافرت براى چه محرم لازم داشته‌اند ؟\r\nما هم تمام اين وسائل را داشتيم . آقا ميرزا رضا تختى و ما هم هر دو نفر كجاوه‌اى و هريك اسب يدكى داشتيم كه متناوبا به كار ميافتاد ، من و آقاى فتح اللّه مستوفى هم كجاوه بوديم . اول منزل همگى بر اسبها سوار ميشديم ، تا دو سه فرسخ سواره مىرفتيم ، براى شام خوردن كه گاهى در وسط صحرا بود پياده ميشديم ، بعد از شام بكجاوه نشسته و در همان كجاوه خواب هم ميكرديم ، صبح كه براى نماز پياده ميشديم ، كجاوه‌ها مرخص ميشدند . تعقيب نماز را سر اسب ميخوانديم و يكى دو و گاهى سه چهار بلكه در منزل از\r\n\r\n\r\n","description":"","footnote":"\r\n( 1 ) - توقف يك يا چند روز در يكى از منازل عرض راه و لغت اصلا تركى است .\r\n","page_name":" 32 ","page_number":44},
  {"content":"\r\n\r\nشاهرود به ميامى پنج شش ساعت باقىماندهء راه را سواره ميرفتيم .\r\nبسمنان كه رسيديم ، دو نفر بر عدهء ما افزوده شد . ميرزا كاظمخان بنان نظام ، هم كوچهء ما كه سنش بين من و برادرم آقا ميرزا رضا و از رفقاى دورهء او بود ، در روز لنگ اين منزل بما رسيد و با قافلهء ما همراه شد . بنان نظام دخترزادهء ميرزا محمد قزوينى منشىباشى وزارت جنگ بود كه بعد از دورهء نايب السلطنه وفادارى بخرج داده و خود را بيكار و خانه‌نشين كرده بود . گذشته از وفادارى ، باوجود ابراهيم‌آباد جنب كوندج قزوين موروثى از ميرزا محمد جدش ، حاجتى هم به كار نداشت . اين همان اعلم السلطنهء آينده است كه به زودى مالك چناقچى و ساير املاك خرقان نايب السلطنه مىشود و يكى از ملاكين بشمار خواهد آمد . بنان نظام براى اينكه بىهم‌كجاوه و نديم نباشد ، حاجى حسين خان فراش خلوت نايب السلطنه را هم همراه آورده بود .\r\nحكام عرض راه ناگزير با يكى از اعضاى قافله رفاقتى داشتند . بهر شهرى وارد ميشديم ، احوالپرسى و ديد و بازديد هم در كار بود . در سمنان انوشيروان ميرزا ضياء الدوله حاكم بود و قبل از ورود ما ميخواست بدامغان برود . باغ بيرون شهر سمنان و عمارات حتى حمام گرم خود را در اختيار ما گذاشته ، به شرط ملاقات دامغان ، شب قبل از ورود ما از شهر حركت كرده بود تا جواب سورهاى منزل حاجى ميرزا عباسقلى پدر ميرزا محمود خان را داده باشد . در مهمان‌دوست هم ، مباشر شاهزاده نهار بسيار آبرومندى بما داد .\r\nروز لنگ دامغان بديدن شاهزاده رفتيم و چشم ما به زيارت مولود خانهء خاقان مغفور كه جز حياط بسيار كثيف چيزى نبود روشن شد . ميرزا مشتاق شاعر سمنانى هم بود و شوخىهاى او با سيد نديم شاهزادهء حكمران مايهء تفريح بود . به سيد كه از ضعف باصره شكايت داشت ، ميگفت : « پيش پايت را كه مىبينى ، زياديش هم اسرافه ، من هم براى اينكه اسراف نكرده باشم ، هميشه با چشمهاى نيمه باز همه چيز را نگاه ميكنم . » از سمنان كه گذشتيم ، نوبه در قافلهء ما افتاد . عبور از بلوك‌خوار و بىاحتياطى يا بىوسيلگى نوكرها و پشه‌هاى مالاريائى اين بلوك ، كار خود را صورت داده بود . يكى بعد از ديگرى مبتلا ميشدند كه با دادن مسهل و خوراندن كنين آنها را معالجه ميكرديم . فقط يكى از آنها غلامحسين قاپوچى پيرمرد شصت هفتاد ساله كه سوار الاغ ، جلو كجاوهء خانم آقا ميرزا رضا ميافتاد و در حقيقت كجاوه‌كش بود ، بنوبهء غش مبتلا شد . با اينكه حالش تازه بهتر شده بود و باوجود سفارش در نخوردن ميوه و حتى قدغن دادن پول به او ، در منزل عباس‌آباد ، در خارج از منزل ، با گرو گذاشتن چاقوى جيب خود يك هندوانهء يكى دومنى خورده و افتاد . در حقيقت سر را فداى شكم و با چاقوى جيب خود انتحار كرد زيرا وقتى ميخواستيم حركت كنيم ، در حال احتضار بود . براى كفن و دفن او بصاحبخانه سفارش كرده خرجى داده حركت كرديم .\r\nدر اين قبيل مسافرت‌ها داشتن نوكرهاى زرنگ كارى از لوازم بود ، ولى نوكرها در بعضى از منزلها از راه كه ميرسيدند ، به علت تب همگى ميافتادند بطوريكه كسى نبود\r\n\r\n","description":"","footnote":"","page_name":" 33 ","page_number":45},
  {"content":"\r\n\r\nبراى ما چادر بزند و اكثر اين كارها را بسر كارى يكى دو نفرى كه هنوز موقع تبشان نبود ، با عمله‌ايكه در منزلها پيدا ميكرديم صورت ميداديم . ولى از عباس‌آباد ببعد كم‌كم همه معالجه و سرپا شدند و زندگى به حال طبيعى برگشت .\r\nباوجود اين بسيار خوش ميگذشت ، همگى جوان بوديم . در اين سن‌ها همه چيز مايهء تفريح و از هر جزئى پيشآمدى وسيلهء خنده و صحبت پيدا مىشود . همين كه به منزل ميرسيديم ، پس از يكساعت اول كه صرف برپا داشتن چادرها و هركس به خيال خود مشغول بود ، دور هم جمع ميشديم ، آسياى چانه‌زنى به راه ميافتاد ، هركس از چيز بامزه‌ايكه در راه يا در منزل ديده و ضبط آن با اخلاقش متناسب بود ، آزادانه صحبت داشته باقى را سرگرم ميكرد . من به عادت بچگى خود كه هيچ‌چيز را بىپرسش نمىگذاشتم ، در اين سن هم بهر منزلى كه ميرسيديم از استعداد زراعتى و طرز عمل مالك و رعيت وعدهء خانوار و دست - كاريهاى اهالى و ماليات و سوار و سرباز آنجا تحقيقات كرده ، بعقيدهء خود بر معلوماتم ميافزودم و در طرز بناى كاروانسراها دقيق شده ، از تناسب آنها با آب‌وهواى محل ، بربانى آنها كه اكثر از رجال دربارى و بامر شاهان صفوى بوده است ، تحسين و براى بانيان خير ترحيم ميكردم . اگر در منزل قبلى ، منزل خوش‌آب‌وهوائى در نزديكى منزل بعد سراغ ميكرديم ، ولو با قدرى دورى راه از مشهدى حسين چهاروادار سدهى خواهش ميكرديم به آن منزل برود كه مال و انسان اقلا يكروزى مرفه باشد .\r\nدر ميان‌دشت شنيديم كه محاذى منزل فردا كه قصبهء مزينان است ، در دامنهء كوه ، دهى باسم داور زن هست كه از حيث خنكى آب‌وهوا بر مزينان ترجيح دارد .\r\nبا مذاكره با مشهدى حسين و مشاورهء او با مشهدى عباس شريكش سركار هم آمده قرار رفتن بداورزن داده شد .\r\nيكى دو ساعت از روز گذشته وارد اين منزل شديم ، قنات آب صاف سرديكه از زير آسيا بيرون ميآمد ، به دو نهر كه طرفين خيابان عريضى كشيده بودند ، تقسيم ميشد . در كنار اين دو نهر درخت بيد و سنجد سايه‌گستر زياد بود و زمين اين خيابان را از تابش آفتاب حفظ ميكرد . منظرهء طرفين اين خيابان قطعات ينجه يا بقول محلىها بيده‌كارى بود « 1 » .\r\nچادرها را در اين خيابان سرپا كردند ، من به عادت خود يكى از جوانهاى اهل محل را كه از قيافه‌اش پيدا بود كه ميتواند جواب بگويد ، بسؤالات معمولى خود گرفتم . در ضمن از مالك ده پرسيديم گفت سه دانگش ملك آقا سيد حسن و سه دانگ ديگرش خورده مالك است . پرسيدم اين ده يخچالهم دارد ؟ گفت آقا يخچالى دارد كه امسال بواسطهء كم سرمائى زمستان يخش نگرفته و آنچه هست به مصرف شخص خود تخصيص داده است و نميفروشند .\r\n\r\n\r\n","description":"","footnote":"\r\n( 1 ) - در خراسان يونجهء خشك را « بيده » ميگويند و چون محصول يونجه را غالبا به جهت علوفهء زمستان دامها خشك ميكنند ، با دادن اسم نتيجه به مقدمه مانند تسميهء جزء بكل و برعكس آن و همچنين تسميهء حال به محل و از اين قبيل ، چندان دور از قاعدهء اسم‌گذارى نيست .\r\n","page_name":" 34 ","page_number":46},
  {"content":"\r\n\r\nبفكر افتادم چه خوب بود آقا غريب‌نوازى ميكرد و اجازه ميداد بطور استثنا قدرى يخ بما ميفروختند كه امروز از هر حيث وسيلهء مادى زندگى فراهم باشد . به مجرد اين فكر ديدم از دور سروكلهء عده‌اى كه هريك يك مجموعهء بزرگ با روپوش قلمكار بسر دارند ، با عده‌اى الاغ باردار پيدا شد كه به سمت چادرهاى ما ميآيند ، نزديك شدند ، پيشكار آقا جلو آمده سلام آقا را تبليغ و اظهار كرد بمناسبت خستگى راه نخواستند حالا مزاحم شوند ، هروقت معين كنيد براى ديدار بيايند . مخاطب اين جمله رئيس قافله ، آقا ميرزا رضا ، بود . برادرم جوابى مبنى بر تشكر داده عصر را براى ملاقات معين كرد . در ضمن اين سؤال و جواب مجموعه‌ها بر زمين گذاشته و روپوش از روى آنها برداشته شد ، در يك مجموعه به قدر چهارمن برنج و در مجموعهء ديگر باديهء روغن ، سومى باديهء ماست و دورى پنير با ظرفهاى سرشير خام و پخته ، چهارمى يك خيك دوغ ، پنجمى محتوى چهار پنج من از دو سه جور نان ، ششمى شامل هفت هشت بشقاب و دورى كه در هريك مقدارى ميوهء خشك از قبيل آلوچه و گردو و بادام و جوزقند و فندق و از اين قبيل‌ها پر كرده بودند و بالاخره مجموعه‌اى محتوى دو تاوهء بزرگ يخ صاف بلورى و يكى دو مجموعهء ديگر محتوى ميوه‌جات و بار الاغ‌ها هندوانه و خربزه و كاه و جو و يونجه و اجمالا يك سيورسات « 1 » دو روزهء سى چهل نفره بود . مجموعه‌ها خالى و انعامى بتوسط پيشكار به حاملين داده شد .\r\nرسم فرستادن هديه ، از طرف مالك براى وارد متعين ، از مراسم قديمى ايرانيان است ولى هيچوقت نبايد جنبهء مادى آن بقدرى باشد كه براى فرستنده خسارتى و براى قبول - كننده استفاده‌اى دربرداشته باشد . اين سيورسات گذشته از دقتى كه در تميزى و پاكيزگى آن شده و شامل همه چيز حتى آجيل و دوغ و يخ هم بود ، سى چهل تومان قيمت داشت كه هيچ معلوم نبود عوض آن از طرف ما چه خواهد بود . اشكال كار هم در اين بود كه طورى فرستاده شده بود كه نميشد رد كنى زيرا در دهات اينموضوع البته بفرستنده خيلى برخواهد خورد .\r\nآقا سيد حسن مالك سه دانگ داورزن كه ده سر راه و مدت سه چهار ماه از سال محل نزول قافله و طبعا اهالى آن كاسبند آيا براى چه قبول اين زحمت را كرده و با اين دقت كه جز از طرف دوست قديمى نسبت بدوست رعايت نميشود ، يك سيورسات سى چهل نفرى دو شبانه روزى فرستاده است ؟ اين روپوشهاى قلمكار با ريشه‌هاى ابريشمى و اين مجموعه‌هاى بزرگ ، علامت زندگى آبرومندى است كه براى استفادهء مادى يك همچو اقدامى بعيد به نظر ميآيد ؛ بايد منتظر شد آقا بيايد و از صحبتهاى ايشان قضيه حل شود .\r\nدرهرحال سر نهار دوغ فرد اعلائيكه فراهم كردن آن در جائى كه معمولا يخ پيدا مىشود سهل نيست ، بسلامتى آقا خورديم .\r\nدر حدود دو ساعت بغروب مانده آقا آمد ، شمايل سيد با ريش يك قبضه‌اى دو گوشهء پر طاوسى و چهرهء تروتازه‌اى كه پنجاه سال عمر هنوز نتوانسته بود چين‌وچروك و زردى در آن ايجاد كند و قامت متوسط و ميان باريك ايام جوانى كه گردش منظم در مزارع از بيقوارگى\r\n\r\n\r\n","description":"","footnote":"\r\n( 1 ) - مواد خام يا ساخته كه براى انسان و باركش لازم و براى اردو يا قافله‌اى تدارك شده باشد .\r\n","page_name":" 35 ","page_number":47},
  {"content":"\r\n\r\nنتيجهء طبيعى پيش رفتن سن جلوگيرى كرده بود ، از آن شمايلها بود كه اگر نظير آن با قدرى آواز گير ميرزا محمد تقى و معين البكاء ميآمد ، با كمال ميل و رغبت او را براى شبيه امام و پيغمبران در تعزيه‌هاى تكيهء دولت به كار ميانداختند . آقا قباى قدك شير در غرابه و عباى فيلى كرمانى در بر و عمامهء سياه بر سر و يك جفت كفش ساغرى « 1 » آبى به پا داشت . بنابراين لباسش هم با سن و مقامش از هر حيث متناسب بود . پس از ردوبدل شدن تعارفات معموله گفت « امروز صبح قافلهء آقايان باينجا رسيد ، من با اينكه هيچگاه از اين كنجكاويها ندارم ، بدون هيچ علت ميل كردم بدانم رؤساى اين قافله چه اشخاصى هستند ، بعد از آنكه اسم و رسم شما را دانستم ، ديدم بر من لازم است كه خدمت شماها برسم و از خدمتى كه پدر شما در اين ده كرده است ، لا محاله از شما تشكر كرده بشما بگويم كه اين ده آباد كردهء پدر شماست . »\r\n« در قديم الايام اين ده خيلى آباد و مالياتش هم بمناسبت عايديش زياده بوده است . در چهل پنجاه سال پيش بواسطهء حادثهء فوق العاده‌اى قنات اين ده خراب شده و از انتفاع ميافتد ولى ماليات قديمى برقرار است كه هر سال مأمورين مطالبه دارند و رفت‌وآمد آنها بيشتر باعث خرابى رعيت است ، درختهاى باغات چه از بىآبى خشك و چه در مقابل ماليات هر ساله انداخته ميشد و قيمت آن بمأمورين ماليه پرداخت ميگرديد ، بهرجا شكايت ميبرديم اثرى نميكرد ، كم مانده بود مالكين ده را سر داده متفرق شوند . »\r\n« يكدانگ و نيم اين ملك بعد از پدرم به من ميراث رسيده و يكدانگ و نيم ديگر هم متعلق بعمويم و سه دانگ ديگر آن خورده مالك بود . من جوان بودم ولى عمويم مردم را دلدارى ميداد و از تفرقه شدن آنها جلوگيرى ميكرد ، در اين ضمنها شنيديم كه ناصر الدين شاه بمشهد ميرود ، همگى مالكين تا شاهرود جلو اردو رفته با مناى دولت عريضه‌هائى ميداديم ، بدون اينكه جوابى دريافت كنيم . در يكى از منزلها بچادرهاى معير الممالك رفتيم كه وقتى بيرون مىآيد عريضهء خود را تقديم كنيم ، قدرى معطل شديم شخصى از چادر معير الممالك بيرون آمد اجتماع ما را كه ديد نزديك ما آمده از كار ما پرسيد . عمويم كه زعيم قوم و حرف‌زن جماعت بود مطلب را اظهار كرد . اين شخص گفت « شما عبث اينجا معطل و سرگردانيد ، بده خودتان\r\n\r\n\r\n","description":"","footnote":"\r\n( 1 ) - در اصطلاح سئيسى طرفين شلال دم اسب را ساغرى ميگويند . به پوست اين موضع اسب هم كه به جهت استحكام و دوامش چرم خالدار از آن به عمل ميآيد ، همين اسم را ميدهند . از اين چرم كه دانه‌هائى سطح آن را ميپوشاند ، جلد كتاب و كفش نوك برگشتهء بىپشت پائى ميساختند كه كفش اعيانى صد سال قبل بوده است . بعدها اعيان ، كفش چرمى معمولى را براى خود انتخاب كردند و كفش ساغرى بعلما و آخوندها اختصاص يافت ولى كفش بسيار ناراحتى بود اولا پشت پاشنه نداشت ثانيا محلى كه بايد پاشنهء پا روى آن قرار گيرد برجسته و روى آن براى تجمل پارچهء مقوائى و رنگ و روغنى كه وسط آن گل و بلبل نقاشى كرده دوخته بودند ، قرار داشت كه پاشنه بهيچوجه روى آن قرار نميگرفت و مسلما پا را درد مياورد . براى اعيان كه سواره بدر خانه يا منزل دوستان ميرفتند و جز در حياط نبايد راه بروند ، كفش تجملى بود ولى براى آخوندها در آن كوچه‌هاى پر از گل واقعا راه رفتن با اين كفش بسيار كار مشكلى بوده است .\r\n","page_name":" 36 ","page_number":48},
  {"content":"\r\n\r\nبرويد ، بعد از آنكه اردو بمشهد رسيد ، يكى دو نفرتان به آنجا بيائيد من كار شما را اصلاح ميكنم » از نوكرهاى معير الممالك اسم‌ورسم اين ناشناخت را تحقيق كرديم ، گفتند ميرزا نصر اللّه گركانى و اول شخص دفتر ماليه است ، ما هم مطمئن شده باينجا برگشتيم و تدارك خود را ديده من و عمو و يكنفر ديگر كه ملكش نسبة زيادتر بود ، سه چهار روز بعد از حركت اردو كه يك شب هم در اين ده بود ، به سمت مشهد رفتيم . روزيكه به منزل پدر شما رفتيم از قضا حاجى ميرزا محمد - رضاى مستشار الملك پيشكار ماليهء خراسان هم آنجا بود ، ما را طلبيدند و از محل تخفيفات عمومى كه براى كسر و شكست دهات مقرر بود ، مبلغ حسابى بده ما تخفيف دادند . به خواهش ما حكم تخفيف را پدر شما هم مهر كرد و بدست ما داد . ما آنچه كرديم هديه و تعارفى از ما بگيرد نپذيرفت بده برگشتيم و همگى با دلگرمى مشغول آبادى قنات شديم ، خدا هم يارى كرد قنات ما به راه افتاد باغات خشك شده را از نو دائر كرده روزبروز بر آبادى افزوده شد تا به اين پايه و مايه كه امروز ملاحظه ميفرمائيد رسيده است . » بعد از اين بيان و قدرى صحبت متفرقه ، من دنبال تحقيقات معمولى خود را كه صبحى بواسطهء ورود مجموعه‌هاى اهدائى آقا با جوانك قطع شده بود ، از خود سيد به عمل آوردم . معلوم شد عموى آقا يك دختر داشته كه زن اين آقا شده و باينواسطه است كه سيد مالك سه دانگ اين آبادى است .\r\nدر 1314 شمسى كه براى سركشى بدفاتر ثبت اسناد خراسان به اين ايالت رفته بودم ، در يكى از دفاتر جزء كه نظرم نيست در كداميك از ولايات خراسان بود ، بكارمندى برخوردم كه اسم سجلى او داورزنى بود . از خانوادهء سيد حسن تحقيق كردم گفت : « سيد مرحوم شد پسرهاى رشيدى نداشت وافورى شدند ملك‌ها را فروختند و دارائى را تلف كردند و فعلا زندگانى كم رونقى در داورزن دارند » بلى ! دنيا اينطور است يكى با آن خون دل آباد مىكند ديگرى به رايگان از دست مىدهد .  « إِنَّ الْأَرْضَ لِلَّهِ ، يُورِثُها مَنْ يَشاءُ مِنْ عِبادِهِ  « 1 »  » \r\nبه شريف‌آباد و منزل آخرى كه رسيديم ، سيدى قاطر سوار از مشهد رسيد ، كاغذى از ميرزا اسمعيل خان برادر مستشار الملك و شوهر خواهر دومى ما ( آقا كوچيكه ميرزا عبد الجواد ) همراه داشت . ميرزا اسمعيل خان خط تحرير بسيار زيبائى داشت كه در آن دوره جز حسنعليخان امير نظام كسى بزيبائى او نمينوشت ، با اين تفاوت كه امير نظام بواسطهء كبر سن با قلم درشت‌تر با سعى و دقت رقعه را قشنگ از كار در مىآورد ، ولى ميرزا اسمعيل خان با سرعت و شلال قلم شيرين و رسا مينوشت . در صدرنامهء خود دو شعر ذيل را كه باوجود خواندن نه دفعه شاهنامهء فردوسى فعلا نظرم نيست كه در كجاى اين كتاب خوانده باشم نوشته :\r\n بتابنده آتش به تاريك خاك * بدلهاى آگه به جان‌هاى پاك\r\nكه ما را دل و جان پر از مهر تست * همه آرزو ديدن چهر تست « 2 » \r\n\r\n\r\n","description":"","footnote":"\r\n( 1 ) - سورة الاعراف آيهء 128\r\n( 2 ) - شايد اين دو شعر كه هر دو از شاهنامه است دنبال هم نباشد و ميرزا اسمعيل خان بمناسبت آنها را دنبال هم انداخته و حافظهء جوانى من آن را ضبط كرده است و در نه بار خواندن شاهنامه چون از هم جدا بوده و حافظهء جوانى هم تمام‌شده بوده است ، حالا نميتوانم بخاطر بياورم كه هر يك را در كدام قسمت ديده‌ام .\r\n","page_name":" 37 ","page_number":49},
  {"content":"\r\n\r\nو سيد را به جهت زيارت نامه خوانى معرفى كرده بود . اين سيد اسمش حاجى سيد عبد المجيد و بقول ميرزا اسمعيل خان ، زيارتنامه خوان از مهاجرين اوليه بوده است . البته توصيهء ايشان پذيرفته و جواب مثبت به سيد داده شد . سيد بلافاصله سوار قاطرش شده به همان پا مراجعت كرد كه فردا صبح در اولين زيارت حاضر كار باشد .\r\nاول شب از شريف‌آباد حركت كرديم ، راه بسيار بد و باصطلاح چهارواداران قلب « 1 » بود . اين راه را كه بعد از چند سالى نير الدوله در ايالت خراسان خويش براى درك ثواب از مال خود كالسكه‌رو كرد ، در اين روزها قاطر هم به زحمت از آن ميتوانست بگذرد .\r\nنميدانم چه‌وقت شب بود ديدم پاى كجاوه سلام و صلواتى بر پاست ، معلوم شد از بالاى يكى از چند صد تا تپه‌ها و كوههاى عرض راه چراغهاى گنبد حرم حضرت رضا پيدا شده است .\r\nالحق چهار وادارها حق داشتند در اين مورد تقاضاى انعام بعنوان گنبدنما داشته باشند .\r\nبالاخره پس از يك ماه راه شاهد مقصود از دور چهره نمود ، دامن در كجاوه را بالا زدم « 2 » در تاريكى شب تابش اين ستارگان سرخ رنگ روحانيتى داشت . اين سلام به فاصلهء چهار فرسخ ، خستگى يك ماه بار بستن و بار انداختن را رفع كرد .\r\nآفتاب پهن شده بود كه به طرق رسيديم . در آنجا كالسكه و يدك‌هاى وزارتى با ميرزا حسن خان پسر ميرزا اسمعيل خان خواهرزاده‌ام و يكى دو نفر از ميرزاهاى خانوادگى باستقبال آمده بودند . كالسكه را بخانمها تخصيص داده ، همانطور سواره وارد شهر و يكسر بحرم مشرف شديم . حاجى سيد عبد المجيد براى راهنمائى دم كفش‌كن حاضر بود .\r\n\r\nگريهء شوق\r\nمن هم مثل همه در كتابها از گريهء شوق داستانهائى خوانده بودم و احيانا بعضىها را هم ديده بودم كه در رسيدن بمطلوب گريه ميكنند ولى براى خودم هيچ اين حالت پيدا نشده بود . بعد از گذشتن از رواقها بدر حرم رسيديم ، حاجى آقاى زيارتنامه خوان اذن دخول خوانده وارد شديم ، زيارت را شروع كرد : اشهد انكّ يا سيدّى تسمع كلامى و تردّ يا مولاى سلامى .\r\nدر گفتن اينجمله واقعا خود را در محضر آن بزرگوار ديده چنان اشك بصورتم ميدويد كه از اطراف صورتم ميريخت .\r\nدر چهل روزهء اقامت مشهد البته خيلى به زيارت مشرف شده و حتى سحرها هم باوجود دورى راه خود را بحرم رسانده و شرفياب شده‌ام ولى هيچيك از اين زيارتها روحانيت اين روز را نداشته است . حديث « زروانصرف » واقعا گفتهء امام است الان هم بعد از چهل و هشت\r\n\r\n\r\n","description":"","footnote":"\r\n( 1 ) - در معنى حقيقى كلمه ، توصيف « قلب » را فقط به پول ميدهند ولى مجازا قلب را در خيلى از موارد استعمال ميكنند حتى آدم قلب هم ميگويند ؛ راه قلب هم يكى از آنها است .\r\n( 2 ) - براى كجاوه روپوشى ميدوختند و البته طرف در كجاوه اين روپوش بطور پرده بود كه ممكن بود آن را بالا و پائين كرد . در هواى سرد البته دامن كجاوه را مىانداختند كه باد و سرما به داخل نفوذ نكند . در تابستان هم بعضى بودند كه براى جلوگيرى از ورود هواى پر از گردوخاك خارج كه بر اثر حركت قطار مال ايجاد ميشد ، همين كار را ميكردند و من از آن جمله بودم كه هميشه دامن كجاوه را مىانداختم .\r\n","page_name":" 38 ","page_number":50},
  {"content":"\r\n\r\nسال كه اين جمله را به ياد آوردم ، حالم تغيير كرد و از چشمانم اشك جارى شد .\r\nبعد از زيارت ، سوار شده به منزل آمديم . منزلى كه براى ما معين كرده‌اند ، نزديك ارك باغى وصل بخانهء مستشار الملك است . به مجرد ورود خدمت جناب وزير رسيده ديدارى تازه كرديم و به منزل خود آمديم .\r\n\r\nزندگى ما در مشهد\r\nاعيان شهر بمناسبت خويشى ما با وزير همه ديدن كردند . سه چهار روزى جز صبح و اول شب كه به زيارت ميرفتيم ، اوقات ما صرف پذيرائى و دريافت اظهار لطف و محبت آقايان ميشد . آقاى غلامعلى مستوفى كه شايد در اينوقت لقب سردار منظم را هم داشت و سركردهء فوج قرائى بود و ميرزا اسمعيل خان اكثر نزديكيهاى نهار كه از كارهاى ادارى فراغتى حاصل ميكردند ، به منزل ما ميآمدند و نهار را باهم ميخورديم و از شوخى و بذله‌گوئى ادبى ميرزا اسمعيل خان محفوظ ميشديم . ميرزا محمود خان هم نزديك ما منزل دارد ، خانم آقا ميرزا رضا و خانمها هم با يكديگر همين معامله را مجرى ميدارند و بسيار خوش ميگذرد . بنان نظام را هم با اينكه نزديك حرم منزل گرفته است ، اكثر ملاقات ميكنيم .\r\nعصرهاى جمعه مستشار الملك برسم معمول خود بباغهاى اطراف شهر ميرود ، در اين گردش ما هم شركت داريم . باغ خطمى ، باغ معتمدى ، باغ خونى ، مسجد سنگى و يك روز هم از صبح خواجه ربيع چند كيلومترى شهر را به اين وسيله گردش كرديم .\r\nاعيان شهر ورود ما را وسيله قرار داده ، سورهائى كه مستشار الملك هم در آن شركت مىكند دوره انداخته‌اند . آقاى حاجى سيد حبيب اللّه مجتهد و آقا ميرزا عبد اللّه ، متولى موقوفهء مسجد گوهر شاد و قائم مقام التوليه از روحانيين و آقاى عليمردان خان نصرت الملك تيمورى و چند نفر ديگر سورهائى دادند و پذيرائىهائى كردند . مخصوصا سور نصرت الملك خيلى عالى و بقول معروف از سورهاى شاخدار « 1 » بود . ميرزا تقيخان معاون الايالهء تبريزى كه كارهاى ملكى ملك التجار سپرده به اوست ، نيز شبى بچلوكباب تبريزى دعوت كرد . سابقهء اين شخص با مستشار الملك از تبريز است ، مرد بسيار خوشمزه و با لهجهء تركى در صحبت شيرين‌كاريهائى دارد . در اين شب من زكام سختى داشتم ولى بذله‌گوئىهاى صاحب‌خانه مانع از آن بود كه متوجه خود باشم . گذشته از اين ذكام هم در جوانى تب نمىآورد و « پشه به خدا قلى كارى نمىكند « 2 » . »\r\n\r\n\r\n","description":"","footnote":"\r\n( 1 ) - سورهاى كلان را به اين مناسبت شاخدار ميگويند كه درشتى و تعدد مرغهاى لاى قاب يا مجموعهء پلو سبب مىشود كه پا ، بال يا گردن يكى دو سه تاى آنها از ميان پلو خود نمائى كند و مثل شاخ نمودار باشد . ممكن است كه صفت شاخدارى سور به جهت بزرگى و زيادى و تنوع آن باشد چنان كه بهر چيز بزرگى ولو دروغ گفتن هم باشد شاخدار ميگويند . شاخ در حيوانات نمايندهء قدرت است و دروغهاى بزرگ گفتن هم كار همه كس نيست و آدم شاخدارى لازم است تا دروغ شاخدار بگويد .\r\n( 2 ) - « خدا قلى ، اسم شاهسونى و اين مثل از امثلهء دهاتى و معنى و مورد استعمال آن همان\r\n","page_name":" 39 ","page_number":51},
  {"content":"\r\n\r\nروزها گاهى ببازار ميرويم و برك و پوست كلاه و پوستين و تسبيح شاه مقصودى و خرد و ريز ديگر براى سوقات اقوام و دوستان ميخريم ضمنا لباس نيمه زمستانى هم براى برگشتن سفارش ميدهيم . ميرزا محمود خان براى ملاقات برادرش احمد منشور ، كنسول عشق‌آباد ، مسافرتى بخارج سرحد كرد . اقامت ما در مشهد چهل روز بود .\r\n\r\nوضع آستانه\r\nيكى از شبها كه سر شام بوديم ، ديديم يك خوانچه شام براى ما آوردند .\r\nخوانچه و ظرفها هم عموما مسى بود . خوانچه ، سه دورى پانزده سيرى پلو و چلو و از كوكو و برانى و آش و خربزه و پنير و خورش هريك دو ظرف داشت . كوكو بنازكى لواشك بود و خورشها بيش از چند قاشق نبود و دوريها بيش از هفت هشت سير برنج نداشت . ميدانستيم كه خوردن ما از اين غذا بر خلاف نظر واقف و كار نامشروعى است . گفتيم انعامى بحامل داده خوانچه را دست نزده به فقرا تقسيم كنند .\r\nزيارتنامه خوانها رسم دارند بناظر كارخانهء آستانه ، منزل اعيانى كه از تهران به زيارت ميآيند نشانى ميدهند و ناظر هم يا از راه خصوصيت با زيارتنامه خوان و يا از راه نمايش بتهرانيها ، از اين خوانچه‌ها بدر خانه‌هاى آنها ميفرستد و بيسوادهاى آنها بعنوان تبرك ( ؟ ) با كمال اشتها از آن ميخورند . معلوم شد ، آقاى حاجى سيد عبد المجيد زيارتنامه خوان ، ما را هم فراموش نكرده و اين رسم را به عمل آورده است .\r\nآستانهء حضرت رضا موقوفات زياد دارد كه هريك از آنها را مصرف معينى است .\r\nمثلا عده‌اى براى روشنائى و عده‌اى براى فرش و عده‌اى براى بيمارستان زوار و عده‌اى براى شام و نهار خدام كشيك و عده‌اى براى شام و نهار فقراى زوار و همچنين شعب ديگر مصارف كه هريك موقوفهء خاصى دارد . توليت تمام اين املاك و مصارف در وقف‌نامه با پادشاه وقت و به همين جهت است كه بايد متولى باشى آستانه را شخص شاه تعيين كند . متولى باشيان زمان سابق كه خدا را سميع و عليم مىدانستند ، از  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ  « 1 » ميترسيدند ، درآمد هر موقوفه‌اى را به مصرف خودش ميرساندند .\r\nحتى اگر از يك مصرف وجهى زياد ميماند ، براى صرف آن در قسمت ديگر بىاجازهء مجتهد جامع الشرايط اقدام نميكردند . من يقين دارم كه قوام الملك و ميرزا سعيد خان\r\n\r\n\r\n","description":"","footnote":"\r\nاست كه از متن استفاده مىشود . من اين مثل را از مرحوم محمد حسين بيگ كه اسم او را در سفر اول نايه نوشته‌ام شنيده‌ام . مرحوم حاج ميرزا آقاى جدم هم اين مثل را به كار مىبست . شأن نزول اين ضرب المثل را هم شايد بتوان از اينقرار دانست كه شخص خدا قلى كه مرد قوى و جان سختى بوده است به محل پرپشه‌اى وارد شده و جاى خوابى كه از پشه معاف باشد ، براى او نبوده و كسى از راه دلسوزى گفته باشد كه در اين محلى كه براى خواب او فكر شده پشه زياد است و تا صبح نخواهد خوابيد .\r\nخود مؤمن يا شخص ديگرى كه به حال او واقف و از جان سختى او مطلع بوده است ، جملهء « پشه به خدا قلى كارى نميكند » را به زبان رانده و از فرط تناسب با حال مؤمن مشهور و لا محاله در نزد دهاتيها مثل شده است . خوانندهء عزيز توجه دارد كه اين مثل با اينكه دهاتى است ، مورد استعمال زياد دارد .\r\n( 1 ) - سورة البقره آيهء 181\r\n","page_name":" 40 ","page_number":52},
  {"content":"\r\n\r\nمؤتمن الملك و ميرزا فضل اللّه نصير الملك و ميرزا عبد الوهاب خان آصف الدوله ، اين اجازهء عمومى را از مجتهد مسلم زمان خود تحصيل ميكرده‌اند . هردم بيلى كارهاى مالى دولت به اين كار نيمه دولتى و نيمه مذهبى هم سرايت كرده و املاك آستانه بثمن بخس بتيول سرجنبانان آستانه درآمده و براى اينكه وجههء شرعى را هم بعقيدهء خود در آن منظور دارند ، آقايان آستانه اجاره‌نامهء شرعى هم از متولى باشى كه اكثر حكام بودند ، ميگرفتند . ولى موجر و مستأجر هر دو ميدانستند كه اين مال الاجاره نصف بلكه ثلث و در پاره‌اى از موارد عشر عايدى واقعى ملك نيست .\r\nاز طرف ديگر در پرداخت همين نصف و ثلث و عشر هم تا ميتوانستند مسامحه ميكردند .\r\nكار محاسبات آستانه هم مثل محاسبات عمومى كشور ، بحواله و قبض و برات ميگذشت . برات مواجب خدام و كاركنان آستانه حوالهء مستأجرين ميشد . آنها اين حواله‌دارها را اينقدر معطل ميكردند ، تا به تومانى چهار پنج و خروارى ده‌پانزده قرآن راضى شده ، جيره و مواجب خود را به اين كيفيت وصول نمايند . البته با اين وضع در صندوق آستانه هيچوقت پولى نبود كه به مصرف خيرى برسد . بيمارستان ظاهرا داير و حكيم باشى و حافظ الصحه و دواساز و عطار و همه‌جور عملجات داشت كه حقوق خود را به همان كيفيت‌ها و اگر متنفذ بودند با تيول يكى از املاك ميگرفتند ، ولى مريضى در كار نبود . آشپزخانه مخصوص زوار فقير بود ولى كارش فرستادن خوانچه‌هائى نظير آنچه ديديم ، براى اعيان زوار بود . خدام كشيك نهار داشتند ولى بقدرى غير مأكول و كم بود كه اكثر نان و آبگوشت خانهء خود را بر آن ترجيح ميدادند . وجه اين مصارف هم هميشه از طرف صندوقدار و رئيس محاسبات آستانه با تصويب متولىباشى و قائم مقام التوليه از بانكهاى خارجى قرض و پرداخت ميشد .\r\nگاهى قرض آستانه به شصت هفتاد و صد هزار تومان هم ميرسيد .\r\nمتنفذين و رؤساى آستانه از راه اين اجاره و تيولدارى و طرز پرداخت . تمول عجيبى بهم‌زده بودند كه شايد بازماندگان آنها امروز هم آن تمول را حفظ كرده باشند . والىهائى كه در اين اواخر اكثر متوليباشى هم بودند ، در اين امور چندان مداخله‌اى نكرده وقت و دقت اينكه اصلاحى در اين امر بكنند نداشتند .\r\nيكى از كارهاى بسيار بسزاى دورهء ديكتاتورى جمع‌آورى دقيق و مركزيت دادن بعايدات و كوتاه كردن دست رؤساى آستانه و جواب گفتن خدمهء زيادى و برقرار كردن اندازه براى هر كار بود . بواسطهء همين عمليات است كه بهترين بيمارستانها كه شايد از حيث عظمت و وسيلهء پذيرائى دست‌كمى از بيمارستان‌هاى دنياى مترقى نداشته باشد ، از وجوه آستانه در مشهد احداث شده است . تا دمكراسى فعلى خودمانى ما چگونه از عهدهء نگاهدارى آن برآمده با اين منبع عايدى سرشار ، چه توسعه‌اى به كارهاى خير ديگر بدهد ؟ در هرحال املاك آستانه درآمد زيادى دارد كه با آن ميتوان باصلاحات زيادى در مشهد مبادرت نمود و نبايد تنها به اين بيمارستان و شعب آن اكتفا كرد . اين كار شرعا و عرفا و قانونا بر عهدهء اعليحضرت همايون شاهنشاه جوان‌بخت است كه با بىطمعى و بيغرضى\r\n\r\n","description":"","footnote":"","page_name":" 41 ","page_number":53},
  {"content":"\r\n\r\nجبلى خود دنبالهء اقدامات سابق را از دست ندهند و در اين مشروع البته با عدالت و رعايت نظر واقفين املاك ، سعى بليغ فرمايند . متولىباشيان هم از هر طبقه و صنفى باشند ، البته رعايت مال وقف را كرده ، بيشتر از مال خود در حفظ اصل و جمع‌آورى عايدى و صرف آن در كارهاى خيريهء عمومى ، ولى باز هم تكرار ميكنم ، با در نظر گرفتن ميل واقفين ، جديت خواهند كرد . حيف است كه اين درآمد سرشار ، لوطىخور شود .\r\nآقايان خدام سابق آستانه هم عبث در روزنامه‌ها مقاله‌پرانى مىكنند . دورهء زيارتنامه خوانى السلام عليك يا زنگ اللّه و ابن زنگه ، السلام عليك يا ساعت اللّه و ابن ساعته ، براى قرائىهاى قروت « 1 » خور و نوازانيدن نقاره‌خانه باسم پدر كردهاى شادلو ، گذشت .\r\nعهد كلاشى از كربلائى خداقليهاى غمپرانلو سپرى شد . اگر واقعا آقايان بقول خودشان ميخواهند افتخار جاروب‌كشى حرم حضرت رضا را از دست ندهند ، ماهى يك بار نيمساعتى وقت صرف كنند و با خدام جاروب‌كش آستانه ، مجانا كمك كنند تا به اين افتخار نائل آيند . من خود در سال 1314 هجرى شمسى كه در سفر دوم بتقبيل آن استان ملائك پاسبان مشرف شدم ، بدون هيچ حكم و فرمان از طرف متولىباشى وقتى كه مؤمنين حرم را براى آخر شب ترك ميگفتند ، با اجازهء خادم كشيك نيمساعتى ماندم و اين عمل اخلاص كيشانه را بجا آوردم . اظهار اخلاص بخاندان پيغمبر از اين تظاهرها بىنياز است و فرمان و حكم خدمه بودن لازم ندارد .\r\n هرچه يا بىجز هوى ، آن دين بود بر جان نشان * هرچه بينى جز خدا ، آن بت بود درهم شكن « 2 » \r\n\r\n\r\n","description":"","footnote":"\r\n( 1 ) - قروت بمعنى كشگ و قروت‌خور لقبى است كه اهالى مشهد و شايد تمام خراسان در مقام تحقير به عراقيها ميدهند . كردهاى شادلو كه بعد از برداشتن خرمنها از قوچان براى زيارت بمشهد مىآيند ، مردمان بسيار ساده‌اى هستند . خدام آستانه از آنها انواع مختلف كلاشى ميكردند از جمله قبلا به آنها تلقين ميكردند كه اگر نقاره خانهء حضرت باسم پدر كسى نواخته شود ، اگر در آن دنيا اهل جهنم هم باشد ، فورا ببهشتش مىبرند . آنقدر در اين زمينه شاهد و بينه مياوردند تا مؤمن فريفته شده مىپرسيد براى اينكه نقاره‌خانه باسم پدر كسى نواخته شود چه بايد كرد . زيارت نامه - خوان همين كه ميديد شكار بدام نزديك شده است ، از مشكلات اين كار آنقدر بيان ميكرد كه مؤمن تشنه‌تر شده بالاخره با هزار منت به شرط اداى چند تومانى ، قرارداد بسته ميشد و مبلغى بعنوان پيش‌قسط تأديه ميگرديد تا روزيكه قرار بود اين كار خير واقع شود ميرسيد . زيارت نامه‌خوان مؤمن را در ساعتى كه معمولا نقاره زده ميشد روبروى نقاره‌خانه واميداشت ، همين كه عملجات ابزارهاى خود را براى شروع عمل برميداشتند قدرى سلام و صلوات ميفرستاد و جملهء « نقاره‌خانه را باسم . . . پدر . . . بنوازيد » چنان بموقع ادا ميكرد كه ختم آخرين كلمه با شروع نقاره مقارن شود . معلوم است اين نقاره به گوش مؤمن ساده‌لوح غير از نقارهء هر شبى است ، مدتى مبهوت گوش ميداد و زيارت نامه‌خوان براى وصول وجه باقى قرارداد تا ميتوانست از اين خوشبختى كه نصيب پدر مؤمن شده است ، خود را واله و حيران وانمود ميكرد و وجه قرارداد را باحقى براى خود بجيب ميزد و بدبخت را سرميداد .\r\n( 2 ) - سنائى غزنوى\r\n","page_name":" 42 ","page_number":54},
  {"content":"\r\n\r\n\r\nمراجعت به تهران\r\nاول عقرب از مشهد حركت كرديم . در طرق يكى دو ساعت و در سبزوار يكشب و در شاهرود سه چهار ساعتى بارانهم خورديم . در آهوان شب برف هم سرمان باريد كه فردا صبح چادرها را تكانده و بار كردند . اول قوس كه با اوائل رجب برابر بود ، وارد تهران شديم . روز ورود جمعى از قوم و خويشان و دوستان با يدك تا امين‌آباد استقبال كردند .\r\nزمستان و بهار سال 1315 خشك بود . بعد از خرمن كه در اوائل 1316 شروع شد قيمت گندم ترقى كرد و بده دوازده تومان رسيد . ناصر الدين شاه بعد از قحطى 1288 هميشه احتياطكار نان شهر را داشت . چهل پنجاه هزار خروار گندم خالصجات و ماليات اربابى تهران باضافهء مقدارى از گندم خالصه و اربابى ساوه و عراق و خمسه بايد هر سال بانبار تهران وارد شود و تا بهار سال بعد تقريبا دست‌نخورده بماند .\r\n« آهن را با آهن از كوره درمياورند « 1 » » بهترين وسيله براى جلوگيرى از احتكار همان احتكار است . هروقت گندمدارها بواسطهء كمى محصول جلو گندم را ميگرفتند ، فورا در انبار دولتى باز ميشد و بنرخ روزهاى قبل از كم محصولى بنانوا و متفرقه بدون هيچ ضنت و دريغ و بدون رعايت فكر صرفهء دولت كه در اين مورد بدترين صرفه‌هاست ميفروختند .\r\nملاكين از همين عمل جاخورده جلو گندم خود را رها ميكردند . بهراندازه كه گندم آنها وارد ميدان ميشد ، به همان اندازه خروج غله را از انبار كم ميكردند تا وقتى تعادل قبل برقرار ميگشت . گندمدارها كه بتجربه دانسته بودند كه با اين طرز عمل مقاومت ممكن نيست ، هيچوقت باحتكار نميپرداختند . اكثر سالها گندم سال قبل تا اواسط بهار سال ديگر در انبار ميماند . همينقدر كه از حاصل نو اطمينان حاصل ميشد ، در انبار دولتى را باز ميكردند و با آن گندم سه چهار ماههء بهار و اول تابستان شهر را راه ميبردند . حتى بعضى از سالها كه از بقيهء حاصل قبل در انبارهاى خصوصى مالكين باقيمانده بود ، گندم انبار را بطرح بنانواها ميدادند . چنان كه من تا اينوقت هيچ ازدحام دكان نانوائى را نديده بودم .\r\nاين سوقات را ترك‌ها « 2 » از تبريز به تهران آوردند .\r\n\r\n\r\n","description":"","footnote":"\r\n( 1 ) - مرهم كژدم زده ، كشتهء كژدم بود ( منوچهر دامغانى )\r\n( 2 ) - تركها در احتكار دست عجيبى دارند حتى توت را هم احتكار ميكنند . يك طبق توت را مؤمن به چهار پنج قران ميخريد ولى بواسطهء گرانكارى تا عصر بيش از يكى دومن آن را به دو مساوى قيمتى كه به تمام طبق داده بود ، نميفروخت و شب طبق توت را با پنج شش شاهى كه بيخچالى ميداد در يخچال ميگذاشت . فردا و پس‌فردا سه روز عمر خود را صرف ميكرد تا طبق را تمام كند و هرقدر از توتها كه سياه ميشد پهلوى طبقش آفتاب ميكرد و توت‌خشكه از آن به عمل ميآورد . اين روح تجارت تركى است ، تجار بزرگ آنها قدرى پردامنه‌تر همين رويه را دارند منتهى آرزوى يك ترك اين است كه اگر چند خروار گندم دارد يك خروار مواد خارجى در آن داخل كرده و قيراط آن را بفروشد . روح تجارت تركى در غش و احتكار و به همين جهت است كه در تبريز يهودى هيچ نيست زيرا دم تركها نميتوانند بند شوند .\r\n","page_name":" 43 ","page_number":55},
  {"content":"\r\n\r\nمظفر الدين شاه اهل اين حسابها نبود . خالصه فروشىهاى امين السلطان و خالصه - بخشىهاى شاه ، مقدار زيادى غله در اختيار افراد تازه بدوران رسيدهء ترك و فارس گذاشت و همان اندازه از گندم انبار كاست . كسى هم بفكر صادر و وارد انبار نبود . اين مركز جمع‌آورى جنس هم محل دخل يكى از درباريها شد . هروقت كم پولى پيدا ميكردند ، بدون هيچ فكر آتيه ، گندم انبار را به اين و آن ميفروختند و شايد حوصلهء تحويل گرفتن و تحويل دادن را هم نداشته اكثر جنسى را كه بايد وارد انبار شود ، در محل به فروش ميرساندند .\r\nاين بود كه به مجرد يكسال خشكى جزئى كه در هر دو سه سالى طبيعتا يك بار اتفاق ميافتد ، قيمت گندم دو برابر و موجب ازدحام دكانهاى نانوائى شد . اين وضع در تمام دورهء سلطنت مظفر الدين شاه و دورهء مشروطه و تا امروز هم برقرار است . حتى در سالهائى هم مثل پارسال 1322 شمسى كه به قدر دو برابر نان اهالى غله در كشور هست ، مردم از تنگى و گرانى ايمن نيستند . زيرا اين كار مستقيما تحت ادارهء دولت آمده و نظرات خصوصى متصديان امر كه اغلب عنوان صرفهء دولت بهانهء آن است ، نميگذارد مردم بهر قيمتى هست لا محاله بفراوانى و رفاه نان روزانهء خود را بدست آورند .\r\nاين كشور هميشه گندم مازاد خود را بدون هيچ جيره‌بندى و كوپن بخارج ميفروخته و دويست سيصد هزار نفر مهمانان از متحدين هم سربار مهمى نيست كه اهالى نتوانند بكشند .\r\nمتحدين هم توقع ندارند كه ما خودمان گرسنگى بخوريم و نان خود را به آنها بدهيم .\r\nوضعيت امروزه نتيجهء سوءتدبير و جهالت مستشاران خارجى و متصديان متقلب داخلى است كه از بىبصيرتى امريكائيها سوءاستفاده كرده و اين شرب اليهود را در كار نان ايجاد كرده‌اند . همه نان ميخورند و نان فرد اعلى هم ميخورند و نان كوپنى را بگاو و الاغ ميدهند ، ولى بقاچاق و البته يك ثلث گرانتر از قيمت آزاد . عجالتا زيادتر از اين از سلسله وقايع جلو نيفتم زيرا اگر عمرم وفا كند كه اين شرح زندگانى را تا اين روزهاى زندگى خود برسانم ، موقع بدستم خواهد افتاد كه اوضاع هرج‌ومرج اقتصادى امروز را هم براى خوانندهء عزيز روشن نمايم . فعلا ببينيم مردم چهل و هشت سال قبل با گرانى و ازدحام دكان‌هاى نانوائى كه هيچ عادت بديدن آن نداشتند ، چه كردند ؟ همانكاريكه هميشه و در مورد هر پيشامد بد و سختى ميكردند : در اين مورد هم معمول داشتند . چند شعرى از اين قبيل :\r\n آبجى مظفر چرا نون گرونه ؟ * آبجى مظفر چرا گوشت گرونه ؟ \r\nساختند و بچه‌ها در كوچه‌ها حتى گاهى با دستهء پنج شش نفرى خواندند . مگر در مقابل وضعيت امروز باوجود صد و سى و دو نفر وكيل و سى چهل روزنامهء آزاد كه اكثر آنها پرچانه و ماجراجو هم هستند ، جز چاپ كردن اشعارى از قبيل :\r\n ما سنگ زنيم ، سينه زنيم ، آمور چه خانيم ، * لاستيك و قماش ، قند و شكر خوب ميچپانيم \r\nيا\r\n\r\n","description":"","footnote":"","page_name":" 44 ","page_number":56},
  {"content":"\r\n\r\n تجى تجى تلمبه « 1 » * گوشت و پياز و دنبه \r\nكه آن هم اصلش از اشعار عهد استبداد است و به آن لباس دمكراسى پوشانده‌ايم كار ديگرى هم ميكنيم ؟ ! ! « 2 »\r\nدر دورهء استبداد مردم از مقدمات كار بى خبر بودند و هميشه با كار ختم شده مواجه ميشدند . طرز حكومت هم اجازهء بيش از اين نقادى و غرغر نميداد . آيا حيرت‌آور نيست كه جوانهاى ما در دورهء دمكراسى و آزادى كه حتى مواظب استفادهء بيوجه كس‌وكار پاره‌اى از اتومبيل‌داران دولتى هم هستند و از نوشتجات آنها در كار خواربار پيداست كه درد اين كار را هم خوب ميفهمند ، بمعالجهء آن نميپردازند و از اين بازى خطرناك كه منحصر به شهر پايتخت است ، جلوگيرى نميكنند ؟ ! !\r\nباز هم قلم سركشى كرد و از سلسله وقايع يك بار ديگر دور افتادم ، بمطلب خود برگرديم و ببينيم امين السلطان با تركها چه كرد و چگونه و از چه راه حرص آنها را به پول نشاند .\r\n\r\nترك و تركها\r\nدر اينجا از خوانندهء عزيز اجازه ميخواهم يك توضيح بدهم و بعد بمطلب خود برگردم و آن راجع به كلمهء ترك و ترك‌هاست .\r\nدرباريان مظفر الدين شاه با اينكه همراه او از تبريز آمده بودند ، و تركى ميگفتند ، همگى تبريزى و ترك‌زبان اصلى نبودند . مثلا لقمان الممالك ، حكيم‌باشى دربار ، پدر آقايان دكتر ادهمها ، پدرش كنى و تهرانى و مادرش آشتيانى و سلطان على خان امين بقاياى آذربايجان يزدى و سيد عليخان موثق الملك تهرانى و حكيم الملك بروجردى و بيشتر از ترك بودن لر بود . اگرچه اولاد آقايان امروز همه لهجهء تركى دارند ولى پدران آنها چون زائيدهء محلهاى فارسى زبان بودند ، اكثر لهجهء تركى هم نداشتند .\r\nشاهزادگانيكه مانند فرمانفرما و عين الدوله و موثق الدوله همراه شاه از تبريز آمده بودند ، شاهزاده و پدران آنها از مدتى پيش ترك بودن را فراموش كرده بودند . باوجود اين چون اكثريت درباريان شاه از ترك زبانها بودند ، آنها را ترك ميخواندند و در حقيقت اين اسم علم به غلبه براى آنها شده بود كه بدون توجه باصل و نسب ، بآن‌ها ترك ميگفتند .\r\nحتى فارس‌هائى را هم كه در تهران به آنها ضميمه شده بودند به اين اسم ميخواندند « 3 » .\r\n\r\n\r\n","description":"","footnote":"\r\n( 1 ) - اصل شعر كه در وصف على نامى در هفتاد هشتاد سال قبل ساخته‌شده « على على دولمبه » بوده است ، گوشت و پياز و دنبهء مصراع بعد شاهد آنست ، تلمبه معنى ندارد ، در آن وقت هم هنوز پاى تلمبه بكشور ما باز نشده بوده است و عوام از آن خبرى نداشته‌اند . از آقاى مهندس الشعراء عذر ميخواهم مگر اينكه راهى براى تغيير دولمبه به تلمبه كه با هجى ميليسپو مناسب باشد فكر كرده باشند كه من از آن بيخبرم .\r\n( 2 ) - اين شعر ساختهء مهندس الشعراء يكى از افراد هيئت تحريريهء روزنامه فكاهى « باباشمل » بود . دكتر ميليسپو در آن سفر كه بايران آمده پسرى پيدا كرده و چون در تجريش به دنيا آمده بود ، اسم تجريش هم يكى از اسامى او شده بود . مقصود از تجى در اين شعر مهندس الشعراء نورچشمى آقاى دكتر ميليسپو است . در باب اين نورچشمى چيزهاى ديگرى هم معروف است .\r\n( 3 ) - چنان كه من مستشار الملك پسر عموى خود را بمناسبت طول مدت خدمتش در پيشكارى آذربايجان ، نيمچه ترك معرفى كرده‌ام ( صفحهء 10 جلد دوم )\r\n","page_name":" 45 ","page_number":57},
  {"content":"\r\n\r\nتركها اهل آذربايجان و ايرانىنژاده هستند . اگر خودشان خيلى پاى « بيزيمكى » و « اوزگه » « 1 » را بميان نكشند و به ازگه‌ها با نظر مغايرت نگاه نكنند و بالاختصاص خيلى پاپى حفظ زبان تركى كه به زور شمشير مغول و تهديد بريدن زبان بر آن‌ها تحميل شده است نباشند ، مثل ساير اهالى كشور كه هريك لهجهء خاصى دارند ، كسى پاپى لهجهء تركى آنها در فارسى گوئى نيست . منتهى من نميدانم اين آقايان به چه چيز اين زبان تحميلى مغرورند كه خود را از سايرين ميخواهند برتر و بالاتر بدانند و كلمهء اوزگه را مثل « عجم » در زمان عزت عرب و « باربار » در زمان قدرت روميها به كار مىبرند و باد ببوق اين لهجهء وحشى يعنى زبان تركى كرده‌اند . در صورتى كه عداوت ايرانيها با تركهاى اصلى سابقهء تاريخى دارد و نبايد آنها تا اين درجه اين زبان را زبان خود بدانند . خلاصه اينكه اين ايرانيهاى نژاده ، بواسطهء اين رويهء غلط خويش ، خود را سر زبان ساير برادرهاى ايرانى خود انداخته و يك بينونتى ميان خود و ديگران ايجاد كرده‌اند . ترديد ندارد كه اهل هر قسمت يك كشور بايد شهر خود را خوب بداند و بآنجائى بودن خود ببالد ولى نه به حدى كه بسايرين به نظر جدائى بنگرد و تير را در چشم « بيزيمكى » نبيند و مو را در چشم « ازگه » ها نقادى كند و همش مصروف كوچك كردن باقى هموطنان خود و بلند پروازى بىاساس باشد .\r\nمن امروز ليسانسيه‌ها و مهندسها و دكترهاى آنها را هم مىبينم ، با اينكه مدتى است ، تبريز را ترك گفته و در تهران بارآمده‌اند از اين عيب مبرا نيستند . حتى روزنامه - نگاران آنها دعويهاى بىموضوع نسبت بپاره‌اى از وزراء كه احيانا همشهرى آنها اتفاق ميافتند دارند سهل است ، ملا عبد الرحيم طالبوف هم با مقام نويسندگى كه دارد ، از اين منقصت دور نبوده و در نامه‌اى كه باعتصام الملك نوشته و در روزنامهء صور اسرافيل چاپ شده است ، خود را اين‌كاره معرفى كرده است .\r\nبعقيدهء من ريشهء اين مغايرت كه آقايان ماوراء قافلان كوه به آن تظاهر و خودستائى ميكنند ، جز همان مغايرت زبان چيز ديگرى نيست . بايد آقايان اين زبان وحشى را ترك گفته يا لا محاله در حرف زدن با دهاتىهاى آذربايجان به كار برند ، تا خود را با ساير ايرانيان مغاير ندانسته و احيانا گرفتار مضمونها و كناياتى مثل شوخى ميرزا آقا خان با حاجى ميرزا آقاسى نشوند و اگر اتفاقا دچار اين قماش شوخيها بشوند ، اينها را نظير ماريوسىهاى فرانسه و جامبولىهاى انگليس تلقى كرده ، به روى خود نياوردند و به حكم «  وَ إِذا مَرُّوا بِاللَّغْوِ مَرُّوا كِراماً  » كرامت خود را آشكار كنند .\r\nاين رويه بصرفهء خود آنها نزديكتر است . زيرا اكثريت ايرانيها فارسى زبانند و واى به حال كسى كه مثل آمره‌اى و كلمهء ماست ، خود را به چيزى معروف كند . سايرين دست از او بر نميدارند و « آنچنانرا آنچنانتر » ميكنند .\r\nاين توضيح را براى آن دادم كه اگر در گذشته و آينده ، در تحت اسم و عنوان تركها\r\n\r\n\r\n","description":"","footnote":"\r\n( 1 ) - خودى و غريبه .\r\n","page_name":" 46 ","page_number":58},
  {"content":"\r\n\r\nبدرباريان مظفر الدين شاه حمله‌اى ميكنم ، بر حسب اسمى است كه در آن دوره روى آنها گذاشته بودند و گرنه همه ايرانى هستيم و از اين آب و خاك ارتزاق ميكنيم . مدفن پدران و نياكان ما در اين سرزمين است ؛ ترك زبان و فارسى زبان اگر داريم ، بايد دلمان يكى باشد و اين مغايرت‌هاى پوچ و بالا چاقىهاى بىاساس را نبايد سبب جدائى قرار داده « بيزيمكى » و « ازگه » و « آذربايجان لىلر » و عراق لىلر » بر زبان بياوريم و بدانيم كه اين رويه از تمدن فرسخها بدور و كار پيرزنهاى « 1 » دهاتى شهر نديده است .\r\n گر تو صد سيب و گلابى بشمرى * آب جمله يك بود ، چون بفشرى\r\nجان گرگان و سگان از هم جداست * متحد جانهاى شيران خداست \r\nهرجا به شخص پاك بىآلايشى برخورديم ، او را برادر خود بدانيم ، و اگر خداى نكرده برادر ما هم بد شد ، جان او را جان گرگان بدانيم و از او تبرى بجوئيم . تركى حرف زدن روح ايمان نيست كه همين كه در كسى دميده شد ، او را از هر عيب مبرا كند .\r\nپيغمبر ميفرمايد : « النّاس معادن كمعادن الذّهب و الفضّة ، خيارهم فى الجاهليّة خيارهم فى الاسلام و شرارهم فى الجاهليةّ شرارهم فى الاسلام » بفرض اينكه تركى گفتن را مانند روح ايمانهم تصور كنيم ، تازه صاحب شريعت ما دربارهء مؤمنين هم خوب و بدى قائل شده است . بايد آقايان تبريزى كه بيشتر از ساير آذربايجانيها اين دوگانگى را تحريك ميكنند ، بدانند كه به حكم تجربه و نص اين حديث شريف ، همانطور كه فارس متقلب زياد است ، ترك زبان بدجنس هم فراوان مىباشد و نبايد چون تركى بلغور مىكند سعى كرد او را خوب جلوه داد و اگر فارسى خوب شد ، نبايد فقط براى اينكه فارسى حرف مىزند ، خوبى او را نديده انگاشت و حق‌شناسى از او نكرد سهل است ، خوبىهاى او را ببدى تعبير كرد .\r\nباز هم تكرار ميكنم ، فارسها اكثريت دارند و اين رويه بيشتر بر ضرر ترك زبانها تمام خواهد شد . بر گرديم بمطلب خودمان و ببينيم امين السلطان وعدهء خود را بتركها چگونه عملى مىكند .\r\n\r\nاولين استقراض ايران\r\nامين السلطان به مجرد ورود به كار ، بمناسبت سابقه ، ابتدا با انگليسها و بعد با روسها وارد مذاكرهء استقراض گرديد . البته هريك از طرفين از راه رقابت ، مايل بودند اين استقراض از آنها به عمل\r\n\r\n\r\n","description":"","footnote":"\r\n( 1 ) - پيرزنى از طبقهء بىسواد گركان مسقط الرأس اجدادى نويسنده بتهران آمده بود ، اگرچه تهران صد سال قبل چيز ديدنى كم داشت ولى البته از گركان صد سال قبل خيلى جلوتر بود . با وجود اين ، خانم اين شهر را نپسنديده و چون جز آشتيان جائى را نديده و جز اسم مستوفى الممالك ( ميرزا يوسف ) اسم هيچكس ولو شاه را نشنيده بود ، تهران را دهى از دهات مستوفى الممالك كه دهاتيها براى تخفيف لفظى فقط مستوفى به او ميگفتند دانست . البته با همان لهجهء بيسوادانهء خود گفته بود « خدا مرگ مستوفى را بدهد با اين دى ( ده ) خرابش ، مردم سگهاشان را نان نميدهند ، همه را بكوچه كرده‌اند . » ( خدا مستوفى الممالك را مرگ بدهد با اين ده خرابش ، مردم سگهايشان را نان نميدهند و آنها را بكوچه‌ها سرداده‌اند .\r\n","page_name":" 47 ","page_number":59},
  {"content":"\r\n\r\nآيد ولى امين السلطان بروسها رايگان‌تر بود ، يا شايد انگليسها وارد مبحث مصارف شدند و امين السلطان نميتوانست قول بدهد كه وجه اين استقراض به مصرف بهبودى اقتصاد ايران خواهد رسيد . درهرحال روسها را ترجيح داد و بعد از طى مذاكره ، براى ارفع الدوله وزير مختار ايران در پطرزبورغ اختيارنامه فرستادند كه سند بيست و چهار ميليون منات استقراضى را بموعد پنجاه ساله با فرع صدى شش امضاء نمايد . اوائل زمستان 1316 بانك روس حاضر بودن وجه را بدولت اعلام نمود . ارفع الدوله قلمى كه با آن اين قرارداد مبارك را امضاء كرده بود ، در سر ميز دفتر خود نگاه داشت كه بايرانيانى كه احيانا گزارشان بپطرزبورغ ميافتاد ، مثل علامت يك افتخار بزرگ نشان بدهد و اين قلم هستهء موزهء حضرت اشرف ، پرنس دانش ، سفير كبير آيندهء ايران در استانبول خواهد شد .\r\nامين السلطان در نزد عموم همچو وانمود ميكرد كه اين استقراض براى كارهاى عام المنفعه و بمنزلهء روغنى است كه براى راه انداختن چرخ اقتصاديات كشور تدارك شده است . حتى در اين زمينه تظاهراتى هم داشت ، از جمله روزى در دربار ، ملك التجار از طرف بعضى از بازرگانان كه براى رفتن ببازار مكاره منات ميخواستند بخرند ، چند ده‌هزار مناتى ميخواست با قران مبادله كند ، اتابك اعظم بادى بدماغ انداخته فائدهء دولت را در هر مناتى يكى دو شاهى كه طبعا از اين معامله حاصل ميشد ، بذكر حضار هم داد . ولى خود خوب ميدانست كه دينارى از اين وجه صرف كار نافعى نخواهد شد و تمام آن باج سبيل تركها خواهد گرديد .\r\nخلاصه پول را ميان گذاشتند ، حكيم الملك براى خراب كردن پاره‌اى از سردرهاى عمارات كه باسم ناصر الدين شاه بود و دولت خواهى جناب وزير ابنيه تغيير آن را باسم مظفر الدين شاه لازم ميشمرد و همچنين براى كاشىكارى عمارت خوابگاه كه تمثال خيالى شاهان سلف را زنده ميكرد و از اين قبيل بيهوده كاريها ، مبلغى طلب‌كار بود و مبلغى هم براى اين قماش كارها در آتيه لازم داشت . عين الدوله كه حكومت تهران نصيبش شده بود ، مبلغى براى تفاوت قيمت گندم نان شهر كه ميگفت منى دو سه شاهى براى دعاگوئى ذات ملوكانه ارزانتر فروخته‌اند ، خود را طلبكار ميدانست و مبلغى هم براى تدارك گندم جهت آتيه لازم داشت . موثق الملك صندوقدار جديد ، سيد اولاد پيغمبر و مرد مؤدب بىسروصدا ، نسيه كاريهائى براى لوازم صندوقخانه و رختدارخانه كرده بود . اجمالا تمام بيوتات سلطنتى هريك خود را مبلغى طلب كار دانسته و مقدارى هم براى آينده تدارك ميخواستند . بوزير جنگ هم كه برادر عين الدوله بود ، بايد از اين نمد كلاهى داد .\r\nمهمتر از همه خزانه‌دار بود كه يكى از تركها كه فعلا اسم او نظرم نيست ، جاى صنيع الدوله را گرفته ، وزير خزانه شده بود . در اين چاپاچاپ جاى اين آقا از همه گرمتر بود « 1 » .\r\n\r\n\r\n","description":"","footnote":"\r\n( 1 ) - « گرم بودن جا » كنايه از خوبى اوضاع و برومندى كار و زندگى است و مسلما اين كنايه از محال سردسير كه شش ماه زمستان احتياج به آتش و گرم كردن منزل دارند ، بساير نقاط سرايت كرده است زيرا در اين جور جاها است كه اگر كسى جايش گرم باشد از قسمت مهم حوائج زندگى در رفاه خواهد بود .\r\n","page_name":" 48 ","page_number":60},
  {"content":"\r\n\r\nسابقا اشاره كرده‌ام كه برات‌دارهاى اين دوره با اينكه از حيث عده زياد بودند ، همه مردم بيدست و پا و بىوسيله بودند . وزير خزانه كه ميدانست عنقريب پول در دستگاه فراوان خواهد شد ، قبلا برات‌هاى دولتى را با كسر ثلث و نصف و حتى دو ثلث با وعدهء دو سه ماهه تبديل بفهرست شخصى خود كرده ، نصف و ثلث و دو ثلث تفاوت بخور او ميشد .\r\n\r\nمسافرت اول مظفر الدينشاه بفرنك\r\nتا شب عيد آقايان در حدود نصف اين دوازده ميليون تومان را هپرو « 1 » كردند . در اينوقت بفكر افتادند كه چه عيبى دارد از بقيهء اين خرجى حلال ، سفرى هم باروپا بروند ؟ حكيم الملك حاضر بود تصديق كند كه آب معدنى كنتر كسويل « 2 » يا كارلسباد « 3 » براى سلامت ذات ملوكانه دواى منحصر بفرد است . بهر كيفيت ، در اوائل بهار كه آخرهاى سال 1316 بود ، بار سفر اروپا بسته شد و شاه را با دم و دنباله زياد به اين مسافرت بردند و دول اروپا تقريبا همگى رسما از شاه پذيرائى كردند . فقط انگليسها كه شايد از موضوع استقراض نارضامندى حاصل كرده بودند ، براى پذيرائى رسمى حاضر نشدند . شاه هم انگلستان نرفت و در ماه ميزان كه سه چهار ماهى از اول سال قمرى 1317 گذشته بود بتهران مراجعت كردند .\r\nاز وجوه استقراضى يكى دو ميليون تومان بيشتر باقى نمانده آن را هم براى جبران اضافه خرج سال 1318 گذاشتند .\r\n\r\nسوغات سفر\r\nشاه در اين سفر چند باطرى توپ شنيدر و مقدارى تفنگ بكارخانه‌هاى فرانسه سفارش داد كه بعد از مراجعتش بتهران رسيد . ولى ره‌آورد عمدهء شاه از اين مسافرت ، استخدام بلژيكىها براى مستشارى ادارات بود . نوزرا « 4 » براى گمرك و انگلس « 5 » را براى ماليه و يكنفر ديگر را براى ضرابخانه وهنبيك را براى مستشارى وزارت خارجه استخدام كردند .\r\nمستشارهاى ماليه و ضرابخانه چيزى نبودند و كارى نتوانستند صورت بدهند . گذشته از اين ، امين السلطان هم چندان علاقه‌اى باصلاح اين دو قسمت نداشته استخدام مستشار جهت آنها براى حفظ صورت ظاهر بود و حاضر نبود كه ماليه ترتيبى پيدا كند . وضع قديم براى احكام منع و اعطاء و ناسخ و منسوخ او مناسبتر بود ، مستوفيها بريش مسيو انگلس و و مترجمش كه يكى از جوجه مستوفيهاى دار الفنون ديده بود ميخنديدند . مستشار هم كارى نداشت ، زندگى راحت بيكارى را در مدت كنتراتى استخدامش بسربرده راه كشور خويش را\r\n\r\n\r\n","description":"","footnote":"\r\n( 1 ) - « هپرو » لغتى است كه اصل و ريشه و پدر و مادر و شجره نامه ندارد و بنابراين من معنى لغوى براى آن سراغ ندارم . در لهجهء عاميانه وقتى مال زيادى صرف كارهاى بيهوده و خرجهاى بى مورد شود ميگويند هپرو شد .\r\n( 2 ) -  contrexeville \r\n( 3 ) -  carlsbad \r\n( 4 ) -  nause \r\n( 5 ) -  Engels \r\n","page_name":" 49 ","page_number":61},
  {"content":"\r\n\r\nپيش گرفت . مستشار ضرابخانه هم كارى صورت نداد و مثل رفيق ماليهء خود بعد از سر آمدن مدت خدمتش ايران را ترك گفت . هنبيك مستشار وزارت خارجه كه گويا يك بار هم پيمان استخدامش تجديد شد ، يكى از آوكاهاى بروكسل و با قد كوتاه و جثهء كوچك ، در فن خود زبردست و در وزارت خارجه كه بعد از فوت شيخ محسن خان با لقب مشير الدوله به ميرزا نصر اللّه خان مشير الملك وزير لشكر سابق محول شده بود ، اطاقى داشت و از مسائل حقوقى هرچه به او رجوع ميشد انجام ميكرد . در آتيه موقع بدستم خواهد آمد كه از اين مستشار باز صحبت كنم .\r\nولى كار مستشار گمرك غير از آنها بود . ميدانيم گمرك ايران از قديم به اجاره واگذار ميشد ، تا قبل از عزل امين السلطان وزارت آن جزو كارهاى صدارت او بود ، بعد از رفتن او بقم اين وزارت هم مثل ساير وزارتخانه‌ها به اين و آن رسيد ، ولى اساس كار كه همان اجاره باشد تغييرى حاصل نكرد ، هركس وزير گمرك ميشد هر محلى را با مزايدهء خودمانى و مذاكره با داوطلبان ، البته با حق الپرچين « 1 » خود ، به اجاره ميداد و در اين چند ساله عايدات آن بواسطهء دست بدست گشتن اين وزارتخانه و آفتابى شدن مداخلها ترقى كرده بيك ميليون و پانصد هزار تومان بالغ شده بود . بنابراين اين وزارتخانه براى وزير و متصديان از حاصلخيزى دوره‌هاى قبل افتاده ، لايق آن نبود كه امين السلطان آن را جزو ادارهء خود در آورد . حضرت اشرف هم به حكم مثل معروف « ديگى كه سر من براى آن نميجوشد سر سگ در آن بجوشد « 2 » » راضى شد كه براى آن مستشار بلژيكى بياورد .\r\nاز طرف ديگر روسها هم كه يك دفعه پول قرض داده بودند و دفعه‌هاى ديگر هم بايد قرض بدهند ، ميگفتند محل استهلاك اصل و فرع اين قروض كجاست ؟ البته امين السلطان درآمد گمرك را نشان ميداد ولى آنها ضامن ايصال وجه ميخواستند و نميخواستند بوعدهء وزير و مستأجر گمرك كه هرچند وقت يك بار عوض ميشدند ، اكتفا كنند . امين السلطان هم به خوبى ميدانست كه به زودى استقراض تازه‌اى طرف حاجت خواهد شد پس براى تحصيل اعتبار لازم بود سروصورت ادارى به اين منبع عايدى داده شود .\r\nاگرچه طرف شدن با چند نفر مستأجر گمرك كه از سابق مشغول اين كار بودند چيز\r\n\r\n\r\n","description":"","footnote":"\r\n( 1 ) - در دهات كوهپايه كه در آنجاها بارندگى زياد است ، روى ديوار گلى باغات مقدارى شاخهء درخت با برگ يا بوته‌هاى نسبة جاندار پردوام ميگذارند تا از نفوذ باران به ديوار جلوگيرى نمايد . اين شاخه و برگ يا بوته را پرچين و اين عمل را پرچين‌گذارى ميگويند . خم كردن انتهاى ميخ را كه به خوبى كوبيده باشند و از چوب خارج شده باشد نيز پرچين كردن ميگويند .\r\nبعضى هستند كه براى مواظبت جزئى كه در كارى ميكنند ، حق العمل مطالبه مىنمايند و يا براى كار نكرده حق ميخواهند . رنود اسم اين اخذ و عمل را حق الپرچين گذاشته‌اند زيرا با پرچين ميخ كه زحمتى نداشته و جز محكم‌كارى ، عمل اساسى نيست شبيه است . ولى امروزه مطلقا هرچه بعنوان رشوه داده شود حق الپرچين ميگويند .\r\n( 2 ) - جوشيدن سر كسى براى كارى ، كنايه از علاقه داشتن او به آن كار است .\r\n","page_name":" 50 ","page_number":62},
  {"content":"\r\n\r\nمهمى نبود كه خيلى سياستمدارى و زرنگى لازم داشته باشد ، ولى در هر حال مسيو نوز كه براى اين كار تعيين شده بود ، مردى بسيار زرنگ و زيرك و فعال بود . ابتدا در مراكز مهم مشهدسر و انزلى و آستارا و جلفا در شمال و قصرشيرين و محمره و بندر بوشهر و لنگه در جنوب و دزداب و باجگيران در شرق دفتر گمركى برقرار كرده كم‌كم دفترهاى تابع جزء را بر آنها افزود . بواسطهء نظم عمل ، در همان سال اول افزايش متنابهى در عايدات حاصل كرد .\r\nآمار گمركى به او فهماند كه ميتواند در اين كار خود دل بايع و مشترى « 1 » هر دو را بدست آورد ، يعنى هم بر درآمد عمومى گمرك ايران بيفزايد و هم تجارت دولتين روس و انگليس را در اين كشور پيشرفت و آنها را حامى خود قرار دهد و ميخ استقلال آيندهء خود را قرص كند . پس از قدرى مذاكره با دولت ايران و سفارتين و تهيهء زمينهء مناسب براى اين قصد ، از طرف دولت ايران مأمور ببستن قرارداد گمركى با دولتين شد و تعرفهء جديد جانشين فصل گمركى عهدنامهء تركمانچاى گشت . حاجت بذكر نيست كه اين تعرفهء جديد طورى پيش‌بينى شده بود كه مال التجارهء خارجى را در كشور ترويج كرده ، كارخانه‌هاى جديد الولاده و دستكاريهاى سابق داخله را محكوم بزوال ميكرد ولى در هر حال بر عايدى گمرك ميافزود . اين تعرفه تا قرارداد كذائى وثوق الدوله بين ايران و انگليس مجرى بود .\r\nعايدى گمرك كه بواسطهء نشر تجارت خارجى روزافزون زياد ميشد ، محل مصارف فوق العاده بود و ماليات كماكان با همان قبض و اقباض و حواله و اطلاق سابق و با همان كار ابزار پوسيده يعنى ميرزا محمد حسين وزير دفتر كه امين السلطان چند ماهى بعد از ورود مجدد خود ، او را بر سر كار و آب قديم را بجوى بازآورد « 2 » ، بمواجب حقوق بگيرهاى سابق تخصيص داشت .\r\nنوز رياست دفاتر مهم را چه در مركز و چه در ولايات ببلژيكىهائى كه براى همكارى خود طلبيده و استخدام كرده بود ميداد و ايرانيان را زيردست آنها به كار مىگماشت و اگر بدفتر جزء مهمى احيانا كارمند ايرانى ميفرستاد ، موقتى بود تا از ايرانيان كسى از كار گمرك اين كشور سر درنياورد و با اين سنت سنيه در مدت سى سال استخدام بلژيكىها در ايران حتى يكنفر هم كه بعقيدهء آنها لايق رياست يكى از دفاتر مهم باشد تربيت نشد .\r\nهمه ميرزابنويس بنويس بودند و كارهاى حساس در دست خود آنها بود . باز هم يكى از كارهاى بسزاى دوره ديكتاتورى ، كندن ريشهء اين مأمورين خارجى كه گمرك ايران را براى خود و هموطنهاى خود ناندانى كرده بودند مىباشد . در آينده بازهم موقع خواهم داشت كه از\r\n\r\n\r\n","description":"","footnote":"\r\n( 1 ) - اصطلاح بازارى است ، وقتى بخواهند از زرنگى دلالى تحسين كنند ميگويند « دل فروشنده و خريدار هر دو را بدست مىآورد » و خوب ميتواند معامله را جوش بدهد و به نتيجه برساند .\r\n( 2 ) -\r\n دشمن آتش‌پرست باده پيما را بگوى * خاك بر سر كن كه آب رفته باز آيد بجوى \r\n","page_name":" 51 ","page_number":63},
  {"content":"\r\n\r\nبلژيكىها و جانشين‌هاى نوز چيزهائى بنويسم و خوانندهء عزيز را بجريان كار مالى كشور بيشتر واقف كنم .\r\nبقيهء سال 1317 و تمام سال 1318 به همين كيفيت‌ها گذشت . در اواخر اين سال باز دل تركها هوس فرنگ كرد . حكيم الملك كه در اينوقت وزير دربار هم شده بود ، حاضر بود مثل سفر قبل ، اين مسافرت را براى سلامت مزاج شاه ناگزير بعرض برساند . اگرچه شايد واقعا هم براى شاه خوردن آبهاى معدنى اروپا نافع بود ولى آيا لازم بود تمام تركها و عده‌اى از فارسها كه ضميمهء دربار شده بودند نيز در اين مسافرت‌ها همراه باشند ؟ آيا واجب بود كه شاه مزاج خود را عليل‌تر كرده و زحمت ورگذار كردن مجالس رسمى و شب بيداريها را هم كه در اين سفرهاى ناگزير پيش ميآيد تحمل كند ؟ آيا وزير دربار كه در آن واحد حكيم شاه هم بود نميتوانست مضار مادى و معنوى اين مسافرت با اين دم و دنباله را بعرض رساند و شاه را با چند نفر بطور غيررسمى و ناشناخت بآبهاى معدنى اروپا برده بيست كرور قرض ديگر براى ملت تدارك نبينند ؟ ولى شاه و صدر اعظم و حول‌وحوش ، اعم از ترك و فارس ، ميخواهند تفرج كنند و اين عنوان بهانه است .\r\n\r\nمسافرت دوم مظفر الدين شاه بفرنك\r\nبارى بعد از نوروز ، در ماه محرم 1319 ، شاه بعزم اين مسافرت اردو بيرون زد و از راه گيلان و ساحل بحر خزر خود را به آستارا رساند و در آنجا مأمورين و مهمانداران روس رسما از او استقبال كرده از ساحل دريا با كالسكه او را ببادكوبه و از آنجا با راه‌آهن بسرحد روس و اطريش رساندند . شاه مدتى در كنتر كسويل و يك جاى ديگر براى خوردن آب معدنى توقف كرده بعد بجانب پاريس رفت . انگليسها كه بواسطهء دست آوردن امتيازات ديگر از قبيل نفت جنوب و غيره موضوع استقراض را فراموش كرده نشان زانوبند هم بتوسط يكنفر لرد براى شاه فرستاده بودند ، در اين سفر بانگلستان هم دعوتش كردند . چند روزى هم شاه در لندن گذراند ولى در پاريس جز يك مهمانى رئيس‌جمهورى و پذيرائى در به دو ورود ، تشريفات ديگرى در كار نبود . بمناسبت بلژيكىهاى مستخدم ايران دولت بلژيك هم يك دو سه شبى قبل و بعد از رفتن لندن در بروكسل از شاه پذيرائى به عمل آورد .\r\nدر برلن و وين و خاك ايطاليا نيز پذيرائىهائى از او كردند . شاه باستانبول هم رفته چند شبى هم مهمان سلطان عبد الحميد خان بود . بالاخره در مراجعت بجانب ايران در خاك روسيه نيكلاى دوم امپراطور روس نيز در اردوى تابستانى از شاه پذيرائى كرد و سانى كه خود امپراتور فرمانده آن بود و چهل پنجاه هزار قشون داشت ، بافتخار او داده شد . در همين موقع بود كه امير بهادر جنگ سوارهاى كشيك‌خانهء خود را كار كرده‌تر و رشيدتر از اين قشون دانسته قول ميداد كه با هزار نفر آنها ده هزار اين قشون را مغلوب كند و براى اطمينان شاه بسر قبلهء عالم هم قسم مىخورد . مظفر الدين شاه البته باور نميكرد ولى از اين شاه‌اندازى « 1 » رئيس\r\n\r\n\r\n","description":"","footnote":"\r\n( 1 ) - انداختن شاه از سلطنت البته كار آسان و ساده و كم‌زحمتى نيست . شاه‌اندازى كنايه از قورت اندازى بىاساس و حماسه‌سرائى و رجزخوانى بىپروپاست كه مثلا كسى كه مرد و مدد و مايه‌اى نداشته باشد ، ادعا كند كه شاه را از تخت به زير ميآورم .\r\n","page_name":" 52 ","page_number":64},
  {"content":"\r\n\r\nكشيكخانهء خود كه علامت سادگى و اخلاص تركى او بود بدش نميامد . امير بهادر هم به جهت تحصيل همين نتيجه ، اين اظهارات را ميكرد و الا به اين سادگى و گولى هم نبود و ميدانست چه مىكند و چه ميگويد .\r\nدر اثناء همين مسافرت بود كه براى مواجههء با خرده فرمايشهاى خريد شاه و قرض هاى دستى كه از اين سفر پيدا شده بود ، بيست ميليون مناط ديگر از روسها قرض گرفتند و تمام گمرك شمال ايران را رهينهء پرداخت اصل و فرع اين قرضه و قرضهء سابق قرار دادند و چند صباحى بيوتات سلطنتى و براتدارهاى دولتى را با همان كيفيت قرضهء قبل راه انداختند و سال 1320 را هم گذراندند .\r\n\r\nكشتىگيرى دو رقيب\r\nبين اتابك اعظم و حكيم الملك رقابت بمنتهى درجه است ، نفوذ حكيم در مزاج شاه عليل امرى طبيعى است ، اگر اين آقاى دكتر يا حكيم - باشى با همه بروجردى بودن و لرى خود جاه‌طلبى سياستمدارى هم داشته باشد ، ميتواند اسباب زحمت براى صدر اعظم فراهم كند .\r\nحكيم الملك ميان تركها از همه متنفذتر بود ، امين السلطان هم عده‌اى از فارسها را بتقريبى وارد خلوت شاه كرد و قدرتى در مقابل قدرت حكيم‌باشى برپا داشت . اگرچه حكيم - الملك وزير دربار هم شد ، ولى بالاخره بعد از سفر دوم فرنگ چون راه فراهم كردن وسائل استقراض‌هاى جديد كه ناگزير با اين اوضاع هر دو سال يك دفعه پيش ميآمد دست امين السلطان بود ، اتابك اعظم توانست پشت رقيب را به خاك آورده حكيم‌باشى را بعنوان حكومت گيلان از تهران تبعيد نمايد . حكيم الملك در گيلان بيمقدمه بسكته بدرود زندگى گفت ، پارتى او در تهران اين مرگ نابهنگام بيمقدمه را نتيجهء مسموم شدن او بتحريك امين السلطان مىدانستند و براى تأييد گفته‌هاى خود رطب و يابس‌هائى بر ضرر اتابك اعظم شهرت مىدادند .\r\nامين السلطان اگرچه سر رقيب خود حكيم الملك را خورد « 1 » ولى تركها ميدان را براى او خالى نگذاشتند و دور علم عين الدوله كه از حيث نفوذ در مزاج شاه جانشين حكيم الملك شده بود ، جمع شدند . اتابك اعظم يك چند ماهى با اين رقيب تازه سروكله زد ، ضمنا براى دفع شر تركها با گروبه رئيس بانك رهنى روس كه خود را وزير ماليهء آيندهء ايران ميپنداشت وارد مذاكرهء استقراض تازه‌اى هم شد . ولى روسها در اينوقت مشغول پهن كردن سرمايهء خود نزد تجار ايران بودند و بر خلاف عهدنامهء تركمانچاى كه جز خانهء نشيمن و دكهء تجارت ساير مالكيت‌ها را براى اتباع روس ممنوع ميكرد ، از اتباع داخله ملك گرو ميگرفتند و ميان آنها پول ميپاشيدند . صرفهء سياسى اين كار را حالا و مالا\r\n\r\n\r\n","description":"","footnote":"\r\n( 1 ) - به بچه‌اى كه بعد از او ديگر بچه‌هائيكه به دنيا بيايند پا نگيرند « سره‌خور » ميگويند .\r\nهمچنين است زنى كه چند شوهر را يكى بعد از ديگرى بگور بفرستد يا شوهريكه چند زن را خاك كند . اگرچه خود اين اصطلاح استعاره است ولى بطوره استعاره اندر استعاره در مورد هركس كه در كارى دوام مىآورد و رقيب يا رقيبها را از ميدان بدر مىكند نيز مورد استعمال دارد .\r\n","page_name":" 53 ","page_number":65},
  {"content":"\r\n\r\nبيشتر از قرض دادن بدولت دانسته ، جواب مساعد به خواهش صدر اعظم ندادند . قرض دادن روسيه بايران قرض سياسى بود و همين دو فقره براى بدست آوردن نتايجى كه منتظر آن بودند ، كاملا كافى بود و مسلما دولت ايران با وضعى كه برايش پيش‌آمد كرده بود ، به اين مفتىها نميتوانست از زير بار اين قرض‌ها خلاص شود . پس حاجت بسنگين‌تر كردن بار نداشتند .\r\n\r\nاستعفاى امين السلطان و صدارت عين الدوله\r\nتركها هم همين كه از موضوع مسبوق شدند ، حقا پيش خود فكر كردند حالا كه بايد با بىپولى سوخت‌وساخت ، چرا از خود صدراعظم نداشته باشيم ؟ و مشغول تدارك عزل امين السلطان شدند .\r\nامين السلطان اين‌بار خود مطلب را احساس كرد ، در اواسط زمستان كه دو سه ماه به آخر سال قمرى 1321 مانده بود ، استعفاء كرد و به قصد مكه از راه روسيه به چين و ژاپن مسافرت نمود و از آنجا به مكه و بالاخره باروپا رفت و در آنجا مقيم گرديد .\r\nعين الدوله ابتدا بوزارت داخله و بعد بوزارت اعظم و بالاخره بصدارت و لقب اتابكى هم رسيد .\r\n\r\nعين الدوله\r\nسلطان عبد المجيد ميرزاى عين الدوله پسر سلطان احمد ميرزا عضد الدوله و نوهء فتحعليشاه بود . عضد الدوله كه در طفوليت شاه بابا را از دست داد و در زمان محمد شاه هم جوان بود ، جز اسم شاهزادگى سرمايه و مكنتى نداشت . منتهى التفاتيكه ناصر الدين شاه در حقش ميكرد از قبيل حكومت همدان بود .\r\nتجسس زندگى ، سلطان عبد المجيد ميرزا را به تبريز انداخت ، در آنجا يخش بد نگرفت « 1 » و ميراخور وليعهد شد . كم‌كم بواسطهء حكومتهائى از قبيل ارونق و انزاب و هشترود و مياندوآب كه امير نظام بواسطهء لياقت و كفايتش به او رجوع ميكرد ، آبى به پوست انداخته يكى از دخترهاى وليعهد را به خانه آورد . اين دختر بدون اولاد و مدتى پيش از اين بدرود زندگى گفته و عين الدوله از صيغه‌اى كه گرفت داراى پسرى شد . اين پسر در اينوقت بلقب شمس الملك ملقب و اولاد منحصر عين الدوله و در خلوت شاه و جوان بسيار زيبائى بود .\r\nعبد المجيد ميرزا بر خلاف پدرش « 2 » با كفايت و بر خلاف برادرش درس خوانده و\r\n\r\n\r\n","description":"","footnote":"\r\n( 1 ) - در آن روزگار كه كارخانهء يخ‌سازى و يخچالهاى خصوصى خانه‌ها وجود نداشت ، يخ‌گيرى زمستان چيز مهمى بود . اگر سالى سرما و يخ‌بندان حسابى نميشد ، در تابستان مردم گرفتار بىيخى ميشدند و يخچالها يك سال بيكار و صاحبان يخچال از استفادهء مستغل خود محروم ميگشتند . اين كار يخچالدارى ، كار دوبخته و ممكن بود يخچالدارى باصطلاح يخش نگيرد و خسارت بار بياورد . گرفتن يخ كسى كنايه از مساعدت پيش‌آمد و بخت‌واقبال او در كارهاى دوبخته است و بايد اعتراف كرد كه اكثر كارهاى اين عالم كون و فساد دوبخته است كه اگر صاحبكار يخش نگيرد ، بخسارت و حرمان ، بلكه ورشكستگى گرفتار خواهد گشت .\r\n( 2 ) - عضد الدوله حاكم همدان بود ، روزى چهارپادارى بدار الحكومه آمده خدمت حضرت حكمران شرفياب شد و معروض داشت كه « ديروز عصر الاغهاى خود را بردم بيرون شهر سر قنات آب بدهم ، چند نفر سر و رو بسته به من هجوم كردند ، الاغها را از دستم گرفته بردند . » . حكمران ميراخور را احضار كرد ، عارض پيش خود فكر ميكرد كه چون حضرت و الا در ميراخورش كفايت\r\n","page_name":" 54 ","page_number":66},
  {"content":"\r\n\r\nمخصوصا خط تحرير را با امضاى عبد المجيد چنان خوب مينوشت كه با خط درويش عبد المجيد مشتبه مىشد . از شاهزادگانى بود كه جقهء شاهزادگى را در جيب يا پانچى قره نوكرى دارند .\r\n\r\n\r\n","description":"","footnote":"\r\nپيدا كردن الاغهاى او را بجا آورده است ، اين مأموريت فوق العاده را ميخواهد به او رجوع كند .\r\nخوشحال شد كه الاغهايش عنقريب به دستش خواهد آمد . ميراخور وارد شد ، شاهزاده عموى پدر شاه بعارض گفت عرضت را تكرار كن . مؤمن بيانات چند دقيقهء قبل را عينا تكرار كرد ، حضرت و الا بميراخورش گفت درست شنيدى و فهميدى الاغهايش را كجا از دستش گرفته‌اند ؟ من بعد احتياط را از دست مده و اسبها را براى آب دادن بيرون شهر مبر و بعد از اين دستور ، ميراخور را مرخص كرد . چهارپادار هم زمينه دستش آمده دانست كه از اين حكمران ولو عموى بزرگ شاه هم باشد اميدى نمىتوان داشت . بنابراين راه خانه را پيش گرفت و بعد از چندى كه دانست الاغها را اهل فلان ده برده‌اند ، مبلغى نزد آنها فرستاد و الاغهايش را پس گرفت و به اين وسيله بمال خود رسيد .\r\nيكى از اهالى شهر همدان از نوكر يكى از خوانين محلى سندى داشت كه ملاى شهر هم اعتراف مديونرا سجل كرده و سند بىوسوسه‌اى بود و باوجود اين مديون بمناسبت حمايت خان از اداى دين طفره ميرفت ، طلبكار بىزور بفراشباشى عضد الدوله حكمران شكايت برد ، مديون بوسيلهء يكنفر فراش احضار شد ، البته نوكر خان دست خالى نيامده و توصيه‌اى از اربابش و چند تومانى براى تقديم به فراشباشى در بغل و جيب داشت ، با اين دو باطل نامه توانست سند خود را انكار نمايد . طلبكار بفكر افتاد به خود شاهزادهء حكمران تظلم ببرد ولى فراشباشى بفراشان امر داده بود او را من بعد بدار الحكومه راه ندهند . طلبكار بعد از چند بار امتحان دانست كه در دار الحكومه نميتواند حضرت و الا را زيارت كند ، شاهزاده رسم داشت عصرهاى جمعه بباغى از باغات بيرون شهر براى تفريح ميرفت و اين‌بار به باغبان اين باغ مراجعه كرد ، باغبان هم كه ميدانست اگر كسى را بباغ راه بدهد ديگر از دست فراشباشى زندگى نخواهد داشت ، با كمال شرمسارى از طلبكار عذر خواست . طلبكار در اطراف باغ گردش كرد و سوراخ آبى يافت كه از آن ممكن بود بداخلهء باغ نفوذ كند ، عصر جمعه همين كار را كرد و در پشت درختى پنهان شد ، شاهزاده حكمران با آبدارى و قبل و منقل وارد شد و در گوشه‌اى براى او بساط چاى پهن كردند . شاهزاده روى نمد و كتان آبدارى نشست ، در اين موقع مؤمن از پشت درخت بيرون آمده خود را بشاهزاده رساند و مطلب را عرض كرد و طورى مقصود را پروراند كه واقعا شاهزاده سر غيرت آمده فراشباشى را احضار كرد . طلبكار بتشويش افتاد كه مبادا حضرت و الا طناب بخواهد و فراشباشى را طناب بيندازد ، شايد پيش خود فكر ميكرد كه براى بيست سى تومان طلب ، سبب از بين رفتن يك نفس محترم شده و از اين عرض خود داشت پشيمان ميشد كه فراشباشى رسيد و شاهزاده از فرط غضب ، خود مطلب را مطرح كرد . فراشباشى گفت قربان بسندش رسيدگى كردم دعواى پوچى بود . شاهزاده گفت مگر امضاء و سجل فلان مجتهد را نداشت ؟\r\nگفت چرا . گفت پس چطور دعوايش پوچ بود ؟ گفت قربان طرف ميگفت پولش را داده و سند خالى از وجه پيش اين شخص مانده است . شاهزاده گفت براى اين اظهار شاهدى داشت ؟ گفت خير ولى از بيان او معلوم بود كه مرد راستگوئى است و اين پسرهء فضول دروغ ميگويد . شاهزاده گفت تو دروغ ميگوئى و يقينا پولى گرفته و حق را ناحق كرده‌اى ، برو كه الهى خير نبينى . عارض همين كه نتيجهء حكم شاهزاده را ديد ، تعظيمى كرده عقب‌عقب رفت . شاهزاده متوجه او شد ، پرسيد كجا ميروى ؟ عارض جواب گفت پيش مادر پيرم ميروم ، او بهتر از حضرت و الا ميتواند نفرين كند . اين دو موضوع را من تقريبا بطور شياع بقدرى از همدانيها و غير آنها شنيده‌ام كه مانند خبر متواتر به صحت آن معتقد شده‌ام . خوانندهء عزيز خود داند .\r\n","page_name":" 55 ","page_number":67},
  {"content":"\r\n\r\nتكبر ، شاه‌اندازى ، شاه وارثى ، اخاذى و پستى قره نوكرى را جامع بود . فحش‌هاى امير نظام را كه با لهجهء كردى بآقا شروع و به الفاظ ركيك ختم ميشد ، بدون هيچ شكوه و شكايت و حتى جزئى گله‌گزارى تحليل ميبرد و در آن واحد جواب تعظيم زيردستان را حتى بگوشهء چشم هم نداده ، منتهى التفاتى كه در حق تعظيم كننده مبذول ميداشت ، حركت دادن چند تار از موى سبيل‌هاى انبوه خود بود . از جو دزدى طويله تا تقلبات خيلى دقيق دفترى ، از همهء حيف و ميل‌هاى مال دولت ، مثل كسى كه مدتى عمل كرده و سوراخ سمبهء هر كارى را بلد است مطلع بود . حساب حق الپرچين هر كارى را داشته بىرودربايستى مىتوانست تا دينار آخر از عامل آن اخذ و عمل نمايد . پشت‌كارى خسته نشو و طمعى سيرمانى ناپذير داشت .\r\nاز يكطرف سابقهء خدمتش در دستگاه وليعهدى مظفر الدين شاه از همه بيشتر و به همين واسطه تركها را خوب ميشناخت و باخلاق و مكنت سابق و لا حق و درجهء لياقت هريك به خوبى واقف بود و ميتوانست آنها را سر جاى خود بنشاند و از زياده طلبى تركى آنها جلوگيرى نمايد و براى التفات شاه دربارهء آنها حد و اندازه‌اى برقرار كند و حتى دستخطهاى شاه را هم دربارهء آنها بلا اجرا گذارد سهل است ، ذينفع را بباد پرخاش بگيرد كه چرا وسيلهء صدور چنين دستخطى دربارهء خود شده است . از طرف ديگر اقامت هفت هشت سالهء تهران كه اكثر بحكومت اين شهر بر قرار بود و حتى در دو سفر شاه بفرنگ تا حدى سمت نايب السلطنگى را هم داشت ، او را بر احوال و اخلاق وجوه مملكت آشنا كرده ميتوانست آنها را بكارهائيكه از عهده برآيند بگمارد و از همه بالاتر جلو فكر مسافرت بوالهوسانهء فرنگ را كه قبل از استعفاى امين السلطان بكلهء تركها افتاده بود ، بگيرد . شاهزاده توانست اين منطق را حالى شاه و حول‌وحوش او نمايد كه نميتوان يك سال در ميان بيست سى كرور پول قرض كرد و خرج هوىوهوس نمود و بشاه وعده كرد كه سال ديگر از جمع‌آورى عايدات كشورى ، اعليحضرت را براى سفر سوم بفرنگ خواهد برد و چنانچه خواهيم ديد به اين وعدهء خود هم وفا كرد .\r\nعين الدوله تصور ميكرد كه در دستور العمل ولايات ، اسامى موهوم كه مستوفيها از آن استفاده مينمايند زياد و بىبندوبارى بيست سالهء امين السلطان و ميرزا بنويسى وزير - دفتر ، آقايان مستوفيها ، گذشته از اولاد و كس‌وكار ، براى گربه‌هاى خانهء خود هم باسم موهوم مواجب دست‌وپا كرده باشند . حساب ميكرد از كشف اين قضيه مىتواند يك كرورى تفاوت در جمع و خرج تحصيل كند و با جلوگيرى كه از صدور بروات بىاساس و حاتم‌بخشى - هاى بيموضوع شاه و خريدهاى غير لازم اعليحضرت كه تركها براى استفادهء خود از ثمن و مثمن بدان وادارش ميكردند ، نيز سالى دو سه كرور دست‌وپا نمايد . عايدات گمرك روز بروز در تزايد است و شايد بتواند در اين ممر عايدى هم رخنه كرده لجام بخودسرى بلژيكيها بزند و از مازاد اصل و فرع قروض خارجى مبلغ بيشترى براى مصارف عمومى كشور بدست آورد و سكه و صورتى به كارها بدهد .\r\nدر قسمت اول ، شاهزاده در اشتباه بود . مستوفيها حقوق زيادى كه قابل كسر و نقص\r\n\r\n","description":"","footnote":"","page_name":" 56 ","page_number":68},
  {"content":"\r\n\r\nباشد نداشتند و در اين پانزده سالهء هرج‌ومرج بعد از حاجى ميرزا نصر اللّه ، اگر غايب متوفاى بلا عقبى هم پيدا كرده بودند ، با حكم و فرمان به اين و آن داد ، و از تومانى سه چهار تومان حق دلالى فائده برده بودند نه از اصل آن . شك نيست كه براى كس‌وكار خود هم حقوق دست‌وپا كرده بودند ولى آن هم خيلى زياد نبود و اينقدرها هم ناشى نبودند كه بدون حكم صدراعظم و دستخط شاه به اين كار مبادرت كنند . وقتى هم كه مواجبى دستخط و حكم و فرمان داشت ، صحيح و بىعيب بود و نظرى به اين كه بچه وسيله دست‌وپا كرده‌اند نبود . از همهء اينها گذشته مگر كس‌وكار حكام و پيشكاران ماليه و علماء و روحانيون و اجمالا همهء طبقات كه در اين پانزده ساله مواجب پيدا كرده بودند ، با كس‌وكار مستوفيها فرقى داشتند ؟ شاهزاده هم همين كه مطلب را دانست ، از اينجهت متعرض كسى نشد .\r\nاما در دو قسمت ديگر ، البته صدراعظم به خوبى ميتوانست از صدور بروات انعام و خلعت بى مورد جلوگيرى كند و از مخارج بيهودهء بيوتات سلطنتى كه در اين هشت نه سالهء اخير خيلى زياد شده بود ، بكاهد و با فشار ببلژيكىها و دقت بيشترى در كار ، البته در عايدات گمرك هم ميشد تفاوتهائى بدست بياورد .\r\n\r\nباز هم ناصر الملك وزير ماليه شد\r\nعين الدوله ، ناصر الملك وزير ماليهء صدارت امين الدوله را براى اجراى اين اصلاحات بكمك خود طلبيد و وزارت ماليه را به او تفويض كرد . اين‌بار ناصر الملك حرفى از برهم زدن طرز دستور العملهاى ولايات بميان نياورد و مستوفيها را عبث از خود نرنجاند . منتهى صدر اعظم بحكام ولايات دستور داد آنچه از ماليات وصول ميكنند ، بعد از مخارج محلى ، بتوسط رؤساى بلژيكى ولايات يا خودشان مستقيما بمركز بفرستند . در مركز صندوقى براى جمع - آورى اين وجوه ترتيب داد و اقساطى براى حقوق بگيرهاى مركزى معين كرد كه از بعد از ماه ششم سال مالى ( ماه مهر ) ، هر سه ماه يك بار ، يكربع مواجب خود را دريافت دارند كه تا اول تابستان سال بعد ، تمام حقوق سال قبل خود را دريافت داشته باشند و صدى چندى هم براى انتقال وجه از ولايات بمركز كسر كنند . اين همان كارى بود كه ناصر الملك در زمان امين الدوله ميخواست انجام كند . منتهى چون ميخواست در دستور العمل اين امر را پيش‌بينى نمايد ، موجب آنهمه هياهو و سروصدا شد ولى در اينجا همين كه ماه ميزان رسيد و مردم با كسر تومانى ده پانزده شاهى صرف برات بربع اول حقوق خود رسيدند ، راضى شدند و باميد اقساط ديگر قال‌وقيلى بر پا نكردند ، مستوفيها هم دليلى نداشتند كه از اوضاع شكايتى بنمايند . اين طرز عمل اگر دوام و دو سه سالى جريان طبيعى خود را طى ميكرد ، اگر اسامى موهومى هم در دستور العملها بود ، طبعا بيرون افتاده خود را نشان ميداد . از طرف ديگر يكسال حقوق‌بگير را مشغول ميداشت و تقريبا نصف حقوقى را كه دولت بايد در سال جارى بپردازد بسال بعد محول ميكرد و ممكن بود با حاصل مبلغ اين پس‌انداز هم كارهائى انجام داد .\r\nنوز مرد زرنگى بود ، همين كه باريك‌بينىهاى صدراعظم را مشاهده نمود ، او هم در\r\n\r\n","description":"","footnote":"","page_name":" 57 ","page_number":69},
  {"content":"\r\n\r\nكار خود دقيقتر شده از گشاد بازى بلژيكىها جلوگيرى و ضمنا توسعهء تجارت خارجى هم بافزايش گمرك كمك درست و حسابى كرد . راه انزلى بتهران كه امتياز آن بروسها واگذار شده بود ، دو سه سالى بود با تمام رسيده بود . قند و شكر و قماش و كبريت و نفت روس كه براى بستن ته‌ماندهء كارخانه‌ها و دستكاريهاى داخلى عمدا ارزانتر و فراوانتر از سابق به بازارهاى ايران ميريخت ، ناگزير در افزايش گمرك تأثير نمايانى داشت .\r\nچنان كه با وجود تنزل ارزش پول ايران كه در اين سه چهار سال اخير در حدود نصف ارزانتر از سابق شده بود ، قيمت قند بجاى اينكه دو برابر سابق شود نصف سابق شده بود و در تهران يكمن آن را عطارهاى سرگذرها بسه قران مىفروختند و كبريت روسى در دست آخر بيشتر از هر قوطى يكشاهى قيمت نداشت . البته خوانندهء عزيز توجه دارد كه اين ارزانى عمدى براى بستن كارخانهء قندريزى كهريزك و كبريت‌سازى الهيه بود . روسها به مصرف داخلهء خود ، جهت قند و شكر و كبريت ، مالياتى برقرار كرده بودند كه تاجر در موقع بيرون آوردن از كارخانه ميپرداخت و در سرحد ايران عينا به او پس ميدادند . به اين ترتيب بود كه قند روسى در ايران ارزان‌تر از روسيه شده و اين كار به جهت ترويج مال التجارهء روس در ايران بود . در قماش هم همين معامله را مجرى ميداشتند . با اينكه بازارها پر از كالاهاى خارجى بود ، هر روز كاروانها و ارابه‌هاى پر از متاع روس بشهرهاى شمالى و مركزى وارد ميشد . راه شوسهء آستارا باردبيل كه بسعى ملك التجار از سرمايهء شركت عمومى ساخته شده بود ، همين كار را در قسمت اردبيل و مشكين و حتى تبريز انجام ميكرد و ساير بندرهاى درياى مازندران هم هريك مركز ورود امتعهء روس شده بود و كالاهاى آن كشور از اين بندرها بوسيلهء كاروان به تمام ايران شمالى و مركزى ميرسيد . مردم هم كه سركه شيرهء سابقشان بسكنجبين و باسلق و جوز قندشان بنقل شكرين تبديل شده بود ، بدون اينكه توجهى باساس كار داشته و مضار آتيهء اين وضعيت اقتصادى را در نظر آورند ، راضى بودند . بالاختصاص كه كشمش و برگه و قيسى و بادام و فندق و پنبه و كنف خود را به همان جهت ارزان شدن قران نقره در مقابل ارز خارجى كه واحد آن طلا بود ، به دو مساوى سابق ميفروختند . پس زندگى آنها چندان بد نبود و تركها در مجالس و محافل تمام اين پيشامدها را از بركت قدوم مظفر الدين شاه جلوه ميدادند .\r\n\r\nبروز مرض و با در ايران\r\nسال 1322 شروع و در اين سال وباى عمومى از هندوستان به افغانستان و ايران سرايت كرد و بيش‌وكم مثل وباى سيزده سال قبل در همه‌جا موجب اتلاف نفوس گرديد . شاه اگر از عين الدوله ملاحظه نميكرد ، شايد بىميل نبود براى سالم ماندن خود از اين بلاى عمومى در مقابل دعاگوئى سيد بحرينى يك خالصهء ديگر بر نهاوند و قزوين او اضافه كند و عمو سيد اولاد پيغمبر را كه حتى در مسافرت‌هاى اروپا هم شاه را از استماع ذكر مصيبت بوسيلهء پسر خود سيد حسين بىبهره نگذاشته بود ، بيش از اين‌ها بنوا برساند .\r\nولى عيب در اينجا بود كه عين الدوله اگر دستخط شاه هم در اين زمينه صادر ميشد اجراء\r\n\r\n","description":"","footnote":"","page_name":" 58 ","page_number":70},
  {"content":"\r\n\r\nنميكرد . عجب دوره‌اى شده ! « شاه ميبخشد شيخ على خان نميبخشد » وجود خارجى پيدا كرده است . عين الدوله چنان اطراف كار را جمع كرده بود كه كسى جرأت تخطى نداشت تركها هم ناگزير بودند اين طرز را اطاعت كنند زيرا وقتى يكى دو سه نفر از ترك و فارس دربارى كه خود را قدرى ناراضى نشان داده و در حضور شاه ريزه‌خوانى بر ضد صدراعظم كرده بودند ، بر ضد ميل خود آنها و حتى بر ضد ميل شاه ، بعنوان حكومت ولايات از دربار تبعيد شدند ، باقى حساب كار خود را كرده ساكت گشتند « 1 » .\r\nمترسك عين الدوله در اين دوره ، مسافرت فرنگ بود كه بشاه عرض ميكرد اگر ميخواهيد پول براى فرنگ داشته باشيد ، چاره‌اى جز اين جمع‌آوريها و جلوگيرىها نيست . معهذا شاه از سفارش چيزهائى كه در فرنگ ديده بود و دلش ميخواست ، نميتوانست كف نفس كند و هرچندى يك بار بوسيلهء وزير مختارهاى ايران در مراكز اروپا و حتى امريكا « 2 » سفارشاتى ميداد . عين الدوله هم با كمال عصبانيت مجبور بود به اين تقاضاها كه اكثر هم بچگانه بود جواب مساعد بدهد .\r\n\r\nحاجى ياتمز\r\nخواهرزاده‌ام مرحوم صادق اعتلاء كه در بذلهءگوئى از پدرش ميرزا اسمعيل خان ميراث كاملى داشت ميگفت « وقتى در سفارت استانبول بودم تلگراف رمزى از مركز رسيد . حاجى ميرزا موسى خان كه در غياب ارفع الدوله سفير كبير ايران ، شارژ دافر بود ، به من داد استخراج كنم . كلمهء اول ، عدد « دو » و كلمهء دوم لغت « صندوق » بود . چون سفارشات شاه بما هم گاهى ميرسيد ، تعجبى نداشت . كلمهء سوم را استخراج كنيم ببينيم اعليحضرت چه‌چيز تازه‌اى آن هم دو صندوق خواسته‌اند . كلمه را بعد از تبديل بمفتاح از كتاب رمز گرفتم ، ديدم كلمهء « حاجى » درآمد .\r\nدو صندوق حاجى چه معنى دارد ؟ نفهميدم ، بكلمهء چهارم پرداختم « يا » درآمد « حاجى يا » يعنى چه ؟ چيزى دستگيرم نشد ، كلمهء پنجم را گرفتم « تم » بود . دو صندوق « حاجى ياتم » هيچ معنى نداشت ، يقين كردم تلگراف غلط است . بتبديل حروفى كه مثل ب و ت و ج و ح و ر و ز و ص و ض و ط و ظ كه ممكن است در نقطه‌گزارى اشتباهى در آنها شده باشد پرداختم ، كلماتى بيمناسبت‌تر از حاجى « ياتم » استخراج شد . گيج شدم ، حاجى ميرزا موسى خان كه به كمك من آمده و كلمات را از روى كتاب ميگرفت گفت وقت گذشته است برخيز برويم قدرى گردش كنيم در مراجعت با مغز حاضرتر خواهيم توانست مطلب را\r\n\r\n\r\n","description":"","footnote":"\r\n( 1 ) - يكى از اين تبعيدشدگان حاجى فخر الملك پدرزن آيندهء من است كه عين الدوله براى تبعيد او از دربار او را بحكومت عراق فرستاد .\r\n( 2 ) - مرحوم مفخم الدوله كه در اين وقت وزير مختار واشنگتن بود ميگفت شاه سفارش كرده بود فنگرافى كه قطر لولهء ناقل صداى آن از دو سه سانتىمتر تجاوز نكند براى او بسازيم ، با كارخانه وارد مذاكره شده و چون جز شاه ايران كسى طالب اين فنگراف نبود و به درد تجارت نميخورد ، با مبلغ گزافى كه چندين برابر قيمت فنگراف عادى بود اين هوس اعليحضرت برآورده شد .\r\n","page_name":" 59 ","page_number":71},
  {"content":"\r\n\r\nكشف كنيم . برخاستيم ، در ضمن گردش بخرده‌فروشى كه اسباب‌بازى ميفروخت رسيديم ، فروشنده پسربچه‌اى بود كه بيست سى تا آدمك چوبى عمامه‌بسر كه آن را در روى نيم - كره‌اى قرار داده و مركز ثقل را طورى گرفته بودند كه از هر طرف آن را به زمين بيفكنى ته نيم كره به زمين آمده ضمنا سر آدمك به چپ و راست حركت‌هاى مضحك كند ، در بساط خود داشت . بچه‌اى هم بمحاذى ما از سمت ديگر معبر داشت حركت ميكرد . صاحب بساط مشترى خود را شناخته براى جلب پسرك يكى از آدمكها را بوسط معبر پرتاب كرده گفت « آى حاجى ياتمز » آى « حاجى ياتمز » ( حاجى خواب نرو ) من فورا بميرزا موسى خان گفتم رمز را من استخراج كردم . گفت چطور ؟ گفتم شاه از اين اسباب‌بازى خواسته است .\r\nبه منزل كه برگشتيم كلمهء ششميرا گرفتم « ز » و حدس من صائب بود . دو صندوق حاجى ياتمز خريديم و براى اعليحضرت فرستاديم . »\r\nمن اين واقعه را بعد از مردن مظفر الدين شاه براى مرحوم مشير الدوله حسن پيرنيا نقل كردم ، گفت « وقتى در سفر دوم شاه بفرنگ در استانبول بوديم ، در روزيكه مقرر شده بود رجال دربار عثمانى شرفياب شوند ، يكى از پيشخدمت‌ها يكى از همين اسباب‌بازى خريده در جيب خود گذاشته بود ، براى سرگرم كردن شاه در فاصلهء بين هر پذيرائى اين اسباب‌بازى را به زمين ميانداخت و واقعا حركات سر و كلهء اين « حاجى ياتمز » مضحك بود ، اين سفارش شاهانه از اين واقعه آب ميخورده است .\r\nمخبر صادقى به من ميگفت در كتابخانهء سلطنتى مجموعه‌اى از عكس‌هاى ناصر الدين شاه هست كه هريك از آنها راجع بمجلس انس شاه با يكى دو نفر از زنهاى زياد خودش است كه شاه با موهاى ژوليده و لباس خواب و طرز نابرازنده‌اى عكس برداشته است .\r\nالبته اين عكس‌ها بتوسط يكى از زنهاى شاه برداشته شده ولى در هر حال از شاه ابهت - دوستى مثل ناصر الدين شاه كه دستمال چرك خود را هم مخفى ميداشته است ، باقى گذاشتن همچو اثرى آن هم بطور مجموعه و آلبوم خيلى بعيد است . اينها ضعف بشرى است كه عاقل - ترين مردم هم از آن مبرا نيستند ولى شاه بايد مواظب همه چيز خود باشد زيرا مردم مواظب جزئيات زندگى او هستند و بازگو ميكنند و بالاخره يك بيكارى مثل منهم پيدا مىشود كه شنيده‌هاى خود را برشتهء تحرير درآورد . اگر بيكار ديگرى پيدا شود كه زحمت چاپ اين آسمان و ريسمانها را قبول كند ، مسلما بيكارهائى هم پيدا خواهند شد كه آن را بخوانند زيرا « هر نوشته‌اى بيكبار خواندن و هر شخصى بيكبار ملاقات ميارزد » ، از گفته‌هاى قدماست .\r\nولى من خيلى از هموطنان خود را سراغ دارم كه بهترين كتابها را در دسترس خود داشته و اينقدر تنبل بوده‌اند كه آن را نخوانده‌اند و خودم خيلى از نوشتجات را خوانده‌ام كه بعد پشيمان شده‌ام كه چرا وقت خود را صرف خواندن آن كرده‌ام . انشاء اللّه آقايان عزيز كه اين كتاب در دسترسشان قرار مىگيرد ، از آن تنبل‌ها نباشند ، ولو اينكه بعد از خواندن « شرح زندگانى من » پشيمان شوند كه چرا وقت خود را عبث تلف كرده‌اند .\r\n\r\n","description":"","footnote":"","page_name":" 60 ","page_number":72},
  {"content":"\r\n\r\n\r\nمسافرت سوم مظفر الدين شاه بفرنگ\r\nبارى سال موعود يعنى 1323 رسيد و عين الدوله بوعدهء خود وفا كرده از صرفه‌جوئيهاى خود در مخارج و افزايش گمرك و مبلغى كه از بابت اقساط حقوق سه ماههء مواجب‌بگيرها پس‌انداز شده و بيكار بود ، شاه را با همراهانى محدودتر بفرنگ برد . حتى براى اينكه بتواند خرجهاى لازم و سفارشات شاه را كه مثل بچه ها هرچه ميديد دلش ميخواست و ممكن نبود به تمام تقاضاهاى او جواب منفى داد عهده كند ، مقرر داشت كه تواناهاى ملتزمين در جاهائى كه مهمان نيستند ، كرايه راه و خرج هتل را از كيسهء خود بپردازند . اين قرار گذشته از صرفه‌جوئى ، فائدهء ديگرى هم داشت .\r\nتفريح مفت را همه كس طالب بود ولى وقتى كه ميديدند ضمنا بايد خرجى هم بكنند ، عدهء داوطلب و زحمت جوابگوئى آنها بخصوص از ميان تركهاى صرفه‌جو ، كمتر ميشد . بارى محمد - على ميرزا وليعهد را براى نيابت سلطنت از تبريز خواستند و به اين مسافرت عزيمت نمودند .\r\nدر اين مسافرت هم پذيرائيهائى كه بتشريفات ورود و يك شب مهمانى رسمى محدود بوده ، از طرف دولى كه شاه از كشور آنها عبور يا بپايتخت آنها وارد ميشد ، به عمل آمد ولى دربار روسيه شاه را به پطرهوف « 1 » مقر ييلاقى امپراطورى كه بيست سى كيلومترى پايتخت و در ساحل درياى بالتيك واقع است ، دعوت كرده و چند روزى پذيرائى شايانى به عمل آورد . روسها به جهت منافع سياسى و تجارتى كه با ايران داشتند ، البته با ساير دول خيلى فرق داشتند . دولى كه با ايران همسايه نبوده و منافع سياسى و تجارتى آنها در ايران چندان زياد نبود ، دليلى نداشت كه يكسال در ميان شاه ايران را با ملتزمين سنگين و دم و دنبالهء زياد پذيرائى رسمى كنند .\r\nدر اوائل پائيز 1323 شاه وارد پايتخت خود شد . ورود بعد از اين مسافرت‌ها بپايتخت ، هميشه با سروصداى زياد و آذين‌بندى خيابانها و چهارراه‌هاى معبر شاه صورت ميگرفت . تركهاى دربارى ، شاه‌پرستى خود را بخرج عمواقلى حاجى . . . آقا هاى تبريزى كه بواسطهء بسته شدن راه تجارت تبريز بتهران هجوم كرده و اكثر مشغول تجارت تفنگ و فشنگ براى فروش به اين و آن بوده و دخلهاى سرشار از اين راه ميبردند اظهار ميكردند . امين السلطان براى دم جا دادن به تركها و عين الدوله براى اينكه از اين بابت حقى ميبرد ، اهميتى بوجود اسلحه در دست افراد بخصوص ايلات نداده سهل است ، به اين اسلحه عنوان تفنگهاى دولتى و بسفارت پطرزبورغ دستور ميدادند كه براى صدور جواز اقدام نمايند . بارى حاجى . . . آقاها از يكفرسخى شهر هريك آذين‌بندى چهار راهى را به عهده ميگرفتند و طاقهاى نصرت چهار دهنه و دو طبقه از چوب ميساختند و آنها را با قاليچه پوشانده بچهلچراغها و جارها آينه‌هائيكه بعد از باز شدن راه انزلى بتهران خيلى زياد شده بود ، مزين ميكردند و در هر سفر دو سه شبى با قند يكمن سه قران ، شيرينى و چاى و شربت فراوان بناف واردين ميبستند .\r\nتركهاى دربارى هم كه در اين جشنها تا حدى صاحب خانگى داشتند ، احساسات\r\n\r\n\r\n","description":"","footnote":"\r\n( 1 ) -  peterhof \r\n","page_name":" 61 ","page_number":73},
  {"content":"\r\n\r\nبستگان خود و عموم « بيزيمكى لر » ها را با آب‌وتاب زياد به پيشگاه ملوكانه و سدهء سنيهء شاهانه عرض كرده ، زمينه براى سفارشات آيندهء آنها بكارخانه‌هاى اسلحه‌سازى اروپا تهيه ميديدند . بانك شاهنشاهى واردات دولتى هم در اين سه شب چراغانى خود را در سردر - هاى عمارت خود داشتند . بعضى از تركها كه ميخواستند خيلى در شاه‌پرستى تظاهر كنند سردر خانهء خود را هم تزيين كرده از همقطاران ترك و فارس خود در اين جشن‌ها پذيرائى ميكردند .\r\nعامهء مردم هم براى تماشاى اين جشنها ميامدند و در ورود شاه ، طرفين راه مى - ايستادند ولى مثل اينكه از مسافرتهاى پشت سر همديگر شاه ناراضى هستند ، باندازه‌اى كه صلوات اجماعى معمولى خود را هم نميفرستادند .\r\n\r\nاستقبال شاگردان مدارس جديد از شاه\r\nيكى از پذيرائيهاى ورود شاه از اين سفرها بتهران ، استقبال شاگرد مدرسه‌هاى جديد از موكب پادشاهى بود . مدارس جديد كه باقدام امين الدوله و سكوت مظفر الدين شاه راه افتاده بود ، در صدارت امين السلطان و صدارت عين الدوله دچار وقفه و تحديد و تهديدى نشده ، سير تكاملى خود را داشت . مديران مدارس براى تشكر از سكوت مظفر الدين شاه كه خود فوز عظيمى بود ، در مراجعت از اين سفرها شاگردان مدارس خود را باستقبال ميبردند .\r\nبراى تمرين ، از يكهفتهء قبل شاگردان در مدارس خود مشق قدم ميكردند . در روز ورود ، هر مدرسه‌اى با صفحهء بزرگى كه اسم مدرسه در آن نوشته شده و در جلو بتوسط يكى از شاگردان كشيده ميشد ، با قدمهاى نسبة منظم بخيابانى كه براى ايستادن آنها تعيين شده بود رفته ، در آنجا در سر راه موكب ملوكانه صف ميبستند . كالسكهء شاه كه ميرسيد ، صداى بلند رئيس مدرسه كه نظر به چپ يا براست ميگفت ، انظار اطفال را بجانب كالسكهء شاه متوجه ميكرد .\r\nنيكمردى مظفر الدين شاه هميشه ، با تبسم و سلام مؤدبانهء نظامى ، اين پذيرائى خالصانهء اطفال را جواب ميگفت . اطفال در مراجعت بمنزلهاى خود از اين توجه شاهانه بر خويش باليده ، جزئيات كيفيت ورود موكب را براى اولياى خود با آب‌وتاب تمام نقل ميكردند .\r\nكم‌كم در ميان جوانان احساسات تازه‌اى ايجاد شده ، حس احترام بجمعيت كه مقدمهء احساسات ملى است ، در آنها توليد گشته ، آنها را براى دورهء آزادى كه عنقريب شروع خواهد شد آماده ميكرد . عدهء اين مدارس در اينوقت بده بيست تائى رسيده و شاگردان آن يكى دو هزار نفرى ميشدند . از همهء آنها مهمتر ، مدرسهء علوم سياسى بود كه بخرج دولت دائر گشته و علوم عاليه در آن تدريس ميشد و تا اينوقت سه دوره فارغ التحصيل با درجهء ليسانس بيرون داده بود و در وزارت خارجه يا جاهاى ديگر مشغول خدمت شده بودند .\r\n\r\nنارضامندى مردم\r\nعين الدوله در مراجعت از سفر فرنگ ، به جهت جبران مصارف اين سفر بر ضنت و شدت عمل افزود . مردم بخصوص متنفذين كه عادت داشتند در ماه ششم هر سال قبض مواجب خود را بهر كيفيتى بود\r\n\r\n","description":"","footnote":"","page_name":" 62 ","page_number":74},
  {"content":"\r\n\r\nبه پول نزديك كرده قبل از زمستان تدارك زندگى ساليانهء خود را ببينند ، از اين طرز پرداخت كه تازه در ماه هفتم بيك ربع حقوق ساليانه ميرسيدند و از رفت‌وآمد هر سه ماه يك بار بصندوق مسيو نوز ، خيلى عصبانى بودند . اتابك اعظم هم كه هرجا بوى پول و درآمدى ميشنيد خود را سر آن هوار كرده تا دينار آخر استنقاذ ميكرد ، در عطاهاى دولتى هم منتها درجهء ضنت را به كار برده ، نم پس نميداد . حتى استفادهء برات خرى را هم از صرافان و متصديان امر خزانه ممنوع داشته و براى برات كهنه‌ها در هر سالى قيمتى قائل شده و هركس مايل بود از قرار تومانى سه و چهار و پنج قران برات خود را واگذار ميكرد .\r\nاين سخت‌گيرى و شدت عمل موجب نارضامندى عمومى و بخصوص دلخورى ارباب حقوق كه طبقهء مؤثر در كشور بودند گرديد . همگى مردم پى بدست آوردن راه براى برهم زدن اين اوضاع مىگشتند .\r\nعلماء و مردم فهيم كه از قرضهاى خارجى و تأسيس بانك انگليس و روس و بسته شدن صنايع و تجارت داخلى و زياد شدن نفوذ خارجى عصبانى بودند ، در گوشه و كنار از شاه و دربار و اسلوب حكومت نقادى ميكردند . از طرف ديگر در اين ده يازده سالهء سلطنت مظفر الدين شاه بواسطهء مدارس جديد و روزنامه‌هاى داخلى و مجلات و جرايد فارسى هند و مصر ، مردم چشم و گوششان باز شده بود و از شاگردان مدارس جديد چيز - هائى شنيده ، از ترتيبات حكومتى اروپا مطلع و همگى طالب تغيير اوضاع بودند . شاه هم بعد از سفر اخير فرنگ شيرازهء سلامتى مزاجش از هم گسيخته شده بود و اشخاص فكور ميدانستند كه تا اين شاه بر سر تخت است ، بهتر ميتوان آزادى گرفت . اين بود كه نقادى از عين الدوله و مسيونوز را وسيلهء شروع به كار قرار دادند .\r\n\r\nآخوند مسيونوز\r\nميرزا جواد خان سعد الدوله كه در موقع استخدام نوز در بلژيك وزير مختار و در اينموقع در تهران بيكار و اخلاقا متكبر و بر ما مصلواتيد « 1 » و پرمدعا بود ، نميدانم در سر چه مقدمه‌اى با نوز طرفيت پيدا كرد . شايد انتظار داشت كه مسيونوز حق الپرچين بستن پيمان استخدام او را منظور داشته و حقوق او را يك جا حواله بدهد و اين حقشناسى از طرف مسيونوز به عمل نيامده بود . سعد الدوله هم با بيانات نستعليق و قلمبهء خود نقادى از اوضاع و بخصوص مسيونوز و كارهاى او را شروع كرد . در اين ضمن‌ها شب عيد نوئل پيش‌آمد ، اروپائيها مجلس بال كستومه‌اى برپا كردند ، مسيونوز لباس آخوندى در بر كرده با عبا و عمامه و نعلين در اين مجلس بال حاضر شد و بدتر از همه عكسى هم از اين فتح نمايان انداخته بودند ، رندى عكس را بدست آورده بوسيلهء كپى چندين نسخه از آن منتشر كرد ، شايد اينشخص هم وابستهء سعد الدوله بود . مردم كه از صندوق مسيونوز خيلى عصبانى بودند ، آب و تاب زياد به اين لباس پوشى آخوندى اين مسيو دادند ، سرهاى فكور و علماى اهل فكر هم تا توانستند اينموضوع را بزرگ كردند . عين الدوله ، سعد الدوله را بيزد تبعيد كرد ،\r\n\r\n\r\n","description":"","footnote":"\r\n( 1 ) - نظير « جناب آخوند ملا نباتى » است كه مقصود گوينده « ملاكشكى » بوده است .\r\n","page_name":" 63 ","page_number":75},
  {"content":"\r\n\r\nكار بدتر شد ، باز هم همان كله‌هاى فكور و همان علماى دينى كه در خفا كار خود را ميكردند و دستوراتى به اين و آن ميدادند ، سيد جمال الدين واعظ اصفهانى را واداشتند بر ضد اوضاع حاضر چيزهائى در منبرهاى خود بگويد .\r\nدر پاى منبر وعظ او كه در ماه رمضان در مسجد شاه منبر ميرفت ، بيش‌وكم هزار نفر جمعيت ميشد . او هم البته با دستوراتيكه در طرز بيان خود داشت ، براى عامه وعظ ميكرد . بيانات اين واعظ كه مخصوصا با لهجهء عاميانهء ميدان كهنه‌اى اصفهان اداء مينمود ، مثل نقش بر سنگ ، در قلبها جاى ميگرفت . در شبهاى رمضان هركس روز پاى منبر سيد نشسته بود ، خود براى حوزهء دوستانهء خود نطاق درست و حسابى بود . عين الدوله كه تصور مىكرد شايد كار را بمصالحه بتواند ختم كند ، از اين مجامع جلوگيرى نمينمود .\r\nاكثر از علماء بخصوص آقايان ميرزا سيد عبد اللّه بهبانى و آقاى ميرزا سيد محمد طباطبائى كه رئيس علماى طهران بودند ، با اين افكار كاملا همراه بودند .\r\n\r\nعدل مظفر\r\nهمين كه عين الدوله از صلح با آزاديخواهان و منقدين مأيوس شد ، از جيب يا پانچى قره نوكرى ، جقهء « 1 » چوبى شاهزادگى را بيرون آورده بسر زد و تصور ميكرد با تحكم بتواند كار را ختم كند .\r\nشهر را نظامى كرد ، در قراولخانه‌هاى شهر سربازهائى گماشت ، اجتماعات را قدغن نمود و بقدرى سخت گرفت كه مردم به مسجد هم نميتوانستند بروند . ميگويند بخانهء بعضى از افراد آزاديخواهان نصف شب آب ميانداختند كه آنها از خانه براى بستن آب بيرون بيايند و آنها را بگيرند . علما از اين وضع بجان آمدند ، در مسجد شاه جمع شدند ، پليس و سرباز به مسجد ريخته آقايان را از مسجد خارج كردند ، آنها هم همگى شهر را ترك كرده بقم عزيمت نمودند .\r\nسيد عبد الحميد يكى از طلبه‌هاى آزاديخواه ، در جلو قراولخانهء امامزاده يحيى ، بسبب نطق آزاديخواهى بتير يكنفر قزاق يا سرباز كشته شد . مردم اجتماع كردند و در سفارت انگليس متحصن شده تا فرمان مشروطيت را صادر نكردند ، از آنجا بيرون نيامدند .\r\nتاريخ اين فرمان چهاردهم ماه جمادى الاخرهء 1324 و روز ولادت مظفر الدين شاه مطابق با چهاردهم اسد يا مردادماه شمسى و به حساب جمل با « عدل مظفر » برابر است .\r\nبراى اينكه سلسله حوادث از هم گسيخته نشود ، وقايع سياسى هفت هشت سالهء اخير را در ضمن اين بيست سى صفحه بقلم آوردم . باز هم در ضمن شرح‌حال خود از 1316\r\n\r\n\r\n","description":"","footnote":"\r\n( 1 ) - جقه علامت سلطنت است كه با طلا و جواهر ساخته ميشده و شاهان قديم جلو كلاه نصب ميكردند . جقهء چوبى يعنى جقهء دروغى و اين كلمهء مركب در مواردى استعمال ميشد كه يكى از شاهزادگان اعمالى را كه شاه بايد معمول دارد ، بموقع عمل ميگذاشتند يا بياناتى را كه زيادتر از حد و اندازهء او بود ميكرد يا تشرهاى شاهانهء استبدادى از قبيل بدار ميزنم . . . . مهار ميكنم و از اين قماش ميزد . درين موارد ميگفتند يارو جقهء چوبىاش را زده است يعنى زيادتر از حد و اندازهء خود مىكند و ميگويد .\r\n","page_name":" 64 ","page_number":76},
  {"content":"\r\n\r\nببعد موقع پيدا ميكنم كه جزئيات آن وقايع را هم تا حدى كه در خور اين شرح‌حال است تشريح كنم .\r\n\r\nبنائى جديد در خانهء ما\r\nزمستان سال 1316 گذشت . در عائدى شخصى من و برادرم در چهار پنج سال اخير تفاوتهائى حاصل شده بود . در سال آخر سلطنت ناصر الدين شاه عريضه‌اى بشاه عرض كرده صاف و پوست كنده نوشته بوديم كه هنگام مردن پدرمان طفل بوديم ، از شغل پدر بىنصيب و از مواجب او بواسطهء زيادى بازماندگان سهم كافى بما نرسيد و استدعا كرده بوديم بهر نفر سيصد تومان اضافه مواجب مرحمت شود . شاه هم خطاب بصدر اعظم دستخط كرده بود « از محل بيضرر بطوريكه عرض كرده‌اند ، اضافه مواجب در حق آنها برقرار كنيد . » مظفر الدين شاه كه آمد ، عريضه بشاه سابق را تذكر داده ، يك دستخط هم از اين شاه به همين مضمون صادر شد . صدر اعظم بوزير دفتر امر اجرا داد ، قوم و خويشهاى ما هم همه مستوفى بودند ، مبلغ را تقسيم و پابرجا كردند و از سال 1315 هريك سيصد تومان بر عايدى خود افزوديم ، اگرچه خرج ما روزبروز زيادتر ميشد ولى عايدى ما هم زيادتر شده بود زيرا قيمت گندم از سه تومان و نيم سال فوت پدرم به پنج تومان و از 1316 ببعد بده و پانزده تومان ترقى كرده بود .\r\nپس ما ميتوانستيم قدرى گشادبازى كنيم و تعميرى از خانهء كهنهء خودمان بنمائيم كه تا اندازه‌اى همرنگ جماعت شويم . اين بنائى را در همان حياط مسكونى آقا ميرزا رضا كه سمت مغرب آن را در 1302 پدرم از همسايه خريدارى كرده و ساخته بود ، شروع كرديم .\r\nبه اين معنى كه بنيان سه اطاق و چهار راهرو و صندوقخانهء سمت مغرب سابق را با زيرزمينها نگاهداشتيم . صندوقخانهء اطاق وسط را جزو اطاق كرده ، يك اطاق بزرگى به طول هشت ذرع و نيم و عرض چهار ذرع و يك چارك دست و پا شد . يك راهرو ديگر را وصل بيك اطاق چهار ذرع در سه ذرع كرده و اطاقى به طول پنج ذرع و عرض چهار ذرع از آن حاصل گرديد .\r\nيك صندوق‌خانه و يك راهرو كه در سر و ته عمارت بود ، به دو واهرو و مدخل تبديل شد . در زيرزمين‌ها تغييرى نداديم و زيرزمين و يك آب‌انبار به حال سابق خود باقى ماند .\r\nدر سمت شمال اين حياط بناى سه قسمتى قديمى و آشپزخانهء سابق را بهم كوبيده يك فضاى شش ذرع و نيم عرض در نوزده ذرع طول حاضر كرديم كه پنج ذرع آن در غلاف عمارت سمت مغرب سابق الذكر واقع ميشد . در اين قسمت هم يك هشت مدخل عمارت و يك اطاق پنج و نيم در چهار و يك راهرو دو ذرع در پنج ذرع و يك تالار نه ذرع در پنج و نيم احداث كرديم كه بوسيلهء راهرو ساختمان سمت مغرب به اين قسمت وصل ميشد . در سمت مشرق بعرض همان هشت مدخل حياط ، يكرشته بناى يكطبقهء تنكه‌سازى داراى چهار اطاق جاى نوكر ساختيم . پله‌هاى سنگى و حوض و فوارهء آب جارى و همه چيز مطابق معمول زمان در آن پرداختيم . از اره و جرزهاى حياط هم با تراشهاى قالب بزرگ بمد زمان ساخته شد . در نجارى آن هم چه از حيث در و پنجره و يراق و چه از حيث\r\n\r\n","description":"","footnote":"","page_name":" 65 ","page_number":77},
  {"content":"\r\n\r\nقاب‌سازى سقف‌ها منتهاى سليقه به كار رفته ، روز عيد نيمهء شعبان 1317 كه مطابق با 28 آذرماه بود ، بيرونى ما از محل سابق خود به اين عمارت جديد منتقل شد .\r\n\r\nيكى از فرنك رفته‌ها\r\nدر اوقاتى كه بنائى داشتيم ، اقوام و دوستان طبعا سر بنائى ما ميآمدند . يكى از اشخاصيكه هفته‌اى يك بار سرى بما ميزد ، ميرزا عبد اللّه خان قوام الوزاره ، پسر امين دربار ، داماد برادرم حاجى ميرزا محمد بود . اين آقا از فرنگ رفته‌هاى زمان ناصر الدين شاه بود كه امين دربار بوسيلهء امين الدوله توانسته بود وسائل مسافرت او را بيسروصدا فراهم آورد . تحصيلات اختصاصى او نبات‌شناسى و فلاحت بخصوص باغبانى بود . البته زبان فرانسه را هم تحصيل كرده بود ولى چون در آن دوره از اين تحصيلات استفاده‌اى نميشد ، ايشان هم بر حسب معمول بوزارت خارجه رفته و بمد زمان لقبى هم گرفته بودند . پدرش امين دربار توانسته بود بوسائل معمول دوره ، دويست سيصد تومانى مواجب براى او بگذراند . وزارت خارجه هم محل خدمت او محسوب شده ، رفت‌وآمدى به آن وزارت‌خانه ميكرد . امين دربار خانهء بسيار وسيع باصفائى كه بسعى پدر و پسر گلكارى شايانى در آن ميشد داشت كه پسر را هم كافى بود . همچنين اراضى با چندين ساعت آب قنات عين الحيوة نزديك دروازهء دوشان تپه خريدارى كرده و بسعى و اهتمام آقاى قوام الوزاره باغ ميوه‌دار بسيار خوبى به عمل آورده بود . من و برادرم آقاى فتح اللّه مستوفى و آقا ميرزا رضا خيلى به اين باغ ميرفتيم . حتى گاهى در تابستانها شب‌هاى مهتاب را در آنجا بسر ميبرديم .\r\nوجود صاحب باغ هم شرط رفتن به آنجا نبود بلكه ما مثل صاحبخانه بوديم . اين باغ وصل بخندق بود و بواسطهء پيچ‌وخمهاى خندق قناس زيادى داشت .\r\nمظهر قنات عين الحيوة در گوشهء يكى از اين پيچ‌ها واقع بود و جلو قنات را موستان كرده بودند . با اينكه سى چهل ساعت از اين قنات ملكى و بباغ تخصيص داشت و قنات را هم امين دربار خوب تنقيه ميكرد ، چون قنات آسمان نگر بود ، در تابستان كار آبيارى باغ مشكل ميشد و مجبور بودند از قنات اماميه آب خريدارى كنند . اجمالا اين باغ سالى هزار الى هزار و پانصد تومان خرج داشت كه امين دربار باميد مثمر شدن آن ميپرداخت و زحمت زيادى چه خودش و چه پسرش براى آبيارى آن ميكشيدند . ولى طمع عين الدوله نگذاشت كه اين باغ به صاحبش وفا كند ، قدرى به زور و قدرى بتهديد اين باغ را عين الدوله به بيست و دو هزار تومان از امين دربار خريد و بپسرش شمس الملك كه قبلا آن را اجاره كرده بود بخشيد . اين آقازاده اين باغ را نزد حاجى معين السلطان بيع شرط گذاشت و برسم زمانه ، اصل و فرع بقدرى شد كه مالك ديگر اسم آن را نياورد . حاجى معين السلطان هم كسى نبود كه پول خرج بيل‌زنى و آبيارى آن كند ، درختهاى آن را انداخت و هيزم كرد و زمين آن را براى كاشتن گندم بدولابيها بسالى سيصد چهارصد تومان اجاره داد و بعدها در دورهء پهلوى قطعه قطعه شده به فروش رفت و خانه‌هائى در آن ساختند . از اين باغات كه عشق بدرختكارى آن را ايجاد مىكند و بعد بواسطهء بىذوقى مالك بعدى\r\n\r\n","description":"","footnote":"","page_name":" 66 ","page_number":78},
  {"content":"\r\n\r\nاز بين ميرود در اين دوره زياد ايجاد و معدوم ميشد زيرا تازه بدوران رسيده زياد و داشتن باغ بيرون شهر يكى از لوازم اعيانى و هركس توانائى داشت ، به اين كار شروع ميكرد و اكثر اتفاقاتى از همين قماش موجب از بين رفتن آن ميگرديد .\r\n\r\nتأسيس مدرسهء سياسى\r\nدر يكى از روزهائى كه قوام الوزاره سر بنائى ما آمده بود ، چند نسخه اعلان چاپى آورده و اعلان راجع بافتتاح مدرسهء علوم سياسى بود . من نظرى باعلان افكنده ديدم شرايط ورود بمدرسهء سياسى تماما در من جمع است . اول سن است كه از 15 تا 22 معين شده و من درست 22 سال شمسى دارم ، از حيث معلومات اوليه كه بايد امتحان آن را داد و عبارت از صرف‌ونحو عربى و حساب و خط و انشاء و املاست ، بالاتر از آن‌چه ميخواهند ، واجدم . پيش خود فكر كردم در معلومات عربى و ادبى فارسى ديگر چيزى باقى نمانده است كه من تحصيل كنم حتى فقه و قدرى اصول و تفسير و حديث را هم تحصيل كرده‌ام ، كارى هم كه ندارم ، چه از اين بهتر كه قدرى خود را مشغول معلومات اروپائى كنم . در اعلان ، علومى هم كه در مدرسه تحصيل ميشد ذكر كرده بودند از جملهء آنها البته تاريخ و فقه و حقوق بود . ديدم در اين سه قسمت هم معلومات فقهى و اصولى و معلومات تاريخى عرب و اسلام و تاريخ باستان و اشكانيان و ساسانيان كه در آنها اطلاعاتى داشتم ، كمك زيادى به من خواهد كرد . تنها مشكلى كه در اين فكر به نظر من آمد و واقعا در آن روزها با شترمآبى دوره خيلى مهم بود ، بعد از مرد شدن دوباره وارد دورهء بچگى شدن و حرف مزخرف مردم بخصوص بعضى از قوم و خويشها بود كه مثلا بگويند اين آقا ميخواهد چه بشود كه بعد از اين همه تحصيل تازه مىخواهد مثل بچه‌هاى ده دوازده ساله صبح مكتبخانه رفته غروب مراجعت كند . مشكل ديگرى هم در كار و آن ترك مراوده با دوستان و آشنايان بود كه اين قسمت هم كار آسانى نبود ، چون در اينوقت بر حسب معمول زمان من داخل در اجتماعات شده و سرم ميان سرها بود . از همه بالاتر عادت بمجالس شب‌نشينى جوانى كه با وجود بىآلايشى كه داشتم ، لا محاله تماشاى مجالس شب جوانها كه هر شب در آنها شركت ميكردم ، با رفتن بمدرسه منافى بود . بايد از اين تفريح هم چشم بپوشم و اين كار آسانى نبود .\r\nخلاصه در عالم خيال با حدت فكر و نيك‌بينى جوانى كه مشكلات را به چيزى نشمرده همواره جانب خوبى قضايا را در نظر ميگيرد ، فورا تصميم گرفتم كه چهار سال دورهء اين مدرسه را طى كنم و چون خود صاحب اختيار خود بودم و حاجتى باستجازه از كسى نداشتم و كار تحصيل هم مشورت و استخاره‌اى لازم نداشت ، بىتأمل بآقاى قوام الوزاره گفتم : « من داوطلب ورود اين مدرسه هستم ولى نميخواهم متنكرا وارد مجلس شده بدون واسطه با سرهاى ناشناخت سروكار پيدا كنم . « جواب گفت مشكلى ندارد ، من ميآيم شما را هدايت ميكنم ولى نميدانم شوخى مىكنيد يا واقعا مصمم هستيد ؟ اگر خيال شوخى و تفريح داريد ، براى من سزاوار نيست كه وسيلهء اجراى اين شوخى شما با يك\r\n\r\n","description":"","footnote":"","page_name":" 67 ","page_number":79},
  {"content":"\r\n\r\nمؤسسه‌اى كه اشخاص جدى مشغول بدان هستند بشوم . گفتم : « مطمئن باشيد ، وقتى من بكارى تصميم گرفتم ، تا آخر دنبال خواهم كرد . » گفت : « در اين صورت من روز دوشنبه كه بموجب اعلان ، اولين روز قبول داوطلب است ، در منزل منتظر شما هستم كه با هم برويم . »\r\n\r\nميرزا نصر الله خان مشير الدوله\r\nتأسيس اين مدرسه اثر فكر ميرزا حسن خان مشير الملك پسر ميرزا نصر اللّه خان مشير الدوله وزير امور خارجه است . ميرزا نصر اللّه نائينى از احفاد يكى از مرشدها و پيرهاى محلى و از مسقط الراس خود در ايام جوانى بتهران آمده ، در اينجا برسم معمول زمان در نزد بزرگان و رجال سمت ميرزائى و منشيگرى و كارگذرانى پيدا كرده بود . ضمنا مواجب دولتى هم براى او دست‌وپا كردند و سمت نوكرى دولت هم پيدا كرد .\r\nاز حيث هوش و خط و ربط متوسط ولى جديتى خسته نشو و امانت و صداقتى خدشه ناپذير و صحت عمل بسزائى داشت . در تواضع و فروتنى و مماشات با خلق خدا و برآوردن حوائج مردم ، ميراث سرشارى از پير و مرشدنياى خود برده بود . گردش روزگار نميدانم در عهد كدام وزير خارجه ، شايد در زمان ميرزا سعيد خان ، او را به اين وزارت‌خانه انداخت .\r\nوزارت خارجه در اين وقت عبارت از يكنفر وزير و يكنفر رئيس ( ميرزا محمد پدر حاجى محتشم السلطنه ) كه كار معاونت يا مدير كلى را ميكرد و يكنفر مدير رمز ( مفتاح الملك پدر آقايان مفتاح ) و يكنفر رئيس دفتر آرشيو و چند نفر منشى و وردست بود . ميرزا نصر اللّه در اين وزارتخانه مستقر گرديد ؛ بواسطهء ممارست و حاضر بودن هميشگى در سر خدمت ، خود را در نزد رؤسا محبوب كرده از ثباتى و وردستى بمنشىگرى نائل آمد .\r\nپس از چندى بواسطهء سابقهء ممتد در وزارت‌خانه و بخصوص در كارهاى سفارت روس ، ميرزا نصر اللّه كه بر حسب معمول زمان خان هم بدنبال اسمش اضافه شده بود ، به رتبهء نيابت وزارت خارجه نايل و بالاخره رئيس ادارهء روس شد و ضمنا لقب مصباح الملك را هم براى اينكه هم وزن مفتاح الملك رئيس رمز باشد ، دريافت كرد . ولى اخلاق و صحت عمل و سرشناسى او مستلزم ترقى بيشترى بود ، به همين جهت بمعاونت وزارت خارجه و بعد در تغييرات به دو دولت مظفر الدين شاه ، چنان كه سابقا نوشتم ، بلقب مشير الملك و وزارت لشكر نائل آمد . در دورهء دوم صدارت امين السلطان ، بعد از مردن شيخ محسن خان مشير الدوله كه وزير خارجه بود ، لقب مشير الدوله گرفت و بوزارت امور خارجه كه در اينوقت باريكترين وزارتخانه‌ها بود منصوب گشت .\r\nتعيين او براى وزارت خارجه ، بواسطهء تواضع و فروتنى و اطاعتى بود كه امين السلطان در دورهء رياست ادارهء روس و معاونت او در وزارت خارجه در او امتحان كرده و ميدانست كه سينهء اين مرد مدفن اسرار است و كارهائى كه بتوسط او سروصورت ميگيرد ، مكتوم خواهد ماند .\r\nمشير الدوله در وقتى كه مصباح الملك و رئيس ادارهء روس بود ، سه پسر خود حسن و حسين و على را براى تحصيل باروپا فرستاده بود . على پسر زيبا و برازندهء او در اروپا\r\n\r\n","description":"","footnote":"","page_name":" 68 ","page_number":80},
  {"content":"\r\n\r\nمسلول و بدرود زندگى گفت . ولى حسن و حسين اولى قسمت حقوق دار الفنون مسكو را تمام كرد و دومى در مدرسهء پليتكنيك فرانسه مشغول تحصيل بود . وزارت امور خارجه مشير الدوله مصادف با وقتى بود كه ميرزا حسن خان پسر ارشدش مدرسهء حقوق را تمام كرده و به سمت وابسته وارد سفارت ايران در پطرزبوزع شده بود . چون وجود ميرزا حسن خان در تهران و كمك با پدر بيشتر از اقامت در پطرزبورغ نافع بود ، او را بتهران خواست و لقب سابق خودش ، يعنى مشير الملك ، لقب او گشت . امين السلطان كه تازه ميرزا اسحق خان مفخم الدوله را از منشيگرى مخصوص خود بسفارت واشنگتون فرستاده بود ، جوان لايقى كه بتواند ميان او و سفارت‌خانه‌ها واسطه و در ملاقاتها مترجم و محرم باشد ، لازم داشت . البته بهتر از مشير الملك كه پسر وزير خارجه و ضمنا از مذاكرات فى ما بين او و سفارت‌ها پدر خود را هم بجريان كارها واقف ميكرد ، گير نميآورد . بنابراين مشير الملك با داشتن سمت رياست كابينهء وزارت خارجه ، منشى مخصوص صدراعظم هم شد . ناچار نظر اين جوان تحصيل كرده بوزارت خارجه و اداره كردن آن متوجه گشت و دانست كه كار از ريشه خراب است و تا مبناى علمى براى اعضاى وزارت خارجه دست‌وپا نشود ، هرچه بكند نقش بر آب خواهد بود . از طرف ديگر حالا كه جلو افتتاح مدارس باز شده و شاه و صدراعظم از آن جلوگيرى ندارند ، چه از اين بهتر كه مدرسه‌اى هم كه در آن علوم عاليهء سياسى تدريس شود ، دائر نمايند و كار معارف و فرهنگ اساسى كشور را پيشرفتى بدهند . پسر و پدر در نزد صدراعظم و شاه محسنات اين اقدام را جلوه‌گر ساخته ، فرمانى صادر كردند و چهار هزار تومان ساليانه براى مخارج اين مدرسه از تفاوت عمل معدن فيروزهء خراسان برقرار نمودند . مشير الملك برنامهء اين مدرسه را تنظيم كرده ، گرماگرم مشغول تعيين معلم و مكان مدرسه شد و اين اعلان را كه براى پذيرفتن داوطلب جهت اين مدرسه و بمنزلهء مقدمهء آن بود منتشر كرده بودند .\r\n\r\nگذشتن من از امتحان مقدماتى مدرسهء سياسى\r\nروز دوشنبه رسيد ، در ساعت مقرر به منزل قوام الوزاره رفته و با ايشان به محل مدرسه كه در خيابان اديب امروزه و روبروى منزل ارباب جمشيد و از خانه‌هاى نصر اللّه خان سپهسالارى و امروز متعلق بعيسى ليقوانى است رفتيم . در سر پلهء مدخل جوان خوش قيافهء خوش لباسى را ديدم ايستاده و مثل اين است كه ميخواهد بيرون برود . قوام الوزاره نسبت به او احتراماتى به عمل آورد كه دانستم مشير الملك است .\r\nاز مذاكره‌اى كه راجع به من بين ايشان و قوام الوزاره به عمل آمد ، معلوم شد كه از داوطلبى من براى ورود بمدرسه با ايشان قبلا صحبتى هم شده است . مشير الملك با روى گشاده مرا به تالار محضر معلمين هدايت كرده گفت ( البته خطابش به باقى آقايان بود ) من چون كارى دارم ميروم و به زودى مراجعت ميكنم . در اين تالار چند نفرى نشسته بودند ، يكى از آنها شيخ لطفعلى و ديگرى آخوند موضعى موسوم بميرزا محمد حسين و ديگرى ميرزا عبد الرزاق خان مهندس ( آقاى مهندس بغايرى ) و يكى دو نفر ديگر هم بودند . بعد از نيمساعتى مرا به تالار ديگرى كه در جنب اين تالار بود احضار كردند ، در بالاى اين\r\n\r\n","description":"","footnote":"","page_name":" 69 ","page_number":81},
  {"content":"\r\n\r\nتالار منبر و ميزى كه جاى معلم در آن بود ساخته و در سمت راست اين منبر و ميز ، تختهء سه پايهء سياهى گذاشته و روبروى اين ميز و منبر از دو طرف ، دو رديف نيمكتهاى دو نفرى وصل بهم كه جلو هر نفرى يك جعبه‌اى هم داشت كه در آن كار ميز را صورت ميداد ، پرداخته شده بود . شيخ لطفعلى بر روى صندلى بجاى معلم قرار گرفته آقاى مهندس بغايرى ( ميرزا عبد الرزاق خان ) پهلوى او ايستاده و ميرزا محمد حسين هم بر صندلى ديگرى در سمت راست جلو تختهء سه پايهء سياهى نشسته و قرآنى هم روى ميز بود .\r\nبراى اينكه بىطرفى در امتحان كاملا رعايت شده باشد ، آقاى سرتيپ بغايرى بطور تفأل قرآن را گشود و بدست شيخ لطفعلى داد ، ايشان آيه‌اى را كه البته آيهء سر صفحهء راست بود شروع كردند . من از قضا اين آيه را حفظ داشتم و تا آخر از حفظ خواندم و طورى قرائت كردم كه معلوم شد معنى و بنابراين تجزيه و تركيب آن را به خوبى ميدانم . ميرزا محمد حسين و آقاى بغايرى نظرى بهم افكنده معلوم بود كه ميخواستند بگويند زيادتر از احتياج ما معلومات دارد ، ولى شيخ لطفعلى متقاعد نشد و بعنوان اينكه بايد كاملا سؤالات نحوى و صرفى بعدهء مشخص در برنامه به عمل آيد ، با بيان مؤدبانه چند سؤال از من كرد . از جمله تركيب جائنى زيد را خواست . من هم شروع بتركيب جمله كرده فعل و فاعل و مفعول را تعيين و حتى قول غير مشهور را كه اصل جائنى جاء الىّ بوده است ، نيز بعرضشان رساندم . آقاى شيخ از اين جملهء آخرى بسيار راضى شد و برسم زمان شروع بتحسين كرد . بعد از ايشان آقاى ميرزا محمد حسين بجاى ايشان برآمده كتاب تاريخ اشكانيان تأليف ميرزا محمد حسين فروغى را باز بطور تفال گشود . كاغذ و قلم و دواتى كه قبلا حاضر كرده بودند به من دادند ، ايشان ديكته گفتند و من نوشتم ، البته غلط املائى و كتبى نداشتم ، ايشان محض تكميل امتحان چند جمله‌اى براى امتحان انشائى به من دادند ، آن را هم بىعيب از كار درآورده تحويل دادم . سپس آقاى ميرزا عبد الرزاق خان بجاى معلم برآمده براى امتحان چند رقم كسر داد كه با هم جمع كنم ، آن را هم روى تخته عمل كرده حاصل جمع را نمودم و به تالار سابق الذكر برگشتم .\r\nمشير الملك هم آمده بود ، من مرخصى حاصل كرده از محضر آقايان خارج شده به منزل مراجعت كردم . بعد از يكهفته كه عدهء داوطلبها و امتحان شده‌ها به ده دوازده نفر رسيد ، همگى را خبر كردند كه روزهاى دوشنبه و چهارشنبه كه روزهاى امتحان داوطلب‌هاى آينده است ، قبول‌شده‌ها هم بمدرسه بيايند كه با هم مأنوس شوند . من هم هر روز سوار شده بمدرسه ميرفتم و يكى دو ساعتى با رفقاى آينده روى نيمكت‌ها نشسته صحبت ميكرديم .\r\n\r\nرفقاى مدرسهء من\r\nداوطلبها بعضى شاگردان مدرسهء علميه و افتتاحيه و برخى هم مثل من از تحصيل كرده‌هاى خانه يا مدارس آخوندى بودند .\r\nميرزا باقر خان و ميرزا تقى خان عظيمى - ميرزا محمد عليخان احتشام همايون پسر معين الدوله - داود خان پسر عماد نظام برادرزادهء سهام الدوله ( جليلوند ) - ميرزا على اكبر خان پسر خان بابا خان قزوينى ( آقاى\r\n\r\n","description":"","footnote":"","page_name":" 70 ","page_number":82},
  {"content":"\r\n\r\nعلى اكبر دهخدا ) - ميرزا اسد اللّه خان ( بهنام ) و از همه جوانتر ميرزا جعفر خان ( پاك نظر ) كه پانزده شانزده سال بيش نداشت و چند نفر ديگر بودند . بعدها خواهرزاده‌ام صادق اعتلاء و محمود ثقفى برادر اعلم الدوله و ميرزا اسحق خان رهبر و ميرزا عليمحمد خان اويسى و سيف اللّه خان پسر سردار معتضد و چند نفر ديگر هم بر اين جمله افزوده شدند .\r\n\r\nافتتاح رسمى مدرسهء سياسى\r\nهمين كه عده بشانزده هفده نفر رسيد ، روز افتتاح رسمى مدرسه براى عيد نيمه شعبان 1317 مطابق 28 آذرماه مقرر گشت .\r\nعده‌اى از طرف مشير الدوله وزير امور خارجه براى عصر اين روز دعوت شده بودند . دانشجويان هم در سر جاهاى خود به ترتيب ورود روى نيمكتها نشستند . البته چون من اول وارد بودم ، جاى احترام كلاس مال من بود . در ساعت مقرر دعوت‌شدگان به تالار كلاس آمدند . مشير الملك با جزوه‌اى كه قبلا از مقدمهء حقوق بين‌الملل نوشته بود و در دست داشت ، بر بالاى منبر جايگاه معلم برآمده بطور مقدمه شرحى در تعريف حقوق و جنس و فصل آن براى شاگردان بيان كرد . بعد از ختم بيانات او حضار دست فراوانى زدند . مشير الملك از بالاى منبر گفت يكى از آقايان دانشجو مطالبى را كه گفتم تكرار كند . قوام الوزاره كه پهلوى تخته ايستاده و ناظم مدرسه معين شده بود ، اسم مرا برد . بايد اعتراف كنم كه اگر موضوع جنس و فصل و كليات نبود ، مسلما از تكرار بيانات ايشان عاجز ميماندم . ولى چون جنس و فصل كردن قضايا را در تعريفات علوم عربيت خيلى خوانده و گفته بودم ، همينقدر كه كليات بيانات ايشان را در نظر آوردم توانستم چيزهائى كه پر نامربوط نبود بهم ببافم . خلاصه آقايان به تالار خودشان برگشتند ، براى ما هم چاى آوردند ، صرف كرده متفرق شديم . در موقع بيرون آمدن قوام الوزاره بكلاس آمده و ساعت اول درس فردا را شفاها معين و توصيه نمود كه نيمساعت قبل از وقت همگى حاضر باشيم .\r\nفردا صبح برف كلانى آمده بود ، از منزل سوار شده سه ساعت و نيم به ظهر مانده در مدرسه حاضر شدم . برنامهء درسهاى روزهاى هفته به ديوار آويخته بود ، آقاى ناظم كتابچهء اسامى شاگردان را كه اسم خودم در اول نوشته شده بود ، بدستم داده مرا مبصر تعيين كرد . يكربعى گذشت ، زنگ درس را زدند ، ميرزا حبيب اللّه معلم فقه وارد كلاس شد ، من از او استقبال كرده وظيفهء خود را راجع بگزارش كلاس و حاضر و غائب شاگردان اظهار داشته مشغول درس شديم .\r\nفقه را البته از كتاب طهارت شروع كرديم . اگرچه ميرزا حبيب اللّه از خارج درس ميگفت ، ولى درسش از روى جامع عباسى بود . زنگ بعد درس تاريخ شروع شد ، اردشير جى فارسى كه از طرف فارسيان هندوستان سرپرست فارسيان ايران بود ، معلم اين قسمت تعيين گشته بود .\r\nآن روز و چندين روز بعد درس تاريخ ما بكنفرانسى كه معلم از كليات تاريخ ميداد منحصر گشت تا جزوه‌هاى تاريخ ملل قديمهء مشرق كه ميرزا محمد على خان پسر ذكاء الملك فروغى ترجمه ميكرد ، از چاپ درآمد و از روى آن تاريخ مصر را شروع كرديم .\r\n\r\n","description":"","footnote":"","page_name":" 71 ","page_number":83},
  {"content":"\r\n\r\nدو زنگ عصر هم يكى جغرافيا بود كه ميرزا عبد الرزاق خان مهندس يا بقول معروف زمان ، خان سرتيپ و آقاى مهندس بغايرى امروز ، آمد و درس را از هيئت شروع كرد .\r\nزنگ آخر برحسب تصادف در آن روز ساعت مذاكره بود .\r\nصبح روز بعد ساعت اول درس فرانسه بود . اختلاف قوهء شاگردان در اين درس خيلى زياد بود ، بعضى مثل من و ميرزا اسد اللّه خان بهنام الفباى فرانسه را هم نميشناختيم بعضى ديگر مثل سيف اللّه خان كه انگليسى خوانده بود و ميرزا على اكبر خان ( دهخدا ) و ميرزا جعفر خان قدرى جلو رفته و خواندن و نوشتن و تركيب حروف را ميدانستند و بالاخره باقى اگرچه باز هم با يكديگر اختلاف قوه داشتند ، ولى مىتوانستند همدرس شوند و از ماها خيلى جلوتر بودند . دكتر مرل معلم فرانسه تعيين شده بود ، بعد از امتحان ما را بسه قسمت كرد ، از من و ميرزا اسد اللّه خان يك كلاس و از سه نفر ديگر يك كلاس و از مابقى يك كلاس ساخته شد . تدريس دوتاى اول را قوام الوزاره به عهده گرفت و كلاس قويتر را دكتر مرل عهده‌دار شد . مشير الملك معلم حقوق بين‌الملل و مواد درس ما در اين سال همين پنج‌تا بود . ساير قسمتها در سالهاى بعد افزوده گشت .\r\nعصر روز اول كه سواره از ميان برفهاى خيابانها و كوچه به منزل مراجعت ميكردم ، در فكر فرو رفته بودم زيرا تغيير بزرگى در زندگى من حاصل شده بود . آناتول فرانس ميگويد : « كليهء تغييرات حتى آن‌ها كه انسان خيلى آرزوى آنها را دارد نيز محزونى خود را دارند . »\r\nخوب ! از اين ساعت ببعد بايد مرد شدن را كه شايد قدرى هم براى سن من پيشرس بود ، ترك گفته مجددا وارد دورهء بچگى بشوم و بعد از ورود به اجتماع خود را از آن خارج كنم و از تفريحات دورهء رفقاى خود كنار بروم . تا چهار سال ديگر شب و روز مشغول درس و مطالعه باشم ، مخصوصا فرانسه را كه بايد از الفبا شروع كنم . آخ . . . ! چرا من مثل برادرزادگانم در اين هفت هشت سال اخير از اين شاگردهاى دار الفنون كه بماهى چهار پنج تومان روزى دو سه ساعت حاضرند بيايند درس فرانسه بدهند ، استفاده نكردم كه حالا در اين قسمت هم از ساير رفقا عقب نباشم ؟ در اين افكار غوطه‌ور بودم كه اسبم ايستاد ، ديدم بدر خانه رسيده و جلودار آمده است كه مرا پياده كند . بهرحال از اسب پياده شده وارد منزل جديد كه دو شب قبل بيرونى به آنجا نقل‌مكان كرده بود شدم .\r\nقبلا دستور داده بودم اطاقى براى كار من فرش كنند و ميز و صندلى بگذارند . به آن اطاق رفتم ، يادداشتهاى درسهاى روز را روى ميز گذاشته ، باندرون رفته ، از مادرم ديدارى كرده غذائى خوردم . دستورى براى حاضر كردن و فرستادن غذاى نهارها بمدرسه داده به بيرونى و اطاق كار خود برگشتم . از اين ساعت زندگى يكنواخت من شروع شد ، جز از مدرسه به خانه و از خانه بمدرسه جائى نميرفتم . برادرم آقاى فتح اللّه مستوفى دنبالهء زندگانى اجتماعى خانه را در دست داشت و رفقا هم مرا از بازديد معاف داشتند .\r\nمنتهى هروقت در خانهء ما اجتماعى در كار بود ، من طورى ترتيب كارهاى مدرسه‌اى خود را ميدادم كه در خانهء خودمان با رفقا باشم .\r\n\r\n","description":"","footnote":"","page_name":" 72 ","page_number":84},
  {"content":"\r\n\r\nاز رفقاى مدرسه‌اى با آقاى على اكبر دهخدا از همان‌روز اول مأنوس شدم ، زيرا ايشان با من قريب السن بودند و مثل من در خانه و بعد در مدرسه‌هاى آخوندى تحصيل كرده بود . باقى رفقا حتى آنها كه در اوائل تحصيل در سر خانه درس خوانده بودند ، در اين سه سالهء اخير همگى بمدارس جديد رفته و در محيط وسيعتر و در همترى بوده‌اند البته طرز فكر و بيانات آنها اگرچه همگى از من جوان‌تر بودند ولى درهرحال غير از من بود .\r\nيكى دو هفته با كمال متانت دست بعصا « 1 » راه رفتم ، زيادى سن و دانشهاى مقدماتى كه طبعا مرا در فهم مسائل علمى زبردست‌تر از سايرين ميكرد ، توجه معلمين را نسبت به من جلب كرد و توجه عمومى آقايان ، رفقاى مدرسه را نسبت به من خاضع و مطاعيت و احترامى براى من در نزد آنها ايجاد نمود . ناظم مدرسه هم مرا هر روز مبصر كلاس تعيين ميكرد .\r\nكم‌كم بعضى از جوانترها كه پاره‌اى سئوالات از بعضى معلمين در درسها ميكردند كه در خور توضيح عمومى نبود ، معلمين آنها را به من مراجعه ميدادند . خلاصه اينكه جز در فرانسه كه در آن پس بودم ، در ساير درسها چيزى مانند خليفهء معلمين شدم . صبحها وقتى كه وارد مدرسه ميشدم ، رفقا دور مرا ميگرفتند كه درس را براى آنها مذاكره كنم ، من هم كوتاه نميامدم . هر شب درس فردا را كاملا مطالعه كرده بودم و گفتن يكدوره براى آنها زحمتى بر من تحميل نمىكرد بلكه هر مذاكره براى من به قدر چند مطالعه نافع بود .\r\nدو ماهيكه درس خوانديم امتحان خبر كردند كه در هر هفته بايد يكى از مواد را تا آنجا كه خوانده بوديم امتحان بدهيم . اين كار تا تعطيل تابستان سال دوم در جريان بود و در آخر هر دوره پنج هفته‌اى ، شاگردان جلو و عقب ميرفتند ، من در دورهء اول شاگرد اول شدم و اولويت را چه در دو سال اول كه هر هفته‌اى يك امتحان در كار و در پس و پيش رفتن شاگردان ذيدخل بود و چه در دو سال آخر كه فقط در امتحان نهائى درجهء شاگردى معلوم ميشد حفظ كردم .\r\nدر فرانسه تا شب عيد نوروز با ميرزا اسد اللّه خان لك‌ولك كرديم ، قبل از تعطيل عيد تحقيق كردم كلاس سيف اللّه خان و دهخدا و جعفر خان فقط هشت نه درس از كتاب الفباى روژ از من جلوند . در ايام عيد من اين هفت هشت درس را حاضر كردم و وقتى كه بمدرسه رفتم ، داوطلب امتحان با كلاس بالاتر شده پس از گذراندن امتحان با آن‌ها همراه گشتم . آن سال را با اين كلاس در آخر سال امتحان دادم ، در سال دوم باز هم كلاس فرانسه دو تا بود . در سه ماههء تعطيل تابستان سال دوم ، كتاب پلبر سال سوم را كه كلاس\r\n\r\n\r\n","description":"","footnote":"\r\n( 1 ) - دست بعصا راه رفتن كنايه از بااحتياط بودن و با فكر اقدام كردن و در سخن و عمل و رفتار ملاحظه داشتن است . من اين تعبير را از جدم مرحوم حاجى ميرزا آقا شنيده‌ام چون بسليقه‌ام چسبيده در نظرم مانده و مسلما كنايهء دهاتى است زيرا من از شهريها اين تعبير را نشنيده و هيچ‌جا هم كتبا نديده‌ام و بعقيدهء من خوب تعبيرى است .\r\n","page_name":" 73 ","page_number":85},
  {"content":"\r\n\r\nجلوتر از من جلو بودند ، در نزد دكتر مرل خواندم و بعد از باز شدن مدرسه داوطلب امتحان با كلاس اول شده ، امتحان دادم و با آنها همراه گشتم ، بطوريكه در دو سال آخر ديگر بين من و سايرين فرقى نبود و در نمرهء فرانسه هم از اكثر آنها جز يكى دو نفر جلو ميافتادم .\r\n\r\nتأسى جوانهاى طايفه به من\r\nيكماهى بود بمدرسه ميرفتم ، يكروز عصر ميرزا اسمعيل خان پسر عمو و شوهر خواهرم به منزل ما آمده به من اظهار داشت پسرش ميرزا صادق خان ( صادق اعتلاء ) را مايل است بمدرسهء سياسى بفرستد و از من خواهش كرد كه از هر حيث از او مواظبت و براى درسهاى گذشته كه حاضر نبوده حاضرش كنم . ضمنا قدرى هم شكايت از وضع پاره‌اى مجالس جوان‌هاى خانواده كرد . بزرگترين مواظبت‌ها را بايد موقعى به كار برد كه اطفال از بچگى خارج شده بجوانى ميرسند . اين حالت از جهت سن در اشخاص متفاوت است ، شايد بعضىها هم باشند كه پير شده و به اين حالت نرسيده باشند . بچه‌ها هر قدر باهوش‌تر باشند ، در موقع تحول از بچگى بجوانى ، بيشتر به مواظبت احتياج دارند . باهوش‌ترين بچه‌ها اگر در سن تحول خودرو بار بيايد ، مضرترين اشخاص خواهد شد . ميرزا صادق خان بسيار باهوش و از يكسال قبل وارد دورهء جوانى شده و بسيار لازم بود كه هوش اين جوان به كارهاى علمى و عقلى مصرف شود ، مدرسهء سياسى بهترين وسيله براى اين كار بود . من از هر حيث بميرزا اسمعيل خان اطمينان دادم كه اين خواهرزاده را مثل برادر مواظبت كنم كه از هر حيث خوب از آب بيرون بيايد . چون زمينهء پذيرفته شدن و اندازهء مقدماتى كه مدرسه ميخواست و اندازهء دانش ميرزا صادق خان دستم بود ، حاجتى باستعلام قبلى نداشتم . بميرزا اسمعيل خان گفتم صادق خان را فردا صبح به منزل من بفرستيد كه با هم بمدرسه برويم . از فردا صبح هر روز ميرزا صادق خان به منزل ما ميآمد ، سواره يا پياده با هم به مدرسه ميرفتيم ، عصر با هم به منزل ما برميگشتيم و تا يكى دو ساعت از شب رفته با هم بوديم . آنچه من ميكردم واميداشتم او هم ميكرد ، در يكى دو سه ماه اول ، عادت دادن اين جوان به كار منظم و بخصوص فراموشاندن مجالس جوانى يكى از كارهاى بسيار دقيق و مشكل من بود . ولى بعد از اين دوره ، ميرزا صادق خان طرف مذاكرهء درسى و كمك كارمن شد . همانطور كه من در قسمت عربى و ادبى و فقه و حقوق و تاريخ به او كمك ميدادم ، او در فرانسه كه خيلى از من پيش بود ، به من كمك مىداد . چنان كه بعد از يكى دو دوره امتحان‌هاى ماهيانه ، آقاى صادق اعتلاء شاگرد دوم شد و دومى را تا آخر سال دوم حفظ كرد . فقط در امتحان سال سوم و چهارم ميرزا اسحق خان رهبر از او جلو افتاد و او شاگرد سوم مدرسه گرديد .\r\nبعد از آمدن صادق اعتلاء بمدرسه ، ميرزا على اكبر خان برادرزاده‌ام نيز بما دو نفر تأسى كرده او هم وارد مدرسه شد . ولى پس از يك ماه تحت تأثير ميرزا محمد على خان برادر\r\n\r\n","description":"","footnote":"","page_name":" 74 ","page_number":86},
  {"content":"\r\n\r\nبزرگترش واقع شد و از مجالس تفريح جوانى و ساير تفريحات خانوادگى نتوانست صرفنظر كند و مدرسه را ترك گفت .\r\n\r\nامتحان نهائى سال اول\r\nامتحانات نهائى سال اول در اواخر بهار شروع شد ، اين امتحان‌ها يك ماه و نيم طول كشيد . براى هر درس يكهفته فرجه داشتيم كه در اين مدت درس‌هاى تمام سال آن ماده را مرور و تكرار كنيم . در روزهاى فاصلهء بين امتحان‌ها هم مثل ايام عادت بمدرسه ميرفتيم و دو نفر دو نفر با هم مذاكره ميكرديم . گاهى رفقا از من خواهش ميكردند قسمتى از درس را بطور كنفرانس براى همگى تكرار كنم . معلمين در امتحان‌ها كمك خارج هم داشتند . جعفر قليخان نير الملك وزير علوم و جناب آقاى مهدى قلى هدايت ، حاجى مخبر السلطنه ، در تمام امتحانات چهار ساله هريك در يكرشته كمك معلم بودند .\r\nعدهء اشخاصيكه براى امتحان در سال اول داوطلب شدند ، 14 نفر بودند . مابقى در عرض سال يكىيكى مدرسه را ترك گفته بودند . از اين عده هم دو سه نفرى رد شدند كه با كلاس سال بعد همراه شدند . آخر امتحانات بواسطهء گرمى هوا ، باوجود اينكه عمارت زيرزمين‌هاى خشك خنك داشت در زحمت بوديم . اما من در شب و روز امتحان بكتاب هيچ مراجعه نميكردم ، چون براى هريك از رفقا جداجدا مطالب را مذاكره كرده بودم ، حاجتى بمراجعه نداشتم . فقط گاهگاه كه وقتى پيدا ميكردم ، در گوشهء باغ مدرسه قدم ميزدم و طرز بيان مطلب را در عالم فكر حاضر و مطالب را دسته‌دسته ميكردم .\r\nمعلم تاريخ ما ، اردشير جى ، در ضمن درس تاريخ خيلى مطالب خارجى ميگفت كه واقعا راه و رسم تاريخ خواندن و تاريخ نوشتن را بما مياموخت . مشير الملك هم در قسمت حقوق همينطور بود . معلم فقه ما ميرزا حبيب اللّه هم از استعداد پاره‌اى از شاگردان استفاده كرده ، مطالب اصولى را هم در ضمن فقه بيان ميكرد و ضمنا از كنز العرفان فاضل مقداد ، بطور درس براى ما مذاكره ميكرد . آقاى بغايرى هيئت را طورى خوب براى ما تشريح كرده بود كه من در منزل براى برادرم آقاى فتح اللّه مستوفى هيئت ميگفتم و در اثبات هيچيك از مطالب هيئتى درنميماندم . خلاصه ، عده‌اى كه براى امتحان حاضر شده بودند ، با اختلاف قوه‌ايكه داشتند ، بيش‌وكم همه خوب و مخصوصا بسيار ورزيده شده بودند .\r\nدر ايام تعطيل هم به خواهش بعضى از رفقا ، من در منزل خود حوزهء مذاكره‌اى ترتيب دادم . ميرزا صادق خان اعتلاء و ميرزا جعفر خان پاك نظر و ميرزا محمود خان ثقفى عضو لاينفك آن بودند . من براى آنها صرف و نحو عربى از روى دروس نحوى ميگفتم و ميرزا صادق خان مرا در فرانسه پيش ميبرد . ساير رفقا هم گاهى سرى بحوزهء مذاكرهء ما ميزدند .\r\n\r\nمعلمين ما\r\nاول پائيز مدرسه باز شد ، شاگردانيكه براى سال بعد داوطلب شدند ، سالون ما را كه از حيث عده كسر شده بوديم گرفتند . در\r\n\r\n","description":"","footnote":"","page_name":" 75 ","page_number":87},
  {"content":"\r\n\r\nاين سال درس ادبيات هم ضميمهء ساير دروس ما گرديد . ميرزا محمد حسين خان فروغى ذكاء الملك معلم اين درس تعيين گشت .\r\nوقتى كه مشير الملك با شاه موقتا به سفر دوم فرنگ رفت ، اوهانس خان عماد الوزاره ، رئيس دار الترجمهء وزارت خارجه ، بجاى او براى ما درس حقوق ميگفت . بعد از آن‌كه مشير الملك بسفارت پطرزبوزع مأمور گشت ، ژزف هنبيك بلژيكى مستشار حقوقى وزارت خارجه ، معلم درس حقوق ما شد . قسمت حقوق بين‌الملل جنگ و ديپلوماسى و حقوق بين‌الملل خصوصى و ثروت « اقتصاد » را ما نزد او و به زبان فرانسه خوانديم . ميرزا حبيب اللّه مسلول و مرحوم شد و بجاى او شيخ محمد تقى اعتماد الاسلام كه تازه از نجف آمده بود ، معلم فقه ما گشت . اردشير جى هم مدت مأموريتش در ايران سر آمده و ناگزير بود بهندوستان برود . عبد الحسين خان مير پنج و محب على خان كه اولى در پيش خود و دومى در مدارس استانبول تحصيل كرده بودند و در اواخر ناظم العلوم بختيارى و صديق حضرت ، آقاى محمد مظاهر ، استاد دانشگاه امروزى و دكتر مرل هريك در قسمتى از تاريخ معلم ما شدند . دكتر مرل بما درس تاريخ معاصر ميداد و بفرانسه براى ما تدريس مىكرد .\r\nانتخاب او از اين جهت بود كه گفتن تاريخ انقلاب و حوادث اروپا در قرن گذشته به زبان فارسى و يافت شدن نوشتجات در اينموضوع در نزد هركس بود ، خطرناك به نظر ميآمد و ممكن بود براى اساس مدرسه خطر داشته باشد .\r\nدرس حقوق بين‌الملل ما ، آنچه را كه مشير الملك ميگفت ، كتاب چاپى فارسى داشت كه بمرور چاپ ميشد و جزوجزو بما ميرسيد . تاريخ ملل قديم مشرق و يونان و روم هم كتابى برايش چاپ كرده بودند . باقى تاريخ‌ها را معلمين ديكته ميگفتند و ما جزوه مينوشتيم . بقيهء حقوق بين‌الملل و ديپلوماسى و اقتصاد را كه هنبيك بفرانسه ميگفت ، من نت‌هاى او را جمع كرده و به فارسى ترجمه كردم و شاگردها از روى اين ترجمه‌ها حاضر كردند و امتحان دادند . البته حقوق ادارى و حقوق اساسى را ما در مدرسه نخوانديم و من بعدها پيش خود بمطالعه تحصيل كردم ، حتى تأليفى هم در اين دو قسمت نمودم . يكى از كارهاى من از سال دوم حاضر كردن درس‌هاى فقهى بود كه اعتماد الاسلام از خارج براى شاگردها از روى شرايع ميگفت . رفقا نه به فارسى چيزى در در دست داشتند و نه ميتوانستند از روى شرايع درس خود را حاضر كنند . اين بود كه من ناگزير بودم فروعى را كه معلم ميگفت ، يادداشت كنم و بشرايع مراجعه كرده آنها را به فارسى بنويسم و در مدرسه با چاپ دستى چاپ كنم و مجانا بدسترس رفقا بگذارم كه در موقع امتحان معطل نمانند . البته اين كارها همه موجب پيشرفت من بود و در آن واحد سبب حسد بعضى از همكلاسىها ميشد . در سال سوم و چهارم نفوذ علمى و معنوى من در مدرسه بقدرى شده بود كه معلمين مرا در حوزهء مهمانىها و تفريحات علمى و ادبى خود پذيرفتند و جمعه‌ها كه معلمين دوره داشتند ، من هم شريك آنها شده و در نوبت خود آنها را به منزل خود هم دعوت ميكردم ، حتى گاهيكه معلمى غيبت ميكرد ، از طرف مدرسه ، در كلاسهاى پائين‌تر درس هم ميگفتم . باوجود اين ، دورهء معمولى خود را با رفقا هم ترك\r\n\r\n","description":"","footnote":"","page_name":" 76 ","page_number":88},
  {"content":"\r\n\r\nنكردم . مخصوصا در دورهء امتحان دو سال آخر كه از شروع امتحانات مدرسه تعطيل ميشد ، از صبح تا غروب دورهء مذاكره در منزل من منعقد بود . در اين دو سال ، گذشته از صادق اعتلاء و اسحق رهبر و على محمد اويسى كه عضو لا ينفك حوزه بودند ، سايرين هم رفت و آمدى بحوزهء ما داشتند . اين دو نفر آخرى از همه جوانتر بودند و چنان كه اشاره كردم ، رهبر شاگرد دوم شد . خلاصه در امتحانات نهائى به ترتيب من و رهبر و اعتلاء و احتشام همايون و باقر عظيمى و محمود ثقفى و عليمحمد اويسى ، همين هفت نفر ، توانستيم مدرسه را تمام كنيم .\r\nدو دو سال آخر ، بعد از ختم دورهء امتحانات ، بموجب دعوت وزير خارجه جمعى از وزراء و رجال و علماء و سران قوم بخصوص متصديان مدارس جديد ، به مدرسه ميآمدند .\r\nدر اين روزها من از همه بكارتر بودم ، من هم سرم براى اينكارها درد ميكرد « 1 » در مواد فقهى و حقوقى و اقتصادى و ادبى مقالاتى مينوشتم و در حضور جماعت ميخواندم . « 2 »\r\n\r\n\r\n","description":"","footnote":"\r\n( 1 ) - سر درد كردن براى كارى ، كنايه از رغبت و ميل به آن كار است . لفظ اين كنايه با معنى مقصود خيلى مطابقه ندارد . اگر كسى در كارى سرش به درد بيفتد ، البته از روى ميل و علاقه به آن كار اقدام نميكند . شايد اصل عبارت مضمون ديگرى داشته و كثرت استعمال و پس و پيش و حذف بعضى كلمات اين جمله را با همين عبارت در دهنها انداخته باشد ولى امروزه معناى منظور را همه‌كس از اين جمله مىفهمد ، گو اينكه از لفظ عبارت اين معنى استنباط نشود .\r\n( 2 ) - چند روز قبل خدمت جناب آقاى پيرنيا مؤتمن الملك رفته بودم ، يكشماره از روزنامهء تربيت آندوره كه در سرمقالهء آن فصلى از امتحان سال سوم مدرسهء سياسى مندرج است ، بمناسبت اينكه از منهم در آن ذكرى رفته است ، به من التفات فرمودند . چون حاوى اسامى شاگردان سه كلاس مدرسه و طرز امتحانات هم مىباشد ، نقل عين آن در اينجا بى مورد نيست .\r\nبويژه كه خوانندهء عزيز را باسلوب نگارش اين روزنامه هم آشنا مىكند 6 ر 4 ر 24\r\nامتحان مدرسهء مباركهء علوم سياسى يك دو سه بار تا كنون از مدرسهء مباركهء علوم سياسى و اهميت آن سخن گفته و معلوم نموده‌ايم كه فوز و فلاح هرامت بعلم و معرفت است . دور ضرب كمانچه و زور طپانچه گذشت و ما خواب بوديم كه آفتاب دليل و برهان طالع و ساطع گشت . بايد راست گفت و كج نشنيد و به عين عنايت در اصول قوانين مقررهء عالم ديد و امروز كه ايرانى و ايران و ملت با شهامت مسلمان ميخواهد در عرض ملل و دول متمدنه جا و محل خود را معين نمايد ، چاره همين است كه از عهدهء حرفهاى پليتيكى درست برآيد ، قديم و جديد جهان را بداند و سلسلهء مراتب و روابط جهانيان را با يكديگر در مدنظر داشته باشد تا در كارها در نماند و از بيكارگى آيهء يأس نخواند و كيست كه اين دو كلمه را بفهمد مگر آن دانشمند بيغرض كه عمرى در مشاغل مهمه و اعمال خطيره با مشكلات تصادف كند و رفع جمله را در تأسيس مدرسهء سياسى بيند .\r\nاكثر ميدانند و براى اقل عرض ميكنم آن دانشمند بيغرض و بزرگوار اجل حضرت مستطاب امجد معظم مشير الدوله وزير امور خارجه مد ظله العالى است كه اين بناى رفيع را بدست فرزانه فرزند جليل خود جناب مستطاب مفخم آگاه افخم مشير الملك وزير مختار دولت عليهء\r\n","page_name":" 77 ","page_number":89},
  {"content":"\r\n\r\nسال بسال كه بر عدهء كلاسها افزوده ميشد ، البته جمعيت مدرسه هم زيادتر مىگشت .\r\nدر سال آخر چهار كلاس داشتيم ، محل مدرسه خرابى پيدا كرد و مدرسه بخانه‌اى در خيابان\r\n\r\n\r\n","description":"","footnote":"\r\nايران در دربار دولت با عظمت روس ساخته و راستى كه بنائى عالى و محكم پرداخته است . اميد كه قدر و قيمت اين خدمت بزرگ مجهول نماند و هركس ايران را دوست ميدارد ، در دوام و قوام آن ، اين دو شخص شاخص را ذيحق داند .\r\nامسال سال سوم تأسيس مدرسهء مباركه علوم سياسى است و سه دسته شاگرد تا كنون در اين دار العلم قبول شده و انشاء اللّه در ماه جمادى الثانيه و رجب آينده ، دستهء چهارم نيز قبول خواهد شد . متعلمين و محصلين حاضر مدرسه در نيمهء ثانى ماه صفر المظفر به دادن امتحان درسهاى يك سالهء خود مشغول شدند و زياده از دو ماه مدت اين آزمون طول كشيد و پس از فراغت روز سه‌شنبه بيست و سوم ماه گذشته ( ربيع الثانى ) مجلسى وقت عصر در مدرسهء مباركه منعقد شد . در حقيقت جشن مقدسى گرفتند ، بعضى از علماى اعلام و بزرگان با احتشام بر شرافت مكان افزودند ، جناب مستطاب اجل معظم مشير الدوله وزير امور خارجه و جناب مستطاب اجل مفخم نير الملك وزير علوم و معارف كه در اكثر مجالس نيز شرف آزمون بودند ، جلال و جمال انجمن را بكمال رسانيدند . بعد از شكر و حمد الهى كه توفيقها جمله ازوست و دعا و ثناى اعليحضرت شاهنشاه دانش دوست و تشكر از مساعدتهاى حضرت مستطاب اشرف اتابك اعظم جناب محقق الدوله مدير مدرسهء مباركه ، نتيجهء امتحانات را با فهرست درسهاى هر طبقه بعرض رسانيد . پس از آن براى نمونه باز بآزمون پرداختند و صدر و ذيل مجلس را از فوايح روايح علوم و معارف معطر ساختند سؤالات از حقايق عاليه و مسائل مهمه كردند و جوابهاى درست و صحيح بل بليغ و فصيح شنيدند علاوه بر تكاليف معينه ، بعضى از متعلمين مستعد ، مقالات رشيقه در موضوعات انيقه نوشته و اظهار رأى نموده بودند . از جمله ميرزا عبد اللّه خان بن مرحوم حاجى ميرزا نصر اللّه گرگانى فصلى در فضا نگاشته و ميرزا على اكبر خان بن مرحوم خان بابا خان شرحى در تاريخ قديم ايران تحقيق كرده ، قرائت و استماع آن فصول نيز اسباب شكفتگى خاطر جمع شد . بارى هيئت مجموعهء دار العلم مزبور و محصلين آن طرف تحسين و تمجيد بزرگان و سران مجمع گشته پس از اختتام امتحان ، جناب مستطاب معظم مشير الدوله ضاعف اللّه اجلاله مقصود مقدس خود را حاصل ديده با رأفت و عنايتى فوق الوصف مدير مدرسه و معلمين محترم را نزديك خود طلبيدند و اظهار رضا و خرسندى از مساعى جميلهء هريك نمودند و بسجاياى كريمانه رفع خستگى هر تن فرمودند و فهرست اسامى مدير و معلمين و طبقات متعلمين از قرار ذيل است : جناب ميرزا عبد اللّه خان محقق الدوله مدير مدرسهء مباركه و معاون معلمين خاصه در حقوق ملل - جناب مستطاب آقا شيخ محمد تقى اعتماد الاسلام معلم علم فقه - جناب ميرزا عبد الحسين خان مير پنج معلم تاريخ ايران - دكتر مرل معلم زبان فرانسه - مسيو هنبيك مشاور حقوق وزارت خارجه و معلم علم حقوق ملل و ثروت - جناب ميرزا محبعلى خان سرتيپ معلم تاريخ يونان و روم و غيرها - جناب ميرزا عبد الرزاق خان سرتيپ مهندس معلم جغرافيا - بندهء نگارنده معلم ادبيات\r\nاسامى طبقهء اول شاگردان كه سال سوم تحصيل ايشان است ميرزا عبد اللّه خان ( مستوفى ) - ميرزا اسحق خان ( رهبر ) - ميرزا صادق خان ( اعتلاء ) ميرزا باقر خان ( عظيمى ) - محمد عليخان احتشام همايون ( علامير ) - ميرزا محمود خان ( ثقفى ) ميرزا عليمحمد خان ( اويسى ) - ميرزا تقى خان ( عظيمى )\r\n","page_name":" 78 ","page_number":90},
  {"content":"\r\n\r\nبرق نزديك بانك شاهى منتقل شد « 1 » و ما در اين محل فارغ التحصيل شديم .\r\nدر موقع فراغت تحصيل ما مشير الملك هم كه موقتا از سفارت پطرزبورغ بطهران آمده بود ، نتيجهء زحمات خود را ديد و به محل مأموريت خود مراجعت كرد . ضمنا هم مرا براى همكارى با خودش در نظر گرفت و به پدر توصيه نمود .\r\nرياست مدرسه ابتدا حقا با مشير الملك بود ، بعد از او ميرزا حسين خان برادرش جناب آقاى حسين پيرنيا كه از پطرزبورغ بطهران آمده و كارهاى برادر را در مركز به عهده گرفته بود ، رياست مدرسه را هم عهده‌دار شد . قوام الوزاره كه ابتدا ناظم و بعد مدير مدرسه بود ، بلقب محقق الدوله تغيير اسم داد .\r\n\r\nعروسى و سفر مكه\r\nدر پائيز سال 1319 كه اول سال سوم مدرسهء من بود ، خواهر كوچكتر من خديجه خانم بهمسرى آقاى موسى رئيس درآمد . از اين ازدواج دختران و پسرانى به دنيا آمدند كه خانمهاى خانه‌دار و جوانان برومندى ميباشند . فرداى شب عروسى برادرم آقاى فتح اللّه مستوفى با مادرم و خواهرم ، زهرا خانم ، زن ميرزا اسمعيل خان و سكينه خانم زن ميرزا محمود خان و خود ميرزا محمود خان به قصد سفر مكه تهران را ترك گفته به حضرت عبد العظيم نقل مكان كردند . چنان كه ديدار داماد از مادر زن در حضرت عبد العظيم به عمل آمد و خانهء ما بالمره خالى شد . من مشغول تحصيل بودم ، نهار از منزل برادرم آقا ميرزا رضا در قابلمه بمدرسه برايم ميآوردند و شبها هم شام را با ايشان خورده ، براى\r\n\r\n\r\n","description":"","footnote":"\r\n- اسامى طبقهء دوم شاگردان كه سال دوم تحصيل آنهاست ميرزا ابو القاسم خان ( عميد ) - ميرزا احمد خان ( امين‌زاده ) - علينقى خان ( علاء السلطان ) ميرزا سيد حاجى آقا خان ( عميد ) - جعفر خان ( پاك نظر ) - ميرزا بديع اللّه خان ( . . . ) - ميرزا اسمعيل‌خان ( . . . ) - ميرزا شكر اللّه خان ( كاظمى ) - ملك حسين خان ( . . . ) - ميرزا اسد اللّه خان ( بهنام ) - سيف اللّه خان ( معتضدى ) - جلال الدين خان ( كيهان ) - باقرخان ( پاك‌نظر )\r\nاسامى طبقهء سوم كه سال اول تحصيل ايشان است محمد رضا خان ( . . . . ) - ميرزا على اكبر خان ( دهخدا ) ( - آقاى على اكبر دهخدا كه در سال اول براى امتحان حاضر نشده و بعد از دو سال با طبقهء سوم مشغول تحصيل هستند . ) - ميرزا محمد خان ( مؤتمن ) ميرزا قاسم خان ( امين‌زاده ) - ميرزا مهدى خان ( . . . ) ميرزا سيد مهدى خان مبين السلطنه ( فرخ ) على رضا خان ( . . . . ) - مرتضى خان ( . . . )\r\nنقل از روزنامهء تربيت شمارهء 265 دوم جمادى الاول 1320 هجرى قمرى\r\n( 1 ) - اين خانه نزديك بانك شاهنشاهى و خانهء بيگلربيگى معروف و منزل وسيعى بود كه گنجايش چهار كلاس مدرسه و ساير لوازم را داشت و تا چندين سال بعد هم كه مدرسه محل ملكى نداشت ، در همين خانه ماند .\r\n","page_name":" 79 ","page_number":91},
  {"content":"\r\n\r\nخواب به منزل خودمان ميامدم و گاهى خواب را هم در خانهء برادرم بودم . اين تنهائى براى كار تحصيل من خوب بود و بيشتر مرا از قيد فارغ ميساخت .\r\nزوار مكهء ما ، در اوائل رجب از طهران حركت كردند . ماه رمضان را در عتبات گذراندند ، در ماه شوال در بغداد بكشتى شطى نشسته ببصره و از آنجا بكشتى بحرپيما نشسته ببوشهر رفته و از آنجا خليج فارس و بحر احمر را پيموده در جده پياده شدند و بعد از اعمال حج بمدينه آمده و از راه شام بدمشق و بيروت رفته و پس از چندى توقف باستانبول و از آنجا به وين پايتخت اطريش و از آنجا از راه رستوف بباكو و از آنجا بانزلى و رشت و طهران آمدند .\r\nده ماه سفر آنها طول كشيد ، در آنسال كه روز جمعه و عيد اضحى و عيد نوروز يكى شده بود ، عوام ميگفتند حج اكبر است . در اين سال روزيكه حاج شامى وارد مكه شد ، و با را همراه خود به مكه آورده و آنجا را مغشوش كرد ، بطوريكه زوار ما خيلى به زحمت افتادند ولى كسى از آنها مبتلا نشد و سلامت برگشتند . رفتن بوين هم براى همين بود كه در روسيه گرفتار كارانتين نشوند زيرا اگر ميخواستند از استانبول و بحر اسود وارد خاك روس شوند ، با اينكه مسلما آلايشى نداشتند بوركراسى آنوقت روسيه اقتضا داشت كه حكما بايد چند روزى در سرحد معاينهء طبى كارانتين را تحمل كنند و من حيرت دارم كه حاجىها عموما چرا اينقدر از كارانتين ميترسيدند ؟\r\n\r\nالقاآت خشكه‌مقدسى\r\nدر مدت غيبت خواهرم زهرا خانم ، ميرزا اسمعيل خان كه با برادرش مستشار الملك بوزارت سالار الدوله مأمور بروجرد و لرستان و عربستان شده بود ، در بروجرد فوت كرد و ميرزا صادق خان اعتلاء در جوانى بىپدر شد و سى چهل روزى هم در تحصيل او وقفه حاصل گرديد . ولى من با نصايح خود او را بر سر كار آوردم و هرطور بود ، نگذاشتم اين واقعه موجب قطع تحصيل او بشود .\r\nمحرك اين وقفه شيخ حسين پسر ملا عبد اللطيف بود كه موقعى بدست آورده و خشكه‌مقدسى آخوندى خود را به كار بسته و بجوان پدر مرده تنيده بود كه وقتى نتيجهء دنيا اينست ، براى چه انسان خود را به زحمت بيندازد ؟ جوان هم از اين القاء متأثر شده ، سى چهل روزى مدرسه را بعنوانات مختلف ترك كرد . همين كه من از اصل و ريشهء قضيه سابقه پيدا كردم ، القاآت مؤمن را بر هم زده آقاى اعتلاء را مجددا وارد كار كردم .\r\nشايد يكى از جهات سوم شدن او هم همين وقفه بود .\r\n\r\nورود ما بوزارت خارجه\r\nبعد از تعطيل تابستان 1321 و گذشتن فصل پائيز ، در ماه شعبان از طرف وزارت خارجه ، ما ( فارغ التحصيل‌هاى دورهء اول ) را احضار و در دفتر وزارت خارجه به كار واداشتند . در اين سال آقاى ميرزا رضا براى سفر سوم به زيارت عتبات رفته بود و برادرم آقاى\r\n\r\n","description":"","footnote":"","page_name":" 80 ","page_number":92},
  {"content":"\r\n\r\nفتح اللّه مستوفى در غياب او كارهاى استيفائى كردستان و ساوه و همچنين عراق را كه بواسطهء بىمبالاتى ميرزا اسمعيل خان ، پسر حاجى ميرزا محمد ، بآقا ميرزا رضا منتقل شده بود ، اداره ميكرد .\r\nما سه برادر به مد زمان ، گذشته از اسبهاى سوارى ، كالسكه و درشگه هم داشتيم .\r\nهر روز به مد جوانهاى دوره با كالسكه يا درشكه بوزارت خارجه ميرفتم ، شغلم ثباتى بود و اعتلاء السلطنه پسر برادر مشير الدوله رئيس دفتر ( آرشيو ) بود . من هم آنجا در آرشيو ادارهء انگليس كار ميكردم . جوانى مازندرانى باسم ميرزا رضا خان وردست رئيس آرشيو و پسر زرنگى بود كه نكات بهم انداختن صادر و وارد را از او ميآموختم . روز اول ورود ، نزديك ظهر ، ديدم آقايان كه پشت ميزها نشسته‌اند ، كفش‌هاى خود را درآورده‌اند ، خيلى حيرت كردم كه در هواى سرد براى چه منظور با پاى برهنه پشت ميز نشسته‌اند ؟ در اين ضمن پيشخدمت در را باز كرد و گفت بفرمائيد . ديدم تمام آقايان برخاستند و با عجله به سمت در دويدند ، معلوم شد زيادى عده و كمى جا در سر سفره موجب اين پيش‌بينى شده است كه آقايان براى رفتن سر سفره كه ناگزير بايد دو زانو بنشينند ، قبلا كفشها را در مياوردند كه عقب نمانند . من سر سفره نميرفتم تا يكى دو ساعت بعد از ظهر كه وزارتخانه تعطيل ميشد ، به خانه ميآمدم و غذا ميخوردم . يكروز باصرار اعتلاء السلطنه سر سفره رفتم ، باوجود مأكول بودن و فراوانى نهار و بزرگى تالار ، چنان جا تنگ بود كه ديگر بهر اصرارى حاضر نشدم سر اين سفره بروم ، تا ماه رمضان رسيد و نهار موقوف شد .\r\nبعد از رمضان هم همان طرز يكى دو ساعت ديرتر غذا خوردن را بر تحمل ازدحام سر سفره ترجيح ميدادم .\r\nبيانات سهام الدولهء جليلوند سر سفره و مضمونهاى اعضاى وزارت امور خارجه را از اعضاء ميشنيدم . يكى از آنها ميگفت امروز سر سفره ديدم يك قاشق دوغ بدم دهن من نزديك شده در صورتى كه دست من در برداشتن و پر كردن قاشق مداخله‌اى نداشته است .\r\nمعلوم شد همسايهء من قاشق دوغ را پر كرده ولى دستش جا ندارد كه آرنج را عقب بكشد و قاشق را بدهن خود برساند ، اينستكه قاشق دوغش دم دهن من آمده است . بعضى از رؤسا عمدا ديرتر سر سفره حاضر ميشدند كه جا نباشد و براى آنها از وسط سفره قاب پلو و ظرف خورش عليحده در خارج سفره بگذارند تا براحتى بتوانند غذا بخورند .\r\nبرخى مثل اعتلاء السلطنه به دو سه قرص شامى كباب و يك نصفه نان كه از سر سفره براى او مياوردند و پشت ميز خود مىخورد ، قناعت مينمودند .\r\nماه شعبان و رمضان و شوال و ذيعقده گذشت ، در اين ماه امين السلطان چنان كه در جاى خود نوشتم ، از كار كنار رفت و عين الدوله وزير اعظم شد . وزير خارجهء صدارت عين الدولهء بىاطلاع از امور خارجه ، البته مقتدرتر از وزير خارجهء امين السلطان كهنه‌كار خواهد شد . بنابراين ، اين تغيير به حال مشير الدوله نافع واقع شد و موقعى بدست آورد كه فارغ التحصيل شدن ما هفت نفر را بعرض شاه برساند و روزى را براى شرفيابى تعيين كند .\r\n\r\n","description":"","footnote":"","page_name":" 81 ","page_number":93},
  {"content":"\r\n\r\nشاه در ساختمان موسوم بعمارت مريم خانم بود ، ما را آنجا بردند . در سرسراى عمارت ، مشير الدوله انتظار ما را ميبرد ، همين كه رسيديم ، ما را باطاق شاه برد . اعليحضرت دست و پايش درد ميكرد ، وارد شديم ، عين الدوله هم حاضر بود ، شاه تفقد فرموده گفتند از چوب كه نبايد آدم تراشيد ، همين‌ها وزير مختار و سفير خواهند شد ، همه را شارژدافر كنيد . مقصودش آتاشه ( وابسته ) بود ، مشير الدوله عرض كرد براى آنها مأموريت‌هائى بخارجه در نظر گرفته شده است ، امر فرمايند قرار حقوق آنها را با وزير داخله ( عين الدوله ) بگذاريم . شاه گفت البته البته هرچه زودتر همه را بمأموريتهاى خود بفرستيد . همين دو « البته » كافى بود كه ديگر عين الدوله كه او هم حاضر بود ، در مورد حقوق ماها نتواند مو از ماست بكشد « 1 » . بالجمله ما را مرخص كردند ، مشير الدوله باز تا پائين سرسرا همراه بود ، در اينجا پيرمرد دعائى هم در حق همهء ماها كرد و بيرون آمديم . در نتيجه مرا كه مشير الملك قبلا به پدرش سفارش كرده بود ، بپطرزبورغ و ميرزا صادق خان را باستانبول و ميرزا محمود خان ثقفى را كه برادرش اعلم الدوله دكتر مخصوص شاه و كبكش خوب ميخواند « 2 » بلندن و ميرزا عليمحمدخان اويسى را ببادكوبه و ميرزا اسحق خان رهبر را بتفليس مأمور كردند . براى باقر عظيمى و احتشام همايون هم مأموريت رم و برلن در نظر گرفته شده بود ، ولى نظر باينكه پدران آنها نميدانم بچه خيال حاضر نبودند پسرها را از خود جدا كنند ، آنها در مركز وزارت خارجه ماندند .\r\n\r\nعزيمت جمعى ما بمأموريت\r\nاحكام مأموريت ما صادر و در ششم ذيحجه كه مقارن اوائل حوت بود ، از طهران خارج شديم . دو روز قبل از حركت يك مرتبه ديگر هم بحضور شاه رفتيم ، اين دفعه شاه در تالار برليان ما را پذيرفت ، سمت‌هاى ما بعرض رسيد ، شفاها تصويب شد ، اين تظاهرها براى شهرت مدرسه خيلى بجا بود . زمستان اين سال پربرف و باران و يخبندان زياد بود ، چون زمستان از اوائل آذر شروع شده بود ، در اواخر بهمن در طهران بارانهاى موسمى شروع گرديد و چند روزى رفتن ما را بجانب مأموريت عقب انداخت . همين كه هوا آرام گرفت ، بادارهء راه شوسه رفته ، يك كالسكهء چهار نفره و يك كالسكهء دو نفره تا رشت گرفتم . با رفقا قرار گذاشته بودم كه همگى با هم برويم ، منزل ما ميعادگاه مقرر شده بود .\r\nكالسكه‌ها سر سرچشمه ( چهار راه سيروس و برق امروز ) حاضر شد ، آقاى محقق الدوله هم براى وداع آمده بودند ، يك جوان شانزده هفده ساله ( باقر خان پسر نصير حضور ) هم كه ميخواست براى تحصيل باستانبول برود ، چون ما جاى زيادى داشتيم با ما بود .\r\nخلاصه شش نفرى بكالسكه‌ها نشسته راه افتاديم ، ولى بجاى اينكه ما را به سمت كرج\r\n\r\n\r\n","description":"","footnote":"\r\n( 1 ) - « مو از ماست كشيدن » كنايه از دقت زيادى است كه باشكال تراشى شبيه باشد .\r\n( 2 ) - كسى كه در دستگاهى تقرب و نفوذ كلمه دارد ، بكنايه ميگويند كبكش خوب ميخواند .\r\n","page_name":" 82 ","page_number":94},
  {"content":"\r\n\r\nببرند ، از دروازه كه بيرون رفتيم ما را بگارپخانهء ادارهء راه بردند ، معلوم شد كالسكه - هائيكه بايد ما را ببرد تعمير لازم دارد و تا عصر حاضر نيست . بيهوده آن روز تا عصر آنجا مانديم ، عصر از آنجا حركت كرده و در حدود چهار ساعت از شب گذشته بعد از عوض كردن اسب در شاه‌آباد و حصارك ، به ينگى امام رسيديم و در مهمانخانه شام خورده استراحت كرديم . به ديوار مهمانخانه‌هاى عرض راه از طرف ادارهء راه‌سازى كه روس‌ها متصدى آن بودند ، اعلانى چسبانده بودند كه ميزان عرض آهن چرخهاى دوچرخه و گارى را معين ميكرد كه از اول سال 1322 بايد گاريهائى كه چرخ آنها نازكتر است ، آهن چرخهاى خود را عوض كنند و گرنه راهدارخانه‌ها مكلفند از عبور آنها از خط شوسه جلوگيرى به عمل آورند . وزارت خارجهء ايران هم شرحى در اينموضوع تأكيد كرده و در اعلان مندرج بود . معلوم شد ارابه‌چيها براى اينكه گارى و دوچرخه را ارزانتر تمام كنند ، چرخ‌هاى آنها را نازك ميگيرند و وزن زياد باريكه در ارابه ميگذارند ، سبب مىشود كه آهن چرخها راه را خراب كند و اكثر اسبها هم بواسطهء فرورفتن چرخ‌ها به زمين عذاب مىبينند . من از اين اعلان خيلى حيرت كردم كه چگونه ارابه‌چى ملتفت زحمت خود در اين موضوع نيست و خودش بارگيرى خود را با عرض چرخهاى بارگير خود متناسب نميكند كه بايد با اعلان و ضرب الاجل اين كار صورت بگيرد . از خوانندهء عزيز خواهش ميكنم اين جمله را در نظر بگيرد ، تا شش هفت سال ديگر به آن برسيم .\r\nفردا صبح از ينگى امام به راه افتاديم ، تا قشلاق زمين خشك بود ، از آنجا لكه - لكه برف در بيابان ديده شد ، هرچه جلوتر ميرفتيم لكه‌ها درشت‌تر ميشد ، نزديك قزوين تمام زمين پوشيده از برف و در قزوين يخبندان درست و حسابى بود . نهار را در قزوين خورديم ، تا اسب عوض كردند يكساعت بغروب مانده شد ، شاگرد مهترها و متصديان اسب بستن بكالسكه با مهمانخانه‌دار بندوبستى داشتند كه مسافر معطل شده شب را در آنجا بگذراند ، باوجود سفارشات پىدرپى زودتر از يكساعت بغروب مانده كالسكه‌ها حاضر نشد ، ما هم تلافى اين سماجت را بلجاجت بيرون آورده باوجود برف و خرابى راه به راه افتاديم و چهار ساعت از شب گذشته به پوينگ چهار فرسخى بالاى قزوين رسيديم و شب را در آنجا بصبح آورديم . در اين ايستگاه بواسطهء برف راه طرفين اسب‌ها خيلى از كار افتاده بودند ، بطوريكه فردا صبح تا ظهر باوجود سوار شدن بگارى بانك شاهنشاهى كه اسب‌هاى خوبى داشت و همراه ما ميآمد و مقدارى پياده‌روى ، زودتر از ظهر بايستگاه يكندى نرسيديم و در آنجا نهار خورديم . از اينجا ببعد راه از برف خالى و خوب شد ولى در يوزباشى چاى ، بدليلى كه به نظر من هيچ منطق نداشت ، براى اينكه پالتارانف رئيس كل راه ميخواهد به رشت برود و براى او اسب لازم است ، ما را دو سه ساعتى معطل كردند . اول غروب از اينجا حركت كرديم ، آنشب و فردا و فرداشب تا اول فجر روز بعد ، همه را راه پيموده و توانستيم خود را برشت برسانيم در حالى كه از ايستگاه آخرى ، كهدوم ، باران هم بر سرمان ميباريد .\r\n\r\n","description":"","footnote":"","page_name":" 83 ","page_number":95},
  {"content":"\r\n\r\n\r\nورود برشت\r\nدر رشت در مهمانخانهء آلبرت در سبزه ميدان منزل كرديم ، روز عيد اضحى بود ، ميرزا محمود خان ثقفى كه مأمور لندن است در اينجا از ما جدا شد ، زيرا برادر ديگرش در خدمت عضد السلطان پسر مظفر الدين شاه حاكم گيلان در رشت بود ، او نزد اين برادر رفت كه بعدها بلندن برود . تذكرهء ما حاضر نيست ، رئيس كل تذكره ميرزا جعفر خان يمين الممالك ( پدر آقايان يمين و نورى اسفنديارى ) است ، در تهران نميدانم بچه عذر بما تذكره ندادند ، برئيس تذكرهء رشت نوشتند كه ايشان بما تذكره بدهند ، اين آقا هم وعده كردند كه تذكره - هاى ما را بانزلى بفرستند ، ديگر اقامت ما در رشت بيحاصل بود . منهاى « 1 » ميرزا محمود خان باقى بانزلى رفتيم ، دو سه شبى هم در انزلى منزل منصور الممالك مانديم تا تذكره‌ها رسيد و وسايل حركت فراهم شد و بعد از سى و شش ساعت بحر پيمائى بباكو وارد شديم .\r\nبراى تغيير لباس و خريد لوازم دو شبى همگى با هم در مهمانخانهء باكو مانديم ، بعد ميرزا اسحق خان رهبر بتفليس و ميرزا صادق خان اعتلاء و پسر نصير از راه ادسا باستانبول روانه شدند . ميرزا عليمحمد خان اويسى هم در باكو ماندنى بود . قونسول آنجا ميرزا اسمعيل خان دبير الممالك ( جناب اسمعيل فرزانه ) بود . بعد از اين كارها ، دو روزى هم در باكو ماندم تا مدقع حركت ترن اكسپرس كه هفته‌اى يكروز از باكو بمسكو ميرود رسيد . با اين ترن به سمت مسكو و از آنجا به پطرزبورغ عزيمت كردم .\r\nدر پطرزبورغ درشكه‌اى كه از گارنيكلا سوار شده بودم ، ساعت هشت و نيم صبح دم در سفارت ايستاد .\r\n\r\nورود بسفارت پطرزبورغ\r\nدربان سفارت با لباس بلند و گشاد دربانهاى آنوقت روسيه و كلاه يراق‌دوزى و دكمه‌هاى شير و خورشيد جلو آمد . اسم هريك از آقايان اعضاى سفارت را كه ميشناختم بردم ، به اشاره حالى كرد كه خوابند ، او فارسى نميدانست و من روسى . كار مشكل بود ، ديدم اسم عباس خان را بر زبان آورد ، من اين شخص را نميشناختم ، ولى اجمالا ايرانى بود ، به اشاره حالى كردم او را حاضر كند . بعد از دو سه دقيقه شخص قد كوتاهى حاضر شد ، از طرز برخوردش معلوم بود نوكر مشير الملك است ، در هرحال او مرا شناخت .\r\nقبل از رسيدن او ، چمدانهاى من بوسيلهء دربان بداخلهء سفارت نقل شده بود . عباس خان مرا بسالون سفارت راهنمائى كرد ، چاى و صبحانه براى من آوردند . چون ديشب در مسكو بواسطهء رسيدن موقع حركت ترن شام نخورده از سر سفره برخاسته بودم و در استاسيون قبل از پطرزبورغ هم كه براى چاى پياده شدم وقت استفاده كامل نبود ، اينجا تلافى مافات درآمد . در اين ضمن پيشخدمت آمد مرا نزد مشاور الممالك « عليقلى انصارى » برد . در اينجا يك شخص ديگرى هم كه من تا آن روز هيچ او را نديده بودم ، نشسته و اين شخص ابو الحسن خان اعتصام الممالك پسر ميرزا خانلر خان اعتصام الملك بود . بعد از نيمساعتى\r\n\r\n\r\n","description":"","footnote":"\r\n( 1 ) - « منها » اصطلاح حسابدارى سياق است و معناى آن باستثناء است .\r\n","page_name":" 84 ","page_number":96},
  {"content":"\r\n\r\nجوان ديگرى از در وارد شد ، اين جوان اسد خان يمين خاقان « جناب آقاى اسد بهادر » بود . آسياى حرف به راه افتاد ، هريك در چيزى كه ذينفع بودند ، از اوضاع عمومى ايران ميپرسيدند . مشاور الممالك از تأثير جنگ روس و ژاپن در ايران سؤال كرد ، اين جنگ يكماهى بود شروع شده بود . يكساعتى با آقايان بصحبت گذشت ، پيشخدمت وارد و حاضر بودن نهار را اطلاع داد ، همگى برخاسته سر سفره رفتيم ، آقاى مشير الملك هم از در ديگر وارد شدند ، برخورديكه لازمهء ورود من بود به عمل آوردند ، نشستيم ، سر نهار هم مشير الملك از ساير رفقا و محل مأموريت آنها سئوالاتى كرد . بعد از نهار ، ايشان باطاق كار خود و ما بدفتر سفارت مراجعت كرديم و كار عادى سفارت شروع شد ، از همان ساعت اول من با ذينفعى و گرمى مشغول كار شدم .\r\nچند روز اول ، ريش‌تراشى هر روز و يخه دستمال گردن زدن كه در طهران هيچ به آن معتاد نبوده و در بادكوبه شروع كرده بودم ، براى من خالى از زحمتى نبود . عصرها بعد از ساعت پنج بيرون ميرفتم و حوائجى كه زندگى جديد برايم الزام ميكرد ، خريدارى ميكردم . محرم 1322 و عيد با چند روز فاصله رسيد و سال نو را اعضاى سفارت بدون هيچ تشريفات بهم تبريك گفتند ، عيد در اين سال پنجم محرم بود .\r\nاعضاى سفارت مثل افراد يك خانه نهار و شام را در ساعت يك و هفت بعد از ظهر در سر ميز سفره خانهء سفارت صرف ميكردند . بعد از نهار مشغول كار ميشديم و تا هروقت كه كار بود مشغول بوديم . گاهى اين كار تا ساعت هشت و نه بلكه ده و يازده بعد از ظهر هم طول ميكشيد . مشاور الممالك و اسد خان و مشير الملك در سفارت ميخوابيدند و ابو الحسن خان بيرون منزل داشت . من هم حساب كار را كرده ديدم قطع نظر از اينكه در سفارت اطاق حسابى كه بتوانم در آن منزل كنم نيست ، منزل بيرون برايم راحت‌تر است . بنابراين منزلى براى خودم تدارك كردم و اسباب مختصر خود را به آنجا منتقل نمودم . هر روز در حدود ساعت يك بسفارت ميآمدم ، تا ساعت هشت و نه در سفارت بودم ، آخر شب به منزل خودم ميرفتم . مشير الملك از من خواست كه آرشيو سفارت را منظم كنم ، من هم مشغول بهم‌انداختن صادر و وارد شده ، آنچه كاغذ كهنه در سفارت بود ، در انديكاتر وارد كردم و آرشيو بسيار منظمى از آن‌ها ترتيب دادم .\r\n\r\nدو نفر جوان محصل ايرانى\r\nعصر روز ورود ، دو نفر جوان ايرانى با لباس سربازى نظام روس وارد شدند ، يكى از آنها مهديخان پسر ممتحن الدوله با اينكه شاگرد مدرسه است چون در مدرسهء نظام درس ميخواند و در آتيه بايد صاحبمنصب نظامى بشود ، قبل از وقت پدرش لقب حصن السلطنه براى او گرفته است و ديگرى عبد الحسين خان پسر كريم داد خان معزز الملك نردينى است كه پدرش تازه بمد زمان لقب امير با مضاف اليهى كه فعلا يادم نيست گرفته و لقب معزز الملكى را بپسرش داده و اين همان سردار معظم آتيه و بالاخره تيمورتاش وزير دربار پهلوى است . او هم مثل مهديخان در مدرسهء نظام و در همان طبقه ، مشغول درس خواندن\r\n\r\n","description":"","footnote":"","page_name":" 85 ","page_number":97},
  {"content":"\r\n\r\nاست . مهديخان از سن چهارده پانزده سالگى ايران را ترك گفته و از اوائل زمان سفارت ارفع الدوله ، در پطرزبورغ مقيم و بواسطهء خصوصيت بين ممتحن الدوله و ارفع الدوله ، هميشه در سفارت منزل داشته و حق آب و گل پيدا كرده است .\r\nاما عبد الحسين خان گذشته از توصيهء پدر ، بواسطهء هوش سرشار و خوش‌محضرى خود توانسته است تمايل تمام اعضاى سفارت را طورى به خود جلب كند كه همگى با روى گشاده او را بپذيرند . از اين هم كه بگذريم ، حق نيست كه چيزى كه مهديخان از آن برخوردار است ، از اين جوان خوش‌قيافهء باهوش دريغ نمايند . خلاصه اين مقدمات سبب شده است كه سفارت بمنزلهء خانهء اين دو جوان مىباشد . از عصر شنبه تا صبح دوشنبه كه مدرسه معمولا تعطيل و شاگردان بومى بخانه‌هاى خود ميروند ، اينها بسفارت ميآيند .\r\nدر اين يكى دو شب ، خورد و خواب و همه چيز آنها در سفارت است . عصرهاى چهارشنبه تا صبح پنجشنبه كه باز يك نيمه تعطيلى در كار است ، همين وضع برقرار مىباشد . در ايام تابستان اگر بايران نروند ، باز مهمان سفارتند . اگر سفارت به ييلاق برود ، آنها هم همراهند .\r\nهوش سرشار و جاه‌طلبى بىپايان و نظربلند عبد الحسين خان اقتضاى به كار بردن لقب معزز الملك را در پطرزبورغ نداشت و در روسيه خان نردينى بودن را كه بين رفقا ، خان نردينسكى و معادل خان نخجوانسكى و خان ايروانسكى بود و لقب شاهزادگى قلم ميرفت ، بر معزز الملك بودن ترجيح ميداد ، ولى مهديخان لقب حصن السلطنه را با كمال دقت براى خود حفظ ميكرد . مع الاسف از وقتى كه مشير الملك بسفارت پطرزبورغ مأمور شده ، حقا قدغن كرده بود كه مطلقا القاب را در كارت‌هاى خود به كار نبرند . چنان كه خودش هم در كارت ، خود را ميرزا حسن خان وزير مختار ايران معرفى ميكرد . مهديخان اگر چه از اين قسمت بسيار نارضامند بود زيرا ديگر نميتوانست نزد همشاگرديها براى لقب خود تعبيرات خانوادگى و حيثيتى و حتى شاهزادگى بكند ، ولى جز اطاعت چاره‌اى نداشت .\r\nبيشتر نارضامندى او از لحاظ رقابت بود كه ميديد نميتواند مانند رفيق و همشاگردى خود ، از لاف در غريبى « 1 » استفادهء كامل بكند .\r\nعبد الحسين خان در ميان اعضاى سفارت بيمين خاقان ( آقاى اسد بهادر ) سرسپرده بود و در رفتار خود از او تقليد ميكرد . آقاى اسد بهادر هم او را بشاگردى پذيرفته ، نسبت به او مهربان بود . مشاور الممالك هم كه گويا در مأموريت تذكرهء خراسان با پدر نردينى خصوصيت داشت ، با او مهربان بود . مشير الملك هر دو را بيك چشم ميديد و مهديخان از همه بدش ميآمد .\r\n\r\nپيشگوئى عجيب\r\nيكروز مشاور الممالك در ضمن صحبت از من پرسيد در آتيهء اين دو جوان چه ميبينى ؟ گفتم اما مهديخان خدا نكند با عدهء مسلحى\r\n\r\n\r\n","description":"","footnote":"\r\n( 1 ) - « لاف در غريبى و . . . در بازار مسگرها » از امثلهء كهنهء عاميانه است يعنى هيچيك افشاء نميشود .\r\n","page_name":" 86 ","page_number":98},
  {"content":"\r\n\r\nوارد دهى بشود ، زيرا از رقصاندن پيرمرد ده تا كشتن و خوردن خروس پيرزن ، از هيچ چيز كه طبيعت مادى و استفاده‌جوى او اقتضا كند ، خوددارى نخواهد داشت . ولى دربارهء نردينى ، بدون اينكه خود را ارسطو و او را اسكندر بدانم ، همان حرف ارسطو را دربارهء اسكندر ميگويم : « اين جوان ، كار بد يا خوب زياد خواهد كرد » زيرا جاه‌طلب است . هرچه اين حس اقتضا كند ، آن را به كار خواهد بست و پاپى چيز ديگرى نه از ماديات و نه از معنويات خواهد بود .\r\nآن روز كه اين جمله را ميگفتم ، هيچ تصور سرنوشت عجيب اين دو جوان را نميكردم .\r\nمهديخان جان خود را روى تعدى بدهاتيها گذاشت و در رودبار با رفقاى خود ، ماژورلو كنت سوئدى و سيف اللّه خان پسر سردار كل ، بدست حاجى شفيع رودبارى و پسرهايش كه آقايان افسران ژاندارمرى قصد رفتن باندرون خانهء او را كرده بودند ، كشته شدند و تيمورتاش بدبخت هم بعد از آنكه كار بد و خوب زياد كرد ، جان خود را روى جاه‌طلبى خود گذاشت .\r\n\r\nوباى سال 1322 ايران\r\nميدانيم در اين سال وباى كشورگيرى ، از هندوستان و افغانستان بايران آمد . مادرم از طهران بنايه رفت ، ولى اين دفعه مثل دفعهء سابق نبود و و با به اين ده هم سرايت كرد و جدم به اين مرض مبتلا و درگذشت .\r\nمكاتبهء من با برادرم آقاى فتح اللّه مستوفى در كمال نظم است ، هر ده روز بفاصله از حال هم خبر داريم ، ايشان اخبار طهران و من آنچه لازم بدانم از اوضاع اروپا بايشان مينويسم ، بطوريكه كاغذهاى ما براى يكديگر مثل روزنامه است .\r\n\r\nجنگ روس و ژاپن\r\nجنگ روس و ژاپن همچنان ادامه دارد ، تمام وقعه‌ها بنفع ژاپونيها تمام مىشود ، كوروپاتكين « 1 » سركردهء روس كه هنگام عزيمت از مسكو گفته بود عنقريب در توكيو عقد مصالحه را خواهد بست ، در مقابل قشون ژاپن فرسخ‌بفرسخ عقب مىنشيند . در جنگ بحرى هم ژاپونيها بعد از غرق كشتى اميرال نشين روسى كه اميرال ماكارف هم در جوف آن بود ، دهنهء خليج پرت آرتور « 2 » را بوسيلهء غرق كردن چندتا از كشتيهاى بيمصرف خود سد و باقى قواى روس را در اين بندر حبس كردند و از كار انداختند و با خيال راحت در اطراف اين بندر قشون پياده كرده آنجا را محاصره نمودند .\r\nژنرال استيسل عبث از اين بندر دفاع ميكرد ، بخصوص كه در جنگهاى برى مانند موكدن « 3 » و ليائويانگ ، « 4 » شكستهاى اساسى بقشون روس وارد آمده ، اسير و غنيمت زياد بچنگ ژاپونيها افتاده ديگر اميدى به پيشرفت روسها نبود . كوروپاتكين را معزول كردند و جانشين او ، لينويچ « 5 » از او خوشبخت‌تر نشده ، نتوانست در خاربين « 6 » جلو پيش‌آمدن\r\n\r\n\r\n","description":"","footnote":"\r\n( 1 ) -  kouropatkine \r\n( 2 ) -  port - Arthur \r\n( 3 ) -  moukden \r\n( 4 ) -  Liao - Yang \r\n( 5 ) -  Linovitch \r\n( 6 ) -  Kharbine \r\n","page_name":" 87 ","page_number":99},
  {"content":"\r\n\r\nقشون ژاپن را بگيرد . فقط كارى كه باقىمانده بود ، فرستادن قواى بحرى بالتيك بشرق اقصى بود كه شايد بوسيلهء اين قوه بتوانند پرت آرتور را نجات بدهند . اين آخرين آتو ( خال برنده ) را هم امتحان كردند ، قواى بالتيك روس از راه اقيانوس اطلس و دماغهء اميد و اقيانوس هند بآبهاى چين و ژاپن فرستاده شد . بعد از تقريبا ششماه بحر پيمائى هنگاميكه ميخواستند از تنگهء تسوشيما « 1 » خارج شوند ، قواى بحرى ژاپن آنها را غافلگير كرده ، در ظرف دو سه ساعت تمام آنها بقعر دريا فرو رفت و اميرال روژتس ونسكى « 2 » امير البحر قواى روس اسير شد . بعد از چندى پرت آرتور هم به تصرف قواى ژاپن درآمد .\r\nروسها كه بدون اينكه كسى قصد ميانجيگرى داشته باشد ، چندين بار بساير دول اعلان كرده بودند كه ميانجيگرى نكنند ، بالاخره مجبور شدند خود برئيس جمهور امريكا متوسل شده خواهش پادرميانى براى خاتمهء جنگ بنمايند . از طرف دولت روس كنت ويته « 3 » به پرتسموث « 4 » بندر امريكا رفت ، در آنجا با از دست دادن نصف جزيرهء ساخالين و بندر پرت‌آرتور و تصديق مالكيت ژاپن در امپراطورى كره و واگذارى دعاوى در منچورى و بين‌المللى شدن راه‌آهن ماوراى سيبرى بين طرفين صلح شد . بارون موتونو به سمت سفارت كبرى در دربار روسيه مأمور و قراردادهاى تجارتى كه نتيجهء اين جنگ و صلح بود ، بوسيلهء او بين طرفين منعقد گرديد . اعلان متاركهء جنگ در اوائل اوت 1905 و مدت جنگ يك سال و هفت ماه بود . در آتيه باز هم بمناسبت از اين جنگ شرحى خواهم نوشت .\r\n\r\nمقدمهء آزادى سياسى در روسيه\r\nشكست‌هاى روس در اين جنگ ، سبب پيدا شدن شورش و انقلاب در داخلهء روسيه شد . هر روزى از طرفى سروصدائى بلند مى - گرديد ، مردم روسيه كه از رژيم استبدادى روس بجان آمده بودند ، كميته‌هاى سرى كه در خارجه هم شعبه‌هائى داشت برقرار كرده ، هر روز در گوشه‌اى از كشور انقلابى راه ميانداختند . بمب افكندن بكالسكهء حكام و رؤساى نظميه ، حتى گراندوك‌ها مانند گراندوك سرژه « 5 » پسر عمو و باجناق امپراتور ، از كارهاى جارى انقلاب‌طلب‌ها شده و بالاخره همين انقلابات بود كه در 1906 موجب صدور حكم امپراتور ، راجع بافتتاح دوما ( مجلس مقننه ) شد . ولى ملت و دولت از يكديگر برحذر بوده ، طرفين از هم ايراد ميگرفتند . اين كشمكشها موجب شد كه دولت مجلس را بست و دنبالهء همين شورشها بود كه بالاخره بعد از جنگ بين‌الملل و ضعف قواى روس ، موجب برقرارى رژيم كمونيست در روسيه گرديد . بطوريكه ميتوان گفت تخم كمونيسم از سال\r\n\r\n\r\n","description":"","footnote":"\r\n( 1 ) -  Tsou - shima \r\n( 2 ) -  rodjetsvenski \r\n( 3 ) -  Vitte \r\n( 4 ) -  Portsmouth \r\n( 5 ) -  Serge \r\n","page_name":" 88 ","page_number":100},
  {"content":"\r\n\r\n1904 و جنگ روس و ژاپن در روسيه كاشته شد و بعد از پانزده سال ببار رسيده ، نتيجهء آن‌كه بر هم خوردن رژيم استبدادى روسيه و قتل خانوادهء امپراطورى و تمام اشراف و سران و سرمايه‌داران و زيرورو شدن ملت روس بود ، ظاهر گشت .\r\n\r\nدو نفر جوان محصل ديگر ايرانى\r\nدر اوائل بهار سال 1322 يكى دو سه هفته بعد از ورود من ، بر عدهء محصلين ايرانى در پطرزبورغ افزوده گشت . يكروز صبح پسر زيباى ريز سيزده چهارده ساله‌اى با يكنفر راهنما بسفارت مراجعه كرد كه در كار پانسيون و مقدمات ورود او به كردكاده اقدام به عمل آيد .\r\nاين پسر نصرت اللّه ميرزا ، پسر امان اللّه ميرزا ، افسر قزاقخانهء ايران و امان اللّه جهانبانى امروز است . گويا تلفظ نصرت بروسى ترجمهء خوبى ندارد و خانواده‌اى كه اين جوان براى پانسيون به آنها سپرده شده بود ، صلاح دانسته بودند كه اسم شاهزاده عوض شود و او را باسم پدرش ، امان اللّه خواندند و به اين اسم معروف گشت . بعدها اين جوان تحصيل خود را در مدارس عالى پطرزبورغ تمام كرد و براى تمام كردن باقى تحصيلات عالى كه آن روز روسها صلاح نميديدند ايرانيها بخصوص پسر يك افسر قزاق ايرانى داشته باشد ، ببرلن رفت . ولى هنوز بايران برنگشته ، پدرش در تبريز در حالى كه كفيل ايالت آذربايجان بود ، در ايام انقلاب آنجا و واقعهء قتل ثقة الاسلام ، از ترس بهانه‌جوئى روسها انتحار كرده و در سيد حمزه مدفون شده بود . بنابراين وقتى كه شاهزادهء جوان بطهران مراجعت كرد ، مانعى براى موسوم شدن باسم پدرش در كار نبود و باسم امان اللّه ميرزا معروف گشت .\r\nديگر از محصلين تازه‌وارد ، محمد على خان پسر مجير السلطنه برادرزادهء حسينقلى خان نظام السلطنهء ما فى بود كه امروز بايد ايشان را محمد على مآفى خواند . پدرش داراى دو پسر بود ، به مد زمان بزرگتر را بروسيه و كوچكتر را براى احتياط كه هر رنگى پيش بيايد كسى را در خانهء ديوان داشته باشد ، براى تحصيل بسويس فرستاد . محمد على مآفى با سعى و مجاهدت سفارت و منتهائى كه روسها بسر ما گذاشتند ، در مدرسهء حقوق پطرزبورغ پذيرفته شد .\r\nدر اينوقت روسها ايرانيها را برايگان در تمام مدارس خود نمىپذيرفتند . اين دو جوان هم هر ماهى يكى دو بار براى شام بسفارت دعوت ميشدند و گاهى هم براى كارهاى پانسيون و مدرسه و امور مالى مربوطه ، مراجعاتى بسفارت داشتند و از هر حيث جوانهاى برازندهء عاقل متينى بودند .\r\nبعد از دو سالى پسر سردار اعظم ، دخترزادهء ناصر الدين شاه ، نيز بر اين عدهء چهار نفرى محصلين ايرانى در پطرزبورغ افزوده شد . اين جوان همان سردار اعظم بعد است ولى در همين سال مهديخان و نردينى از مدرسهء سواره نظام نيكلا فارغ التحصيل شده ، بايران مراجعت كرده بودند .\r\n\r\n","description":"","footnote":"","page_name":" 89 ","page_number":101},
  {"content":"\r\n\r\n\r\nاتباع ايران در پطرزبورغ\r\nغير از اين جوانها ، باقى اتباع ما در پطرزبورغ مردمان مشار اليهى نبودند . بقول شيرازيها يكمشت كتّو « 1 » گريخته‌هاى ارونق و انزاب و هشترود و اردبيل ، مسلمان‌ها و عده‌اى آسورى و ارمنى آذربايجانى ، مسيحىهاى آنها را تشكيل ميدادند . اين آقايان كه ابتدا به قصد كسب و كار با دادن دو تومان قيمت تذكره به خاك روسيه آمده بودند ، در قفقاز قدرى روسى ياد گرفته كم‌كم به سمت شمال كشاله كرده ، پاتاوهء خود را بالاخره در پطرزبورغ باز كرده و رحل اقامت افكنده بودند .\r\nشغل آنها ميمون‌بازى و گدائى و نواختن سازهاى دستى كوكى مانند شارمانكا بود . بعضى از آنها يكى دو سه الى پنج شش نفر پسر بچهء كوچك ابدال « 2 » داشتند كه به آنها چند كلمهء استرحام بروسى آموخته بودند . لژمان و منزلى هم در محله‌هاى دوردست شهر گرفته بودند كه شبها اين بچه‌ها را در آنجا ميخواباندند و صبح آنها را از خانه بيرون كرده بگدائى واميداشتند و عصر جيب آنها را خالى مينمودند و به اين وسيله منبع درآمدى براى ولخرجى و عرق‌خوريهاى خود تدارك ميديدند . گاهگاه پولى هم براى خريدن فلان زمين در ده مسقط الرأس خود بايران ميفرستادند . هروقت دعوائى در سر ميمون دزدى و قرزدن بچه‌ها با همديگر پيدا ميكردند ، بسفارت مراجعه مينمودند . همچنين گاهگاه كه ادارهء پليس راجع بتذكرهء آنها مشكلى پيش ميآورد ، بسفارت ميآمدند بطوريكه در ميان اين صد الى صد و پنجاه نفر هموطن ما در پطرزبورغ ، يكنفر تاجر و كاسب و سرمايه‌دار يافت نميشد . در اعياد ، سفارت جز از همين سه چهار نفر محصل كه يكى دو نفر آنها در حقيقت مانند عضو خانه بودند ، تبريكى از كسى دريافت نميكرد و پذيرائى از ايرانيها هم در كار نبود . به همين جهت بود كه عيد ما در سفارت شكوه و طنطنه و رفت‌وآمدى نداشت .\r\n\r\n\r\n","description":"","footnote":"\r\n( 1 ) - « كتو » همان كتاب براى مكتب خانه مىباشد كه لهجهء شيرازى به اين روزش انداخته و كتو گريخته يعنى از مكتب فرار كرده است . بچه مكتبى اگر حقه باز و متقلب نباشد ، از مكتب فرار نميكند و از اين راه است كه شيرازيها دربارهء اشخاص متقلب شياد حقه‌باز كه با وسايل غير عادى زندگى كنند ، اين كنايه را به كار مىبندند . در لهجهء شيرازى تبديل كلماتى كه به آب ختم مىشود به « او » مثل آب به « او » و آفتاب به آفتو ، و تاب به « تو » زياد است ، مثلا سيراب را اوپا ميگويند . مرحوم ميرزا محمد على معين الشريعه مرد فاضل اديب شاعر و واعظ اصطهباناتى در رباعى ذيل « او » را بجاى آب استعمال كرده است :\r\n لولئين بآفتابه برميزد هو * ميگفت من از تو بيشتر گيرم « او »\r\nگفتا كه مبال ، زانكه قدر من و تو * معلوم شود ولى بهنگام گرو \r\n( 2 ) - اوتاد و ابدال در اصطلاح درويشى دو عنوانى است كه ببزرگان اين سلسله اطلاق مىشود و كوچك ابدال هم بايد به كسى اطلاق شود كه خود را براى ابدالى حاضر مىكند . شايد بمناسبت اطاعت صرف كوچك ابدال نسبت برؤسا است كه بطور استعاره هركس كه مطيع صرف بزرگترها در هر صنف و طبقه‌اى باشد ، او را هم كوچك ابدال ميگويند .\r\n","page_name":" 90 ","page_number":102},
  {"content":"\r\n\r\n\r\nكنسولگريهاى افتخارى ايران در روسيه\r\nدر مسكو و رستوف و خاركف و كيف و ادسا و طغانرق « 1 » و ورشو ، از همين قماش و در حدود همين عده يا قدرى كم‌وبيش ، اتباع ايران بودند كه كار تذكره و گرفتاريهاى آنها در ادارهء پليس به كنسولگريهاى افتخارى محول بود .\r\nداشتن كنسول افتخارى از اتباع دولت متوقف فيها ، مرسوم تمام دول است . وقتى كه يكدولت در شهرى از شهرهاى خارجه تبعهء زيادى ندارد كه حاجت بخرج زياد و فرستادن كنسول از اتباع كشور خود داشته باشد ، براى اينكه اتباع او بىسرپرست نمانند ، از اين كنسول‌ها كه آنها را كنسول افتخارى اسم گذاشته‌اند ، تعيين مىكند . اين كنسولها حقوقى از دولت نميخواهند و حتى مخارج منشى و حسابدار و مصارف تحرير را هم از خود متحمل ميشوند و در عوض ، از پاره‌اى مزايا كه كنسولهاى مأمور و عادى دارند ، برخوردار ميشوند و ضمنا اين عنوانهم براى آنها مانند افتخار است . ولى دولتى كه مى - خواهد از اين قبيل كنسولها در شهرهاى خارجه داشته باشد ، بايد سعى كند كه شخص نجيب آبرومندى را براى اين كار تعيين نمايد زيرا درهرحال اسم كنسول آن دولت روى او و رفتار اين شخص اگر پسنديده نباشد ، باسم آن دولت تمام خواهد شد .\r\nكنسولهاى افتخارى ما اجمالا مردمان بدى نبودند و يكى دو نفر آنها مثل كنسول رستوف و كنسول ادسا از متمولين محلى بشمار ميآمدند كه آرزوى داشتن عنوان كنسولگرى داشته‌اند . ولى در بعضى از شهرها ، مثل مسكو و طغانرق و خاركف و كيف ، كنسول‌هاى ما از يهوديهاى تعميد يافته ولى سرشناس و متمول بودند كه براى فراموشاندن سابقهء مليت خود ، اين راه را وسيله قرار داده بودند . اين كنسولگريها ، بيش‌وكم و در هر سال يكى دو هزار مناتى براى تذكره و نادرا براى ساير تصديقات ، مصرف تمبر داشتند كه سفارت پطرزبورغ تمبر و تذكره براى آنها ميفرستاد و هر سه ماه يك بار صورت و حساب و قيمت تمبر مصرفى را منظما ميفرستادند و ما هم فقط صورت حساب آن را بادارهء مركزى تذكرهء روسيه كه در قفقاز بود ، ميفرستاديم . بعضى از آنها بمقام ژنرال كنسولى هم رسيده بودند . بعقيدهء من در ترفيع پايهء اين اشخاص بسر كنسولى ، قدرى زياده‌روى شده است .\r\nزيرا تعيين اين قبيل كنسولها براى رفع حاجت است نه عنوان دادن به اتباع دولت متوقف - فيها . گذشته از اين ، اگر اين محل باندازه‌اى مهم است كه حاجت به سركنسولى دارد ، چرا سركنسول مأمور براى آنجا نميفرستند . درهرحال كارى است كه سابقين كرده‌اند و تغيير آن وجهى ندارد ، ولى سوء استفاده از آن به خوبى واضح و هويداست كه سفراى قاعده‌ندان ، قبل از مشير الملك ، به اين كار اقدام كرده‌اند و وزارت امور خارجهء ما هم در آن روز هيچ توجهى به اين موضوع نداشته است و آنچه از طرف سفرا پيشنهاد شده پذيرفته است و حتى شايد وقتى از داشتن اين مأمورين خبردار شده كه خواسته است در سالنامه‌ها اسم كنسولها را بنويسد . در ساير كشورهاى اروپا هم از اين بيرويه‌گيها به عمل آمده و در شهرهائيكه شايد هيچ تبعه نداشته‌ايم ، از اين كنسولها تعيين نموده‌اند و فرستادن سفير\r\n\r\n\r\n","description":"","footnote":"\r\n( 1 ) -  Taganrog \r\n","page_name":" 91 ","page_number":103},
  {"content":"\r\n\r\nدرس نخواندهء ديمى و بىملاحظه ، از اين معايب حيثيتى هم براى دولت داشته است .\r\n\r\nسركنسولگريهاى ما در قفقاز و حاجى طرخان\r\nعمدهء اتباع ايران در خاك قفقاز بودند ، هر سال عدهء زيادى از اهالى آذربايجان براى عملگى به خاك روسيه ميرفتند . بعضى از آنها در بهار ميرفتند و پائيز برميگشتند ، البته از اين دسته جز حق ويزا چيزى عايد كنسولگريها نميشد . ولى دستهء ديگر بودند كه دو سال و سه سال و بيشتر در آنجا اقامت ميكردند و بعد از اينكه يك سال از تاريخ تذكره‌ايكه وقت عزيمت از ايران گرفته بودند ميگذشت ، بايد تذكرهء اقامت بگيرند . قيمت هر تذكره براى عمله دو تومان و براى تاجر سه تومان بود كه عمدهء درآمد تذكرهء قفقاز از اين قسمت عايد ميشد . رفتن عمله از ايران به خاك قفقاز ، از زمان سلطنت مظفر الدين شاه و شل شدن جلو مسافرت بخارج و بواسطهء راه افتادن چاه نفت زياد در بادكوبه خيلى زياد شده ، اكثر عمله‌هاى اين كارخانه‌ها از ايرانيها بودند . در ساير شهرهاى قفقاز هم در كارخانه‌هائى كه احيانا به راه افتاده بود ، عملجات ايرانى در آن كار مى كردند . اين موضوع خيلى طرف نقادى روزنامه‌هاى فارسى كلكته و مصر شده و در كتاب ابراهيم بيك ، نويسنده فصل مشبعى از اين عمل نقادى كرده بود . ولى حقا بايد گفت رفتن اين عملجات به خاك قفقاز ، بواسطهء همزبانى آذربايجانىها با بومىهاى آنجا ، امر طبيعى بود و آنقدرها كه براى آن معايب ميشمردند مضر نبود . وقتى جمعيت در جائى زياد و كسب و كار كم شد ، مسافرت موقت براى كسب زندگى ، گذشته از اينكه ضررى ندارد ، منافع عمومى را هم شامل است . چنان كه از رفت‌وآمد و اضافه درآمد همين عملجات ، سالى پنج شش ميليون پول طلا بايران وارد ميشد . روزنامه‌نگاران حقا ميگفتند چرا در ايران كار ايجاد نميكنيد كه دست‌هاى كارى كشور براى خارجى كار نكند . اينهم با همهء منطقى بودنش در آن روزها ميسر نبود .\r\nگذشته از اين عمله‌ها ، عدهء زيادى ايرانى در قفقاز بودند كه از مدتى پيش در آنجا رحل اقامت افكنده ، با دكه‌هاى كوچك كسب ميكردند . حتى تجارتخانه‌هاى معتبر ايرانى هم در خاك قفقاز زياد بود كه بعضى از آنها مسلمان و برخى ارمنى بودند و از همهء آن‌ها مهمتر تجارتخانهء طومانيانس بود كه در بادكوبه و تفليس و مسكو هم شعبه داشت .\r\nبراى كارهائى كه اين تجارتخانه‌ها و كسبه با دوائر محلى پيدا ميكردند و همچنين براى تذكره دادن بعملجات ، دولت ايران يك سركنسول در تفليس و در دو شهر بندرى بادكوبه و باطوم دو كنسول و در هريك از شهرهاى ايروان و گنجه و ولاديقفقاز ، يك نايب كنسول مأمور داشت . در حاجى طرخان هم يك سركنسولى مأمور ديگرى تأسيس كرده بود كه به كار تجارى كه براى بازار مكارهء نيژنى نووگرد « 1 » ميرفتند ، رسيدگى نمايد . مركز اين سركنسولى در حاجى طرخان بود ، منتهى در فصل مكاره ( اواسط پائيز ) به نيژنى نووگرد ميرفت . كار تذكرهء ايالت حاجى طرخان هم اگرچه چندان مهم نبود ، با اين سركنسولى بود .\r\nبوركراسى روس خيلى اهميت بتذكره ميداد . هركس تذكره نداشت ، نميگذاشت\r\n\r\n\r\n","description":"","footnote":"\r\n( 1 ) -  Nijini - novgorod \r\n","page_name":" 92 ","page_number":104},
  {"content":"\r\n\r\nاز سرحد بداخلهء روسيه بيايد و اگر موعد تذكرهء كسى سر ميرفت ، او را مجبور ميكرد كه تذكرهء اقامت بگيرد . دولت ايران هم ناچار بود باتباع خود براى رفتن بروسيه ، تذكرهء مرور ( گذرنامه ) بدهد و همين كه تاريخ گذرنامه كه يكسال بود بسر ميآمد ، گذرنامه را بتذكرهء اقامت تبديل نمايد . سابق بر اينها ، چون مسافر ايرانى بروسيه چندان زياد نبود ، دولت پاپى عايدى تذكره نبود و اگر چيزى از اين ممر عايد ميشد ، نصيب كنسولها و ويس كنسولها ميگشت كه البته سهم زيادتر از آن بسركنسول تفليس ميرسيد و سركنسول تفليس هم سهم شايانى بسفارت پطرزبورغ ميداد .\r\nاين عايدات حسابى نداشت ، تمبرى هم بتذكره‌ها نمىچسباندند و يك ورقه را به دو تومان يا سه تومان باتباع ميفروختند ، حتى شايد وقتى هم بوده است كه اين اوراق را خود سركنسولگرى تفليس چاپ ميكرده است . از ده سال به اين طرف ، همين كه دولت بعايدى اين ممر پى برد ، كم‌كم شروع بمحدود كردن دخل سركنسولگرى نمود . در اوائل امر ، مبلغى كه البته خيلى كمتر از ميزان درآمد اين كار بود ، مقاطعه ميگرفت . بعدا تذكره را هم در مركز چاپ ميكرد و براى سركنسولگرى ميفرستاد و از روى آن حسابى ميكرد و كم و زياد آن را بر ميزان مقاطعه ميافزود . ولى سه چهار سال اخير كه كار تحت نظم درآمده و چسباندن تمبر بتذكره و نگاهدارى حساب تمبر و اين بند و بساطها راه افتاده و عايدات تذكرهء ساليانه بسيصد چهارصد هزار تومان بالغ شده است ، در مركز وزارت خارجه هم يك اداره‌اى كه رياست آن با ميرزا جعفر خان يمين الممالك ( پدر يمين اسفنديارى ) است ، قائم شده و در تفليس هم رياست كار تذكره با آرنولد تبعهء آلمان است .\r\nاين شخص با سادگى كه دارد چون مدتى است در ايران و سابقا در كار تمبر پست و حساب آن وارد عمل بوده است ، كار را تا حدى بىعيب و غل و غش عهده مىكند . مشير الملك در ايام رياست كابينهء وزارت خارجه ، نظامنامه‌اى براى حق ويزا و ساير تصديقات كه اتباع بدان احتياج دارند ، نوشته و فعلا در همه كنسولگريها معمول و عايدات آن جزو تذكره و كار ، سكه و صورتى پيدا كرده است . باوجود اين بعضى از مأمورين ( بقول ميرزا عبد الجواد اصفهانى ) حروم پيشه پيدا ميشوند كه از گولى بعضى از مسافرين سوءاستفاده كرده ، تمبر بتذكرهء آنها نميچسبانند و پول آنها را بجيب ميزنند .\r\nدر عشق‌آباد هم دولت ايران يكنفر مأمور با اداره و بندوبساط دارد كه ايران به او به نظر كنسول نگاه مىكند . ولى روسها چون از ساير دول در تركستان نميخواهند كنسول و مأمور بپذيرند و اگر بدولت ايران اين حق را بدهند ، ممكن است سايرين ، بخصوص انگليسها ، هم اين تقاضا را نموده ، در تركستان زمينه‌هاى نامساعدى براى پيشرفت مقاصد آنها تدارك كنند ، اين است كه مأمور ما را بعنوان سرپرست پذيرفته‌اند . ولى كار اين مأمور با كار كنسولگرى فرقى ندارد . در آنجا هم البته تمام ترتيبات كنسولگرى برقرار است ، زيرا اتباع ايران در تركستان هم زياد هستند .\r\nبالاخره در مسكو هم يك ويس كنسول نيمه مأمور و نيمه افتخارى در اين اواخر پيدا كرده بوديم . ميرزا نعمت اللّه ( هاشم‌اف ) نيمچه تاجر تبعهء ايران و بيحقوق ، در آنجا اين اسم را داشت . كار مهم اين ويس كنسول رسيدگى بزندگانى مادى جوانان ايران كه براى\r\n\r\n","description":"","footnote":"","page_name":" 93 ","page_number":105},
  {"content":"\r\n\r\nتحصيل به آنجا ميرفتند بود . زيرا اعيان ايران كه وضع پيشرفت سياست روسيه را در ايران ميديدند ، در اين هفت هشت سال اخير ، اكثر اولاد خود را براى تحصيل بروسيه و دار الفنون مسكو كه از هر حيث خوب بود ميفرستادند . بطوريكه هميشه عده‌اى بچه اعيان ايرانى در مسكو براى تحصيل بودند و مشير الملك وزير مختار ما هم يكى از آنها بود .\r\nسروكار تمام اين هفت هشت سركنسول و كنسول ، اعم از افتخارى و مأمور ، با سفارت پطرزبورغ بود . هر هفته گزارشات خود را ميفرستادند و مشكلات خود را براى حل و تسويه مراجعه ميكردند . باوجود اين ، مانعى نداشت كه ايرانيهاى آنها ، براى عرض وجود ، بمركز هم گزارش كليات كارهاى خود را بدهند . ولى بيشتر اين تنظيمات از زمان سفارت مشير الملك در كار آمده است . قبل از او ، كنسولها خيلى پاپى فرستادن گزارش منظم و مسبوق كردن سفارت از اوضاع عمومى محل اقامت خود و جريان كار اتباع ايران نبوده‌اند .\r\nهروقت كارشان گيرى ميكرده كه از بازكردن گره آن عاجز ميمانده‌اند ، بسفارت مراجعه‌اى مينموده‌اند . ولى حالا كه وزير مختار پسر وزير امور خارجه شده بود ، البته مأمورين هم ميخواستند خودنمائى و براى آتيهء خود سابقهء خوبى دست‌وپا كنند . بنابراين طبعا منظم شده و از شل و ولى و بىبندوبارى خودمانى كه سابقا داشتند ، بيرون آمده‌اند .\r\n\r\nدعوت‌هاى رسمى و نيم رسمى سفارت\r\nاز سپتامبر تا ماه مه ، سفارت از وزراء و اعيان محل و كارمندان عاليرتبهء وزارت خارجهء روسيه و سفراء خارجهء مقيم دربار پطرز - بورغ و كارمندان آنها پنج شش دعوت نيمرسمى ميكرد . سفارت اثاثيه و اسباب سفرهء آبرومندى داشت كه در خور اين پذيرائىها بود . سر ميز شام ، كنتس البيس لى بن خانم سفير كبير آلمان بمناسبت سابقهء خصوصيت با مشير الملك ، وزير مختار ، روبروى او نشسته ، جاى افتخار سفره از سمت راست اين خانم شروع ميشد . سفارت ايران از زمان وزير مختارى مشير الملك از هر حيث آبرومندتر شده است .\r\nسفير و كارمندان سفارت در ديد و بازديدهاى خود رعايت حيثيت و شغل خود را ميكردند و اجمالا سفارت ايران جزو سفارتهاى شيك دربار پطرزبورغ بود و اعضاى آن بآبرومندى ميزيستند .\r\nاسد خان يمين خاقان ( اسد بهادر ) ، جوان خراج ، در شيكى افراط مىكرد . خياط كارمندان سفارت ، براهنمائى او ، بهترين خياطهاى پطرزبورغ بود . وقتى بعد از دو سال بلندن رفتيم ، لباس ما هيچ از لباس شيك‌هاى لندن پست‌تر نبود .\r\nاشخاص و خانواده‌هائى كه در خور ديد و بازديد كارمندان سفارت بودند ، همه يكى دو زبان خارجى و بالاختصاص فرانسه ميدانستند . بطوريكه براى مراوده ، حاجتى بآموختن زبان محلى نبود ، همينقدر كه فرانسه ميدانستيم ، بلافاصله ميتوانستيم مراوده را با خانواده‌هاى محلى شروع كنيم . الحق روسها هم در غريب نوازى بخصوص نسبت بكارمندان سفارت خانه‌هاى خارجى ، داد مردمى مىدادند . همه‌جا با آغوش گشاده و حتى رقابت يكديگر از ما پذيرائى ميكردند بطوريكه وقت براى پذيرفتن دعوتها كم بود .\r\nگذشته از دعوتهاى نيمرسى كه در فوق به آن اشاره شد ، در تمام سال ماهى يكى دو دعوت دوستانه از پاره‌اى واردين ايرانى و گاهى هم پاره‌اى از دوستان خيلى خصوصى ، از\r\n\r\n","description":"","footnote":"","page_name":" 94 ","page_number":106},
  {"content":"\r\n\r\nمحليها ، در سفارت ميشد كه عدهء مدعوين كمتر و تشريفات پذيرائى آنها سبكتر بود .\r\n\r\nشام و نهار عادى سفارت\r\nشام و نهار عادى سفارت عبارت از دو خوراك و شيرينى ، براى نهار ، و سوپ و گوشت و سبزى و شيرينى ، براى شام بود و قهوه و چاى هم بعد از نهار و شام بطور وافر ميدادند و هفته‌اى يك شب بجاى غذاى دوم ، پلو يا چلو با خورش بود . چلو و پلو را آشپز روسى ، چون از روى نسخه و ساعت و دقيقه ياد گرفته و تدارك ميكرد ، بسيار خوب ميپخت ، مخصوصا ته‌ديگهاى پر قطر عميقى به عمل ميآورد . فقط خورش‌هاى متعدد و متنوع بلد نبود كه بسعى من و مشاور الممالك ، اين قسمت هم كامل شد . خورش‌هاى بادنجان و كدو و كرفس و قيمه و مسمن ، با گوشت و كوفته‌ريزه و مرغ ، را كم‌كم ياد گرفته بود و خوب از كار درميآورد .\r\nحتى باقلوا را هم خوب ميساخت ، در صورتى كه آشپز هم جز پيرزنى نبود . سفارت يكنفر متردتل « 1 » و دو نفر پيشخدمت و يك نفر كالسكه‌چى داشت كه پدرزن متردتل بود . اين متردتل نوكر بيست سالهء سفارت و حتى بافتخار داشتن مدال طلاى الكساندر نفسكى « 2 » بزرگترين مدالهاى روسيه هم نائل شده و مردى خوب و سرمايه و آب و ملكى هم در ده خود ، نميدانم در كدام ايالت روسيه ، بهم زده بود و گاهگاه مرخصى گرفته سرى باملاك هم ميزد . اسم متردتل نيكلا كلاچنى كف بود « 3 » . پيشخدمتها يكى الكسى « 4 » و ديگرى زخر « 5 » موسوم بودند . اسم كالسكه‌چى و آشپز را چون هيچوقت جز بكالسكه‌چى و آشپز به چيز ديگر در سفارت معروف نبودند ، نشنيده‌ام كه در نظرم مانده باشد . آشپز يكنفر ظرف شور هم زير دست خود داشت . دربان سفارت ، موسوم به ايساك « 6 » را هم كه در به دو ورود ديديم ، ديگر اينجا حاجت بتذكرى از او ندارم .\r\nعباس خان ، نوكر شخصى مشير الملك كه گويا پسر دايهء خانواده هم بوده است ، چند ماهى بود همراه مشير الملك و در سفر اخيرش از تهران آمده بود . چون كارى در سفارت نداشت ، از مشير الملك خواسته بود كه درس بخواند . مشير الملك هم حقوق او را زيادتر كرده بود كه در خارج پانسيون و بدرس خواندن مشغول شود به همين جهت كمتر در سفارت ديده ميشد و فقط شبها يكساعتى سرى بسفارت ميزد . اين شخص بالاخره بعضويت رسمى يكى از كنسولگريها نايل گشت و گويا مدتى است مرحوم شده است .\r\n\r\nمخارج سفارت پطرزبورغ\r\nدر اياميكه فرانك طلا دانه‌اى دهشاهى بوده است ، سالى شش هزار تومان يعنى يكصد و بيست هزار فرانك طلا براى مخارج ساليانه و كرايهء خانه و مواجب نوكر و تفاوت حقوق ايام خدمت سفير و كارمندان سفارت پطرزبورغ ، از طرف دولت پرداخت ميشد و اين مبلغ كاملا براى مصارف اين دستگاه و شامهاى رسمى آن كافى بوده حتى براى وزير - مختار كه اين مبلغ بطور مقاطعه به او داده ميشده ، مبلغى هم اضافه ميمانده است . هر قدر\r\n\r\n\r\n","description":"","footnote":"\r\n( 1 ) -  Maitre d , hotel \r\n( 2 ) -  Alexandre Nevski \r\n( 3 ) -  Nikolai kolatchnikov \r\n( 4 ) -  Alexis \r\n( 5 ) -  Zakhar \r\n( 6 ) -  Issak \r\n","page_name":" 95 ","page_number":107},
  {"content":"\r\n\r\nبمرور از قيمت قران در مقابل ارز خارجى كاسته ميشد ، ناگزير از خرج كم ميآمد .\r\nولى وزير مختارهاى ايران تلافى اين تفاوت را باضعاف مضاعف از تذكره‌فروشى كه خيلى بيشتر از انحطاط قيمت قران در ترقى بود ، درميآوردند . زيرا سركنسول تفليس حق و حسابدان بوده و البته نصف بيشتر درآمد خود را براى جناب وزير مختار مىفرستاده است .\r\nولى از وقتى ( از زمان مشير الملك و كمى قبل از او ) كه كار تذكره بند و بستى پيدا كرده و شش هزار تومان هم منتهى با دوازده هزار منات و سى هزار فرانك برابر شده بود ، ناگزير بودند كمكى بسفارت بدهند . اين كمك گويا سالى هفت هشت هزار تومان بود كه از تذكرهء قفقاز بسفارت ميرسيد . بعلاوه هرچه از تذكره‌فروشى كونسولهاى افتخارى حاصل ميشد ، فقط حسابش براى تفتيش تمبر ، بمراكز حساب تذكره ميرفت و پول آن بوزير مختار ميرسيد .\r\nوزير مختار كه در حقيقت مصارف سفارت با اين مبالغ مقاطعه او است ، بايد سركار را هم بياورد . حقوق‌بگير كارمندان سفارت در اين وقت يكى مشاور الممالك بود كه گذشته از مواجب دولتى ، ماهى يكصد منات كمك‌خرج ميگرفت . ديگرى اعتصام الممالك كه چون جز يكصد تومان ساليانه مواجب پدرى حقوقى نداشت ، ماهى هفتاد منات مشير الملك به او ميداد ، شام و نهارش هم در سفارت بود و امرش ميگذشت . من گذشته از مواجب شخصيم كه در اينوقت در حدود هشتصد تومان بود ، در اين مسافرت هم ماهى پنجاه تومان مواجب مأموريت علاوه كرده بودم و احتياجى بكمك‌خرج نداشتم . اسد بهادر هم كه اهل تقاضاى اين كمك‌ها نبود . بنابراين ماهانه‌بگير سفارت با حقوق شش نفر نوكر بيش از ماهى سيصد منات نميشد . خانه هم همينقدرها كرايه داشت و باقيمانده هم براى مصارف عادى و فوق العاده كاملا كفايت ميكرد . ولى عمدهء مشكل در فراهم كردن اثاثيه براى سفارت بود .\r\nاگر كسى سرمايه نداشت نميتوانست وزير مختار شود زيرا تدارك اثاثيه كه بايد قبلا فراهم نمايد ، كمتر از بيست سى هزار تومان نميشد و به همين جهت بود كه وزير مختارى كار هر بافنده و حلاج نبود و گرنه از حيث معلومات و ساير برازندگيها گرفت‌وگيرى در كار نميامد و با هرچه و هركه ولو مرحوم علاء الملك هم بود كار ميگذشت .\r\n\r\nشهر پطرزبورغ\r\nشهر پطرزبورغ از بناهاى پطر كبير و از شهرها و پايتخت‌هاى عصر جديد و بنابراين كوچه‌هاى تنگ و بخصوص خيابانها و معابر پيچ‌وخم‌دار ندارد . شهر اوليه در ساحل يسار رود نوا « 1 » ساخته شده و از اين رود نهرها و آبگيرهاى عريض بداخلهء شهر حفر و كار حمل‌ونقل و رفت‌و آمد را بوسيلهء اين آبگيرها كه برود نوا متصل است ، آسان كرده‌اند . در خيابان‌هائيكه بموازات رود نوا است و ناگزير به اين آبگيرها برميخورد ، پلهاى خيلى محكم كه از زير آنها قايق‌هاى پر از بار ميتواند بگذرد ، بر روى آنها بسته‌اند . خيابان‌هاى آن عريض\r\n\r\n\r\n","description":"","footnote":"\r\n( 1 ) -  Neva \r\n","page_name":" 96 ","page_number":108},
  {"content":"\r\n\r\nكه پياده‌رو آنها با سنگهاى تاوهء تراش پر عرض و طول و سواره‌رو آنها با سنگهاى قلوهء كوچك يا تخته ، فرش شده است . اراضى ما بين را بزاويه‌هاى قائمه قطع كرده و خانه‌ها در اين اراضى ساخته شده است . هر خانه‌اى داراى چهار پنج طبقه و بسته ببزرگى و كوچكى خانه ، از دو تا هشت و ده مدخل و هر طبقه‌اى داراى هفت هشت الى ده دوازده دستگاه منزل و يك حياط با در بزرگ كالسكه‌رو ، در وسط مدخل‌هاى سمت خيابان است .\r\nطرفين هر مدخل دو دستگاه منزل ساخته شده كه بسته بزيادى و كمى طبقات ساختمان ، هر مدخلى مخصوص بهفت هشت الى ده دوازده منزل است . هر دستگاه منزلى داراى تالار و سفره‌خانه و اطاقهاى كوچكتر متعدد و حمام و آشپزخانه و غيره مىباشد كه يك خانواده به خوبى و رفاه در آن مىتوانند زندگى كنند . حياط وسط براى نور گرفتن اطاق‌هائى است كه در پشت جبههء سمت خيابان خانه ساخته شده است . سه طرف ديگر اين حياط هم مثل جبههء خيابان ، ساختمان و در هر سمت از چهار تا هشت و ده مدخل ساخته‌اند كه هر مدخلى راهرو چندين دستگاه خانه است كه مثل ساختمان جبههء خيابان ، در طرفين هر مدخل ، برويهم بنا كرده‌اند . بنابراين ، حياط راهرو اين مدخل‌ها هم هست . در طبقهء زيرزمين ، انبارهائى هم براى هيزم و يخچال دارد . خلاصه اينكه در هر خانه‌اى حداقل بيست و حداكثر شصت هفتاد خانواده منزل دارند . تمام خانه‌هاى شهر بوسيلهء پولدارها براى اجاره ساخته شده و كمتر كسى است كه خانهء ملكى داشته باشد ، بطوريكه عوض شدن نشانى خانه در هر سال يا هر دو سال يك مرتبه كار عادى است .\r\nكرايهء منزل‌هائيكه مدخل آن به سمت خيابان است ، البته گرانتر از منزلهائيست كه مدخل آن در حياط است . بنابراين در يكخانه ، هم از طبقات اعيان و هم از طبقات نسبة پائين‌تر هر دو منزل دارند و در هر خانه‌اى صد الى پانصد ششصد نفر زندگى ميكنند .\r\nبه همين جهت قسمتى از كلفتى بنا ، در طبقهء اول ، صرف ساختمان دكان و مغازه‌هائى شده است كه اين يكصد الى پانصد ششصد نفر سكنهء خانه به آنها احتياج دارند .\r\nهر خانه نسبت به بزرگى و كوچكى و زيادى و كمى جبههء كوچه ، سه چهار الى هشت نه نفر دربان و به همين عده رفتگر و چرخچى و يكى دو گارى و چند سر اسب دارد .\r\nتميز كردن هر كوچه و آب‌پاشى جبههء خيابان با اين رفتگرهاى خانه است . يكى از كارهاى اين رفتگرها در زمستان ، آوردن تاوه‌هاى يخ از رود نوا و انبار كردن در يخچال خانه است و همچنين آوردن هيزم از كنار آبگيرهاى سابق الذكر « 1 » و بردن خاكستر و خاكروبهء خانه بخارج كه تمام اين كارها بوسيلهء گارىهاى خانه انجام مىشود . هيزم زمستان و يخ تابستان منزل‌ها روى اجارهء خانه است كه هرچند ده منات از اجاره‌خانه ، ميزان معينى هيزم ، حق دارد از انبارخانه استفاده كند . يكى ديگر از كارهاى اين رفتگرها برداشتن\r\n\r\n\r\n","description":"","footnote":"\r\n( 1 ) - در جنگل‌هائيكه رود نوا از آن‌ها ميگذرد هيزم برى ميكنند و با قايق باركش خيلى ساده بكنار شهر آورده از آبگيرهائيكه بداخلهء شهر كشيده شده ، به شهر ميرسانند و در آن خانه‌ها تقسيم مىشود .\r\n","page_name":" 97 ","page_number":109},
  {"content":"\r\n\r\nبرف خيابان‌ها و پاك كردن دائمى پياده‌روهاست . در پياده‌روها بعد از پاك كردن برف ، قدرى ماسه ميپاشند كه براى عبور لغزنده نشود . گاه‌گاه لازم مىشود كه برف‌هاى وسط خيابان‌ها را هم با گارىها برداشته برودخانه بريزند تا حركت سورتمه‌هاى زمستانى كه بجاى درشكه معمولست ، آسان شود .\r\nپس ، خانه‌ها ماليات مستغلات را كه براى تنظيف شهر است ، جنسى پرداخته و هر كس حد خانهء خود را تنظيف مىكند . براى ادارهء امور هر خانه ، ادارهء مباشرتى از طرف مالك هست كه بساط دفتر خود را در يكى از دستگاه‌هاى خانه پهن كرده است . تجديد اجاره در دفتر اسناد رسمى ، وصول اجارهء هر ماهه ، مصارف تعمير منزل‌ها هرچندى يك بار ، برعهدهء اين ادارهء مباشرت است . البته اگر رفتگرهاى خانه‌اى وظيفهء خود را اجرا نكنند ، باخطار پاسبان پست سر چهار راه كه اكثر از پاسبان‌هاى ورزيده هستند ، بدون چون‌وچرا از طرف ادارهء مباشرت و طمع و توقعى از طرف پاسبان اصلاح مىشود . شهر پطرزبورغ با اين همه برف و باران ، يكى از پاكيزه‌ترين شهرهاى اروپا و اين طرز ساختمان و رويهء نگاهدارى آن‌ها و تنظيف معابر ، در كليهء شهرهاى روسيه معمول است . منزل‌هاى عادى شش هفت مكانى كه جبهه بخيابان داشت ، در اينوقت ماهى يكصد الى يكصد و پنجاه منات طلا كه هفتاد و پنج تومان پول ايران بود اجاره داشت . منزل‌هائيكه راهرو آن‌ها در حياط بود ، تا صدى بيست ، الى صدى سى ارزانتر بود . البته عدهء اطاق و بالا و پائين طبقه و وقوع خانه در خيابان‌هاى بهتر و محله‌هاى نزديك بمركز هم ، در گرانى و ارزانى منزل‌هاى هر خانه بىمداخله نبود .\r\n\r\nرستورانها و زندگى پطرزبورغ\r\nرستورانهاى شيك پطرزبورغ گذشته از ارنست كه در بيرون و وصل به شهر است عبارت بود از كوبا و كنتان و ادرس « 1 » كه اين چهار رستوران شيك‌ترين رستورانهاى پطرزبورغ و گرانى قيمت آن‌ها براى تجملشان بود . مخصوصا كنتان كه نخل‌هاى بسيار بزرگ داشت ، افسوس كه در يك حريق نخل‌ها تلف شد و از هر چيز بيشتر حيف بود زيرا تدارك نظير آن در پطرزبورغ سال‌هاى زياد وقت لازم داشت .\r\nدر اين وقت رستوران در پطرزبورغ ، جنبهء تجملش بيشتر از غذا خوردن بود .\r\nمردم براى غذا خوردن برستوران‌ها نميرفتند ، بلكه اكثر براى تظاهر دارائى و گاهى براى تفريح بود . به همين نظر رستوران‌ها چندان سعى در ارزان تمام كردن غذا كه از فروش زياد دخل كنند ، نداشتند و سعى آنها در راه تجمل به كار ميرفت . رفتن دخترهاى جوان ولو با برادر و پدر و مادر برستورانها مرسوم نبود و اگر اتفاق مىافتاد ، حكما باطاق مخصوص كه در تمام رستوران‌ها معمول است ، ميرفتند .\r\nچون رستوران در پطرزبورغ براى رفع حاجت تغذيه نبود بلكه مؤسسات تجملى بود ، به همين جهت مردم در خانه‌هاى خود وسائل سرگرمى فراهم ميكردند و مهمانيهاى\r\n\r\n\r\n","description":"","footnote":"\r\n( 1 ) -  Oders \r\n","page_name":" 98 ","page_number":110},
  {"content":"\r\n\r\nخانوادگى عموما در خانه‌ها اتفاق ميافتاد و مهمان‌نوازى روس نمايشات خود را در اين مجالس ظاهر ميكرد . خانم صاحبخانه ، در خوراندن غذا و تنقل و آقاى خانه ، در پيمودن نوشابه بميهمانان خود افراط ميكردند .\r\nجوان‌هاى خانه ، اعم از خانم و آقا تا مدرسهء متوسط را تمام نميكردند ، از اين تفريحات بر كنار بودند حتى در خانهء خود هم در اين مجالس شركت نميكردند . اعيان اكثر تا دو سه ساعت بعد از نصف شب ، در اين‌گونه مجالس كه هفته‌اى يكى دو سه الى تمام شبها مدعو بودند ، به خوردن نوشابه و بازيهاى كم برد و باخت ، مانند ويست و شيك - هاى آنها بريج ، وقت ميگذراندند . صبح‌ها زودتر از ظهر از رختخواب بيرون نميآمدند و چون نهار آن‌ها در ساعت يك بعد از ظهر بود ، صبحانه غير از چاى چيزى نمىخوردند .\r\nدر ساعت هفت شام ميخوردند و يكساعت بعد از نصف شب سوپه يا شام دير مفصل را در شب - نشينيها صرف ميكردند .\r\nطبقات پائين‌تر كه بايد ساعت هشت صبح در دار التجاره و ادارات خود باشند ، نهار و شام را مثل اعيان در همين ساعت‌ها ميخوردند و چون زود ميخوابيدند . حاجتى بشام دير نداشته در عوض صبحانه را كه ناگزير بايد يكساعتى قبل از ساعت هشت صبح بخورند ، مفصلتر صرف ميكردند .\r\n\r\nباغهاى تابستانى\r\nباغ تابستانى آكواريوم « 1 » كه جز يك حوض شيشه‌اى كه وسط آن چراغ داشته و در آن چند دانه ماهى سفيد و سياه در گردش بودند ، چيزى از آكواريوم‌هاى دنيا نداشت ، داراى يك نمايشگاه باز و يك نمايشگاه بسته بود . كسى كه بليط نمايشگاه بسته را به دو الى سه چهار پنج منات ميخريد ، طبعا از گردش باغ و تماشاى نمايشگاه باز آن هم استفاده ميكرد . در نمايشگاه بستهء آن سن‌هاى مختلف ، بعضى آواز و برخى ساز و رقص يا تآترهاى مختصر يك پرده‌اى ميدادند . رستوران مفصل و اطاق‌هاى جداگانه هم داشت كه مردم در آنجاها غذا ميخوردند و تا يكى دو ساعت بعد از نصف شب ، بتفريح ميپرداختند . از اين باغات تابستانى پنج شش‌تائى در پطرزبورغ بود كه آكواريوم از همهء آنها شيكتر بود . باغ تابستانى توريد « 2 » هم بد نبود :\r\n\r\nماه مهء پطرزبورغ\r\nماه مهء پطرزبورغ و حول‌وحوش بهترين فصول سال آنجاست و ارزش دارد كه از جاهاى دور براى درك صفا و استنشاق هواى خوش به آنجا بيايند . تابش آفتاب پانزده شانزده ساعتى روزهاى بهار كه در تابستان بنوزده ساعت هم ميرسد ، در ظرف ماه آوريل ، بقيهء سرماى زمستان را تمام كرده و ته‌ماندهء يخهاى درياچهء لادگا « 3 » و اونگا « 4 » را آب نموده ، بدرياى بالتيك ميريزد و سبزه‌ها را رويانده و درختها را پر از برگ مىكند . هواى ملايم\r\n\r\n\r\n","description":"","footnote":"\r\n( 1 ) -  Aquarium \r\n( 2 ) -  Tovrid \r\n( 3 ) -  Ladoga \r\n( 4 ) -  Onega \r\n","page_name":" 99 ","page_number":111},
  {"content":"\r\n\r\nو خشك ، رطوبتهاى شش ماه برف و باران زمستان را از همه‌جا ميزدايد . در جنگلها و هرجا درخت و بيشه‌اى باشد ، خوانندگى بلبل ، گوش را نوازش ميدهد . سبزى چمن‌هاى طبيعى و مصنوعى ، چشم‌انداز را زينت مىكند . بعضى از سالها كه تابستان كم باران باشد ، اين طراوت و صفا تا پائيز برقرار است زيرا هر قدر هم تابستان به خشكى ورگذار كند ، باز هرچند روز يك بار ، به قدر آب‌پاشى ، بارندگى مىشود . ولى اكثر سالها همين كه ماه مه تمام شد ، فصل باران تابستانى شروع مىشود و غالبا ابرهاى سنگين و رعدوبرق و رگبار و گاهى دو سه شبانه روز باران پىدرپى و رطوبت هوا كه با گرمى توأم است ، كار تفريح را بر هم مىزند . در اين قبيل سالها ، فقط فرقى كه تابستان با زمستان دارد ، همان نبودن سرماست و از حيث جلوگيرى از گردش و تفريح با زمستان فرقى ندارد . خدا نكند كه در ماه مه هم بر حسب تصادف ، سرما و باران زمستانى قطع نشود زيرا در آن سال ديگر مردم مجال تفريح نخواهند داشت .\r\n\r\nجزاير\r\nيكى از گردشگاههاى پطرزبورغ جزاير است كه در چند كيلومترى شهر واقع و بواسطهء نزديكى به شهر ، عصرهاى ماه مه تمام اعيان با تمام تجملات خود براى گردش باينجا ميرفتند .\r\nدر اين گردشگاه در نقطه‌اى كه بخليج نزديك است ، دائره‌اى ساخته بودند كه مردم با كالسكه و درشگه در اين دائره دور ميزدند و بعد از يكى دو ساعت گردش مراجعت مى - كردند . شيكها و پولدارها براى تفريح و شام خوردن ، در مراجعت و در سر راه ، برستوران ارنست و متوسطين بآكواريوم ميرفتند . اين دو محل شيكترين رستورانها و باغ - هاى گردش تابستانى بود .\r\nرستوران ارنست دستهء اركستر رومن هم داشت . رئيس اركستر موسوم به اكه آلبى نوازندهء زبردستى بود كه حتى ماهور و بيات ترك و بيداد موسيقى ايرانى را هم از روى نت مشق كرده و حاضر داشت . هروقت يكى از ماها در رستوران پيدا ميشديم ، خود تنها آواز را مىنواخت و در پيش‌درآمد و تصنيف و رنگ ، باقى اركستر هم با او همراهى مىكردند .\r\nبايد گفت ساير اعضاى سفارت ، اين شهرت را از دولت خرجهاى زياد آقاى اسد - بهادر در اين رستوران داشتند . او جاده را كوبيده بود ، ما هم از اين شهرت او برخوردار ميشديم . البته از ميزى كه اين آواز ايرانى براى خاطر آن از اركستر بلند شده بود ، و لو اينكه اسد بهادر هم در جزو آن نبود ، دست فراوان زده ميشد و تشكرى كه در خور اين انسانيت بود ، از مسيو اكه آلبى به عمل ميامد . او هم از روى صحنه بارورانس و تعظيم ، جواب اين حسن برخورد را ميداد . به همين جهات وقتى مظفر الدين شاه براى سفر آخر بپطرزبورغ آمد ، اكه آلبى با اركسترش بسفارت دعوت شده ، ماهور و بيات ترك و بيداد خود را تحويل اعليحضرت شاه هم داد و بدريافت مدال طلاى شير و خورشيد هم نائل آمد .\r\n\r\n","description":"","footnote":"","page_name":" 100 ","page_number":112},
  {"content":"\r\n\r\n\r\nزندگى خصوصى من در پطرزبورغ\r\nگرفتن يكى دو اطاق در يك لژمان از مستأجر اصلى ، با مبل و لوازم ، به حدى معمول بود كه نه براى موجر و نه براى مستأجر ابدا وهنى نداشت . اين اطاق‌ها را با خدمت خدمتكار و حق دربان مبل كرده ، ماهى يكى سى چهل منات اجاره ميدادند . كسى كه حاجت بخانهء تمام و كمال نداشت ، براحتى ميتوانست از اين قبيل منزل‌ها يكى دو اطاق بگيرد و در كمال رفاه زندگى كند . صاحب منزل يا مستأجر اصلى ، كليدى از اين منزل به او ميداد كه هروقت شب كه باشد ، به منزل و اطاق خود وارد شود . من هم ابتدا يك و بعدها دو اطاق براى منزل خود در خارج ، منتهى نه چندان دور از سفارت ، گرفته بودم كه در آن منزل ميكردم . يكى اطاق خوابم بود و ديگرى اطاق پذيرائيم و چون دو اطاق ميخواستم ، به پنجاه منات سرش هم ميآمد . حتى سماور آتش كرده هم ، در هر روز دو بار ميدادند ولى من حوصلهء درست كردن چاى نداشتم . چاى با نان و كره و لوازم صبحانه را در اختيار خانم صاحب خانه گذاشته ، هر روز چاى حاضر برايم ميآوردند و آخر شب‌ها نان و مربا و كره‌اى در اطاق من ميگذاشتند و آخر ماه صورت ميدادند كه با كرايه خانه و انعام خدمتكار مىپرداختم . در ماه‌هاى رمضان كه روزه ميگرفتم ، تدارك غذا براى سحرى خوردن و منقل جهت گرم كردن سحرى و غيره ، تمام با خانم خانه و هرچه مىخواستم ، سفارش ميدادم ، تهيه ميكردند .\r\nافراد مردم روسيه مطلقا بسيار مردمان مهربان مهماندوست غريب‌نوازى بودند .\r\nمن پنج سال و نيم در پطرزبورغ بودم ، از هيچكس خلاف انسانيتى نسبت بخودم نديدم ، در هر مورد از هيچگونه كمك خوددارى نداشتند سهل است ، در مساعدت نسبت به من با يكديگر مسابقه ميگذاشتند . فقط گاهى درشكه‌چىها از لهجهء من كه پيدا بود خارجىام ، ميخواستند سوءاستفاده كنند ، آن هم با ده بيست كپك « صد يك منات » اضافه سرش هم ميآمد . واقعا در اين مدت پنج سال و نيم هيچ بخاطر ندارم كه از كسى عصبانى شده يا حاجتى باستعمال قسر و فشار ، ولو ببلند كردن صدا هم باشد ، پيدا كرده باشم .\r\n\r\nروابط من با همقطارها\r\nروابط من با همقطارهاى سفارتى بسيار خوب بود . از همه به قدر دانششان استفاده و به همه به قدر دانشم فائده ميرساندم ، نه آنها بر من منتى ميگذاشتند و نه من نسبت به آنها ، همگى باهم رفيق بوديم .\r\nمشير الملك رئيس ما هم در كارهاى ادارى همين‌رويه را داشت ، به نظر من قدرى خود را سرد نشان ميداد زيرا براى سفارت پطرزبورغ خيلى جوان و منتهى از من سه چهار سالى مسن‌تر و از نائب اول سفارت كه تازه مستشار شده بود ( مشاور الممالك عليقلى انصارى ) پنج شش سال جوان‌تر بود و به همين جهت براى اينكه زيردستان احترام بيشترى به او بگذارند ، احتياطا قدرى خود را ميگرفت . حوزهء رفقاى او با حوزهء رفقاى ما فرق داشت ، او با رفقاى خودش رفت‌وآمد ميكرد و ما حوزهء عليحده‌اى داشتيم . گذشته از اين ، دليل نداشت كه ما هم مثل او خود را معذب كنيم و بر خلاف ميل خود ، با اشخاصى\r\n\r\n","description":"","footnote":"","page_name":" 101 ","page_number":113},
  {"content":"\r\n\r\nكه هيچ كيفى نداشت مراوده داشته باشيم . سمت رسمى او ، پاره‌اى ديد و بازديدهاى مخصوص بر او تحميل ميكرد كه ما از آن‌ها معاف بوديم و در هيچيك از ماها جاه‌طلبى به آن اندازه نشده بود كه با وزير مختار در اين‌گونه مسائل رقابت كنيم . در هر حال اگرچه بسليقهء من قدرى خشك ، ولى هميشه رؤف و مهربان و فقط گاهى از زياده‌رويهاى اسد بهادر ، بدون اينكه به روى خود بياورد يا اظهارى كند ، خود را ناراضى نشان ميداد .\r\n\r\nمشاور الممالك\r\nمشاور الممالك خط تحرير فرانسه و فارسى را بسيار خوب مينوشت و در انشاء مراسلات فرانسه بسيار زبردست بود و فرانسه را خوب حرف ميزد . وقتى كه پدرش ميرزا حسن خان پسر حاجى ميرزا مسعود و دخترزادهء فتحعليشاه در طرابوزن كنسول بوده است ، در مدرسهء ژزوئيت‌هاى آنجا تحصيل كرده بود ، ولى از معلومات ديپلوماسى اطلاعى نداشت . در خراجى بدون اينكه مايه و وسيلهء اسد بهادر را داشته باشد ، دست كمى از او نداشته اخلاقا ضعيف النفس و گاهگاه لجاجتهاى ضعفاء نفوس را از خود بروز ميداد . در رفيق دوستى تا آنجا كه به آب و گاوش صدمه‌اى نميزد ، بسيار جدى و خيلى مؤدب و مهربان و در مجالس ، بخصوص نزد خانمها خيلى پرسوكسه بود . بلندى قامت و شانه و سينهء فراخ و ميان‌باريك و موهاى زياد سر ، او را خيلى برازنده ميكرد و مخصوصا در لباس رسمى با سبيلهاى آلاكايزر كه در آن وقت مد بود ، برازندگى شايانى داشت . از ديپلوماسى اخلاقى يك چيز در او بسيار قابل تمجيد بود كه ممكن نبود كسى بتواند ضمير او را بخواند ، در صورتى كه او ضمير همه كس را ميخواند .\r\n\r\nاسد بهادر\r\nاسد بهادر پسر ميرزا محمد على خان دائى معاون الدوله محمد - ابراهيم خان است . عبد الرحيم طالبوف نويسندهء كتاب احمد ، در كتابهاى خود اسمى از اسد و ماهرخ ميبرد . اين دو اسم را از اين پسر و يك دختر ميرزا محمد عليخان گرفته و اسد نظامى ، همين اسد بهادر است كه در زمان نوشتن اين كتاب بمدرسهء كردكاده ميرفته است . طالبوف در طمرخان شوره و در اوائل پيشكار ميرزا محمد عليخان بوده است . ميرزا محمد على خان دو پسر ، اسد بهادر و فرخ براغن و سه دختر ، خورشيد و ماهرخ و خاور ، بعد از خود باقى گذاشت .\r\nنساء خانم مادر اين بچه‌ها نگاهدارى راه شوسهء ولاد يقفقاز را كه ميرزا محمد عليخان متصدى آن بود به عهده گرفته ، پسرها و دخترها را بزرگ و تربيت كرد . يكى از دخترها را ، خورشيد ، ماهرخ بيك وزير اف بادكوبه‌اى گرفته بود . ماهرخ را هم رشيد بيك مهندس و خاور را عبد المجيد چرموبوف چچن ، صاحبمنصب گارد امپراطورى ميخواستند . اين چرموبوف در مدرسهء كردكاده با اسد بهادر رفيق و از طفوليت با خانواده خانه‌خواه بوده و در پطرزبورغ هم با اسد بهادر خيلى رفاقت داشتند .\r\nخلاصه اسد بهادر در خرج افراط ميكرد و معلوم بود كه تا مايه هست ، اينوصع را بدون هيچ كوتاهى دنبال خواهد كرد . جز اين يك فقره اكرومهء ناقص كه هيچ بدوستانش عذابى نميداد بلكه مايهء خوشى دوستان شكم‌چران مادى بود ، نقصى از او مشاهده نميشد .\r\n\r\n","description":"","footnote":"","page_name":" 102 ","page_number":114},
  {"content":"\r\n\r\nبلندنظر ، باگذشت ، بىكينه ، مؤدب و بسيار رفيق دوست بود . با اينكه پرنس الدنبورك ، شاهزادهء خانوادهء امپراطورى را بسفرهء خود دعوت ميكرد ، از دعوت كردن فلان عمو اغلى آذربايجانى كه جزئى سابقه‌اى با خانواده داشت ، مضايقه نداشته و هر دو را از نظر صاحب سفرگى يكجور پذيرائى ميكرد . تكبر و حسد ، دو آفت بزرگ اخلاقى بشرى ، در اين مرد وجود ندارد و اين خود بزرگترين اسلحهء او براى پيشامدهاى زندگى است كه همه كس او را دوست داشته و خيلى بدجنسى لازم دارد كه كسى از اين مرد شريف عداوتى در دل بگيرد و در كارهاى او گره‌گشائى نكند و من باين‌جور بدجنسها گاهى برخورده‌ام .\r\n\r\nاعتصام الممالك\r\nاعتصام الممالك خط و ربطى نداشت ، مشكل زندگى او را بقفقاز و بالاخره بپطرزبورغ افكنده بود . مواجب دولتى قابلى نداشت ، ماهى شصت هفتاد منات مشير الملك به او ميداد و شام و نهارى در سفارت مىخورد و با خط فارسى ناقص و سواد فارسى كم و چند كلمه تركى و روسى كه در قفقاز و پطرزبورغ آموخته بود ، با اتباع كذائى سروكله ميزد و به آنها تذكره ميداد .\r\nاين مرد با نداشتن هيچگونه سرمايهء مادى و معنوى ، جنون رياست و ترقى و تجمل داشت . انگليسى ميخواند و خيلى لردمآب ميخواست زندگى كند . چنان كه در سر همين تجمل دوستى كارهائى كرد كه خلاف حيثيت مقام اداريش بود و بالاخره از سفارت پطرزبورغ بايران آمد و به كار ديگرى نرسيد . در اينجا زن گرفت و از قراريكه شنيدم در اواخر حالتى شبيه بجنون براى او پيدا شده بود .\r\n\r\nآقاى غلامرضا نورزاد\r\nآقاى غلامرضا نورزاد هم كه بسعى سفارت به سمت مذاكره‌چى در اونيورسيتهء پطرزبورغ گماشته شده بود ، در حاشيهء رفيق كارمندان سفارت بود . غلامرضا خان پسر ميرزا علينقى علىآبادى سى ساله و از خانوادهء استيفائى ، عمويش ميرزا زكى مستوفى حضور ، مستوفى و برات‌نويس وزارت تشريفات بود . از مدتى پيش در نزد ميرزا حسين وزير دفتر سمت منشيگرى داشت ، فارسى عادى را خوب ميدانست و خط را خوب مينوشت . نميدانم چه پيشامدى او را بپطرزبورغ انداخته و برحسب تصادف ، ورود او موقعى بوده كه ميرزا پيرهء آسورى مذاكره‌چى فارسى اونيورسيتهء پطرزبورغ كه لهجهء فارسى جوانها را خراب ميكرد و هيچكس هم متوجه نبود مرده بود . غلامرضا خان با ماهى صد منات جانشين ميرزا پيره شد . خود روسى ميخواند و در دار الفنون بشغل كم زحمت خود مشغول بود و اكثر سرى به سفارت زده و با ما رفاقت ميكرد تا بالاخره در دورهء بالشويكى بكارمندى رسمى سفارت نايل آمد و فعلا ژنرال كنسول اسلامبول و در وزارت امور خارجه مرد مبرزى است . كم تكبرى و اخلاق ساده و بىآلايش او ، در اين وقت همه را نسبت به او مهربان مىكرد و ضمنا آداب و رسوم اروپائى را ، در حاشيهء رفاقت با كارمندان سفارت و بعضى دعوت‌هاى دوستانه ميآموخت .\r\n\r\n","description":"","footnote":"","page_name":" 103 ","page_number":115},
  {"content":"\r\n\r\n\r\nمعاضد السلطنه ابو الحسن پيرنيا\r\nمعاضد السلطنه ، ابو الحسن پيرنيا ، كه در جنرال قونسلگرى تفليس از كارمندان بود ، در ايام مرخصى بمناسبت خويشاوندى با مشير الملك بپطرزبورغ آمده بود . ضمنا معلوم شد با مستنصر السلطنه جنرال قونسول تفليس نساخته و اين مرخصى تا حدى بعنوان تعرض بوده است .\r\nمعاضد السلطنه معلوماتى نداشت ، ولى مردى ساده و عفيف و صحيح العمل و رفيق بسيار خوبى بود . تابستان را در ييلاق با هم گذرانديم ، به شهر كه برگشتيم ، نظر بتغييرى كه در قونسولگرى بادكوبه لازم شد ، بقونسولگرى آنجا برقرار گرديد و در جنگ بين ارمنى و مسلمان بادكوبه ، خيلى به درد ايرانيها خورد و همين فداكارى و زحمات سبب شد كه در دورهء مشروطيت وكيل شود و بالاخره بوزارت و ايالت هم رسيد و در استاندارى شيراز بسكتهء قلبى كه در نتيجهء مرض ديابت كهنهء او بود مرحوم شد . در آينده وقت صحبت از او زياد داريم .\r\n\r\nجناب آقاى اسمعيل فرزانه « دبير الممالك »\r\nدبير الممالك ، اسمعيل فرزانه ، قونسول معزول بادكوبه ، بعد از چندى به پطرزبورغ آمد و جاى معاضد السلطنه را در رفاقت با ما گرفت . البته دبير الممالك چون با مشير الملك خويشى نداشت ، در سفارت منزل نكرده ولى اكثر اوقات در سفارت و با ما رفيق و دمخور بود و از خوش‌محضرى و صحبتهاى بامزهء خود ما را محظوظ ميكرد و اكثر نهار و شام را هم در سفارت مىخورد . آقاى فرزانه زبان فرانسه را به خوبى مينوشت و حرف ميزد ، روسى را هم در بادكوبه آموخته حرف ميزد و كمى هم مينوشت ، آلمانى هم كه زبان تحصيلى اصلى او بود ، ولى معلومات منظم ديگرى نداشت . پس از چندى اقامت در پطرزبورغ ، وقتى در كار قونسولگرى عشق‌آباد تغييرى لازم آمد و منشور الملك ، پدر آقايان حسين و محسن منشور ، از آنجا بجاى ديگر منتقل گرديد ، آقاى فرزانه مأمور عشق‌آباد شد و ما را از صحبتهاى بامزهء خود محروم كرد .\r\n\r\nييلاق پاولووسكى و تسارس كوىسلو\r\nروز اول ماه مهء روسى كه سيزده روز بعد از اول مهء فرانسه بود ، براى ييلاق تابستان از پطرزبورغ به پاولووسكى « 1 » رفتيم . گار راه‌آهن پاولووسكى در اينوقت يك گردشگاه عمومى بود . عصرها از ساعت چهار و پنج مردم از پطرزبورغ براى وقت گذرانى به اينجا ميآمدند و با مردميكه بپاولووسكى و تسارس كوىسلو « 2 » و آنحدود به ييلاق آمده بودند و براى همين مقصود به اين گار ميآمدند ، جمعيت حسابى تشكيل ميدادند . باغ گلكارى و سالون رستوران خيلى بزرگ و موزيك عالى داشت ، عصرهاى يكشنبه اكثر موزيك سنفونيك بود ، ترن هر دفعه از شهر ميرسيد صد نفرى را سوار و پياده ميكرد ، اطراف پاولووسكى جنگل - هاى كاج سايه‌افكن و زير كاجها سبزه و گلهاى طبيعى و بسيار باصفا و باطراوت بود . در\r\n\r\n\r\n","description":"","footnote":"\r\n( 1 ) -  Pavlovski \r\n( 2 ) -  Trarskoie Selo \r\n","page_name":" 104 ","page_number":116},
  {"content":"\r\n\r\nرستوران اين گردشگاه ، با اينكه در حدود دويست ميز داشت ، از ساعت پنج جاى خالى به آسانى گير نميآمد .\r\nعصرهاى شنبه و يكشنبه بساط رنگين‌تر و تا يكى دو ساعت بعد از نصف شب اين وضع داير و در ساير ايام هميشه تا نصف شب ترن فوق العاده در رفت و آمد و اين بساط از اوائل مه تا اواخر اوت حتى گاهى تا نيمهء سپتامبر برقرار بود .\r\nبارى دفتر و لوازم مختصرى براى زندگى به تسارس كوىسلو نقل شد ، مشير الملك و مشاور الممالك و اسد بهادر و دو نفر نوكر و كالسكهء سفارتى و آشپزخانه و غيره در آنجا برقرار شدند . چون جا براى همگى نبود در پاولووسكى ييلاق ديگرى گرفته شد ، من و ابو الحسن خان و نردينى و مهديخان و معاضد السلطنه كه تازه از تفليس آمده بود ، با يكنفر نوكر در اين ييلاق منزل داشتيم . هر روز صبح بعد از خوردن چاى صبحانه بتسارس - كوىسلو ميرفتيم و چند ساعت آنجا بوديم و براى خواب به اين ييلاق ميآمديم . مشير الملك از من خواهش كرد آرشيو سفارت را مرتب كنم ، من هم مشغول اين كار شده آنچه كاغذ كهنه در سفارت بود همه را خوانده در انديكاتر خلاصه و ثبت كردم و آرشيو خوبى ترتيب دادم و اين كار مرا خيلى بسابقهء كارها آشنا نمود و براى من بسيار نافع واقع شد . عصرها در ساعات تفريح بپارك تسارس كوىسلو گردش ميرفتيم و در استخر بزرگ ، قايق‌سوارى و پاروزنى ميكرديم و هفته‌اى يكى دو شب هم بگار پاولووسكى ميرفتيم . باغ و پارك تسارس - كوىسلو بسيار بزرگ است ، عمارت زيادى براى امپراطور و حاشيه در آن ساخته‌اند ولى امپراطور جز سالى يكى دو ماه در آنجا بسر نميبرد ، ييلاق حسابى او در پطرهوف است .\r\n\r\nولادت الكسى وليعهد روس\r\nدر اين تابستان بعد از چهار دختر ، الگا « 1 » ، ماريا « 2 » ، تاتىيانا « 3 » و آناستاسيا « 4 » ، پسرى نصيب خانوادهء امپراطورى شد . اين پسر را به اسم الكسى « 5 » موسوم كردند ولى در همان روز ولادت او شكست بزرگى در شرق اقصى بقشون روس وارد آمد و آن شكست ليائويانگ بود و در جنگهاى بحرى كشتى تزاروويچ « 6 » كه باسم يكى از وليعهدهاى سابق روسيه بود غرق شد . مردم اين مولود را بد اقور گرفتند و در اطراف اسم او حرفهائى زده ميشد كه سلطنت اين خانواده بموجب پيشگوئى فلان شخص باسم الكسى شروع شده و باسم الكسى هم ختم خواهد شد و يكمشت از اين حرفها كه انقلاب‌طلب‌ها آب‌وتابش ميدادند و در دهنها منتشر ميكردند . اين مولود بموجب قانون وليعهد شد و گراندوك ميخائيل الكساندرويچ برادر امپراطور كه تا اين وقت وليعهد بود ، طبيعتا منعزل گرديد . البته اين انعزال فرقى در نفوذ و اهميت گراندوك حاصل نكرد .\r\n\r\n\r\n","description":"","footnote":"\r\n( 1 ) -  Olga \r\n( 2 ) -  Maria \r\n( 3 ) -  Tatiana \r\n( 4 ) -  Anastassia \r\n( 5 ) -  Alexis \r\n( 6 ) - « تزاروويج » بمعنى تزارزاده است ولى اين اسم با آنكه از حيث معنى بايد بعموم شاهزادگان بلافصل اطلاق شود ، بوليعهد روسيه تخصيص داشت . غرق كشتى تزاروويچ در همان روز ولادت اين وليعهد البته خوش اقور نبود .\r\n","page_name":" 105 ","page_number":117},
  {"content":"\r\n\r\n\r\nمسافرت تفتيشى مشاور الممالك\r\nهمين كه از ييلاق به شهر برگشتيم ، مشاور الممالك براى تفتيش مسافرتى بتفليس و بادكوبه و عشق‌آباد كرد . در غيبت او البته كارهاى من زياد شد . چون آرشيو منظم شده بود ، مناسب بود كه در كارها هم تقسيماتى به عمل آيد . كارها را از حيث مقدار و توانائى انجام ، وزن كرده قسمت كرديم . البته سروكله زدن با اتباع ، كماكان در سهم ابو الحسن خان اعتصام - الممالك افتاد . من كارهاى طهران و تفليس و رمز مركز را عهده‌دار شدم . در حقيقت كارهاى فارسى مشاور الممالك سربار كارهاى سابق من شده بود و كارهاى فرانسهء او را خود مشير الملك انجام مىداد . براى دفعهء اول ، ماشين تحرير فرانسه هم بسفارت وارد شد زيرا كسى كه مثل مشاور الممالك بتواند خط لاتينى را قشنگ بنويسد ، در سفارت نداشتيم . آقاى اسد بهادر هم ماشين‌نويسى را آموخته و مكاتبات فرانسه را ماشين ميكرد . يك ماشين تحرير روسى هم براى مكاتبات روسى كه در ادارهء خود او بود خريدارى شد و كار تحريرات روسى و فرانسه به اين طور اصلاح گرديد . بنابراين مسافرت مشاور الممالك قدرى هم از وقت تفريحات اسد بهادر كاست زيرا ناچار بود قدرى بيشتر به كار مشغول و صبحها زودتر از اطاق خواب خود بيرون بيايد .\r\n\r\nسفير كبير فوق العادهء ايران\r\nدر اواخر پائيز اين سال ، از طرف دربار ايران سفارت كبراى فوق العاده‌اى بدربار روسيه مأمور شد . سفير كبير ، ارفع الدوله و على اكبر خان مفخم السلطنه برادرش با يكى دو نفر « 1 » حاشيه ، كارمندان اين سفارت كبرى بودند كه بوسيلهء سفارت مقيم به وزارت خارجهء روسيه معرفى شده و با تشريفات معموله بپطرزبورغ آمدند . اين سفارت براى تبريك ولادت تزاروويچ وليعهد و سفير كبير حامل گردن‌بند مرواريد بسيار عالى براى امپراتريس زن امپراتور بود . من چون هنوز بدربار روسيه معرفى نشده بودم ، در دعوت‌هاى رسمى اين سفارت شركت نداشتم . اسد خان و اعتصام الممالك با مشير الملك ، وزير مختار مقيم ، در روز بار حضور رسمى سفارت كبرى ، بتسارس كوىسلو رفتند . مشاور الممالك هنوز از سفر تفتيش خود بازنگشته بود .\r\nپرنس ارفع الدوله از استانبول كه در آنجا به سمت سفارت كبرى اقامت داشت ، براى مرخصى بتهران رفته بود . البته اگر وسيله‌اى فراهم ميشد و پرنس دانش مىتوانست ديدارى از دوستان سابق خود در پطرزبورغ تازه كرده و بگرفتن يك نشان بالاترى از دولت روس نايل آيد ، بد نبود . دربار مظفر الدين شاه هم دربارى نبود كه خيلى پاپى لزوم يا مناسبت و بيمناسبتى قضايا باشد . دانش ارفع الدوله موضوعى براى اين سفارت كبرى تراشيد و آن اين بود كه جنگ روس و ژاپن و شكستهاى روس موجب شادمانى ايرانيها شده است و روس‌ها از اين مقدمه ملولند ، براى رفع اين كدورت و ايجاد حسن روابط اگر در اين موقع كه پسرى نصيب خانوادهء امپراتورى شده است ، سفيرى مثلا شخص او كه سابقهء زيادى\r\n\r\n\r\n","description":"","footnote":"\r\n( 1 ) - جناب آقاى پاكروان سفير سابق ايران در روم هم با لقب مشير حضور يكى از كارمندان اين سفارت و ايشان در اين وقت كارمند دائمى سفارت استانبول بودند .\r\n","page_name":" 106 ","page_number":118},
  {"content":"\r\n\r\nدر دربار روسيه و نزد رجال آنكشور دارد مأمور شود ، خيلى بموقع و داراى حسن اثر خواهد شد . اين موضوع را با عين الدولهء تازه‌كار كه از روابط بين المللى بىاطلاع بوده و نميدانست كه اين اظهار خصوصيت‌ها و خودشيرينىهاى بين المللى كهنه شده و كسى سنگى در ترازوى اين تظاهرات نميگذارد ، درميان گذاشت . همين كه او را متقاعد كرد ، وزير امور خارجه بر فرض كه با پسرهايش هم مشورت كرده و به بيمناسبتى اين سفير فرستادن عقيده‌مند هم شده بود ، چه ميتوانست بكند ؟ صدراعظم بشاه عرض كرده و چون جناب سفير كبير هم خرجى براى اين مأموريت نميخواست و عين الدوله و تمام درباريها از اين فكر تحسين كرده بودند ، چاره‌اى جز اجراى امر نداشت . ارفع الدوله هم هدايائى براى درباريها و بخصوص شاهزادهء صدراعظم آورده و درباريان اميدوار بودند كه در آينده نيز از اين تحف و هدايا برخوردار شوند . پس از جانب دولت ايران اشكالى در كار نبود . دربار روسيه هم چون اين مأموريت ضررى به كاه‌وكنگر و خسارتى به آب و گاوش « 1 » نميرساند و تفاوتى در روابط عادى بين ايران و روس نمىآورد ، بسكوت ورگذار نمود . سفير كبير آمد ، نامهء خشك بىحقيقت خود را رساند و هديهء شاه ايران را بامپراتريس تقديم كرده ، خود و كارمندان سفارتش چند قطعه نشان گرفتند و برگشتند .\r\nاين سفارت بقدرى بىموضوع بود كه حضرت اشرف پرنس سفير كبير زحمت مراجعت به مركز را براى عرض گزارش مأموريت به پيشگاه ملوكانه به خود نداد و بعد از ختام اين مأموريت سفر گردشى ، باروپا رفت و از آنجا بمقر دائمى خود استانبول برگشت .\r\nهيچ فراموش نمىكنم كه مستشار سفارت كبرى كه براى شام رسمى در سفارت‌خانهء ما دعوت شده بود ، جليقهء فراك را روى پيراهن بىآهار پوشيده بود . ديديم خيلى بىتناسب است ، ما شاء اللّه گردن آقاى مستشار هم از آنها نيست كه پيراهن‌هاى ما را بتواند بپوشد ، يكربعى هم بيشتر بموقع شام نمانده است كه بتوان از خارج براى ايشان فكرى كرد من\r\n\r\n\r\n","description":"","footnote":"\r\n( 1 ) - كاه و كنگر ، علوفهء زمستان گوسفند و آب و گاو هم كار ابزار و روح زراعت و تمام آن‌ها متعلق بدهات است . بنابراين ، اين دو استعاره از ده به شهر آمده و اولى بمناسبت كنگر مال دهات كوهپايه است . البته اشكالى نداشت كه بجاى آب و گاو و كاه و كنگر ، ناقه و جمل بنويسم ؛ هر سه يك معنى را ميپرورانند . اما من استعارهء عاميانه را ترجيح دادم زيرا زبان خودمان است و بفهم همه كس هم نزديك و اگر ناقه و جمل مينوشتم ، اكثر مقصود را توجه نميكردند و مجبور ميشدم توضيح زيادترى بدهم و حتى شعر معروف « لا ناقتى فيها و لا جملى » را نيز متذكر بشوم .\r\nاين استعاره‌ها همه طبيعى است ، عرب بيابانى ناقه و جمل و ايرانى زارع و گوسفنددار ، آب و گاو و كاه و كنگر را به كار ميبندد . ناقه و جمل را شاعر ماهرى خوب و بموقع استعمال مىكند همه بدنبال آن ميروند و شعر و شاعر مثل ارسال مثل همه‌جا گفته و نوشته مىشود و آب و گاو و كاه و كنگر را مهجور ميگذارند .\r\n كهن جامهء خويش پيراستن * به از جامهء عاريت خواستن \r\nزبان خودمان را مثال بياوريم بهتر از آنست كه باد ببوق استعارات كهنهء عربى بكنيم مقرمط نويسها هم حق ندارند بگويند كاه و كنگر و آب و گاو از ناقه و جمل بىپدر و مادرتر است زيرا چنان كه پيداست همه در يك عرضند و شخص سليم فرقى بين آنها نبايد بگذارد .\r\n","page_name":" 107 ","page_number":119},
  {"content":"\r\n\r\nنظرم آمد كه وقتى ببادكوبه وارد شده ، بدون اندازه گرفتن پيراهنى خريده بودم كه سه چهار سانتيمتر براى من گشاد بود و به همين جهت استعمال نشده و مانده است . فرستادم آن را آوردند و اسد زحمت سكه و صورت دادن بآقاى مستشار را به عهده گرفت ولى باز هم دكمهء يخه به زحمت ميافتاد و در فشاريكه در حين عمل بگلوى ايشان وارد ميشد ، يك دو سه تا لعن و نفرين بمخترع قراخ مال « 1 » مىفرستادند .\r\nخلاصه ما هم با اسد كمك كرديم ، بهر زحمتى بود آقاى مستشار را به شكل آدميزاد درآورده سر شام فرستاديم . ميدانيم من در سر اين شام بواسطهء اينكه هنوز معرفى نشده و سمتى نداشتم ، حاضر نبودم كه ببينم آنجا چه دسته‌گلى آب ميدهند ، از رفقا هم چيزى در اين خصوص نشنيده‌ام ، انشاء اللّه كار بىعيب بوده است .\r\n\r\nارفع الدوله\r\nحضرت اشرف ، آلتس پرنس صلح ، ميرزا رضا خان دانش ، ارفع الدوله ، امير تومان و سفير كبير دولت عليهء ايران در استانبول كه اين سفارت كبراى فوق العاده را يدك ميكشد ، يكى از آذربايجانى - زاده‌هاى مقيم تفليس است . من براى او قوم‌وخويشى ولو نوهء عموى طبقهء چهارم هم باشد در آذربايجان كه سه سال در آنجا استاندار بوده‌ام نميشناسم . در سن جوانى به خدمت قره نوكرى در ژنرال كنسولگرى تفليس پذيرفته شد و بواسطهء هوش سرشار خود توانسته بود زبان روسى را به قدر حرف زدن ياد بگيرد و فارسى را زير چاق كرده خويش را بمقام پشت ميزنشينى ارتقاء بدهد . همين كه به اين مقام رسيد ، با اخلاق ملايم و مردمدارى و تواضع و تملق برؤسا و زرنگى و زيركى كه داشت ، ترقى براى او كار مشكلى نبود . چنان كه در مدت كمى با آموختن زبان فرانسه به قدر حرف زدن ، يكى از كاركنان درجه اول ژنرال كنسولگرى گرديد و در سفر آخر ناصر الدين شاه بفرنگ ، جزء ملتزمين شد . وقتى ميرزا محمد على خان معين الوزاره ژنرال كنسول تفليس بالقب علاء السلطنه بسفارت لندن مأمور شد ، ميرزا رضا خان بوسيله‌هائى كه در مركز داشت ، توانست خود را از حيث لقب و شغل جانشين او بنمايد .\r\nدر هنگاميكه ژنرال كنسول تفليس بود ، امنيه اقدس يكى از سر خانمهاى حرم ناصر الدين شاه براى معالجهء چشم نزد دكتر فوكس كحال معروف اطريشى بوين مىرفت ، معين الوزاره ژنرال كنسول موقع‌شناس ، از بادكوبه تا آخر خاك قفقاز همه‌جا مواظب خدمت و در مراجعت هم از اول خاك قفقاز تا بادكوبه ملتزم ركاب اين سرخانم بود .\r\nبوسيلهء اين طرفدار با نفوذ كه روزگار براى او تهيه كرد و بواسطهء تحف و هداياى خود براى امين السلطان و بالاختصاص سابقهء نردبانى ژنرال كنسول تفليس براى مقام سفارت ، وقتى علاء الملك از سفارت پطرزبورغ بسفارت كبراى اسلامبول رفت ، معين الوزاره با لقب ارفع الدوله بسفارت پطرزبورغ رسيد . وقتى كه براى پاداش خدمات ميرزا حسن خان مشير الملك ، حسن پيرنيا ، امين السلطان خواست او را باوجود جوانى و كمى سن بمقام\r\n\r\n\r\n","description":"","footnote":"\r\n( 1 ) - نشاسته را بروسى كراخ مال ميگويند .\r\n","page_name":" 108 ","page_number":120},
  {"content":"\r\n\r\nسفارت پطرزبورغ برساند ، چون نميشد ارفع الدوله را بىموجبى از سفارت پطرزبورغ خارج كنند ، علاء الملك را بتهران احضار و بايالت كرمانش فرستادند تا جا براى ارفع الدوله باز شده و بالاخره مشير الملك بمقام سفارت پطرزبورغ نايل آيد . چون ديگر دولت مأموريت خارجى از اين بالاتر يا در همين درجه نداشت كه ارفع الدوله بوسائل معمولى خود آن را اشغال كند ، تمام هم خود را صرف ماندن در اسلامبول نموده و در آنجا پا سفت كرد و ضمنا از اين يدك‌كشيها هم ميكرد تا بالاخره در اواسط مشروطه از اين مقام كه به آسانى از آن دل نميكند ، بعد از وضع شدن قانون پنج ساله ، بايران آمده چند صباحى وزير عدليه شد . ولى هوش سرشار او به او فهماند كه مرد ميدان مشروطه نيست و همين‌كه سوخته‌هاى خرج سفر مسافرت‌هاى فوق العاده و اين سر و آن سر رفتن ده پانزده سالهء خود را وصول كرد ، بقصرى كه در يكى از محلهاى خوش‌آب و هواى جنوبى اروپا از مدتى پيش براى خود تدارك ديده بود رفته و مدتى در آنجا بسر برد . بعد از چندى به ايران مراجعت كرد و باقى عمر را در اين پايتخت گذراند . در آخر دورهء پهلوى در حالى كه سنش در حدود نود رسيده و سياهى چشمش بزردى مخلوط بسبزى تبديل يافته بود بدرود زندگى گفت .\r\nارفع الدوله تيپ مردم زرنگ زمان خود و گوئى دوره او را مخصوصا براى خود تربيت كرده است . نه به آن اندازه دانشمند بود كه دانش او از تهورش در كارهائى كه براى جاه‌طلبى خود ميكرد بكاهد و نه بقدرى بيسواد بود كه بىگدار به آب زده ، آبرو و اعتبار خود را ( البته بقدريكه در آن دوره ناگزير بود ) بر باد دهد . در ادب حضور و موقع‌شناسى هوش زيادى از خود نشان ميداد ، آداب‌شناسى و حق و حساب‌دانى او اقتضا داشت كه از جواب سلام دادن با تبسم و حسن برخورد تا تقسيم مداخل با زيردستان ، هرچه موقعيت لازم بشمارد ، بدون هيچ تكبر و ضنت نسبت به آنها معمول دارد و موقع‌شناسى به او امر ميداد كه از تواضع تا تعظيم سجود مانند و حتى به خاك افتادن و فرستادن تحفه و هديه‌هاى گرانبها و وجه نقد نسبت ببالادستها كوتاه نيايد و دوستى همه را ، اعم زيردست و بالادست ، براى روز مباداى خويش نگاهدارى نمايد . مقصد او در زندگى تحصيل جاه و مال و به هدايت اين ستارهء قطبى ، در درياى زندگى بحر پيمائى ميكرد . در تذكره‌فروشى قفقاز زيادتر از اندازهء لزوم مايه و ماده براى پيشرفت اين مقصود اندوخته بود . بطوريكه معين الوزاره در ژنرال كنسولگرى تفليس و جناب ارفع الدوله در سفارت پطرزبورغ و حضرت اشرف آلتس پرنس صلح ارفع الدوله دانش سفير كبير دولت عليهء ايران در دربار عثمانى ، براى پيشرفت مقاصد جاه‌طلبانهء خود كه يكى از آن‌ها شاعرى بود ، هميشه وسيلهء سرشارى بدست خويش داشت .\r\nپرنس دانش شعر هم ميگفت و دانش تخلص شعرى و لقب ادبى او بود ، همانطور كه پرنس صلح را لقب سياسى خود قرار داده بود . ولى چون زائيدهء تفليس و تمام ايام جوانى خود را در خارجه بسر برده و تحصيل اساسى در هيچ زبانى نداشت ، اشعار او ديمى و با وجود اين گاهگاه نكته‌هاى بديع تازه در اشعارش ديده ميشد و سرهم رفته خيلى بيش از\r\n\r\n","description":"","footnote":"","page_name":" 109 ","page_number":121},
  {"content":"\r\n\r\nآنچه بود در اين زمينه بتظاهر و شهرت و انتشار ميپرداخت . اول دفعه‌ايكه مردم از شاعرى و قريحهء ادبى او اطلاع يافتند ، در موقع مأموريت او براى تهنيت سال بيست و پنجم سلطنت اسكار پادشاه سوئد و نروژ بود .\r\nيكى از يدك‌كشيهاى او در سفارت پطرزبورغش اين بود كه بوسائل معمولهء خود ، خويش را سفير در دربار سوئد و نروژ هم كرده بود . اگرچه دولت ايران در آنوقت تبعه‌اى در اين كشور نداشت و تجارتى در بين نبود و به همين جهت اين دولت هم سفيرى به ايران نفرستاده بود ، ولى مانع آن نبود كه ارفع الدوله بعد از ورود بپطرزبورغ سفرى هم بسوئد و نروژ كرده نامه‌هاى مأموريت خود را تقديم دارد و در مراجعت نشانى هم از اين دولت گوله « 1 » ( گلوله ) زده ، پيكر خود را به آن آرايش دهد . اگر اين مأموريت براى سياست و تجارت ايران آب نداشت ، براى جاه‌طلبى او نان داشت و امين السلطان هم از گناهى كه نفع آن به غير ميرسيد باكى نداشت « 2 » .\r\nولى ارفع الدوله به اين اندازه قانع نبوده ميخواست نشان بالاترى از دولت سوئد و نروژ بگيرد .\r\nموقعى كه جشن بيست و پنجم سلطنت اسكار پادشاه سوئد و نروژ را ميگرفتند و ترتيبات مقدماتى اين جشن على المعمول در روزنامه‌هاى اروپا منتشر ميشد ، وزير مختار ما هم از پطرزبورغ گزارشى بمركز داده و با فرستادن هديه ، مركزيها را بر آن داشت كه ايشانرا براى ابلاغ تبريكات شاه ايران بدربار پادشاهى سوئد و نروژ مأمور كنند و نامه‌هاى مأموريت را براى او كه در آن واحد سفير دربار سوئد و نروژ هم هست ، بفرستند و اين يدك‌كشى دو آتشه را عملى كنند .\r\nفقط در اينوقت بود كه جناب سفير توجه كرده و ديد از شاعرى هم بىنصيب نيست و قصيده‌اى براى جشن سرود كه مطلع آن شعر ذيل بود :\r\n سوئد و نروژ امروز فرح‌آباد است * ربع قرنى ز جلوس شه فرخ‌زاد است \r\n\r\n\r\n","description":"","footnote":"\r\n( 1 ) - گوله ( گلوله ) زدن مانند بتور زدن در حقيقت بمعنى شكار كردن و كنايه از چيزى برايگان و يا بازحمت مختصر بدست آوردن و از پيش‌آمد استفاده كردن است . نظير از آب كره گرفتن و بل هوائى گرفتن . در بازى الك‌دلك اگر الكى را كه دستهء بالا به سمت دستهء پائين با دلك پرتاب مىكنند يكى از دستهء پائين بگيرد ، دستهء پائين بالا مىآيد و حاكم بازى مىشود و الك رابل و اين عمل رابل گرفتن ميگويند . البته افراد دستهء پائين همگى دنبال الكهائيكه از بالا مىآيد اين سر و آن سر ميدان دوندگى ميكنند و اكثر نتيجه بدست ميآورند . الك كه بضرب دلك از پائين به بالا پرتاب مىشود غالبا زود به زمين ميافتد ، با وجود اين گاهى اتفاق ميافتد كه يكى از افراد دستهء پائين از سرجاى خود تكان نخورده الك به سمت او ميايد و بدون زحمت الك را از هوا ميگيرد ، اين بل را بل هوائى ميگويند . بل هوائى در مقام استعاره ، كنايه از استفادهء بىزحمت است .\r\n( 2 ) -\r\n اگر شراب‌خورى جرعه‌اى فشان بر خاك * از آن گناه كه نفعى رسد به غير چه باك \r\n« حافظ »\r\n","page_name":" 110 ","page_number":122},
  {"content":"\r\n\r\nالبته ارفع الدوله قاعده‌دان‌تر از آن بود كه مثلا در محافل رسمى اين قصيدهء خود را بخواند ، ولى به آن اندازه دانشمند نبود كه از سرودن قصيدهء خود در دربار سوئد حرفى بميان نياورده ، وعده نكند كه ترجمهء آن را براى تقديم حضور پادشاه و يادگار اين جشن با نسخهء فارسى آن خواهد فرستاد . البته در مراجعت بمقر هميشگى خود ، پطرزبورغ ، هم در ضمن گزارش اين مأموريت ، نسخه‌اى از اين قصيده و حسن اثرى ( ؟ ) كه در دربار سوئد كرده است ، با آب‌وتاب زياد بمركز فرستاده است .\r\nنميتوان گفت كه در اين وقت در مركز وزارت خارجه اشخاصى نبوده‌اند كه بيموضوعى اين شعر و شاعرى را از طرف يكنفر سفير نفهميده و ندانند كه اين كار در هيچ دوره‌اى حتى در عهد محمد رضا بيك سفير كبير شاه سلطان حسين در دربار لوئى چهاردهم پادشاه فرانسه هم معمول نبوده است . ولى نه صدر اعظم و وزير خارجه و نه رؤساى اين وزارت - خانه ، هيچيك وظيفهء خود ندانستند كه از اين تظاهر بى مورد جلوگيرى كنند . منتهى كارى كه كردند خواندن اشعار و پوزخند زدن به آن و فرستادن بآرشيو بود . مجاملهء ايرانى هم اقتضا داشت كه در جواب ارفع الدوله منشيها تحسينى هم از اين حسن قريحه بنمايند .\r\nآقاى ارفع الدوله به پا اندازى خودش مأمور كنفرانس صلح در لاهه هم شد . ميدانيم اين كنفرانس بتقاضاى نيكلاى دوم امپراطور روس ( ! ) منعقد ميشد . در مناسبت ارفع الدوله كه در دربار روسيه وزير مختار و قبلا در گزارش‌هاى خود شرح مقدمات اين كنفرانس را بمركز داده بود ، هيچكس ترديد نكرده و به مجرد تقاضا ، فرمان اين مأموريت براى او فرستاده شد .\r\nآقاى سفير فوق العادهء ايران در اين كنفرانس مجالى بدست آورده اثر بزرگترى از شعر و شاعرى خود ظاهر ساخت و شرح مذاكرات اين مجلس را بشعر درآورد . در مراجعت از اين سفر ، قصيدهء مدح پادشاه سوئد و اين منظومهء صلح و سرّ طول عمر را كه نميدانم بعد يا قبل از اين منظومه ساخته بود ، با خط نستعليق خوش و تذهيب و جلد زيبا چاپ كرده ، نسخهء آن را براى همه‌جا و همه‌كس فرستاده ، دانش را براى تخلص شعرى و اسم ادبى خود عنوان قرار داده و پشت جلد منظومهء صلح خود اين مصراع را هم كه زادهء طبع خود او بود « پرنس صلح شد عنوان بدانش از بالا » گنجاند و از اينروز خود را همه‌جا پرنس « 1 » صلح معرفى كرد .\r\n\r\n\r\n","description":"","footnote":"\r\n( 1 ) - پرنس بمناسبت لقب آلتسى بود كه از دربار بىبندوبار مظفر الدين شاه گرفته بود .\r\n« آلتس » در دوره‌هاى سلطنتى فرانسه ، مثل والاحضرت در فارسى ، عنوانى بود كه بشاهزاده‌هاى بلافصل خانوادهء سلطنت ميدادند . چنان كه در حاشيهء ديگرى هم اشاره كرده‌ام ، بىسوادى و بىاطلاعى ميرزا آقا خان صدر اعظم نورى كه بين عنوان شاهزادگى با لقب فرقى نگذاشته بود ، سبب شد كه تقاضاى اين عنوان را بعنوان لقب از ناصر الدين شاه بنمايد . شاه هم اگرچه چند كلمه فرانسه آموخته بود ، ولى فرقى بين اين عنوان با لقب قائل نشده عنوان شاهزادگى فرانسه را براى\r\n","page_name":" 111 ","page_number":123},
  {"content":"\r\n\r\nكم‌كم شاعرى پرنس صلح ما ، گذشته از وجههء ملى ، جنبهء بين‌المللى پيدا كرد .\r\nآقاى دانش بعضى از نيمچه اديبهاى فرانسه را استخدام كرده ، واداشت اشعار فارسى او را بشعر فرانسه هم درآورده ، بدون اينكه معلوم باشد كه تبديل اين اشعار كار كيست ، نسخه‌هاى فارسى و فرانسهء آثار شعرى خود را چاپ كرده ، بمورد و بى مورد براى هركس فرستاد و بهمهء اشخاصى كه بديدن او ميرفتند ، اعم از غريب و بومى ، داد . در اين اواخر كه در قصر خود در جنوب اروپا بسر ميبرد ، موزه‌اى براى خود ترتيب داده و از چيز - هائى كه براى هركس در مدت زندگى به آنها زياد برميخورد و مثل اولين پيراهن زمان ولادت به آنها اهميتى نميدهد ، مجموعهء مضحكى درست كرده و در شاعرى داد فصاحت ميداد و در دوستى ادبيات بيداد ميكرد . كار آقاى دانش داشت بجنون منجر ميشد كه سلطنت دورهء پهلوى رسيد و به اين تظاهرات خاتمه داد . در چند سال اخير كه در تهران بسر ميبرد ، شايد با كمال افسوس از شعر و شاعرى كناره اختيار كرده بود .\r\nارفع الدوله از آن اشخاص خوش‌قريحهء باهوش بود كه با نداشتن هيچگونه تحصيل و تربيت اساسى ، ميتوانست بهترين ديپلوماتهاى ايران بشود . بىلجامى و لا قيدى اواخر دورهء ناصر الدين شاه و تمام سلطنت مظفر الدينشاه ، اين مرد كم سواد و خوش‌قريحهء خوش - اخلاق با بذل و بخشش را به اين حال درآورد كه همه در پشت سر به او ميخنديدند و در حضور ، همه از او تمجيد و تحسين كرده اغفالش مينمودند و او چنان كه اشاره شد نه آنقدر بااطلاع بود كه عيب رفتار خود را بفهمد و نه آنقدر بيسواد بود كه بتواند ساكت نشسته بدينوسيله خود را متين قلمداد نمايد .\r\n\r\nحرفهاى رك و راست\r\nفقط يكنفر را ديدم كه چون دستش به او نميرسيد ، بيكى از رفقاى صميمى او كه يقين داشت براى او خواهد نوشت ، بىرودربايستى عقيدهء خود را دربارهء اوصاف و پوست كنده اظهار داشت و آن مرحوم سيد حسن مدرس بود . ولى موضوع البته خارج از شاعرى بلكه مربوط بزندگى سياسى او بود .\r\nروزى من با برادرم آقاى فتح اللّه مستوفى ، بمنزلى كه مدرس در كوچهء بيخ بست اول شاه‌آباد داشت رفته بوديم ، مدرس تنباكوى خود را نم كرده و مشغول گذاشتن تنباكو بسر قليان بود ، همين كه با قاشق چوبى از صاف‌گيرى تنباكو روى سر قليان فارغ شد ،\r\n\r\n\r\n","description":"","footnote":"\r\nاين صدر اعظم خود كه مبتلا به مرض لفظ پسندى و لفاظى بود ، بىمناسبت ندانست و « آلتس » را هم يكى از القاب او قرار داد . ارفع الدوله هم گوئى قسم خورده بود كه آنچه سايرين ولو بيمناسبت هم گرفته باشند ، او هم بگيرد و با اين‌كه خوب ميدانست كه « آلتس » فرانسه لقب نميشود و خون شاه وارثى لازم دارد تا اين عنوان به كسى گفته شود ، معهذا از درخواست اين لقب كوتاه نيامد .\r\nامين السلطان هم تصويب كرد ، مظفر الدين شاه هم تصويب كردهء او را صحه گذاشت و قوت قانونى به آن داده و قره نوكر سركنسولگرى تفليس ، اسما داراى خون شاه وارثى گرديد . اگرچه در ايران با آنهمه شاهزاده كه حقا حضرت و الا بودند ، اين عنوان اهميتى نداشت .\r\n","page_name":" 112 ","page_number":124},
  {"content":"\r\n\r\nصداى در حياط كه تقريبا وصل باطاق بود بلند گرديد . مدرس به‌موجب عادت خود صداى « كيه » را بلند كرد ، از پشت در جواب آمد بنده ممتحن الدوله . سيد گفت بفرمائيد .\r\nايشان وارد شده نشستند ، پس از رد و بدل شدن تعارفات معموله ، مدرس مشغول آتش گذاشتن بسر قليان شده گفت : « آقاى ممتحن الدوله من از همه چيز سردرآورده بودم ، از وطن‌پرستى ارفع الدوله سر درنياورده بودم ، حالا مىفهمم كه اين آقاى وطن‌پرست مقصودش از اين جوش و جلاها وصول طلب سوخته‌اش بوده . » بعد قدرى ساكت شد كه پفى به آتش سر قليان كرده به اين وسيله رطوبت تنباكو جذب شده و قليان بهتر دود بدهد . ممتحن الدوله مجالى پيدا كرده گفت : « خير آقا خلاف عرض كرده‌اند ، ارفع الدوله اينكاره نيست . » مدرس گفت : « شما اشتباه ميكنيد اين كاره است و بالاتر و الا در اين وقت كه دولت براى صد دينار معطل است ، پانزده هزار تومان وجه نقد عوض طلب سوخته‌هاى دورهء مظفر الدين شاهى و حقوق نميدانم كدام سفارت اسمى براى خودش دست و پا نميكرد . » و باز مشغول پف كردن به چند گل آتش كه تازه بسر قليان گذاشته بود شد . ممتحن الدوله مجددا بسخن آمد ولى چون ديد به تنهائى از عهدهء زبان مدرس كه از همه‌جا مطلع است برنميآيد ، براى اينكه از ما كمكى گرفته باشد گفت : « ميرزا صادق خان ( مقصودش اعتلاء الدوله بود ) خواهرزادهء آقايانست ، مدتى با ارفع الدوله كار كرده ، به خوبى از اخلاق او خبر دارد و يقينا آقايان از وطن‌پرستىها و گذشت‌ها و فداكاريهاى اين مرد باخبرند . . . » مدرس حرف او را قطع كرده گفت : « اينها چيست ميگوئيد ؟ ارفع الدوله از فرنگ راه ميافتد اين‌جا باد ببوق وطن‌پرستى مىكند ، دوره مىافتد ، قول و قرار ميدهد ، وارد كابينه مىشود ، همين كه طلب سوختهء گذشته‌اش را وصول كرد ، زير همهء قول و قرارهاش مىزند ، دست همه را توى حنا « 1 » ميگذارد و ميرود . شما حالا ميخواهيد بگوئيد اين آقا مرد وطنپرستى است ؟ قربان اين وطن‌پرست ! ! » ممتحن الدوله گفت : « آخر ميرزا صادق خان ؟ صادقخان خواهرزادهء آقايان » مدرس نگذاشت از اين دو سه جملهء خود نتيجه بگيرد و ببينيم چه ميخواهد بگويد و گفت : « نه آقاى ممتحن الدوله توبه بكنيد ، ديگر اسم اين فرنگ - رفته‌ها را نياوريد . »\r\nممتحن الدوله گفت : « نه آقا اينطور نيست . اين مرد غير از آنهاست كه شما ديده‌ايد . »\r\nسيد گفت : « خير ! همين است كه ميگويم ، تمام اين هياهوى وطن‌پرستى براى وصول طلب سوختهء سفر مجلس صلح لاهه و ساير مسافرت‌هاى تفريحى بوده است كه اين آقا براى خوشگذرانى خود پا انداخته و بعضويت اين مجالس رفته بودند . » ممتحن الدوله گفت : « خير اين مطالبات همه اسناد مسجل دارد ، بدهى دولت بوده است ، ميرزا صادق خان از اين موضوع . . . . »\r\nمدرس نگذاشت حرفش را تمام كند و گفت : « اين حرفها چيست ارفع الدوله توى\r\n\r\n\r\n","description":"","footnote":"\r\n( 1 ) - دست حنا بسته البته نميتواند كار كند . « دست كسى را توى حنا گذاشتن » ، كنايه از رفيق نيمه راه بودن و در وسط كار ، كار را سر دادن است .\r\n","page_name":" 113 ","page_number":125},
  {"content":"\r\n\r\nيكروز نامه ميخوانده است كه فلان جا يك مجلس بين‌المللى قرار است سر پا شود ، بفكر مىافتاده است كه خوبست منهم عضو اين مجلس باشم ، ورميداشته است به طهران تلگراف ميكرده است كه مرا به اين مجلس بفرستيد ، چنين و چنان خواهم كرد . آن روزها هم در ايران كسى پاپى نتيجه‌اى از اين مجلس‌ها نبود ، همين كه يكى پيدا ميشد بگويد من مفتكى بفلان مجلس ميروم ، ميگفتند برو و يك تلگراف با آب‌وتاب هم به او ميزدند و مأموريتش ميدادند . آقا براى خوشگذرانى از اين گوشهء فرنگستان بگوشهء ديگرى ميرفت ، اينجور مسافرت‌ها هم خرج سفر دارد ؟ دلم ميخواست اين آقا در جواب تلگراف مأموريتش مينوشت براى اين سفر صد تومان ، نه زيادتر ، صد تومان ! خرجى براى من بفرستيد . يقين بدانيد كه فورا جواب ميرسيد دولت صلاح خود نميداند كه در اين مجلس شركت كند . از اين جور اسناد اگر بخواهيد من از توى جيب هر قره‌نوكر قديمى صدتاش را برايتان درميآورم ، اين هم سند شد ؟ خير ! آقاى ممتحن الدوله توبه بكنيد اسم اين فرنگستان رفته‌ها را ديگر نياوريد . » ممتحن الدوله همين كه ديد حريف خيلى پر زور و رك و مطلع است ، براى آنكه لا محاله خودش و رفيقش را در حضور ما دو نفر از تنگ‌وتا نيندازد « 1 » ، دل را به دريا زده گفت : « به ! ! عجب سيد شيادى است ؟ ببين مىشود يك كلمه حرف حسابى به او زد ؟ » مدرس اين جمله را نشنيده گرفت و گفت : « همان است كه گفتم ، توبه بكنيد اسم اين رقم فرنگ رفته‌ها را ديگر نياوريد . »\r\nالبته متوجه هستيم كه آقاى ارفع الدوله قول و قرار ورود خود را در اين كابينه با مدرس گذاشته بوده و نيمه‌كاره كار را سر داده و بچاك زده بوده است كه اينقدر حامى خود را عصبانى كرده و كار چاقى اين بندوبست هم بتوسط ممتحن الدوله بوده است .\r\n\r\nاستفاده از مقاله‌اى كه سابقا نوشته‌ام\r\nراجع باعلام ورود من بوزارت خارجه و معرفى بامپراطور و امپراطريسها در دو سال قبل شرحى نوشته بودم كه بدون امضاء در يكى از روزنامه‌ها درج كنند . ولى نميدانم چه شد ، شايد به علت درازى مقاله ، از صرافت افتادم . آوردن عين آن در اينجا بى مورد نيست اينك عين مقاله :\r\nتازه ديپلم ليسانس از مدرسه گرفته و بعد از سه چهار ماه خدمت در وزارت خارجه ، به سمت وابسته بيكى از سفارت‌خانه‌هاى ايران در اروپا مأمور شدم .\r\nاعتراف ميكنم كه از آداب و رسوم زندگى اروپائى حتى لباس پوشيدن و غذا خوردن ، هيچ بهره نداشتم و چون پاره‌اى حكايات از نمايندگان رسم‌ندان ايرانى كه در اروپا دسته گلهائى آب داده بودند شنيده بودم ، خيلى علاقه داشتم كه از من رفتارى كه بر خلاف آداب باشد سرنزند . بهرچه برميخوردم از آداب خاص آن بىاطلاع و ناگزير بودم در\r\n\r\n\r\n","description":"","footnote":"\r\n( 1 ) - « خود را از تنك‌وتا نينداختن » كنايه از بىجواب نگذاشتن حرف درشت حريف است و در موارد ديگرى هم كه پاى حيثيت شخصى در كار باشد ، مورد استعمال دارد .\r\n","page_name":" 114 ","page_number":126},
  {"content":"\r\n\r\nهر مورد با مطالعه وارد شوم تا موضوع تازه‌اى بر حكايات ادب ندانى ايرانىها اضافه نكنم .\r\nخوشبختى من در اين بود كه در اواخر موسم ملاقاتهاى رسمى و نيمرسمى وارد محل مأموريت شده و تا موسم ديگر كه در اواسط پائيز پيش ميآمد ، مدتى در جلو داشتم كه ميتوانستم خود را براى هر كار آماده كنم . ضمنا دو چيز هم به من خيلى كمك كرد ، يكى كتابى راجع بآداب زندگى بدست من افتاد كه از طرز گرفتن كارد و چنگال تا خوردن كنگر فرنگى ( آرتيشو ) و نطق‌هاى رسمى در سر شام سلاطين و از پوشيدن لباس رسمى و از نوشتن اسم در روى كارت تا دعوت‌هاى رسمى و جواب آن و اجمالا از همه چيز آداب زندگى دستور كافى و جامعى در آن نگاشته شده و حسن اين كتاب اين بود كه نويسنده با جمال ورگذار نكرده و هر چيز را مفصل و مشروح و با ذكر جهت آورده بود . ديگر همقطارى بود كه بر حسب تصادف در سفارت نصيب من شده بود . اين رفيق عزيز از بچگى در اروپا و در خانوادهء آبرومندى بار آمده ، ايام جوانه‌مردى را هم در محيطهاى تربيت يافته بوده و در اين يكى دو سالهء اقامت خود در سفارت ، آموخته‌هاى خانوادگى و مدرسه‌اى و محيطى را در مجالس و محافل به كار انداخته و آداب معاشرت را كاملا زير چاق كرده بود .\r\nاين جوانه‌مرد جوانمرد كه از حيث سن دو سالى از من جوانتر و از حيث رتبه دو پايه از من جلوتر بود ، بدون اينكه ظاهر كند كه قصد چيز آموختن دارد ، به من آداب رسوم ياد ميداد . هيچوقت نميگذاشت از او سؤالى كنم ، بلكه خودش موضوعى را پيش كشيده و بطور حكايت به من چيز ميآموخت . گاهى اتفاق ميافتاد كه خود عمدا كارى را كج انجام ميداد كه در ضمن راست كردن آن ، به من درس آداب زندگى بدهد . من هم او را به استادى قبول داشته و به همان كيفيتى كه درس مىخواندم به او امتحان داده و حالى ميكردم كه زحمت و رنج تو هدر نميرود ؛ من لياقت فراگرفتن درسهاى ترا دارم ، هرچه در چنته دارى بيرون بريز .\r\nبهار و تابستان گذشت و اواسط پائيز و موسم ملاقاتها رسيد ، من از هر حيث حتى حرف زدن فرانسه هم خود را حاضر كرده بودم ، لباسم كار خياط درجه اول شهر و پيراهن - دوزم بهترين پيراهن‌دوزها و بيك كلمه از شيك‌ترين جوانهاى آداب‌دان بوده و از هر حيث از هيچكس ولو كارمندان سفارتهاى درجه اول اروپا هم عقب نبودم . يك قاعدهء كلى تشريفاتى هم كار مرا خيلى آسان كرد و آن اين بود كه ورود كارمند تازه‌وارد را بلافاصله به وزارت خارجه اعلام نميكنند و اين كار را براى وقتى ميگذارند كه عيد و شرفيابى در پيش باشد .\r\nاگر جز اين بكنند ، گرفتار يكى از دو مشكل نزاكتى خواهند شد ، يا بايد رئيس دولت متوقف فيها را وادارند براى معرفى كارمند تازه‌وارد ، بار حضور خاص بدهد و اين كار بر خلاف نزاكت است كه امپراطور يك دولت را براى معرفى مثلا يك وابسته به زحمت بيندازند و يا اينكه فاصلهء زيادى بين اعلام ورود اين كارمند و معرفى او برئيس دولت كه عادتا نبايد زياد به طول انجامد ايجاد كنند كه اين هم از طرف دولت متوقف‌فيها خلاف نزاكت خواهد شد . اين است كه براى احتراز از هر دو مشكل ، در اعلام ورود كارمند دست\r\n\r\n","description":"","footnote":"","page_name":" 115 ","page_number":127},
  {"content":"\r\n\r\nنگاه ميدارند تا موقعى كه پذيرائى رسمى در پيش باشد و چون معمولا اين پذيرائىها در عيد سال و اول ژانويه ناگزير اتفاق ميافتاد ، من در اين هشت نه ماهه بدون اينكه حاجتى بآفتابى شدن « 1 » داشته باشم ، در تاريكى روشنائى را مىپائيدم « 2 » و خود را براى رسيدن موقع كار حاضر ميكردم .\r\nبالاخره ماه دسامبر رسيد ، اعلام ورود من بوزارت امور خارجه ارسال شد ، در آن سال به جهت اختلال داخلهء كشور ، در اول ژانويه پذيرائى رسمى به عمل نيامد . در عوض ، روز ششم ژانويه كه عيد نيمه مذهبى و نيمه دولتى و تشريفاتى از جنبهء مذهبى براى مراسم عيد در كار و عيد گرفتن ناگزير بود ، هيئت سفراى خارجه را هم در آن روز دعوت كردند .\r\nدر ضمن دعوتنامهء سفارت ما ، نامه‌اى هم بود كه معرفى شدن مرا بامپراطور و امپراطريسها ، مادر و زن امپراطور ، در اين روز اعلام ميداشت .\r\nدر ساعت مقرر ، كالسكهء سفارتى ، هيئت سفارت را بدربار برد . دربار در عمارت بسيار بزرگ باشكوهى در كنار رود عظيمى كه از يكطرف شهر ميگذرد واقع بود و تالار عمومى اين قصر به اين رود نگاه ميكرد . در سمت راست اينرود عظيم ، مقابل قصر امپراطورى ، قلعهء محكمى كه يكى از مراكز نظامى پايتخت است پيدا بود . اين تالار گنجايش هزار الى هزار و پانصد نفر داشت كه بآزادى در آن گردش كنند ، دعوت‌شدگان هم از غريب و بومى به همين اندازه بودند .\r\nوارد تالار شديم ، وزير مختار ما كه مرد بسيار خوبى بود بهركس صلاح ميدانست مرا معرفى ميكرد ، بطوريكه در ظرف چند دقيقه همراهى با ايشان ، باندازهء لزوم آشنا پيدا كردم كه اگر از ايشان جدا شوم ، بىهم‌صحبت و غريب نمانم و چون ميدانستم كه دنبال هم افتادن اعضاى يك سفارت ، آن هم با كلاهى كه آنوقت با لباس رسمى ما توأم و از دور فرياد ميزد كه كارمندان كدام سفارتيم شيك نيست ، من هم مثل ساير رفقا ، وزير مختار را تنها گذاشته ميان جمعيت افتادم . از قضا بيكى از آشنايان تازهء خود كه بوسيلهء وزير - مختار با هم آشنا شده بوديم برخورده ، چندى هم با او بودم ، او هم از معرفى من به اشخاص كوتاه نميامد . براى اينكه باصطلاح چسنبده نباشم ، در موقعى كه اين رفيق تازه با يكى از آشنايان خود صحبت ميكرد ، با خداحافظى موقتى او را رها كرده به شخص ديگر برخوردم البته اينها اكثر از كارمندان سفراى خارجه و تك‌تك از بوميها بودند .\r\nهمينطور گردش ميكردم و گاهى بيكى از رفقاى سفارت خودمان هم برميخوردم كه همين برخوردم نيز مستلزم پيدا شدن آشنايان تازه بود . خلاصه اينكه عظمت مجلس مرا مرعوب نكرد و كار خود را در اين قسمت به خوبى انجام كردم .\r\n\r\n\r\n","description":"","footnote":"\r\n( 1 ) - آفتابى شدن كنايه از خود را بمرآ و منظر گذاشتن و عكس آن دور دور گشتن و از نشاندادن خود احتراز كردن است .\r\n( 2 ) - در تاريكى بودن و روشنائى را پائيدن ( تحت نظر داشتن ) ، كنايه از مراقبت در كار است بدون اينكه خود را ظاهر كنند يا آفتابى شوند .\r\n","page_name":" 116 ","page_number":128},
  {"content":"\r\n\r\nتشريفات مذهبى چون بهيئت سفراى خارجى مربوط نبود ، بدون حضور نمايندگان سياسى ، با طول و تفصيل زياد ، روى يخهاى رود به عمل آمد . همين كه تشريفات خاتمه يافت و بومىهائيكه در تشريفات حاضر بودند مراجعت كردند و صفوف و ساقهء تشريفاتى ، مثل موقع رفتن ، از يك سمت اين تالار عبور كرده و از در ديگر خارج شد ، پيشخدمت‌ها و مأمورين تشريفات دربارى ميان جماعت افتاده ، براى خوردن نهار همگى را بتالار ديگرى هدايت كردند .\r\nقسمتى از اين تالار مخصوص نمايندگان سياسى بود . ميزهاى گردى گذاشته بودند كه هريك گنجايش ده دوازده نفر داشت كه بدون تعيين محل و رعايت مقام ، بايد برادرانه دور هم بنشينند و نهار بخورند . ميزگرد هم براى همين منظور بود كه بالا و پائينى نداشته باشد .\r\nوقتى كه ما را براى نهار دعوت كردند ، من با كاردار سفارت نروژ مشغول صحبت بودم ، با هم سر ميز رفتيم و پهلوى هم نشستيم ، در سر ميز ما يكى دو نفر وزير مختار هم بودند .\r\nحاجت بذكر نيست كه نهار خيلى مفصل و بسيار عالى و بگمازى بود . اول چيزى كه توجه مرا جلب كرد ، منوى نهار بود كه بسيار زيبا ساخته شده بود . من در كتاب خود خوانده بودم كه منوى غذا را براى يادگار برميدارند ، فورا بفكر افتادم كه اين كارت را كجا جا بدهم ؟ لباس رسمى من با تكمه و قزنقفلى و كمربند و شمشير كه جيب ندارد .\r\nاگرچه در آن روزها لباس رسمى ما با كلاه و ممكن بود مثلا كارت را مثل قاصدهاى قديم توى كلاه گذاشت ، ولى كارت مقوائى نسبة بزرگ چيزى نبود كه براحتى در سقف كلاه جايگير شده و در تركيب نصب كلاه بسر تغييرى حاصل نكند . با اندك غفلت ، حالت فنرى مقوا ، كلاه را مثل توپ فوتبال ميان جمعيت پرتاب مينمود . از اين گذشته ، همين عمل جاى دادن كارت در ميان كلاه ، در حضور جماعت ، موجب لبخند و پچ‌پچ حضار شده و يك حكايت پرآب‌وتاب زياد بر حكايت‌هائيكه از مأمورين ايران معروف است ميافزود .\r\nكارت را هم كه نميتوان در دست گرفت و تمام مدت بعد از نهار ، مخصوصا حين شرفيابى بحضور امپراطور و امپراطريس‌ها در دست داشت كه مثلا رئيس تشريفات با عصاى سر عاج و نوار آبى خود جلو بيايد يا بيك نفر تشريفاتچى امر بدهد كه اين كارت را از دست اين آقا بگيريد . پس چه بايد كرد ؟ چطور است از برداشتن اين كارت صرفنظر كنم ؟ خير ! هرگز ! زيرا لا محاله رفيق نروژى كه پهلوى من نشسته است ، پيش خود فكر خواهد كرد كه اين آقا كجا بار آمده است كه چيز به اين قشنگى و ظريفى را كه براى او اينطور زيبا ترتيب داده‌اند ، برنميدارد ؟ مشرق زمينى را چه به اين سليقه‌ها و آداب‌دانيها ؟ جان بجانشان كنند با ماها فرق دارند ، دوست داشتن چيزهاى زيبا منحصر بماست ، اينها كجا و اين عشقها كجا ؟\r\nنگاهى برفيق‌ها انداختم ببينم لباس آنها چطور است تا هر كارى كه آنها مىكنند منهم\r\n\r\n","description":"","footnote":"","page_name":" 117 ","page_number":129},
  {"content":"\r\n\r\nبكنم . از قضا لباس رسمى آنهائيكه سر سفره با من نشسته بودند ، اگرچه مثل لباس رسمى امروز ما دامن نداشت ، ولى همگى لباس يخه برگردان مليله‌دوزى بود و براى آنها هيچ مشكلى نبود كه كارت را در جيب بغل خود جاى دهند . فقط در اين ميانه وابستهء نظامى دولت ترك را ملاحظه كردم كه لباسش از حيث كمربند و تكمه مثل لباس من است ، ولى لباس نظامى او هم ناگزير جيب پهلوئى دارد . نظرى بكارت انداختم ، ديدم خوشبختانه كارت بزرگتر از آنست كه در جيب پهلوئى جاى بگيرد ، ولى شايد جيب او گشادتر از اندازهء معمولى باشد . چطور است در جيب پشت لباس رسمى اين كارت را جاى داده ، جانم را خلاص كنم ؟ وراندازى از كارت كرده ديدم اين هم نشدنى است زيرا بر فرض اينكه جيب گنجايش آن را داشته باشد ، از در جيب تو نميرود و درهرحال پشت لباس را از تركيب خارج مىكند . اين جيب مال دستكش است ، حتى دستمال هم بايد ميان سردست آهارى گذاشته شود نه در جيب پشت كه لباس قلمبه و بدنما شود . پس چارهء منحصربفرد همين است كه متوجه رفيق ترك شوم ، هرچه او كرد منهم بكنم .\r\nاينرا هم بگويم با اينكه حواسم به اين افكار متوجه بود ، از صحبت كردن با دو نفر رفيق چپ و راست خود كوتاه نميامدم و خود را متفكر نشان نميدادم و حتى اين رسم را كه بعد از تمام شدن هر غذا بايد نظرى بمنو انداخت نيز ترك نميكردم . برداشتن منو و نگاه كردن باسامى غذاها براى اين است كه اگر اشتهاى كسى بقدرى نباشد كه از تمام هشت نه غذائى كه در اين قبيل بگمازها ميدهند به حد كافى بخورد ، اشتهاى خود را براى غذا - هائى كه بيشتر راغب آن است نگاهدارد و از غذاهائيكه چندان به آن رغبت ندارد كمتر بردارد كه ادب سفره از هر حيث رعايت شده باشد .\r\nاعتراف ميكنم كه من هنوز آنقدرها با اسم غذاهاى اروپائى آشنا نبودم كه اين كار را براى انجام خواهش شكم خود بكنم ، ولى چون باز در كتاب خود خوانده بودم كه ادب سفره اقتضا دارد كه از هر غذا ولو كم هم باشد بايد برداشت و نبايد بواسطهء رد كردن غذا سليقهء صاحب غذا را عملا انكار كرد ، اگرچه در اين مجلس ميزبان سر سفره نيست ولى بايد ادب سفره را درهرحال رعايت نمود . اين بود كه من هم مثل سايرين ، بعد از ختم هر دوره و عوض شدن بشقاب و ساير لوازم غذاخورى ، منو را برداشته نظرى به آن ميافكندم و ضمنا اسامى غذاها را با ذائقهء خود ميسنجيدم كه لا محاله براى دفعهء بعد ، كارى را كه امروز براى همرنگى با جماعت ميكنم ، از روى اجتهاد باشد نه تقليد .\r\nبا اينهمه ، از توجه برفيق ترك هم خوددارى نميكردم . مخصوصا وقتى كه مؤمن مثل سايرين منو را برميداشت كه على الرسم نگاهى به آن كرده و سر جايش بگذارد ، كاملا مراقب بودم كه مبادا اين آقا هم كه از حيث قاعده‌دانى چندان از ما جلوتر نيست ، كيفش بگيرد و قبل از موقع ، منو را در جائى كه البته قبلا براى آن فكر كرده است جاى دهد .\r\nالبته اين فكر هم براى من ميامد كه شايد ايشان علاقه‌اى ببرداشتن منو نداشته باشند و تمام اين توجهات من بىنتيجه بماند .\r\nنهار هر قدر مفصل بود ، مثل همه چيز بالاخره آخرى داشت و بسر رسيد . سايرين\r\n\r\n","description":"","footnote":"","page_name":" 118 ","page_number":130},
  {"content":"\r\n\r\nدستها و لبهاى خود را با ظرف آبى كه جلو هريك گذاشتند پاك كردند . در اين وقت سبيل هاى آلاكايزر كه با فر نيم گرم سر بالا ساخته و پرداخته ميشد ، مد بود . پاك كردن سبيل‌ها ، مخصوصا بطوريكه از هم نپاشد و پيچ نازكى كه تا سرخى لب به آن داده‌اند برهم نخورد ، وقت لازم داشت . اين كار هم انجام و موقع برداشتن كارتها شد . آنها كه لباس يخه‌دار بىكمربند داشتند ، در كمال سهولت كار خود را كردند ولى رفيق هم‌كيش ما ، نميدانم بواسطهء خوردن فندق و پسته يا جهت ديگر ، عقب‌تر از همه كار تميز كردن لب و دهن را انجام داد . منهم كه زودتر از او شروع به تعمير كردن لب و دهن كرده بودم ، همين كه متوجه بيمطالعگى خود در اين عجله شدم ، تا توانستم ، در تاب دادن و خشك كردن سبيل ، وقت خود را تلف كردم تا كار او تمام شد . ولى چشمم بدست او و كارت منو است تا آخر الامر موقع رسيد . رفيق هم‌كيش منو را برداشت و از طول ميان انگشت نر و ميان خود جاى داد و انحنائى در آن ايجاد كرد و ميان سردست آهارى دست چپ خود سرداد . كارت مقوائى نه آنقدر كلفت بود كه از اين عمل بشكند و نه آنقدر بيجان بود كه بتوان فكر كرد از ميان سردست بيرون خواهد پريد . عمل ، ساده‌تر از آن بود كه اشتباهى در آن راه يابد يا عدم تمرين موجب ناتوانى اجراى آن گردد . منهم مثل اينكه هزار بار اين كار را كرده‌ام وزير چاق دارم ، كار خود را انجام داده و با سايرين از سر سفره برخاستم .\r\nمعلوم است اگر من هم در هوش مثل بهمنيار شاگرد بو على سينا بودم ، بايد اين راه‌حل ساده را خودم فكر كرده باشم . بهمنيار طفل شش هفت ساله كه بدكان نانوائى براى بردن آتش رفته بود ، وقتى كه نانوا بيل آتش را جلو او برده فرياد كرد : « بچه‌جان بىظرف پى آتش آمده‌اى ؟ » با اينكه وقت زيادى براى فكر كردن نداشت ، فورا راه‌حل را پيدا و دو دست خود را بهم متصل و زير خاكستر كرده ، مقدارى خاكستر در كف دو دست گرفته ، جلو بيل آتش برده ، گفت : « استاد نانوا ! اين ظرف » البته همه‌كس بهمنيار نميشود كه بواسطهء همين هوشياريش شيخ الرئيس كه در دكان حاضر بوده است ، او را بشاگردى بپذيرد و يكى از حكماء بشود . ولى بواسطهء اينكه راه‌حل را پيدا كرده بودم و خودپسندى جوانى هم در كار بود ، چون توانسته بودم خود را از مخمصه خلاص كنم ، چندان از هوش خود ناراضى نبودم .\r\nدر معرفى بامپراطور و امپراطريس‌ها چون قبلا در جزئيات آن و طرز سؤال و جواب ، اگر اتفاق بيفتد ، تحقيقات و تمرين كامل فكرى كرده بودم ، مشكلى پيش نيامد و بطور عادى گذشت . حتى جواب دو سه جمله‌اى كه امپراطريس مادر ، بعد از معرفى ، از من سؤال كرد ، خوب و رسا دادم .\r\nدو سال بعد كه باران ديده‌تر شده بودم ، در دربار دولت ديگرى بمعيت سفارت كبراى فوق العاده مأموريت داشتم . رئيس عالى دولت ، شام رسمى بافتخار جناب سفير كبير ايران و همراهانش داد . تناسب اقتضا داشت كه از بوميها كسانى كه با ايران سروكارى داشته‌اند .\r\nنيز در اين شام دعوت شوند . بنابراين وزير مختار اين دولت در طهران كه در اينوقت بمرخصى به وطن خود آمده بود نيز دعوت شده بود . در سر ميز شام جناب وزير مختار بالا\r\n\r\n","description":"","footnote":"","page_name":" 119 ","page_number":131},
  {"content":"\r\n\r\nدست من نشسته ، منوى غذا هم على الرسم جلو همه گذاشته شده بود . در يكى از چند مرتبه‌اى كه منو را برداشتم كه به آن نظر بيندازم ، براى خوش‌آمد آقاى وزير مختار يا براى خودنمائى و اظهار سليقه و تظاهر در زيبائى دوستى از قشنگى كارت كه واقعا قشنگ هم بود ، تحسين كردم . جناب وزير مختار فرمودند بلى خيلى زيباست من هم بسيار مايلم اين چيز زيبا را بيادگار بردارم ، ولى نميدانم آن را كجا جا دهم ؟ ديدم آقاى وزير مختار گرفتار لباس رسمى مثل لباس رسمى من است . گفتم آقاى وزير مختار ! كار خيلى ساده است و فورا كارت را برداشته ، در ميان سردست دست چپ خود سردادم . از سادگى موضوع كه هيچ فكر لازم نداشت خنديد و بىاختيار گفت آه كه من چقدر حيوان هستم ! كار به اين سادگى را نتوانسته‌ام فكر كنم . ولى من هم از اين اعتراف آخرى ايشان بىنصيب نماندم زيرا من هم لا محاله در دو سال قبل ، مثل امروز ايشان ، براى موضوع به اين سادگى نتوانسته بودم فكرى بكنم . انتهى .\r\n\r\nيك واقعهء عجيب\r\nاين مقاله چون ميخواستم بىامضاء باشد ، از حيث وقايع قدرى مختصر است كه بايد در اينجا توضيحاتى در اطراف آن بدهم . البته رفيق خوش‌اخلاق عزيز را شناختيد كه جناب آقاى اسد بهادر است . وزير مختار مشير الملك حسن پيرنياست . اختلال داخلى كشور ، انقلاب داخلى روسيه است كه حتى در همين روز جشن هم انقلاب‌طلب‌ها نتوانسته بودند بيكار بنشينند . امپراطور با وليعهد شش هفت ماهه كه در كالسكهء دستى نشانده بودند و سران لشكرى و كشورى از كنار تالار گذشته و برود نوا رفتند كه آب رود را در ميان يخ زمستانى « خاج‌شويان » و تقديس كنند . على الرسم ، در موقع تشريفات عيد كه با حضور اسقف‌ها به عمل ميآمد ، بايد شليك توپ هم در كار باشد . البته توجه دارند كه تشريفات در كلاه فرنگى چوبى كه روى يخ‌هاى رود نوا زده شده بود ، به عمل ميآمد و از قلعهء نظامى طرف راست رود ، شليك مىشد . توپچىها يكى از توپها را پر از ساچمه و پاره‌آهن كرده ، رو به اين كلاه فرنگى درست قراول رفته بودند . يك چهارپاره بيكنفر پاسبان اصابت كرده او را كشت و چندين ساچمه بديوارهاى كلاه فرنگى چوبى امپراتورى خورده ، آن را سوراخ سوراخ كرده و در اطراف او و وليعهدش ريخته بود . حتى تالارى كه ما در آن بوديم نيز از اين عطيهء انقلاب - طلب‌ها بىنصيب نمانده و يك چهارپاره از شيشه داخل تالار گشته و بتخته فرش زمين فرورفته منتهى به كسى نخورده و جز شكستن جام كوچك شيشه ، كار قابل ذكرى صورت نداده بود .\r\nبواسطهء همين پيشامد ، در آن روز ، شرفيابى عمومى مدعوين صورت نگرفت . دائرهء ديپلوماتيكى كه نمايندگان سياسى علم الرسم دائره تشكيل ميدادند و امپراطور و امپراطريسها با تشريفات خاصى بر آنها وارد شده و دوره افتاده از يكىيكى تفقد ميكردند ، نيز تشكيل نشد . فقط امپراطور و امپراطريسها در اطاقى ايستادند و تنها سفرا يكىيكى بحضور رفته و تبريك گفتند و آنها كه عضوى همراه داشتند كه بايد معرفى شود ، او را هم همراه بردند .\r\n\r\n","description":"","footnote":"","page_name":" 120 ","page_number":132},
  {"content":"\r\n\r\nسفير ما هم وقتى نوبتش رسيد با من وارد تالار شده ، بعد از تبريك ، معرفى منهم به عمل آمد . امپراطور با من دست داد و امپراطريس جوان ، بقدرى افسرده بود كه در مقابل معرفى من جز لبخندهاى مصنوعى چيز ديگرى نتوانست بظهور رساند . وقتى كه من تعظيم كرده خواستم مرخص شوم ، دست خود را بلند كرد كه من هم على الرسم خم شده ، دست او را گرفته بوسيدم .\r\nدرجه و اندازهء اهميت حوادث عالم با مواقعى كه در آن اتفاق ميافتند ، رابطهء خاصى دارد . البته امروز كه خانوادهء رمانف از بين رفته و امپراطور و امپراطريس و دخترها و پسر و وليعهد او را بالشويكها در توبولسك گلوله پيچ كرده و جنازهء آن‌ها را سوزانده و استخوان‌هاى آنها را با جوهر گوگرد نابود كرده‌اند ، حادثهء روز 6 يا نوار 1905 خيلى جزئى به نظر ميآيد . ولى در آن روز اين واقعه يكى از بزرگ‌ترين حوادثى بود كه براى امپراطورى روسيه پيش آمده بود . در موقع جشن خاج‌شويان ، بتوپ بستن مقر امپراطورى ، آن هم از قلعهء نظامى كه افراد آن جانبازى در راه امپراطور و خانوادهء او را قسم خورده‌اند كار كوچكى به نظر نميآمد . از همين واقعه ممكن بود وقايع آينده را پيش‌بينى كرد .\r\nيكى از خصائص سلطنت استبدادى اينست كه كمتر اتفاق ميافتد كه در قضاياى مهم ، مردم از ريشه و حقيقت امر خبردار شوند زيرا مصلحت حكومت در پنهان داشتن حقايق است . اين قضيه ، البته در روزنامه‌ها منعكس نشد . با اينكه همهء مردم پطرزبورغ از حادثه خبر داشتند ، در مجالس و محافل چيزى از آن گفته نميشد . بعد از چندى باز هم همانطور محرمانه ، مردم بهم ميگفتند كه بعد از تحقيق معلوم شد اشتباها فشنگ چهار پاره‌دار لاى فشنگهاى سلامى افتاده بوده و كسى مقصر نيست . ولى باطن امر البته غير از اين بود و شايد عدهء زيادى از رؤساء و افراد نظامى فداى اين حادثه شده و همچنين عدهء زيادى از افراد غيرنظامى ، بجرم دوستى با نظامىهاى مربوط ، در اين امر جان سپرده باشند .\r\n\r\nطرز شرفيابى نمايندگان سياسى در دربار روسيه\r\nدر سال‌هاى قبل ، دعوتهاى رسمى از نمايندگان سياسى خارجه خيلى به عمل ميآمده ولى در اين سال بواسطهء جنگ و حوادث داخلى ، جز همين يك دفعه كه آن را هم انقلاب‌طلب‌ها نگذاشتند بىحادثه بگذرد ، دعوت ديگرى به عمل نيامد . حتى در سال‌هاى بعد هم ، با وجود اينكه جنگ تمام شده بود ، چون دنبالهء انقلاب امتداد داشت فقط در روزهاى اول ژانويه در قصر تسارس‌كوىسلو كه در آنجا همه‌گونه پيش‌بينى در حفاظت خانوادهء امپراطورى ميشد ، هيئت نمايندگان شرفياب مىشدند و دائره‌وار در تالار بزرگى ، هريك برحسب تاريخ ورود رئيس هيئت ، گرد هم جمع مىآمدند و در يك گوشهء تالار خانم‌ها و در گوشهء ديگر رجال دربارى و بزرگان كشور ميايستادند . طرفين درى كه بايد خانوادهء سلطنت از آن در وارد تالار شوند ، دو نفر سياه ، با لباس و عمامهء سفيد عربى ، هريك نيزه‌اى در دست داشته ، ايستاده بودند . كنت هندريكف « 1 » رئيس تشريفات دربارى\r\n\r\n\r\n","description":"","footnote":"\r\n( 1 ) -  Hendrikof \r\n","page_name":" 121 ","page_number":133},
  {"content":"\r\n\r\nعصاى نوار آبى خود را در دست داشته و رئيس و كارمندان هر سفارت را بجاى خود هدايت ميكرد .\r\nدرب ورود كه باز ميشد ، امپراطور در وسط و مادرش سمت راست و زنش سمت چپ بازو ببازوى يكديگر داده وارد تالار ميشدند . سرهاى تاجور ، مختصرى فرود ميآمد و نمايندگان سياسى تعظيم ميكردند . امپراطور به همان حال با امپراطريسها قدرى جلو ميآمد ، بازوى خود را از بازوى خانمها جدا كرده ، خود تنها بجانب راست دهنهء دائرهء نمايندگان سياسى كه جاى مقدم السفراء بود ، متوجه ميشد . تمام افراد هيئت آن سفارت مجددا تعظيم ميكردند .\r\nرئيس هيئت كه البته سفير كبير بود ، تبريكات رئيس دولت و تبريكات خود را با جمله - هائى مبنى بر درخواست خير و سعادت براى خانوادهء امپراطورى و ملت روسيه اظهار و امپراطور هم جوابى مبنى بر تشكر ميداد . اگر عضو تازه‌واردى بود كه قبلا معرفى او پيش‌بينى شده بود ، توسط سفير كبير معرفى ميشد . گاهى امپراطور با تمام اعضاى يك سفارت دست ميداد و بسفارت ديگر ميگذشت . در اينموقع كه امپراطور با مقدم السفراء مشغول صحبت بود ، دو نفر از رجال درجه اول دربارى از محل خود جدا شده ، هريك نزد يكى از امپراطريسها ايستاده ، فرمايشات آنها را ميشنيدند و آنها را مشغول ميداشتند . همين كه امپراطور از سفارت مقدم بدومى ميگذشت ، امپراطريس مادر سروقت اين سفارت ميآمد . امپراطور كه بسومى ميرسيد مادرش بدومى ميگذشت و امپراطريس زن به اولى ميپرداخت . دوره كه تمام ميشد ، البته اول امپراطور از كار خود فارغ ميشد ، در اينوقت يكى از خانمهاى دربارى نزديك او آمده و صحبت ميداشت تا امپراطريسها مادر و زن هم كار خود را انجام بدهند . آنوقت مثل موقع ورود ، امپراطور بازو ببازوى مادر و زنش داده ، سرى فرود ميآوردند و نمايندگان سياسى در جواب تعظيم ميكردند .\r\nدر باز ميشد ، خانوادهء امپراطورى با همان وضع از در خارج ميشدند و در ، پشت سر آنها بسته ميشد . دائره برهم مىخورد ، سينىهاى چاى با نان شيرينى از در ديگر تالار ميآمد كه خستگى يكى دو ساعت ايستادن با حالت خبردار و لباس سنگين رسمى را ، اگر نه از جوانها ، لا محاله از رؤساى هيئت‌هاى نمايندگان كه اكثر كمتر از پنجاه و شصت سال نداشتند رفع كند .\r\nدر اين وقت حسنى پاشا سفير كبير تركيه مقدم السفراء و قريب چهارده پانزده سال بود كه به سمت سفارت كبرى در دربار روسيه مانده و مقدم السفرائى را احتكار كرده بود .\r\nاقامت امپراطور بعد از حادثهء كلاه فرنگى ، در قصر زمستانى موقوف شد و جشن خاج‌شويان هم ديگر به عمل نيامد . امپراطور تابستانها در پطرهوف و زمستانها در تسارس - كوىسلو اقامت ميكرد . اين دو محل ، با كمال دقت در هويت افسران و افراد ، بتوسط وفادارترين و مطمئن‌ترين دسته‌هاى قشون محافظت ميشد كه دست انقلاب‌طلبها بمقر امپراطورى نرسد و حادثهء كلاه فرنگى نظير پيدا نكند .\r\n\r\n","description":"","footnote":"","page_name":" 122 ","page_number":134},
  {"content":"\r\n\r\nامپراطريس مادر امپراطور ، دختر كريستيان نهم پادشاه دانمارك بود كه نيكلاى دوم آخرين امپراطور روسيه با ويلهلم امپراطور آلمان و ژرژ وليعهد انگليس باوجود اختلافات و دشمنيهاى دولتى و ملتى اين سه ملت با هم پسرخاله بودند . اما امپراطريس زن امپراطور ، دختر پادشاه هس « 1 » يكى از سى و شش دولت جزء امپراطورى آلمان بود .\r\nاين خانمها هم مثل امپراطور ، زبانهاى انگليسى و فرانسه و آلمانى و روسى را خوب حرف ميزدند .\r\nمشير الملك وزير مختار ما ، چون روسى را خوب ميدانست ، با امپراطور به زبان مادرى او حرف ميزد و امپراطور هم بروسى جواب ميگفت . ولى اگر امپراطور ميخواست با يكى از كارمندان سفارت صحبت كند ، احتياط كرده بفرانسه صحبت ميداشت . درهرحال اختيار و انتخاب زبانى كه بايد امپراطور و امپراطريسها صحبت شود ، چون شروع بعرض تبريك از طرف رئيس هيئت‌ها ميشد ، با رؤساى هيئت‌ها بود . بهر زبانى از اين چهار زبان حرف ميزد ، به همان زبان جواب ميشنيد . من تصور نميكنم سفير كبير انگليس و فرانسه و آلمان ، در مواقعى كه مثل اين موقع اختيار با آنها بود ، به زبان ديگرى جز زبان ملى خود حرف ميزدند و البته نزاكت هم اقتضا نداشت كه اگر سفير انگليس به زبان خود با امپراطور حرف بزند ، امپراطور زبان ديگرى جواب بگويد .\r\nدر اينوقت ، در حدود سى چهل سفارتخانه در پطرزبورغ مقيم بود و امپراطورى آلمان سفير كبير داشت . باوجود اين ، از طرف دولت‌هاى ساكس و باوىير « 2 » و چند دولت ديگر جزء آلمان وزير مختار در دربار تسارهاى روسيه مأمور بود . حتى دولت كره هم كه در نتيجهء جنگ روس و ژاپن افتاده و سلطنتش از بين رفته بود ، در پطرزبورغ سفير داشت . روسها وزير مختار آن دولت را در دربار خود نگاه داشته و حتى مخارج سفارت او را ميپرداختند و تا عهدنامهء صلح بين طرفين امضاء نشد و دولت روس رسما ضميمه شدن كره را بژاپن تصديق نكرد ، روسها اين خرج بىمصرف را هر ماهه ميپرداختند و وزير مختار كره را نگاه داشته بودند .\r\n\r\nاجمالى از روابط روسيه با دول معظمهء اروپا\r\nميدانيم دولت روسيه در اينوقت با دولت انگليس و آلمان رقابت داشت ، دولت آلمان هم با فرانسه و انگليس و روسيه رقابت مى - كرد ، فرانسه بعد از شكست 1871 منتهاى عداوت را با آلمان داشت ، ناگزير با دشمنهاى آلمان بايد دوستى كند ، به اين جهت با روسيه پيمان اتحاد سرى بسته بود كه اگر آلمان به او حمله كند ، روسها پشتيبان او باشند . آلمان هم با ايتاليا و اطريش اتحاد سه طرفه‌اى داشت كه خود را از حملهء روسها و فرانسه‌ها در پناه نگاه بدارد . انگليسها ظاهرا بست‌وبندى با هيچيك از اين دو رشته اتحاد نداشتند ، باوجود اين با هر دشمن و دوستى كه براى دول مذكور\r\n\r\n\r\n","description":"","footnote":"\r\n( 1 ) -  Hess \r\n( 2 ) -  Baviere \r\n","page_name":" 123 ","page_number":135},
  {"content":"\r\n\r\nپيدا ميشد ، بنرخ روز نان ميخوردند « 1 » و باطنا ضديت و همراهى با اين دشمن ، يا دوست ميكردند . چنان كه در جنگ روس و ژاپن ، انگليسها كاملا طرفدار ژاپونيها بوده و تا حديكه كار بجنگ بين روس و انگليس منجر نشود ، بژاپونيها كمكهاى مادى و معنوى ميكردند .\r\nفرانسوىها هم در اين جنگ ، با روسها ، همين معامله را مجرى ميداشتند و قريب دو سه هزار ميليون فرانك بروسها قرض داده بودند و در حين جنگ هم دنبالهء استقراضهاى روسيه از فرانسه ادامه داشت .\r\nگذشته از اين ، روس‌ها در دول بالكان هم بواسطهء نجات دادن آن‌ها از تحت سلطهء دولت عثمانى ، هواخواهان ديگرى در مقابل اطريش و آلمان و ايتاليا براى خود داشتند .\r\nگذشته از اينكه حقشناسى آنها مستلزم هواخواهى از روسيه بود ، اسلاو بودن اكثر آن‌ها هم كمك به اين هواخواهى ميكرد . به حدى كه گفتگوى ازدواج گراندوشس الگا دختر امپراطور روس براى شاهزاده وليعهد رومانى نيز در كار بود كه اگر جنگ‌هاى بين الملل و برهم خوردن سلطنت روسيه و از ميان رفتن موضوع در كار نبود ، اين وصلت صورت خارجى پيدا ميكرد .\r\n\r\nتشكيلات دولتى روسيه\r\nاساس تشكيلات دولت روس در اينوقت ، با كمى پس و پيش ، همان تشكيلات پطر كبير بود و وزراء را امپراطور تعيين ميكرد . يك شوراى دولتى و يك مجلس سنا هم بود كه عزل و نصب اعضاى آن هم با امپراطور بود . در اينوقت روسيه قوانين و نظامات مرتبى داشت كه رعايت آنها براى عموم محاكم ، از صلحيه تا تميز ، حتمى بود . قوانين در شوراى دولتى تهيه شده و سناى امپراطورى آن را تصويب كرده ، بموجب دستخط امپراطور كه باوكاز معروف بود ، حتمى الاجراء ميگرديد . پس امپراطور همه‌كاره بود ولى دربارىها و رجال درجه اول حول‌وحوش او نميگذاشتند كه قوانين و نظامات در كشور مجرى گردد و بواسطهء نفوذى كه داشتند ، هريك بوسيلهء احكام و اوكازهاى مخصوص امپراطورى ، كار را از مجراى طبيعى خود خارج ميكردند . بخصوص در سلطنت نيكلاى دوم ، دربارىها از نيكمردى و بىآزارى او سوءاستفاده كرده و خود و اطرافيانش در كارهاى عمومى حيف و ميل زياد رواميداشتند .\r\nدر پاره‌اى از شهرهاى سيبريه محبسهائى ساخته بودند ، اين محبسها براى آبادى سيبريه در اين قسمت از مملكت بنا شده بود كه اشخاصيكه به آنجا تبعيد و يا از حبس مرخص ميشوند ، آنجا را آباد كنند . ولى درباريها ، بهواى نفس و صرفهء خود ، هركس را مى - خواستند به اين محبس و منفاها ميفرستادند . فلان دربارى با يكى از بستگان او اگر طمع بمال و ناموس تاجر يا فلاحى ميبست و او تن درنميداد ، بوسيلهء نظميه ، براى او دوسيه\r\n\r\n\r\n","description":"","footnote":"\r\n( 1 ) - نان بنرخ روز خوردن ، كنايه از رفتار بمناسبت زمان و محيط كردن و همان كاريست كه انگليسها هميشه در سياست خود به كار مىبندند . هروقت مصلحت اقتضا كند به پيمانهاى بسته شده اهميت ميدهند و هروقت اقتضا نكند بر خلاف آن رفتار مىنمايند . ساير ملل هم هريك بتوانند ، بايد با او همين معامله را بنمايند . كلوخ‌انداز را پاداش سنگ است .\r\n","page_name":" 124 ","page_number":136},
  {"content":"\r\n\r\nتنظيم ميكرد و بدبخت بدون هيچ گناه به اين منفا و محبسها تبعيد و زندانى ميگرديد .\r\nدرباريها هريك يكى از شعب كارهاى مملكت يا ساده‌تر گفته شود يكى از وزارتخانه‌ها را تحت امر و تيول خود داشتند . وزير و كاركنان مهم اين وزارتخانه را از برآوردگان خود تعيين ميكردند . البته بايد رؤساى اين وزارتخانه دخلهائى براى حامى دربارى خود تدارك كنند و خود نيز سهم ببرند . زيردستان آنها هم كه شكارچيان اين قرق بودند ، البته بيحق نميماندند .\r\nاين بود كه در اين كشور باوجود حكمفرمائى قانون ، بيحسابى و ظلم زياد بافراد ميشد . هر بدبختى كه طرف طمع يكى از افراد اين سلسلهء ظلم و اعتساف واقع ميگشت ، كارش تباه بود .\r\nالبته كار ابزار بازرسى در كشور زياد و مفتشين دولتى بسيار بودند و هرچندى يك بار ببازرسى تمام شعب كارهاى يك ولايت مأمور ميشدند . ولى اين بازرسها اگر مردمان متدينى هم بودند ، از ترس نفوذ درباريها ، جرأت اظهار حقيقت را نداشتند . محاكم هم از نفوذ اين آقايان خارج نبوده و بميل آنها حق را باطل و باطل را حق ميكردند .\r\nفقط كسى ميتوانست بدون مزاحمت زندگى كند كه از هيچ حيث ، ولو داشتن دختر و خواهر زيبا ، طرف توجه واقع نشود يا خودش را بيك وسيله‌اى بيكى از اين قماش رجال و بستگان آنها ببندد و از راه فرستادن هديه و رشوه خود را مصون نگاهدارد و الا بايد از چيزى كه طرف توجه آقايان شده است صرفنظر كند يا از هستى ساقط شده راه منفاى سيبريه يا زندان آنجا را بپيمايد .\r\n\r\nبدى حال طبقهء سوم در روسيه\r\nبواسطهء همين اوضاع بود كه اين كشور پهناور پرسكنه ، باداشتن همه گونه وسائل ترقى و سرمايهء سرشار فرانسويان كه بوسيلهء استقراض در دست دولت بود و هرقدر ميخواست بىمضايقه در اختيارش مىگذاشتند ، فقير و بيسواد زياد داشت . تمول و دانش منحصر بعدهء كمى از نجبا و ملاكين بوده ، عامهء مردم از اين دو منبع نيكبختى بىنصيب بودند . تمام افسرها و اكثر كاركنان كشورى و باصطلاح روسى چنونيك « 1 » ها ، از نجبا و ملاكين انتخاب ميشدند و رسيدن بمقام نجابت براى طبقات ديگر مستلزم اتفاقات فوق العاده بود . خلاصه اينكه اصول سرمايه‌دارى و ملاكى و به كار گرفتن عامه ، بنفع سرمايه ، در كمال شدت در اين كشور رواج داشت . رعيت از حاصل ملك سهم نداشت ، آنچه عمل مياورد بوسيلهء ادارهء مباشرت ملك ضبط ميشد و جز مزد روزانه كه اندازهء آن بدلخواه مالك تعيين ميگرديد ، چيزى از حاصل زحمت خود دستش نمىآمد . اين مزد هم بقدرى كم و اجناسى كه بايد از ادارهء مباشرت ارباب بخرد به حدى گران بود كه هيچوقت وفا بسير كردن شكم او نميكرد .\r\n\r\n\r\n","description":"","footnote":"\r\n( 1 ) - ( كارمند كشورى )  Tchenovnik \r\n","page_name":" 125 ","page_number":137},
  {"content":"\r\n\r\nاگرچه بسعى نيكلاى اول ، امپراطور اسبق ، از مدتى پيش آزادى رعايا اعلام و سكنهء دهات در كسب و كار و تغيير محل اقامت آزاد شده بودند و اين خود قدم بزرگى بود كه بجانب بهبودى اوضاع حال رعيت برداشته شده و حال رعيت از فلاكت سابق رو ببهبودى گذاشته بود ، ولى اين كار خير در مقابل دوست داشتن مسقط الرأس و علاقه بقبر پدران كه در بشر جبلى است ، خيلى مؤثر نبود و اكثريت رعيت ، با سادگى مردم روسيه ، از اين آزادى استفاده‌اى نكرده و در زير بار ظلم ادارهء مباشرت اربابان بسرميبردند .\r\nبهمن جهت بود كه در اين كشور خورده‌مالك خيلى كم و تمام مالك به اربابان بيمروت تعلق داشت و آنها هم تا ميتوانستند ، از سادگى اين گاوان شيرده خود سوءاستفاده ميكردند .\r\nبخصوص در اين اواخر كه ماشينهاى زراعتى هم احتياج آنها را از نگاهدارى عدهء زياد رعيت بىنياز كرده و ماشين جاى بازو را گرفته و عرضهء رعيت زياد و تقاضاى مالك كم شده بود . خورده مالكين كه نمىتوانستند ماشين‌هاى زراعتى داشته باشند ، در مقابل ملاك‌هاى بزرگ تاب مقاومت نياورده ، املاك خود را به آنها مىفروختند .\r\nنتيجه اين ميشد كه خاك اوكرانى كه قابل نان دادن تمام اروپا بود ، همه زير زراعت ميرفت و زارع و رعيت اين خاك حاصلخيز همه گرسنه بودند و حاصل زحمت آن‌ها تماما بوسيله و بنفع اربابان بخارجه ، بخصوص آلمان ، به فروش ميرفت و بر تمول اربابان و فقر عمومى ميافزود .\r\nگذشته از رعيتى ، كارى كه براى عامه باقى ميماند ، كارگرى كارخانه‌ها بود . در اين قسمت هم كه اصول به كار افتادن سرمايه و استفادهء بىتناسب از بازوى كارگر بدرجات ساده‌تر از كارهاى زراعتى است ، باز سروكار كارگران اكثر با همان اربابان زراعتى بود . زيرا سايرين سرمايه‌اى كه بتوانند كارخانه راه بيندازند نداشتند و اگر هم تك‌تك بواسطهء پاره‌اى پيشامدهاى غيرعادى كسى تمولى پيدا ميكرد و ميتوانست كارخانه‌اى ايجاد كند ، تازه يكنفر بر عدهء اربابان افزوده شده و افراد كارگر از اين پيش‌آمد استفاده‌اى نميبرد .\r\nمستغلات و خانه‌هاى شهرها هم اكثر متعلق بسرمايه‌داران بود و چنان كه در جاى ديگر اشاره كرده‌ام ، در روسيه داشتن خانهء ملكى رسم نبود و همهء مردم اجاره‌نشين بودند . بنابر - اين ، آقايان سرمايه‌دار روسيه ، دستهء ديگرى نيز براى افزودن بسرمايهء خود داشتند و آن‌ها شهرنشينها بودند كه بايد از عايدى خود ماهيانه مبلغى تسليم آنها بكنند .\r\nفقط كاريكه براى طبقهء متوسطهء روسيه باقيمانده بود ، كسب و تجارت بود و بس .\r\nزيرا نجباى روسيه اين عمل را خلاف حيثيت خود ميدانستند ، بحديكه از وصلت با تجار هم خوددارى ميكردند و دختر خود را بتاجر ، هرقدر هم متمول بود ، نميدادند و براى پسران خود از اين صنف زن نميخواستند . علف دم شمشير « 1 » نجبا و اعيان و درباريان هم\r\n\r\n\r\n","description":"","footnote":"\r\n( 1 ) - علف دم شمشير كسى بودن ، كنايه از بمورد و بى مورد طرف حمله و تاخت‌وتاز او واقع شدنست .\r\n","page_name":" 126 ","page_number":138},
  {"content":"\r\n\r\nبطوريكه در پيش تشريح شد ، اكثر همين تجار بودند كه بواسطهء همين تعديات سر آنها از مازو بزرگتر نمىشد « 1 » و به مجرد اينكه از حيث تمول و بسط تجارت طرف توجه ميشدند ، گرفتار حيله‌بازيها و پرونده‌سازيهاى اعيان و نجبا و چنونيكها و افسرها ميگشتند .\r\n\r\nحمام چيست ؟\r\nزنى انگليسى كه فرانسه هم ميدانست و در پطرزبورغ به دختر خانم - هاى اعيان ، انگليسى درس ميداد ، در خانه‌ايكه رادكف راژنف « 2 » يكى از نجباى درجه اول روسيه ، در نزديكى باغ توريد ( تاوريچيسكى ساد « 3 » ) ساخته و اجاره ميداد ، لژمان با اثاثيه پيدا و اجاره كرده بود . من از اين خانم يكى دو اطاق اجاره كرده بودم ، از اين خانم هيچوقت حرف اغراق‌آميز نشنيده‌ام ، يكى از صبحها كه با هم چاى ميخورديم ، ديدم خانم خدمتكار تازه‌اى آورده است ، خدمتكار نميتوانست درست سر ميز خدمت كند ، از خانم پرسيدم اين خدمتكار را با كدام تله گرفته‌ايد ؟\r\nخنديد و گفت اگر ديروزش را ديده بوديد چه ميگفتيد ؟ اين تازه از دهات به شهر آمده است ، وقتى كه وارد خانه شد ، بسيار كثيف بود ، پول حمام به او داده گفتم برو حمام ، ديدم ميگويد حمام چيست ؟ از او پرسيدم در ده كه بودى خودت را كجا ميشستى ؟ گفت سالى دو سه بار در كنار نهر اين كار را ميكردم ! ميخواهيد شخصى كه حمام را نداند چيست چه از آب بيرون بيايد ؟ .\r\n\r\nيك خانواده در جنگل\r\nمرحوم مشير الدوله حسن پيرنيا ميگفت وقتى كه در مسكو درس ميخواندم ، تابستان با خانواده‌ايكه نزد آنها منزل داشتم ، به ييلاق رفته بوديم . روزى براى گردش از منزل دور افتادم ، چون خيلى راه رفته بودم ، تشنه شدم . در ميان جنگل كلبه‌اى ديدم ، نزديك رفتم ، آب خواستم . صاحب كلبه چشمهء آبى كه در آن نزديكى بود ، به من نشان داد ، ظرفى خواستم كه با آن آب بياشامم ، گفت ندارم . پرسيدم خودت با چه آب ميخورى ، گفت با دو مشتم . در حينى كه با هم حرف ميزديم ، ديدم از درون كلبه بچهء پت‌وپارهء رنگ پريده‌اى بيرون آمد ، دنبال بچه يك سگ و يك گربه و يك ماده خوك هم از كلبه خارج شدند ، در صورتى كه كلبه بيش از دو سه ذرع طول و عرض نداشت . اينوضع موجب كنجكاوى من شد ، بدرون كلبه نظرى افكندم ، چيزى كه فقط لباسش ميگفت زن است ، در كنج اين كلبه نشسته بود . مجددا بجانب مرد متوجه شده از او پرسيدم اين خانه مال خودت است ؟\r\nگفت بلى خودم ساخته‌ام . بيشتر دقت كرده ديدم خاك زمين مرطوب جنگل را به قدر نيم ذرعى كنده و گل ساخته و از آن ديوارى به قدر يك ذرع ارتفاع دور آن كشيده ، از چوبها و علف‌هاى جنگل روى آن را پوشانده و باقى خاك را هم به روى بام ريخته است . گفتم زمستان هم همين‌جا ميمانى ؟ گفت جاى ديگرى ندارم بروم . بعد از اين سؤال و جواب ، نزديك\r\n\r\n\r\n","description":"","footnote":"\r\n( 1 ) - سر از مازو بزرگتر نشدن ، كنايه از ماندن در يك حال و بيشتر استعمالش در مورد زندگيهاى نابرومند است .\r\n( 2 ) -  Radkof Rajnef \r\n( 3 ) -  Tovritcheski Sad \r\n","page_name":" 127 ","page_number":139},
  {"content":"\r\n\r\nچشمه رفته و با جام حضرت آدم ، يعنى دو مشت خود ، رفع عطش كردم . همين كه برگشتم ، يكى دو سكهء نقره به اين مرد دادم ، مىخواست نگيرد ، باصرار به او قبولاندم دعا كرد و گفت شما اهل كجا هستيد ؟ گفتم اهل ايران . گفت ايران كجاست ؟ گفتم مملكتى است كه تا اينجا هزار ورست فاصله دارد . با تعجب زياد پرسيد آنجا آفتاب و ستاره هست « 1 » ؟ گفتم :\r\n« هرجا به روى آسمان همين رنگ است . » تعجبش زيادتر شده گفت آنجا هم به زبان ما حرف ميزنند ؟ گفتم نه ، زبان ديگريكه خاص خودشانست دارند . گفت به ! من هيچ نميدانستم كه خدا اينقدر آب‌وخاك دارد . از او پرسيدم تو اهل كجائى ؟ گفت اهل همين جنگل ، من در مدت عمرم از اين جنگل خارج نشده‌ام . گفتم امرت از كجا ميگذرد ؟ گفت خودم و زنم سبزىها و قارچ‌هاى جنگلى را ميچينيم ، بدكانى كه در همين نزديكى است ميبريم ، با نان و خرت‌وپرت مبادله ميكنيم .\r\nدانش و تمول و تمدن اين خانواده و آن خدمتكار را ، با دانش و تمول آنروزى رادكف راژنف صاحب همين خانهء ما كه يكى از نجباى روسيه و كلانتر شهر پطرزبورغ بوده است ، مقايسه كنيم . يكى از پسرهاى اين شخص شبى در شام نيم رسمى بسفارت مدعو بود . از معلومات معموله گذشته ، زبان فرانسه و آلمانى را هم خيلى خوب و روان حرف ميزد . توانائى مادى اين خانواده هم باندازه‌اى بود كه گذشته از اينكه ضياء و عقار آن را نه آفتاب مساحت ميكرد و نه باد شمال ، در شهر پطرزبورغ چندين خانه براى اجاره ساخته و در آن سليقه‌هاى خاصى به كار بسته بود . از جمله اينكه شكل و اسلوب خارجى اين بناهاى عظيم كه هريك شصت هفتاد لژمان داشت ، يكى بود و از ظاهر آنها هر بيننده‌اى ميفهميد كه اين خانه را يك شخص بنا كرده و مال يكنفر است .\r\nدر روسيه آن روز ، مردم يا از طبقهء اعيان بودند يا از طبقهء بىچيز . طبقهء متوسط در آن كشور بسيار كم بود ، يكدسته اينقدر در زمستان طلا و شراب ميخوردند « 2 » و در ناز و نعمت زندگى ميكردند كه در تابستان مجبور بودند براى پس دادن خورده‌هاى زمستان ، به آب - هاى معدنى اروپا بروند و با مخارج زياد مدتى رياضت بكشند تا دوباره خود را براى زندگانى زمستانى و خوردن همان طلا و شراب آماده كنند . قصرهاى اين آقايان در شهرها و حتى در املاك خود ، بقدرى مجلل و باشكوه و زندگانى آنها بقدرى پرعرض و طول و با طول و تفصيل بود كه لردهاى انگليسى و گرافها و فن‌هاى آلمانى و اطريشى بگردشان نميرسيدند .\r\n\r\n\r\n","description":"","footnote":"\r\n( 1 ) - در اينجا اين ضرب المثل بمعنى اصلى خود استعمال شده است . معنى كنايه‌اى آن‌كه اكثر در محاورات مياورند ، عبارت از بىتغيير بودن وضعى است كه كسى از آن راضى نبوده و ميخواهند كارى كنند كه وضعش بهتر شود و براى فهماندن بىنتيجه بودن اقداماتش به او ميگويند ، بهركجا به روى آسمان همين رنگ است .\r\n گليم بخت كسى را كه بافتند سياه * به آب كوثر و زمزم سفيد نتوان كرد \r\n( 2 ) - خوردن طلا كنايه از صرف كردن غذاى گران قيمت و اين كنايه از زبان فرانسه اتخاذ شده است و الا طلا خوردنى نيست .\r\n","page_name":" 128 ","page_number":140},
  {"content":"\r\n\r\nآقازادگان اين دسته ، در پطرزبورغ و ساير شهرها در بهترين مدرسه‌ها تحصيل ميكردند .\r\nدستهء ديگر ، تمدن و معلومات و دارائيشان بيش‌وكم نظير رفيق جنگلى پيرنيا بود كه نميدانستند در اين دنيا جاى ديگرى هم جز جنگل و دكانى كه به آن سروكار دارند وجود دارد .\r\nبعقيدهء من ، رواج كمونيسم در روسيه نتيجهء همين اختلاف زياد و نبودن طبقهء متوسط در آن كشور بوده است . بالشويك‌ها جز با اعيان و ملاكين و كارخانه‌دارها كه كاركنان دولت هم جزو آنها بودند ، سروكار نداشتند . بعد از آنكه توانستند اين طبقه را از بين ببرند ، مشكلى براى ترويج عقيده و مسلك آن‌ها در بين نبود . زيرا طرز كمونيسم را هر قدر هم غيرقابل تحمل فرض كنيم ، بدتر از زندگانى قبل كارگر و رعيت روس در تحت رژيم تسارى نبود ، در صورتى كه طرز كمونيسم آينده‌هاى بهترى را هم بمردم وعده ميداد .\r\n\r\nروزه‌دارى من در پطرزبورغ\r\nماه رمضان رسيد ، من كه تمام نمازهاى خود را مرتبا ميخواندم ، نميتوانستم روزه را نديده بگيرم ، آن هم روزه‌اى كه بيش از هشت نه ساعت نيست . زيرا ماه رمضان در زمستان است و در اين فصل اگرچه بواسطهء ابر دائم ما هيچ آفتاب نمىبينيم ، ولى از آنوقتى كه آفتاب بايد بيرون بيايد تا غروب بيش از شش ساعت نيست ؛ بين طلوعين هم دو ساعت و نيم است . من در منزلم ترتيب غذاى سحرى داده‌ام كه با شام خانم صاحبخانه پخته و قابلمه مىشود و ساعت هفت بعد از نصف شب بيدار ميشوم ، سحر ميخورم ، نماز صبح را اداء مىخوانم ، مجددا مىخوابم ، ساعت يك مثل معمول بسفارت ميايم ، سه ساعت بعد از ظهر و در اواخر ماه در حدود ساعت چهار افطار ميكنم ، چاى و نانى مىخورم ، براى ساعت هفت در شام با ساير رفقا شركت مينمايم .\r\nدر حقيقت غذاى من دوازده ساعت به دوازده ساعت و چاى و افطار هم مثل صبحانهء غير ماه رمضان است .\r\nدعا خوانى ماه رمضان كه به آن معتاد بودم ، منحصر بشبهاى احياء شده است كه در اين سه شب نه به پرتخمگى سالهاى قبل ، ولى درهرحال نماز و دعا و قرآن سر گرفتن در كار است .\r\nكتاب دعاى من منهاج العارفين است . آقاى ميرزا محمد على خان مستوفى فارس ، در موقعى كه براى وداع اين مسافرت خدمت ايشان رسيده و از گمشدن منهاج العارفين خود شكوه كردم ، يك نسخه از اين كتاب را به من دادند : قرآن هم همراه دارم ، از اين حيث پيش‌بينىهاى لازم را به عمل آورده‌ام . كتاب ذكر مصيبت براى ايام عاشورا همراه نياورده‌ام و نداشتم ، روزى ابو الحسن خان اعتصام الممالك كتابهاى خود را زيرورو ميكرد ، كتابى به زبان عربى به من داد كه به او بگويم چه كتابى است . ديدم لهوف سيد بن طاووس است . به او گفتم اين كتاب را كه در نزد شما كالمصحف فى بيت الزنديق و به علت عربى ندانى بيكاره است از كجا بدست آورده‌ايد ؟ گفت نميدانم شايد از كتاب‌هاى پدرم باشد . درهرحال من هميشه اين كتاب را از ايشان امانت گرفته از روزهاى هفتم و هشتم محرم شروع به خواندن آن ميكردم و شب و روز عاشورا ، وقعهء طف را با حضور قلب مىخواندم و عزادارى مىكردم .\r\n\r\n","description":"","footnote":"","page_name":" 129 ","page_number":141},
  {"content":"\r\n\r\nبراى اعمال اين روز هم كتاب منهاج العارفين حاضر بود و در اين پنج سال و نيم اقامت من در اروپا كار عبادت من به همين قرار بود .\r\nدر سفارت كيفى داشتم كه در آن سجاده و جانمازى و مهر و كيسهء خاك تيمم و هر گوشهء سفارت براى من مسجد بود و اگر در وضو گرفتن بعسر وحرج برميخوردم ، با تيمم نماز ميخواندم . در منزل هم يك همچو لوازم نمازى داشتم . در زمستان با عادت بيدارى ما تا دو ساعت بعد از نصف شب ، نماز صبح هميشه قضا ميشد . ولى در تابستان چون روزها بلند بود ، بعد از غروب تا طلوع آفتاب حالت بين الطلوعين ادامه داشت و بعد از نصف شب در حقيقت فجر دميده بود و من ميتوانستم نماز صبح را بلافاصله بعد از نصف شب بطور اداء بخوانم . بنابراين شش هفت ماه سال هم نمازهاى صبحم اداء بود ولى نمازهاى صبح را در زمستانها كه قضا ميشد ، بعد از بيدار شدن با نيت قضا ميخواندم .\r\n\r\nوظايف بعد از معرفى رسمى\r\nبعد از معرفى رسمى بامپراطور ، وارد ديدوبازديدهاى رسمى شده دويست سيصد تا كارت براى تمام نمايندگان سياسى و كارمندان سفارتخانه‌ها گذاشتم . يعنى كارتها را بيك پيشخدمت داده ، در هر سفارتخانه‌اى ميرسيد ، بتعداد رئيس و اعضاء ، كارت گوشه شكسته تحويل دربان ميداد .\r\nيكى دو روز بعد سر كارت‌هاى جواب باز شد . از اين وقت ببعد ، كارت‌هائى كه اوقات پذيرائى خانم‌هاى سفرا را معين ميكرد و على الرسم براى تمام مأمورين سياسى مىفرستادند ، براى من هم مثل سايرين ميآمد . ولى رفتن به اين دعوتها البته اجبارى نيست و اگر كسى مايل نباشد ، ميتواند به اين ملاقاتها اصلا حاضر نشود يا ميان آنها بسليقهء خود انتخاباتى بكند .\r\nكثرت كارهاى سفارتى ، بخصوص راپورتهاى مربوط بجنگ روس و ژاپن ، مجال نميدهد كه من خيلى از اين دعوت‌ها استفاده كنم . جز چند سفارتخانه مانند تركيه و آلمان و غيره ، به باقى اين دعوتها ، چون اختيارى است ، نميروم و گاهى هم اتفاق ميافتد كه فراك پوشيده بايد يك راپورت ديگر هم تدارك بشود و چاره‌اى هم ندارد . با فراك پشت ميز مىنشينم ، اين راپورت را هم تمام مىكنم . مشير الملك هم از اينطور كار كردن من خيلى راضى است .\r\nحالا ديگر در مهمانىهاى سفارتخانهء خودمان هم حاضر ميشوم و بين مدعوين بومى هم رفقائى كه بتوانم با آنها بطور تساوى رفاقت كنم ، انتخاب مىنمايم .\r\n\r\nفوت ميرزا عليرضا در تهران\r\nاز طهران برادرم نوشته بود آقا ميرزا عليرضا برادرزاده‌ام فوت كرده است . از اينواقعه خيلى متأثر شدم ، چهل و چند سال بيش نداشت .\r\nاگر ميماند ، مسلما با هوش سرشارى كه در او بود ، يكى از مبرزين طائفه ميشد . دريغا ! كه اجل مهلتش نداد . در اينوقت هم اگرچه حاجى ميرزا محمد و مستشار الملك و آقاى غلامعلى مستوفى سردار منظم\r\n\r\n","description":"","footnote":"","page_name":" 130 ","page_number":142},
  {"content":"\r\n\r\nو ميرزا محمد على خان در خانواده از او بزرگتر بودند ، باوجود اين از هيچيك از آنها كم نميامد و تمام خانواده به نظر احترام در او مينگريستند . مردى خوش‌عقيده و متدين ، ولى در علوم مذهبى و عربيت بدرجهء برادرش ميرزا محمد على خان و برادرم آقا ميرزا رضا نبود . درهرحال خيلى حيف شد ؛ از او چهار دختر و يك پسر ، آقاى محمود دره ، باقى است . پسرش چهار پنج سال بيشتر ندارد .\r\nكار استيفاى خزانه و ضابطى اسناد خرج را ، برسم زمان ، به اين پسر پنج ساله دادند .\r\nمنتهى آقاى ميرزا محمد على خان كفيل اين كار شده و مهر محمود بن عليرضا نزد ايشان بود كه در موارد رسمى به كار ميرفت . اين ترتيب براى ميرزا محمد على خان مزيد حيثيتى بود زيرا بواسطهء ملاحظهء از او و ميل او بود كه اسم اين كار را روى اين طفل گذاشتند و اگر او صلاح ميدانست ، مانعى نداشت كه اين كار مهم را به ميرزا زين العابدين خان كه جوان برازنده‌اى بود و در حقيقت كارهاى اين شغل را هم او انجام ميكرد ، واگذارند . ولى ميرزا محمد على خان در اين عمل بيك تير دو نشانه را در نظر گرفته بود يكى اينكه در نزد خانواده و مردم ، خود را حامى حق و عدالت و ضعيف‌نواز معرفى ميكرد ، ديگر اينكه تا ده پانزده سالى از حيثيت اين كار برخوردار ميشد . در صورتى كه اگر اين كار رسما به ميرزا زين العابدين خان ميرسيد ، ميرزا محمد على خان از همه چيز آن محروم ميماند .\r\nاين بود طرز كارهاى دولتى و افكار دوره كه براى نمونه در اينجا نوشتم .\r\n\r\nمسافرت سوم مظفر الدين شاه باروپا\r\nعيد و بهار 1323 هم رسيد و از خوبى هواى ماه مهء پطرزبورغ استفاده كرديم . شاه باز به خيال سفر فرنگ افتاده ، محل مخارج اين مسافرت و قرارومدار عين الدوله را با ملتزمين ركاب در سابق نوشته‌ام « 1 » . شاه در اوائل بهار از تهران حركت كرد و مشير الملك تلگرافى دريافت نموده تا باكو باستقبال رفت كه تا سرحد خاك روس و اروپا يا تا هرجا كه شاه امر كند همراه باشد .\r\n\r\nييلاق ترىيوكى\r\nموضوع رفتن ما بييلاق ، باوجود مسافرت شاه كه شايد بپطرزبورغ هم ميامد ، مطرح شد . شاه براى خوردن آبهاى معدنى به اروپا مسافرت كرده بود و ناچار سفرش طول ميكشيد ، بر فرض هم كه بپطرزبورغ دعوت ميشد ، زودتر از ماه اوت باينجا نميرسيد . بنابراين هيچ جهت نداشت كه ما بييلاق نرويم . امسال ترىيوكى « 2 » ساحل خليج فنلاند را براى ييلاق اختيار كرديم .\r\nمشير الملك بعد از تصويب رفتن و محل ييلاق ، بباكو رفت و كار پسنديدن عمارت ييلاقى را بمشاور الممالك واگذاشت . او هم محلى را كه در ساحل خليج و تا لب آب بيش از صد مترى فاصله نبود ، انتخاب كرده ، سفارت را باينجا نقل كرديم . دبير الممالك هم اطاقى در اين ييلاق به خود تخصيص داد .\r\n\r\n\r\n","description":"","footnote":"\r\n( 1 ) - صفحهء 61 جلد دوم\r\n( 2 ) -  Trioki \r\n","page_name":" 131 ","page_number":143},
  {"content":"\r\n\r\nفاصلهء ييلاق ما تا گار ، سه چهار كيلومتر بود . گار راه‌آهن ترىيوكى هم مثل گار پاولووسكى گردشگاه و باغ و رستوران و كازينو داشت . ولى البته بواسطهء دورى محل از پطرزبورغ ، مشترى شهرى در كار نبود و فقط اشخاصى كه به ييلاق آمده بودند باينجا ميآمدند . در اين گردشگاه ، بخصوص در شبهاى يكشنبه ، كار ما براى دورى راه و كمبودن درشگه بسيار مشكل بود . گاهى مجبور بوديم اين سه چهار كيلومتر را دو سه ساعت بعد از نصف شب ، در آفتاب صبح ، پياده پيموده به منزل برگرديم .\r\nدر موقع رفتن بگار كار بدرجات مشكلتر بود ، زيرا در نزديكى ييلاق ما درشكه گير نميامد ، پياده باميد برخوردن بدرشكه‌اى كه مسافرى برده و بگار برگردد ، راه ميپموديم . ولى من در پياده‌روى زبردست بودم ، زيرا در پطرزبورغ هم ورزش خود را پياده‌روى قرار داده و هروقت وقتى گير ميآوردم ، روزى يكى دو ساعت در آخرهاى شب و قبل از خواب ، گردش ميكردم .\r\n\r\nوضع ادارى روس در قسمت فنلاند\r\nترىيوكى در ساحل خليج فنلاند واقع و از آن قطعاتى است كه پطر كبير از سوئد بريده و ضميمهء روسيه كرده است . مدت متمادى تملك روسها در قسمت فنلاند ، نتوانسته است بومىها را روسى كند .\r\nباوجود امتيازاتيكه دولت روس براى رام كردن آنها داده است هنوز با نظر عداوت در روسها مينگرند . يكى از امتيازات آنها معافى و آزادى گمرك خارجى است .\r\nدولت روس كه براى ترويج مال التجارهء داخلى خود از اكثر كالاهاى خارجى گمرك گزافى ميگرفت ، اهالى فنلاند را از اين ماليات معاف كرده و باوجود قاچاق زيادى كه طبعا در اين عمل پيش ميآمد ، گمرك سرحدى خود را در نزديكىهاى پطرزبورغ گذاشته بود . راه‌آهن همين كه به اين محل ميرسيد ، مأمورين گمرك براه‌آهن ميريختند و در حقيقت در داخلهء خاك روسيه عمليات گمركى را انجام ميكردند . مردم پطرزبورغ اكثر براى رفع حوائج خود ، از قبيل پارچه و لباس و غيره ، مسافرتى بفنلاند كرده و لوازم مى - خريدند و بقاچاق وارد پايتخت ميكردند . لباسى كه در فنلاند با پنجاه منات تدارك ميشد در پطرزبورغ صد منات قيمت داشت . همچنين بلورآلات و اسباب خرازى و ساير خرد و ريزها كه همه بنيمه‌بها در فنلاند فراوان بود . آنها كه چندان در پى برش و دوخت درجه اول لباس نبودند ، همه از اين وضع استفاده ميكردند و با يكى دو منات كرايهء راه و يكى دو منات مخارج يك نهار ، لباس سفارش ميدادند و منتهى يك مرتبه هم با همينقدر خرج براى امتحان و اصلاح و يك مرتبه هم براى گرفتن لباس حاضر به اين مسافرت نيمه‌تجارتى و نيمه تفريحى ميپرداختند و در سفر آخر لباس دوخته را در چمدان گذاشته مراجعت مى كردند . نتيجه اين ميشد كه لباس را نصفه قيمت تمام كرده بودند . در بلورآلات و اسباب خرازى شايد زنهاى ژنرالها و وزراء هم از استفادهء قاچاق آن مضايقه نميكردند . منتهى اين‌جور كالاها را ممكن نبود بفراوانى لباس به طرز قاچاق بگذرانند . معهذا اين كار رواج\r\n\r\n","description":"","footnote":"","page_name":" 132 ","page_number":144},
  {"content":"\r\n\r\nبود و هركس از ييلاق برميگشت ، از اين لوازم بعنوان اينكه لوازم زندگى بوده كه همراه برده است ، بنيمه‌بها بپطرزبورغ ميآورد .\r\n\r\nفنلانديها\r\nباوجود اين امتيازات و استفاده‌هاى مادى ديگر ، فنلانديها اعدا عدوّ روسها بودند . با اينكه در مدارس فنلاند آموختن زبان روسى حتمى بود ، من يك فنلاندى كه اين زبان را بعد از صد و پنجاه سال خوب حرف بزند نديده‌ام . اتفاق افتاده است كه از گارترىيوكى از ترن پياده شده و مسافر ديگرى كه راهش مثل من دور و حاجت به درشكه داشته باشد نبوده است ، از گار كه بيرون آمده‌ام ، سايرين پياده راه افتاده و رفته‌اند ، تنها من يكنفر مشترى درشكه بوده‌ام ، دو سه تا درشكه هم حاضر و بيكار بوده‌اند ، قاعدتا بايد اين درشكه‌چىها سر من هجوم بياورند ، ولى هيچيك جلو نيامده من مجبور شده نزد نزديكترين آنها بايوان گار رفته‌ام ، درشكه‌چى ! ! جوابى نميدهد ، دو بار و سه بار تكرار كرده‌ام ، در مرتبهء سوم يا چهارم ، مردك كه سر تا پايش نيم پول ارزش ندارد با تبخترى كه هيچ صدراعظم با زيردستانش نظير آن را نداشته است ، سر خود را يكورى بلند كرده با لهجهء بسيار بدى بروسى ميگويد « براى رفتن كجا ؟ » اسم محل خود را برده‌ام . راه چهار كيلومتر است و كرايهء خوبى نصيب او شده ، در مراجعت هم حكما مشترى خوبى گير خواهد آورد . باوجود اين درشكه‌چى بعد از چند ثانيه تأمل ، باز با همان تبختر و با همان لهجه ميگويد « مشغولم ! ! » به ديگرى و به ديگرى همه با من همين معامله را ميكنند ، در صورتى كه اگر بدانند من روسى نيستم ، حاضرند مرا مجانا بدر منزلم برسانند و در راه هم بسيار خوش‌خوئى بخرج دهند . در اوائل امر ، بخيالم من يك خصوصيتى دارم كه با من اين رفتار مىشود ، كم‌كم دانستم كه اينها از بس با روسها دشمنند ، اين طرز رفتار طبيعت ثانوى آنها شده و در رويهء خود هميشه خشونت دارند .\r\nدر اواخر فصل ، همين كه ييلاقىها برفتن شهر شروع ميكنند و جمعيت كم مىشود ، اگر به كسى در جنگل برخوردند ، با دشنهء مخصوص خود كلكش را ميكنند و اكثر بواسطهء اتحادى كه در عداوت با روسها بين آنها برقرار است ، قاتل بدست نميايد و اگر هم كسى مظنون واقع شود ، بواسطهء كوتاهى شهود كه ناگزير از بوميهاست ، تبرئه حاصل مىكند .\r\nشبى ، دو سه ساعت بعد از نصف شب ، از كازينوى گار ميخواستيم به منزل بيائيم ، بدرشكه‌اى برخورديم ، درشكه‌چى كه ابتدا ما را روسى ميدانست ، همان اداهاى عادى را درآورد ، چند كلمه صحبت من با اسد بهادر به او فهماند كه ما روس نيستيم ، فورا نرم شد و با كمال مهربانى ما را به منزل آورد ، حتى نيكمردى و خوش‌برخوردى اسد او را واداشت كه تصنيف فنلاندى كه به دو كلمهء « ساى ملوراى ملو » شروع ميشد ، براى ما بخواند .\r\nاسد هم يك شيشه ليكور بنديكتين كه براى مصرف خودش از بار كازينو به قيمت رستورانى خريده بود ، به او خوراند و در هنگام پياده شدن كرايه و انعام شايانى گرفت . همين كه راه\r\n\r\n","description":"","footnote":"","page_name":" 133 ","page_number":145},
  {"content":"\r\n\r\nرام كردن درشكه‌چيها بدست ما آمد ، هروقت دو نفرى بوديم ، همين‌كه نزديك درشكه‌چىها ميرسيديم ، با هم فارسى حرف ميزديم كه آنها را از سر خشم پائين بياوريم و اكثر نتيجه هم ميگرفتيم .\r\nفنلانديها قيافهء خود را كاملا حفظ كرده و معلوم بود كه از وصلت با روس‌ها در اين يكصد و پنجاه ساله كاملا خوددارى كرده‌اند .\r\n\r\nييلاق ما در ترىيوكى\r\nييلاق ما در ترىيوكى بد جائى نيست ، درختهاى كاج و عمارت چوبى ظريفى دارد ، يك قايق هم داريم كه اكثر با آن در آب خليج پاروزنى ميكنيم . در يكى دو كيلومترى ساحل ، تخته سنگى از آب سر برآورده است . گاهى رخت حمام برداشته تا آنجا پارو زده روى اين جزيرهء كوچك ، اسباب حمام گسترده ، استحمام ميكنيم . ساحل خليج شنهاى شستهء سرخ رنگ نرمى دارد كه با پاى برهنه در آن راه رفتن و دويدن بىكيف نيست ، ما هم خود را از آن محروم نميكنيم .\r\nمشير الملك برگشت ، شاه بآبهاى معدنى فرانسه رفت ، در اين سال تابستان قدرى خشك‌تر از سال قبل بود و ما تا توانستيم در آفتاب و هواى آزاد در كنار ساحل و جنگلها گردش و خود را براى چپيدن ششماه زمستان در اطاقها آماده كرديم . در باغ ما ميدان بازى كروكت هم بود ؛ اكثر چهار نفرى هر دو نفر يك سمت ، به اين بازى ورزشى ميپرداختيم .\r\nجناب وزير مختار هم از شركت در اين بازى مضايقه نميكرد و باوجود بيعلاقگى به اين قماش كارها ، در اين بازى شركت مينمود .\r\n\r\nدنبالهء جنگ روس و ژاپن\r\nجنگ روس و ژاپن كه در تمام ميدانها و مقابله‌ها بنفع ژاپن تمام مىشود ، همچنان امتداد دارد . در رستوران و قهوه‌خانه‌هاى موزيك‌دار ، قطعهء خداحافظى به وطن ، با نغمهء محزونى كه سازندهء قطعه به آن داده است ، رواجى دارد و در و ديوار مغازه‌ها از باسمه‌هاى رنگ و روغنى كه در آن ، حالت خانواده‌هاى روسى را در موقع عزيمت جوان خانواده بميدان جنگ نمايش ميدهد ، پوشيده است . باوجود اينها هيچ‌جا فتحى نصيب روسها نميشود . كوروپاتكين ، سركردهء باتبختر روس تزارى ، مثل يكى از افراد دلشكسته و كله خورده ، در گوشهء خانه افتاده ، جز گاهى در دكان مولهء سلمانى ، در هيچ محفل و مجلسى ديده نميشود . در اين آرايشگاه هم اگر كسى از افسرها به او بربخورد و احترامى به عمل آورد ، از راه احترام ارشدى و لباس نظامى است . خود او هم ، مانند برزو ، شمر تعزيهء حسام السلطنه ، پشم‌وپيلش ريخته « 1 » با سبيل‌هاى آويزان « 2 » بسيار سرافكنده است . جانشين\r\n\r\n\r\n","description":"","footnote":"\r\n( 1 ) - بز و گوسفندى كه در زمستان خوراك حسابى گيرش نيامده باشد ، در بهار پشم‌وپيلش ميريزد و گر مىشود . اين اصطلاح در دهات كه بز و گوسفند زياد است ، خيلى و كنايه از نابرومند بودن حال روحى و جسمى شخص و بيشتر مورد استعمالش در موقعى است كه شخص خيلى تظاهر در دارائى و تجمل ميكرده و بعد خمودى در زندگيش پيدا شود .\r\n( 2 ) - در آنوقتها كه سبيلها را نميتراشيدند ، سبيل شلال‌دار چخماقى نشانهء مواظبت شخص در سر و وضعش بود . سبيل آويزان ، كنايه از انحطاط مادى و معنوى شخص است .\r\n","page_name":" 134 ","page_number":146},
  {"content":"\r\n\r\nاو لينويچ هم از او خوشبختر نيست و نتوانسته است جلو قشون ژاپن را بگيرد و ژاپونيها صد فرسنگ صد فرسنگ روسها را عقب رانده ، مجبورشان ميكنند كه هر روز استحكامات جديدى بنا كنند و بلافاصله به محل ديگرى بگريزند كه در آنجا هم نتوانند اقامت نمايند .\r\n\r\nمقدمات آمدن شاه بپطرزبورغ و صلح روس و ژاپن\r\nماه مه و ژوئن به اين ترتيب گذشت . در اوائل ژوئيه مشير الملك تلگرافى از عين الدوله دريافت كرد و براى ترتيب مسافرت شاه بپطرزبورغ ، از ترىيوكى به محل اقامت شاه و ملتزمين رفت .\r\nصورت اسامى ملتزمين موكب شاه از طرف عين الدوله بسفارت رسيد و بوزارت خارجهء روسيه اعلام شد و مقرر گشت امپراطور در پطرهوف از اعليحضرت شاه ايران پذيرائى كند . ما در اواخر ماه ژون ( يول روسى ) از ترىيوكى به شهر نقل‌مكان كرديم و گرماگرم مشغول فراهم كردن لوازم اين مسافرت ، تا اندازه‌اى كه ما بايد اقدام كنيم ، هستيم . ابو الحسن خان اعتصام الممالك از يك ماه قبل براى تفريح يك ماهه باروپا رفته است و مشاور الممالك و اسد و من سه نفرى مشغوليم .\r\nشاه روز پنجم اوگوست روسى و 18 اوت فرنگى ، بايد بپطرهوف وارد شود .\r\nمذاكرات صلح كه به خواهش خود روسها ، بتوسط دولت آمريكا ، با ژاپونىها از چندى پيش جريان داشت ، دو روز قبل از ورود شاه و شرايط متاركه بين طرفين امضاء شد .\r\nبطوريكه روز پنجم اوت كه شاه ايران وارد پطرهوف شد ، مقدمات صلح فراهم شده بود .\r\nپيشخدمتهاى اعليحضرت شاه ، نزد ماها ، اين تصادف را ميخواستند از قدوم شاه بدانند و با آب‌وتاب زياد اقبال شاه را بلند ميدانستند . من به اين خوش‌باورى آن‌ها كه به عقيدهء خود ، مرا هم با خودشان هم‌عقيده كرده بودند ميخنديدم .\r\n\r\nخبرنگار پرچانه\r\nدر پطرهوف ، در عمارتيكه براى ملتزمين شاه تعيين ميكردند ، يك دستگاه هم براى كارمندان سفارت تعيين كردند . روز قبل از ورود شاه ، ما بپطرهوف رفته اطاق هريك از ملتزمين را با تناسب اخلاقى و كار و رفاقت با يكديگر تعيين و پشت در مدخل قسمت هريك ، كارتى به فارسى نوشته بدر نصب كرديم . خودمان هم هريك ، يك چمدان محتوى لباسهاى زيرورو كه ممكن بود در آنجا براى ما طرف حاجت شود برداشته ، در قفسه‌هاى قسمت خودمان يك لباسدان موقتى ترتيب داديم . در مراجعت ، گروبه رئيس بانك روس در ايران كه تازه از تهران آمده بود همراه بود . يك روزنامه‌نگار پير پرچانه‌اى هم آمده بود ، بلكه بوئى از اخبار شنيده مانند ميوهء پيش‌رس اخبار ورود شاه و تداركات را براى روزنامهء خود ببرد . اما ما از او كهنه‌كارتر بوده آنچه را ميخواستيم او نفهمد ، به فارسى صحبت ميداشتيم . باوجود اين ، روزنامه‌نگار پير دست از كنجكاوى برنميداشت . من يك متلكى به فارسى در حق او گفتم ، گروبه كه فارسى را در اين دو سه سالهء اقامت در ايران ياد گرفته بود ، با ما در خنده شريك شد . خلاصه پيرمرد در راه مايهء تفريح ما بود و به همين جهت از او راضى بوديم زيرا\r\n\r\n","description":"","footnote":"","page_name":" 135 ","page_number":147},
  {"content":"\r\n\r\nمخل صحبتهاى ما نبود . اگر هم سؤالى ميكرد ، بيك « معلوم نيست » يا « از اين قسمت خبر نداريم » ورگذار ميكرديم . بطوريكه بيچاره عبث به خود زحمت داده مجاورت ما را اختيار كرده بود زيرا همين كه به شهر رسيد ، هيچ چيز مثبتى نداشت كه براى مدير روزنامهء خود ببرد .\r\n\r\nكارهاى گروبه در ايران\r\nروسها در ايران ، با اين گروبهء خودشان ، چند صد ميليون منات بتجار ايران بدون ضامن و گاهى در مقابل اسناد املاك كه در صندوقهاى بانك ضبط ميكردند ، قرض داده بودند . اين كار دست و بال حكومت ايران و محاكمات وزارت خارجه را خيلى درهم ميكرد و در مشروطيت ، بخصوص بعد از استبداد صغير و تجديد و برقرارى آزادى ، موجب مداخلهء روسها در كار اتباع مسلم ايران گشت و خيلى از مستبدين را كه حكومت جديد ميخواست سر جاى خود بنشاند ، پناه داد و موجب عدم اجراء احكام دولتهاى مشروطه شد .\r\nولى بالاخره جنگهاى بين‌الملل كه پيش‌آمد و اسكناس روسى از قيمت افتاد ، اكثر مردم كه سند بمنات سپرده بودند ، بوسيلهء اسكناس چاركى صد دينار ، با چند هزار تومانى توانستند خود را از چند صد هزار تومان قرض خلاص كنند و بعدها كه بموجب پيمان ايران با دولت شوروى روسيه بانك روس و مطالباتش بايران رسيد ، جز صندوق خالى چيزى در بانك نبود و حسابها تقريبا تمام‌شده و فقط چند بد حساب كه نخواسته بودند با صد يك گرفتهء خود قرض خود را بپردازند ، باقىمانده بودند كه شايد تا كنون هم حساب خود را با دولت ايران تسويه نكرده‌اند . درهرحال در اين تاريخ گروبه مرد مشار اليهى بود و روسها از اقدامات او در پهن كردن سرمايهء روس بين تجار ايران خيلى خوشوقت بودند و اين كار را مقدمهء خيالات خود در تملك ايران تصور ميكردند .\r\nسياست از اين عمليات زياد دارد ، دولت روس از فرانسه پول قرض ميكرد و به خيال واهى بين ايرانيان ميپاشيد . چنان كه فرانسه هم از دو سه ميليارد فرانكى كه بروسها قرض داد ، نتيجه‌اى نبرد و بالشويك‌ها با گفتن « لوطى نباخته » زيرش زدند « 1 » و امروز هم هيچكس نميداند نتيجهء وعده‌هاى متحدين ما به دادن طلا ، در مقابل آبى كه به اسكناسهاى ما ميبندند ، چه خواهد شد .\r\n\r\nورود شاه به پطرهوف\r\nفردا صبح ، 5 اوگوست ، ما با لباس تمام رسمى در كالسكهء سفارتى از شهر پطرزبورغ به گارپطرهوف رفتيم و از آنجا با ترن وارد اين ييلاق امپراطورى شديم و بعد از سرزدن بترتيبات پذيرائى واردين ، با استقبال كنندگان دربارى در كالسكه‌اى كه براى ما تخصيص داده بودند ، بايستگاه رفتيم . امپراطور و گراندوك ميشل برادر ايشان و جمعى از رجال دربارى بگار آمدند . يك دسته گارد افتخار هم حاضر بود ، امپراطور سر صف گارد رفت ، افراد و افسران احترامات نظامى به عمل آورده ، در مقابل احوالپرسى امپراطور ، جواب همگانى\r\n\r\n\r\n","description":"","footnote":"\r\n( 1 ) - زيرش زدن ، كنايه‌ايست كه مخصوصا در مورد انكار بدهكار استعمال مىشود .\r\n","page_name":" 136 ","page_number":148},
  {"content":"\r\n\r\nخود را دادند . در اين ضمن ترن حامل شاه و ملتزمين رسيد . طورى انگاره گرفته بودند كه اطاق شاه در قطار راه‌آهن ، جلو امپراطور ايستاد . شاه پياده شد ، بعد از به عمل آوردن تشريفات لازم و سركشى بگارد افتخار ، با امپراطور در يك كالسكه نشست . در اين مسافرت حسنعلى ميرزا نصرت السلطنه پسر شاه و حسينعلى ميرزا اعتضاد السلطنه پسر محمد على ميرزا وليعهد و حشمت الدوله پسر شعاع السلطنه هم همراه بودند . قبلا صورتى تنظيم و معين شده بود كه هركس بايد با كى هم‌كالسكه باشد . من زودتر بيرون آمدم ، جلو پله ايستاده بعد از چند كالسكهء اول كه متعلق بشاه و شاهزادگان و رجال و تكليفشان معين بود ، ما بقى را چهار تا چهار تا از روى صورت جور و بكالسكه‌ها هدايت كردم . در ضمن از وجود مهديخان نصير السلطنه پسر حاجى محتشم السلطنه هم كه در مسكو تحصيل ميكرد و بطور حاشيه براى ديدار پدرش ملتزم اردو شده بود استفاده كرده ، او را هم بكمك خود گرفتم . كلنل چرنوزوبف « 1 » كه وقتى رئيس قزاق طهران بوده و فارسى ميدانست ، نيز حاضر بود و او هم كمك ميكرد . چند نفر خارج از عدهء معرفى شده هم آمده بودند . با اينكه مقام پاره‌اى از آنها نسبة بلندتر بود ، بىجا ماندند . زيرا براى آنها كالسكهء دربارى نياورده بودند ، ما هم كالسكهء خودمان را داشتيم ، آنها را به نصير السلطنه كه خود نيز يكى از آنها بود سپردم تا با درشكهء كرايه آنها را بقصر برساند . وقتى بقصر آمديم ، شاه ملتزمين خود را بامپراطور معرفى كرده بديدن امپراطريس رفته بود . ملتزمين با لباسهاى رسمى در تالار روبروى در شوند . قصر ايستاده بودند كه شاه و امپراطريس بيايند و ملتزمين بامپراطريس هم معرفى مدخل كاكاهاى كذائى هم دم در ورود سرهاى تاجور ايستاده بودند .\r\n\r\nقبل از معرفى ملتزمين بامپراطريس\r\nمن نظرى بملتزمين انداختم ، يكى از آنها را كه فعلا مرحوم شده و باحترام فرزندانش از بردن اسم او خوددارى ميكنم ، ديدم با سردارى مشكى يخه عربى ، عصائى بدست دارد و با تبختر تمام ايستاده و اين مخالف تمام قوانين تشريفاتى است . از ملتزمين كمتر كسى متوجه اين نكات است و اگر هم متوجه باشند ، مداخله در اين امور را تكليف خود نميدانند . چون ميدانستم كه اين جوان مغرور كه بالاخره به تير غيب گرفتار شد ، جز از عين الدوله ، از هيچكس حرف‌شنوى ندارد ، چشم‌بچشم عين الدوله دوختم ، همين كه او متوجه من شد ، نظرم را به سمت اين جوان ازخودراضى چرخاندم . يكى دوبار اين كار را تكرار كردم ، شاهزاده متوجه شد و بجانب امتداد نظر من نظر انداخته ، خدا پدرش را بيامرزد كه مقصود مرا درك كرد و با عبوس تندى بجانب او متوجه شده ، با حركت دادن موهاى سبيل ، اشاره‌اى نمود . مؤمن تاب نياورده جاخالى كرد . من نفس راحتى كشيدم كه شكر خدا را اين بىترتيبى از بين رفت و اگر انشاء اللّه تا آخر مجلس همينطور بگذرد ، مضمون تازه‌اى بدست اروپائيها نخواهد افتاد .\r\nدربارى بايد خيلى تربيت شده و نجابت قلب داشته باشد ، اگر از مزاياى تربيتى\r\n\r\n\r\n","description":"","footnote":"\r\n( 1 ) -  Tchernozobof \r\n","page_name":" 137 ","page_number":149},
  {"content":"\r\n\r\nبىبهره و از نجابت بدور باشد ، تقرب مقام شاه او را از جا دركرده نسبت بخلق خدا بىانصاف و نسبت بهمقطاران خود بىاعتنا مىشود . حتى احترام اين گونه مجالس را هم بواسطهء غرور تقرب نگاه نميدارد . هرقدر دربار بىانظباطتر باشد ، اثرات اين بىاعتنائى بيشتر ظاهر خواهد شد . اين جوانك يكى از فضولهاى دربار شاه و بعقيدهء خود وزيرتراش بود . با اينكه اسم او جزو ملتزمين بود و همه‌گونه احترامات براى او قائل شده بودند ، نميدانم در آن روز بموجب چه فكر شايد به خيال اينكه با اين لباس زيباتر و دل مردم را بيشتر خواهد برد ، لباس رسمى نپوشيده حتى ردنكت كه در آن اوقات در اروپا مثل ژاكت امروزى لباس عادى ملاقات بود ، در بر نكرده و با سردارى يخه عربى عصا بدست بيك همچو مجلسى وارد شده بود . يقينا غير از عين الدوله كه رئيس پارتى دربارى تركها و صدراعظم شده بود ، هركس صدراعظم بود ، نمىتوانست اين آقا را از مجلس خارج كند .\r\n\r\nدستبوسى حجة الاسلامى\r\nدر اين ضمن در باز شد ، امپراطريس و شاه و مشير الملك وزير - مختار خودمان كه سمت مترجمى بين سرهاى تاجدار داشت و چند نفر از رجال دربار روسيه وارد شدند و حضار همگى سر فرود آوردند .\r\nاول عين الدوله را شاه به امپراطريس معرفى كرد ، عين الدوله با اينكه سفر اولش بفرنگ بود و شايد اين اول دفعه‌اى بود كه با دستبوسى يكنفر امپراطريس مواجه ميشد « 1 » ، مثل يكنفر باادبترين مردان در مقابل زن ، همين كه امپراطريس بعد از معرفى شاه دست خود را كمى بالا آورد ، خم شده دست را گرفت و بلب خود اندك تماسى داده با ملايمت دست را پائين آورد . من از اين ادب‌دانى شاهزاده خيلى خوشوقت شدم و پيش خود فكر كردم كه باقى هم همين رويه را سرمشق ميكنند و مجلس به خوبى تمام مىشود . ولى بعد از عين الدوله امير بهادر ، وزير دربار ، بود كه بتوسط شاه بامپراطريس معرفى شد . اين مرد ترك يك ماچ گندهء چهاروادارى به پشت دست امپراطريس چسباند .\r\nبعد همانطور كه در جوانى دست حاجى ميرزا جواد آقاى مجتهد را ماچ كرده بود ، پيشانى خود را به پشت دست امپراطريس ماليد . من سرم بتاب افتاد . باقى هم بجاى اينكه بصدراعظم تأسى كنند ، به اين آقاى سابقه‌دار كه دو مرتبهء ديگر هم بفرنگ آمده و بسرهاى تاجور معرفى شده بود ، تأسى كردند . دست‌بوسى آخوندى رواج گرفت ، تا نوبت بناصر - الملك رسيد . دست‌بوسى اين مرد محترم هم ، مثل عين الدوله ، به تمام معنى مطابق قواعد تشريفاتى انجام يافت . ولى باقيماندهء ملتزمين تأسى بوزير دربار را لازم‌تر از پيروى اين مرد دانشمند مطلع بآداب اروپائى دانسته و متوجه نشدند كه تغيير اسلوب دهند تا نوبت به ارفع الدوله رسيد . دست‌بوسى او هم مثل آدميزاد بود . خلاصه جز اين سه نفر ، باقى همه دست‌بوسى امپراطريس را مثل دست‌بوسيهاى حجت الاسلامى انجام دادند . من در\r\n\r\n\r\n","description":"","footnote":"\r\n( 1 ) - دست‌بوسى خانمها گو امپراتريس هم بودند ، در اروپاى مركزى رسم نبود . فقط در روسيه بود كه اين عمل نسبت بخانمهاى محترم ولو غير از خانوادهء سلطنت بجا ميآمد .\r\n","page_name":" 138 ","page_number":150},
  {"content":"\r\n\r\nدل خود ميگفتم خدا كند كه پيشانى آنها عرق نداشته باشد و الا اين بدنمائى ظاهر ، بكثافت - كارى باطنى هم ، اگرچه جز امپراطريس كسى به آن واقف نخواهد شد ، توأم است .\r\nفقط تسلى كه به خود ميدادم اين بود كه جز كنت هندرىكف رئيس تشريفات و پرنس دالگاروكى وزير دربار و يكى دو نفر ديگر و بخصوص از زنها كه عموما خيلى پرچانه‌اند ، كسى از بوميها در مجلس نيست كه موضوع را باآب‌وتاب زياد نزد سايرين نقل كند و ما را در مجالس و محافل گرفتار گوشه و كنايه‌هاى بارنس‌هاى پير و نظامىهاى ازخودراضى روس نمايد .\r\nشاه و امپراطريس ، بعد از انجام معرفى ملتزمين ، از همان در خارج شدند . براى شاه و شاهزاده‌هاى ايرانى چند اطاق در همين قصر و نزديك بقسمتهاى مسكونى امپراطور و امپراطريس تعيين كرده‌اند .\r\n\r\nقصر و پارك پطرهوف\r\nاين قصر طورى ساخته شده است كه تالار سابق الذكر با آبگير طولانى مواجه است . اين آبگير كه ابتدا كم عرض و هرچه جلو برود عريضتر و بالاخره به دريا وصل مىشود ، در حقيقت شاخه‌اى از خليج كرونشتاد « 1 » بندر نظامى است . در وسط ، به طول آبگير ، يكرشته فواره ساخته‌شده و منظرهء اين تالار را زيباتر كرده است . دو ساحل راست و چپ را حاشيه‌اى از چمن و گل انداخته و بعد بيشه و جنگل ساخته‌اند . من ورساى را در اين وقت نديده بودم ، ولى بعضى ميگفتند پطرهوف نظر به اختلاط طبيعت با صنعت ، از پارك ورساى بهتر است .\r\nدر پارك پطرهوف آبگيرها و ميدان‌هاى بازىهاى ورزشى و قطعات چمن و گلكاريهاى زيبا و اجمالا همه چيز زياد است .\r\nعمارتيكه براى ملتزمين تعيين كرده‌اند ، عمارتى است كه براى منزل حاشيهء امپراطور ساخته شده و حياطى است كه در پهلوى قصر واقع و عمارت آن يك طبقه است و اطاقها راهروهاى عليحده‌اى دارد كه هريك را بين دو سه اطاق بنا كرده‌اند . معمارى اين قسمت چندان مهم نيست .\r\n\r\nبىتقصيرم\r\nبعد از رفتن شاه و امپراطريس ، ملتزمين به سمت اطاقهاى خود رفتند . من هم فورا باطاق خود رفته تغيير لباس دادم و مراجعت كردم . قشقرق « 2 » عجيبى بود ، ميخواستند لباس رسمى خود را بيرون بياورند . بعضى باگاژشان هنوز از گار نرسيده بود ، بعضى هم كه رسيده بود ، نوكرها در تشخيص چمدانها اشتباه ميكردند و بواسطهء ندانستن زبان ، كار حمل‌ونقل با گاژ آنها مشكل بود . كلنل چرنوزوبوف تا ميتوانست كمك مىداد و اشخاصى را كه براى اين كار تعيين شده بودند به كار واميداشت ، ولى او يكنفر بود . من و ابو الحسن خان كه ديروز از سفر\r\n\r\n\r\n","description":"","footnote":"\r\n( 1 ) -  Cronstadt \r\n( 2 ) - من از اصل و ريشهء كلمهء قشقرق بىاطلاعم . ظاهرا بايد تركى باشد و بمعنى شلوغى و درهم و برهمى و بىتربيتى است و اگر اين شلوغى سروصدا هم داشته باشد ، بيشتر با معنى كلمه مناسب است .\r\n","page_name":" 139 ","page_number":151},
  {"content":"\r\n\r\nآمده است ، بكمك او رفته بعد از يكساعتى همه راحت شدند و به لباس عادى درآمدند . من ميخواستم بالاختصاص ببعضىها كه رفاقتى داشتم ، كمك‌هاى زيادترى كنم و حوائج آنها را از هر حيث برآورم . از جمله بآقاى قوام السلطنه رئيس الوزراى اسبق كه در اينوقت منشى مخصوص صدراعظم بود ، سرى زدم . ديدم پيشخدمت درب اطاق ايشان ، نظرم نيست در چه موضوع ، سؤالى كرد . من بروسى به او گفتم « لازم نيست » جملهء « نىنوژنا » را كه بروسى ادا كردم ، ايشان معنى آن را از من پرسيدند و بعادتيكه در جوانترى خود داشتند ، قدرى به اين جمله خنديده و جملهء « نىنوژنا » را با خنده چند بار تكرار كردند . ولى بنده بىتقصير بودم ، اگر « نىنوژنا » خنده‌آور هم باشد ، تقصير زبان روسى است . ايشان را بخداى متعال سپرده بمناسبت وزارت ماليه و سابقه ، بآقاى ناصر الملك پرداختم . ديدم ايشان خودشان بقدريكه با نوكر حرف بزنند ، روسى بلدند . امشب بموجب دعوتنامهء رسمى كه قبلا در تمام اطاقها گذاشته بودند ، ملتزمين مهمان وزير دربار روسيه هستند . شاه و شاهزاده‌هاى ايرانى با خانوادهء امپراطورى عليحده شام خواهند خورد . بعد از شام هم همگى ، اعم از شاه و ملتزمين ، بشب‌نشينى و استماع كنسرت ( سماع ) بالالايكا كه در تالار بزرگ قصر داده مىشود ، وعده دارند . من قدرى ميان ملتزمين پلكيدم .\r\n\r\nزينب زيادى\r\nچند نفرى كه اسمشان در جزو ملتزمين نيست ، درست زينب زيادى شده‌اند . اولا جا ندارند منزل كنند ، ثانيا در هيچيك از دعوتها پيش‌بينى نشده‌اند كه براى آنها دعوتنامه بياورند ، كجا منزل كنند و كجا غذا بخورند ؟ در دربار هم كه نميشود غذاى خصوصى حاضر كرد . چرنوزوبف كه از طرف مقامات مربوطه مأمور ترفيه ملتزمين است ، به زحمت عجيبى گرفتار شده و به هيچ - طور نميتواند سر قضيه را هم بياورد . از دور متوجه شدم كه اين سرهنگ روسى با يكى از آنها مشغول صحبت است . اين شخص مرد تلخ بىادبى بود و من او را به اين سمت مى - شناختم . براى اينكه بين او و چرنوزوبف حرف بيموضوعى مطرح نشود ، نزديك آنها رفتم .\r\nوقتى رسيدم كه چرنوزوبف از او ميپرسيد : « با كدام يك از ملتزمين بيشتر دوستى داريد ؟ » دربارى كهنه‌كار متوجه مقصود او شده ، براى اينكه او را به كسى انگل نكنند و اطاق مخصوص داشته باشد ، با اخم و عبوسيكه عادت هميشگى او بود جواب گفت : « با هيچكس ! » من ديدم آنچيزى كه از آن مىترسيدم ، واقع شد و كلنل با خنده گفت : « شما هيچ دوست در ميان همقطارهاى خود نداريد ؟ » مؤمن با اخمى بيشتر و لهجه‌اى شديدتر گفت : « بهيچوجه ! » من با اينكه از مجاورت اين مرد خيلى در عذاب واقع ميشدم ، براى اينكه در ضمن محاوره چيز ديگرى زيادتر از آنچه اتفاق افتاده است ، پيش‌آمد نكند ، پيشنهاد كردم كه اين آقايان بآپارتمان ما كه پنج شش اطاق دارد و ما شبها آنجا نميخوابيم و به زيادتر از يكى دو اتاق آن احتياج نداريم ، بيايند . مثل اين بود كه دنيا را بكلنل دادند ، ديدم اين آقا باز هم ناراضى است و ميخواهد اطاق او را نزديك باطاق صدراعظم معين كنند و مثلا ناصر الملك را براى خاطر ايشان جابجا نمايند . ولى براى اينكه اگر مقصودش حاصل نشد جاى مهرى هم در اينجا داشته باشد ، ميگويد : « آخر ما نبايد اسباب زحمت شما باشيم ! » گفتم : « آقا شما وارد\r\n\r\n","description":"","footnote":"","page_name":" 140 ","page_number":152},
  {"content":"\r\n\r\nبر ما هستيد ، وظيفهء ماست كه اسباب راحت شما را فراهم كنيم و آنگاه چه زحمتى ؟ ما اطاق را ميخواهيم چه كنيم ؟ ما شبها را در منزل خود در پطرزبورغ ميخوابيم . » بالاخره چون دانست جاى ديگرى كه ايشان مثل سايرين اطاق و راهرو اختصاصى داشته باشند و پيش رفقا پز بدهند نيست ، با كمال مناعت و اوقات‌تلخى ، سرى برضا حركت داد . اما كلنل منتظر قبول او نشده بود ، تا سؤال و جواب ما ختم شد ، باگاژ آقايان بآپارتمان ما نقل شده بود و در آنجا براى آنها تختخواب و لوازم گذاشتند و از حيث مسكن كار راه افتاد .\r\n\r\nمار و پونه\r\nباقيماند موضوع غذا خوردن آنها كه البته ممكن نبود با اين آقايان معاملهء نوكرها را كرده و در اطاقهاى خودشان غذا به آنها داد و ناگزير بايد كارى كرد اين زينب‌هاى زياديهم بر شترى سوار شوند .\r\nكلنل دنبال اين كار رفت ، بعد از نيمساعتى ديدمش ميگويد ترتيب حاضر شدن آقايان را در سر ميز هم دادم ، جا براى آنها در سر ميز تعيين شد ولى آنچه كرديم كه بتوانيم مقام آنها را هم از حيث بالا و پائين نشستن رعايت كنيم ، چون نقشه و تمام جزئيات ميزها قبلا معين شده است ، ممكن نشد . چاره‌اى جز اين نديديم كه كارت دعوتهايشان را بفرستيم و آقايان در آخر سفره و از همه پائين‌تر بنشينند . حالا به من بگوئيد بدانم از اين سه نفر كدام مقدمند كه لا محاله بين آنها تقديم و تأخير رعايت شود . من « آقاى مقدم » را كه همان دربارى خشن بىادب و اگر امروز هم زنده بود ، باز هم « آقاى مقدم » بود ، معرفى كردم ولى فورا به ياد مثل معروف « مار از پونه بدش ميآيد دم سوراخش ميرويد » افتاده ، ديدم چون هيئت سفارت در اين مهمانيها در حقيقت مهمان نيست و تا حدى سمت ميزبانى دارد ، ناچار آخر همه براى آنها جا معين ميكنند و چون من هم از همهء آنها كوچكترم ، آخر همه بايد بنشينم و اين آقاى مقدم ، چون از دو نفر ديگر جلوتر است ، ناچار زيردست و همسايهء من واقع خواهد شد .\r\nپيش‌بينى من بخطا نرفت و در اين دو سه روزه در سر هر ميز با « آقاى مقدم » همسايه و از غرغر و عبوس و كنايه‌هاى بيمزه و خشن اين آقا در عذاب بودم . بدتر از همه ، آقايان لباس رسمى و فراك هم همراه نياورده بودند تا در سر ميز نخود توى شله - زرد نباشند « 1 » .\r\nآن دو نفر ديگر متوجه خبط خود بوده ، چيزى از نارضامندى اظهار نميكردند .\r\nاما آقاى مقدم ، تا دم آخر هم دست از غرغر و اخم و عبوس و لطيفه‌هاى خود كه بايد اسم آنها را كثيفه گذاشت ، برنميداشتند . مثل اينكه ما سبب اين پيشامد براى ايشان شده‌ايم\r\n\r\nشام رسمى و مجلس سماع\r\nنزديك ساعت مقرر ( هشت عصر ) باطاق خود رفته ، لباس رسمى سادهء خود را كه فقط تمام يخه و يك فتيله در سر آستين زردوزى داشت در بر كرده ، كمربند و شمشير را بسته ، مسلحا سر ميز شام رفتم و در جاى خود قرار گرفتم . شام خيلى مفصل بود و بعد از شام\r\n\r\n\r\n","description":"","footnote":"\r\n( 1 ) - نخود توى شله‌زرد ، كنايه از داخل شدن كسى يا چيزى در جماعت يا چيزهائى است كه نامتناسب باشد .\r\n","page_name":" 141 ","page_number":153},
  {"content":"\r\n\r\nرفتم و در جاى خود قرار گرفتم . شام خيلى مفصل بود و بعد از شام همگى بتالار كنسرت رفتيم . خواننده و نوازندهء كنسرت شصت هفتاد نفر بودند كه صندلى آنها يكربع عرض و طول تالار را گرفته بود . شاه و امپراطور و امپراطريس و شاهزاده‌هاى ايرانى و روسى در صف اول و باقى هريك باندازهء مقام خود در صفوف بعد جاى گرفتند . رجال دربارى روس و خانم‌هاى آنها هم بودند . مجلس بسيار مجلل و باشكوه و چهلچراغهاى صد شاخهء برنزى كه با شمع گچى ميسوخت ، تالار را مثل روز روشن كرده بود . خوشبختى من و رفقاى سفارتيم در اين بود كه در رديف‌هاى مواجه جائى براى ما باقى نمانده و محل نشستن ما را در صندلىهائيكه تكيه به ديوار تالار داشت معين كرده بودند و طورى اتفاق افتاده بود كه من محاذى صف شاه و امپراطور و امپراطريس و شاهزاده‌هاى ايرانى و روسى بوده همه را به خوبى ميديدم . كنسرت شروع شد .\r\nبرنامهء كنسرت ( سماع ) هم با نقش و نگار خيلى زيبا چاپ شده و هريك يك نسخه از آن در دست دارند ، در اواسط كنسرت ، اعليحضرت مظفر الدين شاه چرت مختصرى زدند و افتادن كارت از دستشان ايشان را به هوش آورد . امپراطور خم شده ، كارت را برداشت و با كمال ادب تقديم مهمان تاجدار خود نمود .\r\nكنسرت تمام شد . بتالار ديگرى كه نزديك تالار سماع و به همان بزرگى و تزيينات آن بمنتهاى شكوه و زيبائى بود رفتيم ، سينىهاى بستنى و شيرينى و چاى و مشروبات الكلى و غير الكلى بدور افتاده ، تاجدارها در يكى از گوشه‌هاى تالار روى نيمكتها و صندلى - هاى فاخر كه از بهترين اسلوبها بود نشستند و باقى مشغول گردش مؤدبانه كه در خور چنين مجلسى است شدند .\r\n\r\nتودل‌روى شاهزاده كوچك‌هاى ايرانى\r\nشاهزاده كوچولوهاى ايرانى و ادب و صحبت آنها خيلى جالب بود .\r\nحشمت الدوله پسر شعاع السلطنه ، نوادهء اعليحضرت شاه ، در نزديكى دورهء تاجداران ايستاده بود . گراندوك ميشل برادر امپراطور ، وليعهد سابق ، با قد بلندى كه داشت ، براى اينكه با شاهزاده صحبت كند ، سرش را خم كرده و مدتى با هم صحبت مىداشتند و شاهزادهء روسى با اينكه بواسطهء خم نگاهداشتن كمر خود در زحمت بود ، دل نميكند صحبت با اين شاهزادهء ايرانى را ترك كند . فقط گاهيكه از شيرين زبانى شاهزاده كيف ميكرد ، سرش را بلند كرده و ميخنديد . ساير شاهزاده‌هاى ايرانى هم هريك در نوبت و بفراخور سن خود ، يكى را كه نزديكشان اتفاق افتاده بود ، در همين حدود مشغول مىداشتند .\r\nاينها همه از اثر زحماتى است كه ميرزا على اكبر خان نقاشباشى مزين الدوله در تربيت اين شاهزاده‌ها كشيده و آنها را طورى حاضر كرده است كه به زبان فرانسه از عهدهء ورگذار كردن يك همچو مجلس باعظمتى به اين خوبى برميآيند ؛ تا بزرگ شوند ببينيم چه از آب بيرون ميآيند .\r\n\r\n","description":"","footnote":"","page_name":" 142 ","page_number":154},
  {"content":"\r\n\r\nمجلس تا نصف شب ادامه داشت ، سرهاى تاجدار كه از مجلس خارج شدند ، مجلس شكست و همگى بمنزلهاى خود رفتند . ما با ترن آخر بپطرزبورغ برگشتيم ، فردا صبح مجددا براى نهار به همان ترتيب مراجعت كرديم ، تالارى كه روز اول معرفى در آن به عمل آمده بود ، تالار اجتماع ملتزمين مقرر گشته بود كه قبل از شامها و نهارها در آنجا جمع شده و از آنجا سر نهار و شام ميرفتند . البته لباس در سر شام و نهار لباس تمام رسمى است .\r\n\r\nدخترهاى امپراطور با شاهزاده‌هاى ايرانى بازى ورزشى ميكنند\r\nدخترهاى امپراطور هم كاواليه‌هائى تقريبا هم‌قد خود در شاهزادگان ايرانى پيدا كرده بودند . امپراطريس ترتيب بازى ورزشى براى آنها داده ، شاهزاده‌ها و گراندوشسها با همديگر در ميدان بازى قصر ، به اين بازيها و تفريحات بچگانه مشغول ميشدند و به اين ترتيب گراندوشسها هم در نوبت خود پذيرائى خويش را نسبت به مهمانان هم‌سن خود مجرى ميكردند . ميرزا على اكبر خان نقاشباشى به سمت لله همراه آنها به اين ميدانهاى بازى ميرفت .\r\nبقدرى اين بازيها بامزه بوده است كه خاطرهء آنها در نظر امپراطريس باقىمانده و در اول ژانويه كه نزديك ما آمد ، از حال شاهزاده‌ها استفسار كرده و اشاره‌اى به اين بازيها كرد و خيلى اظهار تأسف از فوت حشمت الدوله نمود . اين شاهزاده را براى عمل جراحى قبلا باروپا فرستاده بودند ، عمل انجام شد و با شاه مراجعت كرد ولى پس از چند ماه اقامت در تهران فوت نمود .\r\n\r\nتدارك آمدن شاه به شهر\r\nفردا صبح باز بپطرهوف آمده ، نهار و شام را همگى مهمان سالار دربار بوديم . بعد از صرف شام بلافاصله بپطرزبورغ آمديم و دستور كارهاى فردا را داديم . مقرر است كه فردا اعليحضرت شاه و ملتزمين بپطرزبورغ بيايند . شاه در سر قبر امپراطورهاى سلف كه در كليساى ساحل نوا واقع است ، تاج گلى بگذارد و بعد هيئت نمايندگان سياسى دول خارجه مقيم دربار پطرزبورغ را در قصر زمستانى پذيرفته ، ساعت يك بعد از ظهر براى نهار بسفارت بيايند . ما هم تداركات پذيرائى شاه و ملتزمين را ديده‌ايم . ميز شاه و شاهزاده‌ها عليحده و ميز ملتزمين در سفره‌خانه ترتيب داده شده است .\r\n\r\nدائرهء ديپلماتيكى\r\nادب بين‌المللى اقتضا دارد كه همين كه پادشاهى بپايتخت كشور ديگرى مانند مهمان وارد مىشود ، سفراى خارجى مقيم در اين كشور ، بوسيلهء مقدم السفراء ، تقاضاى بار حضور كنند . وقتى معين مىشود كه هيئت نمايندگان سياسى در قصر سلطنتى دائرهء ديپلوماتيكى تشكيل و پادشاه مهمان با تمام تشريفات دربارى كشور متوقف فيه بر آنها وارد شود و دوره افتاده آنها تبريك ورود بگويند . پادشاه هم از آنها و رئيس دولت آنها احوالپرسى كند و آنها هم جوابى كه در خور است بدهند . ترتيبات مقدماتى اين پذيرائى بوسيلهء حسنى پاشا سفير كبير عثمانى كه\r\n\r\n","description":"","footnote":"","page_name":" 143 ","page_number":155},
  {"content":"\r\n\r\nهمچنان مقدم السفر است به عمل آمده و ساعت اين پذيرائى براى يك ساعت قبل از ظهر فردا معين شده است . ترتيب تشريفات اين قبيل پذيرائى نيز از طرف رئيس تشريفات داده شده و قصر زمستانى كه معمولا محل اين قبيل پذيرائيهاى امپراطورى است ، براى اين كار تعيين گشته و همچنين با سقف‌هاى كليساى مقبرهء سلاطين سلف هم براى پذيرائى شاه ، مانند شخص امپراطور ، دستورهاى لازم داده شده است كه آنها نيز با لباس‌هاى رسمى اسقفى و صليبها و بخورسوزانيهاى معمول خود حاضر باشند و احترامات لازمه به عمل آورند .\r\n\r\nآكواريوم\r\nولى ما جز سركشى كار ديگرى در سفارت نداشتيم . كفايت نيكلا پيشخدمت باشى سفارت همه‌چيز را پيش‌بينى كرده بود . اسد بهادر از آقاى حاجى محتشم السلطنه و مشاور الممالك و من دعوت كرده بود كه امشب باكواريوم « 1 » برويم . همين كه از سركشى بكارها فارغ شديم ، در حدود ساعت ده به اين باغ گردشگاه و تآتر بستهء آن رفتيم . در اين سال شعرخوانى مادموازل دارتل يكى از پرده‌هاى جالب توجه وارىيتهء آكواريوم بود . سن اين خانم فرانسوى از سى گذشته قريب بچهل بود ، خوشگل هم نبود ، صداى خوبى هم نداشت ، ولى قطعات فكاهى نيشدار فرانسه را چنان با روح و جاندار ميخواند و در مواردى كه بايد با ژست معنى مقصود را از الفاظ ذو الوجهين بفهماند ، چنان ژست دلپذير ميآمد كه چندين‌بار شعرخوانى او بواسطهء دست زدن‌هاى ممتد قطع ميشد و همين كه قطعهء خود را تمام مىكرد ، اينقدر براى او دست ميزدند و « بيس‌بيس » ميگفتند كه مجبور ميشد يك قطعهء ديگر هم بر قطعهء سابق بيفزايد .\r\nمن در وارىيته‌هاى پاريس هم كه بعدها به آنجا رفتم ، نظير اين هنرپيشهء باقريحه را نديدم .\r\nدر فن خود بسيار زبردست بود .\r\nدر اين وقت رقص ماشيش يا ماچيچ خيلى معمول و كمتر وارىيته‌اى بود كه اين رقص را نداشته باشد . اين خانم اشعارى با عنوان « سالوتاسيون پرزيدانسيل » ( سلام كردنهاى رئيس جمهورى ) كه جنبهء فكاهى داشت با آهنگ رقص ماشيش ميخواند . خودش در اين خوانندگى نميرقصيد ، ولى بقدرى تيكه‌هاى مضحك و نيشدار اين قطعه را با ژستهاى نمكين خوب ادا ميكرد كه هركس جزئى اطلاعى هم از زبان فرانسه داشت ، تمام نكات آن را ميفهميد . قطعهء ديگرى هم كه فعلا اسمش در نظرم مانده « لالوژيك دوگاستون » ( منطق گاستون ) بود كه پسرى هنوز خواب نرفته و بيانات معاشقه‌آميز پدر و مادر را شنيده و پيش خود اقوال طرفين را محاكمه مىكند و به آنها جواب ميدهد :\r\nپردهء ديگر هم زن عربى بود ، باسم فاطمه ، كه پاى خود را برهنه كرده ميرقصيد . اين فاطمه زن قشنگى بود و پرده‌هاى ديگر كه باز هم نمىخواهم از حافظهء خود سوءاستفاده كنم و و يك‌يك را شرح دهم داشت كه همه خوب و دلپذير بود . بعد از تآتر شام دير يعنى سوپه را در يكى از اطاقهاى مخصوص كه از مرآى عموم محفوظ بود خورديم و در حدود يكساعت و نيم بعد از نصف شب به منزل مراجعت كرديم كه فردا صبح بتوانيم بپذيرائى اعليحضرت بپردازيم .\r\n\r\n\r\n","description":"","footnote":"\r\n( 1 ) -  Aquarium \r\n","page_name":" 144 ","page_number":156},
  {"content":"\r\n\r\nمشير الملك را ما در اين چند روزه تقريبا هيچ نديده‌ايم ، با شاه برگشته و در قصر پطرهوف مقيم و بين شاه و امپراطور و امپراطريس مترجم است . فقط در سر شامها و مجالس عمومى گاهى بايشان برميخوردم .\r\n\r\nتدارك پذيرائى شاه در سفارت\r\nوسائل پذيرائى اعليحضرت در سفارت از هر حيث فراهم است .\r\nكابينهء وزير مختار ، اطاق مخصوص شاه و در پهلوى آن اطاق تاريكى به جهت استراحت احتمالى بعد از ظهر و تالار جلو كابينه ميز نهار شاه و شاهزاده‌ها و محل اركسترا كه آلبى رومانى كه بايد ماهور و بيات ترك و بيداد خود را در روبروى ميز نهار در تالار بنوازد ، تعيين گشته است . دو تالار باقيمانده هم يكى براى نشستن شاهزاده‌ها و ديگرى براى ملتزمين معين شده كه بعد از خوردن نهار در آنجا بنشينند . سفره‌خانه هم سفره‌خانهء ملتزمين است . راهرو وسط عمارت هم كه داراى چهارده پانزده متر طول و چهار متر عرض است ، براى گردش اشخاصى كه نخواهند در اطاقها بنشينند كافى است و دورهء آن هم صندلى باندازهء لزوم مثل هميشه حاضر است . الحق مشير الملك بقدرى اثاثيهء سفارت را آبرومند ترتيب داده است كه ما براى اين پذيرائى حاجت بيك گيلاس يا يك بشقاب از خارج نداريم ، همه چيز باندازهء لزوم حاضر و مهياست . آشپزهائى را كه در شام‌هاى نيمرسمى سفارت ميآمدند ، خبر كرده‌اند و در آشپزخانه مشغول كار خود هستند و آشپز هميشگى خودمان هم چلو و خورش قيمه و ليمو و خورش كرفس و بادنجان ميپزد كه در سفارت ايران غذاى ملى هم براى شاه و ملتزمين حاضر باشد .\r\nمقرر است صبح اعليحضرت شاه و ملتزمين با ترن ساعت نه از پطرهوف حركت كنند و اطاقهاى مخصوص حاضر شده است كه بترن اين ساعت كه از پطرهوف ميگذرد ، بسته شود .\r\nكالسكه‌هاى دربارى كه بايد شاه و ملتزمين را بگار ببرند ، قبل از اين ساعت ، بايد دم در مدخل قصر حاضر باشند . قبل از ساعت نه و نيم كه اين ترن بگار پطرزبورغ ميرسد ، نيز بايد كالسكه‌هاى دربارى در اينجا هم حاضر باشند كه شاه و ملتزمين را بكليساى مقبره و از آنجا بقصر زمستانى كه محل پذيرائى سفراء تعيين گشته و از آنجا بسفارت بياورند . اسقفها در ساعت ده و سفرا در ساعت يازده و ما در ساعت يك منتظر اعليحضرت ميباشيم . سپرده‌ايم نهار را در همين ساعت حاضر كنند و اعليحضرت و ملتزمين منتها در ساعت يك و نيم بعدازظهر ، سر نهار بروند .\r\nولى ما ميدانيم كه بعضى از ملتزمين علاقه‌اى به اين گونه تماشاها ندارند و همين كه شاه بگار شهر بيايد ، پيش‌رس « 1 » مهمانان ما در حدود ساعت ده بسفارت خواهد رسيد و طورى زمينه را گرفته‌ايم كه در اين ساعت ديگر هيچ كارى جز پذيرائى هموطنان محترم و مهمانان عزيز خود نداشته باشيم .\r\n\r\n\r\n","description":"","footnote":"\r\n( 1 ) - نوبرانهء هر ميوه و دانه‌اى را پيش‌رس گويند . اگر بر سبيل استعاره بموارد ديگر هم اطلاق شود و لو اينكه ملا جامى هم اين كار را نكرده باشد كرّهء آسمان برهم نخواهد خورد .\r\n","page_name":" 145 ","page_number":157},
  {"content":"\r\n\r\n\r\nآزين‌بندى شهر پطرزبورغ\r\nشهر پطرزبورغ هم ، در نوبت خويش ، براى پذيرائى شاهنشاه ايران خود را حاضر كرده است . تمام كليساها بايد ناقوسهاى خود را از صبح بنوازش درآورده و در هر ساعت ، بخصوص در موقعى كه شاه در كليساست ، نوازش را تكرار كنند . تمام خانه‌هاى شهر ، بخصوص خيابانهاى معبر شاهانه ، ببيرقهاى ايران و روس مزين است . سفارتخانه‌ها نيز بيرقهاى خود را براى احترام اين مهمان معظم در سردر سفارت خود بلند كرده‌اند . اين برنامه در روزنامه‌هاى صبح و عصر ، روز قبل ، به اطلاع عموم رسيده و مردم و عدهء تماشاى كلانى به خود داده‌اند . بخصوص كه بواسطهء جنگ در اين بيست ماههء اخير ، هيچ از اين قبيل تزيينات و جشن‌ها در پطرزبورغ نبوده و ناگزير عامه باولع خاصى به اين تماشا مىآمدند .\r\nدر خيابانهاى معبر شاه پاسبانهاى مسلح سواره و پياده براى احترام ايستاده‌اند و پاسبانهاى حفظ انتظامات هم بين پياده‌روها و سواره‌روها براى اينكه تماشاچيها از حد خود خارج نشوند زيادند .\r\n\r\nخواب بىموقع شاه\r\nصبح اين روز ، در حدود ساعت هشت و نيم ، امپراطور از قسمت منزل خود به سمت قسمت منزل شاه آمد كه على الرسم هر روز ، صبح - بخيرى بشاه گفته ، به شرط ملاقات شب ، خداحافظى موقتى بگويد و دنبال كارهاى خود كه در اين دو روزه ناگزير عقب افتاده است برود . همين كه بتالاريكه هر روز براى اين كار ميآمد و شاه را در آنجا ملاقات ميكرد وارد شد ، بر خلاف هر روز شاه در تالار نبود . قدرى معطل شد ، باز هم خبرى از شاه نيست ، بالاخره پس از تحقيق در ساعت نه بايشان گفتند شاه خواب است ، در صورتى كه در اين ساعت بايد در گار باشد كه با ترن مخصوص بپطرزبورغ حركت كند . البته امپراطور بوظيفهء مهمان - نوازى خود عمل كرده بيش از اين نميبايست براى اين ديدار صبحانه پا سفت كند . بنابراين دنبال كار خود رفت .\r\nاعليحضرت شاه ايران در ساعت ده ، يعنى يكساعت و نيم ديرتر از ساعت مقرر ، از اطاق خواب خود بيرون آمده با ملتزمين كه آنها هم يكساعت و نيم منتظر بيرون آمدن شاه بودند ، بكالسكه‌هائى كه يكساعت و نيم در خيابان جلو قصر انتظار ميكشيدند ، نشسته و يك ساعت و نيم بعد از وقت مقرر بترن سوار شد . حاجت به ذكر نيست كه در همه‌جا يكساعت و نيم بعد از وقت‌هائى كه قبلا تعيين شده بود خواهد رسيد .\r\n\r\nاسبها از معطلى سم بر زمين ميزنند\r\nانتظار كالسكه‌ها البته اهميتى نداشت ، جز اينكه اسب‌ها از بيكارى گاهى دست خود را بلند كرده بسنگ‌فرش خيابان‌هاى پطرهوف ميكوفتند و يا يكديگر را بو كشيده سروصدائى راه ميانداختند ، عيب ديگرى نداشت . كالسكه‌چىها كه بادشكچه‌هائى كه زير بالا - پوش فراخ روى شكم و پشت و پهلوى خود بسته و كمر خود را به اين وسيله كلفت‌تر نشان ميدادند ، به اين معطلىها عادت داشته ، سرجاى خود با كمال حوصله نشسته ، ريشهاى پهن خود را آفتاب ميدادند .\r\n\r\n","description":"","footnote":"","page_name":" 146 ","page_number":158},
  {"content":"\r\n\r\nدر شهر هم كالسكه‌چىها اگرچه در ميدان بىسايه‌اى انتظار ميكشيدند و شايد بواسطهء دشك سينه و پشت و پهلو زيادتر از كالسكه‌چيهاى پطرهوف عرق ميكردند ، ولى باز هم چيز مهمى نبود . تماشاچى هم تماشاچى است ، اروپائى و مشرق زمينى ندارد ، پنج ساعت معطل شود جاخالى مىكند .\r\n\r\nنتايج معطلى ترن\r\nولى انتظار ترن نتايج ديگرى داشت كه اجازه ميخواهم قدرى در اين باب بتوضيح پردازم .\r\nراه‌آهن پطرهوف راهى نيست كه فقط اين ييلاق امپراطورى را بپطرزبورغ متصل كند ، بلكه راهى است كه يكقسمت خاك پر عرض و طول روسيه را بقسمت ديگر متصل ميسازد . منتهى قبلا واگن‌هاى تشريفاتى مخصوص را در مدت اقامت معمولى ترن در اين ايستگاه ، بدنبال ترن بسته و همين كه بپطرزبورغ رسيد ، اين قسمت را از آن باز ميكنند و باقى ترن راه خود را گرفته بمقصدهاى ديگر ميرود . همين كه واگن‌هاى مخصوص به آن بسته شد ، ترن حامل اعليحضرت شاه ايران محسوب شده و بايد همين ترن شاه را ببرد زيرا باقى ترن‌ها همچو اجازه‌اى ندارند . پس معطلى اين ترن مستلزم معطلى صدها نفر مسافر و چند هزار تن مال التجاره است . تصور كنيد فلان وكيل مرافعه كه محاكمه‌اى در پطرزبورغ دارد و بايد در ساعت ده در محكمه حاضر شود ، همينقدر كه نيم ساعت قبل از وقت بگار پطرزبورغ رسيد ، بموقع خود به محكمه رسيده ، كار خود را انجام خواهد داد . ولى يكساعت و نيم تأخير او را غائب كرده و موجب خسارت موكل او خواهد گرديد . همچنين ساير ملاقاتهاى اشخاص با تجار و بانكها و ادارات كه قبلا وقت براى تمام كردن كارهاى خود گرفته و باميد صحت ساعات حركت و سكون قطار راه‌آهن وقت خود را اندازه گرفته‌اند ، تمام اين‌ها هم وقتشان تلف شده و شايد خساراتى ، علاوه بر مخارج راه كه عبث متحمل شده و بىنتيجه مانده است ، نيز ببرند .\r\n\r\nيكهفته راه‌آهن‌هاى روسيه از نظم ميافتد\r\nاز اينها بالاتر ، متوقف شدن اين ترن مستلزم توقف ترنهائى است كه بعد از اين ساعت به اين گار ميرسند . البته در دوراهىهائى كه در جلو است ، قبلا معين شده كه تا قطار شمارهء فلان وارد ايستگاه فلان نشود ، نبايد ترن شمارهء فلان از اين ايستگاه حركت كند و الا مستلزم تصادم دو ترن و اتلاف جان و مال مردم مىشود . پس توقف يكساعت و نيمهء اين ترن در گار پطرهوف قطعا به تمام ترن‌هائى كه در خاك روسيه در حركت است تأثير مستقيم دارد و بيش‌وكم موجب بىنظمى تمام آنها يا لا محاله قسمت مهمى از آنها خواهد شد . چنان كه وزارت راه روسيه تا يكهفتهء بعد گرفتار اصلاح بىنظمىهاى حاصله از همين توقف يكساعت و نيمهء اين يك ترن بود . البته اين بىنظمى در ساير خطوط هم تأثير داشته و مستلزم تعويق موقع ملاقات‌هاى ديگرى هم در ساير شهرها شده است . در اين ضمن چقدر از مواقع استيناف و تميز بوده كه ذينفع‌ها ، بواسطهء همين\r\n\r\n","description":"","footnote":"","page_name":" 147 ","page_number":159},
  {"content":"\r\n\r\nتوقف يكساعت و نيمه از دست داده‌اند ، شايد قابل احصاء نباشد . همچنين چه اندازه كارهاى تجارتى و دلالى و معاملات ملكى و اجاره‌اى كه بواسطهء دير رسيدن ترنها بمقصدهاى خود باطل شده و بواسطهء ترقى يا تنزل نرخها موجب زيان بيعلت و سود بىحكمت گشته از حساب بيرون است .\r\n\r\nاسقف‌ها بخور زيادى ميسوزانند\r\nاگرچه اسقف‌ها هم مقدارى بخور بى مورد سوزانده‌اند و چند بار آتش مجمره‌ها را تجديد كرده‌اند ، ولى البته اين چيز مهمى نبوده است .\r\n\r\nكر ديپلماتيك يكساعت و نيم در انتظارند\r\nولى يكساعت و نيم انتظار مأمورين سياسى كل دنيا كه در دائرهء خود منتظر ورود شاه بودند ، خيلى بد بود . زيرا گذشته از شخصيت خود آنها ، عده زيادى از سفراى كبار در ميان آن‌هاست كه نمايندهء شخص پادشاه متبوع خود هستند و رفتار توهين‌آميز نسبت به آنها مانند توهين بپادشاهان آنها و در عرف بين‌المللى كار خيلى ناشايسته ايست .\r\n\r\nنهار سفارت از حال ميرود\r\nآخر الامر موضوع خراب شدن نهارى هم كه در سفارت تهيه شده است ، از نقطه‌نظر ما كه ميخواهيم همه چيز در حد خود خوب و آبرومند باشد ، چيز بىاهميتى نيست . البته ملتزمين شاه ، چون معتاد بغذاهاى اروپائى نبودند ، متوجه زياد سر بار ماندن فلان خوراك نميشدند ، ولى در چلو ، بخصوص تركهاى ملتزمين ، همه متخصص بودند و همه ميفهميدند كه غذا بواسطهء زياد ماندن سربار پير شده است . در صورتى كه واقعا آشپز ما چلو را بسيار خوب مىپخت و چلوهاى كار او از بهترين چلوهاى تبريزى هم بهتر بود .\r\n\r\nمسبب تمام اين اتفاقات كه بود ؟\r\nمظفر الدين شاه مرد خوبى بود ، هيچوقت از روى استبدادهاى مشرق - زمينى و هواى نفس از اين قبيل بىاعتنائيهاى بوقت ، بخصوص در مواردى كه پاى حيثيت سايرين بويژه نمايندگان دول در كار بود ، مرتكب نميشد و چون اين اتفاق كار فوق العادهء بىسابقه‌اى بود كه از او بظهور رسيده بود ، در علت آن تحقيقاتى به عمل آمده معلوم گرديد اين دسته‌گل را امير بهادر وزير دربار شاهنشاهى به آب داده و همانطور كه در يكى دو مورد ، قبل از اينها در ايران ، بنا بوظيفهء رياست كشيكخانه با قمهء كشيده به خزانهء حمام رفته بود كه مبادا كسى در زير آب پنهان شده و سوءقصدى نسبت به اعليحضرت بنمايد و حتى قمهء خود را هم در گوشه‌هاى خزانه فرو برده بود ، در اين‌جا هم شبانه وقتى پيدا كرده و بشاه گفته بود كه در روسيه نيهيليست « 1 » و آنارشيست « 2 » زياد شده است . براى اين دسته هم سلطان سلطانست ، فرقى بين امپراطور روسيه و شاه ايران نمىگذارند و من شنيده‌ام كه اين بدذات‌هاى ولدر زنا ( ولد الزنا ) آلات منفجرهء ساعت‌دارى ميسازند كه آن را كوك ميكنند و در موقع\r\n\r\n\r\n","description":"","footnote":"\r\n( 1 ) -  Nihiliste \r\n( 2 ) -  Anarchiste \r\n","page_name":" 148 ","page_number":160},
  {"content":"\r\n\r\nمعين ميتركد و هرچه را بخواهند منفجر ميكنند . از اين هم كه بگذريم چه مانعى دارد كه آلات انفجارى درست كنند كه با فشار ترن منفجر شود و خداى نخواسته با اعليحضرت آسيبى برسانند . راه احتراز از اين پيش‌آمد احتمالى اين است كه اعليحضرت فردا صبح يك ساعتى خواب بمانند تا ساعت منقضى شده ، موقع تركيدن بمب ساعت‌دار بگذرد و سوءقصد از شاه بگردد و يا ترن ديگرى كه ميگذرد ، با آلات انفجار تماس پيدا كرده ديگران فداى اعليحضرت شوند .\r\nدر نظر شاهى كه معارف دينى او اينقدر نيست كه توكل ، قلب او را قوى كرده با گفتن لا حول و لا قوة الا باللّه اعتنائى به اين حرفها نكند و از طرف ديگر اينقدرها هم واقف باساس كار نيهيليست‌هاى روسيه نباشد كه بداند آنها با شاه ايران كارى ندارند و بالاختصاص با حمله‌ايكه دو سال قبل در پاريس از طرف يكنفر آنارشيست به شخص او وارد آمده و بر حسب تصادف از آن مهلكه نجات يافته است ، البته اين منطق خيلى قوى و اين دولتخواهى و عشق به شخص شاه خيلى با دليل و موجه بود . منتهى شاه احتياط كرده قدرى زيادتر از اندازه‌ايكه وزير دربار توصيه كرده بود ، خواب ماند و يك ساعت تأخير بيكساعت و نيم رسيده و امير بهادر مثل معروف « يك ديوانه سنگى بچاه مياندازد و صد تا عاقل بايد زحمت بكشند تا سنگ را از چاه درآورند » را باثبات رساند .\r\n\r\nسرگردانى حسنى پاشا\r\nدر دائرهء ديپلوماتيكى كه در قصر زمستانى تشكيل شده بود ، بواسطهء اين تأخير ، غرغر و حرفهاى گوشه‌دار زياد زده شد ، حسنى پاشا مانند مقدم السفراء در اين مورد مدافع حيثيت نمايندگان سياسى و از طرف ديگر بواسطهء مشرق‌زمينى و همكيش بودن نميخواست خيلى تشدد كند . اما بالاخره كنايه‌گوئيهاى همقطارها پيرمرد را مجبور كرده بود كه لا محاله خود را عصبانى نشان بدهد تا آخر الامر بعد از يكساعت و نيم شاه رسيد و حسنى پاشا از اين بن‌بست بيرون آمد .\r\n\r\nحسن برخورد و نيك مردى شاه همه را اصلاح كرد\r\nحسن برخورد و نيكمردى و ادب محضر مظفر الدين شاه با يك يك هيئت‌هاى سفراء و بالاختصاص كه مشير الملك وزير مختار هم براى ترجمهء بيانات شاه حاضر و در ترجمه‌هاى خود قلب شاه را بيشتر از الفاظ و گفتهء او رعايت كرد ، موجب خرسندى نمايندگان سياسى شده و يكساعت و نيم معطلى را فراموش كردند و مجلس بخوشى گذشت . چنان كه ما هيچ شكايت بعدى از آنها نشنيده ، حتى هروقت صحبت هم بميان آمد ، همگى از محضر و نيكمردى اين مرد خوب كه پادشاه خوبى نبود تحسين هم ميكردند .\r\nيكساعت و نيم معطلى ما كه زودتر منتظر مهمانان پيش‌رس بوديم ، خيلى اهميت نداشت . وقت بيشتر داشتيم و كارهائى كه در درجهء دوم و سوم و از جمله استحسانات و\r\n\r\n","description":"","footnote":"","page_name":" 149 ","page_number":161},
  {"content":"\r\n\r\nمستحبات پذيرائى بود ، ما را مشغول ميداشت . اگر اين اشتغالات نبود ، حقا بايد قدرى بتشويش بيفتيم يا لا محاله فكر كنيم كه چه شده است كه اين آقايان سليقه پيدا كرده از تماشاى تشريفات كليسا و قصر زمستانى صرفنظر نكرده و همراه شاه بآنجاها رفته‌اند .\r\nتا بالاخره رسيدند و ما اجمالا بدون اينكه در آن وقت بواسطهء اشتغال متوجه نتايج سوء اين تأخير باشيم ، دانستيم كه اعليحضرت ديشب زياد نشسته و صبحى قدرى بيشتر خوابيده‌اند .\r\n\r\nورود مهمانهاى پيش‌رس\r\nاول كسانى كه از اين دسته از واردين رسيدند ، شاهزاده كوچولوها بودند كه آنها را بتالار مخصوص خودشان برده و بدستور مزين الدوله للهء آنها هرچه لازم داشتند به آنها رسانديم . از جمله نقاشباشى قدرى پنبهء جراحى ميخواست كه پانسمان زخم شاهزاده حشمت الدوله را كه بر اثر عمل باز هم قدرى ناسور بود عوض كند . اين چيزى نبود كه پيش‌بينى كرده باشيم .\r\nمن بيرون آمدم كه يكى را دنبال آوردن پنبه بدواخانه بفرستم ، ولى فكر ميكنم كدام يك از خدمه را كه هريك مشغول و مواظب كارى هستند دنبال اين كار بفرستم كه غيبت او موجب بىنظمى كاريكه به او سپرده شده است نشود .\r\n\r\nبىادبى با بىادبى عين ادب است\r\nچشمم بدكتر شنيدر طبيب افتاد كه تازه با كيفش وارد شده بود ، اين دكتر با اينكه فرانسوى و نبايد بىادب باشد ، بواسطهء طول اقامت در دربار و تقربى كه طبعا طبيب در نزد شاه ناخوش‌مزاج دارد ، روز قبل ، در حالى كه از اطاق شاه بيرون ميآمده امر شاه را كه راجع باحضار يكى از درباريان بوده و بايد بتوسط يكنفر مستخدم عادى ابلاغ كند ، به خود اجازه داده بود كه مشاور الممالك مستشار سفارت ما را وسيلهء اين ابلاغ قرار دهد .\r\nمستشار به او جواب داده بود : « آقاى دكتر ! اين امر شاه براى ابلاغ بشما صادر شده است نه به من ، پس شما بايد بوسيلهء پيشخدمت شخصى را كه شاه احضار كرده است خبر كنيد . »\r\nدكتر به عادت درباريها كه هميشه امر شاه را سپر خود كرده هرگونه زورگوئى را پيش مىبرند ، دو سه بار تكرار كرده بود امر شاه است ! اگرچه در اين ضمن يك پيشخدمت پيدا شده و مشاور الممالك از خشونت اين دربارى نجات يافته بود ، ولى درهرحال ، دكتر از ادبى كه بايد نسبت بمستشار سفارت رعايت كند كوتاهى كرده بود . ديدم بسيار موقع خوبى بدستم آمده است كه رفتار بىادبانهء ديروز او را نسبت به همقطارم تلافى كنم . گفتم :\r\nهى ! ! دكتر ! شاهزاده حاجت به پنبهء جراحى دارد ، زود برويد خيلى زود ! معطل نشويد !\r\nاين لحن آمرانهء من بقدرى منطقى بود كه دكتر متوجه اينكه من سلام معمولى را هم نكرده‌ام نشد و با كيف خود بدرون تالار هدايتش كردم و بنقاشباشى گفتم اين دكتر و اينهم پنبه ! پيرمرد بناى تشكر را گذاشت . از او گذشتم و باستقبال چند نفر ديگر كه تازه رسيده و يكى از آنها ارسلان خان ناصر همايون پيشخدمت شاه بود شتافتم . بعد از خوش آمديد ، بفرمائيد ، چه براى شما بياورند ؟ چه لازم داريد ؟ كه معمولا بهر تازه - واردى بايد در اين موارد گفته شود و نشاندادن جاى آنها ، ديدم پيشخدمت روسى خودمان\r\n\r\n","description":"","footnote":"","page_name":" 150 ","page_number":162},
  {"content":"\r\n\r\nآمده است مىگويد در آبدارخانه يكنفر آمده است و چيزى ميخواهد كه ما نميدانيم چه ميگويد . حيرت كردم كه اين مهمان كيست كه بآبدارخانه رفته است ؟\r\n\r\nمن تختهء پاك ندارم\r\nوارد آبدارخانه شدم ، ديدم دو سه نفر ايرانى ايستاده‌اند كه من هيچيك از آنها را نميشناسم . يكنفر پالتو نظامى با مغزى قرمز پوشيده و نشان كلاهش هم ميگويد كه ميرپنج يعنى ژنرال ماژور است و قليانى بدست دارد . از اشارهء پيشخدمت روسى معلوم شد اين آقاى ژنرال ماژور است كه چيزى ميخواهد .\r\nپرسيدم : « آقا شما چه خواسته بوديد كه اين پيشخدمت مطلب را نفهميده است ؟ » ديدم با لهجهء تركى عجيبى گفت : « تختهء پاك ميخواهم كه قليان حضرت امير را روى آن بگذارم » ( مقصودش امير بهادر جنگ وزير دربار بود ) همين كه دانستم اين آقا نوكر امير بهادر است و من با ميرپنج واقعى سروكار ندارم ، لحن صحبت خود را تغيير داده مثل آقائى كه با نوكر حرف بزند گفتم : « اين سكوئى كه در آنجا ساخته شده و روى آن را با كاشى فرش كرده‌اند ، براى رفع همين احتياجات است ، قليانت را چرا روى اين سكو نميگذارى ؟ » گفت :\r\n« آنجا پاك نيست يك تختهء پاك طاهر لازم دارم » گفتم : « كسى نميدانست كه تو تختهء طاهر لازم خواهى داشت كه قبلا يكنفر مسلمان خالص دوآتشه پيدا كند و بتوسط او تخته‌اى را در كنار رود نواكر بگيرد و در آفتاب خشكانده و در گوشه‌اى كه دست هيچ نامسلمان به آن نخورده ، محفوظ نگاه دارد . » و در اينجا لحن خود را آمرانه‌تر كرده گفتم : « قليانت را روى همين سكو بگذار و بيهوده اشخاص را بتقاضاى بيموقع از كارشان بيكار نكن ! » مؤمن چون چاره‌اى نداشت ، بدون هيچ غرغر قليان را بر روى سكو گذاشت . در اين ضمن متوجه شدم دستى بشانه‌ام تماس كرد ، برگشتم ، ديدم ارسلان خان است . خنديدم ، گفتم :\r\n« آقاى ناصر همايون چه ميفرمايند ؟ » ديدم آهسته به من ميگويد : « اين شخص را ميشناسيد ؟ » گفتم « اجمالا دانستم نوكر امير بهادر است » گفت : « به ! اين محمد جعفر خان معروف و نفس نفيس وزير دربار است كه حتى صدر اعظم هم از او حساب ميبرد ! » گفتم : « آقاى من اينجا ايران نيست و منهم مثل صدر اعظم احتياجى بوزير دربار ندارم كه به اين حيوان لا يعلم مجيز بگويم . اگر خود امير بهادر شما هم تختهء پاك از من ميخواست ، همين جوابها را ميشنيد و منتهى احتراميكه نسبت به او ميكردم همين بود كه به او تو خطاب نكنم . »\r\n\r\nناصر همايون كه بود\r\nمن با اين آقاى ناصر همايون سابقهء آشنائى دارم ، ايشان پسر امير خان قاجارند ، پدرش در جوانى بسيار زيبا بوده امامقلى خان غارت شاعر معروف زمان روزى در خزانهء حمام به او برخورده و اين در وقتى بوده كه غارت وارد خزانه ميشده و سر جوان زيبا زير آب بوده و موهاى زياد مشكين او در روى آب شنا ميكرده و پهن بوده است . بعد از سر برآوردن از آب ، غارت موى مشكين و عارض آتشين او را بداهتا اينطور ستوده و در تشبيه اضمار حق مطلب را اداء كرده است .\r\n\r\n","description":"","footnote":"","page_name":" 151 ","page_number":163},
  {"content":"\r\n\r\n در آب پرّ غراب افتاده مگر ؟ * يا تودهء مشگ ناب افتاده مگر ؟\r\nپيچيده به روى آب دود سيهى است * آتش بميان آب افتاده مگر ؟ \r\nارسلان خان كه از زيبائى پدرش بىارث نمانده بود ، در مدرسهء دار الفنون در قسمت موزيك مشغول تحصيل و در نواختن پيانو و ارگ و ساير ادوات موسيقى اروپائى زبردست و در مدرسهء دار الفنون معلم موزيك شده بود . ضمنا در خانه‌ها هم براى آموزگارى ارگ و پيانو ميرفت . از جمله براى همين كار منزل برادرزاده‌هاى من هم ميامد . يكروز ديدم بجاى او شخصى ديگرى براى تعليم آمده است ، از برادرزاده علت عوض شدن او را پرسيدم ، معلوم شد ارسلان خان مأمور خدمت وليعهد شده و به تبريز رفته است . وقتى مظفر الدين شاه بطهران آمد ، خدمت آقاى ناصر همايون كه پيشخدمت مقرب شاه بود رسيديم و اين حسن توجه آقاى ناصر همايون در اينروز ، بمناسبت سابقهء پانزده ساله بود كه با من داشتند .\r\n\r\nجواب منطقى باولتيماتم آشپزها\r\nهمين كه از راحت كردن واردين پيش‌رس تا حدى فراغت حاصل كرديم ، گرفتار اولتيماتم آشپزها شديم كه ميگفتند نهار ما خراب خواهد شد . جواب من در اين مورد خيلى ساده و اين بود :\r\n« آيا ميتوانيد در ظرف اين يكساعت غذاها را دوباره بپزيد ؟ » مسلما خير ! پس چاره‌اى جز مماشات و اصلاح نداريد ، تا ميتوانيد بلطائف الحيل باصلاح بپردازيد » و در جواب زن آشپز گفتم « قدرى آب روغن رقيق بچلو بده كه از زبر شدن برنج قدرى بكاهد و آتش خورش‌ها را ملايم كن كه خيلى از حال نرود و قدرى بويون ، مايهء سوپ ، بخورشها بزن كه خيلى بروغن نيفتد .\r\n\r\nهركه بفكر خويشه\r\nبعضى از واردين سراغ مغازه‌هاى خوب شهر را ، هريك در قسمتى كه ميخواست خريدى بكند ، از من ميگرفتند . يكى مىگفت :\r\nورشو خوب كجا دارند ، ديگرى سراغ محل كيف توالت ميگرفت ، سومى از محل فروش عطر و مسواك و صابون ميپرسيد . من تعجب ميكردم ، گيرم من بشما گفتم مغازهء موله در خيابان نفسكى همه‌جور لوازم دارد يا ورشو - فروشى اعلا در فلان خيابان است ، شما چگونه ميتوانيد آنجاها را پيدا كنيد ؟ و بچه زبان با آنها تكلم خواهيد كرد ؟ اگر ميخواهيد من همراه شما بيايم ، اولا من اينكاره نيستم ثانيا نميتوانم خودم را چندين پارچه كنم و هر پارچه از من با يكى از شماها همراه شود . از همهء اينها گذشته من در اينجا بقول معروف هزارتا كار دارم ولى براى مماشات با آنها بهريك جواب مؤدبانهء مسكنى ميدادم كه نه رنجش پيدا كنند و نه قولى در انجام كارى به آنها داده باشم .\r\n\r\nورد شاه بسفارت\r\nبالاخره فريادهاى « هورا ! ! هورا ! » و تحسين‌هاى مردم خيابان بلند شده ، خبر نزديك شدن شاه را داد و با وجوه ملتزمين وارد سفارت شدند . گذشته از ايرانيها ، ژنرال نيكلايوف ، مهماندار رسمى اعليحضرت با نشان مكلل ببرليان كه شاه روز قبل به او داده و در سينه‌اش ميدرخشيد\r\n\r\n","description":"","footnote":"","page_name":" 152 ","page_number":164},
  {"content":"\r\n\r\nو دو نفر سرهنگ ستاد ارتش روس كه از ساعت ورود اعليحضرت ملازمند ، با نشانهائيكه به آنها مرحمت شده بود ، نيز همراه بودند . ژنرال نيكلايوف در سفر قبل هم مهماندار بوده و چنان كه از اسمش پيداست ، پسر نيكلاى اول جد امپراطور حاضر و چون از زن غير رسمى و باصطلاح فرانسه فرزند طبيعى امپراطور اسبق بوده است ، از حقوق و اسم و لقب شاهزادگى محروم مانده است . ولى درهرحال ، چون عموى حق و حساب امپراطور حاضر است ، با اسم نيكلايوف ، يكى از ژنرال‌هاى محترم روسيه بشمار ميآيد .\r\nمشير الملك هم همراه و بوظيفهء ميزبانى خود شاه را باطاق مخصوص او راهنمائى كرد . بلافاصله ميز نهار شاه ، بسعى و كاردانى نيكلا ، متردوتل سفارت ، در تالار جلو با كمال آراستگى گسترده شد . در پشت در اطاق ميز ديگرى هم براى آبخورى شاه ترتيب داد ولى وقتى پيشخدمتهاى شاه گفتند ما خودمان در سر ميز خدمت ميكنيم ، كار پيشخدمتهاى ما قدرى سبك شد . فقط ديسها را تا پشت در اطاق ميآوردند و تسليم خدمتگزاران شاه ميكردند .\r\n\r\nاخلاق سيورسات بگيرى دربارى\r\nدر اين ضمن باز ديدم يكى از نوكرها آمده است ميگويد خدمتگزار ميز آب‌بندى نهار شاه چيزى ميخواهد كه ما نميدانيم چه ميگويد .\r\nآمدم پرسيدم : « چه كسرى داريد ؟ » گفت : « آب نرزان » با كمال تعجب از نيكلا كه حاضر بود پرسيدم « مگر آب نرزان نگذاشته‌اى ؟ » بجاى جواب سينى را نمود كه در آن پنج شش بطرى آب نرزان بود . بخدمتگزار گفتم :\r\n« اينها آب نرزان است » گفت : « ميدانم اما كم است » ديدم مؤمن در اين مورد هم به خيال اخذ و عمل است . گفتم : « اعليحضرت شاه و شاهزاده‌ها هرگز بيش از اين آب نميخورند ، اگر براى مصرف ديگرى ميخواهيد صبر كنيد نهار ورگذار شود ، با اين پيشخدمتباشى بكاو سفارت برويد ، هرقدر خواستيد چه نرزان و چه غير آن بشما خواهد داد . » حرف من جواب نداشت ، مؤمن ساكت شد ، در صورتى كه علامت نارضامندى از چهره‌اش هويدا بود ولى من آنچه ميگفتم براى طفره و صرفه‌جوئى نبود بلكه حقيقة حاضر بودم بعد از نهار بيست‌تا بطرى آب نرزان بيست كاپكى به اين پيشخدمت شاه انعام كنم .\r\nشاه و شاهزاده‌ها سر سفرهء خود و باقى ملتزمين بسفره‌خانه رفتند . اكه آلبى روبروى ميز شاه مشغول نواختن موزيك خود شد ، شاه از شنيدن موسيقى ايرانى خيلى خوشوقت شده براى او در آخر هر قسمت از آوازها دست ميزد . چنان كه در جاى ديگر هم نوشته‌ام ، اين توجه شاهانه بما اجازه داد ، مدال طلائى براى او پيشنهاد كرديم تا موزيكهائيكه در رستوران براى احترام ما مينواخت بىاجر نمانده ، از علاقه‌ايكه بموسيقى ايرانى نشان داده بود قدردانى شده باشد .\r\nبعد از نهار ، شاه قدرى در اطاق تاريك استراحت كرد . بعضى كه حوائجى داشتند و ميخواستند سرى بمغازه‌هاى پطرزبورغ هم زده باشند ، هريك كسى را پيدا كرده دنبال خيال خود رفتند و سروصدا قدرى كم شد . وجوه ملتزمين مانند صدراعظم و وزير دربار و از اين قماش اشخاص كله‌گنده در يكى از تالارها نشسته ، ژنرال كنسول افتخارى ما در ادسا كه در اينوقت در پطرزبورغ بود ، به خيال خود خواسته بود تعينى بين ساير همقطارهاى خود\r\n\r\n","description":"","footnote":"","page_name":" 153 ","page_number":165},
  {"content":"\r\n\r\nپيدا كند ، به اين خيال يكدست جاى استكان و نعلبكى و قاشق آن از نقرهء ميناكارى براى صدراعظم هديه كرده بود .\r\nاين هديه را در اينوقت ايوان ايوانويچ زايچنكو « 1 » ( خرگوش‌زاده ) ژنرال كنسول افتخارى ايران در ادسا بصدراعظم تقديم داشت . من متوجه شدم كه شاهزاده در ضمن اظهار امتنان ، بجاى اينكه از خوبى كار آن تحسين و تمجيد كند ، يكى از استكان نعلبكىها را در دست گرفته وزن مىكند . از اين عاقده ندانى و بالاختصاص كه جنبهء ماديرا به خوبى ظاهر ميكرد ، بدم آمد . در اين ضمن شاهزاده به عادت ايران گفت : « آهاى . آب‌خوردن ! » البته پيشخدمتى در اطاق نبود و اگر هم بود نميفهميد كه شاهزاده چه گفته است . من مخصوصا جائى نشسته بودم كه زنگ اخبار بدسترسم باشد ، با يك فشار بشصتى ، پيشخدمت وارد شد .\r\nبروسى گفتم : « براى شاهزاده صدر اعظم آب بياور » رفت و آورد و رفع حاجت شد . ولى اين اقدام من در نظر درباريان خيلى چيز عجيبى آمده بود كه من چرا خودم ندويده و آب براى صدر اعظم نياورده‌ام ، در صورتى كه من نوكر نبوده و در همان سن و وضعيت ، خود را همقطار كم‌سن‌تر عين الدوله ولى خيلى لايقتر از او ميدانستم . بقدرى اين كار به نظر آنها غريب آمده بود كه موضوع را در هنگام مراجعت بسرحد ايران كه مشير الملك هم ملتزم ركاب بود ، بعضى از بادنجان دورقاب‌چينهاى دربارى بمشير الملك كه در اين مجلس حاضر نبود ، بطور حكايت اظهار هم كرده بودند . مشير الملك در جواب آنها گفته بود اينها به ترتيب كل دنيا تربيت مقامشان ارجمندتر از اين است كه از اين رفتار آنها ملول شوند . اينها به ترتيب كل دنيا تربيت شده‌اند و در كل دنيا رسم اينست كه همين كه يكى از حيث خانواده نجيب و در روال نوكرى افتاد ، با سايرين برابر است . اگر تفاوتى منظور مىشود ، نسبت بسن و سابقهء خدمت مىباشد .\r\nالبته اين بيانات اثرى در فكر دربارىها نميكرد ، همانطور كه اين گله‌گزاريها در من و امثال من اثرى نداشت . ما كار خود را ميكرديم و اين آقايان بتملقات بيمزهء خود مشغول اغفال هم‌مسلكان جلو افتادهء خود بودند .\r\n\r\nهديهء تقديمى مشير الملك\r\nشاه از خواب برخاست ، بتالار جلوى آمد ، هديه‌اى كه مشير الملك براى او تهيه كرده و عبارت از آلبوم جلد نقرهء ميناكارى بود ، در اينوقت تقديم شد . شاه برعكس صدر اعظمش خيلى از ميناكارى آلبوم كه با تاج مزين شده بود تحسين كرد . خواست آلبوم را بگشايد يكى از فضولهاى دربارى گفت : « قربان عكس ندارد » من بقدرى از اين فضولى بدم آمد كه حد نداشت . شاه هم متوجه جملهء بىادبانهء او شده با چهره‌اى كه در او معمولى نبود رو به گويندهء بىادب كرده گفت : « تو ميدانى من براى چه آلبوم را ميخواهم باز كنم ؟ ! براى اينست كه ميخواهم شرح پذيرائى امروز مشير الملك را در حاشيهء آن بنويسم . قلم و دوات به من بدهيد » دربارى بىادب بخبط خود متوجه شده عقب رفت . شاه شرحى در حاشيهء يكى از صفحات آلبوم نوشت و آلبوم را بست .\r\n\r\n\r\n","description":"","footnote":"\r\n( 1 ) -  Ivan Ivanovitch Zaytchenko \r\n","page_name":" 154 ","page_number":166},
  {"content":"\r\n\r\nموقع رفتن اعليحضرت رسيد ، با همان تشريفات با همراهان به گار پطرزبورغ و از آنجا با ترن به طرف پطرهوف رفتند كه براى شام حاضر شوند .\r\n\r\nشام بگمازى « 1 »\r\nدر اين دو روزه ، شاه و شاهزاده‌ها با امپراطور و امپراطريس و خانوادهء امپراطورى شام و نهار ميخوردند . ميزبان ساير ملتزمين در هر شام و نهارى ، يكى از رجال دربار و در تالار عليحده غذا ميخوردند ولى امشب تماما مهمان امپراطور هستيم . در حقيقت شام بگمازى به تمام معنى امشب است . شاه و شاهزادگان ايران و امپراطور و خانوادهء امپراطورى هم در همين مجلس شام خواهند خورد . ما هم ديگر در سفارت كارى نداشتيم ، بنابراين بپطرهوف رفتيم كه خود را براى شام حاضر كنيم .\r\nشام در تالار بسيار بزرگى بود ، رجال و بزرگان و وزراء و سرلشكرها و سرتيپ‌هاى بومى هم با ملتزمين دعوت شده بودند ، كلهء تالار ميزى بگنجايش خانوادهء سلطنت ايران و روس گذاشته بودند . بعد از كمى فاصله و از دو طرف ميز سلطنتى ، ميز ساير مهمانها كشيده شده و دورهء ديوار تالار ميگشت . در وسط هم يكرشته ميز كشيده بودند كه در آخر تالار برضلع عرضى ميز دوره كه روبروى ميز شاه گسترده شده بود عمود ميشد .\r\nقريب پانصد نفر در سر اين سفره نشسته بودند ، در موقع دسر امپراطور نطقى كه جنبهء محبت آن زيادتر و جنبهء سياسى آن كمتر بود ، بفرانسه ايراد نمود . شاه به فارسى جوابى داد و مهندس الممالك كه بالاى سر شاه ايستاده بود ، ترجمه كرد . البته در موقع نطق سرهاى تاجور ، خوردن تعطيل و همه به حالت خبردار ولى نشسته بودند . بعقيدهء من ترجمهء نطق شاه كه اصلش چندان طولانى نبود ، قدرى دراز بود و نميدانم اين ترجمه قبلا چطور و بتصويب كى حاضر شده بود كه به نظر من خيلى شيك نيامد و لهجهء مهندس الممالك هم با اينكه فرانسه ميگفت ، قدرى آكسان‌كاشى داشت .\r\nبعد از شام ، تا يكى دو ساعت هم دنبالهء مجلس شب‌نشينى امتداد پيدا كرد و در حدود نصف شب برهم‌خورد . امشب آخرين شب توقف شاه در پطرهوف است ، فردا بعد از صرف نهار كه باز هم با خانوادهء امپراطورى صرف خواهند كرد ، با ترن به سمت باكو حركت خواهند فرمود و ملتزمين هم باز مهمان يكى از رجال دربار هستند كه مثل روزهاى قبل و با همان تشريفات نهار آخرى را هم صرف خواهند كرد . در كليهء اين نهار و شام‌ها عده‌اى از رجال و درباريهاى روس هم هستند .\r\n\r\nعزيمت شاه به سمت ايران\r\nفردا بعد از نهار كالسكه‌هاى دربارى در خيابان قصر پطرهوف حاضر شده ، شاه با امپراطور و شاهزاده‌ها با گراندوك‌ها و عين الدوله با وزير خارجه و بالجمله به همان ترتيبى كه روز ورود از گار آمده بودند ، بكالسكه‌ها نشسته بگار رفتند . گارد احترام هم مثل وقت\r\n\r\n\r\n","description":"","footnote":"\r\n( 1 ) - اين لغت از شاهنامهء فردوسى اقتباس شده و « شام بگمازى » ترجمهء دينه دوگالاى  Diner de gala  فرانسه است .\r\n","page_name":" 155 ","page_number":167},
  {"content":"\r\n\r\nآمدن حاضر و شاه و امپراطور اين‌بار با هم از ميان دو صف آنها گذشته ، شاه و ملتزمين در جاهاى خود قرار گرفتند و تا حركت ترن كه البته خيلى طول نكشيد ، امپراطور جلو اطاق شاه و شاه هم جلو در اطاق خود ايستاده بودند . بهرحال ترن حركت كرد و مشايعت - كنندگان مراجعت كردند . مشير الملك هم بامر شاه تا سرحد جزو ملتزمين و همراه رفت و ما بپطرزبورغ مراجعت كرده زندگى و كار عادى خود را كه چند روزى برهم خورده بود از سر گرفتيم .\r\n\r\nمرخصى مشير الملك و رفتنش بايران\r\nمشير الملك بعد از يكهفته مراجعت كرد و بموجب اجازه‌اى كه در هنگام التزام ركاب از شاه تحصيل كرده بود ، بعد از ده بيست روز بمرخصى بايران رفت و مشاور الممالك شارژ دافر شد . اعتصام - الممالك را هم بمركز احضار كردند و دبير الممالك هم در اينوقت كنسول عشق‌آباد شده بود ، بجانب مأموريت خود رفت و سفارت خيلى بيسروصدا شد .\r\n\r\nرئيس كه ميرفت همهء كارها ميخوابيد\r\nكار كم بود ، زيرا جنگ روس و ژاپن كه هفته‌اى دو سه راپورت مفصل از آن براى وزارتخارجه و صدراعظم و گاهى وليعهد ميرفت ، تمام شده بود . در نبودن وزير مختار ، كنسولگريهاى قفقاز هم طبعا در خودنمائى در فرستادن گزارشات كوتاه ميآمدند . مشاور - الممالك هم مرد انشاء كار نبود ، فقط گاهى تلگراف رمزى از مركز ميرسيد و اكثر آنها مربوط بصدور جواز ترانزيت كالاهائى بود كه شاه در اقامت خود در اروپا سفارش داده يا بعد يادش آمده و خواسته بود و بايد از خاك روسيه بگذرد . خلاصه اينكه كار ما به نصف سال قبل تنزل كرده و بالاختصاص كار من از نصف هم بيشتر كم شده بود .\r\nبطوريكه با صرف روزى يكى دو ساعت تمام كارها حتى كارهاى ابو الحسن خان هم كه بالطبع بعد از رفتنش من متصدى آنها بودم تمام ميشد و وقت براى مطالعه و ديدوبازديد زياد داشتم .\r\nمنهم وقت را عبث تلف نكرده هر روز بكتابخانهء ولف ميرفتم و كتابهائى ميخريدم و اوقات خود را بمطالعه ، بخصوص در تاريخ انقلاب فرانسه ، ميگذراندم .\r\nشبها هم اكثر بشب‌نشينىهائيكه دعوت ميكردند ، ميرفتم و بازى بريج را كه از همان روزهاى ورود آموخته بودم ، در اين مجالس كامل ميكردم و شبهائيكه جائى وعده نداشتم ، وقتم را بمطالعه و راه رفتن ميگذراندم . بطوريكه كمتر شبى بود كه زودتر از ساعت دو و سه بعد از نصف شب بخوابم .\r\n\r\nجاى ما در دايرهء ديپلوماتيك عوض شده است\r\nفصل پائيز پطرزبورغ كه در حقيقت با يخبندان شروع مىشود گذشت ، زمستان آمد ، عيد اول سال روسها يعنى اول يانوار رسيد .\r\nبراى شرفيابى به تسارس كوىسلو رفتيم و در آنجا دايرهء ديپلوماتيكى ، بطوريكه سابقا نوشته‌ام ، تشكيل و شرفيابى به عمل آمد . محل ايستادن ما خيلى با سابق فرق كرده بود زيرا نظر به طول مدت سفارت مشير الملك ، سفارت ما داشت بين وزير مختاريها مقدم السفراء ميشد . اگرچه اين جور\r\n\r\n","description":"","footnote":"","page_name":" 156 ","page_number":168},
  {"content":"\r\n\r\nمقدم السفرائى چيز مهمى نبود ، ولى درهرحال در دايره از نصف قوس نزول گذشته بوديم .\r\nاما حالا كه سفارت ما مبدل بشارژ دافرى شده است ، بايد آخر همه و چون شارژدافرى ما هم تازه است ، در ميان شارژدافرها هم تقريبا بايد آخرتر از همه بايستيم . ولى يك دلخوشى داريم كه يك سر دايره جاى مقدم السفراء است و سر ديگر اين دائرهء دهن باز ما هستيم و بهتر ميتوانيم واقعات سر دايره را كه رجال و خانمهاى دربارى در آنجا ايستاده‌اند تماشا كنيم . جاى ما در اين سال جلو درى واقع شده بود كه رو بباغ باز ميشد و چون شكافى را كه در زير در بود نبسته بودند ، پاهاى ما خيلى يخ كرده بود . وقتى كه امپراطريس مادر امپراطور براى دريافت تبريكات نزد ما آمد ، متوجه شد و گفت : « جاى شما بد نقطه‌اى اتفاق افتاده است ، در را هم غفلت كرده نبسته‌اند و يقينا پاهاى شما يخ كرده است » سال ديگر باز در عيد اول ژانويه ما درحال شارژدافرى بوديم و جاى ما جلو در بىپير بود ولى از سرما خبرى نيست و همچو به نظر ميرسيد كه زير در را بسته باشند . امپراطريس وقتى جلو ما آمد ، بعد از دريافت تبريكات و جواب معمولى گفت : « اما امسال ديگر شما سردتان نيست ، من وضع پارسال نظرم بود ، مخصوصا سپردم زير در را محكم كنند كه ديگر مثل پارسال پاهاتان سرما نخورد » و من از اين حافظه خيلى تعجب كردم .\r\nتذكر اصل موضوع چيز مهمى نيست ، البته امپراطريس مثل خانم خانه روز قبل سرى بتالار پذيرائى زده و از جلو اين در گذشته وزير در كه مثل پارسال باز بوده و سرما را داخل اطاق ميكرده ، موضوع را بخاطرش آورده و امر داده است زير در را محكم كنند . ولى اينكه در سال قبل كدام سفارت جلو اين در ايستاده بود ، حافظهء زياد لازم دارد و شايد كلاهيكه ما بر خلاف سايرين بر سر داشتيم كمك به اين حافظه كرده باشد .\r\nمن از اعليحضرت همايون شاهنشاهى پادشاه حاضر خودمان حافظه‌اى از اين بالاتر ديده‌ام . من البته در صف خيلى خدمت ايشان شرفياب شده و حتى برحسب معمول ، خود شاه در همين صف با من هم مثل سايرين دست داده‌اند ، ولى هيچوقت با هم صحبتى نداشته بوديم كه ايشان شخص مرا بشناسند .\r\nدر سال قبل روز مبعث كه بسلام رفته بوديم ، شاه وارد شد و بعد از دريافت تبريك معمولى كه از طرف يكى از نخست‌وزيران سابق بعرض رسيد ، برحسب معمول خودشان كه هميشه موضوعى براى صحبت طرح ميفرمايند ، فرمودند : « وضع خواربار خيلى بد است » و مثل اين بود كه ميخواستند از تجربهء اين دسته كه همه سابقهء وزارت و استاندارى و سفارت داشته‌اند ، استفاده‌اى بفرمايند . هريك از رفقا چيزى به عرض رساندند ، من در اين‌گونه موارد هميشه ساكت ميمانم و به همين جهت هم بود كه تا اين وقت شاه شناس نشده بودم . ولى حس كردم كه اعليحضرت ميخواهد حقايق و راه‌وچاه را بفهمد . بر خلاف معمولم عرض كردم : « امر ميفرمايند چيزى در اين باب كتبا عرض كنم ؟ » فرمودند : « ممنون ميشوم » عرض كردم : « بتوسط وزير دربار گزارش خود را خواهم فرستاد » ايشان على الرسم با يكىيكى دست دادند و خارج شدند . من هم به وعدهء خود وفا كرده و در همان هفته\r\n\r\n","description":"","footnote":"","page_name":" 157 ","page_number":169},
  {"content":"\r\n\r\nگزارش مشروحى از اوضاع قديم و جديد نان در كل كشور ، بخصوص تهران و راه اصلاح ( البته بعقيدهء خودم ) نوشته ، بوسيلهء وزير تقديم كردم .\r\nعيد بعد كسالت داشتم و از شرفيابى معذور بودم . در عيد بعدتر كه شرفياب شديم ، وقتى اعليحضرت براى دست دادن جلو تشريف آوردند ، به من كه رسيدند ، مرا باسم خوانده اظهار داشتند ، گزارش شما را خواندم ، خيلى خوب بود . عرض كردم پسند اعليحضرت همايونى شده است مايهء افتخار است .\r\nدر ميان بيست سى نفر ، شناختن شخصى كه در دو عيد قبل وعده‌اى داده است و بخاطر آوردن اسم او كه در پاى گزارش خوانده و تطبيق اسم با شخص و بالاختصاص كه در عيد قبل هم حاضر نبوده است كه مورد تفقد واقع شود ، حافظهء بسيار خوب لازم دارد و در اينجا موضوع كلاه يا تشخيص دهندهء ديگرى هم در كار نيست . من در دل خود خيلى از اين حافظه تحسين كردم .\r\n\r\nسرگرمى اسد بهادر\r\nاسد ديگر هيچ كار نميكند و سرش گرم رام كردن يا بدام آوردن دخترى است كه خيال ازدواج با او را دارد . اين دختر خانم كه من هم بتوسط اسد با خانواده و بالطبع با ايشان آشنا شدم ، دختر بيست و دو سالهء بسيار زيبائيست . اصل آنها لهستانى و از آن لهستانيهائى هستند كه مدتى است لهستانى بودن را فراموش كرده و روحا و جسما با روس‌ها مخلوط شده‌اند و اختلاط خون لهستانى و روسى موجب زيبائى در اين دختر و خواهر كوچكترش شده است .\r\nاين دو دختر كه از پدر و مادر محرومند ، در نزد خالهء خود لابارون سيمولين زندگى ميكنند . خود بارونس هم دخترى باسم الگا دارد كه او هم در زيبائى دست‌كمى از دختر خاله‌هاى خود ندارد . دارائى شوهر و شوهرخواهر و حق اناپاژى كه بخانواده ميرسد ، بقدرى هست كه مادام لابارن لژمان آبرومند و روز ملاقات داشته و هرچندى يك بار مهمانى بدهد و جوان‌ها را دور دختر و خواهرزاده‌هاى خود جمع كند و وسيلهء شوهر دادن آنها را فراهم نمايد . دخترها گذشته از لهستانى و روسى زبان فرانسه را هم خوب حرف ميزنند و دخترهاى برازنده‌اى هستند . نردينى هم در ايام اقامتش در پطرزبورغ با اين خانواده آشنا و الگا دختر لابارون با او بيمهر نبوده است . اسم خواهرزاده‌هاى لابارون يكى اولنى و ديگرى هدويش بود كه براى سهولت بزرگتر را ليلا و كوچكتر را ياديا ميخواندند . اسد طالب بزرگتر از همه يعنى ليلا بود و الگا و ياديا هنوز طالب پروپا قرصى پيدا نكرده بودند . جوانى كه ظاهرا خيلى كوچكتر از الگا به نظر ميآمد ، با لقب شاهزادگى ، مثل اين بود كه باوجود يكى دو سال كمى سن ، ميخواهد اسم الگا را روى خود بگذارد . اسم اين جوانك پرنس رازوبل بود .\r\n\r\nحدسهاى بيموضوع\r\nمن كه وارد اين جمع شدم ، فضول آقاسىها شروع بپيشگوئى كرده هريك بتصور خود چيزى بهم بافتند . بعضى مرا رقيب اسد ! و طالب ليلا دانسته و برخى ديگر مرا براى الگا كانديدا\r\n\r\n","description":"","footnote":"","page_name":" 158 ","page_number":170},
  {"content":"\r\n\r\nكردند و بالاخره دسته‌اى هم ياديا را حق من دانستند . در صورتى كه دوستى من با اين خانواده خيلى طبيعى و بر اثر دوستى با اسد بود . اما لابارون در همه بيك چشم نظر ميكرد و هر جوان وارد بر خانواده را حقا داوطلب يكى از اين سه دختر تصور مينمود و نسبت به همه يعنى چه بماها و چه بوميها ، دقيقه‌اى از پذيرائى و تفقد كوتاه نميآمد .\r\nاسد دو سه سالى بود كه در اين خانه رفت‌وآمد داشت و موقع آن رسيده بود كه تصميم خود را بگيرد . معلوم بود كه اين كار را كرده است و براى قول‌وقرار و امتحان‌هاى زن و شوهرى آينده است كه هر روز از اوائل شب بخانهء لابارن كه سابقا در سوچنوى پراولك و بعد از مراجعت از پطرهوف در شمارهء پنج كوچه استرى منّايا بود ، ميرفت و روزى يكى دو بار بشمارهء 2246 ، تلفن خانهء لابارن ، تلفن ميكرد و شبهائى كه برحسب اتفاق نميتوانست آنجا برود ، نيمساعتى با تلفن با دختر خانم مشغول صحبت ميشد . »\r\nدر سفارت كسى كه مانع خيالات او يا مثل مهديخان سرخر و نامحرم باشد نبود .\r\nمعاملهء من و او باهم مثل دو برادر قريب السن و مشاور الممالك نسبت بماها مانند برادر بزرگتر بود . هروقت اسد را در كنار تلفن روى چهارپايه نشسته ميديديم ، ميدانستيم با كجا حرف مىزند و براى اينكه بآزادى صحبت كند ، ناحيهء مجاور تلفن را ترك مى - گفتيم . براى اينكه نوكرها از صحبت سر در نياورند ، اسد با دختر خانم به زبان فرانسه صحبت ميكرد و حاضر بود تا فردا صبح صحبت را ادامه بدهد .\r\n\r\nلااباليگرى عشق\r\nاز اين بيخيالى و لااباليگرى و دير آمدن شبها معلوم بود كه اسد ، بقول خودش ، مثل سگ « 1 » عاشق است . من اين عشق را واقعا تقديس كرده ، چون به احوال روحيهء او واقف بودم و عزت‌نفس او را ميدانستم كه حاضر نيست كسى به او بفهماند كه او ، ولو از راه عشق هم باشد ، احتياج به كسى پيدا كرده است ، هيچوقت با او از اين مقوله حرفى نميزدم . اكثر شبها ساعت دو و سه و حتى چهار بعد از نصف شب از خانهء لابارون به منزل برميگشت . فصل بهار بود ، من با وجود داشتن اطاقهاى خود در خارج ، در سفارت ميخوابيدم ، اسد كه از راه ميرسيد ،\r\n\r\n\r\n","description":"","footnote":"\r\n( 1 ) - در زبان فارسى در مواردى كه توهين بشخصى منظور باشد ، او را بحيوانات تشبيه ميكنند « مثل خر مىخورد » « مثل گاو نعره مىزند » « مثل موش كوچك است » و غيره و غيره . در چندين مورد هم انسان را به سگ تشبيه ميكنند « مثل سك زوزه ميكشد يا پارس مىكند » مثل سك لهله مىزند » « مثل سك دروغ ميگويد » با آنكه سك حرف نميزند كه دروغ بگويد ، پس اين تشبيه وجه شبه ندارد . در دهات و پاره‌اى شهرها جملهء ديگرى هم معمول است و ميگويند فلان شخص بقدرى كه سك لكه ميرود دروغ ميگويد . شايد مثل سك دروغ ميگويد درهم شده و خلاصهء همين جمله باشد . درهرحال چون مرحوم اسد بهادر در ايران نشوونما نكرده و فارسى را خوب نميدانست تصور ميكرد در هر چيز كه بخواهند حد اعلى را به كسى نسبت بدهند ، ممكن است او را بسك تشبيه كنند . كرارا در محاورات ميگفت فلان كس بفلان دختر مثل سك عاشق است در صورتى كه از سك عشقى معروف نيست كه اين تشبيه وجه شبهى داشته باشد . اگرچه ميتوان وجى شبهى از حيث تملق بمعشوق كه طبعا در هر عاشقى هست براى اين تشبيه فكر كرد . ولى معروف نيست .\r\n","page_name":" 159 ","page_number":171},
  {"content":"\r\n\r\nمقدارى گوشت پشت مازوكه براى يك بيفتك جانانه كافى بود ، رگ‌وريشه كشيده و حاضر ، خودش از دكان قصابى خريدارى كرده ، در درشكه گذاشته همراه آورده بود .\r\nبسعى نيكلا و سفارش خودش ، در گوشهء آبدارخانه ، تاوهء آهنى و منقل نفتى گذاشته بودند . در گنجهء سفره‌خانه هم نان و كره و كوزه‌اى از خيارشورهاى نازك كه از انگشت كوچك بزرگتر نبود ، باز بسعى نيكلا ، حاضر بود . اسد ظرف كره را برميداشت و يكسر بآبدارخانه ميرفت ، بيفتك خود را كه مكعبى مستطيل و به شكل و اندازهء يك نيم بطرى چهارپر از كار درميآمد ، ميپخت و آنچه سليقه بود در اين آشپزى بخرج ميداد . گاهى قبل و زمانى در خلال پخت‌وپز بفكر بيدار كردن من ميافتاد ، بدون هيچ تشريفات سر رختخواب من ميآمد ، برحسب عادت ، من بيش از يكى دو ساعت نبود كه بخواب رفته بودم ، ولى شكستن دل اسد را در آن حال جايز نميدانستم ، بدون غرغر رب‌دوشامبر خود را بدوش انداخته ، با او از اطاق خواب بيرون ميآمدم ، من طرز پخت‌وپز را تماشا مىكردم و او درىورى ميگفت ، آخر الامر با هم بسفره‌خانه ميآمديم . اسد ، بيفتك آبدار يا بقول آشپزهاى فرنگى بيفتك سنيان خود را با يك نان نيم‌گيروانكه‌اى و ده پانزده خيارشور با اشتهاى سرشار جوانى و بخصوص هشت نه ساعت غذا نخوردن ، صرف ميكرد و در هر لقمه‌ايكه فرو ميداد ، چند جملهء آسمان‌ريسمانى بهم ميبافت . منهم كه خوب ميدانستم اين حرفها اثر چه نشأه‌ايست ، مثل يكنفر ذينفع به اين صحبتها گوش ميدادم . اسد را باطاق خواب خود ميفرستادم و خود باطاق خواب خويش ميرفتم ، تا اگر بتوانم ، مجددا خود را خواب كنم . من از اين حرفهاى آسمان‌ريسمانى به خوبى ميفهميدم كه عنقريب عروسى اين رفيق عزيز سرخواهد گرفت . زيرا ميديدم كه زمينهء صحبتهاى اسد ، اگرچه هيچ مربوط به اين مقولات نيست ، ولى روزبروز بجانب مقصود نزديكتر مىشود .\r\nاسد در ضمن خوردن اين غذا كه هم شام دير و هم نهار بود ، از پيمودن آب آتش مزاج ، يعنى ودكا ، هم كوتاه نميآمد و بعد از اين شراب و طعام ده يازده ساعت ميخوابيد .\r\nالبته قبل از خواب رفتن افكارى هم داشت . درهرحال يكى دو ساعت بعد از ظهر از خواب برميخاست ، تا به خود ميجنبيد وقت گذشته بود ، با عجله بدكان مولهء سابق الذكر رفته اصلاحى ميكرد و شام را اگر به دختر خانم وعده نكرده بود ، در يكى از رستورانها صرف كرده ، بخانهء معشوق ميرفت . گاهگاه كه از معشوق بىلطفى احساس ميكرد ، يكى دو روز مناعت عاشقانه به خود داده ، با رفقاى خود كه اكثر افسران گارد امپراطورى بودند ، وقت خود را در رستوران‌هاى درجه اول پطرزبورغ مىگذراند . ولى من ميدانستم كه اسد چه در دل دارد و اين تغافل از معشوق از چه راه است و يقين داشتم كه بعد از دو سه روز يكى از جذبه‌هاى محبت باز زندگى عاشقانهء اسد را تجديد خواهد كرد .\r\n\r\nعروسى اسد بهادر\r\nدر پايان تمام اين وصل و هجرانها و قهر و آشتيها ، بالاخره نوبت عروسى رسيد و در اواخر بهار سال 1324 بين دو نفر مزاوجت اتفاق افتاد . شب عروسى در خانهء لابارون سيمولين ضيافتى از ما\r\n\r\n","description":"","footnote":"","page_name":" 160 ","page_number":172},
  {"content":"\r\n\r\nو دوستان و اقوام نزديك خانوادهء عروس داده شد . فرداى اين شب ، عروس و داماد براى ماه عسل به مسافرت اروپا رفتند .\r\n\r\nخواهرهاى اسد در پطرزبورغ\r\nبعد از مراجعت ، اسد در نزديكى سفارت ، خانه و اثاثيهء آبرومندى تدارك و زندگى خانوادگى نسبة باتجملى را شروع كرد . خواهر زن ، يعنى ياديا ، هم طبعا از اين ببعد در خانهء اسد بود . بعد از چند ماهى فرخ‌بك وزيراف شوهر خواهر اسد كه در اين اواخر اكثر از باكو بپطرزبورغ ميآمد ، با خانوادهء خود و دو خواهر كوچكتر اسد و نسا خانم مادرش هم بپطرزبورغ آمدند . نسا خانم زودتر بطمر خان شوره برگشت ، ولى سه خواهر اسد با فرخ‌بك در پطرزبورغ ماندنى شدند . دو خواهر خانهء اسد هم يكى بعد از ديگرى شوهر اختيار كردند . خاور ، خواهر كوچكتر ، زن عبد المجيد چرمويوف از طائفهء چچن قفقاز افسر گارد امپراطورى و بعد از كمى ماهرخ زن رشيدبك بادكوبه‌اى شدند . بالاخره ياديا را هم جوان مهندسى باسم گروموف ازدواج كرد . اين چند خانوار كه همه قوم و خويشهاى اسد بودند ، در پطرزبورغ رحل اقامت افكندند . بعد از آنكه من بايران آمدم ، الگا دختر خالهء مادام اسد را هم همان پرنس رازوبل كوچك گرفت و خيال مادام لابارون سيمولين از هر حيث فارغ شد .\r\nما بخانهء اين چند خانوادهء نيمه‌ايرانى و نيمه‌قفقازى و نيمه‌روسى خيلى ميرفتيم و من با خاور خانم زن چرمويوف مثل برادر و خواهر بوديم . اكثر كه بدعوتهاى خارج از خانواده ميرفتيم ، پيش هم مىنشستيم و از حدسهائيكه اشخاص خارج از اين رفاقت برادرانه و خواهرانهء ما ميزدند ، صحبت داشته و بريش و گيس آنها ميخنديديم . بعد از چندى خاور دخترى از عبد المجيد چرمويوف پيدا كرد ، من بگوشهاى او اذان و اقامه گفتم ، ولى اين دختر عمرى نكرد و بعد از آمدن من بايران تلف شد و گويا ديگر هم اين زن و شوهر اولادى پيدا نكردند . چرمويوف با زنش قطع رابطه كرده ، چندسال قبل كه بطهران آمده بود مرحوم شد و خاور را نمىدانم كجاست . در آينده هم شايد جائى گير بياورم و از اسد و خانمش بازهم بنويسم .\r\n\r\nمقدمات انقلاب در ايران\r\nاز اوضاع طهران خوب نمينويسند ، عين الدوله بعد از مراجعت از سفر اروپا ، دنبالهء همان سختگيريهاى مالى را در دست دارد سهل است ، براى پر كردن چالهء مخارج سفر فرنگ بر شدت عمل خود افزوده ، مردم ناراضى هستند . هرچه او بر شدت عمل مالى ميافزايد ، مردم بر آزادىطلبى ميافزايند و اين تدبير آزادىطلبهاست كه از موقع استفاده كرده ، در وقتى كه صدر اعظم از راه سختگيرىهاى مالى بمردم فشار وارد ميآورد ، آنها مظالم استبداد را حالى و مردم را بآزاديخواهى دعوت مىكنند . درباريها و عين الدوله ، بدون توجه بنتيجهء امر ، كارى بآزادىطلبى مردم ندارند . وضع عجيبى پيش‌آمده است ، سيد جمال الدين اصفهانى در ماه رمضان ، در مسجد شاه ، در حضور امام جمعه ، داماد شاه\r\n\r\n","description":"","footnote":"","page_name":" 161 ","page_number":173},
  {"content":"\r\n\r\nحاضر ، حرفهائى مىزند كه سراپا نقادى از دولت است . هيچكس متعرض او نيست و عين الدوله مشغول كاستن حقوق مواجب‌بگيرها و عقب انداختن اقساط آنهاست . سياست صدر اعظم همان سياست « بگذاريد حرف بزنند ، ما مشغول كار خود باشيم » است . در صورتى كه اين حرفها بالاخره نتيجهء خود را دير يا زود بارميآورد . از زمستان باينطرف ، موضوع عبا و عمامهء مسيونوز و تبعيد سعد الدوله و مذاكرات اطراف آن‌كه همه در واقع حمله به عين الدوله است ، دستاويز و وسيلهء تحريك مردم شده است . ولى مثل اين است كه عين الدوله خود در اين انتشارات دست دارد ، و گرنه چگونه ممكن است تا اين اندازه پشت گوش فراخى « 1 » كند و جلو اين حرفهاى آزاديخواهى را نگيرد ؟\r\n\r\nنظامى شدن شهر تهران\r\nدر اواسط بهار ، عين الدوله ملتفت خبط خود شده براى ترساندن مردم ، شهر را نظامى و اجتماعات را محدود نمود ، ولى خيلى دير بود . مردم بقدرى در زمستان گذشته حرفهاى آزادىطلبانه شنيده بودند كه اين حكومت نظامى اثرى در افكار آنها نكرد .\r\nهر دو نفرى كه بهم ميرسيدند ، يكى ناطق و ديگرى مستمع ميشد و مظالم دولت را براى يكديگر تشريح ميكردند . عين الدوله فشار حكومت نظامى را زياد كرد ، مردم در مسجد شاه اجتماع كردند و عدالتخانه خواستند . عين الدوله بدست‌آويز حكومت نظامى ، علما را بفشار از مسجد خارج كرد . آنها هم مثل ميرزا حسن آشتيانى در وقعهء تنباكو ، از شهر خارج شدند . اگر عين الدوله هم مثل امين السلطان از آنها استمالت ميكرد و آنها را برميگرداند ، شايد آزادىطلبهاى واقعى موفق نميشدند كه اين تقاضاى عدالتخانه را بخواستن قانون اساسى تبديل كنند . ولى عين الدوله راضى باستمالت از علماء نشده ، آن‌ها بقم رفتند كه بعتبات بروند . مردم طهران هم كه از فشار حكومت نظامى بجان آمده بودند ، براى هر اقدامى حاضر بودند .\r\n\r\nرفتن مردم بسفارت انگليس\r\nوقعهء قتل سيد عبد الحميد بدست يكنفر قزاق يا سرباز ، نيشتر اين دمل شد . جماعتى بسفارت انگليس رفته متحصن شدند . ابتدا باز هم ميگفتند عدالتخانه ميخواهيم كم‌كم آزادىطلبان موقع را مناسب ديده ، مقصود اساسى خود را آشكار و خواستن عدالتخانه را بمشروطه خواستن تبديل كردند . آقا سيد عبد اللّه و آقا ميرزا سيد محمد طباطبائى كه سردستهء علماء و مقصدشان در موقع عزيمت عتبات بود ، در قم توقف كردند . باب رفت‌وآمد و مكاتبه بين متحصنين سفارت و آنها ، البته بوسائل مخفى ، باز شد و حكومت نظامى عين الدوله طبعا از ميان رفت و مردم از صبح تا شام دسته‌دسته به ملاقات متحصنين ميرفتند و در حول و حوش سفارت جوقه جوقه مينشستند و در اطراف مذاكرات بين متحصنين و دولت مذاكره\r\n\r\n\r\n","description":"","footnote":"\r\n( 1 ) - « پشت گوش فراخى » كنايه از شنيدن مطلب و اقدام نكردن و بىاعتنائى نمودن به آنست . نظير « يك گوش در است و ديگرى دروازه » و « گوش خود را بدهكار ندانستن » كه تازه رواج يافته و همه ميگويند و مينويسند ، نيز به همين معنى است .\r\n","page_name":" 162 ","page_number":174},
  {"content":"\r\n\r\nميكردند . فصل تابستان و كارمندان سفارت بقلهك محل ييلاقى خود رفته بودند و متحصنين در باغ سفارت چادرها برپا كرده ، شبها در و ديوار باغ را چراغان و روزها به تمام حضار نهار ميدادند .\r\n\r\nهيزم نيست ! اسكناس بسوزان !\r\nيكى از روزها آشپز يكى از قسمتها نزد حاجى محمد تقى بنكدار كه قسمت آشپزخانه در ادارهء او بود ، آمده گفت : « حاجى آقا ! هيزم ما تمام شده فرستاده‌ايم بياورند نياورده‌اند . » حاجى محمد تقى دستهء اسكناسى از جيب درآورده نزد او انداخت و گفت : « هيزم ندارى ؟ اسكناس بسوزان ! » از اين نمايشات خيلى در كار بود . بخصوص نظم و ترتيب آوردن نهار از قسمت آشپزخانه تا چادرها خيلى قابل تحسين و حاجى محمد تقى بنكدار وجاهت زيادى پيدا كرد . كم‌كم كار چراغانى از داخلهء سفارت بخارج هم سرايت كرد و تقريبا تمام خيابان‌هاى شهر چراغان بود . تجار مخارج اين اوضاع را از كيسه ميپرداختند و دكانهاى خود را بسته و همگى هر روز بسفارت ميرفتند و يكديگر را ترغيب و تحريص ميكردند . آزادىطلب‌ها كه تاكنون در خفيه به آنها دستور ميدادند ، آفتابى شده ، بين دولت و جمعيت سفارت ، خود را واسطه كردند . چندين بار مطالبى براى اصلاح نوشته شد ولى آزادىطلبان كه ميدانستند چه ميخواهند ، رضا ندادند ،\r\n\r\nصدور فرمان مشروطيت\r\nبالاخره در تاريخ 14 جمادى الاخرهء 1324 مطابق با 14 اسد 1285 كه روز جشن ولادت شاه بود ، فرمان مشروطيت صادر و عين الدوله معزول و به خواهش آزادىطلبان و جمعيت سفارت ، مشير الدوله صدر اعظم شد . جمعيت سفارت بعد از آنكه چمن‌كارىهاى باغ سفارت را كه در اين يك ماهه زير پا رفته بود دوباره كاشتند و خيابان‌ها را آب و جارو كرده به حالت روز اول درآوردند ، از سفارت خارج شده بخانه‌هاى خود رفتند .\r\nمن ترديد ندارم كه شرحيكه در اينجا مينويسم ، بسيار ناقص و شايد در پاره‌اى از موارد مخالفتهاى جزئى هم با واقع داشته باشد . زيرا من در اين اوقات در طهران نبوده و آنچه فعلا مينويسم ، چيزهائيست كه مكاتبات برادرم در خاطرم گذاشته است . براى تشريح جزئيات ، بايد بيادداشتهاى ديگران كه حاضر بوده‌اند ، مراجعه كنند . اما اينكه من چرا به كسى و كتابى مراجعه نميكنم كه حقايق را مفصل بنويسم ، براى اين است كه من جاه‌طلبى تاريخ‌نگارى ندارم . « شرح زندگانى من » چيز ديگر و تاريخ‌نويسى كار ديگر است .\r\nاخباريكه از طهران بما ميرسد ، منحصر است به آنچه برادرم براى من مينويسد . براى سايرين ، كسى از اين اخبار نمىنويسد . در كاغذ آخرى كه به من رسيده بود ، راجع بچراغانى و سلام و صلوات‌هاى جمعيت سفارت و رفتن مردم خارج به آنجا شرحى نوشته و از نظم و ترتيب آنها چنان كه نوشتم تشريحاتى شده بود . البته موضوع فرمان مشروطيت در بين بوده ، ولى برادرم كه نويسندهء نامه بود ، چون خبرى از اين بابها نداشته چيزى از آن\r\n\r\n","description":"","footnote":"","page_name":" 163 ","page_number":175},
  {"content":"\r\n\r\nننوشته بود . من پيش خود فكر ميكردم كه اين هياهو و جاروجنجال در سفارتخانهء خارجى منافى حيثيت ملى است و عين الدوله مؤسس اين اساس ظلم را كه منجر به اين بىآبروئى شده است ، ملوم ميدانستم و از نتيجه‌اى كه از اين اجتماع در سفارت بيگانه خواهند گرفت .\r\nبى خبر بودم و چون اسمى سابقا از عدالتخانه برده شده بود ، پيش خود تصور ميكردم كه در نتيجهء اين كشمكشها نظامات و قوانينى براى عدليه شايد برقرار شود .\r\n\r\nخبر واقعات اخير تهران چگونه به من رسيد\r\nيكروز ظهر كه به عادت هميشگى هنوز از رختخواب خارج نشده بودم ، ديدم در اطاق مرا ميزنند . البته بروسى آواز دادم « كى است ؟ » صداى مشاور الممالك به فارسى جواب داد « منم » . من با ايشان بقدرى يگانه بودم كه حاجتى بمعطل كردن ايشان و پوشيدن رب دوشامبر نداشته باشم . گفتم « بفرمائيد » ، آمد ، روى صندلى پائين تخت‌خواب من نشست ، بطوريكه وقتى من برخاستم و ميان تختخواب نشستم ، با هم مواجه بوديم . مشاور الممالك گفت « خبر دارى كه ايران كنستىتوسيون « 1 » گرفته است ؟ » گفتم « شوخى نكن » گفت « نه اين تلگرافش است » و تلگرافى از جيب خود درآورده به من داد . ديدم تلگراف به زبان فرانسه انشاء شده و مفهومش اين است كه دولت ايران بموجب فرمان اعليحضرت شاه در عداد دول كنستىتوسيونل درآمده است . به كار گذاران دولت متوقف فيها اعلام كنيد . تلگراف هم از مضمونش پيداست كه باصطلاح امروز بخشنامه و باصطلاح آن روز متحد المآل است و الساعه در ساير نقاط عالم كه ما سفارتخانه در آنجاها داريم ، رفقاى ما هم مثل ما از اين اتفاق حيرت‌انگيز خبر دارند و دارند كيف مىبرند .\r\nبمشاور گفتم : « رفيق اين كار بزرگى بوده است كه انجام شده ، خدا كند كه نتيجهء خوبى از آن بگيريم » گفت : « مگر ممكن است نتيجهء بدى هم داشته باشد ؟ » گفتم : « بالمآل البته نتيجهء آن خوب است ولى شرط آن رفتار عاقلانهء ماست كه از افراط و تفريط جلوگيرى كنيم . من در اين هشت نه ماههء كم‌كارى پنج شش هزار صفحه راجع بانقلاب فرانسه چيز خوانده‌ام ، انقلاب و تغيير حكومت استبداد بمشروطه اگرچه آخرش خوب است ، ولى تا وضع حكومت سابق عوض شود و حكومت جديد جاى آن را بگيرد ، خيلىها نفله شده زير دست و پا ميروند . در كشور ما عقيدهء مسلمانى بدمكراسى خيلى كمك مىكند ، آريستكراسى در كشور ما ريشه‌اى ندارد كه از اعيان بترسيم ، ولى مردم نمىدانند چه كنند ؟ ميترسم گرفتار مشروطهء بىتقوى بشويم كه شايد از استبداد بىترس بدتر است . عيب اينجاست كه در فارسى يك ورق كاغذ چاپ شده در اين باب‌ها در دست كسى نيست . من گيج اين افكار بودم كه ديدم زيادتر از اندازهء خودمانى هم ترك ادب كرده‌ام و ميان رختخواب با كسى كه چهار پايه از من جلوتر است ، گرم صحبت شده‌ام . فورا رب‌دوشامبر بدوش انداخته اجازه خواستم خود را حاضر بكنم تا با هم بيرون برويم . بكنار روشوئى كه پشت چپق بود رفته قدرى آب روى سرم ريختم و لباس پوشيدم و با مشاور الممالك بيرون آمديم .\r\n\r\n\r\n","description":"","footnote":"\r\n( 1 ) -  Constitution \r\n","page_name":" 164 ","page_number":176},
  {"content":"\r\n\r\n\r\nتقديمى من بمشروطهء ايران\r\nتا مقدارى از راه من و ايشان ساكت بوديم ، من دنبال صحبت قطع شده را گرفته گفتم : « من يك كار براى رفع اين عيب در نظر دارم و آن ترجمهء كتابى در انقلاب فرانسه است كه معايب و محسنات انقلاب را به نظر مردم برساند ، تا خوبىهاى آن را اقتباس كنند و از بديهاى آن احتراز نمايند ، من كتابى در دو سه ماه قبل راجع بانقلاب فرانسه خوانده‌ام كه بعقيدهء من بهترين كتابى است كه در عالم خود در اين باب نوشته‌اند و دو جلد است . اگر اين كتاب ترجمه شود ، خيلى به درد اين مردم خواهد خورد . اين كتاب را يكى از رفقاى بومى گرفته است بخواند ، بعد از نهار بكتابخانهء ولف ميروم ، نسخهء ديگرى از آن ميگيرم و بترجمهء آن مشغول ميشوم . »\r\nمشاور الممالك گفت « خوب فكرى است » با هم وارد سفارت شديم ، دو نفرى نهار خورديم ، ايشان رفتند كه اعلامنامهء مشروطه شدن حكومت ايرانرا بوزارتخانه بنويسند و من بكتابخانهء ولف رفته ، كتاب انقلاب فرانسه تأليف مينيه را با مقدارى كاغذ سفيد براى ترجمه و چند جلد كتابچه براى پاكنويس خريدارى كرده بسفارت مراجعت كردم .\r\n\r\nباز هم تغيير زندگى\r\nباز تغيير تازه‌اى نظير تغيير رفتن مدرسهء سياسى در زندگانى من طبعا پيش خواهد آمد ، بايد از يك قسمت تفريحات خود دست بردارم و همت كرده كاريرا كه بدان عزم كرده‌ام ، بانجام برسانم .\r\nبايد شبها زودتر خوابيد تا هر روز صبح ساعت هشت لباس پوشيده پشت ميز كار بتوان نشست . ناچار بايد شب‌نشينيها را ترك كنم زيرا شب‌نشينيها اكثر ساعت ده و يازده شروع ميشد و نميتوانستم به مجرد ورود ، هنوز سلام نكرده ، خداحافظى و جا خالى كنم . روزها هم بايد اوقات بيكاريرا كه تا حال صرف گردش و ملاقاتهاى دوستانه ميكردم ، به مصرف اصلاح و پاكنويس ترجمه‌هاى صبحها برسانم و همين كه نتوانم بملاقاتهاى معمولى روزانه بروم ، ناچار خانواده‌هائيكه با آنها رفت‌وآمد دارم ، تصور ميكنند من با آنها متاركه كرده‌ام ، باز هم يكمرتبهء ديگر در زندگى من وضعى پيش‌آمده است كه بعد از مويز شدن بايد مجددا غوره بشوم و بعد از بدست آوردن نتيجه ، دوباره خود را مشغول مقدمه كنم .\r\nاز طرف ديگر بفكر نتايج مادى و معنوى اين كار براى خود و هموطنانم افتاده ، ميبينم كه چاره‌اى جز ترجمهء اين كتاب نيست . « اگر امثال من كه خود را برجستهء جامعه ميدانيم به اين قبيل كارها مبادرت نكنيم ، كى بكند ؟ ايرانست و يك مدرسهء سياسى كه من اول شاگرد و خود را مبرزترين فارغ التحصيلهاى آن ميدانم . اگر من نكنم كه بايد بكند ؟ خير ! بايد فداكارى كرد و اين كار را بهر قيمتى كه هست انجام داد . ولى كتاب خيلى پرحجم و قريب ششصد صفحه است كه بايد ترجمه شود و اين كار لا محاله يكسال يا دو سالى وقت مرا ميگيرد . دو سال خودم را حبس كنم ؟ . . . بلى ! اگر پيش بيايد و\r\n\r\n","description":"","footnote":"","page_name":" 165 ","page_number":177},
  {"content":"\r\n\r\nسه و چهار سال هم در راه نتيجه‌ايكه از آن انتظار دارى ، چيزى نيست . تصميمى كه گرفته‌اى به آخر برسان . »\r\nدر نتيجهء اين افكار ، با توصيه بخدمتكار خانه كه ساعت هفت مرا بيدار كند ، نصف شب برختخواب رفتم . ولى تا ساعت سه در رختخواب غلطيدم ، باوجود اين در ساعت هفت كه خدمتكار در زد ، از رختخواب بيرون پريدم . مثل اينكه بشيك‌ترين مجالس ميخواهم بروم ، سروصورت را صفا داده پشت ميز نشستم و تا اول ظهر مشغول كار بودم . ظهر برخاسته تا يكساعت بعد از ظهر بگردش معمولى خود رفته و بموقع مقرر در سفارتخانه حاضر شدم .\r\nبعد از اين روز هم كار را به همين منوال تعقيب كردم .\r\n\r\nپيشرفت مشروطه در ايران\r\nقانون اساسى اعلام و اسم مشروطه مصطلح و وكلا انتخاب و عمارت بهارستان محل مجالس معين شده است . ولى شاه خيلى ناخوش است ، بطورى كه اميدى بزندگى او ندارند . محمد على ميرزا وليعهد را از تبريز خواسته‌اند كه اگر اتفاقى بيفتد ، در اين موقع باريك ، تاج‌وتخت خالى نماند . آزادىطلب‌ها كه تازه تغيير اسم داده مشروطه‌خواه شده و دستهء مقابل خود را مستبد ميخوانند ، نيز متوجه هستند كه بايد وقت را تلف نكرده تا مظفر الدين شاه زنده است ، قانون اساسى را شش ميخه « 1 » كنند . به همين جهت لايحهء متمم قانون اساسى در شرف گذشتن است . فكر از دنيا رفتن شاه و خراب شدن ناندانى و محدود شدن اختيارات سلطنتى و خشك شدن ريشهء افراطكارى ، درباريها را بالطبع وادار كرده كه هريك فرمانهائى راجع ببخشش خالصجات صادر كنند . ميرزا نصر اللّه خان مشير الدوله صدراعظم است ، مشير الملك هم كه موقتا بطهران رفته است ، بعد از صدارت پدرش گرفتار تدارك لوايح قانونى كه بايد بمجلس برود شده ، از آمدن او خبرى نيست ، مشير الملك و برادرش مؤتمن الملك در اين موقع از راه تدارك لوايح قانون اساسى و متمم آن ، خيلى بپيشرفت مشروطه كمك كردند . وجود اين پدر و دو پسر ، بخصوص دانشمندى پسرها ، در اين موقع خيلى به درد خورد . شايد اگر اين دو پسر نبودند ، همان آزادى طلبهاى دو آتشه هم نميدانستند چه بايد كرد و چگونه بايد لوايح قانونى را ترتيب داد . در اين وقت سعد الدوله كه قربانى عبا و عمامهء مسيو نوز شده و به تبعيد افتاده بود مراجعت كرده و مردم براى پاداش زحمتى كه به او رسيده بود ، او را وكيل كرده بودند . سعد الدوله معلوماتى نداشت ، فرانسه‌اى ميدانست و در مأموريتهاى اروپا زياد خوانده بود و خوانده‌هاى خود را از مجلس به گوش مردم مىرساند . مردم هم چون از اين چيزها نشنيده بودند ، او را مرد كار ميدانستند . او هم براى جاه‌طلبى خود باد ببوق آزاديخواهى كرده ميخواست در اين ميان خود را بنوائى برساند . صنيع الدوله هم كه مردى مهربان و پاك و امين و فداكار بود ، دانشهايش بيشتر جنبهء علمى داشت نه حقوقى ، ناصر الملك حقوق‌دان و در اين وقت كماكان وزير ماليه ولى خيلى محافظه‌كار بود و تا كارد باستخوانش نميرسيد ، حرفى نميزد . فرنگ\r\n\r\n\r\n","description":"","footnote":"\r\n( 1 ) - شش ميخه كردن كنايه از محكم‌كارى است و اين اصطلاح از نعلبندى در افواه افتاده و نعل شش ميخه ، محكمتر و بادوامترين نعلها است .\r\n","page_name":" 166 ","page_number":178},
  {"content":"\r\n\r\nرفته و مطلع زياد بود ، ولى تحصيل كردهء منظم‌كارى ، جز اين دو برادر ، نداشتيم . پس اين دو برادر بودند كه در اين روزها ريشه و هستهء دانش حقوق بوده و بوسيلهء پدرشان ميتوانستند دانشهاى خود را بنفع مردم به كار بيندازند .\r\nانتخاب وكلا دو درجه‌اى و صنفى بود ، نه مستقيم و عمومى . اتخاذ اين رويه براى اين بود كه چون تصور ميشد هر صنفى از دردهاى خود بهتر از سايرين مسبوق است ، وكيل بصير بيغرض انتخاب خواهد كرد و اجتماع اين وكلا در يك مجلس كارها را بنفع عموم انجام خواهد داد . گذشته از اين ، انتخابات هم زودتر صورت گرفته و مجلس زودتر اكثريت و رسميت پيدا خواهد كرد . باوجود اين ، قانون طورى نوشته شده بود كه اصناف ميتوانستند اشخاص خارج از صنف خود را هم وكيل كنند تا وجود اشخاص دانشمند خارج هم بىاستفاده نماند « 1 » . در اين دوره ، وكيل بىاطلاع از سياست زياد بود ، ولى همه وطن‌پرست و پاك‌قصد و باحرارت و فداكار بودند . وكلا روى زمين مينشستند و قاليچه‌اى كه روبروى رئيس پهن شده بود ، كار تريبون مجلس را ميكرد . مشهدى باقر وكيل صنف بقال طهران ، با كمال سادگى آنچه بفكرش ميرسيد بدون پرده‌پوشى و لفافه‌هاى علمى و ادبى ميگفت .\r\nگاهى سادگى نطق اين قبيل وكلا با دو سه كلمه ، كارهاى بغرنج را حل و تسويه ميكرد .\r\nتا كم‌كم از ولايات بعضى وكلا كه در فن خطابه و آئين سخنرانى دستى داشتند و پاره‌اى اشخاص خوش‌قريحهء نسبة مطلع وكيل شده و نطق‌ها سروصورتى گرفت و قابل نوشتن و خواندن شد . روزنامه‌اى باسم المجلس دائر شد كه خلاصهء نطق وكلا و تصميمات مجلس در آن درج مىگرديد و اين روزنامه را آقاى ميرزا محمد صادق طباطبائى ( رئيس مجلس امروز ) پسر آقا ميرزا سيد محمد مينوشت .\r\nآقا ميرزا سيد محمد طباطبائى و آقا سيد عبد اللّه بهبهانى كه بعد از صدور فرمان مشروطه ، باسلام و صلوات « 2 » بتهران برگشته بودند ، بواسطهء نفوذيكه در روحانين داشتند ،\r\n\r\n\r\n","description":"","footnote":"\r\n( 1 ) - مرحوم دكتر سيد ولى اللّه نصر نمايندهء صنف حمامى تهران شد .\r\n( 2 ) - مردم كشور ما تا قبل از مشروطه در مواردى كه ميخواستند براى ورود كسى به شهر تجليل كنند ، صلوات ميفرستادند . دست زدن و زنده‌باد گفتن از مستحدثاتى است كه با مشروطه بايران آمده است . اين تظاهرها بيشتر براى شاه و علما ميشد ، حتى در دورهء مظفر الدين شاه چون قدرى تجدد بواسطهء مدارس جديد وارد اجتماعات شده بود ، صلوات هم نميفرستادند و مؤدب در معبر شاه مىايستادند . بعضى كه ميخواستند در شاهدوستى تظاهرى كرده باشند ، تعظيم ميكردند . اين تعظيم‌ها هم اكثر از اشخاصى بود كه شاه آنها را مىشناخت و عامهء مردم بىسروصدا و بىتظاهر بودند . ولى در مورد علما چون متوليها و حول‌وحوش آنها با جمله‌هاى « حق پدر و مادرش را بيامرزد كه يك صلوات بلند ختم كند ، لال نميرى دوم صلوات را بلندتر بفرست و از شفاعت پيغمبر محروم نشوى سومى را بلندتر بفرست » از مردم صلوات مطالبه ميكردند ، ورود آنها سرو صداى بيشترى داشت . آنها كه نزديك آقا بودند يا آقا از نزديك آنها ميگذشت ، اعم از شناسا و غيرشناسا ، براى درك ثواب سلام هم ميكردند . با سلام و صلوات وارد شدن ، كنايه از احترامى\r\n","page_name":" 167 ","page_number":179},
  {"content":"\r\n\r\nدو حامى قوى و دو عامل مؤثر مشروطه بودند . طلاب و علماى نجف با رؤساى خود ، آقايان حاجى ميرزا حسين پسر حاجى ميرزا خليل ، ( طبيب مرده زنده كن ) و ملا كاظم خراسانى كه مرجع تقليد اكثر ايرانيان بودند ، كلا از مشروطه حمايت ميكردند . مستبدين اين طبقه هم در عتبات آقا سيد كاظم يزدى را داشتند كه او هم با من تبع خود با مشروطه ضديت ميكرد .\r\nبين اين دو دسته هم در عتبات مثل مستبدين و مشروطه‌خواهان ضديت بود . در تهران هم مستبدين از زمرهء علما بىپشتيبان نبوده ، آقا شيخ فضل اللّه ، ملاى مستبد مركز ، با ميرزا سيد محمد و آقا سيد عبد اللّه ضديت ميكرد . باوجود اين ، پسرهاى شيخ فضل اللّه ، بخصوص شيخ مهدى ، از مشروطه‌خواهان و پسر ديگرش بقدرى در مشروطه‌خواهى بيباك بود كه جوجه‌طلبه‌هاى مشروطه‌خواه اسم او را ابو دجانه گذشته بودند . آقايان محمد عبده و محمد - رضاى وجدانى از همين جوجه‌طلبه‌ها بشمار مىروند .\r\nآقايان ميرزا سيد محمد و آقا سيد عبد اللّه با اينكه وكيل نبودند ، هر روز در مجلس حاضر ميشدند ، تا از هر اتفاقى كه بر ضد مشروطه پيش بيايد دفاع كنند و چون عنوانات معمولى مجتهدين مانند حجة الاسلام و ملاذالانام نسبت به آنها كوچك شده بود ، آنها را هم ، مانند دو نفر علماى بزرگ سابق الذكر نجف ، آيت اللّه ميخواندند و چون با همديگر متحدا بكارها قيام ميكردند و هميشه اسم هر دو باهم برده ميشد ، براى اختصار ، از آنها بحجتين آيتين تعبير ميكردند . ورق‌پاره‌هاى صحاف‌باشى « 1 » كه از هندوستان ميآمد ، در اين روزها خيلى بيهوده‌سرائى ميكرد .\r\n\r\n\r\n","description":"","footnote":"\r\nاست كه در ورود شخصى بمجلسى يا شهرى دربارهء او به عمل مىآيد .\r\nميرزا اسد اللّه خان پيشكار ماليهء اصفهان ميگفت در ماه ششم سال 1325 قمرى از تهران بما امر كردند مثل سابق ماليات را وصول كنيم ، كدخداها و پاكارهاى سده ( همايون شهر ) را احضار كرده بودم كه قرار پرداخت ماليات را با آنها بدهيم ، يكى از آنها گفت : « مگر بايد ماليات هم داد ؟ » گفتم البته . گفت : « پس ما اين سلوم و صلواتا را واسه چى فرستاديم » مقصودش تظاهراتى بوده است كه در اجتماعات مشروطه‌خواهى كرده بودند . مرحوم آقا نجفى مجتهد اصفهان از سدهيها خيلى براى تظاهر در مشروطه‌خواهى استفاده ميكرده و آنها را به شهر ميطلبيده است و شايد حول‌و حوش آقا به آنها وعده ميداده‌اند كه در مشروطه از ماليات معاف خواهند شد و اين بيان كدخداها از اين راه بوده است .\r\n( 1 ) - اين شخص يكى از چهل و چند نفرى است كه ناصر الدين شاه براى تكميل تحصيلات باروپا فرستاده بود . وقتى با آموختن فن صحافى بتهران مراجعت كرد و بحضور اعتضاد السلطنه وزير علوم شرفياب شد ، با اينكه بيش از دو سال در اروپا بسر نبرده بود ، آقاى عزيز اسم حوض را فراموش كرده بود و بالاخره كه به او حالى كردند مقصود « باسن » فرانسه است ، براى اينكه لغت را بخاطر بياورد حوض را دو سه بار تكرار كرد . اول « حاووض » و بعد « اوز » گفت . اعتضاد السلطنه چوب و فلك خواست و آقاى عزيز را بفلك بست . در ضمن چوب خوردن ميگفت قربان غلط كردم . . . . خوردم حوض حوض حوض . اين شخص بكارى نرسيد و نشنيدم دكان جلدگرى داير كرده باشد . در ايام نيمه‌جوانه‌مردى من ، دكان تجارتى در لاله‌زارنو امروزه داشت . چندى\r\n","page_name":" 168 ","page_number":180},
  {"content":"\r\n\r\n\r\nتكميل قانون اساسى و فوت مظفر الدينشاه\r\nحال شاه خيلى بد است ، مشروطه‌خواهان هم با عجله مواد متمم قانون اساسى را نوشته از مجلس گذراندند و بوسيلهء مشير الدوله براى امضاء نزد شاه فرستادند . شاه هم بعد از ترديد زياد بالاخره با رضايت وليعهد چند روزى قبل از مرگش آن را امضاء كرد .\r\nباستدعاى مشير الدوله ، با ضعف مزاج ، روزى بكالسكه نشسته در يكى دو خيابان گردش رفت . مردم نسبت به او اظهار قدردانى و خلوص زيادى نمودند ، شاه را با فريادهاى شعف و زنده و پاينده‌باد پذيرائى كردند . ولى اين آخر نمايش زندگانى او بود و چند روز بعد در 25 ذيقعدهء 1324 دار فانى را بدرود گفت . سجع مهر اين شاه شعر ذيل بود :\r\n دميد كوكب فتح و ظفر بعون اللّه * گرفت خاتم شاهى مظفر الدين شاه \r\n\r\n\r\n","description":"","footnote":"\r\nبود در تهران ديده نميشد ، در اين وقت اوراقى كه به خط بسيار بدى نوشته شده بود ، در هندوستان چاپ ميكرد و بايران و سفارتخانه‌هاى خارجه ميفرستاد كه واقعا افكار ديوانه‌ها به از آن بود . در هرحال گويا در همين روزها زحمت را كم كرد و رهسپار سفر آخرت شد زيرا بعد از دورهء استبداد صغير ، اسمى در هيچ‌جا از او نشنيده‌ام .\r\n","page_name":" 169 ","page_number":181},
  {"content":"\r\n\r\n\r\nشرح زندگانى من در سلطنت محمد عليشاه\r\nوليعهد محمد على ميرزا كه از يكى دو ماه باينطرف در تهران و بكارها هم وارد بود ، بجاى پدر بتخت نشست و تاجگذارى رسمى به عمل آمد . در روز تاجگزارى مشير الدوله صدر - اعظم كه ميخواست تاج بر سر گذارد ، پيرمرد توجه نكرده تاج را پيش و پس بر سر او گذاشته بود كه بعد خود شاه متوجه شده تاج را برگردانده بسر خود گذاشت . اين تاج - گذارى بواسطهء همين سهو ، در نظر عامه خوش‌يمن نيامد .\r\n\r\nخواب عجيب\r\nدختر ميرزا نصر اللّه خان مشير الدوله ، مادر آقاى جمشيد مفخم ، در چند ماه قبل از تاريخ صدارت پدرش كه هيچ از اين اوضاع خبرى نبود ، خواب ديده بود كه پدرش از در وارد شده تاجى در دست دارد و ميگويد : « تاج محمد على ميرزاست ، بايد الساعه بروم بر سر او بگذارم » تاج را گوشه‌اى گذاشته ، مشغول پوشيدن لباس رسمى خود شد . من نزديك شده ديدم اين تاج را از برف ساخته‌اند . بپدرم گفتم « اين تاج از برف است ؟ » نگاهى كرد و گفت « براى مدتى كه او بر سر تخت ميماند كافى است » اين خواب در نزد خانوادهء پيرنيا معروف و من از مشير الدوله حسن پيرنيا و مرحوم اسحق خان مفخم الدوله ، شوهر خانم ، هم شنيده‌ام . منتهى در اوائل در خارج شهرتى نداشته و در خانواده مكتوم بوده است .\r\n\r\nمراسم تعزيت در سفارت ايران\r\nخبر فوت شاه كه بسفارت رسيد ، بيرق سفارت را به حال عزادارى نيمه‌كش بلند كرديم . از طرف مقامات رسمى و دربارى و وزارت - خانه‌هاى بومى و سفارتخانه‌هاى خارجه كارت تسليت براى رئيس هيئت سفارت ايران گذاشتند . روز سوم مجلس تذكرى در سفارت برپا شد ، جمعى از درباريان و وزرا دعوت شدند ، قارى بسيار خوبى از تاتارها كه در كرونشتات سراغ كرده بوديم ، سورهء هل اتى را با لحن بسيار خوبى قرائت كرد و مجلس ختم شد .\r\n\r\nتقاضاى مرخصى\r\nترجمهء من بد پيش نميرود و تا نزديك يكربع از كتاب اصلى ترجمه و در كتابچه‌ها پاكنويس شده است . ولى من دو سال است در اين مسافرتم ، ديدار قوم و خويشها بخصوص ديدن اوضاع تازه مرا بهوس انداخته كه دو ماه مرخصى گرفته بطهران بروم . مشاور الممالك بمركز نوشته ، ولى اجازهء آن هنوز نيامده است .\r\n\r\n","description":"","footnote":"","page_name":" 170 ","page_number":182},
  {"content":"\r\n\r\nبيست روز بيشتر بعيد نداريم و من ميخواهم عيد نوروز را كه مصادف با روز اول صفر 1325 است ، طهران باشم . مشاور الممالك يك تلگراف هم براى مطالبهء جواب درخواست مرخصى من فرستاد . با كمال تعجب باز هم جوابى نرسيد و ما همه در حيرتيم كه سبب اين نرسيدن جواب چيست ؟ زيرا در آن روزها هيچكس از مركز اجازه نميخواست و همين كه رئيس هيئت اجازه ميداد ، كارمندان سفارت بهرجا و هرقدر كه ميخواستند ميتوانستند از مرخصى استفاده كنند . شايد اين اولين كاغذ و تلگرافى بود كه راجع بمرخصى اعضاى خارج ايران بوزارت خارجه رسيده بود و اين كار هم به خواهش خودم شد . زيرا فكر كردم ديگر دولت مشروطه شده و بايد همه چيزش در تحت قاعده درآيد . در حقوق ادارى خوانده بودم كه اجازهء مرخصى با مركز وزارتخانه‌هاست ، بايد يكوقتى اين رسم معمول شود ، چه بهتر از اين‌كه شروع آن از من شده باشد . خلاصه ، تا هيجدهم اسفند صبر كرديم ، بازهم جوابى نرسيد و اين دوازده روز باقيمانده همينقدر بود كه من در راه باشم . مشاور الممالك از نرسيدن جواب بيشتر از من عصبانى است ، بالاخره در اين روز به من گفت : « من بمسئوليت خود مرخصى و اجازهء مسافرت به تو مىدهم و تلگرافى در اين باب نوشته فرستاد و من حركت كردم .\r\n\r\nدر راه\r\nورود من بانزلى با روز آفتاب بسيار خوبى تصادف كرد . ميرزا مهديخان منصور الممالك كماكان در گمرك است ، با كمك ايشان درشكه‌اى كه صبحى از راه خمام مسافر آورده بود و ميخواست برشت برود ، گير آورديم . بدون عبور از مرداب و قايق‌سوارى ، از راه خمام يكسر به شهر رشت آمدم .\r\nبه مجرد ورود ، درشكه‌اى براى تهران گرفته فردا صبح راه افتادم . هوا تاريك شده بود كه به ايستگاه قبل از رستم‌آباد رسيدم ولى در آنجا نمانده بوسيلهء تلفن برستم‌آباد خبر كردم شام تدارك كنند . سه از شب گذشته برستم‌آباد وارد شدم .\r\n\r\nتحويل عيد\r\nيكساعت ديگر سال تحويل ميشد ، ناصر خان مهمانخانه‌دار ، دو ميز متصل بهم براى من تدارك ديده ، چلو و پلو با دو سه رنگ خورش و ماهى و مرغ و پنير و پونه و نقل و سبزى و هفت‌سين همه چيز روى ميز حاضر است . يك مشربهء بزرگ آب نيم‌گرم آورد ، من سرم را شستم و از كسالت راه بيرون آمده در پشت ميز نشستم . در همين لحظه صداى تفنگ ناصر خان كه تحويل سال را باهل ده خبر ميداد ، از دم پنجرهء اطاق مجاور بلند گرديد و ناصر خان آمد به من تبريك عيد گفت . بعد از دو سال ، اين سفرهء ايرانى ، اگرچه تنها بودم خيلى به من خوش آمد . دست لاف عيدى بناصر خان دادم ، بعد از شام خوابيدم ، صبح حركت كردم ، از قزوين گذشته اول شب بكوندج رسيدم ، چون وسائل حركت موجود نبود ، شب را در آنجا بسربرده فردا صبح هم تا شب در راه بودم ، نيمساعت از غروب گذشته سر سرچشمه پياده و بازارچهء سرچشمه و كوچهء مسجد كوچكه را پيموده وارد خانه شدم .\r\n\r\n","description":"","footnote":"","page_name":" 171 ","page_number":183},
  {"content":"\r\n\r\n\r\nورود به خانه\r\nبرادرم ، حاجى ميرزا فتح اللّه خان ، منزل و ميرزا احمد خان منشور - الملك نزد او بود . با آقايان لوازم روبوسى مسافرت و عيد به عمل آمد . بلافاصله خدمت مادرم كه عمدهء مقصود اين سفر ديدار او بود ، رسيدم . فردا صبح خبر ورود من منتشر و دوستان و آشنايان از هر طبقه و صنف بديدار من آمدند . سه چهار روز از صبح تا آخر شب صرف اين ديدنها شد و برحسب رسم زمان هر كس نزديكهاى ظهر مىآمد ، نهار هم دعوتش كرده نميگذاشتيم برود .\r\n\r\nاوضاع عمومى ايران و مقدمهء تشكيل انجمنها\r\nاوضاع سياست تغيير كرده است ، محمد عليشاه در اين دو سه ماههء سلطنت خود حساب كار خود را كرده و بدستور پاره‌اى از درباريان ، تصور كرده است كه ميتواند داده‌هاى پدرش را پس بگيرد . ولى اين كار با صدارت مشير الدوله ، بخصوص با حسن و حسينش ، منافات دارد ، با اينها نميشود بر ضد مشروطه اقدامى كرد . امين السلطان مرد اين ميدانست و بس كه هم سابقه دارد و هم نفوذ ، با او ميتوان همه كارى را انجام داد .\r\nمشير الدوله مطلب را احساس كرده و بعنوان پيرى و خستگى ، از صدارت استعفاء داده وزرائى كه بوده‌اند بر سر كار مانده‌اند . وزارت داخله كه ادارهء آن با صدر اعظم بود ، به وزير افخم ، سلطان على خان ، محول گرديد و امين السلطان را براى صدارت از اروپا احضار كردند « 1 » .\r\nاحضار امين السلطان آزاديخواهان واقعى را بتشويش انداخت ، ولى اكثريت مردم اميدوار بودند كه تجربه و نفوذ او بتواند شاه را هم از خر شيطان پائين بياورد . درهرحال با وجود پذيرفته شدن اصل پارلمانتر و مسئوليت وزراء و عدم مسئوليت شاه و قيد آن در قانون اساسى ، وزيرهاى بىرئيس الوزراء در تحت امر شاه در مدت يكى دو ماه مشغول كارهاى خود بودند . مجلس از اين بىترتيبى غرغر ميكرد ولى كسى گوش به اين حرفها نميداد . مردم هم براى پشتيبانى و حمايت قانون اساسى ، بانجمن‌سازى مشغول شدند تا اگر بعد از آمدن امين السلطان حادثه‌اى پيش بيايد ، از وكلاى خود دفاع نمايند . اين انجمن‌ها ابتدا سرى بود ولى بعدها علنى شد . هر صنف و هر محله انجمنى داشت كه هر شب دائر ميشد . مردم محل ساعتهاى اول شب را در اين انجمنها ميگذراندند و پرچانه‌هاى اهل محل خودنمائى ميكردند ، مدتى وقت اين انجمن‌ها صرف نظامنامهء داخلى خود ميشد .\r\n\r\nتوضيح خواستن حسين عمر سبزى فروش\r\nدر سرچشمه انجمنى تشكيل شده ، نظامنامهء انجمن كه بايد ماده بماده بتصويب اكثريت اعضاء برسد ، مطرح و يكى از مواد اين بود كه « هيچكس نبايد نطق هيچيك از ناطقين را قطع كند ، اگر نطق ناطق با عقيدهء كسى مخالفت دارد ، بايد صبر كند تا نطق او تمام شود ، آنوقت باجازهء رئيس برخاسته مخالفت خود را اظهار نمايد . »\r\n\r\n\r\n","description":"","footnote":"\r\n( 1 ) - تمام اين وقايع در همين دوازده روزه كه من در راه بودم اتفاق افتاده بود . خبر استعفاى مشير الدوله و وزارت داخلهء وزير افخم و احضار امين السلطان را مسيو كله بلژيكى عضو مركزى گمرك در كوندج به من داد .\r\n","page_name":" 172 ","page_number":184},
  {"content":"\r\n\r\nاين ماده كه خوانده شد ، حسين عمر سبزىفروش كه يكى از اعضاى انجمن و بواسطهء عبوسش اهل محل ، اين لقب را به او داده بودند ، دست بلند كرد . رئيس موقتى انجمن گفت :\r\n« مشهدى حسين فرمايشى داريد ؟ » - « بلى ! عرضى داشتم » - « موافقيد يا مخالف ؟ » - « نه موافقم و نه مخالف ، توضيحى ميخواهم » - « بفرمائيد ! » . حسين عمر روى قاليچه‌اى كه بتقليد مجلس براى محل نطق پهن شده بود ، پريده گفت : « توضيحى كه ميخواهم اينست كه اگر آقاى امير الامراء مشغول نطق باشند چه بايد كرد ؟ » ( خندهء حضار )\r\nاشخاصيكه مرحوم امير الامراء را ديده‌اند و گرفتار كثرت كلام آنمرحوم شده‌اند ، ميدانند كه خواستن اين توضيح چقدر معقول و بجا بوده است .\r\nگاهى يكى از انجمنها از ساير انجمنهاى يك محل و يا تمام انجمنهاى شهر نماينده دعوت ميكرد و اين در وقتى بود كه واقعهء فوق العاده‌اى اتفاق ميافتاد . ولى چون عدهء انجمنها زياد و از همديگر بى خبر بودند ، تصميمات آنها هيچوقت به جائى نميرسيد و كارى پيش نميبردند . معهذا در مواردى كه سياهىلشكر لازم بود ، خيلى نافع بودند . وكلاى مجلس هم هريك در انجمنى عضو بودند و بعضى از ولايات و ايالات هم مثل آذربايجان و فارس از عده‌اى از همشهريهاى خود انجمنى داشتند كه وكلاى آن ايالت و ولايت هم عضو آن بودند .\r\nولى روزهائى كه من بطهران وارد شدم ، هنوز خبرى از اين انجمنها نبود . زيرا تازه مشير الدوله از صدارت خارج شده و امين السلطان در اروپا بود و معلوم نبود كه رويهء او با مشروطه چه خواهد شد .\r\n\r\nديدار مشير الدوله و مشير الملك\r\nصبح پس‌فرداى شب ورود ، به منزل مشير الدوله رفتم . ايشان با عضد الملك ، دوبدو ، در اطاق نشسته بودند . قبل از ورود ، در پيش اطاقى مكث كرده اجازه خواستم ، اجازه دادند ، وارد شدم ، تفقد كردند و بعضد الملك مرا معرفى فرمودند . ايشان هم برسم زمان قدرى از پدرم و برادرها و كس‌وكارم صحبت داشتند . چون كارى نداشتم ، دو پيرمرد را به حال خود گذاشته مرخصى حاصل كرده بيرون آمدم . سراغ مشير الملك را گرفتم ، ايشان بيرونى عليحده‌اى در ته كوچه‌ايكه بآخرهاى خيابان لاله‌زار باز مىشود داشتند ، پيشخدمت رفت و پس از پنج دقيقه‌اى مراجعت كرده گفت : « ايشان در آن خانه منتظر شما هستند » .\r\n\r\nسبب نرسيدن اجازهء مرخصى\r\nبه آنجا رفتم ، بعد از تعارفات به دو ورود ، مشير الملك خنده‌اى كرده گفت : « چرا صبر نكرديد كه اجازهء حركت بشما بدهند . » گفتم :\r\n« مشاور الممالك با مسئوليت خود به من اجازه داد . » گفت : « از مركز نميخواستند بشما اجازه بدهند » باكمال تعجب گفتم : « وجود من در سفارت پطرزبورغ اينقدرها لازم نبود كه نتوانم بعد از دو سال ، دو ماه مرخصى بيايم . »\r\nگفت : « شايد نميخواستند شما در تهران باشيد . » گفتم : من كيستم كه وجود و عدمم در تهران اهميت داشته باشد . » گفت : « كتابى كه ترجمه كرده‌ايد خبرش باينجا رسيده و تصور ميكنند تقاضاى مرخصى شما براى طبع اين كتاب است . » من فورا مشترى خود را پيدا كرده گفتم : « يقين اين خبر را مهديخان براى پدرش نوشته و او اين دسته گل را به آب داده\r\n\r\n","description":"","footnote":"","page_name":" 173 ","page_number":185},
  {"content":"\r\n\r\nاست . » تصديق كرد . مجددا گفتم : « اين كتاب با اينكه بعقيدهء من امروز براى دولت و ملت بسيار نافع است ، فقط يكربعش ترجمه شده و تا تمام نشود ، بمطبعه نخواهد رفت . رنگش برافروخت و گفت : « واقعا اين قبيل اشخاص چيزهاى عجيبى هستند ، كم مانده بود شما را يكنفر انقلاب‌طلب معرفى كنند ، براى آمدن شما بتهران توجيه‌هاى عجيب ميكردند . »\r\nگفتم : « جنابعالى چه عقيده داشتيد و حالا چه عقيده‌اى درباره من داريد ؟ » گفت : « عقيدهء من دربارهء شما تزلزل‌ناپذير است ، ولى اگر خودم هم مثل شما به اين تهمتها گرفتار باشم چكنم ؟ » گفتم : « دربارهء شما هم از اين حرفها ميزنند ؟ » گفت : « تمام اين پيشآمدها را به من نسبت ميدهند . » گفتم : » پر بد نميگويند ، اگر جنابعالى مدرسهء سياسى دائر نكرده بوديد ، اگر قانونهاى اساسى و متمم آن را مرتب نميكرديد ، من از كجا ميدانستم انقلاب فرانسه چيست كه بترجمهء تاريخ آن بپردازم ؟ و اصل پارلمانتر را كى ميدانست كه بايد جزو قانون اساسى كرد ؟ » با تبسم گفت : « شما هم كه مثل سايرين مرا متهم ميكنيد ؟ » گفتم : « بلى ! ولى اينها مايهء افتخار است . » گفت : « اما نبايد خود را عبث بدهن گرگ داد . »\r\nگفتم : « من باكى از اين حرفها ندارم ، ولى چون دست‌پروردهء شما هستم و علاقه به شخص شما دارم ، هيچوقت نميخواهم كارى بكنم كه براى شما اسباب زحمت شود و بواسطهء كار من به زحمت بيفتيد . » ديدم شكفته شد و گفت : « بلى ! من هم ميخواستم همين جمله را بشما بگويم ، مغرضين مترصدند از هر راه كه بتوانند بما حمله كنند ، علاقمندان بما اگر بخواهند رعايتى از حال ما بكنند ، بايد تا بتوانند رفتار خود را تعديل كنند . » گفتم : « براى خاطر عزيز شما من نسخهء اين كتابرا فعلا در اين شهر بهيچكس نشان نميدهم . » گفت : « منهم قول شما را ذخيره ميكنم . » ديدم باز هم ميخواهد چيزى از اين مقوله بگويد ، منتهى شرم حضور مانع است . گفتم : « توصيهء ديگرى هم اگر داريد بفرمائيد . چون من هنوز كسى را نديده‌ام . » خنديد و گفت : « از انجمن‌هاى سرى كه تازه دارد در اين شهر راه ميافتد ، البته سروقت شما خواهند آمد . » گفتم : « بيايند ، من براى ديدار اقوامم آمده‌ام ، من كه ماندنى نيستم كه از اين تداركات ببينم . » گفت : « مطلب همين است كه گفتيد ، منهم اينجا ماندنى نيستم ، مرا ميخواهند بعنوان سفارت كبراى فوق العاده براى اعلان جلوس شاه بدربار پطرزبورغ و لندن و پاريس بفرستند و در حقيقت تبعيدم كنند . » گفتم : « اين تبعيد دو سه ماهه بشما چه خواهد كرد ؟ گردشى ميكنيد و برميگرديد . » گفت : « در مراجعت هم بايد بسفارت پطرز - بورغ بروم . » گفتم : « من از اين ترتيب خيلى راضيم ، زيرا حظ ما از حضور شما زيادتر خواهد بود . » گفت : « اگر مايليد كه قبل از رسيدن من به پطرزبورغ هم باهم باشيم ، مانعى ندارد كه در اين سفر هم با من بيائيد . » گفتم : « با كمال تشكر ، چه از اين بهتر ؟ » بعد از آن بجمله‌هاى ديگر پرداختيم ، از مشاور الممالك و اسد و زن و زندگى او پرسيد و بعد قدرى صحبت متفرقه كرده به منزل مراجعت كردم .\r\n\r\n","description":"","footnote":"","page_name":" 174 ","page_number":186},
  {"content":"\r\n\r\n\r\nاز بيكارى بتنگ آمده‌ام\r\nهر هفته يك بار بديدن مشير الملك ميرفتم ، روزى از بيكارى شكايت كردم . گفت : « شما كه گاهگاه بمجلس براى تماشا ميرويد ديگر چه شكايتى از بيكارى داريد ؟ » ديدم اين حرف سراپا بىموضوع است ، زيرا من هيچ بمجلس نرفته‌ام . گفتم : « اگرچه نرفتن بمجلس جزو توصيه‌هاى شما نبوده و من در اين باب آزاد بودم ، ولى من بمجلس هيچ نرفته‌ام و اين خبر را هم بايد ممتحن الدوله داده باشد و تاريخ آن از پريشب ببعد است .\r\nزيرا پريروز كه از ميدان بهارستان ميگذشتم ، بايشان برخوردم . » باز رنگش برافروخت و گفت : « اينها براى شما تجربه است كه مردم را بشناسيد و بدانيد كه از هيچ ، كوه مى - سازند . » گفتم : « مگر مجلس رفتن هم مانع و محظورى دارد ؟ » گفت : « اين روزها نفس كشيدن هم راپورتچى دارد . راپورتچىهاى بىجيره و مواجب كه براى خود شيرينى از هر چيز خبر ميسازند و بمقامات بالاتر مىبرند . » بالاخره بموضوع بيكارى خود برگشتم و گفتم : « اگر كارى داريد بدهيد . » گفت : « بقيهء حقوق بين‌الملل را اين چند روزه ترجمه كرده‌ام ، براى من پاكنويس كنيد . » برخاست از قفسه‌اى مسوده‌هاى قلم‌خورده و اصلاح شده را آورد ، بردم پاكنويس كرده يكى دو هفته بعد تسليم ايشان نمودم .\r\n\r\nديد و بازديد با نردينى\r\nنردينى در دارلترجمهء وزارت خارجه وقت ميگذراند ، يكى دوبار بديدن من آمد ، يك بار هم من ببازديدش رفتم و مخصوصا وقت را طورى ترتيب داديم كه پدرش هم منزل باشد . علاء الملك هم بدربار اسپانى و ايتاليا و يكجاى ديگر ، مأمور سفارت كبرى براى اعلان تاجگذارى شده است . نردينى بفكر افتاده كه در اين سفر همراه علاء الملك باشد ، ولى پدرش كه بايد خرجى سفر او را بدهد ميخواهد بداند اين مسافرت نفعى هم براى فرزندى دارد يا پولى است كه خرج هواوهوس مىشود . نردينى مرا شاهد قرار داده است ، پدرش ميل كرده است با من در اين باب حرف بزند ، نردينى مطلب را حالى من كرده بود ، يكساعتى با پيرمرد صحبت كردم و بالاخره مصمم شد خرج سفر پسر را بپردازد . نردينى از ذوق روى پا بند نميشد ، زيرا اگر بنا بود خرجش با علاء الملك باشد ، او را نميبرد و داوطلب ديگريرا كه خرجش با خودش باشد پيدا ميكرد . در حدود يكساعت و نيم از شب رفته با اسبهاى امير منظم ، پدر نردينى ، به منزل آمدم .\r\n\r\nبادنجان دور قاب چين\r\nدر اواخر هفتهء اول ورود ، روزى بوزارت خارجه رفتم . بموجب قاعده‌اى كه در كتابها خوانده و در اروپا ديده بودم ، بدون اينكه بدانم رئيس كابينه كيست ، بكابينهء وزير مراجعه كرده وقت ملاقات خواستم . بعد از آنكه مشير الدوله صدر اعظم شد ، علاء السلطنه را از لندن احضار كرده وزارت امور خارجه را بايشان داده‌اند . رئيس كابينهء ايشان ميرزا حسين خان معين الوزاره است كه بعد از ارفع الدوله حق را بمركز برگردانده ، لقب پدر را بعد از يك محلل گرفته است . من بعد از شناسائى آقاى رئيس كابينه با ايشان آزادانه\r\n\r\n","description":"","footnote":"","page_name":" 175 ","page_number":187},
  {"content":"\r\n\r\nحرف ميزدم و ايشان هم از اينكه من خود را با ايشان در يك روال ميدانم ، ابدا دلگيرى نداشتند . يادم نيست كدام يك از اعضاى درجات بالاتر اين وزارت‌خانه در مجلس بود كه تصور كرد من آقاى معين الوزاره را نشناخته‌ام و به اين جهت است كه با ايشان خودمانى صحبت ميكنم . بادنجان دور قاب‌چينى اين آقا اقتضا كرد كه ايشان را به من بشناسانند .\r\nديدم بطوريكه ايشان متوجه نشوند با اشاره و كج‌وكوله كردن سروصورت ميخواهند ايشان را به من بشناسانند كه مثلا من در محاوره احترامى كه در خور پسر وزير است ، با ايشان معمول بدارم . من خيلى از اين جگرك بتنور چسباندن بدم آمد ، ولى البته به روى خود نياورده ، دنبالهء صحبت را با همان لحن دوستانه ادامه دادم . يقين دارم اين بادنجان دور قاب‌چين خيلى تعجب كرد كه چگونه مىشود با پسر وزير اينطور حرف زد . درهر حال بعد از يكربعى آقاى علاء السلطنه مرا پذيرفتند ، مهربانى فرمودند و مراجعت كردم .\r\nرفقاى مدرسه‌اى ، از كلاسهاى پائينتر ، چه آنها كه در مدرسه بودند و چه آنها كه در اين دو سال فارغ التحصيل شده‌اند ، همگى بديدن « دوآيّن و پيش‌كسوت » خود آمدند ولى دو نفر همكلاسيها كه در طهران مانده بودند ، هيچكدام را نديدم . معلوم شد ايندو بزرگوار از همراهيهاى دورهء مدرسهء من با خود خيلى متأثرند ، ولى من بىتقصير بودم .\r\nاما ميرزا عبد اللّه خان محقق الدوله بعد از آنكه ما باروپا رفتيم ، كارگزار گيلان و بعد وكيل مجلس شده بود ، روز دوم بديدن من آمد . ولى من از سياست بموجب قول و وعده‌ايكه بمشير الملك داده بودم ، هيچ حرفى نزدم . ديدار ما خيلى دوستانه و در حدود قوم‌وخويشى ورگذار شد .\r\nچنان كه مشير الملك گفته بود ، خيلىها براى تدارك زمينه با من حرف ميزنند من به آنها ميگفتم : « سن من براى ورود در سياست كم است ، من هنوز چند ماهى باقى دارم كه سى ساله شوم ، گذشته از اين من چون در اينجا موقتا براى ديدن آمده‌ام ، نمىتوانم خود را وارد اين كارها بكنم . » بعضيها ميگفتند : « مانعى ندارد ، پس اقلا دستورى بفرمائيد . » من بخنده ورگذار ميكردم . اجمالا قوليكه بمشير الملك داده بودم ، فتيلهء جنبهء سياسى مسافرت مرا كشيد « 1 » و جز ديدار دوستانه و تفريحات خانوادگى مشغولياتى نداشتم .\r\n\r\nعزيمت بپطرزبورغ\r\nماه دوم بهار و مرخصى من هم بپايان رسيد ، رفتن مشير الملك بسفارتهاى فوق العاده سرگرفت . روزيكه بايد با ايشان عزيمت كنيم ، به منزل مشير الدوله رفتم ، جمعى از كارمندان وزارت امور خارجه هم بودند . كالسكهء زيادى دم در ايستاده بود ، همگى بكالسكه ها نشسته تا امامزاده معصوم ما را مشايعت كردند . من در درشكهء خودمان بودم ، از منزل\r\n\r\n\r\n","description":"","footnote":"\r\n( 1 ) - توپ و تفنگهاى قديم فتيله‌اى بود و فتيله را از سوراخ باريكى كه در نزديكى قنداق بداخلهء لوله تعبيه كرده بودند ، با باروت داخل لولهء مربوط ميكردند و با سنگ و چخماق قو را آتش ميزدند و آتش قو را نزديك ميبردند تا تفنگ خالى شود . « كشيدن فتيله » كنايه از توقف در امرى است كه با جديت مشغول انجام يا در خيال انجام آن بوده‌اند .\r\n","page_name":" 176 ","page_number":188},
  {"content":"\r\n\r\nمشير الدوله ، عبد الحسين خان نردينى كه حالا ديگر معزز الملكى را بر نردينى بودن ترجيح ميدهد ، با من در درشكه نشست . در امامزاده معصوم ، همه از درشكه‌ها پياده شديم ، من بدرشكه‌چى خودمان سپردم ، در مراجعت ، آقاى معزز الملك را هرجا ميل كنند برساند و همگى بدور كالسكهء راه كه بايد حامل ما باشد ، جمع شديم . روبوسى شروع شد ، بعد از آن مشير الملك و من در كالسكه نشسته عباس خان پهلوى سورچى قرار گرفت . با گاژ ما هم بار دوچرخه در عقب كالسكه بود . خداحافظى با سر و گردن هم به عمل آمده ما به راه افتاديم . شيخ شيپور كه جزو مشايعت‌كنندگان بود ، صدا را باذان بلند كرد « اللّه اكبر اللّه اكبر . . . » براى اشخاص عقيده‌مند شنيدن اذان بهترين تذكر است . من هم به استحباب عمل كرده منتهى آهسته جمله‌هاى اذان را تا ميشنيدم تكرار ميكردم . ديانت اسلام بقدرى ساده و محكم است كه بدون هيچ تمثال و محرابى هميشه پيروان را به ياد خدا ميآورد و در همان حين كه انسان غرق ماده است ، يك مرتبه بعالم ديگر توجهش ميدهد .\r\n\r\nوجود حاضر و غائب\r\nمشير الملك از اشخاصى است كه مايل است گاهى هيچ كار نكند و هيچ حرف نزند و ساكت و بفكر خود باشد . اگر انسان آزاد باشد ، هروقت بخواهد ميتواند در گوشهء اطاقى تنها بنشيند و بفكر خود مشغول شود . ولى دو نفرى كه در كالسكه باهم نشسته‌اند ، نميتوانند تنها باشند . من چون به اين عادت ايشان سابقه داشتم ، در اين كالسكهء دو نفرى وسيلهء سكوت و تفكر ايشان را فراهم كرده همين كه به راه افتاديم ، چون ميدانستم كه بعد از دورى از منزل و زن و فرزند و پدر و برادر قدرى حاجت به تنهائى دارد ، هيچ با ايشان وارد صحبت نشده نگاهم را از سمت خودم بصحرا انداختم و ايشان را به خيال خود گذاشتم . يك نيم ساعتى كه راه پيموديم ايشان به خود آماده گفتند : « خوب . . . » من سرم را برگردانده يك موضوعى را از وضعيت بيابان گرفته سر صحبت را باز كردم . آسياى سؤال و جواب بچرخ افتاد ، من قدرى تنقل در كيف دستيم داشتم بايشان تعارف كردم ، خورديم ، سيگارى هم كشيديم ، هميشه همين رويه را داشتم . تا وقتى كه ايشان جوابها را تندتند ميدادند ، صحبت را ادامه ميدادم ، ولى همين كه احساس ميكردم كه باز ايشان مايلند تنها باشند ، سرم را به سمت بيرون چرخانده ايشان را واقعا تنها ميگذاشتم . به منزل هم كه ميرسيديم ايشان باطاق خود ميرفتند و تا مرا نميخواستند ، نزد ايشان نميرفتم . به اين جهت بود كه نه ايشان بر من كل بودند و نه من بر ايشان و هر دو از رفاقت و همسفرى يكديگر كيف ميبرديم .\r\nمشير الملك اطلاعات درسى و كلاسيكش زياد بود ، ولى از معلومات عملى زندگى چندان اطلاعى نداشت . من از اطلاعات درسى و كلاسيكى ايشان استفاده مىكردم ، ايشان هم با ذينفعى كاملى اطلاعات عملى زندگى را كه من براى ايشان برحسب پيشامد صحبت ميكردم ، گوش ميدادند و از دانش‌هاى كلاسيك خود براى گفته‌هاى من استدلال و مؤيد پيدا ميكردند . گاهى بادبيات ميپرداختيم و در اينقسمت هم ايشان بيشتر مستمع ميشدند .\r\n\r\n","description":"","footnote":"","page_name":" 177 ","page_number":189},
  {"content":"\r\n\r\nگاهى سياست ميبافتيم ولى در اين قسمت من مستمع بودم . در آنوقتها رسم نبود كه جوانها هرقدر هم فاضل بودند ، با بزرگترها محاجه كنند و براى اظهار وجود هياهو راه بياندازند و اگر بزرگترها اشتباهى ميكنند آنها را هو كنند . بخصوص « احترام امامزاده را متوليان نگاهداشته « 1 » » زيردستان هيچوقت از بالادستان نقادى نميكردند . ادب محاوره هميشه بين طرفين رعايت ميشد ، بدگوئى و مذمت پشت‌سر رؤساء كه در اين اواخر ميان جوانان باب شده و همه دنبال اين ميگردند كه خبط و اشتباهى از رئيس پيدا كرده هرجا مينشينند تكرار كنند ، رسم نبود . در صورتى كه اشتباه غير ، موجب سرافرازى ديگرى نيست . من خيلى اتفاق افتاده است كه از بالادستهاى خود غلط املائى ديده‌ام ، در پاكنويس بدون اينكه به روى او بياورم صحيح آن را نوشته و فرستاده‌ام و تا از من نپرسيده است كه چرا املاى فلان كلمه را بطوريكه من مسوده كرده بودم ننوشته‌اى ، چيزى در آن باب نه به او و نه به غير گفته‌ام .\r\n\r\nورود برشت و رفتن بانزلى\r\nروز سوم نزديك ظهر برشت رسيديم ، آلفرىيوف كنسول روس منتظر ما بود ، همين كه از راهدارخانه گذشته بوديم ، با تلفن به او خبر داده بودند . چون منزلش سر راه بود ، وقتى كه خواستيم بگذريم ، نوكرهايش جلو آمدند ، خودش هم كه پشت پنجره بود ، بيرون دويده ، معلوم شد كه در راه همه‌جا مواظب ورود و خروج ما بوده و با تلفن خبر ميگرفته است . فورا ما را بقايق كنسولگرى نشاند ، بدهنه كه رسيديم ، باركاس شاهى منتظر ما بود و مرداب را هم با اين باركاس پيموده به كشتى الكساندرا كه باسم امپراطريس زن امپراطور موسوم است و از حاجى طرخان مخصوصا براى بردن سفارت كبرى آورده‌اند رسيديم .\r\n\r\nپذيرائى سفير كبير در كشتى روس\r\nكاخانفسكى نمايندهء جانشين قفقاز كه چندين بار بسفارت ايران در پطرزبورغ آمده و سابقهء شناسائى با او داشتيم ، سر پلهء كشتى ايستاده بود . همين كه رسيديم ، او كاپيتن را معرفى كرد و كاپيتن هم اعضاى خود را معرفى نموده ما را باطاقهاى خودمان برد .\r\nبعد از شست‌وشوى دست و صورت بعرشه رفته ، چاى خورده ، با كاپيتن و كاخانفسكى و كنسول مشغول صحبت شديم . مأمورين گمركى ايران و اعيان بندر انزلى كه از آمدن ما خبر شدند ، با كرجىها بكنار كشتى الكساندرا آمده از جناب سفير - كبير ديدن كردند . با منصور الممالك هم تجديد عهدى به عمل آمد ، ايرانيها و روسها و قفقازى - هائيكه در انزلى بودند و خيال مسافرتى بباكو داشتند ، بزرگى و زيبائى كشتى الكساندرا مسافرت آنها را جلو انداخته عده‌اى زيادتر از عادى براى اين سفر حاضر شده بكشتى\r\n\r\n\r\n","description":"","footnote":"\r\n( 1 ) - در مثل معروف است كه احترام امامزاده با متولى است . مورد استعمال اين مثل در مواقعى است كه ميخواهند بگويند حول‌وحوش و نزديكان بايد بيشتر احترام پدر خانواده و رئيس قوم را نگاهدارند .\r\n","page_name":" 178 ","page_number":190},
  {"content":"\r\n\r\nوارد ميشدند . بين حاجى طرخان و انزلى و باكو كشتىهاى پستى منظما در رفت‌و آمد است ، منتهى اين بار كشتى حامل سفارت كبرى كه بهتر و بزرگتر است ، جاى كشتى پستى عادى را گرفته است . بنابراين كشتى الكساندرا مال التجاره و مسافر هم ، مثل كشتى پستى عادى ، ميگيرد .\r\n\r\nسؤالهاى بىجواب\r\nاين طرز پذيرائى با اينكه خيلى از روى مودت و مهربانى است ، به نظر من قدرى موهن است . در حقيقت ما از ورود برشت مهمان دولت روس شده‌ايم و كاركنان روسيه از ما پذيرائى ميكنند ، در صورتى كه بعقيدهء من ، در رشت اگر توقف ميكرديم ، بايد كنسول روس از ما يك ديدن كند و ما هم براى او كارت بگذاريم و با خرج و لوازم خودمان ، اعم از كرايه‌اى يا دولتى ، تا باكو برويم و در ورود باكو بايد مستقبلين و مأمورين دولتى روس از ما پذيرائى كنند . ولى چه بايد كرد ، دولت ايران در درياى مازندران ، جز اين باركاس شاهى كه آن را هم بلژيكىها در اين اواخر دست‌وپا كرده‌اند ، هيچ كشتى ندارد . اگر هم بخواهد كرايه كند ، بايد از كشتىهاى روس اجاره نمايد . از طرف ديگر اگر كنسول روس اين پيش‌بينى را نكرده بود ، ما بايد در هتل آلبرت نهار بخوريم . گويا حاكم هم نيست و نايب الحكومه هم ، نميدانم كدام بيسواد بىاطلاع است كه حتى شايد خبر ندارد كه سفير - كبيرى از ايران بروسيه ميرود . يا در پيربازار اگر اين كرجى و مزدوران ( پاروزنها ) يك - لباس كنسولگرى روس نبودند ، ما بايد در كرجيهاى پارو شكستهء كرايه‌اى سوار شويم .\r\nگذشته از اينها ، عادت بر اين جارى شده است كه هميشه كشتىهاى مخصوص براى بردن سفارت كبرى از بندرهاى روسيه بايران ميامده است . مگر ملك‌آرا برادر ناصر الدين شاه را كه براى تاجگذارى امپراطور حاليه بدربار روسيه ميرفت ، كشتى توپدار گويك تپه از ساحل ايران بساحل روسيه نبرده است ؟\r\nمسيو كاخانفسكى مرد خوب ساده‌ايست ، ولى آمدن او تا ساحل ايران ، آن هم از طرف جانشين قفقاز ، چه معنى دارد ؟ بر فرض اينكه جانشين قفقاز بايد مأمورى هم نزد سفير كبير ايران بفرستد و خوش‌آمدى بگويد ، بايد در باكو يا يكى از ايستگاههاى قفقاز باشد . اساسا مأمور سياسى جانشين قفقاز يعنى چه ؟ اسم جانشين را روى فرمانفرماى قفقاز گذاشتن ، مثل اينستكه بسنجد قبيده بادام بگويند . فرمانفرماى قفقاز مأمور سياسى براى چه دارد ؟\r\nالبته دولت روس آزاد است كه در داخلهء خود هر اسمى بخواهد روى مأمورينش بگذارد ، ولى مأمور سياسى اين فرمانفرما چون اسم جانشين روى خودش گذاشته است ، نبايد تا انزلى باستقبال سفير كبير ايران بيايد . اين خرده‌كاريها در عرف بين‌المللى هيچ محلى از اعراب ندارد و جز بالاچاقى دولت بزرگ بر دولت كوچك ، چيز ديگرى نيست . اگر ما عاقلانه رفتار كنيم ، ميتوانيم در سايهء آزادى اين بالاچاقىها را منسوخ كنيم .\r\n\r\n","description":"","footnote":"","page_name":" 179 ","page_number":191},
  {"content":"\r\n\r\nبا مشير الملك در اين زمينه صحبت كردم ، نميدانم از مناعت بود يا محافظه‌كارى يا ترس كه در مقابل اينهمه چراهاى من سكوت اختيار كرد و يك كلمه جواب نگفت . حتى از پاره‌اى جوابها كه در اينجا خودم بخودم داده‌ام ، نيز حرفى بميان نياورد . شايد همين قماش افكار بود كه گاهى او را از خود بى خبر و از او وجود « حاضر و غائب » ميساخت كه « خودش پهلوى من و دلش جاى ديگر « 1 » » بود . منتهى چون او در سركار واقع شده و بيش از من توسرى فكرى خورده بود و من هنوز به جائى نرسيده و چاق‌نفس‌تر از او بودم ، من اظهار ميكردم و او خون‌جگر مىخورد و تحليل ميبرد . اينرا هم بنويسم كه قسمت بيشتر اين قبيل افكار و بخصوص اظهار آنها ، از نتايج همين آزادى دروغى اين ده ماههء اخير است كه من ميتوانم خود را يكى از اجزاء اين ماشين بزرگ كه باسم دولت معروف شده است ، بدانم و با ذينفعى صاحبخانه در تمام شئون دولت و ملت وارد شوم .\r\n\r\nطوفان بارانى و بادى\r\nكاپيتن ، سر شام صاحبخانه و محل افتخار اول مال سفير كبير و محل دومى مال من بود و بعد از ما اعضاى بلژيكى و ايرانى گمرك و بالاخره محترمين مسافرين نشسته‌اند . شام كه تمام شد ، كاپيتن برخاست و گفت الساعه لنگر ميكشيم و به سمت مقصد راه ميافتيم .\r\nما هم باطاقهاى مخصوص خود رفتيم ، خدمتكار آمد ، جا انداخت ، همين كه خواستم بخوابم ، سروصداى زيادى از خارج بلند شده و كشتى به تلاطم عجيبى افتاد . چشم خود را بشيشهء پنجره نزديك كردم ، ديدم قطرات درشت باران كه از آسمان ميريزد ، در روشنائى چراغ كشتى پيدا و باد و طوفانى با باران همراه است كه قطرهء باران را در هر مترى نيم متر مورب مىكند . صداى ضربه‌هاى زنگ فرمان كاپيتن بسكاندار و صداى زنجير سكان كه دم‌به‌دم تجديد مىشود ، معلوم ميدارد كه كشتى در حاليست كه براى مقاومت با امواج يا سبب ديگرى مجبور است هر لحظه تغيير جهت بدهد . گاهى بجلو ميرود ، گاهى بقهقرا برميگردد ، زمانى دور مىزند و بالنتيجه وقتى حركت نوسانيش از طول و زمانى از عرض است . گاهى چنان سرازير مىشود كه سطح خطوط افقى در و ديوار كشتى مورب به نظر ميآيد . بلافاصله جلو سربالا شده و عين اين موربى در خطوط افقى را از جهت مخالف به چشم ميآورد و بعد از چند لحظه تلاطم تغيير جهت داده و كشتى را از پهلو به غلط و واغط مياندازد .\r\nكشتى كه نيمساعت قبل ما در سطحهء آن با كمال آرامى شام ميخورديم ، به ديوانه‌اى شبيه شده است كه بقول شعراى قديم « ماه نو ديده باشد « 2 » » نيمساعتى كشتى با اين حركات ديوانه‌وار در وسط دريا برقاصى وحشيانهء خود مشغول بود . مثل اينكه كم‌كم دارد به خط\r\n\r\n\r\n","description":"","footnote":"\r\n( 1 ) -\r\n هرگز وجود حاضر و غايب شنيده‌اى * من در ميان جمع و دلم جاى ديگر است \r\n« سعدى »\r\n( 2 ) - در نزد قدما معروف بود كه ديوانه در اول هر ماه كه ماه نو طالع مىشود ، ديوانگيش گل مىكند . گل كردن كنايه از هيجان و زياد شدن خلق‌وخوئى است كه مكنون كسى باشد .\r\n « تو گوئى ديو ديده ماه نو ديد » \r\n","page_name":" 180 ","page_number":192},
  {"content":"\r\n\r\nمستقيم ميافتد ، ديگر حالا تغيير جهت نميدهد ، ولى بازهم قدرى تلاطم دارد كه نه ميتوان نشست و نه دراز كشيد ، بازهم از پهلوها و جلو و عقب دائما در حركت نوسانيست . بالاخره تا فردا ظهر كه بلنكران رسيديم ، باوجود آفتاب و نبودن طوفان بيش‌وكم اين رقاصى در كار بود . معلوم شد در همان موقعى كه مشايعت‌كنندگان ميخواسته‌اند از كشتى خارج شوند ، اين طوفان بارانى سر كرده و كاپيتن مجبور شده است فرمان حركت دهد . در همين ضمن ، يك كشتى ماهيگيرى كه در آن نزديكى بوده است غرق شده ، كشتى براى نجات ماهيگيرها مجبور بوده است دمبدم تغيير جهت بدهد و حركات عجيب و غريب نيمساعتهء اول براى نجات آنها بوده و بعد كه راه مستقيم خود را ميپيموده است نسبة آرامتر شده است .\r\n\r\nتندروى عمواقليهاى آستارائى\r\nقبل از رسيدن بلنكران ، بآستارا رسيديم . عده‌اى از اتباع ايران كه شنيده بودند در اين كشتى سفير كبير ايران است ، با قايق بكشتى آمده بودند . رئيس عده كه البته در انجمن محلى شخص مشار اليهى بود ، گفت : « ميخواهم سفير كبير را ملاقات كنم . » گفتم : « ديشب كشتى طوفانى بوده و فعلا خوابيده‌اند ، با سفير كبير چه كار داريد ؟ » گفت :\r\n« ميخواهيم بدانيم مقصود از فرستادن سفير چيست ؟ » ديدم مؤمن با اينكه فارسى حرف مىزند ، مفهوم حرفش خيلى تركى است . گفتم : « ميدانيد سفير كبير كيست ؟ » گفت : « بلى مشير الملك است » گفتم : « در وطنپرستى او انشاء اللّه ترديدى نداريد ؟ » گفت : « خير » گفتم : « پس يقين بدانيد كه مقصود سوئى در بين نيست . » عمواغلى با اين بيان ساكت شد ، ولى پيدا بود كه ناراضى است . قدرى عبث پا سفت كردند ، همين كه ديدند به جائى نميرسد و كشتى در شرف حركت است ، رفتند . چه بايد كرد ؟ همين كه گفتند شما آزاديد ، كار باينجا ميرسد كه چند نفر بيسواد لا يشعر ميخواهند بدانند مقصود از فرستادن سفارت فوق العادهء ايران بدربار روس و انگليس و فرانسه چيست ؟ باز اگر باادب و ساده اين سؤال را ميكردند ، مانعى نداشت كه من بآن‌ها جواب بگويم براى اعلان جلوس شاه است ؛ ولى چون مقصود آنها خودنمائى بود ، نه فهم مطلب ، جوابشان همين بود كه شنيدند . زيرا كسى كه اسم سفير كبير را بداند و خبر داشته باشد كه اين سفير بدربار سه دولت مأمور و با چه كشتى عازم شده است ، البته ميداند كه مقصود از اين فرستادن سفارت چيست ؟ در اين روزها آذربايجانىها ، بخصوص تبريزيها ، از اين قماش تظاهرات زياد ميكردند . حاجى رحيم آقاى قزوينى براى من تفصيلى از ملاقات ميرزا آقا ( اعتماد الملك بعد ) وكيل دورهء اول تبريز با فرمانفرما والى آذربايجان و آفتابه گلدان خواستنش در مجلس ايالتى نقل كرده است كه من نوشتن جزئيات آن را مخالف ادب نويسندگى ميدانم .\r\n\r\nتشريفات ورود به خاك روسيه\r\nفردا ساعت ده صبح بباكو رسيديم . من كه از پطرزبورغ بتهران آمدم ، چون فكر ميكردم كه تا برگشتن حاجتى به لباس رسمى پيدا نميكنم ، لباس رسمى خود را در آنجا گذاشتم . وقتى كه بنا شد با سمت نايب سومى ، يعنى يك پايه ترقى ، با سفارت كبرى به اين\r\n\r\n","description":"","footnote":"","page_name":" 181 ","page_number":193},
  {"content":"\r\n\r\nمأموريت بيايم ، نامه‌اى بمشاور الممالك نوشتم كه سردست لباس رسمى مرا طبق رتبه‌ايكه گرفته‌ام ، طلادوزى بكنند و بباكو بفرستند . بآقاى ميرزا عليمحمد خان اويسى رفيق همكلاس خودم هم نوشتم همين كه لباس رسيد ، نگاهدارند تا خبر ورود ما برسد و با خود بكشتى بياورند كه در ورود به خاك روسيه بىاسلحه نباشم . ولى يك فكر مرا عذاب ميداد كه مبادا لباس بباكو نرسيده و بين راه باشد كه اگر اينطور ميشد ، هميشه لباس رسمى ، كشور بكشور ، بايد بدنبال من بدود و هيچ‌جا به من نرسد .\r\nهمين كه بساحل نزديك شديم ، نظرى بمستقبلين انداخته و آقاى اويسى و پيشخدمت ايشان را ديدم كه بقچه بدست پهلوى ايشان ايستاده است . خاطرم آسوده شد . به مجرد ساحل گرفتن كشتى ، ايشان با بقچهء لباس رسمى بالا آمدند و با من كمك كردند ، مسلح شدم و دنبال آقاى سفير كبير ، قدم بساحل گذاشتم . حاكم شهر باكو تا ساحل با كالسكه‌هاى دولتى آمده بود ، ولى گارد احترام و ساير تشريفات در گار راه‌آهن است .\r\nسفير كبير با ايرانيان مقيم باكو و كنسول ما ميرزا عليمحمد خان بنى آدم كه بساحل آمده بودند ، مراسم احوالپرسى به عمل آورده بعد از كمى توقف بكالسكه‌ها نشسته از شهر گذشته بگار راه‌آهن رسيديم . يكدسته گارد احترام از فوج ساليان ايستاده بودند ، افسر آنها ورود سفير كبير را تبريك گفت و افراد احترام نظامى به عمل آوردند . بعد ، از جلو گارد با حال سلام عبور كرده ، سفير كبير از زحمت اين جوانان رشيد تشكر كرد . آنها هم جواب معمولى همگانى خود را « سلامت حضرت اجل را طالبيم » ( البته به روسى ) دادند .\r\nحاكم شهر به منزل خود رفت كه در موقع بازديد جناب سفير كبير در منزل باشد .\r\nمشير الملك ببازديد او رفته مراجعت كردند . بلافاصله حاكم هم برگشت ، سر نهار رفتيم . سر سفره ، كاخانفسكى و كنسول ايران و مهماندارى كه از طرف وزارت خارجه آمده بود ، نيز بودند . من فرانسهء ترخون را اينجا از كاخانفسكى ياد گرفتم زيرا در پطرزبورغ اين سبزى مشرق زمينى هيچ نبود و تا اينوقت اسم آن را به فرانسه نشنيده بودم .\r\n\r\nتشريفات خسته كنندهء عرض راه\r\nبعد از نهار با حاضرين وداع كرده با مهماندار جديد به ترن نشستيم ، اسم اين مهماندار بوگوپاولنسكى و همان است كه سه سال بعد كنسول روسيه در اصفهان شد . وقتى كه در باغ كنسولگرى گردش ميكرده بگاو چاه افتاده و كسى متوجه نشده و در آنجا خفه شد .\r\nمرد گردن‌كلفت پت و پهنى بود ، معلومات و زرنگى من در او نديدم ، ولى اين مأموريت خود را خوب انجام ميداد .\r\nتشريفات پذيرائى سفير كبير در خاك روسيه همان تشريفات قديمى عهد پطر كبير و براى طرفين ، هم استقبال شده و هم مستقبلين ، بسيار خسته‌كننده است . بهر شهرى كه ميرسيديم ، صاحبمنصبان نظامى حاكم و رئيس بلديه و رئيس نظميه با لباس تمام رسمى در گار حاضر بودند . البته ما هم بايد با لباس رسمى باشيم . از ترن پياده ميشديم ، آنها\r\n\r\n","description":"","footnote":"","page_name":" 182 ","page_number":194},
  {"content":"\r\n\r\nخوش‌آمد ميگفتند ، جوابيكه در خور بود به آنها داده ميشد . تا ترن ايستاده بود ، آنها هم بودند ، در موقع حركت ترن آنها بايد به حال خداحافظى بايستند ، تا ترن رد شود ، در هر شهر و قصبه‌اى اين كار تكرار ميشد . يك واگن سالن و يك واگن كوپه‌دار مجلل براى سفارت به اين ترن بسته شده بود ، من در كوپهء خود لباس رسمى را آويخته بودم كه دم دستم باشد .\r\nگاهيكه شهرها بهم نزديك بود ، شلوار يراقدار سلام را عوض نميكردم كه زحمت بكن و بپوش كمتر شود .\r\nنهار و شام را بوگوپاولنسكى طورى ترتيب ميداد كه اكثر در واگن سالن ميخورديم ، يعنى قبلا بايستگاههاى مهمتر تلگراف و منوى غذا را تعيين ميكرد ، همين كه بايستگاه ميرسيديم ، ظرفهاى غذا را بترن نقل ميكردند و به اين ترتيب ميتوانستيم در ترن نهار و شام و چاى صبحانه بخوريم . در واگن كوپه‌دار يك آبدارخانهء كوچكى هم بود كه هروقت چاى ميخواستيم ميداد . گاهى هم اگر ايستگاهش بزرك و رستورانش قابل و توقف ترن زياد بود ، در رستوران ايستگاه غذا ميخورديم . چه خوب بود كه اين رسم استقبال در مسكو و پطرزبورغ نبود و الا با آنهمه افسران و مأمورين ، ايستگاه براى پذيرائى آنها تنك ميشد . در اين دو شهر فقط رئيس شهربانى و حاكم شهر و چند نفر معاونين آنها استقبال كردند .\r\n\r\nمفردات خوب و تركيب بد\r\nافسر روس ، بخصوص در شهرهاى خارج از پايتخت ، براى گرفتن نشان ولو از خان خيوه و امير بخارا باشد ، خودكشان مىكند . از طرف ديگر ، چون انضباط او را باحترام ما فوق عادت داده است ، در مقابل مقامات عاليهء داخلى و خارجى خيلى خاضع است .\r\nاين است كه همينقدر كه اجازه داشته باشند ، همه براى استقبال ميآيند و مهمان‌نوازى ملى خود را نسبت بمهمان محترم دولتى باجراء ميرسانند . من كه اين محبت‌هاى فردى و دسته‌ايرا از اينها ميديدم ، در حيرت مىماندم كه چرا دولت روس كه مركب از همين افراد و دسته‌هاست ، اينقدر ظالم و مفردات به اين خوبى چرا اينقدر بدتركيب است ؟\r\nبوگوپاولنسكى هم از آن اشخاص نيست كه موى دماغ شدن را علامت اظهار مهربانى بداند ، از اين حيث هم فارغيم ، هروقت بخواهيم از كوپهء خود درآمده با هم صحبت مىكنيم . گاهى من و مشير الملك در واگن سالن هريك در مقابل يك پنجره ميايستيم و و مدتى بتماشاى زراعت سياه خاك اوكراين يا جنگلهاى كاج طرفين خط راه مشغول ميشويم و گاهى هم در كوپهء خود نشسته كتاب ميخوانيم و گاهى هم سه نفرى در واگن سالن باهم صحبت ميداريم .\r\n\r\nبچه روسها از مسافرين روزنامه ميخواهند\r\nگاهگاه كه ترن نزديك دهى ميرسد ، بچه‌ها و جوانهاى ده كه بيرون ايستگاه ايستاده‌اند ، بترن نزديك شده سروصدائى راه مياندازند . از بوگوپاولنسكى پرسيدم : « اينها چه ميگويند و چه ميخواهند ؟ » گفت : « از وقتى كه اعلان آزادى داده شده و دوما بازگشته ، ملت روس ولع عجيبى به خواندن روزنامه پيدا\r\n\r\n","description":"","footnote":"","page_name":" 183 ","page_number":195},
  {"content":"\r\n\r\nكرده است . اينها روزنامه ميخواهند و مسافرين هم روزنامه‌ايكه در شهرها خريده و خوانده و ديگر طرف حاجتشان نيست ، براى آن‌ها از پنجره‌هاى ترن فرو ميريزند . اينها جمع كرده براى اقوام خود كه سواد دارند تحفه مىبرند تا با چند تا پول سياه مبادله كرده با آن نهار بخورند . » من پيش خود خيلى اين تقاضا را خوب دانستم و بده ديگر كه رسيديم ، درست گوش دادم در فرياد خود مىگفتند : « گازتا ، گازتا » يعنى روزنامه روزنامه . من روزنامه‌هائى كه دم دستم بود از پنجره براى آن‌ها انداختم ، در ربودن روزنامه‌ها تنازع هم در كار بود .\r\n\r\nزراعت اوكراين\r\nمشير الملك ميگفت : « اگر طورى ميشد كه در كشور ما هم كه زمين زياد داريم ، اينطور متصل بهم زراعت ميكردند ، چقدر خوب بود . » گفتم : « ممكن نيست در كشور ما اينقدر زياد و متصل بهم زراعت كنند . » گفت : « البته اينها تراكتور و وسائل دارند ما نداريم . » گفتم : « جاى ديگر كار لنگ و آن آبيارى است . اين زراعتى كه ملاحظه ميفرمائيد بىمرز و حد و سد كاشته شده است ، براى اين است كه از باران آب مىخورد و جز بذرافشانى و شياركارى ندارد . زمين را كه كاشتند ، تا موقع درو ديگر كارى با آن ندارند ، در صورتى كه زراعت كشور ما قبل از كاشتن نهركشى و بعد از آن مرزكشى و هرچندى يك بار آبيارى دارد . در كشور ما هم آنجاها كه ديم ميكارند زراعت همين‌طور متصل بهم و نسبة زياد است . » جناب سفير كبير گفتند :\r\n« همينطور است ، در آذربايجان و زنجان من نظير اين زراعت متصل بهم را ديده‌ام .\r\nمنتهى به اين زيادى نيست كه تقريبا دو شبانه روز ترن با سرعت ساعتى چهل پنجاه كيلومتر عرض آن را نتواند بپيمايد . »\r\n\r\nورود به پطرزبورغ\r\nدر مسكو توقفى جز در همان دو ساعت معمولى نكرديم ، ميرزا نعمت اللّه هاشم اف ويس كنسول و ميرزا جعفر برادر حاجى سياح و بعضى از ايرانيهاى ديگر هم آمده بودند . صبح روز چهارم وارد پطرزبورغ شديم ، مأمورين شهرى و تشريفاتى محل هم‌چنانكه قبلا نوشته‌ام بودند ، بعد از تشريفات و تبادل سلام و احوالپرسى با مقامات رسمى و برخورد گرم با رفقاى سفارتى ، با كالسكهء خودمان بسفارتخانه آمديم ، مأمورين محلى هم آمدند ، قدرى نشسته رفتند .\r\nمشير الملك چون وزير مختار پطرزبورغ و در آن واحد سفير كبير هم هست . سفارتخانه خانهء او است و حاجتى بتدارك منزل عليحده نيست ، بهمن جهت خيلى كار پذيرائى و تشريفاتى سهل شده است . فقط بوگوپاولنسكى روزى يك بار بسفارت آمده و در حقيقت در پطرزبورغ ما مهماندار او هستيم نه او مهماندار ما .\r\nصفاء الممالك ، پسر عموى مشير الملك ، مستشار دائمى سفارت استانبول در اين هيئت هم سمت مستشارى دارد و از قرار تلگرافى كه بمشاور الممالك كرده است ، پس‌فردا از استانبول وارد خواهد شد .\r\n\r\n","description":"","footnote":"","page_name":" 184 ","page_number":196},
  {"content":"\r\n\r\n\r\nچرت بىانتظار ساعت ، مرا ناخوش قلمداد كرد\r\nفرداى اينروز ، ايزولسكى وزير امور خارجه ، وقت ملاقات تعيين كرده منهم بايد در خدمت سفير كبير بملاقات بروم . ولى ساعت من بيسابقه سه ربعى چرت زده دير رسيدم و مشير الملك رفته بود .\r\nدر مراجعت از ايشان عذر خواسته عرض كردم كه « منبعد مواظب چرت زدن ساعت هم خواهم بود و اميدوارم اين پيشآمد تكرار پيدا نكند » مشير الملك با خوشروئى طبيعى خود گفت : « چون شما با وزير خارجه سابقهء آشنائى داريد ، غيبت شما با عذريكه من خواسته و شما را قدرى كسل قلمداد كرده‌ام ، چيز مهمى نيست و يكى دو ساعت كه گذشت بوگوپاولنسكى با پيغام احوالپرسى از طرف وزير خارجه آمد ، در صورتى كه من كسالتى نداشته و ساعتم ناخوش بوده است . درهرحال گاهى كه انسان مجبور مىشود وقايع را غير از آنچه هست وانمود كند ، ناچار نتايج آن را هم بايد تحمل نمايد . من رب دوشامبرى بدوش انداخته از مهماندار عزيز پذيرائى كردم و جواب تفقد وزير امور خارجه را با تشكر فراوان دادم و عذرخواهى زيادى كردم و واقعا از اين چرت بيموقع ساعت خود ملول بودم .\r\n\r\nبار حضور رسمى\r\nروز بار حضور ما را به تسارس‌كوىسلو بردند ، كارمندان سفارت مقيم ما هم بودند ، هنگام رفتن بگار پطرزبورغ و پياده شدن در گار تسارس‌كوىسلو جز كالسكه‌هاى دربارى ، تشريفاتى در كار نبود ولى در داخلهء قصر عده‌اى نظامى ، شمشير بدست ، سه چهار صفه ، جلو افتادند و جناب سفير كبير و همراهان را تا پشت اطاق امپراطورى بردند . ابتدا سفير كبير تنها بوسيلهء رئيس تشريفات دربار باطاق امپراطور رفته ، شرفيابى حاصل و نطق رسمى خود را كرده ، نامهء خود را رساند . بعد براى معرفى اعضاى سفارت كبرى اجازه تحصيل كرده ، برگشت و صفاء الممالك و من و مشاور الممالك و اسد را به داخل اطاق امپراطور خواند . وارد شديم ، ما دو نفر را بسمت‌هاى خود معرفى كرد ، مشاور الممالك و اسد هم حاجتى بمعرفى نداشتند ، امپراطور ابتدا با ما دو نفر و بعد با اعضاى سفارت مقيم دست داد و همگى بيرون آمديم .\r\nسفير كبير نامه‌اى هم براى امپراطريس داشت و به همين كيفيت در اطاق مخصوص خود امپراطريس تشريفات نامه‌رسانى و نطق و معرفى ماها به عمل آمد و بعد از صرف چاى ، در يكى از اطاقها كه سالار دربار پذيرائى ميكرد ، بيرون آمديم . باز نظاميهاى شمشير بدست با صفوف خود جلو افتاده تا در مدخل قصر همراه بودند . بارى بكالسكه‌ها نشسته ، بگار و از آنجا به شهر و از آنجا به منزل برگشتيم .\r\n\r\nدرفشانى كاكوفسوف\r\nيكشب هم سفارت مقيم ، بافتخار سفارت كبرى ، شام رسمى داد و از وزراء روسيه و رؤساى وزارت خارجه و رجال دربارى دعوت به عمل آمد . مسيو ايزولسكى به مسافرت رفته و حاضر نبود ، ولى كاكوفسوف ، وزير ماليه ، با ريش توپى سفيد . ريش‌سفيد مجلس شده بود . در سر شام جام خود را بلند كرده فقط چيزى كه در نطق خود آن هم به زبان روسى توانست ايراد كند ، اين جمله\r\n\r\n","description":"","footnote":"","page_name":" 185 ","page_number":197},
  {"content":"\r\n\r\nبود : « بسلامتى شاه ايران على محمد على شاه » اين وزير در نطق بيداد مىكند ، در سه چهار ماه قبل كه دوما ، مجلس روسيه ، هنوز بامر دولت بسته نشده بود ، در موقعى كه وكلا راجع بزيادى مخارج از وزارت ماليه توضيح ميخواستند ، آقاى كاكوفسوف در جواب ميخواست بگويد دولت ما پارلمانتر نيست ، يعنى وزراء نزد مجلس مسئوليتى ندارند ، ولى . . . و در دنبالهء آن توضيحات خود را بدهد . اما آقاى وزير مثل نطق امشبش كه باختصار پرداخته بود ، گفت شكر خدا را ما پارلمان نداريم ولى . . . هياهوى وكلا بلند شد . جناب وزير از پشت تريبون جاخالى كرد و تا چند روز روزنامه‌ها تحت عنوان مضحك « شكر خداى كاكوفسوف » ، با تشدد دنبالش كرده و هريك بطريقى اين اختصارگوئى عوامانه را نقادى ميكردند . معلوم مىشود اين وزير اصلا مرد بىبندوبار و از ادب و تشريفات مجلس رسمى اطلاعى ندارد و بقول روسها ، بيچاره باتوشكا ، يا بقول خودمان ، حاجى عمو اقلى بخت كور ، گرفتار اين كارهاى تشريفاتى شده ، درفشانيهائى در مجالس رسمى مىكند و حتى اسم شاهى را هم كه بايد بسلامتى او بياشامد ، نميتواند در حافظهء خود نگاهدارد .\r\nدرهرحال صاحب مجلس كه مشاور الممالك شارژدافر ايران بود ، وقتى كه كار را اينطور ديد ، بهتر دانست كه مثل معروف را پيروى كرده ، ابدا جوابى به اين نطق ابلهانه ندهد .\r\nگاهگاه در ميان رجال روسيه از اين قماش عوامها كه به پشت هم‌اندازى درباريها وارد وزارت شده بودند ، پيدا ميشدند . نطق وزير را با آنكدتهائيكه از وزراء و سفراى ايران در محاوره با خارجىها و موارد رسمى در دهنها افتاده است مقايسه كنيم ، هيچيك به اين فضاحت نيست .\r\n\r\nبالت و اپراى پطرزبورغ\r\nمأموريت ما سر آمده است ، ولى چون در لندن در دههء آخر ماه ژوئن انتظار سفارت كبرى را داشته و بپاريس بعد از لندن بايد برويم ، چند روزى در پطرزبورغ بيكار بوديم . در اين ايام تلافى زمستان گذشته را درآورده ، با فراغت‌بال از همهء دوستان حال پرسيده آنها هم دعوتهائى كردند . آقاى صفاء الممالك هم در پاره‌اى از اين دعوتها بودند .\r\nباغهاى تابستانى تازه باز شده بود ، سرى هم بآكواريوم زده تجديد عهدى هم با جزاير و رستوران ارنست و كنتان و ادرس كرديم ، چون بالت در تابستانها تعطيل است ، نتوانستيم صفاء الممالك را از تماشاى اين شاهكار رقاصى كه مخصوص روسيه است ، برخوردار كنيم .\r\nواقعا حيرت‌آور است دختر رقاص روى نوك كفش خود بنواى موزيك ، در هر دقيقه شايد صد چرخ مىزند . بليط تآتر مارى كه محل نمايش مخصوص اين رقص و اپراست ، خيلى مشكل بدست مىآيد و بايد هميشه از دو روز پيش تدارك كرد . اپراى پطرزبورغ هم اگرچه باپراى وين نمىرسد ، ولى از حيث موسيقى دست‌كمى از اپراهاى ساير پايتخت‌هاى اروپا ندارد .\r\n\r\n","description":"","footnote":"","page_name":" 186 ","page_number":198},
  {"content":"\r\n\r\n\r\nبيعلاقگى من بنشان\r\nيكى از روزها براى سفير كبير و كارمندان سفارت كبرى نشانهائى كه از طرف دولت اهداء شده بود آوردند . چون در موقع آمدن مظفر الدين شاه بپطرهوف ، به من نشان درجه سوم سنت استانيسلاس داده بودند ، در اينموقع يكدرجه بالاتر ، يعنى نشان درجه سوم سنت آن ، براى من اهداء شده بود . به اعضاى سفارت مقيم هم ، هريك ، يك نشان بالاتر از نشانى كه داشتند داده شد . براى سفير كبير نشان عقاب كه حمايل آن سورمه‌ايست اهداء كرده بودند .\r\nمن حالا سه تا نشان دارم كه هر سه را بايد در سمت چپ و روى قلب بزنم و آنها عبارتند از نشان درجه پنجم شير و خورشيد كه در مسافرت شاه بپطرهوف گرفته‌ام و اين دو نشان . بعقيدهء من نشان در غير موارد جنگى و نظامى چيز بيمصرفى است كه براى اشخاص متظاهر ايجاد شده است . از روى همين عقيده من هيچوقت بفكر آرايش لباس رسمى خود با اين فلزپاره‌ها نبوده ، فقط نشانى كه بر اين سه نشان افزوده‌ام ، يكى شواليه لژيون دنور فرانسه است كه بعدا در همين سفر سفارت كبرى گرفته‌ام و ديگر نشان سنت استانيسلاس فرستاده‌اند و راستى را بنويسم ، الان نميدانم اين نشانها كجا رفته است .\r\nآخرين خبريكه از نشان لژيون دنور خود كه از ميان اين چهار تا تنها نشانى است كه منسوخ نشده است دارم ، از بيست سال قبل است . نه هيچوقت اين نشانها را در موارد رسمى استعمال كرده و نه علاقه‌اى به آنها داشته‌ام . پدرم با اينكه مدتى سمت وزارت دارائى اين كشور را داشت ، وقتى از دنيا رفت ، حتى يك شمسهء پوسيده هم از دولت نگرفته بود . من در اين كار بپدرم تأسى كرده و اين چند نشان را هم خودشان براى من فرستادند ، نه اينكه من در پى تحصيل آن‌ها برآمده باشم و تا توانسته‌ام از به كار انداختن آن‌ها احتراز جسته‌ام .\r\n\r\nعزيمت از پطرزبورغ بلندن\r\nموقع رفتن بلندن رسيد ، كالسكهء سفارتى خودمان ما را بايستگاه راه‌آهن ورشو برد . بوگوپاولنسكى مهماندار تا سرحد روس و آلمان با واگن سالن و واگن كوپه‌دارش همراه است . از گاچينا « 1 » و ويلنا گذشته به سمت سرحد پيش ميرويم . خوب است كه تشريفات زمان پطر كبير ، در موقع برگشتن ، براى سفراى كبار استقبال و پذيرائى معين نكرده است و از پوشيدن و كندن لباس رسمى فارغيم . حالا ما با صفاء الممالك چهار نفر شده‌ايم ، عباس خان هم همراه است و مهماندار ما برحسب عادتش نهار و شام ما را در ترن تدارك مىكند .\r\nفردا نزديك ظهر بسرحد آلمان رسيديم ، در اينجا باز بساط تشريفات خارج شدن از خاك روسيه قدرى مفصل بود ، از ميان دو صف گارد سرحدى روسيه گذشتيم . بوگوپاولنسكى قسمت فاصلهء بين دو سرحد را كه معمولا بايد از نظاميهاى طرفين خالى باشد ، پيموده بگارد\r\n\r\n\r\n","description":"","footnote":"\r\n( 1 ) -  Gatchina \r\n","page_name":" 187 ","page_number":199},
  {"content":"\r\n\r\nسرحدى آلمان كه رسيديم ، با او خداحافظى كرده ، وارد ايستگاه سرحدى آلمان شديم .\r\nديگر اينجا مهمان نيستيم و بايد خود ، كار خود را انجام دهيم . در گار بليط خريده با گاژ را بباربرى راه‌آهن داده راه افتاديم . ترن آلمان با سرعتيكه براى من تازگى داشت ميرفت ، شايد ساعتى هشتاد كيلومتر طى مسافت ميكرد . اين ترن از اينجا بدون وقفهء قابلى تا برلن ميرود . نهار را در گار خورده بوديم ، شام را در واگن رستوران ترن صرف كرديم .\r\n\r\nشهر برلن\r\nصبح ببرلن رسيديم ، عماد الوزاره نايب اول سفارت برلن كه در غياب احتشام السلطنه ، وزير مختار ، شارژدافر است ، اگر خبر ميداشت ، البته بگار ميآمد . كم مزاحمتى طبيعى مشير الملك راضى نشد كه قبل از وقت تلگرافى بايشان بكنيم . مشير الملك برلن را خوب ميشناخت ، در خيابان نزديك ايستگاه هتل خوبى سراغ داشت ، به آنجا رفتيم . از كار منزل كه فارغ شديم ، بكتاب شهر برلن رجوع كرده ، آدرس و شمارهء تلفن سفارت را يافته ، سروقت عماد الوزاره رفتيم و او را به هتل آورديم . نهار را در هتل باهم صرف كرده ، بعد از ظهر در خيابان - هاى شهر گردش كرديم و در بعضى كافه‌ها بآزادى چاى و قدرى هم پياده در ميدان رايشتاك و جلو مجسمهء هركول كه كشتن مار هفت سر را نشان ميدهد ، گردش نموديم . موقع شام در رستوران معروفى غذا خورده براى خواب به هتل رفتيم .\r\nدر برلن درشكه خيلى كم و واسطهء نقليهء شهر اتومبيل است كه با تاكسيمتر و قيمت معمولى با آن رفت‌وآمد ميكنند . ديدن آنهمه اتومبيل براى من چيز تازه‌اى بود زيرا از ايران كه اتومبيل منحصر بشاه بود بگذريم ، در پطرزبورغ هم اتومبيل خيلى كم و ندرتا در كوچه و خيابان به اين وسيلهء حمل‌ونقل تجملى برميخورديم . ولى در اينجا چيزى كه در طهران منحصر بشاه و در پطرزبورغ اسباب تجمل است ، از چيزهاى عادى است كه هركس به آن ميرسد .\r\n\r\nتاريخ تولد نورچشمى تخم‌مرغ\r\nفردا صبح عماد الوزاره بهتل آمده چاى خورديم ، در سر ميز چاى تخم‌مرغهائى بود كه تاريخ به دنيا آمدنشان با استامپ روى آن‌ها گذاشته شده و همه مال يكى دو سه روز قبل بود . به ياد تخم‌مرغ - هاى خرقانى شهر طهران افتادم كه در زمستان تخم‌مرغهاى تابستان را لاى كاه در صندوقهاى تخته‌اى مياورند و اكثر از فرط كهنگى يك ثلث سرش خالى است . در پطرزبورغ هم به تخم‌مرغ كهنه خيلى برميخورديم .\r\nخلاصه ، بعد از صرف چاى بايستگاه ديروزى رفته ، با راهنمائى عماد الوزاره بليط گرفته ، با ايشان وداع كرده به راه افتاديم . اين ترن در خاك آلمان از كلنى گذشته گوشهء خاك بلژيك را قطع كرده و بكاله ميرود و از سريع السيرترين ترنهاى عالم است .\r\nنهار را در واگن رستوران ترن كه در يكى از ايستگاهها بترن بسته و بعد از نهار\r\n\r\n","description":"","footnote":"","page_name":" 188 ","page_number":200},
  {"content":"\r\n\r\nدر ايستگاه ديگر جدا ميكنند ، صرف كرديم . واگنهاى اين ترن خيلى شيك ولى مثل واگنهاى روسيه محلى براى خواب ندارد . ما هم متوجه نبود ، واگن لى « 1 » قبلا سفارش نداده و موقعى كه ميخواستيم بليط بگيريم بليط واگن لى تمام شده بود . به همين جهت بكلنى كه رسيديم ترن خود را ترك كرده و بهتل نزديك گار رفته خوابيديم . فردا صبح با ترن ديگرى كه باز از برلن آمده و بكاله ميرفت سوار شديم . در اين قسمت راه در دو نقطهء سرحدى مأمورين گمرك بلژيك و فرانسه وارد ترن شده ، جملهء « چيزى نداريد اعلان كنيد ؟ » معمولى خود را گفته و خارج شدند . نزديك ظهر بايستگاه كاله كه در ساحل مانش واقع است ، رسيديم .\r\n\r\nسرعت عمل در حمل‌ونقل\r\nشهر كاله ، بندر فرانسه و در درياى مانش و نزديك‌ترين بندر بساحل انگليس است . بنابراين ، بين ترنهائيكه از اروپا به كاله ميرسد و كشتيهائيكه از دوور « 2 » بندر انگليس بكاله ميآيد ، رابطهء منظم برقرار و پل پياده شو كشتى با محل توقف ترن بهم متصل است .\r\nهميشه ده دقيقه بعد از ورود ترن يك كشتى به سمت دوور حركت مىكند و در كشتيهائيهم كه از دوور و ساير بندرهاى اروپا به سمت اين بندر ميآيد ، انگاره را همچو گرفته‌اند كه ده دقيقه قبل از عزيمت هر ترن به بندر برسد . ولى ما فعلا نميخواهيم از اين نظم و سرعت سير و حركت استفاده كرده فورا بكشتى بنشينيم . زيرا هنوز نميدانيم كه در چه روز و چه ساعت در ساحل دوور منتظر ما هستند و ناگزيريم امشب را براى خبر گرفتن از لندن در كاله بمانيم . به همين جهت به مجرد توقف ترن ، من به سمت دستگاه باربرى دويدم كه قبل از جابجا كردن صندوقها در انبار ، آنچه را كه لازم داريم تعيين كنم تا عباس خان بوسيلهء حمالها بهتل كه روبروى ساحل ساخته شده است ، نقل نمايد . متصدى باربرى مشغول وزن كردن براى بارگيرى با گاژهاى كشتى بود ، به مجرد رسيدن من پاى ترازو گفت : « آقا شما با همين كشتى عازميد ؟ » گفتم : « خير ! » مؤمن ديگر مجال نداد من دنبالهء حرف خود را تمام كنم بحمالها گفت :\r\n« ايندسته باگاژ را از پاى ترازو دور كنيد . » من با كمال حيرت ديدم گذشته از باگاژ ما كه نزديكتر بترازو روى زمين چيده شده ، باگاژ باقى مسافرين هم به اين محوطه نقل شده است . زود رسيدن باگاژ ما بواسطهء توقف يكشب ما در كلنى ، البته تعجبى نداشت . ولى من از رسيدن باگاژ باقى مسافرين به اين محل خيلى تعجب كردم . هنوز هم بعد از سى و پنج شش سال در حيرتم كه چگونه با اين سرعت اسباب‌هاى سايرين از من كه بعد از توقف ترن خود را با كمال عجله به اين محل رسانده بودم زودتر رسيده است .\r\nمقصود من حاصل بود ، حمالها همين كه خواستند امر متصدى وزن را در دور كردن باگاژ ما از نزديك ترازو اجرا كنند ، آنچه را كه لازم داشتيم بعباس خان نمودم و براى تعيين اطاقهاى منزل به سمت هتل رفتم .\r\nبا سفارت لندن بوسيلهء تلفن مذاكره كرديم و معلوم شد بايد فردا صبح با كشتى به سمت\r\n\r\n\r\n","description":"","footnote":"\r\n( 1 ) -  Wagon lit \r\n( 2 ) -  Douvres \r\n","page_name":" 189 ","page_number":201},
  {"content":"\r\n\r\nدوور حركت كنيم . در دوور غفار خان عضو سفارت و مهماندار حاضر خواهند بود . مهماندار يكى از اعضاى سابق سفارت انگليس در پطرزبورغ است كه با مشير الملك آشنائى دارد .\r\nخلاصه نهار خورديم ، عصرى قدرى در شهر گردش كرديم ، چون از پطرزبورغ تا اينجا حمام نرفته بودم ، آخر شب در همين هتل حمامى هم رفتم .\r\n\r\nتشريفات ورود به خاك انگلستان\r\nصبح لباسهاى رسمى را در هتل پوشيده ، زرق و برق لباس را زير شنلها پنهان كرده و در كشتى هم يك اطاق مخصوص گرفته به راه افتاديم . هوا خوب است ، بادى در كار نيست ، مع الوصف كشتى حركات بيفايده مىكند ، بطوريكه سر همگى ماها بدوار افتاده است و بقول اصفهانيها اگر قدرى شصت پشتش « 1 » بگذارد ، قى كردن با لباس مشكل خواهد شد .\r\nقدرى اودكلنى بسر و كله خود زديم كشتى هم حركات نوسانيش كم شده يكساعت و بيست و پنج دقيقه راه ورگذار و بساحل دوور رسيديم . كشتى ساحل‌گيرى كرد ، مسافرين بيرون ريختند .\r\nما از اطاق خود خارج نشديم ، چهار پنج دقيقه گذشت در باز شد ، غفار خان نايب سفارت ايران در لندن ( جلال السلطنه ) و جوانى در حدود سى سال وارد شدند . مشير الملك برخاست با آنها دست داد ، همگى را بهمديگر معرفى كرد . اينجوان مسيو پاركر كارمند وزارتخارجه بود ، پاركر اظهار كرد در همين اطاق بمانيم تا پل خاصى كه از كشتى بساحل ميبندند تمام شود و وسائل و تشريفات پذيرائى كامل گردد .\r\nمردميكه در كشتى بودند ، همين كه متوجه شدند پل خاصى دارد كشيده مىشود و در ساحل هم دستهء گارد احترامى دارد صف ميبندد ، آنها كه از كشتى خارج نشده بودند ، روى\r\n\r\n\r\n","description":"","footnote":"\r\n( 1 ) - معمولا وقتى بخواهند چيز سختى مانند قلم يا چوب را با چاقو يا كارد بتراشند ، شصت دست چپ را به پشت كار ابزار تراش كه در دست راست گرفته ميگذارند تا كمك به قوت دست راست كرده كار تراش را زودتر و بهتر و بفرمان‌تر انجام دهند . شصت پشتش گذاشتن ، كنايه از قوت دادن به كار است كه اصفهانيها در همه مورد حتى آوازه‌خوانى هم آن را به كار مىبرند . مرحوم ميرزا مطلب مستشار الوزاره پدر آقايان مسعود كيهان استاد دانشگاه و جلال الدين كيهان كه در وزارت پست قديم جزو عمائد آنوزارتخانه و اصفهانى و نقاش بىبدل و مرد بسيار خوش‌مزه‌اى بود ، يكى از شبها با جمعى رفقا در محضر انسى كه مطرب هم داشت شركت كرده بود ، همه چيز دستهء مطرب بجاى خود خوب بود جز آوازه‌خوانش كه با اينكه صداى مطلوبى نداشت ، اصرار زيادى در خواندن بخرج ميداد . حضار ملتجى بمرحوم مستشار الوزاره شدند كه گوش آنها را از اين صداى ناهنجار و خيلى زياد معاف كند تا بتوانند از باقى مزاياى دسته استفاده كنند . آن مرحوم يك پول طلاى كوچكى در دست گرفته نزديك آوازه‌خوان نشست ، بعد از قدرى تحسين از صدا و درست‌خوانى او ، پول طلا را كه شايد پنجهزارى بوده به او داد و گفت دستهء مطرب بايد متناسب با سليقهء اهل مجلس باشد ، اين آقايان ذوق آواز ندارند از زرزر صداى ساز كه بعقيدهء من بهيچوجه بپاى صداى شما نميرسد ، يا از زنگ دست رقاص كه هيچ جنبهء موسيقى علمى ندارد ، بيشتر كيف مىبرند . من هم هيچوقت باستادى مثل شما نميگويم هيچ نخوانيد ، البته بايد بخوانيد زيرا بدون خواندن شما مجلس از سكه خواهد افتاد ، بخوانيد اما شصت پشتش نگذاريد .\r\n","page_name":" 190 ","page_number":202},
  {"content":"\r\n\r\nسطحه و آنها كه خارج شده بودند ، در كنار پل پا سفت كرده ايستادند . چند دقيقه‌اى گذشت ، پاركر مجددا آمد ، همه چيز حاضر شده بود ، شنلها را رها كرده از جلد خارج شديم و از اطاق بيرون آمديم . از ده قدم مانده به پلكان مخصوصى كه تازه بسته‌اند و تمام پلكان و چند ذرعى از ساحل ، با كناره‌هاى قالى نقش فرنگى فرش بود . از پله‌ها بالا رفته به مجرد قدم گذاشتن به خاك انگلستان ، طبل شروع بصدا كرد ، فرمان خبردار افسر گارد افتخار بلند شد ، مستقيما بسر صف گارد رفتيم ، سفير كبير در جلو افسر ايستادند ، افسر با شمشير كوتاهى كه داشت سلام داد ، سر بيرق بزرگ گارد را براى احترام طورى خم كرده بودند كه پردهء آن روى زمين فرش بود . از مقابل صف اول در حال سلام كه ميگذشتيم ، خيلى احتياط بجاآورديم كه پاى ما به آن اصابت نكند ، تا آخر صف اول رفته ، پيچ خورده وارد دالان ميان دو صف شده و از همانجا كه شروع كرده بوديم سردرآورديم . جناب سفير كبير در جلو افسر گارد ايستاده از او احوالپرسى و از زحمت افراد تشكر كرد . افسر با تكان دادن شمشيرش تشكر و احترام نظامى به عمل آورد . مردم دوور كه از آمدن سفير كبير و تشريفات مسبوق شده‌اند ، دسته‌دسته ميرسند و جمعيت تماشاچى آن‌بآن زيادتر مىشود . بهرحال مسيو پاركر ما را به سمت ترن كه حاضر بود راهنمائى كرد ، فاصلهء بين ساحل و ايستگاه ترن كه بىديوار و حائل بود ، پر از جمعيت شد و همين كه ما بواگن سالن نشستيم ، نزديك واگن ازدحام كردند .\r\nمن در اينجا حس كردم كه ملت انگليس واقعا خود بر خود حكومت مىكند ، اين مردم با اينكه ما را هيچ نديده‌اند ، چون ما را مهمان دولت و دولت را از خود ميدانند ، چنان از ورود ما اظهار شعف و خوشحالى ميكنند كه گوئى با ما سابقهء ممتدى در الفت و آشنائى دارند .\r\nالبته لازمهء اينقدر توجه عمومى اظهار تشكر است ، مشير الملك از پنجرهء خود و من و آقاى صفاء الممالك از پنجره‌هاى خود ، هريك تا ميتوانيم تشكر ميكنيم . حتى بچه‌ها در بغل مادرها ، لبهاى گلگون خود را بتبسم مىگشودند و دندانهاى ظريف كوچك خود را نمايان ميكردند ، تا ترن حركت كرد و ما توانستيم بدور ميزى كه در واگن سالن گذاشته بودند جمع شده بنشينيم . تفاوت اين پذيرائى گرم ملى با پذيرائى فرمايشى مأمورين و افسران روسى كه شايد اكثر باميد گرفتن نشان استقبال ميكردند ، همان تفاوت از زمين تا آسمان است .\r\nراه‌آهن از كاله بدوور در سرعت سير از ترن كلنى بكاله هم بالاتر است ، ساعتى صد كيلو متر طى مىكند . طرفين راه تمام مزارع پيچك آب جو ( هوبلن ) است ، در بعضى قطعات ديوار - دار لانه‌هاى قرقاول هم ديده مىشود « 1 » كه اهلى كرده مثل مرغ خانگى از آن استفاده مينمايند .\r\nاز دو سه تونل كه يكى از آنها نسبة طولانى هم بود ، گذشته و بالاخره وارد ايستگاه ويكتوريا شديم . در آنجا ژنرال اسليد ، ژنرال سويت پادشاه انگلستان كه از طرف اعليحضرت پادشاه\r\n\r\n\r\n","description":"","footnote":"\r\n( 1 ) - نگاهداشتن قرقاول اهلى در ايران مرسوم نيست . در اروپا يكى از طيور مرغدانيها قرقاول است . من چون اول دفعه بود كه به اين موضوع برخورد كرده بودم ، باينجهت طرف توجه من واقع شد .\r\n","page_name":" 191 ","page_number":203},
  {"content":"\r\n\r\nمأمور پذيرائى سفارت است ، با رئيس تشريفات وزارت خارجه و مهديخان پسر علاء السلطنه شارژدافر سفارت ايران و چند نفر از تجار ايرانى مقيم لندن باستقبال آمده بودند . از گار خارج شده بكالسكه‌هاى دربارى نشستيم ، كالسكه‌ها ما را به بوكينگهام پالاس هتل كه مقر سفارت را آنجا قرار داده‌اند ، آورد . استقبال كنندگان هم با ما وارد سالن قرارگاه سفارت شده خيرمقدمى گفتند و رفتند و ما را به حال خود گذاشتند .\r\n\r\nبوكينگهام پالاس هتل\r\nاطاقى كه براى من تعيين كرده‌اند وصل باطاق صفاء الممالك و در حقيقت يك سالن حسابى است . يك سمت آن در زير نيم‌طاقى تخت خواب با لوازم عالى و در سمت ديگر قفسه و كمد و از يك گوشه درى باطاق حمام دارد . در حمام همه گونه لوازم شست‌وشو و حوله و قطيفه حاضر است . با يك فشار بشصتى ، آب گرم و با فشار بشصتى ديگر ، آب سرد داخل لگن حمام مىشود . بقدرى لوله‌ها فراخ و آب بتندى جريان دارد كه در ظرف دو دقيقه ظرف حمام پرميگردد . درعين‌حال براى اينكه اگر فكر انسان مشغول بوده و در ثانيهء معين آب را نبندد ، آب بسطح حمام كه با قالى فرنگى فرش است نريزد ، در نزديكى لبهء ديوارهء اينطرف حمام سوراخى تعبيه شده است كه زيادى آب از آن خارج شود .\r\nاين روزها در اروپا بجاى روشوئيهاى شيردار ، مشربه وطاس رسم شده است . پيروى مد ، اگر هم ناراحت است ، حتمى است . بنابراين روشوئى آلامد در حمام و در اطاق هريك ، عليحده حاضر و در يك گوشهء اطاق ميز توالت مهياست . پيش از ظهر و نزديك نهار بود ، زنگ زدم ، بجاى پيشخدمتى كه الساعه آمده بود اطاق را به من بشناساند ، زنى از در رسيد كه آب‌پاش كوچكى در دست داشت كه در آن آب گرم براى دست‌شوئى قبل از نهار آورده بود . البته من چون به اين قسمت هم حاجت داشتم ، رد نكردم و دستم را شستم . با گاژها رسيده بود ، بوسيلهء اين زن ، پيشخدمت را كه از قيافهء سياه‌چرده‌اش بانگليس‌ها نمىماند و فرانسه هم حرف ميزد احضار كردم . جاى لباس‌ها و كفش‌ها را به او نشان دادم و گفتم در قفسه هريك را در جاى خود بياويزد و بچيند و همه چيز را در جاى خود بگذارد و باطاق صفاء - الممالك رفتم . بعد از يك ربع كه مراجعت كردم ، ديدم الحق خوب از عهده برآمده و مقصود مرا خوب انجام داده ، هر لباس را در جاى خود آويخته و كفش‌ها را تميز كرده و تخت آنها را هم واكس زده و زير هر لباس كفش آن را گذاشته است . پيراهن‌ها را با تناسب لباس سه دسته كرده و هر دسته‌اى را در محفظهء خاصى گذاشته و دستمالها و يخه‌ها و خرت‌وپرت‌هاى ديگر همه را خوب و منظم كرده ، بطوريكه بيك نگاه جاى هر چيز را مثل اين‌كه خودم گذاشته باشم دانستم .\r\nسر نهار رفتيم ، سه نفرى نهار خورديم ، يك گلدان با دسته‌گل بسيار زيبائى روى ميز بود ، گل‌هاى ميخك چنان درشت بود كه از دور من تصور كردم گل سرخ است . در اين كشور همه چيز را به حد خود خوب تربيت مىكنند ، آن ملتش ، آن پيشخدمتش و اين هم گل ميخكش ،\r\n\r\n","description":"","footnote":"","page_name":" 192 ","page_number":204},
  {"content":"\r\n\r\nفقط عيب آنها تعدى بسايرين است كه ديگران هم از آنها بهتر نيستند و هر كدام آب پيدا كنند ، از آن‌ها بيشتر شنا مىكنند .\r\n\r\nبرنامهء اقامت ما در لندن\r\nبعد از نهار مسيو پاركر آمد ، برنامهء ايام اقامت را به نظر سفير كبير رسانده گفت اگر تغييرى در آن ميخواهند بدهند مانعى ندارد .\r\nبرنامه خيلى سنگين و جنبهء تفريحى در آن بيشتر رعايت شده بود .\r\nمشير الملك اهل اين تفريحات نبود ، بنابراين تا ممكن بود جنبه‌هاى تفريحى برنامه بجنبه‌هاى علمى و ادبى تغيير داده شد . بجاى هر نهار در يك رستوران معروف و هر شام در رستوران ديگر و هر شب در يكى از وارىيته‌هاى مختلف لندن ، تماشاى باغ حيوانات و باغ نباتات و مجلس وكلا ، بازديد موزه‌ها و سرزدن بمحاكم و در قسمت تفريحى هم يكشب باپرا و يك شب الحمراء و يك نهار در كالتن هتل و يك شام هم در هتل بريستول كه از حيث عظمت بنا و شيكى در درجهء اول بودند و يكروز رفتن به ويندزور براى گذاشتن گل سر قبر ملكهء مادر پادشاه برقرار شد . البته اينها غير از ملاقاتهاى رسمى و بار حضور و دعوتهاى رسمى بود . من خيلى از اين حسن قريحهء مشير الملك در دلم تحسين كردم . اين برنامه نجيب‌تر و نافع‌تر از برنامهء تنظيمى آنها بود .\r\n\r\nديدار وزير امور خارجه\r\nفردا صبح ديدارى از طرف سفير با سر ادوارد گرى « 1 » وزير خارجه و سر چارلز هاردينگ « 2 » معاون آن وزارتخانه به عمل آمد . صفاء الممالك واقعا ناخوش بود و اكثر به اين مجالس نمىآمد . من در خدمت سفير كبير رفتم ، ولى در هر دو مورد زودتر از مجلس بيرون آمدم و سياستمداران را تنها گذاشتم كه باهم آزادانه حرف بزنند . مذاكرهء قرارداد 1907 بين دولتين انگليس و روس كه ايران را به دو منطقهء نفوذ و يك منطقهء بيطرف تقسيم ميكرد ، شروع شده و لازم بود اطلاعاتى در اطراف آن بدست بيايد .\r\n\r\nبار حضور رسمى\r\nروز بار حضور رسيد ، كالسكه‌هاى دربارى كه هر روز دم هتل ايستاده و براى خدمت حاضر بودند ، ما را بقصر بوكينگهام بردند .\r\nدر خارج و داخلهء قصر هيچگونه تشريفاتى نبود ، رئيس تشريفات با عصاى سرعاج خود سفير كبير را نزد پادشاه هدايت كرده ، دوبدو آنها را تنها گذاشت . بعد از چند دقيقه‌اى كه البته صرف نطق رسمى سفير كبير و جواب شاه و تقديم نامهء رسمى شده بود ، در باز شد . مشير الملك ، من و صفاء الممالك را به داخل اطاق برد و معرفى كرد ، اعليحضرت پادشاه بما دست داده بيرون آمديم . مشير الملك نزد ملكه پذيرفته شده ، نامهء مخصوص ايشان را هم رساند ، منتظر بوديم به عادت تشريفاتى ما هم معرفى شويم ، ولى سفير كبير بيرون آمد و چند كلمه‌اى با رئيس تشريفات دربارى آهسته ردوبدل كردند و بهمين‌جا ختم شد و ما به منزل برگشتيم . معلوم شد وقتى كه سفير كبير بملكه گفته است آيا اجازه ميدهند اعضاى سفارت را بحضور آورده معرفى كنم ، ايشان با تأملى گفته‌اند « بعد » . مشير الملك ميگفت رئيس تشريفات وقتى كه ديد من بيرون آمده و كارمندان سفارت را نخواستم ، تصور كرد من فراموش كرده‌ام\r\n\r\n\r\n","description":"","footnote":"\r\n( 1 ) -  Sir Edouard Grey \r\n( 2 ) -  Sir Charles Harding \r\n","page_name":" 193 ","page_number":205},
  {"content":"\r\n\r\nو همين كه سبب را به او گفتم ، از وجناتش تعجب ظاهر بود . بالاخره معلوم شد گوش علياحضرت ملكه سنگين است ، چون موضوع را متوجه نشده و نخواسته است سفير كبير را ببلند حرف زدن وادارد ، كلمهء « بعد » را كه بهمه‌جا مىخورد اداء كرده است . منتهى اين « بعد » در اينجا بىموضوع بوده و ديگر بعدى نبايد در كار باشد . بىترتيبى ، لازمهء كارهاى بشريت است . هرقدر اطراف كار را جمع كنند ، پاره‌اى اتفاقات ناگزير رخ ميدهد كه رئيس تشريفات دربار انگلستان هم از عهدهء پيش‌بينى و جلوگيرى آن برنميآيد .\r\nيك واقعهء كم‌اهميت ديگرى هم كه راجع بتشريفات است اتفاق افتاد . چنان كه در جاى خود نوشته‌ام ، من وقايع را چنان كه واقع شده است مينويسم و نظرى باينكه راجع بخودم يا غير از خودم است ندارم و حتى المقدور سعى ميكنم مطالب اشباع و قصر و بلندى و كوتاهى و چاقى و لاغرى نداشته باشد . انشاء اللّه خواننده اينواقعه را كه الان از آن اطلاع حاصل مىكند ، بخودستائى حمل نخواهد كرد .\r\n\r\nيك سئوال بجا\r\nوقتى كه در پيش اطاقى پادشاه كه به قدر يك ميدانچه و سقف كوتاهى داشت و از يكطرف پنجره و از سه طرف درهاى اطاقهاى ديگر قصر به آن باز ميشد ، ايستاده و منتظر بوديم كه بيايند سفير كبير را باطاق پادشاه هدايت كنند ، على الرسم دستكشهاى چپ را پوشيده و دست راست ما برهنه بود . من يك نكتهء خيلى دقيق تشريفاتى بنظرم آمد كه ممكن است شاه با لباس رسمى باشد كه دستكشهاى بلند داشته و دستكش جزو لباس باشد . در اين صورت برهنه بودن دست راست ما اگرچه مخالف قوانين تشريفاتى نيست ولى اگر ما با دست برهنه با اعليحضرت كه ناگزير با دستكش است دست بدهيم ، خضوع مشرق زمينى بيموضوعى را مرتكب شده‌ايم . از مسيو پاركر پرسيدم :\r\n« امروز اعليحضرت پادشاه لباسشان طورى است كه دستكش جزو لباس است ، يا لباس عادى نظامى است ؟ » او به من جوابى نداد . من هم چون راضى نبودم كه او دوره افتاده و در اين زمينه تحقيق كند و جواب بياورد ، بهمين‌جا ورگذار كردم . ولى پاركر مقصود مرا حس كرد ، خود را بژنرال اسليد نزديك كرده از او تحقيق نمود . او هم چون خبرى از لباسى كه شاه امروز ميپوشد نداشت ، به سمت رئيس تشريفات كشاله كرد و از او پرسيد . رئيس تشريفات هم قدرى فكر كرده به سمت اطاقهاى شاه رفت . البته رفت‌وآمد پاركر كه بلافاصله بعد از سؤال از ژنرال پير نزد ما برگشت ، طورى نبود كه معلوم كند براى اين سؤال رفته و منتظر جواب است و مثل اوقات معمولى با ما با كمال خونسردى صحبت ميكرد و ما را مشغول ميداشت . همچنين ژنرال اسليد با مشير الملك با كمال اطمينان خاطر مشغول صحبت بود . ولى من متوجه هستم كه سؤال تشريفاتى من موجب اين رفت‌وآمدها شده است . بعد از يكى دو دقيقه ، رئيس تشريفات برگشت و از نزديك ژنرال گذشت ، البته درباريهاى كهنه‌كار طورى مطلب را بهم حالى كردند كه مشير الملك خالى الذهن متوجه حرف آنها نشود .\r\nمن ديدم پاركر به سمت ژنرال اسليد كشاله كرد ، در صورتى كه ژنرال هم به سمت او ميآيد ، بهمديگر رسيدند ، حرفى زدند و از هم گذشتند و هريك بجاى اصلى خود قرار گرفتند .\r\nبعد از يكدقيقه‌اى پاركر گفت : « شما از من سؤالى كرديد ؟ تصور ميكنم در ضمن صحبت\r\n\r\n","description":"","footnote":"","page_name":" 194 ","page_number":206},
  {"content":"\r\n\r\nفراموش شد جواب بدهم . » من هم مثل اينكه هيچ متوجه اين رفت‌وآمدها نبوده‌ام گفتم :\r\n« نظرم نيست راجع بچه بود ؟ » گفت : « راجع بدستكش شاه » گفتم : « ها ! واقعا اگر اطلاعى در اين زمينه داريد به من بدهيد ممنون ميشوم . » گفت : « بلى ! امروز اعليحضرت پادشاه با لباسى هستند كه دست راستشان هم دستكش دارد و دستكش جزو لباس است . »\r\nولى من فكر ميكنم كه چگونه مطلب را حالى آقاى سفير كبير بكنم ، هيچ راهى به از اين بنظرم نرسيد كه دستكش دست راست را بدست بكنم و باينوسيله ايشان را متوجه نمايم .\r\nهمين كار را كردم ، منتها قدرى زيادتر از اندازهء معمول با انگشتهايم ور رفتم ، مشير الملك متوجه شد و چون ميدانست كه من كار عبث نميكنم و ديد كه براى توجه او من خيلى با انگشتهايم ور ميروم ، دانست موضوع از چه قرار است و دستكش دست راست خود را پوشيد .\r\nدر اين وقت آمدند خبر كردند و مشير الملك براى شرفيابى ، با هر دو دست دستكش‌دار ، بر اعليحضرت پادشاه وارد شد و من بدون اينكه تظاهرى كرده تك و دو بزنم ، مقصود را حالى و كار منظور انجام يافت .\r\n\r\nاهداى نشان سن ژرژ سن ميشل براى سفير كبير\r\nهمين كه بهتل برگشتيم ، ژنرال اسليد بسفير كبير گفت الان يك مساژ ( پيام ) خاصى از طرف اعليحضرت پادشاه براى جناب عالى خواهد رسيد . حامل آن هم لرد شامبلان ( پيشخدمت باشى شاه ) است . ما تازه لباس رسمى را كنده لباس عادى را كه در اين موارد ردنكت بود پوشيده در سالن عمومى سفارت جمع شده بوديم كه لرد شامبلان جوان بسيار خوش‌قامت برازندهء زيبا ، وارد شد . مشير الملك تمام قامت برخاست و روبروى پيام‌آور شاه ايستاد ، بهم دست دادند ، باهم نشستند ، ما ايستاده و دايره دور آنها ساخته بوديم .\r\nلرد شامبلان جعبه‌اى در دست داشت ، روى ميز گذاشت ، كاغذ كوچكى كه در آن صورت نطق خود را نوشته بود درآورد ، شروع به خواندن كرد ، از حالت لرد شامبلان و تلفظ فرانسه و فصل و وصل‌هاى بى مورد جمله‌ها ، معلوم بود كه خيلى كم فرانسه حرف زده و خوانده است .\r\nمضمون نطق راجع به اين بود كه « اعليحضرت پادشاه نشان سن ژرژسن ميشل براى جناب سفير كبير اهداء كرده‌اند و ايشان هم در نوبت خود از اين پيام‌آورى مطبوع خيلى خوشوقتند . » ولى وقتى نطق ايشان تمام شد ، متوجه شدم كه از فرط هيجان پيشانى جوان عرق كرده است . مشير الملك اظهار تشكر از اين مرحمت شاه و از اين پيام‌آورى ايشان كرده ، پس از چند دقيقه صحبت‌هاى محبت‌آميز بين طرفين ، لرد شامبلان برخاست . مشير الملك چند قدمى از ايشان مشايعت كرد ، ژنرال اسليد و مسيو پاركر هم رفتند . من باطاقم رفتم ، زنگ زدم ، زنك آب‌پاش آب گرم خود را آورد ، دست‌ها را شسته بسر نهار كه در همان سالن عمومى سفارت ميدادند رفتيم . دسته گل روى ميز را هر روز عوض ميكنند ، امروز واقعا گلهاى عالى و بسيار زيبائى سفرهء نهار ما را تزيين كرده است . ديروز كارتهاى دعوت به نهار خوردن با پادشاه را براى پس‌فردا آورده‌اند و ما در خلال اين دعوتهاى رسمى ، برنامهء علمى و تفريحى خود را هم انجام ميدهيم .\r\n\r\n","description":"","footnote":"","page_name":" 195 ","page_number":207},
  {"content":"\r\n\r\n\r\nمهمان‌نوازى پادشاه انگلستان\r\nروز موعود رسيد ، لباس رسمى پوشيده با كالسكه‌هاى دربارى بقصر بوكينگهام رفتيم و در همان اطاق بزرگ سابق الذكر ايستاده با ژنرال اسليد و مسيو پاركر مشغول صحبت هستيم ، ولى اشخاص ديگرى را نمىبينم در اين دعوت حاضر باشند . در اين ضمن اعليحضرت پادشاه ، بدون هيچ تشريفات ، از سمت اطاقهاى مخصوص خود با نشان اقدس و حمايل آبى ايران وارد شده ، نزديك ما كه رسيدند با مشير الملك دست داده و با ما هم با سر اظهار تفقد نموده گفت « آقاى سفير كبير بفرمائيد » و خودش جلو افتاده و ما از دنبال بسفره‌خانه رفتيم .\r\nميز بيست و چهار نفرى گسترده شده و باقى مدعوين هم همه نزديك جاهاى خود ايستاده‌اند .\r\nنقشهء ميز را قبلا پاركر بما داده بود ، من يكسر سر جاى خود رفتم .\r\nاعليحضرت وسط و روبروى ايشان سالار دربار پادشاهى و از طرفين اين دو مركز جاى اشخاص معين شده بود . سمت راست شاه ، مشير الملك و سمت چپش سر ادواردگرى وزير امور خارجه نشستند . جاى من سمت رديف روبروى پادشاه ، از سمت راست مركز ، صندلى چهارم ، بين وزير مختار انگليس در درسد « 1 » پايتخت ساكس و كلنل نيپر وابستهء نظامى سابق دولت انگليس در پطرزبورغ كه هر دو وقتى در ايران بوده‌اند ، واقع شده بود . ساير مدعوين كه كارمندان سفارت ايران و ژنرال اسليد و مسيو پاركر هم جزو آن‌ها بودند ، همه از اشخاصى بودند كه وقتى در ايران مأموريتى داشته‌اند . از جمله سفير كبير انگليس در واشنگتن بالادست وزير مختار درسد نشسته بود . اركستر در پشت چپقى كه در پائين تالار جلو درى زده شده است ، مشغول نواختن شد و در جلو حضار هريك ، گذشته از منوى غذا ، برنامهء موزيك هم گذاشته بودند . نهار مفصل بود ، در موقع صرف شيرينى اعليحضرت پادشاه همانطور نشسته نطق بسيار شيك خوش‌مضمونى راجع بروابط بين ايران و انگليس كرده و اشاره‌اى هم برژيم جديد ايران و تمناى سعادت براى ملت ايران در سلطنت اعليحضرت محمد على شاه و اظهار خوشوقتى از مأموريت آقاى سفير كبير نموده جام خود را بسلامتى اعليحضرت شاه ايران نوشيدند . مشير الملك هم از اعليحضرت اجازه نطق خواسته و همانطور نشسته جواب خيلى مناسبى بهريك از قسمتهاى نطق شاه داده و در آخر جام خود را بسلامتى اعليحضرت پادشاه بلند كردند .\r\nاركستر كه در موقع نطقها ساكت شده بود ، مجددا شروع كرده و تاختم نهار مشغول نواختن نغمه‌ها و تمام كردن برنامهء خود گرديد . وزير مختار فعلى انگليس در درسد و كارمند سابق انگليس در طهران كه پهلوى من نشسته است ، در موقعى كه ايران بوده قسمتى از شاهنامه را بنثر به انگليسى ترجمه كرده است . در سر سفره ، با من از كتاب خود صحبت داشت و وعده داد بعد از نهار نسخهء آن را به من بدهد و بوعدهء خود هم وفا كرد كتاب خويش را مصور هم كرده بود ، ولى چون من انگليسى نميدانستم نظرم نيست كه هديهء اين مرد عزيز را كه يادگار يكى دو ساعت رفاقت و هم‌سفرگى ما بود ، چكارش\r\n\r\n\r\n","description":"","footnote":"\r\n( 1 ) -  Dresde \r\n","page_name":" 196 ","page_number":208},
  {"content":"\r\n\r\nكردم و بكدام انگليسىدان داده‌ام كه مثل قرآن در خانهء زنديق بيفائده نماند و او به من پس نداده است .\r\nسفير كبير واشنگتن كه اگر اشتباه نكنم اسمش دوران بود ، چشمهاى كبود درشت جذابى داشت و در نگاه او من چيزى از سبعيت احساس كردم . ماژرنيپر را هم كه بمناسبت دعوتهاى سفارت پطرزبورغ خوب ميشناختم ، سر سفره ، طرف ديگر من نشسته بود . ايشان تازه ترقى مقام پيدا كرده كلنل شده و مأمور هندوستان گشته‌اند . ميوه‌هاى اين سفرهء شاهانه را كه در آخر تقسيم كردند ، واقعا عالى بود . در اين فصل كه يك ماه ديگر انگور تازه ببازار ميآورند ، انگورهاى سرخ و سفيد تازه و شليلهاى درشتى در ظرفها بود كه در فصل خود هم نظيرش را كم ميتوان پيدا كرد . يقينا صنعت باغبانى اين ميوه‌هاى خارج از فصل را به اين خوبى و تروتازگى به عمل آورده است . ولى خوردن شليل و هلو در اين قبيل سفره‌ها ، بواسطهء هستهء درشتى كه ناگزير در بشقاب ميوه‌خورى بجا ميگذارد ، شيك نيست . هرقدر هم اين ميوه اشتها را جلب كند ، اشخاص قاعده‌دان از برداشتن و خوردن آن احتراز ميكنند . شنيدم يكى از ملتزمين مظفر الدين شاه در مسافرت فرنگ راه‌حل مضحكى براى اينموضوع پيدا كرده ، در نزد يكى از رفقاى خود گفته بود « به ! من هميشه ميخورم و هستهء هلو را زير ميزم مياندازم ! » در آن روزها از اين قبيل اشخاص هم جزو ملتزمين شاه پيدا ميشده‌اند ؟ !\r\n\r\nحسن برخورد ادوارد هفتم پادشاه انگلستان\r\nبعد از نهار اعليحضرت پادشاه جلو افتاده ، مهمانان خود را باطاقى كه در مرتبهء دوم و پنجره‌هاى بزرگ به سمت باغ داشت بردند .\r\nاين اطاق چندان بزرگ نيست ، منتهى هفت هشت ذرع عرض و طول دارد . پيشخدمتها سينيهاى قهوه و ليكوروسينىهاى ديگرى از سيگار و سيگارت كه شمعدانى با شمع روشن در وسط آن گذاشته شده بود ، بدوره انداختند . خود پادشاه سيگار درشتى كه بيست سانتيمتر طول و سه چهار سانتيمتر قطر داشت آتش زده ، فنجان بزرگ قهوه را با نعلبكى پهن آن در وسط پنجهء باز كردهء خود جا داده و قهوه را با لذت تمام قطره‌قطره مىنوشيد و پكهاى جانانه بسيگار زده صورت خود را در زير ابرى از دود مىپوشاند . واقعا شاهانه سيگار ميكشيد و با مهمانان خود ، هرچند دقيقه با يكنفر ، صحبت ميداشت . متوجه شدم كه اعليحضرت پادشاه مخصوصا مواظب است كه هيچيك از مهمانان خود را بىتفقد شاهانه نگذاشته با هريك چند دقيقه‌اى صحبت كند و بجانب هريك از آنها كه توجه مىكند ، اشخاصى كه نزديك اين مهمان هستند ، محض احترام دور او را خلوت ميكنند . من با پاركر مشغول صحبت بودم ، ديدم پادشاه بجانب ما ميآيد ، پاركر جاخالى كرد . اعليحضرت نزديك شدند ، تفقد كرده گفتند : « آب و هواى اينجا با شما سازگار است ؟ » عرض كردم : « من در پطرزبورغ بوده‌ام و به آب و هواى سخت‌تر از اينها معتادم . » فرمودند : « باران ميآيد و الا بباغ ميرفتيم و گلهاى سرخ را تماشا ميكرديم . » عرض كردم : « ديروز كه به ويندزور رفته بوديم ، مجموعهء گلهاى آنجا\r\n\r\n","description":"","footnote":"","page_name":" 197 ","page_number":209},
  {"content":"\r\n\r\nرا ديده‌ام و از ذوق باغبانان اعليحضرت بى خبر نيستم . » پادشاه خندهء بلند شاهانه‌اى سرداده با اشاره به سمت پنجره فرمود : « در اين باغ دو درخت از كاشته‌هاى پادشاهان شما موجود است . » عرض كردم : « در سفرنامهء آنها اين جمله را خوانده‌ام . مرحوم ناصر الدين شاه ، در زمان وليعهدى اعليحضرت ، در حضور خودتان يكى را كاشته است كه بايد حالا در حدود بيست سال داشته و درخت تناورى شده باشد . » باز خنده را سرداده فرمودند :\r\n« همينطور است ، تاريخش را خوب در نظر داريد . » و در بين هر جملهء صحبت ، پادشاه پكى بسيگار ميزد و يك قطره از قهوهء خود را مينوشيد و خاكستر سيگار را در نعلبكى فنجان خود ميتكاند . در اين ضمن پيشخدمت با سينى سيگار از پهلوى ما گذشت . اعليحضرت اشاره فرمودند نزديك آمد . به من فرمودند : « سيگار ميكشيد ؟ » عرض كردم : « سيگارت ميكشم » سيگارتى برداشته به من دادند . البته ادب اقتضا نداشت كه من سيگار را در حضور ايشان آتش بزنم و همچنين باز هم ادب اقتضا نداشت كه من موضوعى را پيش كشيده پرچانگى كنم .\r\nايشان از من گذشته و بمهمان ديگر كه گويا غفار خان جلال السلطنه ( آقاى غفار جلال ) بود پرداختند . صحبت اعليحضرت با غفار خان بانگليسى بود ، نميدانم چه صحبت بامزه‌ايرا آقاى جلال مطرح كرده بود كه پادشاه بقهقهه ميخنديد . اين مجلس تقريبا يكساعت و نيم طول كشيد و پادشاه با تمام بيست و سه نفر مهمانانش جداجدا صحبت كرد و در آخر كار يك بار ديگر با مشير الملك تجديد صحبت نمود . تقريبا چهار ساعت بعد از ظهر بود كه بهتل برگشته عصرى بيكى ديگر از برنامه‌هاى خصوصى خود پرداختيم .\r\nاين پذيرائى گرم نجيبانه ، از طرف پادشاهيكه بر بيشتر از يك خمس ربع مسكون و تقريبا تمام آبهاى دنيا سلطنت مىكند ، نتيجهء تربيت و آزادى ملت انگليس است . نه پادشاه از بىاحترامى و سرپيچى مردم و نه مردم از تعدى و زياده‌روى پادشاه ، هيچيك تشويشى ندارند . پادشاه هرقدر نسبت بدرباريان و رجال و بالاخره افراد اهل كشورش مهربان و ملايم باشد ، از سوءاستفادهء آنها مصون و اتباع و افراد هم هرقدر نسبت بپادشاه خاضع باشند ، از تعدى او در پناه و مأمونند . پادشاه نسبت به افراد مانند پدر و افراد و اتباع پادشاه را از خود دانسته احترام او را مانند احترام خود دوست ميدارند . حقوق و اختيارات و وظائف پادشاه معين و حدود اتباع و افراد مشخص و هيچيك از طرفين بفكر تخطى بر ديگرى نيست . هركس تكليف و وظيفهء خود را ميداند و به آن عمل مىكند ، حتى افراد در وظائف شخصى و عمومى يكديگر مداخله نميكنند ، همه آزادند و همه احترام آزادى ديگران را نگاه ميدارند ، همه باهم مهربانند و همه از مهربانى ديگران نسبت به خود قدردانى ميكنند .\r\nالبته اخلاق خصوصى پادشاه هم در گرمى اين پذيرائى و مهربانى شاهانه بيمداخله نيست . ادوارد هفتم پنج شش سال قبل بسلطنت رسيده در زمان پادشاهى مادرش ويكتوريا ملكهء انگلستان ، بخصوص در اواخر كه سن ملكه بهشتاد رسيده بود ، در تمام كارهاى سلطنتى مداخلهء مستقيم داشت و اكثر در موارد پذيرائيهاى رسمى كه حضور پادشاه از واجبات تشريفاتى نبود ، از مادرش نمايندگى ميكرد . معهذا اينقدرها وقت داشت كه بطور ناشناخت بپاريس\r\n\r\n","description":"","footnote":"","page_name":" 198 ","page_number":210},
  {"content":"\r\n\r\nرفته و در آنجا از جهات مادى زندگانى هم خود را محروم نكند . ملت انگليس از اين رفتار وليعهد ملول بود ، فقط خوش‌محضرى و سماحت و الا حضرت پادشاهى پرنس دوگال جلو لندلندها را ميگرفت . از وقتى كه بسلطنت رسيده است ، محبوبترين پادشاهان در نزد ملت خود مىباشد . با اينكه افراط زندگى در ايام جوانى او را زودتر از موقع پير كرده و سنش هم زياد است ، قلبى جوان دارد و شيك‌ترين پادشاهان اروپاست .\r\nاز سياستمدارى اين پادشاه چيزى بقلم نياوردم ، زيرا پادشاهان انگليس فقط پادشاهى ميكنند و از ملت نمايندگى مينمايند ، كار سياست در دست رئيس الوزراء و دو مجلس وكلاء و اعيان و در حقيقت با خود ملت است و پادشاه در امر سياست مداخلهء مستقيم نداشته فقط تصميمات دولت را فرمان اجراء ميدهد و به همين جهت غيرمسئول و از هر حيث مصون بوده و جملهء « پادشاه نميتواند بدى بكند » واقعا در حق او صادق است .\r\nاين طرز حكومت از مخترعات ملت انگليس و در حدود ششصد سال است در محكم كردن بنيان و آرايش و پيرايش آن رنج كشيده و از هرجهت آن را ساخته و پرداخته‌اند .\r\nاين طرز ، در يكصد سال قبل ، بوسيلهء انقلاب فرانسه باروپا نفوذ كرده و تازه به مملكت ما و روسيه رسيده است . تركها هم يك بار ، در بيست سى سال قبل ، در تحت سلطنت سلطان مراد خان موفق شده‌اند پاى اين طرز حكومت را در كشور خور باز كنند . ولى سلطنت سلطان عبد الحميد خان دوم مجددا بقول خودمان استبداد را رواج داده و مشروطه خواهان را مخذول و منكوب كرده است . ولى خيلى بعيد به نظر ميآيد كه بعد از مشروطه شدن ايران ، بتواند از هجوم آزادى بكشور خود جلوگيرى كند .\r\n\r\nاهداء تاج گل بقبر مادر شاه\r\nروزيكه بويندزور رفتيم ، تاج گلى تهيه و همراه برداشتيم ، ژنرال اسليد و مسيو پاركر هم بودند ، قطار راه‌آهن در ايستگاه ايستاد ، دو كالسكهء دربارى ما را بباغ و پارك قصر رساند ، بگوشهء باغ كه مقبرهء ملكهء سابق انگلستان است رفتيم ، آقاى سفير كبير تاج گل خود را سر قبر مادر شاه گذاشتند . قبر را بقدرى از زمين بلند ساخته‌اند كه براى ديدن روى آن حاجتى به پائين افكندن سر نباشد . پرنس آلبرت شوهر ملكهء انگلستان و پدر اعليحضرت پادشاه حاضر ، در سن جوانى بدرود زندگى كرده ، عشق وافر ملكه به شوهر خود او را واداشته است كه قبر خود را پهلوى شوهر آماده كرده و تمثال خود را با لباس سلطنتى ، پهلوى تمثال شوهر و در روى يك پارچه سنگ مرمر ساخته روى قبر بيندازد . از زيبائى و شبيه‌سازى اين قطعه سنگ چيزى نمينويسم ، زيرا از زيردست بهترين سنگ‌تراشان كشور بيرون آمده است و معلوم ميدارد كه ملكهء انگلستان در موقع فوت شوهر ، چقدر جوان و زن زيباى ظريف نقشى بوده است . در اطراف اين قبر كه در وسط بقعهء مرتفع مزينى ساخته شده است ، يكى دو قبر از دخترهاى ملكه كه در حال حياتش بدرود زندگى گفته‌اند ، نيز هست كه روى هريك تمثال متوفى را از سنگ تراشيده انداخته‌اند . البته ارتفاع اين قبرها كمتر از قبر ملكه است . در يكى از آنها تمثال بچه‌اى هم پهلوى زن است كه معلوم ميدارد مادر و بچه با فاصلهء كمى از\r\n\r\n","description":"","footnote":"","page_name":" 199 ","page_number":211},
  {"content":"\r\n\r\nدنيا رفته و ممكن شده است هر دو را در يك قبر بگذارند . خلاصه بعد از گذاشتن تاج گل ، در كنار قبر ايستاده و با يكى دو دقيقه سكوت ، در مقابل اين سكوت ابدى ، احترام خود را نسبت به مادر پادشاه و ملكهء سابق انگلستان به جا آورده ، از مقبره بيرون آمديم .\r\n\r\nقصر ويندزور\r\nژنرال اسليد خود خود را ملامت ميكرد كه چرا نظرش نبوده است كه قبلا سفارش كند نهار را در قصر تدارك كنند ، تا بفراغت بال بتوانيم قصر را تماشا كنيم . باوجود اين ، ما را به سمت قصر برد كه در ظرف يكساعتى كه وقت داريم ، گردشى در قصر به عمل آيد . همين كه وارد قصر شديم ، در مدخل قصر ، ژنرال قدرى از ما عقب ماند و كمى بعد كه بما رسيد ، با خوشحالى بچگانهء پيرمردها بما گفت : « اعليحضرت پادشاه فراموشى مرا جبران كرده و شب با تلفن امر داده‌اند اينجا نهار حاضر كرده‌اند كه اگر مايل باشيد ، اينجا نهار بخوريد . آقاى سفير كبير ! حال ، اختيار اقامت و رفتن با جنابعالى است . » مشير الملك جواب گفت : « از اين تفقد و توجه اعليحضرت متشكريم ، امر اعليحضرت مطاع است ، البته ميمانيم و از اين حسن توجه اعليحضرت برخوردار ميشويم . » خلاصه بگردش در اطاقهاى قصر و تفرج در پارك ، پيش از نهار و بعد از نهار ، مشغول شديم . هوا هم آفتاب و مساعد بود .\r\nقصر و پارك ويندزور يكى از قديمىترين املاك پادشاهى انگلستان است ، منظرهء خارجى قصر و ديوارها و برجهاى سنگى پارك و ملاتهاى دوده‌گرفتهء آن بيننده را به ياد دورهء فئوداليته مياندازد ، ولى تزيينات و طرز بناى داخلهء قصر و گلكاريها و چمن‌كاريهاى پارك را كه تماشا مىكند خود را در معاصرترين و زيباترين و شيك‌ترين قصرها و پاركهاى امروز دنيا احساس مينمايد . رعايت اصل تكامل و اصلاح چيزهاى كهنه كه جبلى انگليسهاست ، اين شاهكار متضاد را بوجود آورده است .\r\nدر انگلستان هيچ چيز كهنه و مندرس نميشود ، بلكه بواسطهء اصلاح تكاملى و روزمره ، همه‌چيز در همه‌وقت تر و تازه است . همانطور كه در انگلستان قانون منسوخ وجود نداشته و قوانين جديد ، كهنه‌ها و بيفايده‌هاى قوانين قديم را بمرور زمان اصلاح كرده و جانشين آن مىشود و قوانين كهنه هم در ميان قوانين نو وجود دارد ، ابنيهء كهنه هم پاره‌اى از آثار خود را حفظ كرده و با وجود تروتازگى قسمتهاى كارآمد آن ، در بعضى قسمتهاى بيكاره ، اثر كهنگى زمان قديم هويداست . بر اثر همين رويه است كه در هيچ كشورى مانند انگلستان آثار قديمه محفوظ نمانده است ، زيرا هيچ‌چيز را تماما ريشه‌كن نميكنند و از بين نميبرند . بلكه آنچه از آن حاجت باصلاح داشته باشد اصلاح كرده نوى و تازگى به آن ميدهند . اين است كه در اين كشور انسان بچيزهاى قديمى زياد برميخورد . اينها همانهائى هستند كه چون هيچ ضررى به جائى نداشته‌اند ، بجرم قديمى بودن از پاى درنيامده بجاى خود مانده ، بلكه بواسطهء اينكه يادگار عهدهاى گذشته هستند ، طرف احترامند . مىگويند . انگليسى به عادات قديمهء خود خيلى علاقمند است ، در صورتى كه اگر اينطور بود ، در چهارچوب اوهام و افكار قرون وسطى باقى ميماند . انگليسى كهنه‌پرست نيست و متجددترين ملل عالم است . منتهى چون بطور تكامل و روزمره باصلاح هرچيز پرداخته و آن را با حوائج و تجدد متناسب مىكند ،\r\n\r\n","description":"","footnote":"","page_name":" 200 ","page_number":212},
  {"content":"\r\n\r\nچيزهائى كه قديمى بودن آن بهيچ‌جا ضرر و زيانى ندارد ، به حال سابق خود باقى ميماند .\r\nمثلا معلوم نيست ، يا من نميدانم ، بر اثر چه پيشامد و واقعه ، انگليسها در كوچه و خيابان از دست چپ راه ميروند . پنجره‌هاى آنها مثل ارسىهاى قديم ما از بالا به پائين و از پائين به بالا باز و بسته مىشود . يا در روزهاى سلام طرز لباس نيزه‌دارهائيكه مقابل شاه ايستاده‌اند ، حتى رنگ و بافت پارچهء سردارى آنها مال قرون وسطى است . يا لباس رسمى فلان لرد به هيچ لباسى شبيه نبوده مخالف قواعد خياطى كل دنياست . اينها چيزهائى نيست كه به جائى ضررى برساند ، بلكه خاطرهء دوره‌هاى گذشته را تجديد كرده ، باعث ايجاد غرور ملى مىشود . ولى به مجرد اينكه يكى از بزرگترين مؤسسات آنها كوچكترين مزاحمتى با اوضاع پيدا كرده و اصلاح آن ممكن نبود ، فورا آن را ريشه‌كن كرده تأسيس ديگرى كه متناسب با اوضاع باشد ، جاى آن ميگذارند . اين اصلاح تكاملى مجالى براى ظهور انقلاب باقى نگذاشته و به همين جهت كه همه چيز هر روزه در تغيير است ، هيچوقت انقلاب عمومى در اين كشور پيدا نميشود .\r\nدر يكى از اطاقهاى قصر ، قالى كرمانى زمينه لاكى خوبى افتاده بود ، گفتند هديهء سفير كبير ايران است . در نقشهء آن دقت كردم ديدم كهنه نيست . از تاريخ ورود آن بقصر كه بوسيلهء جنرال اسليد تحقيق شد ، دانستم اين قالى را ناصر الملك كه مثل ما براى اعلان جلوس مظفر الدين شاه بلندن مأمور شده است ، آورده است . در سفره‌خانهء بزرگ قصر ، قالى زمينه قرمزى افتاده بود كه زيادتر از پنجاه شصت متر طول و ده بيست مترى عرض داشت . اين قالى كار هندوستان است ، بزرگى آن قابل توجه است ، از حيث بافت و نقشه اگرچه باز هم خوب است ، ولى چندان عالى نيست . در سر يكى از پله‌هاى قصر ، مجسمهء پرنس آلبرت و ملكهء ويكتوريا را در روى يك پايه از مرمر ساخته‌اند كه روبروى هم ايستاده‌اند و ملكه دست خود را بكمر شوهرش انداخته است . اين مجسمه هم يكى ديگر از آثارى است كه ملكه در اين قصر از عشق خود به شوهرش باقى گذاشته است كه بيننده را واقعا متأثر مىكند . از چهرهء زن و شوهر پيداست كه زن از شوهر در حال سئوال است كه . « مرا تنها گذاشته كجا ميروى ؟ » شوهر به آسمان اشاره كرده ميگويد : « مرا از آنجا احضار كرده‌اند . » در يك اطاق روى ميزى قدح و قاشق بزرگى كه تاريخ آن از قرون وسطى است بود ، اين قدح و چمچه مال آبجو خوردن اجتماعى زمان بوده كه چمچمه آن شاخ قوچ بزرگى است كه آن را طلا گرفته دستهء نازكى از عاج به آن گذاشته‌اند . دورهء قدح كنگره‌اى از طلا دارد ، طلاكارى اين قدح و چمچمه بسيار ظريف است . در اين قصر از اين يادگارهاى عهود گذشته زياد است ، هر گوشهء آن تاريخ يكى از عادات گذشته را براى بيننده تشريح مىكند .\r\n\r\nكليساى قصر ويندزور\r\nبعد بكليساى قصر رفتيم ، باوجود سادگى زندگى و بيعلاقگى حضرت عيسى بحطام دنيوى ، چون ترويج مذهب اين بزرگوار در زمان امپراطورهاى روم اتفاق افتاده و تشريفات مذهبى در اين دورهء طرف و بذخ وضع شده است ، تجمل و شكوه اثاثيه و محل عبادت ، جزو مذهب مسيح گشته است . صليبهاى طلا و مرصع و لباسهاى زرى و ارغوانى و تاج جواهرنشان\r\n\r\n","description":"","footnote":"","page_name":" 201 ","page_number":213},
  {"content":"\r\n\r\nرؤساى روحانى و ظروف و پارچه‌هاى قيمتى در مواقع دعاخوانى و محرابها و تمثال‌هاى با تجمل جزو لاينفك مذهب مسيحى است . عيسويها مانند مسلمانان نيستند كه هرجا باشند بتوانند عبادت كنند و هر محلى براى آنها مسجد باشد و به همين جهت هرجا كه چند خانواده وجود پيدا كند ، كليسائى هم هست كه در آنجا آلات و ادوات تجملى مذهب را براى استفاده و استعمال محفوظ كرده‌اند . اين است كه در قصور پادشاهان هم قسمتى را براى كليسا تخصيص داده و آلات و ادوات تشريفات عبادت را در آنجا فراهم كرده‌اند كه هروقت بخواهند ياد خدا كنند ، به اين محل رفته بعبادت مشغول شوند .\r\nدر يكى از تالارهاى اين كليسا ، بيرق و علائم سلطنتى و شاهزادگى اشخاصى كه نشان بند - جوراب ( زانوبند ) به آنها داده شده است مضبوط است . دورهء اين تالار در بالاى ديوار ، بيرق و زير آن علائم سلطنتى آنها نصب شده است . اگر از خانوادهء يك سلطنت چند نفر هريك در زمان خود اين نشان را گرفته باشند ، بيرق و علائم دو نفر آخرى را بالاى هم گذاشته‌اند . از جمله دو بيرق سه رنگ با شير و خورشيد و دو صفحهء برنج كه روى آن شير خورشيد حك شده است بالاى يكديگر نصب شده بود كه يكى راجع بناصر الدين شاه و ديگرى از اعطاى اين نشان بمظفر الدين شاه حكايت ميكرد .\r\nوقتى مشغول تماشاى بيرقها بوديم ، از جاى نامعلومى صداى ارگ ميآمد . يك نفر كشيش چاقى با لباس مشكى عادى خود وارد شد ، شايد ميخواست توضيحات بيشترى در اطراف چيزهائى كه در كليساست بدهد ، نزديك من آمد ، پرسيد : « انگليسى حرف ميزنيد ؟ » گفتم : « خير » بيچاره با حالت يأس در گوشه‌اى ايستاد . فقط گاهى كه ژنرال اسليد و مسيو پاركر در توضيح دادن حاجتى بپرسش داشتند ، از او استفاده ميكردند . از حجب او معلوم ميشد كه مرد مشاراليهى نيست .\r\nبعد بتالار ديگرى رسيديم ، در يك گوشه مجلسى را بطور مجسمه از سنگ مرمر تراشيده و نصب كرده بودند ، اين مجلس عبارت بود از منبر دو پلهء وصل به ديوار كه دو نفر راهبه روى زمين نشسته ، چادر سفيدى بر سر كشيده ، هريك سر خود را روى يك گوشهء پلهء اول منبر گذاشته بودند . در روى اين پله يكنفر را كه بخواب ابدى رفته خوابانده ، روى آن قطيفه مانندى انداخته بودند . روى پلهء دوم زنى با دو بال در حال عروج و يك پاى آن روى اين پله و پاى ديگر آن از حفره‌ايكه بدرون ديوار تعبيه كرده بودند ، داشت بيرون مىآمد . بطوريكه پيدا بود اين زن از اين حفره بيرون آمده و ميخواهد به آسمان پرواز كند . سمت چپ اين زن ملكى ساخته بودند كه بچه‌ايرا در دست گرفته و ميخواهد به اين زن بدهد كه با خود به آسمان ببرد . چين‌هاى چادر دو نفر راهبه و چين‌هاى پارچه‌اى كه بر روى شخص خوابيده افكنده شده بود ، بقدرى طبيعى و ظريف ساخته شده بود كه گود و بلنديهاى بدن شخص خوابيده را مثل حال طبيعى نشان ميداد . پارچهء پنبه‌اى اگر روى بدنى بيندازند ، نه چين‌هاى زيادى مىخورد و نه قسمت‌هاى ملصق به بدن خوب ببشره مىچسبد ، فقط روى بدن را مىپوشاند .\r\nدر صورتى كه اگر اين پارچه از كتان لطيف باشد ، با اينكه چين‌هاى زيادترى برمىدارد ،\r\n\r\n","description":"","footnote":"","page_name":" 202 ","page_number":214},
  {"content":"\r\n\r\nقسمت‌هائى كه به بدن ملصق مىشود ، بهتر حجم و قطعات بدن و گود و بلندىهاى آن را ظاهر ميسازد .\r\nنقّار ، چنان با استادى بدن لخت اين خوابيده را زير اين پارچه نمودار كرده بود كه به مجرد نگاه كردن به آن ، انسان ميفهميد زن لختى را زير يك ملافه‌اى از بهترين كتانها خوابانده‌اند . نگاه ملك به سمت مجسمهء زن پرواز كننده بقدرى جذاب و نگاه زن بجانب بچه‌اى كه به او ميداد بقدرى با استرحام ساخته شده بود كه محتاج به هيچ نوع توضيحى نبوده بيننده را متوجه ميكرد كه شخص خوابيده زن جوانى است كه تازه از زائيدن فارغ شده و بلافاصله بدرود زندگى گفته و در همانوقت كه او را براى راحت ابدى خوابانده و برحسب معمول دو نفر راهبه بالاى سر و پائين پاى او نشسته و سر خود را پهلوى جنازه « 1 » گذاشته و مشغول دعا براى او هستند ، بچهء تازه به دنيا آمدهء او هم مرده است و ملك موكل بروح اين زن كه ميخواهد بعالم بالا برود ، روح بچهء او را به او تقديم مىكند كه « تنها نرو ، بچهء خود را هم همراه ببر ! » به همين جهت ژنرال اسليد و پاركر توضيحى نداشتند بدهند . من هم بقدرى از ديدن اين مجلس متأثر شدم كه فراموش كردم از ژنرال اسليد تحقيق كنم كه اين شرح مردن همان شاهزاده خانمى است كه قبر او و بچهء او را در بقعهء ملكه ديديم ، يا راجع بيكى ديگر از شاهزاده خانمهاى خانوادهء سلطنت است . ولى حالا كه فكر ميكنم مجسمه‌اى كه با مادرش در بقعه ديديم از اين بزرگتر و بچهء رسيده‌اى بود و نبايد اين دو مجسمه از يكواقعه حكايت كند .\r\nچقدر از اين قبل واقعات در هر روز و ساعت بلكه هر دقيقه‌اى در اين دنيا اتفاق ميافتد كه براى ابدى كردن حادثهء آنها مجسمه‌اى بنا نميكنند ، سهل است ، تاريخچه‌اى هم براى آنها نمينويسند . حتى قوم و خويشى هم ندارند كه لا محاله تا يكى دو روز از مرگ بيموقع آنها غمگين شوند و مثل يك مشت برگ خشكى كه در حين انداختن درختى از آن جدا و زير دست و پاى درخت‌افكنها پامال مىشود ، هيچكس غصه‌اى براى آنها نميخورد . حتى يك « دريغ » و يك « افسوس » هم كسى بدرقهء آنها نميفرستد . « ننگ بزرگان و مرگ مفلسان سر و صدا ندارد » ، مگر مثل دهاتى خودمان نيست ؟ !\r\nبعد از اين تأثر لازم بود تفريحى كنيم ، ژنرال پير ما را بگلكشت پارك برد ، مجموعهء گل سرخ اين پارك ديدنى است ، بخصوص كه درست فصل گل سرخ هم هست . بعد بقصر مراجعت كرده نهار خورديم و قدرى در اطاقهاى قصر باز گردش كرديم . گويا سه ساعت بعد\r\n\r\n\r\n","description":"","footnote":"\r\n( 1 ) - اين جنازه متعلق به شارلوت دختر پرنس رژان ژرژ چهارم آينده است كه ميبايست ملكهء انگلستان شود . ولى اين دختر سر زا رفت و بعد از مردن او پرنس رژان پادشاه شد و باسم ژرژ چهارم چند سالى سلطنت كرد . بعد از او برادرش بسلطنت رسيد و دختر اين پادشاه دومى ويكتوريا ملكهء انگلستان است كه مادر ادوارد هفتم پدر ژرژ پنجم و او پدر پادشاه حاضر انگلستان است .\r\nپرنس رژان كه بالاخره ژرژ چهارم پادشاه انگلستان مىشود خيلى مرد ابهت دوستى بوده است و ابنيه و عمارت زيادى در لندن هست كه امروز باسم او معروف است .\r\n","page_name":" 203 ","page_number":215},
  {"content":"\r\n\r\nاز ظهر بود كه با ترن به شهر آمده بهتل خودمان رفته و عصر هم يكى ديگر از برنامه‌هاى خصوصى خودمان را انجام داديم .\r\n\r\nگردش در شهر\r\nيكى از شبهاى به دو ورود ، فرخ براغن برادر اسد كه در لندن درس ميخواند ، بديدار من آمد . من ميخواستم آزادانه در شهر و ميان جمعيت گردشى كرده باشم . تشريفات زياد هم انسان را كسل مىكند ، قدرى طفره ولو خيلى هم بيموضوع باشد بد نيست . فرخ پيشنهاد كرد باهم برويم به توب نشسته بمحله‌هاى پرجمعيت عمومى شهر سرى بزنيم . باهم بيرون آمديم از يكى دو خيابان گذشته دم يك باجه ايستاديم ، فرخ بليط گرفت ، نزديك اين باجه در نسبة كوتاهى و مميزى دم اين در ايستاده بود ، بليطها را تسليم كرديم ، در باز شد ، وارد محوطهء مدورى شديم كه قطر دايرهء آن سه چهار ذرع و ارتفاع آن دو ذرعى ميشد ، دورهء آن را جايگاه نشستن سكو مانند ساخته روى آن را چرم‌دوزى كرده پنج شش نفرى در آن نشسته بودند ، بعد از ما هم چند نفرى وارد شده نشستند ، اين آسانسور بود . يك مرتبه صداى زنگى بلند شد ، آسانسور شروع به پائين رفتن كرد ، مسلما سى چهل ذرع پائين رفتيم ، ماشين ايستاد ، درى باز شد ، همگى بيرون ريختيم و خود را در محوطهء نسبة بزرگى كه اگر روز هم بود تاريك بود و با چراغ روشن ميشد ديديم ، قطارى ايستاده بود ، وارد يكى از واگنهاى قطار شديم ، قطار حركت كرد ، در چند ايستگاه توقف كرده مسافر گرفت و پياده كرد ، بالاخره ما بايستگاه مقصود رسيديم . پياده شديم ، ده پانزده نفرى هم با ما پياده شدند ، همگى به سمت درى كه در گوشهء محوطه بود رفته وارد آسانسورى نظير سابق شديم ، بلافاصله زنگ صدا كرد ، شروع به بالا رفتن كرديم ، بازهم همانطور فاصله زياد بود ، ماشين ايستاد ، در باز شد ، ما در يكى از خيابانهاى يكى از محلهاى ديگر شهر بوديم .\r\nدر ميان جمعيت شهرى بگردش افتاديم ، فرخ پاره‌اى توضيحات نسبت باشياء و اشخاصيكه در اينجا به آنها برميخورديم ميداد . بعضى از آنها مضحك و پاره‌اى عجيب و بالاخره برخى شرم‌آور بود . معلوم شد در اين‌جا پاره‌اى از عادات زشت كه اروپائىها از خصائص مشرق زمينىها قلمداد كرده‌اند رواجى دارد .\r\nاين اول دفعه بود كه در خيابان بفراك پوشيدهء بىبالاپوش برخوردم و چون هيچ نديده بودم ، خيلى بنظرم عجيب آمد ، خلاصه نيمساعتى در اين محلهء عمومى و پرجمعيت گردش كرده ، كپى گرفته به منزل آمديم . در كپ كه درشكهء كرايه‌اى لندن و شايد در همهء انگلستان معمول باشد ، جاى دو نفر بيشتر نيست كه فقط دو چرخ و كروك دارد و روى پاها را با دو تخته چوب نازك رنگ كرده كه از دو طرف برگشته و در وسط بهم متصل مىشود ميپوشانند . دستگاه و بند و بساط مال‌بند ، جلو اين تخته‌ها و جاى راننده در عقب و بالاى كروك تعبيه شده و مهارى اسب را راننده از بالاى كروك گذرانده در دست دارد . شلاقش هم البته بلندتر است كه از پشت كروك لا محاله بكفل اسب برسد .\r\nكپ ، يك اسبه و حركت اسب و تكان آن ورزشى هم بمسافر داده براى تحليل غذا هم\r\n\r\n","description":"","footnote":"","page_name":" 204 ","page_number":216},
  {"content":"\r\n\r\nبد نيست . نزديك هتل كه رسيديم ، فرخ با عصاى خود كه از بغل بالاى كروك بيرون كرد ، سمت و نقطهء ايستادن را براننده فهماند .\r\n\r\nباغ حيوانات\r\nدر باغ حيوانات اينجا گذشته از شير و ببر و پلنگ و خرس بخور و سفيد و شغال و كفتار و گرگ و همچنين گورخر و گاو و بز و ميش وحشى و آهو كه در ايران ديده بودم ، اسب آبى و مار بزرگى هم كه شايد چون اول دفعه‌اى بود كه افتخار ملاقات آنها براى من حاصل شده بود ، جالب توجه من گرديد . اسب آبى بر خلاف اسب خاكى از حيث تركيب بسيار بد و زشت و بد منظر است ، چين و چروكهائيكه در پوست اين حيوان است و لاى آن لجن و كثافت ميگيرد ، بسيار نامطبوع مىباشد و بر خلاف اسب خاكى گردنش تقريبا بتنه چسبيده است . اما مار بزرگ ، يا بقول قدماى خودمان اژدها ، يا بقول اروپائيها بوآ در قفس نسبة باريك دراز خود به روى شنهائيكه بطور مصنوعى حرارت منطقهء اصلى او را به آنها داده‌اند ، دراز كشيده و در قسمت پائين تنه پيچ‌هائى هم بدم خود داده بود . طول اين قفس گويا ده پانزده ذرعى ميشد ، شايد بواسطهء كوتاهى مكان بود كه اين پيچ‌ها را بدم خود داده بود . درهرحال آنچه من تخمين كردم ، طول آن كمتر از پانزده ذرع نميشد و يكچاركى هم قطر كمر آن بود .\r\nمتصدى بعنوان تنقل ، از سوراخ پنجره ، خرگوشى بدم او داد كه در يك لحظه بلع شد . شايد اين لقمه براى اين حيوان خيلى ناقابل بود كه حركت زيادى هم براى گرفتن و فرو بردن آن به خود نداد .\r\nاز حيوانات آبى دوفك يا شيرماهى بود كه در ميان درياچهء باغ گردش مىكردند .\r\nمتصدى وسيله‌اى براى بيرون آوردن آنها از آب پيدا كرده هيكل آنها را در خارج هم نمايش داد . دندان‌هاى آنها كه مثل دندان فيل ، ولى كوچكتر ، در خارج دهن و وسيلهء دفاع آنهاست ، در شعاع آفتاب ميدرخشيد . يك گوزن هم با شاخ پرشاخه‌ايكه از زيادى عمر او حكايت ميكرد بود كه اين شاخ مانند درختى دوقلو در بالاى پيشانيش روئيده سايبانى مشبك بر سر او گسترده داشت . متصدى ميگفت آن را از ايران آورده‌اند و براى احضار او بدم نرده آمد و با صدائى او را نزديك آورد و نوازشى به سر و گردن او داد و با يك چك يواش كه علامت مهر و محبت بود او را مرخص كرد كه در قفس سرباز خود كه جائى وسيع و براى دويدن حيوان كافى بود ، به خيال خود بچرد . در روى چمن شترى هم باكمال مناعت در يك گوشه نشسته چشم خود را با نگاه فكور و تحقيرآميز به اطراف ميانداخت . مثل اين بود كه براى پسر عموهاى خود كه در ساير اقطار عالم گرفتار رنج باركشى و راه‌پيمائى در راه‌هاى درازند عبوس كرده و غصه - داراست . قسمت طيور اين باغ بسيار عالى است ، از مرغ زنبورى امريكائى كه واقعا قدرى از زنبور درشت‌تر است ، تا مرغهاى شكارى و مرغهاى چرندهء عظيم الجثه همه‌جور مرغى از پنج قطعهء عالم در اين قسمت بود كه بالوان مختلف در قفس‌هاى خود زندگانى مرفه ولى محبوس خود را ادامه ميدادند .\r\n\r\n","description":"","footnote":"","page_name":" 205 ","page_number":217},
  {"content":"\r\n\r\n\r\nالحمراء\r\nالحمراء تآترى است كه در آنجا وارىيته ميدهند و چون در بناء و تزيينات داخلى آن از قصر الحمراء دورهء اسلامى آندلس ( اسپانيا ) تقليد كرده‌اند ، به اين جهت به الحمراء و ( قصر سرخ ) معروف گشته است . يكى از پرده‌هاى جالب‌توجه وارىيته ، زن و مردى بودند كه باهم وارد صحنه شدند .\r\nمرد ، خانم را به جماعت معرفى كرد و گفت : « من الان ميان جمعيت حضار ميآيم ، آنچه آنها بدست من بدهند در ميان دست ميگيرم ، از خانم كه بپرسم ايشان خواهند گفت كه چيست . » پلى از صحنهء عمل به صفوف وصل شد ، مردك از آن پائين آمد و ميان جمعيت كه در صندليها نشسته بودند افتاد ، هركس چيزى مانند فندك و انفيه‌دان و زنجير و انگشتر و از اين قبيل چيزها محرمانه بدست او ميگذاشت ، مرد دستش را حائل و از ماهيت آن سؤال ميكرد و زن جواب ميگفت . بعد از تمام كردن صفوف بلژها رسيد ، بلژ ما وارد شد ، من يك نيم كاپكى پول روسى در جيب جليقهء فراكم بود كه نميدانم در كدام مجلس بعنوان دست‌لاف از كى گرفته بودم ، اين سكه را بيرون آوردم به دستش دادم . بخانم خطاب كرده گفت : « ميل داريد بگوئيد در دست من چيست ؟ » - « سكه‌اى است » : - « فلز آن چيست ؟ » - « مس است » - « سكهء كدام دولت است ؟ » - « روسيه » - « اگر تاريخ ضرب آن را هم بفرمائيد از شما ممنون ميشوم . » خانم قدرى فكر كرده با گچ تحرير مثلا 1891 را روى تخته‌ايكه در گوشهء صحنه گذاشته بودند نوشت . مرد سكه را بدست من داد و تعظيمى بسفير كبير كرده خارج شد . همين كه نوشتهء زن را با تاريخ ضرب سكه مطابقه كردم ، مطابق بود . مطابقه هم براى اين به عمل آمد كه من چنان كه معلوم است ، قبلا از تاريخ ضرب اين نيم پولى روس كه دويست يك‌يك منات بود ، اطلاعى نداشتم .\r\nاين فن را ضميرخوانى ميگويند . دو نفر بواسطهء عمليات روحى و رياضت و مشق ، طورى ميشوند كه آنچه يكى در ضمير بگذراند ، ديگرى ميخواند . مسلما اين زن با مرد ديگر ، از عهدهء اين كار بيرون نميآمد ، فقط اين مرد است كه هرچه فكر كند ، اين خانم ميتواند آن را بخواند و واگو كند . معهذا اشخاصى هم در اين عالم يافت شده‌اند كه بواسطهء رياضت ، فكر مضمر همه‌كس را ميخوانده‌اند « 1 » .\r\n\r\n\r\n","description":"","footnote":"\r\n( 1 ) - جناب آقاى مهديقلى هدايت ( حاجى مخبر السلطنه ) نقل مىكند كه پدرش ( مرحوم عليقلى خان مخبر الدوله ) نقل ميكرد كه در جوانى هنگامى كه از طرف ناصر الدين شاه مأمور سيم - كشى تلگراف بود ، در بالاخانهء كاروانسرائى منزل گرفته بودم . درويشى در پائين منزل داشت ، از بالا متوجه او شدم ، ديدم مشغول ذكر خودش است . در اين ضمن بفكر كار پرمشقت خودم افتاده بفكرم گذشت كه تا كى بايد به زحمت باشم و در اين بيابانها دوندگى كنم ؟ بالاخره آيا وقتى خواهد رسيد كه زندگى مرتب و مرفهى داشته باشم ؟ ديدم درويش سرش را بلند كرده نظرى به من افكند و گفت دير نشده است ، عنقريب مرفه و خوش‌وخرم خواهى شد و بعد از اداى اين جمله سر خود را از جانب من گردانده مشغول ذكر و فكر خود شد .\r\n","page_name":" 206 ","page_number":218},
  {"content":"\r\n\r\n\r\nموزهء بريتانيا\r\nموزهء ملى لندن بسيار موزهء پرعالى است . انواع نقاشيهاى كار استادان قديم و جديد و اقسام مبل و اثاثيه و فرش و ظرف‌هاى ظريف ، از ادوار مختلفه ، از كل دنيا ، در آن جمع‌آورى شده است . يك ميز تحرير اسلوب لوئى چهاردهم كه گويا هديهء همان پادشاه براى پادشاه وقت انگلستان بوده است ، در آن ميانه بود كه از حيث زيبائى تزيينات برنزى و ساخت ، بسيار عالى بود . همچنين اثاثيه‌هاى ديگر از اسلوب‌هاى لوئى پانزدهم و شانزدهم و دورهء امپراتورى كه همه عالى و هريك از شاهكارى صنعت مبل‌سازى بود . همچنين ، در قسمت فرش ، از قالى ايرانى و تركى و هندى و الجزاير فرانسه ، نمونه‌هاى بسيار زيبا در اين موزه جمع‌آورى كرده‌اند . يك پردهء نقاشى كوچكى بود كه دختركى بره‌ايرا در بغل داشت و منظور نقاش نمايش عفت و سادگى بوده است .\r\nدر نگاه محجوبانهء دخترك به بره اثر سحرآميزى است كه بيننده چشم از آن نميتواند بگرداند . تماشاى اين موزه چند هفته وقت لازم دارد كه در هر قسمتى چند ساعتى صرف آن كنند . بيكبار ديدن نميتوان لطافت‌هاى صنايع مستظرفه‌ايكه در آنجا جمع شده است درك كرد ، تا چه رسد باينكه بعد از سى و پنج شش سال من بخواهم جزئيات آن را بنويسم .\r\n\r\nاپرا\r\nشبى كه باپرا رفتيم ، تأليف يكى از استاداى معاصر را نمايش ميدادند .\r\nموضوع هم معاصر و راجع بافسر جوان انگليسى بود كه بژاپن مأمور شده و در آنجا دخترى ژاپونى فريفتهء او گشته ، باهم نزديك شده‌اند .\r\nافسر جوان به خيال ازدواج با او بوده ، ولى در نظام انگليسى اين گونه روابط ، در حال مأموريت ، براى نظاميان ممنوع است و چون رابطهء بين او و دختر برملاء شده و دخترى هم از اين رابطه بوجود آمده بوده است ، بموجب قواعد نظامى انگليس ، افسر جوان اول بتغيير محل مأموريت و بعد باخراج از قشون و فرستادنش بانگلستان تنبيه مىشود . بنابراين ديگر نميتواند قولى را كه در ازدواج به دختر داده بوده است عملى كند .\r\nزن بدبخت كه اقوامش هم بواسطهء همين رابطه او را ترك گفته بودند و جز وعده و قول افسر ، هيچ ملجاء و منجائى و غير از دخترك دو سالهء زيبا ، يادگارى از عشق خود نداشته است ، بعد از يأس از طرف معشوق ، مصمم مىشود خودكشى كند . يكى دو بار جذبه‌هاى مهر مادرى و سررسيدن طفلك در صحنهء اجراى انتحار ، از اين تصميم جلوگيرى مىكند ولى بالاخره درد هجران بر عشق مادرى چربيده ، قصد خود را باجرا مىرساند .\r\nاز حيث موزيك ، البته من گوشم آنقدرها بموزيك اروپائى عادت نداشته و ندارد كه امروز بتوانم در خوب بودن يا متوسط بودن آن محاكمه‌اى كنم . ولى از جنبهء اخلاقى ، موضوع شايان و درسى است كه بافسران مأمور خارجه ميدهد ، تا در روابط خود با بوميها اندازه نگاهدارند و احترام قواعد و عادات نظامى كشور خويش را مراعات كنند و از همه بالاتر موجب بدبختى و بالاخره قتل نفس نشوند و اولاد خود را گرفتار بيكسى نكنند .\r\nسن‌ها هم كه اكثر حكايت از زندگانى ژاپونى ميكرد ، براى من تازگى داشت ، زيرا فرش و پرده‌ها حصيرى و ظرفها اكثر چوبى و خانه‌ها مقوائى و درها و پنجره‌ها كاغذى بود .\r\n\r\n","description":"","footnote":"","page_name":" 207 ","page_number":219},
  {"content":"\r\n\r\n\r\nهايد پارك\r\nانگلستان را بايد كشور پارك و كلوب اسم گذاشت . گذشته از پاركهاى نسبة كوچكترى كه در هر محلهء لندن براى گردش اهالى وجود دارد ، هايد پارك با وسعت زياد و استخرها و آبگيرها و درختهاى تك‌تك و چمنزارها و در بعضى نقاط بيشه‌هاى مصنوعى خود واقعا ديدنى است . مردم ، صبحها ، با لباس گردش و كلاهاى نرم يا كلاه گرمكى ( شاپوملون ) و همين كه ظهر شد ، باردنكت و كلاه سيلندر و همين كه نزديك بشب شد ، با فراك و اسموكينگ دائما در آنجا گردش ميكنند .\r\nدر كنار چمن‌كاريها و گلزارها نيمكتهاى دامنه‌دار و چهارپايه‌هاى كم عرض و طول نيز زياد است كه هرجا بخواهند ، بنشينند . در آبگيرها و استخرها قايقهاى زيادى است كه بعضى در آن مينشينند و با پاروزنى اعصاب و سلولهاى گوشتى بدن خود را ورزش ميدهند . گاهگاهى هم در روى يك نيمكت دختر و پسرى ديده ميشوند كه باهم نشسته‌اند و دفتر عشق ميخوانند و از نقشه‌هاى آيندهء زندگى خود براى همديگر صحبت ميدارند . به هيچ چيز در اطراف خود متوجه نبوده ، گوئى در اطاق خلوتى بىسرخر « 1 » نشسته‌اند . واقعا هم كسى به آنها كارى ندارد و سايرين بنگاه خود هم مزاحم آنها نميشوند و احترام عشق جوانيرا نگاه ميدارند .\r\nدختران هيچ ملتى بآزادى دختران انگليسى نيستند . دختران ساير ملل شوهر ميكنند كه آزاد شوند ولى در انگلستان آنها كه ديرتر شوهر ميكنند ، به جهت اين است كه آزاديرا بيشتر از قيود زناشوئى دوست ميدارند . گاهى ديده مىشود كه يكنفر در بالاى يكى از اين چهار - پايه‌ها ايستاده ، مشغول نطق است ، مردم دور او جمعند و بحرفهاى او گوش ميدهند .\r\nاز زيادى صادر و وارد جمعيت در اين پارك ميتوان گفت كه غير از محبوسين و شاگردان مدارس دوردست كه وقت براى آمدن به اين پارك ندارند و پاره‌اى مستخدمين عاليرتبهء ادارات كه بواسطهء زيادى كار مانند محبوسين هستند ، كمتر كسى از اهل لندن ميتوان يافت كه لا محاله هفته‌اى يك روز ، ولو بطور عبور از يك محله بمحلهء ديگر شهر باشد ، از گردش اين پارك استفاده نكند . روزها و ساعاتيكه ابر و باران نيست ، مثل مورچه‌هائى كه در آفتاب روز از لانهء خود بيرون ميآيند ، يا بهتر بگويم در مواقع طوفان و باران به سمت لانهء خود ازدحام ميكنند ، مردم از تمام جهات بجانب اين باغ عمومى كه در مركز شهر است هجوم ميآورند .\r\nدر اين پارك ميدانهاى زياد براى اقسام ورزشهاى بدنى مهيا و كمتر وقتى است كه اين ميدانها بىمشترى و خلوت باشد .\r\n\r\nكلوبهاى لندن\r\nدر لندن كلوب هم زياد است . هر طبقه و دسته و رسته‌اى كلوبى دارد و بعضى از آنها هست كه شايد زياده بر يكصد و پنجاه سال از تاريخ تأسيس آن ميگذرد . اكثر آنها محل ملكى دارند كه از حق اشتراك اعضاء ساخته‌اند . روزى در كالسكه از خيابان كنار رود تيمس ميگذشتم ، به بناى باعظمت\r\n\r\n\r\n","description":"","footnote":"\r\n( 1 ) - سرخر كه از راه معرفى شيئى بضد ، به سر شير يا به سر آهو هم تعبير مىشود ، كنايه از مخل بودن است و بيشتر در مورد صحبت انس دو نفرى كه كسى ناآشنا و مزاحم بر آنها وارد شود ، مورد استعمال دارد . حافظ از آن بمدعى تعبير كرده و خلوت بىمدعى گفته است .\r\n","page_name":" 208 ","page_number":220},
  {"content":"\r\n\r\nپرعرض و طولى كه دو سه دقيقه از آن با كالسكه ميگذشتيم برخوردم ، عظمت بنا مرا واداشت از مسيو پاركر تحقيق از هويت آن كنم ، معلوم شد اين بناى باعظمت مال يك كلوب است .\r\nمسيو پاركر ميگفت لندن از اين كلوبها زياد دارد .\r\n\r\nشمارهء خانه در كوچه‌هاى لندن زياد است\r\nساختمان خانه در لندن طرز خاصى دارد كه در ساير شهرهاى اروپا بنظيرش كمتر برميخورند . برعكس پطرزبورغ كه يك محله را در يك خانه منزل ميدهند ، در لندن هر خانه‌اى براى رفع حاجت يك خانواده ساخته شده و چون جمعيت زياد و قيمت زمين هم گران است ، تا مىتوانند طبقات خانه را زياد ميكنند كه صرفهء زمين منظور شده باشد در مرتبهء اول مدخل و آشپزخانه و سفره‌خانه را ميسازند . در مرتبهء دوم سالن و دفتركار آقاى خانه و مرتبهء سوم و چهارم را براى اطاقهاى خواب و حمام و ساير حوائج خانه تخصيص ميدهند . جبههء خيابانى اكثر خانه‌ها بيشتر از شش هفت الى ده متر نيست . عمق يا قطر بنا هم بيش از اينها نميباشد . به همين جهت شمارهء خانه‌ها در هر كوچه و خيابان خيلى زياد است در صورتى كه خيابان چندان طول زياد هم ندارد . فقط بناهاى عمومى و كلوبها هستند كه عظمت ساختمانى دارند .\r\n\r\nرعايت مريض\r\nيكى دو خانه در شهر ديدم كه جلو آنها در كالسكه رو كوچه ، كاه پهن كرده بودند . مسيو پاركر ميگفت در اين خانه ناخوشى دارند كه سروصداى كوچه براى او مضر است و بدستور طبيب اين كاه را ريخته‌اند كه صداى پاى اسب كالسكه و كپ ، بيمار را عذاب ندهد . البته عابرين پياده هم كه از پياده‌رو جلو خانه عبور مىنمايند ، از موضوع خبردار ميشوند و از كوبيدن پا به سنگ فرش يا اسفالت پياده‌رو خوددارى ميكنند و آرامتر راه ميروند .\r\n\r\nراه‌بندان يكساعته\r\nدر لندن كوچه‌ايست كه زمينهاى اطراف آن متعلق بيكى از لردهاى قديم بوده كه فروخته يا اجارهء صدساله داده و در آن مردم خانه ساخته‌اند . يكى از حق‌هاى اين لرد در ملك خود اين بوده كه هيچكس بدون اجازهء او حق عبور از خاك او نداشته و لرد ، باوجود فروختن زمينها ، اين حق را براى خود محفوظ داشته است . براى اينكه اين حق فراموش نشود ، امروز هم بعد از چند صد سال ، در هر سال يك بار ، در روز معين و ساعت مشخص ، لرد امروزى كه از احفاد همان لرد قديمى و جانشين او است ، كوچه را ميبندد . مردم هم احترام اين حق حسابى لرد را منظور ميدارند و در آن يكساعت كسى از كوچه عبور نميكند و چون اجراى اين حق و رسم قديم هيچ ضررى به جائى نميرساند ، نه دولت متعرض آن است ، نه مردم . تمام كهنه‌پرستيهاى انگليسى از اين قماش و در كارهاى بىضرر است . اگر اين آقاى لرد ميخواست از اين حق خود سوءاستفاده كند و حق العبورى براى خود قائل شود ، يا هر روز و هر ساعت راه عابرين را ببندد ، باز هم بموجب حكم محكمه و پرداخت خسارت عادلانه ، جناب لرد را از اجراى اين حق خود بازميداشتند .\r\n\r\n","description":"","footnote":"","page_name":" 209 ","page_number":221},
  {"content":"\r\n\r\n\r\nمگر شما وقتى نظامى بوده‌ايد ؟\r\nدر تمام برنامه‌هاى خصوصى و تشريفاتى ، ژنرال اسليد و مسيو پاركر همراه و راهنمائى ميكنند و توضيحات آنها موجب تسهيل كار و مايهء تشكر است . اكثر اوقات در سر ساعتى كه براى بيرون رفتن قبلا معين كرده‌ايم ، من از اطاق خود كه در راهرو روبروى سالن عمومى قرارگاه سفارت است بيرون ميايم . ژنرال اسليد را يا در راهرو يا در سالن كه تازه در آن وارد شده است مييابم . مشير الملك هم از در اطاق خود كه بسالن باز مىشود ، درحال ورود است . ژنرال پير يكروز پرسيد : « شما هيچوقت نظامى بوده‌ايد ؟ » گفتم : « خير » گفت :\r\n« اينقدر مواظبت در ساعت و دقيقهء وقت ، جز در نظاميها در صنف‌هاى ديگر نيست . » گفتم : « ديپلوماسى در همه‌جا قدمش را جاى قدم نظامى ميگذارد . چه مانعى دارد كه در اينجا هم با نظاميها همكارى كنيم . » گاهى ژنرال نيمساعتى زودتر ميامد و ميگفت در اين دو سه ساعته از بيكارى استفاده كردم و چند كاغذ نوشتم و چون كار تمام شد زودتر آمدم . يك مرتبه از ايشان پرسيدم : « اين همه مكاتبه براى شما و كار و سن شما زياد نيست ؟ » جواب داد : « ما خيلى كاغذ مينويسيم و تقريبا تمام حوائج خود را با كاغذنويسى رفع ميكنيم . چون كاغذها با ماشين پنوماتيك از يك محله بمحلهء ديگر شهر ميرود ، از وقتى كه كاغذ را مينويسم تا وقتى بدست مخاطب برسد ، نيمساعت بيشتر وقت لازم ندارد . اين است كه كاغذنويسى ما زياد و بر فرض كه من خودم كارى نداشته باشم ، بايد جواب كاغذ سايرين را بدهم . »\r\n\r\nمحاكم حقوقى لندن\r\nروزى هم بمحاكم رفتيم . گذشته از محكمه‌هاى حقوقى ، ما را بمحاكم بحرى هم بردند . تالار بسيار بزرگى به قدر يك ميدان بود كه مثل درختهاى هايد پارك ، بدون رعايت قرينه ، اينجا و آنجا ميزهائى گذاشته بودند . در پاى اين ميز ، قاضى با لباس عادى نشسته و يكنفر روبروى او ايستاده ، قاضى با او بسؤال و جواب مشغول است و گاهى به روى كاغذ نشاندارى كه روى ميز جلو او است ، چيزى مينويسد . در قسمت‌هاى خالى اين تالار هم جمعيت نسبة زيادى ، بيسروصدا ، درحركتند ؛ يا با اشخاص ديگرى آهسته صحبت ميدارند . در آنوقت كه ما هنوز در ايران محكمه‌اى نداشتيم و كارهاى محاكماتى ما با تحقيقات شفاهى بود و احكام آنها هم شفاها صادر ميشد ، من چندان تعجبى از اين وضع نكردم و همين اندازه نوشتن هم در نظر من چيز مهمى آمد ، ولى امروز كه ميبينم ، هر كار مختصرى ، در محاكم ما ، چقدر ثبت و ضبط و پرونده و جزودان و وكيل مدافع و تعيين وقت و رفت‌وآمد دارد ، متوجه ميشوم كه محاكمات بحرى انگلستان چقدر ساده است و با سادگى خود يقينا در اجراى عدالت هم قصور نميشود .\r\n\r\nمحكمهء جنايت\r\nمشير الملك ميخواست محاكم جزائيرا هم تماشا كند . روزى ما را بمحكمهء جنائى بردند . نظرم نيست كه قبلا از دالان يا اطاقى گذشته باشيم ، درهرحال از دو سه پله كه بالا رفتيم ، وارد تالار محكمه شديم . مربعى را تصور كنيد كه وسط آن ستونى زده و با چهار چشمه طاق و روى\r\n\r\n","description":"","footnote":"","page_name":" 210 ","page_number":222},
  {"content":"\r\n\r\nآن را پوشيده و در چهار گوشه چهار مربع كوچكتر كه عرض و طول هريك از آنها نصف عرض و طول تمام تالار است ، ايجاد كرده باشند . يكى از مربعها را براى بساط محكمه و سه‌تاى ديگر را براى تماشاچيها فرض كنيد و مربعى را كه بمحكمه تخصيص دارد ، به قدر شصت هفتاد سانتيمتر گودتر از سه مربع ديگر كه تا حدى بر آن محيط و جاى تماشاچيهاست تصور نمائيد . نميدانم اين تالار را مخصوصا براى محكمه ساخته‌اند ، يا اصلا براى كار ديگرى ساخته شده و بعد براى محكمه متناسبش كرده‌اند . درهرحال ، براى جايگاه محكمه كه همهء تماشاچيها تمام جريان محاكمه را ببينند و بشنوند و بالمره خارج از ميز و بساط محكمه باشند ، عملىتر از اين نميتوان بنائى فكر كرد .\r\nدر جايگاه تماشاچيها ، حصيرهائى افتاده و چهارپايه‌هاى مستطيلى گذاشته‌اند .\r\nچهارپايه‌ها نظم و قرينه‌اى ندارد و حتى بعضى بخصوص آنها را كه در مربع گوشه‌بگوشهء مربع محكمه است ، مورب هم گذاشته‌اند ؛ يا تماشاچيها ، براى اينكه از حايل بودن ستون وسط احتراز جسته باشند تا بهتر گود را تماشا كنند ، آنها را مورب كرده‌اند .\r\nفراشخلوتى ( هويسيه « 1 » ) هم كه تماشاچيها را منظم كند من نديدم . زيرا تماشاچيها بىسر و صدا نشسته بودند يا برميخاستند و ميرفتند و پاى آنها هم باوجود حصير كلفتى كه زير قدمها داشتند ، سروصدائى راه نميانداخت .\r\nقاضى با كلاه‌گيسى و جبهء ابريشمى مشكى ، زير نيم طاق چوبى منبت‌كارى كه مثل سايبان يا نيم چتر بفاصلهء يكى دو ذرع در بالاى سر داشت ، بر روى صندلى جلوس كرده بود .\r\nدو نفر معاون قاضى ( آسسور « 2 » ) طرفين او ، ولى با قدرى فاصله و انخفاض و بدون سايبان و نيم چتر بالاى سر و با لباس عادى مشكى بر صندلى نشسته بودند . البته اين سه جايگاه بر يكى از دو ديوار مربع اصلى تكيه داشت كه تماشاچيها از همه طرف با ميز محكمه مواجه باشند . سمت راست قاضيها ، درست در گوشهء دو ضلع ديوار اصلى ، تريبون يا محل نطق بود كه اگر وكلاى مدافع يا مدعى العموم ديوان جنائى خواسته باشد خودنمائى و نطق مفصلى بنمايند ، براى هنرنمائى خود جائى داشته باشند . ضلع ديگر اين مربع فرعى كه باز هم تكيه به ديوار مربع اصلى داشت ، جايگاه هيئت منصفه بود كه در دو رديف و دو طبقه ، منتهى رديف جايگاههاى متصل به ديوار بلندتر و رديف دوم پائينتر ، ساخته شده بود .\r\nروبروى ميز رئيس ، جايگاه متهم بود و اين جايگاه با جايگاه مدعى العموم و وكلاى عمومى و وكيل متهم و وكيل مدعى خصوصى فرقى نداشت و متهم ميان چند نفر جبه‌پوش و مثل آنها بر چهارپايهء مربع كوچكى جلوس كرده بود . جلو قاضى ميزى بود ، زنگ براى جلوگيرى از درازنفسى و تجاوز اصحاب دعوى از حدود و چند جلد كتاب كه البته مجموعهء قوانين بود و قلم و دوات و چند صفحه كاغذنشاندار براى موقع انشاء حكم و لوازم ديگر چيزنويسى ، بدون هيچ تنظيم و قرينه بلكه با بىاعتنائى بظاهرسازى ، روى اين ميز گذاشته شده يا بكلمهء مناسبتر ريخته بود .\r\n\r\n\r\n","description":"","footnote":"\r\n( 1 ) -  Huissier \r\n( 2 ) -  Assesseur \r\n","page_name":" 211 ","page_number":223},
  {"content":"\r\n\r\nمحكمه مدتى بود تشكيل شده بود ، وقتى كه ما وارد شديم شاهدى كه زن ريز - نقشى بود براى اداى شهادت بالاى تريبون و كتاب مقدس روى ميز جلو و زنك داشت قسم معمولى شهود را كه در صدق لهجهء خود در اداى شهادت بايد ياد كنند ، ياد ميكرد .\r\nموضوع محاكمه از اين قرار است كه قابله‌اى مرتكب سقط عمدى جنين شده و شايد مقصود او در اين ارتكاب رساندن ميراث پدر جنين باقوام دور تر بوده و بموجب شكايت پدر ، موضوع تعقيب و قضيه كشف شده است و ديوان جنائى عمومى در اين باب امروز رسيدگى مىكند . متهم قابلهء محله بوده و مادر جنين ، در ايام حمل ، از همان روزهاى اول ، هرچند روز يك بار ، براى امتحان احوال خود او را ميطلبيده است . منتهى همين كه چهار پنج ماهى از بارورى زن ميگذرد و قابله از سقطهاى سه چهار ماههء اول كه اكثر طبيعى پيش مىآيد مأيوس مىشود ، بوسيلهء استعمال دوا بچه را ساقط مىكند . شيشهء دوا و نسخهء آن‌كه در خانه بوده ، بوسيلهء پدر بپاركه فرستاده شده است و مدعى العموم گذشته از تجزيه مازاد دواى شيشه بوسيلهء خبره و كارشناس ، شهادت اين زنرا هم يكى از ادلهء خود قرار داده و اين است كه زنك براى اداى شهادت بالاى تريبون رفته و مشغول قسم خوردن است .\r\nبعد از بجا آمدن تشريفات مقدماتى قسم ، مكالمهء ذيل بين قاضى و شاهد شروع شد . مسيو پاركر پهلوى من نشسته بود و آهسته مكالمه را ترجمه ميكرد و من سعى ميكنم ترجمهء ايشانرا بخاطر بياورم و اينجا بنويسم .\r\n« شما از واقعهء سقط جنين خانم . . . . . . . چه اطلاعى داريد ؟ » - « از همان روزهائى كه آثار بارورى در خانم نمودار شد ، هرچند روز يك بار من پى ( اشاره بمتهم ) اين خانم قابله كه قابلهء محل بود ميرفتم . ميآمد و ميرفت و حال خانم هيچ عيبى نداشت . در مرتبهء آخرى ، باز بگفتهء خانم ، رفتم و او را آوردم ، نسخه‌اى داد ، رفتم از دواخانه گرفتم و آوردم ، قابله با خانم در اطاق خواب بودند ، بعد از نيمساعتى قابله از من طشت خواست ، وقتى كه بردم صداى نالهء خانم از اطاق خوابش بلند بود و پس از نيمساعت ديگر معلوم شد كه جنينش سقط شده است ، » - « نسخه را از كدام دواخانه گرفتيد ؟ » - « از دواخانهء . . .\r\nدر كوچهء . . . . نسخه را دواساز مهر كرد و به من داد من هم با شيشهء دوا آوردم بقابلهء خانم دادم . » - « اگر شيشهء دوا را ببينيد ميشناسيد ؟ » - « بلى » شيشهء دوا را كه گردوخاك زياد روى آن نشسته بود وكيل عمومى روى تريبون گذاشت . - « خودش است ؟ » - « خودش است » - « شما كجا شيشهء دوا را بقابله داديد ؟ » او در راهرو ايستاده مثل اينكه منتظر من بود ، در آنجا به دستش دادم . » شهادت خدمتكار تمام بود . از تريبون پائين آمد و از محوطهء محكمه خارج شد . وكيل اظهار كرد كه « دواى نسخه دواى پوچ لا يضر و لا ينفعى بوده است ، منتهى قابله در بين گرفتن از خدمتكار و بردن باطاق خانم وقتى پيدا كرده است و دواى سمى را كه همراه داشته در شيشهء دوا داخل كرده است . چوب‌پنبهء در شيشه در اطاقى كه وصل باطاق خواب است پيدا شده و متهم هم بازكردن در شيشه را در اين اطاق اعتراف كرده و هيچ جهتى براى بازكردن در شيشه در اين اطاق ، جز اجراى سوء قصد ، نداشته\r\n\r\n","description":"","footnote":"","page_name":" 212 ","page_number":224},
  {"content":"\r\n\r\nاست . بعضى از جبه‌پوش‌هاى ديگر هم هريك در نوبت خود حرفى زدند .\r\nمن متوجه شدم كه براى مسيو پاركر اسباب زحمت شده‌ام ، زيرا انگليسى نميدانم و اين مرد مؤدب نميخواهد هيچ جمله از واقعات محكمه را بىترجمه بگذارد . آيا بهتر نيست كه من ايشان را از اين كار پرزحمت كه اكثر اصطلاحات آن را هم بفرانسه نميداند ، خلاص كنم ؟ با اشاره و استجازه از مشير الملك به مسيو پاركر گفتم : « براى من وضع محكمه و موضوع محاكمه مهم بود كه ديدم و فهميدم ، نتيجهء محاكمه را بعد از آقاى سفير كبير ميپرسم . اگر مايل باشيد ، برويم به هتل منزل خودمان و باهم نهار بخوريم . » تشكرى از دعوت من كرد و جناب سفير كبير را كه قدرى انگليسى ميدانست و از مذاكرات چيزى دستگيرش ميشد ، با ژنرال اسليد در محكمه گذاشتيم و بيرون آمديم . چون زودتر از موقع بيرون آمده بوديم و كالسكه‌ها حاضر نبودند ، كپ سوار شديم و بهتل آمديم . صفاء الممالك شير و نهار مخصوص خود را در اطاق خويش مىخورد . ما دو نفرى در تالار عمومى قرارگاه سفارت قدرى معطل آمدن مشير الملك شديم و بعد نهار خورديم . ولى ضمنا من از اين‌كه سفير كبير براى نهار نيامده‌اند ، اظهار تعجب كردم . مسيو پاركر گفت : « ممكنست محاكمه طول كشيده باشد و آقاى سفير كبير با مستر دارلينك رئيس محكمه نهار خورده باشند . »\r\nحدس مسيو پاركر مطابق با واقع بود ، مشير الملك سه ساعت بعد از ظهر آمد ، دارلينگ قاضى اول شهر لندن بعد از ختم محاكمه و معرفى شدنش بسفير كبير ، از ايشان دعوت كرده است و باهم نهار خورده‌اند . از ايشان نتيجهء محاكمه را پرسيدم ايشان اينطور بيان كردند :\r\nبعد از مذاكرات بين وكلاى عمومى و خصوصى كه هريك بنفع خود توجيهاتى از واقعه ميكردند ، چون مطلب روشن شده و چيز ناگفته‌اى باقى نمانده بود ، قاضى پس از استمزاج از معاونين خود ختم محاكمه را اعلام كرد . هيئت منصفه برخاستند و از درى كه از محل تماشاچيها باطاقهاى پشت محكمه ميرفت ، خارج شدند كه باطاق مخصوص خود بروند و مشورت كنند . مطلب زيادتر از آن روشن شده بود كه محتاج به طول مشاوره باشند . بعد از ده دقيقه‌اى برگشتند و در جايگاه خود قرار گرفتند . قاضى به آنها خطاب كرد و پرسيد :\r\n« متهم را مقصر ميدانيد يا خير ؟ » اكثريت جوابدادند « بلى » - « تخفيفى در مجازاتش قائل ميشويد ؟ » گفتند « خير ! »\r\nقاضى از كاغذهاى نشاندار كه روى ميزش بود ، چند صفحه جدا كرد و به پركردن قسمتهائيكه بين قسمتهاى چاپى بايد نوشت شروع نمود . يكى دو بار هم بكتاب‌هائيكه روى ميزش بود مراجعه كرد . هر صفحه‌اى را كه تمام ميكرد ، بمعاون خود و او هم بعد از مطالعه برفيق ديگرش ميداد . حكم تمام و امضاء شد و قرائت گرديد . قابله بهفت سال حبس با اعمال شاقه محكوم شده بود . وقتى زنك از نتيجهء حكم مستحضر گرديد ، بيحال شد و از روى نيمكت افتاد . فراش خلوتان دويدند ، او را بلند كردند و از محكمه بيرون بردند و محكمه برهم خورد . مشير الملك ميگفت سر نهار از دارلينگ پرسيدم : « در قانون انگليس مجازات اعدام هم هست ؟ » جواب گفت : « خوشبختانه بلى » بعد از شنيدن اين\r\n\r\n","description":"","footnote":"","page_name":" 213 ","page_number":225},
  {"content":"\r\n\r\nبيانات ، من در پيش خود فكر كردم كه چه خوب شد كه من نماندم و الا بايد با اين آقاى عزيز كه اسمش هم دارلينگ و بمعنى عزيز است ، نهار بخورم و هيچ تصور نميكردم كه روزى برسد كه خود قاضى شوم و احكام سخت‌تر از اينها بدهم .\r\nدر سال 1307 شمسى كه به سمت رياست استيناف فارس و خوزستان و در حقيقت براى دادن همين قماش احكام بشيراز رفته بودم ، با مستر جيك‌ويس كنسول انگليس در شيراز از دارلينگ مذاكره بميان آمد . او گفت امسال مستر دارلينگ چون سنش ديگر اقتضاى كارى نداشت ، متقاعد شده است . ولى قبل از تقاعد ، دولت انگليس براى پاداش خدماتش او را بمقام لردى ارتقاء داد . در دو سال قبل باز هم از يكنفر انگليسى ديگر شنيدم دار فانى را بدرود گفته است . اين دارلينگ قاضى بسيار خوش‌قريحه‌اى بوده ، محاورات او با وكلاى فضول و پرچانه كه آنها را با بيانات خود محجوج ميكرده ، و گاهى هم محجوج ميشده است ، مشهور است .\r\nدر محاكمه با هيئت منصفه ، نقش مهم قاضى همان فن محاوره است كه طورى با اصحاب دعوى جواب و سؤال نمايد كه مطلب در نزد هيئت‌منصفه بقدرى واضح شود كه بتوانند به دو سؤال سابق الذكر جواب بگويند . تطبيق جرم با قانون و تعيين مجازات در در درجهء دوم است و چندان اهميت ندارد . تمام سنگينى بار محاكمه بر دوش رئيس مىباشد زيرا فقط اوست كه بايد با سئوالات خود ، اصحاب دعوى را به حرف بياورد . خيلى اتفاق افتاده است كه يك سؤال بموقع رئيس ، از يكى از طرفين دعوى ، محاكمه را قابل ختم كرده است .\r\nمحاكم جنائى ما فعلا هيئت منصفه ندارد بلكه قاضى بايد هم در مقصر بودن و نبودن و هم در قابليت و عدم قابليت تخفيف مجازات راى بدهد و هم جرم را با قانون تطبيق و مجازات را تعيين نمايد . به همين جهت قانون فعلى عدهء قضات ديوان جنائى را پنج نفر مقرر داشته است كه در برائت و تقصيركارى متهم ، لامحاله سه راى مداخله داشته باشد .\r\nنقش رئيس محكمه از حيث محاوره در اينجا هم مهم است زيرا در اينجا هم باز فقط او است كه با اصحاب دعوى سؤال و جواب و ذهن همقطاران خود را روشن مىكند . تنها فرقى كه دارد اينستكه رئيس محكمه در اينجا بايد براى چهار نفر قاضى حقوق‌دان مطلب را روشن كند و در آنجا رئيس محكمه با دوازده نفر اشخاص متوسط سروكار دارد و البته روشن كردن مطلب براى حقوق‌دانها آسانتر از همين عمل براى متوسطين است . درهرحال ، سرهم رفته ، كار قاضى جنائى در ايران مشكلتر از اروپاست زيرا قسمت عمدهء اشكال در معتقد شدن بتقصير و برائت و زياد و كم مجازات است و اين دو قسمت در اروپا با هيئت منصفه مىباشد ، در صورتى كه در ايران ، چه اين قسمت و چه تطبيق جرم با مجازات ، تماما برعهدهء قاضى است .\r\nشايد بتوان بر طرز محاكمه با هيئت منصفه ايرادى وارد كرد و آن دادن اختيار محاكمه بدست اشخاصى است كه چندان با كتب حقوقى سروكار نداشته ، از فن قضاء\r\n\r\n","description":"","footnote":"","page_name":" 214 ","page_number":226},
  {"content":"\r\n\r\nبىاطلاعند . شك نيست كه عدهء هيئت منصفه دوازده نفر و تعيين آنها به طرز قرعه مانند از ميان عده‌اى از وجوه مردم كشور است كه به صحت عمل و سلامت نفس و بىغرضى معروفند .\r\nولى هرچه باشد از فن قضاء بىاطلاع و از معلومات حقوقى بىبهره‌اند و ممكن است تحت تأثير احساسات واقع شوند و به بىتقصيرى مجرمى راى دهند يا از اين بالاتر بيگناهى را مقصر بدانند يا در تخفيف مجازات و ندادن آن بر خلاف اوضاع و احوال قضيه بجانب افراط و تفريطگرايند .\r\nاگرچه تميز هم هست و ميتواند در مواردى كه محاكمه از حيث ماهيت ، نقصى از اين قبيل داشته باشد و يا در تشريفات محاكمه سوسه‌اى « 1 » پيدا كند حكم را نقض كند ، ولى اگر محاكمه در تشريفات دقزى « 2 » نداشته باشد ، چون تميز در ماهيت دعوى نميتواند وارد شود حكم ظالمانه لازم الاجراء خواهد گرديد .\r\nبلى ! عبث نيست كه در ساير كشورها اگر قاضى با شهامت چيز فهم با مروت خوش محاوره‌اى گير بياورند ، به آسانى دست از دامن او برنميدارند و براى اينكه نظاير او را در جامعه زياد كنند ، از او قدردانى مينمايند و حتى در موقع تقاعد و بازنشستگى او را به عاليترين و بزرگترين مقام كشورى كه تالى مقام پادشاهى است ، ارتقاء مىدهند .\r\n\r\nخواهرزادهء ژنرال اسليد و خواهران مسيو پاركر\r\nيكروز عصر به منزل ژنرال اسليد رفتيم ، خواهرزادهء ژنرال كه دختر زيبائى بود ، مثل خانم خانه از ما پذيرائى كرد . مسيو پاركر هم از من و صفاء الممالك يك شب بشام دعوت كرد .\r\nخواهرهاى مسيو پاركر يكى ويولن را بسيار خوب ميزد و ديگرى با پيانو همراهى ميكرد . با نوچه ويولن‌زن كنسرواتوار را طى كرده است .\r\nمسيو پاركر قاليچه‌اى را كه مشير الملك به او هديه كرده بود ، وسط سالن انداخته بود و از خوبى رنگ و بافت آن تحسين ميكرد و بدين وسيله تشكر خود را از جناب سفير كبير ظاهر ميساخت . پاركر اصلا اسكاتلندى است و من عكس كروپ هيئت سفارت را با مهماندارها كه من و پاركر هريك پاى صورت خود را امضاء و رد و بدل كرده‌ايم ، دارم . پاركر قوطى نقرهء جاى سر سيگارى به من هديه كرد كه الان با سر سيگار عاجش در ميان اسبابها روى ميزم موجود است .\r\n\r\n\r\n","description":"","footnote":"\r\n( 1 ) - كرمى را كه در باقلاى انبارى مىافتد و به قدر ماش و گاهى درشت‌تر است و مغز باقلا را سوراخ مىكند ، سوسه ميگويند و بطور استعاره هر خلائى را هم كه در جوف فلزات ساخته ، بالاختصاص زنجير كه بواسطهء كم چكش خوردن حاصل شود ، سوسه گويند . باز هم بطور استعاره كه بايد آن را استعاره اندر استعاره ناميد ، در غير ماديات مثل مورد متن استعمالش كرده‌اند و حكم بىسوسه و كار بىسوسه و معاملهء بىسوسه و حتى آدم بىسوسه در محاورات عامه زياد گفته مىشود .\r\n( 2 ) - « دقز » بمعنى شكاف و ترك باريك در كليه چيزهاى ساخته شده از شيشه و فلز و گل پخته است و بطور استعاره دربارهء اشياء غير مادى هم مثل مورد متن به كار برده مىشود . دهاتىها به تركهائى كه در زمينهاى سرخه پيدا مىشود ، نيز دقز ميگويند .\r\n","page_name":" 215 ","page_number":227},
  {"content":"\r\n\r\n\r\nمجلس ملى انگلستان\r\nيكروز هم بمجلس ملى رفتيم ، تالار مجلس وكلاى انگلستان در سادگى و ابهت و عملى بودن ، تيپ كارهاى عمومى اين كشور را نشان ميدهد . تالار مستطيلى را تصور كنيد كه بالاى آن جايگاه رئيس و منشىها و تندنويسانست ، چپ و راست و روبروى جايگاه رئيس ، سه چهار رشته جايگاههاى متصل بهم ، رشتهء اولى وصل به ديوار و بلندتر از همه و دومى با فاصلهء يك آدم رو و قدرى پست‌تر از اولى و همچنين سومى و چهارمى سه ضلع ديگر تالار را پركرده است . اين نشستنگاههاى متصل بهم ، هيچ دست‌انداز و فاصله‌اى ندارد ؛ فقط روى پيشانى پشتى آنها شماره‌هائى گذاشته شده است كه اگر وكلاء رعايت كنند و آنها را با پشت جمجمه خود محاذى قرار دهند ، جاى نشستن همهء آنها در كمال راحتى خواهد بود . بالاى ضلع روبروى جايگاه رئيس ، بالكنى ايوان مانند است كه سرتاسر اين ضلع را گرفته و جايگاه مردان تماشاچى است . زنها در پشت اين ايوان و در توى اطاقى كه كف آن بلندتر از ايوان و جلو آن مثل پردهء زنبورى از برنج ساخته شده ، ميباشند كه نه تماشاچيها و نه وكلاء هيچيك آنها را نميبينند و آنها از پشت اين ديوار فلزى سوراخ سوراخ ، مجلس را مىتوانند تماشا كنند . من از مسيو پاركر پرسيدم : « اين خانمها را چرا اينجا حبس كرده‌ايد ؟ » با تبسم گفت : « براى اين است كه بوكلاء چشمك نزنند و حواس آن‌ها را پرت نكنند « 1 » . » بارى ششصد نفر وكلاى ملت با اين سادگى و متانت دور هم جمع ميشوند و مشورت ميكنند و تماشاچىها هم از هر صنف و دسته‌اى باشند ، بدون هيچ تفاوت در يك جايگاه هرجا بشود مىنشينند . چنان كه براى ما هم تعينى قائل نشده بودند و ما هم با ساير تماشاچيها در همان جايگاه عمومى بوديم .\r\n\r\nمشق و سان\r\nيكروز هم ما را بسان دعوت كردند ، در ميدانى كه گويا نزديك هايد پارك و شايد در خود پارك بود ، شش هزار نفر پياده و سواره حاضر بودند كه هنگام ورود پادشاه همه بيك فرمان سلام دادند .\r\nبعد از آن مشق‌هاى مختلف پياده كه دو دسته به شكل دو مربع از دو جهت مختلف با نواى موزيك از هم ميگذشتند و مشق‌هاى ورزشى نظامى شروع شد ، مخصوصا گذشتن مربعها از همديگر خيلى با نظم و قشنگ بود .\r\n\r\n\r\n","description":"","footnote":"\r\n( 1 ) - در اين وقت زنهاى حقوق‌طلب در انگلستان خيلى بر عدهء خود افزوده بودند كه اكثر در محافل و مجالس عمومى حاضر شده و با پرتاب كردن تخم‌مرغ و گوجه‌فرنگى گنديده بر سر ناطقين ، مجلس را برهم ميزدند و اكثر كار بمداخلهء پليس ميكشيد و مجبور ميشدند با پاشيدن آب بر سر خانمها جمعيت آنها را متفرق نمايند . در تالار جلسهء مجلس وكلاى ملت ، البته نميشد پيچ لولهء آب را بسر خانمها باز كرد . براى احتراز از هر پيش‌آمدى ، جايگاه خانمها را پشت قفس برنجى قرار داده بودند . الحق خانمهاى حقوق‌طلب انگلستان دادمردى دادند و آنقدر مقاومت كردند تا بالاخره حق وكيل كردن و وكيل شدن را گرفتند و اين موضوع از انگلستان بساير كشورها هم سرايت كرد و امروز زنها در اكثر كشورهاى دنيا حق راى دادن و وزير شدن را احراز كرده‌اند .\r\n","page_name":" 216 ","page_number":228},
  {"content":"\r\n\r\nما چون آن روزها جز ممقانى و سيلاخوريهاى خودمان چيزى نديده بوديم ، خيلى از اين سان و اين مشقها تمجيد و تحسين كرديم . ژنرال اسليد گفت : « بدبختانه تمام ارتش ما منحصر به همين شش هزار نفر است . » من ميدانستم طرز سربازگيرى انگليس طرز سرباز اجير است ولى هيچ تصور نميكردم كه كليهء ارتش حاضر خدمت انگليس اينقدر كم باشد .\r\nباز در اينجا هم ملت انگليس رسم قديم خود را چون با داشتن بحريهء كافى به جائى ضررى نميرساند ، نگاه داشته است و هروقت حاجتى پيدا كند ، با سرباز اجير عدهء لازم را زير اسلحه ميكشد و بعد از رفع حاجت رها مىكند و عجب اين است كه در قشون بحرى هم همين رويه را دارد .\r\n\r\nسلام رسمى\r\nيك روز هم ما را بسلام دعوت كردند ، دولت انگليس در فصل بهار در ماه مه و ژوئن كه فصل اعتدال هواست ، چندين فقره از اين سلامها خبر مىكند . در تمام اين سلامها نمايندگان سياسى هم حاضر ميشوند و هيئت سفارت ما هم ، اگرچه از سفراى دائمى نيست ، ولى جزو نمايندگان سياسى محسوب مىشود و چون اين سلام با اقامت ما در لندن مصادف شده بود ، ما را هم دعوت كردند .\r\nمسيو پاركر قدرى قبل از ساعت ما را به محلى كه سلام در آنجا منعقد ميشد برد ، قبل از وقت طرز سلام را حالى ما كرد و همين كه نوبت بما رسيد وارد تالار شديم .\r\nتالار مربع مستطيل بود ، در بالاى تالار صندلى دسته‌دار طلائى گذاشته بودند كه الماس كوه نور در وسط قسمت فوقانى بيضى پشتى آن ميدرخشيد . وقتى كه ما وارد شديم ، پادشاه در جلو صندلى خود ايستاده بود و شاهزاده‌هاى خانوادهء سلطنتى يعنى پسرهاى پادشاه صف كوچك خود را پشت صندلى او قائم كرده بودند . مقابل پادشاه هشت نفر نيزه‌دار با جامه‌هاى ارغوانى پشمى كه بافت آن چندان لطيف نبوده و تا پائين زانوى آنها ميآمد ، با كلاههاى ديگى پارچهء ابريشمى براق ، نواردوزى شده و يخه‌هاى دولاى پارچهء سفيد بىآهار كه به طرز هانرى چهارم آن را لوله كرده بودند ، در مقابل شاه در دو صف ايستاده بودند و نيزه‌هاى خود را بدست راست داشتند . همين كه ما ضلع طولانى تالار را پيموديم و بگوشهء تالار رسيديم ، شخصى كه مسلما يكى از رؤساى تشريفات سلطنتى بود و صورتى در دست داشت و اسامى واردين را يكى بعد از ديگرى ميخواند ، اسم سفارت كبراى فوق العادهء ايران را بصداى بلند از روى صورت خود خواند . پادشاه بجانب مشير الملك توجه كردند و با ايشان دست دادند و با صفاء الممالك و من با چشم و سر تعارفى كردند و از حضور ايشان گذشتيم . سمت چپ تخت پادشاه ، برعكس سمت راست كه پنجره به بيرون داشت ، ديوار و در آن چند بخارى ديوارى بود . در وسط بخارى اول ، مستر آسكويث رئيس الوزراء و زيردست او وزراء ايستاده و از بالاى تالار ، محاذى تخت پادشاه تا بخارى ، سفراى كبار پشت به ديوار قرار گرفته بودند . چون مشير الملك اعتبارنامهء خود را از همه عقبتر تقديم كرده بود ، آخرين سفير كبير بود كه در رديف ايستاد . بطوريكه ايشان شانه‌بشانهء آسكويث نخست‌وزير واقع شدند . ما دو نفر پيچيديم ، يك قدرى از جهت مخالف در ورود به سمت در خروج پيش رفتيم . بموجب قرار قبلى مسيو\r\n\r\n","description":"","footnote":"","page_name":" 217 ","page_number":229},
  {"content":"\r\n\r\nپاركر پشت نيزه‌دارها ايستاده بود ، با اشاره ما را به اين فضاى خالى كه چند نفرى از اعضاى سفارتهاى كبراى ديگر مثل ما براى تماشا در آنجا ايستاده بودند ، دعوت كرد .\r\nپس از آن‌كه سفراى كبار به شخص مشير الملك ختم شد و نوبت بوزير مختارها رسيد ، پادشاه بر صندلى خود جلوس كرد و باقى نمايندگان سياسى را كه دسته‌دسته پشت سر هم ميرسيدند و رئيس تشريفات اسم سفارت آنها را ميخواند و آنها تعظيم كرده ميگذشتند ، نشسته پذيرفته و با هريك با سر و چشم تعارف ميكرد . نمايندگان سياسى هم مثل ما اكثر به همين فضاى خالى پشت نيزه‌دارها ميآمدند و خيلى آهسته باهم بآزادى صحبت ميداشتند و گردش ميكردند . بعد از نمايندگان سياسى ، نوبت بلردها و رجال و اعيان بومى رسيد كه باز هم پشت سر هم ميافتادند و از در مدخل وارد ميشدند و طول تالار را پيموده و از جلو مأمور تشريفات كه اسم آنها را ميخواند ، ميگذشتند و در جلو شاه تعظيمى ميكردند و بضلع طولانى ديگر تالار رسيده و راست به سمت در خروج كه در گوشهء ديگر ضلع عرضى تالار واقع بود ، مىرفتند و خارج ميشدند .\r\nدر اين روز مجموعه‌اى از كليهء لباسهاى رسمى انگلستان و مستعمرات آن‌كه همه لباسهاى رسمى سابق خود را داشتند ، تماشا كرديم . يكى دو نفر مهاراجهء هندى با لباس و عمامهء زردوزى سفيد هم در ضمن آنها بودند . يك پيرمرديرا در ميان بوميها ديدم كه لباس رسمى او عبارت از پارچهء چهارخانهء پتومانند بود كه دور آن را با چرم نخودىرنگ سجاف كرده و بجاى آستين دو دسته به شكل دستهء كيف از همان رنگ چرم دوخته بود كه دستهاى خود را از آن بيرون كرده و اين دسته‌ها در مفصل شانهء او قرار گرفته بود . لباس‌هاى افسران ايرلندى ، با كلاههاى پوستى تخم‌مرغى بزرگ هم ، جالب‌توجه بود .\r\nدر اين سلام شايد بين يكى دو هزار نفر بودند كه به كيفيتى كه تشريح شد ، پشت سر هم از حضور پادشاه گذشتند و هريك به قدر منزلت ادارى و اجتماعى خويش طرف توجه شدند ، بدون اينكه نه براى پادشاه نه براى هيچيك از واردين جزئى زحمتى در كار باشد . من از تاريخچهء اين سلام كه مسلما مال خيلى قديم و از عادات ديرينهء اين كشور است ، اطلاعى ندارم ، ولى از تمام طرزهاى سلامى كه ديده‌ام بهتر و عملىتر است . در دائرهء ديپلوماتيكى اقلا بايد يكى دو ساعت با لباس سنگين رسمى به حال خبردار بايستند و اين بسيار خسته‌كننده است ، پادشاه هم با يكىيكى نميتواند تفقد كند ، در صورتى كه با اين طرز هرواردى ، ولو با يك گوشهء چشم هم شده است ، تفقدى از شاه دريافت مىكند و حس احترام برئيس دولت و تفقد او از رؤساى زيردست خود كاملا پرورش خود را مييابد .\r\n\r\nمهمانى شارژ دافر ايران\r\nيك شب هم در سفارت مقيم خودمان ، آقاى مهديخان پسر علاء السلطنه وزير امور خارجه ، شارژ دافر ايران ، بافتخار سفارت كبراى فوق العاده شام نيمرسمى دادند . اعضاى وزارت خارجه و مستشار سفارت عثمانى و هيئت سفارت كبرى و مهمانداران در آن شركت جستند . در اين شب صفر على مستخدم قديمى علاء السلطنه چلو و مرغ ترشى هم در جزو منو حاضر كرده بود .\r\n\r\n","description":"","footnote":"","page_name":" 218 ","page_number":230},
  {"content":"\r\n\r\nمستشار سفارت كبراى عثمانى يكى از شعراى نامى كشور خود و پسر خير اللّه افندى سفير كبير اسبق عثمانى در ايران كه در طهران مرحوم شده و در حضرت عبد العظيم مدفونست مىباشد .\r\nاين شاعر از اشعار حافظ و سعدى خيلى حفظ داشت و چون سر سفره پهلوى هم بوديم ، از صحبتهاى اديبانهء او خيلى لذت بردم .\r\n\r\nعزيمت از لندن\r\nمدت اقامت ما در لندن نه روز بود ، ما خيلى زودتر از اين ميخواستيم لندن را ترك گوئيم ، دو فقره دعوت تماشاى سان و رفتن سلام ، دو سه روزى تصميم ما را عقب انداخت . روز حركت همان اشخاص رسمى كه موقع آمدن باستقبال آمده بودند ، ما را تا گار مشايعت كردند . مسيو پاركر تا دوور همراه بود ، ما را بكشتى نشاند و با آرزوى بىآزارى گذشتن « 1 » از مانش ما را وداع كرد . ما به سمت كاله حركت كرديم و از قضا دريا هم خوب بود و سرگيجهء وقت آمدن را نداشتيم .\r\n\r\nاقامت سه روزه در كاله\r\nساعت ده صبح بود كه بكاله ، ساحل فرانسه ، قدم گذاشتيم . چون تشريفات پذيرائى سفراى كبار در جمهورى فرانسه منحصر بروز بار حضور رسمى است ، تا ورود بپاريس ، يا لا محاله حركت ترن از كاله به سمت پايتخت فرانسه ، ما هيچ رسميتى نداريم . قبلا هم روز ورود ما بپاريس براى سه روز ديگر معين شده و اين سه روزه را ميتوانيم بآزادى در اين شهر كوچك ساحلى بسر بريم و رفع خستگى و خود را براى تشريفات پذيرائى پاريس حاضر نمائيم . هتل كنار دريا بواسطهء وارد و صادر ترن‌ها و كشتيها كه هر دو سه ساعت يك مرتبه ميآيند و ميروند ، بيسروصدا نيست و با خيال ما كه ميخواهيم در اين سه روزه راحت زندگى كنيم ، سازگارى ندارد . بنابراين بايد در داخل شهر هتل خوب كم‌سروصدائى پيدا كرد .\r\nاسم يكى از هتلهاى خوب كاله را ميدانستم ، من بداخلهء شهر رفتم كه در اين هتل منزل متناسبى بگيرم .\r\nدر يكى از دوراهىها ، سراغ اين هتل را از شخص عابرى گرفتم ، تا اين شخص خواست به من نشانى بدهد ، دو سه نفر ديگر هم داوطلب نشاندادن پيدا شد ، حتى يكى از آنها ميخواست مرا تا دم هتل راهنمائى كند . من از مهربانى همهء آنها ، بخصوص داوطلب آخرى ، تشكر كردم و به همان نشانى شخص اولى يكسر بهتل مريس آمدم ، اطاق گرفته ، برگشتم و اسبابها را بهتل منتقل و منزل كرديم .\r\n\r\n\r\n","description":"","footnote":"\r\n( 1 ) - اين تعبير هم در نوشتجات فارسى نيست و از فرانسه ترجمه شده و مورد استعمالش هم در موقعى است كه خيرى يا احتراز از چيز نامحتمل الوقوعى را براى كسى آرزو ميكنند و بمنزلهء دعائى است كه در فارسى با انشاء اللّه شروع مىشود . باوجود اينكه اين عمل در نزد ايرانيان خيلى معمول است ، من به تعبيرى كه اين عمل را بيان كند در فارسى هيچ برخورد نكرده‌ام و درهرحال اگر جاى خودش را در ادبيات فارسى باز كند بد تعبيرى نيست .\r\n","page_name":" 219 ","page_number":231},
  {"content":"\r\n\r\n\r\nملت فرانسه در ولايات است نه پاريس\r\nشهر كاله سى هزار نفر جمعيت دارد ، خيابان عمدهء شهر محاذىگار ساحلى و پياده‌شو كشتى است . در اين خيابان ترامواى اسبى هم هست كه از پائين شهر مردم را بساحل دريا مىآورد . شهر چراغ الكتريك نداشت ، در اين شهر يكنفر گدا نديدم ، همه كاسب و زارع و حمال و مزدور بودند . از ساعت ده شب همه خوابند و صبح در ساعت هشت همگى سركار ميروند . كوچه‌ها همه سنگفرش است ، يكى دو سه مغازه كه بتقليد پاريس لافايت و پرنتانيه اسم گذاشته‌اند دارد كه نسبة همه چيز در آنها يافت مىشود . خانه‌هاى سمت كوچه و خيابان‌هاى معتبر ، در طبقهء اول دكان‌هاى رفع حاجت از قبيل سلمانى و بقالى و ميوه - فروشى و قصابى و نانوائى و خياطى و اطوكشى و قهوه‌خانه و نظاير آن دارد و همه‌جور چيز در آنها فراوان است . مردم حتى زارع و حمال آنها ، خوش‌لباس هستند و عصرها كه بعد از فراغت از كار در قهوه‌خانه‌ها جمع ميشوند ، منظرهء عمومى آنها زننده و بد نيست . باغ بلديه‌اى دارد كه عصرها محل گردشگاه عمومى است .\r\nزن‌هاى جوان كه ظاهرا بيست سال بيشتر نبايد داشته باشند ، با يك كالسكهء كوچك و بچهء شيرخوار و يكى دو بچه در اطراف آن ، در كوچه و خيابان زياد ديده ميشوند . معلوم است كه اين خانمها در سن شانزده سالگى شوهر كرده و بداشتن سه اولاد در بيست سالگى مباهات دارند و الا مثل مردم پايتختهاى اروپا اصلا بچه داشتن خود را از نظر عموم پنهان ميكردند . عبث نيست كه ميگويند : « ملت فرانسه در ولايات و بخصوص در شهرهاى كوچك است . » من ، غير از كاله و پاريس ، ساير شهرهاى فرانسه را هيچ نديده‌ام . اگر همه مثل مردم كاله باشند ، اين گفته در كمال صحت است . تمام مردم از زن و مرد هريك كارى دارند و به كار خود مشغولند . همه ولود ، همه كارى ، همه نجيب ، همه صرفه‌جو هستند . مرد خودش زارع است ، زنش قهوه‌خانه يا دكان سبزى و ميوه‌فروشى را كه از خانهء خود به سمت معبر باز كرده است ، اداره مىكند . دخترها زود شوهر ميكنند ، پسرها زود زن ميگيرند . فحشاء كم است و زندگى عاقلانه در آن رواج دارد .\r\n\r\nجشن ورزشى در كاله\r\nفرداى روز ورود ما ، رفت‌وآمد و اجتماع در قهوه‌خانه‌ها و رستورانها زياد و پس از تحقيق معلوم شد انجمن ورزشى سرحد - نشينان هلند و بلژيك و ولايت پادو كالهء فرانسه ، بطور متناوب ، در شهرهاى سرحدى سه كشور ، هر سال جشن‌هائى دارند . در اين بهار نوبت شهر كاله است كه از شهرهاى سرحدى دو كشور ديگر نماينده‌هائى به اين شهر آمده‌اند و اهالى شهر بپذيرائى واردين مشغول گشته‌اند . كافه‌ها نسبة تا ساعت ديرترى باز و جمعيت زياد است . يك شب هم در باغ بلديه چراغانى و آتش‌بازى و مجلس رقص در زير طاق آسمان برقرار بود . در اين شب خيلى از دخترها بودند كه بدون هيچ پيرايه ، بىريا باهم ميرقصيدند\r\n\r\n","description":"","footnote":"","page_name":" 220 ","page_number":232},
  {"content":"\r\n\r\nو علاقه‌اى بداشتن همپاى « 1 » مرد نشان نميدادند . يكروز هم بالنى هوا كردند . جشنها و اجتماعات شهر بسادگى در همان روزيكه ما مىخواستيم به سمت پاريس حركت كنيم ، خاتمه يافت .\r\n\r\nعزيمت بپاريس\r\nبوسيلهء تلفن با صمد خان ممتاز السلطنه وزير مختار ايران در پاريس از روز و ساعت حركت از كاله مسبوق شده بوديم و مىدانستيم كه در ساعت مقرر يك واگن سالن از پاريس بكاله خواهد آمد كه هيئت سفارت كبراى فوق العاده را با پرداخت كرايهء معمولى بپايتخت فرانسه ببرد . بنابراين بعد از ظهر روز مزبور ، بساحل دريا و ايستگاه رفتيم و با بليط معمولى درجه يك ، در واگن سالن مزبور بپاريس رهسپار شديم . در گار پاريس رئيس پروتكل ( تشريفات ) وزارت خارجه و هيئت سفارت مقيم ايران و جمعى از ايرانيان مقيم اين شهر باستقبال آمده بودند ، رئيس تشريفات ، سمت مهماندارى هم داشت . كالسكه‌هاى دولتى ، هيئت سفارت را به اليزه پالاس - هتل كه مقر سفارت تعيين گشته است بردند . اينجا همقطار تازه‌اى براى خود پيدا كردم و آن آقاى لقمان الدوله بود . صمد خان ممتاز السلطنه ، به مد استاد خود ارفع الدوله ، بدون حكم مركز و استفسار از رئيس هيئت ، ايشان را به سمت وابستهء سفارت كبرى بوزارت خارجهء فرانسه معرفى كرده بودند . آزادگى مشير الملك اقتضاء نداشت كه در اين كار خاتمه يافته وارد بحث و چون‌وچرا شود . آقاى صمد خان هم چون به اين اخلاق ايشان سابقه داشت ، اين بىرويگى عهد دقيانوس سفراى ايران را به خود اجازه داده بود . آقاى لقمان الدوله پسر لقمان الممالك ( لقمان ادهم ) و از آشتيانيهاى ترك‌زبان ميباشند كه خانوادهء آن‌ها مدتى است در تبريز ، به سمت طبابت ، در دستگاه وليعهد هستند و براى تحصيل طب به پاريس آمده است .\r\nخوش‌اخلاقى آقاى لقمان الدوله جبران بيرويگى اصل عمل را نمود و من خيلى از همقطارى ايشان خشنود شدم . فقط از يك چيز خيلى كوك بودم و آن تركى حرف زدن آقاى صفاء الممالك با ايشان بود . بالاخره به آنها گفتم : « شما دو نفر يكى نائينى و ديگرى آشتيانى و در پاريس هم از اين لهجهء مغولى كه به زور شمشير و تهديد به زبان برى بر اهالى آذربايجان تحميل شده است ، دست برنميداريد ؟ ! تركى حرف زدن آقاى لقمان الدوله چون زائيدهء تبريز و ايام صباوت را در آنجا گذرانده است ، وجهى دارد ولى آقاى صفاء الممالك ! شما در اين ميانه چه ميگوئيد ؟ و بچه مناسبت باد ببوق اين زبان وحشى كرده‌ايد ؟ » بواسطهء اين منطق بود كه خود را از شنيدن اين لهجهء غيرمأنوس خشن كه مع الاسف بر قسمتى از ايرانيان نژاده تحميل شده است ، راحت كردم .\r\n\r\n\r\n","description":"","footnote":"\r\n( 1 ) - كلمهء مركب « همپا » را عامه بجاى همراه خيلى استعمال ميكنند ، در صورتى كه همپا براى رقص متناسب است . حالا كه رقص وارد اجتماع شده است ، اگر « همپا » و « همپائى » را براى رقص اختصاص بدهند ، شايد بد اصطلاحى نباشد . ترويج آن با جوانها است پيرها حاجتى به آن ندارند .\r\n","page_name":" 221 ","page_number":233},
  {"content":"\r\n\r\nدر هتل ، سالنى براى قرارگاه عمومى سفارت و براى هريك اطاق خوابى تعيين كرده بودند ، ولى از حيث رفاه و تجمل ، خيلى از هتل لندن عقب است . با استقبال كنندگان بسالن مزبور وارد شديم ، آقاى ممتاز السلطان برادر ممتاز السلطنه ، جوان مؤدب خوش‌اخلاق ، اطاقهاى ما را معرفى كردند .\r\nآن روزها در پاريس ايرانى زياد بود ، چون در دورهء سلطنت مظفر الدينشاه مسافرت فرنگ براى هركس و هر طبقه آسان بود ، همين كه خرج راه و اقامتى دست‌وپا ميكردند ، سرى بپاريس ميزدند . بنابراين كلنى ايرانى در پاريس زياد بود و اكثر آنها براى ديدن جناب سفير كبير ميآمدند .\r\n\r\nمرخصى پيش‌رس\r\nبرادرزادهء من ميرزا على اكبر خان ، پسر ميرزا محمود وزير ، هم براى معالجهء مثانه در پاريس است . از حال او پرسيدم ، معلوم شد در اسپلانديد هتل اول آونوكارنو منزل دارد . بعد از ورگذار كردن تشريفات ورود ، درشكه‌اى گرفتم و به منزل ايشان رفتم . مقدمات كار معالجهء خود را فراهم كرده و قرار است بعد از چهاردهم ژوئيه ببيمارستان برود و عمل كند . بايشان گفتم : « پانزده روز تأخير براى چيست ؟ آيا دكتر عامل وقت ندارد يا علت ديگرى در كار است ؟ » از جوابهاى او دانستم كه از عمل ترس دارد و پى كسى ميگردد كه در ايام عمل موجب قوت‌قلب او باشد . اگرچه دكتر عبد اللطيف گيلانى مرد خوش‌اخلاق خدمتگزار و دكتر عليخان حكيم اعظم و دكتر لقمان الدوله كه از دكترهاى جوان و همگى با او خصوصيت دارند ، براى همه‌گونه همراهى و رفاقت حاضرند ، معهذا بودن يكنفر قوم و خويش براى قوت قلب او خيلى به كار است . به او گفتم : « شما از اشخاصى نيستيد كه ناخوشى و عمل را وسيلهء تفريح قرار داده باشيد و بخواهيد به اين عنوان در پاريس رحل اقامت افكنيد پس هرچه زودتر به اين كار قيام كنيد بهتر است . » گفت : « پروفسور بازبل به من گفته است در اين ده پانزده روز تقويت مزاج كنم ، ولى درهرحال من فكر بيكسى حين عمل را ميكنم . » گفتم : « من حاضرم مرخصى بگيرم ، اينجا بمانم ، عمل شما تمام شود . » گفت : « اگر اين كار را بكنيد ، بعد از 14 ژوئيه زير عمل ميروم . » خلاصه ، در همين مجلس من او را تشويق كردم و مصمم شدم بعد از تمام شدن دورهء رسميت سفارت ، هرقدر حاجت اقتضا كند ، بمانم تا از بيمارستان بيرون بيايد . با همين شرط از ايشان جدا شده به منزل آمدم ، با مشير الملك مذاكره كردم ، ايشان گفتند : « من بشما يك ماه مرخصى مىدهم ، چون خودم هم بايد براى خوردن آب‌معدنى باسپاى « 1 » بلژيك بروم ، تقريبا با هم وارد پطرزبورغ خواهيم شد . » از ايشان تشكر كرده شام را در رستوران اليزه‌پالاس هتل خورديم . آقاى رئيس تشريفات وزارت خارجه هم بودند .\r\n\r\n\r\n","description":"","footnote":"\r\n( 1 ) -  Spa \r\n","page_name":" 222 ","page_number":234},
  {"content":"\r\n\r\n\r\nمقايسهء كوچكى بين پاريس و لندن\r\nاليزه‌پالاس هتل در خيابان شانزه ليزه و بهترين هتل‌هاى پاريس است . پادشاهان كه بپاريس ميآيند ، محل اقامت آنها را در همين هتل قرار ميدهند . مواظبتى كه اهالى لندن در لباس پوشيدن دارند ، در اينجا كمتر است . مثلا بعد از ظهرها و شب‌ها باشخاصى كه كت پوشيده و فراك دربرندارند ، زيادتر از لندن برميخوريم .\r\nباوجود اين ، در تآترها و رستورانهاى درجه اول ، باز هم به اشخاص بىفراك هيچ تصادف نميشود . دولت و ملت فرانسه از زمان قديم ، بخصوص از عهد لوئى چهاردهم تا اوايل انقلاب فرانسه ، خيلى بتشريفات قائل بوده و گردهء تمام تشريفات عمومى و خصوصى ساير دول و ملل از روى تشريفات فرانسه برداشته شده است ، اگرچه انقلاب كبير فرانسه و ورود طبقات پائين‌تر در جامعه ، اين تشريفات را موقتا برهم زد ، ولى باز در زمان ناپلئون اول و پادشاهان بوربن كه بعد از ناپلئون بسلطنت رسيدند ، مجددا تشريفات سابق معمول گرديد و جمهورى دوم و سوم هم فقط در تشريفات سلطنتى تفاوت حاصل كرد و تشريفات مجالس و محافل فرانسه كماكان برقرار مانده است . با وصف اين ، آزادى كه يكنفر فرانسوى در زندگى شخصى دارد ، باعث اين شده است كه خيلى پاپى اين قبيل قيود زندگانى نباشند .\r\nفرانسوى در خانهء خود اگر مهمان نداشته باشد ، هيچوقت با فراك بر سر ميز غذا حاضر نميشود . در صورتى كه اعيان انگليس ، بر فرض كه تنها هم باشند ، هيچوقت بدون اين لباس شب يا لامحاله اسموكينگ غذا نميخورند . « عالم ، عالم تقليد است . » هر كاريكه برگزيدگان قومى بكنند ، سايرين هم به آنها تأسى ميجويند . اين است كه با اينكه اين لباسها و تشريفات مجالس عمومى و خصوصى از مخترعات ملت فرانسه و از آنجا بساير ملل رسيده است ، امروزه در انگلستان رعايت اين رسوم بيشتر از فرانسه است . زيرا سران قوم در آنجا همان مردمان محافظه‌كارند كه اگر چيزى را پذيرفتند ، به آسانى دست از آن بر - نميدارند و سايرين هم از آنها تبعيت ميكنند . در صورتى كه در فرانسه كار غير از اين است و مردم آزادتر از آنند كه از رويهء برگزيدگان خود تا اين درجه تبعيت و تقليد را لازم بشمارند .\r\nبه همين واسطه است كه امروز مد لباس مردانهء كل دنيا از لندن داده مىشود . و پاريس به همان دادن مد لباس زنانه اكتفاء مىنمايد . در كل دنيا مردان و زنان در لباس پيرو اين دو شهرند و باز به همين جهت است كه در انگلستان بيشتر از ساير جاها ابهت و شكوه و جلال در محافل عمومى و خصوصى خودنمائى دارد . چنان كه بعد از ديدن لندن ، پاريس چندان شكوه و جلالى به نظر بيننده نميرساند ، در صورتى كه مردم اين شهر از حيث سليقه و تمدن و ظرافت از لندنيها شايد جلوتر هم باشند . درهرحال ، يك آنيتى در محافل و مجامع لندن هست كه شكوه و جلال و ابهت را بيشتر از پاريس به نظر ميآورد .\r\nفردا صبح آقاى سفير كبير ديدار رسمى معمولى را با مسيو پيشون وزير امور خارجه به عمل آوردند ، ما هم در خدمتشان بوديم ، حال صفاء الممالك بهتر شده است و بيشتر ميتواند\r\n\r\n","description":"","footnote":"","page_name":" 223 ","page_number":235},
  {"content":"\r\n\r\nهمراهى كند . وضع من در پاريس غير از لندن است ، چون زبان ميدانم خيلى در زحمت نيستم . هرجا بخواهم بروم با گفتن نشانى بدرشكه‌چى به راحتى مرا خواهد رسانيد .\r\nگذشته از اين ، برنامهء اقامت ما هم در اينجا خيلى سبك‌تر از لندن است .\r\n\r\nبار حضور رسمى\r\nروز سوم ورود ما ، روز بار حضور رسمى تعيين گشته بود . بعد از ظهر كالسكه‌هاى دولتى ما را باليزه ، قصر رياست جمهورى ، برد .\r\nبر خلاف لندن ، در اينجا تشريفات زيادى در موقع اين بار حضور رسمى به عمل آمد . عده‌اى ژاندارم سواره در دو طرف كالسكه‌هاى سفارت در دو خط حركت ميكردند در ورود بقصر اليزه ، گارد احترام در حياط صف كشيده بود . طبل بصدا درآمد ، بيرق فرانسه باحترام ورود سفارت سر خم كرد و احترام نظامى به عمل آورد . از پله‌هاى قصر بالا رفتيم ، در طرفين پله‌ها هويسيه‌ها ( فراشخلوت‌ها ) موهاى خرمائى يا مشكى خود را با گرد سفيد ( پودر ) تزيين كرده ايستاده بودند . همين كه بدر اطاق مقر رئيس جمهورى رسيديم ، درب ورود بتوسط يكنفر پيشخدمت باز شده ، هويسيه بصداى بلند ورود ما را بجملهء ذيل : « جناب آقاى سفير كبير و هيئت سفارت فوق العادهء ايران » اعلام كرد . وارد شديم ، مسيو آرماند فاليير « 1 » رئيس جمهورى فراكى در برونشان درجه اول شير و خورشيد زده و حمايل سبز آن را از زير فراك انداخته بود « 2 » . چند نفرى در دو طرف رئيس جمهورى بفاصله ايستاده بودند ، مشير الملك نطق رسمى خود را البته از حفظ اداء كرد و نامهء خود را تقديم نمود . جناب رئيس جمهورى دست بجيب فراك كرد و صفحهء كاغذى كه در آن جواب نطق را نوشته بودند درآورد و با دست ديگر عينك دماغى خود را از جيب جليقه بيرون كشيد و به چشم گذاشت و جواب خود را با خطاب « آقاى سفير كبير . . . » از روى نوشته قرائت كرد . در آخر هر جمله چشم خود را از روى كاغذ برميداشت و ابتدا بسفير كبير و در جمله‌هاى بعد بما هم نظرى مىافكند . جواب نطق كه تمام شد ، دست خود را به سمت سفير كبير دراز كرد و باهم دست دادند .\r\nمشير الملك ، صفاء الممالك و من و لقمان الدوله را به سمت مستشار و نايب و وابستهء سفارت كبرى معرفى كرد . جناب رئيس جمهورى با يك‌يك دست داد ، سپس ايشان حاشيهء خود را بجناب سفير كبير معرفى كردند . يكى از آنها كاپيتن رئيس گارد و ديگرى رئيس دفتر مخصوص رياست جمهورى ، با يكى دو نفر ديگر بودند و مشير الملك هم با آنها دست داد . وقتى كه آقايان برگشتند كه سرجاى خود بايستند ، طورى ايستادن خود را مرتب كردند كه با سه نفر اعضاى سفارت كبرى يك در ميان شدند و دائرهء شكسته‌اى تشكيل داديم . دو صندلى دسته\r\n\r\n\r\n","description":"","footnote":"\r\n( 1 ) -  Fallieres \r\n( 2 ) - بين دولت ايران و دولت فرانسه مبادلهء نشان قراردادى است . آنها براى صدر اعظم ايران اگر نشانى بفرستند ، نشان درجه اول با حمايل سرخ لژيون دونور است و ايران هم براى رئيس جمهورى نشان درجه اول شير و خورشيد با حمايل سبز ميفرستد . سفير كبير و وزير خارجه هم همين حال را دارد و اين كار بموجب قرار خاصى است كه طرفين رعايت مينمايند .\r\n","page_name":" 224 ","page_number":236},
  {"content":"\r\n\r\nدارى كه قبلا در بالاى اطاق گذاشته بودند در سر اين شكستگى واقع شد و جناب رئيس جمهور جناب سفير كبير را بجلوس دعوت كرد و دوبدو نشستند . چنان كه اشاره كردم هريك از ماها با يكنفر حاشيهء رئيس جمهورى نزديك بوديم . آقايان رئيس جمهورى و سفير كبير كه باهم مشغول صحبت شدند ، آقايان حاشيهء رياست جمهورى هم هريك به سمت يكى از ما سه نفر متوجه گشتند . معرفى رسمى به عمل آمد و معارفه حاصل شده بود . هريك با همسايهء خود مشغول صحبت شديم ، آقاى رئيس دفتر مخصوص رياست جمهورى نصيب من شده بود ، بعد از ردو بدل كردن تعارفات معموله ايشان گفتند : « يقينا سفر اول نيست كه پاريس را مىبينيد . » گفتم :\r\n« برعكس من هيچ پاريس را نديده بودم و حتى قبل از پانزده روز پيش كه از گوشهء خاك فرانسه عبور كرده بلندن رفته‌ام ، هيچ قدم به خاك فرانسه هم نگذاشته بودم . » ( بخودستائى حمل نفرمايند ما وقع و تعارف ايشان را مينويسم ) گفت : « پس چگونه است كه اينقدر فرانسه را خوب حرف ميزنيد . » گفتم : « از اين تعارف شما متشكرم ، من اين زبان شيرين را در ايران تحصيل كرده و دعوى زيادى در آن ندارم ، همينقدر است كه ميتوانم مطلب خود را بفهمانم . » گفت : « برعكس ، خوب حرف ميزنيد و حتى اديبانه هم مطالب را اداء ميكنيد . » گفتم : « باز هم از التفات شما متشكرم . » گفت : « كه در طهران اينقدر خوب فرانسه را تحصيل ميكنند ؟ ! » گفتم : « خيلى از اينها بهتر زيرا تحصيل من در مدرسهء علوم سياسى و حقوقى بوده ، آنها كه بالاختصاص به تحصيل زبان ميپردازند ، خيلى از اينها بهتر تحصيل زبان فرانسه ميكنند . » صحبت ما باينجا رسيده بود كه جناب سفير كبير از صندلى خود برخاستند و با آقاى رئيس جمهورى دست دادند و ما هم سرى فرود آورده از اطاق خارج و از پله‌ها سرازير شديم هويسيه‌ها كماكان ايستاده و سر فرود آوردند ، باز بورود حياط صداى طبل بلند شد و از طرف گارد احترام احترامات نظامى به عمل آمد ، با همان تشريفات بهتل مراجعت كرديم .\r\nبراى مشير الملك لژيون دونور درجه اول با حمايل و براى صفاء الممالك درجهء كماندر و براى من درجهء شواليه و براى لقمان الدوله پالم‌آكادمى كه نشان علمى است اهداء كردند .\r\n\r\nشام رئيس جمهورى\r\nرئيس جمهورى شب بعد بشام رسمى در اليزه دعوت كردند ، گذشته از هيئتهاى سفارت كبرى و سفارت مقيم ايران ، جناب آقاى علاء الملك هم كه مثل مشير الملك مأمور اعلام تاجگذارى محمد - عليشاه بدربار اسپانى و ايطاليا شده و سفارت خود را خاتمه داده و در پاريس بود ، نيز به اين شام رسمى دعوت شده بود . مسيو پيشون وزير امور خارجه و اشخاصى كه ديروز در حاشيهء رئيس‌جمهورى بودند و همچنين آقاى رئيس تشريفات وزارت خارجه مهماندار ما هم هستند . همچنين وزير مختار فرانسه در ايران كه بمرخصى آمده است و چند نفر ديگر از وزراى فرانسه نيز دعوت شده بودند . مادم فالير خانم رئيس جمهورى و شوهرش در دو مركز و سمت راست خانم ايشان مشير الملك و سمت چپ او آقاى علاء الملك و سايرين هركس برحسب رتبهء خود نشسته بودند . جاى من بين آقاى وزير مختار فرانسه در تهران\r\n\r\n","description":"","footnote":"","page_name":" 225 ","page_number":237},
  {"content":"\r\n\r\nو آقاى رئيس تشريفات تعيين شده بود . مادموازل فالير دختر رئيس‌جمهورى هم در سر ميز بود . زيردست اين خانم رفيق پريروزى من ، آقاى رئيس دفتر مخصوص رياست جمهورى ، نشسته بودند . بعدها در روزنامه خواندم كه اين آقا با مادموازل فالير ازدواج كرده‌اند . در سر شام نطق مسيو فالير و جواب جناب سفير كبير خيلى ساده و دوستانه بود . بعد از شام يكساعتى مهمانان نشسته يا در سالنها گردش كردند و اواخر شب بهتل مراجعت كرديم .\r\nمدت اقامت رسمى ما در پاريس هشت روز بود ، برنامهء خصوصى را مخصوصا بسيار سبك گرفتيم . البته پاريس جاى ديدنى زياد دارد ، ولى چون آقاى مشير الملك در سفرهاى سابق كه با مظفر الدين شاه يا خودشان بطور غيررسمى به اين پايتخت آمده همه‌چيز را ديده‌اند ، من و صفاء الممالك خيال داريم چندى در اين شهر اقامت كنيم و وقت براى ديدنيهاى پاريس زياد داريم . در پاريس هم ايرانى زياد است و ميتوان از آنها براى راهنمائى كمك خواست ، از طرف ديگر روابط ايران و فرانسه روابط سياسى نيست ، فائده‌اى در ايران ندارد كه راضى بمزاحمت كاركنان دولتى باشيم ، درهرحال برنامهء خصوصى ما در پاريس يك روز نهار در منزل مسيو پيشون وزير خارجه و يك شب اپرا ، يكروز مجلس شورايملى و يك شام در كافه ارمونويل و يك چاى عصر در يكى از مؤسسات دولتى در خارج پاريس و يك روز تماشاى موزه و مغازهء لوور بود .\r\n\r\nنهار وزير امور خارجه\r\nمحل مهمانى مسيو و مادام پيشون در عمارت وزارت خارجه بود .\r\nاعضاى سفارت مقيم و آقاى علاء الملك هم در اين نهار دعوت شده بودند ، ديوارهاى سالن‌ها بفرشهاى گبلن بسيار عالى مزين بود ، بعد از نهار صحبت از فيروزه بميان آمد و قدرى از خوبى فيروزهء ايران مذاكره شد ، آقاى علاء الملك كه انگشتر فيروزه‌اى در دست داشت ، بيرون آورد و براى تماشا بدست يكى از حضار داد . انگشتر دست‌بدست گشت ، همين كه بدست مادام پيشون رسيد ، علاء الملك گفت : « خانم انگشتر مال شماست . » مادام پيشون البته نميخواست قبول كند ، ولى علاء الملك بايشان قبولاندند . من خيلى از ازاين بزرگمنشى علاء الملك خوشم آمد « 1 » .\r\n\r\nاپراى پاريس\r\nشبيكه باپرا رفتيم ، قطعهء تائيس را ميدادند . تائيس رمانى است كه آناتول فرانس نويسندهء معاصر نوشته است و اين اپرا را از اين رمان اقتباس كرده‌اند . زن خوانندهء اين اپرا كه نقش تائيس\r\n\r\n\r\n","description":"","footnote":"\r\n( 1 ) - به منزل كه مراجعت كرديم ، مشير الملك اين اقدام علاء الملك را قدرى مشرق‌زمينى تشخيص داده و نپسنديده بود . اما من عقيده‌ام بر خلاف او بود . در حقيقت علاء الملك جواب محبت مسيو و مادام پيشون را كه بدون هيچ اجبارى انسانيت كرده و از او دعوت كرده بودند ، با اين طرز نجيبانه داده و يادگارى از خود نزد اين زن و شوهر باقى گذاشت كه اگر عادت مشرق - زمينى هم باشد ، خيلى پسنديده و بزرگمنشانه بود .\r\n","page_name":" 226 ","page_number":238},
  {"content":"\r\n\r\nكاوالىيرى را بازى ميكرد ، لينا كاوالىيرى بود كه بسيار خوب ميخواند و خوب بازى ميكرد ، مخصوصا « تائيس در صحرا » كه در لباس رهبانيت بسيار زيبا و دلپذير بود . در بين دو آكت مدير اپرا بلژما آمده بوسيلهء آقاى رئيس تشريفات وزارت خارجه بجناب سفير كبير معرفى شد ، ما را بدالان پشت صحنه ( كولووار ) برد ، آقاى علاء الملك و ممتاز - السلطنه وزير مختار هم بودند ، در يكى از راهروها پرده‌هاى تصوير آكتورها و تآترنويسهاى نامى فرانسه ، مانند مولير ، راسين و كرنى و غيره را به ديوار نصب كرده بودند ، عملجات زيادى ايستاده ، قطعات بزرگ پرده‌هاى چهارچوب گرفته كه مال سن بعد و روى ريلهاى نازك افتاده بود در دست داشتند ، تا به مجرد افتادن پرده ، دكر ( تزيينات ) سن را عوض كنند .\r\nاين قطعات هريك هفت هشت ذرع طول و سه چهار ذرع عرض داشت و هريك را هشت نه نفر عمله در دست نگاه داشته بودند . زير آنها هم غلطك‌هائى داشت كه روى ريل افتاده بود .\r\nمدير اپرا ميگفت شبى كه تمام لژها و صندلىها پر باشد ، بيست و پنج هزار فرانك درآمد اپرا است و اگر هرشب اينطور باشد ، تازه دخل‌وخرج اپرا باهم وفق خواهد داد .\r\nولى چون اكثر اوقات كسرى جمعيت داريم ، اپرا دخل‌وخرج نميكند و دولت فرانسه سالى صد هزار فرانك كسر دخل آن را عهده مينمايد .\r\nاپراى اينجا از اپراى لندن بزرگتر و مزين‌تر و بخصوص ستون‌هاى جلو مدخل ، بسيار زيبا و يكى از شاهكارهاى معماريست . اين اپرا از بناهاى زمان ناپلئون سوم است .\r\n\r\nمجلس شوراى ملى\r\nمجلس شورى در هشت روزى كه ما در پاريس رسمى بوديم ، جلسه نداشت . يكروز بعمارت مجلس رفته در قسمت آرشيو گردش كرديم مخصوصا تقليد مدال يادگار شب 4 اوت 1789 و بطلان امتيازات اعيان و روحانيون كه در آن لوئى شانزدهم پادشاه فرانسه را برقراركنندهء آزادى فرانسه اعلام كرده‌اند ، ديده شد .\r\n\r\nموزه و مغازهء لوور\r\nيكروز هم بموزهء لوور رفتيم ، جسد موميائى شدهء فرعون‌هاى قديم مصر را كه در تابوتهاى خود بخواب ابدى هستند ديديم . فقط فرقى كه با مردهء تازه دارند ، همان رنگ جسد است كه طول سه چهار هزار سال زمان در آن اثر كرده ، قهوه‌اى رنگ شده‌اند و الا از هر حيث مثل جسدهائى هستند كه تازه مرده باشند . در قسمت تاريخى ايران ، تالار شوش و تالار تخت جمشيد را تماشا كرديم ، چند قطعه از سر ستونها و ته ستونها و يكى دو قطعه ميان ستونهاى تالار تخت و تالار صد ستون تخت جمشيد را آورده براى نمايش گذاشته‌اند و براى اينكه كليهء تالار تخت هم نمايش داده شود ، عالم صغير آن را با تمام ستونها از چوب ، بقطع كوچك تراشيده سر آن را پوشانده و تختى هم در جلو آن گذاشته‌اند . در تالار شوش ، آجرهاى قالب درشت كه روى آن را لعاب داده و نقشهاى برجسته‌اى در آنها بيرون آورده‌اند ، از خرابه‌هاى شوش حمل كرده و در اينجا يك بدنهء ديوار تالار را با اين آجرهاى جوركرده ، بمعرض نمايش گذاشته‌اند .\r\nگذشته از قسمت تاريخى ، قسمت‌هاى صنايع مستظرفهء ديگر هم در موزهء لوور هست كه همه\r\n\r\n","description":"","footnote":"","page_name":" 227 ","page_number":239},
  {"content":"\r\n\r\nدر نهايت ظرافت و زيبائى و قدمت است و از كل دنيا براى تماشاى آن ميآيند . قدرى هم در مغازهء لوور گردش كرديم ، تمام لوازم زندگى از نقاشى و كتابفروشى و خياطى تا كوزه - فروشى ، هريك ، در اين مغازه شعبه‌اى دارد كه هركس هر حاجتى داشته باشد ، ميتواند در اين مغازه رفع نمايد . در شعبهء فرش آن قاليهاى عالى ايرانى هم داشت كه بمعرض فروش گذاشته بودند . اينجور مغازه در تمام پايتخت‌هاى اروپا هست و پاريس چندتائى از آنها دارد كه بزرگتر از همه همين مغازه است . فروشنده‌هاى اين مغازه همه زن و دخترند كه پشت بساطها ايستاده مشغول فروشند . خريدار به اين مغازه آمده ، خريد مىكند و اگر نخواهد خود همراه ببرد ، نشانى منزل خود را به فروشنده ميدهد و در همانروز با سه‌چرخه‌هاى دستى ، بوسيلهء حمالهاى خود مغازه ، به منزل او ميفرستند .\r\nشايد روزى يكى دو ميليون فرانك فروش اين مغازه است كه همه را در همانروز ، بدون اندك پس‌وپيش و كسرونكسى ، بمقصدها ميرسانند .\r\n\r\nكافهء ارمونوويل\r\nكافهء ارمونوويل در اينروزها شيك‌ترين رستورانهاى بوادوبولونى است كه تا پاريس چند كيلومترى فاصله دارد . غذاى آن مثل رستورانهاى درجه اول عالى و اثاثيه و تزيينات آن در منتهى درجهء سليقه مىباشد . در بوادوبولنى نظير اين كافه چندتائى هست كه هريك در نوبت خود درجه اول بوده و بعد از مد افتاده در درجهء دوم قرار گرفته‌اند . از جمله كافهء شينوا كه ظاهر عمارت آن تقليد عمارتهاى چينى است .\r\n\r\nاستفادهء من از مرخصى\r\nروز هشتم ورود ما بود كه مشير الملك براى استراحت و خوردن آب معدنى به اسپا رفتند . هيئت سفارت كبراى فوق العاده ، مثل اينكه ميخواهيم پاريس را ترك بگوئيم ، با كالسكه‌هاى دولتى از اليره‌پالاس هتل بگار رفتيم . رئيس تشريفات وزارت خارجه هم بود . با سفير كبير وداع كرده ايشان با عباس خان به سمت اسپا رفتند و ما برگشتيم . من قبلا با گاژ خودم را باسپلانديد هتل نقل كرده بودم . در مراجعت ، دم اين هتل از آقاى رئيس تشريفات كه با ايشان در يك كالسكه نشسته بوديم ، خداحافظى كرده به منزل جديد وارد شدم . چنان كه ميدانيم ميرزا على اكبر خان هم در همين هتل و در يك طبقه پائين‌تر منزل دارد . اطاق من تخت‌خواب چوب بلوط و فرش فرنگى و قفسه و كمد و روشوئى و پنجره‌اى به سمت ميدان آرك‌روترى يمف دارد . اين اطاق را به روزى ده فرانك گرفته‌ام و فرانك در اينوقت دو قران و نيم پول ايران ميارزيد و هشت تاى آن با يك استرلينگ طلا مبادله ميشد .\r\nدر اين هتل اگر كسى بخواهد غذا بخورد ، بايد قبلا سفارش دهد و طورى نيست كه رستوران خارج و داخل هم داشته باشد بلكه محل سكنائى است كه در آن خانواده‌ها و مردمان با حيثيت و اكثر خارجىها منزل ميكنند . خوش‌هوا و بىسروصدا و آرام و محل استراحت است و رفت‌وآمدهاى هتلهاى ديگر را ندارد . چاى صبح را ميتوان در اين هتل خورد و براى باقى غذاها ، بايد قبلا سفارش داد يا بخارج رفت . ماشق اخير را اختيار كرديم\r\n\r\n","description":"","footnote":"","page_name":" 228 ","page_number":240},
  {"content":"\r\n\r\nزيرا هم تفريحش زيادتر و هم غذايش بهتر است . آقاى مصطفى خان برادر اتابك اعظم امين - السلطان هم در اين هتل منزل دارد ، من و ايشان و ميرزا على اكبر خان باهم هستيم ، محمود خان برادر كوچكتر ايشان هم در پاريس هستند ولى نه در اين هتل . باوجود اين ، اكثر ايشان هم براى ديدار ما ميايند .\r\nنهار و شام را در يكى از رستورانهاى بولان يا دوال و ندرتا شارتيه كه در تمام محلات شهر شعبه دارند و بالاختصاص بولان روبروى كافهء دولاپه ميخورديم . بعد از شام بفولى مارينيى « 1 » يا فولى برژر يا ژاردن دوپارى و براى تماشاى تفريح‌گاه‌هاى عمومى به فت‌دونوئى و بال تا بارن و كافهء بهشت و كافهء جهنم و كافهء مرگ رمولن روژ و از اين قبيل تفريح‌گاهها ميرويم .\r\n\r\nچهاردهم ژوئيه\r\nچهاردهم ژوئيه رسيد ؛ اين روز ، عيد ملى و عيد آزادى فرانسه است .\r\nاينقدر در اين يكى دو شبه هياهو و سروصدا و خوش‌مزگى در شهر پاريس زياد بود كه به حساب درنميآمد . در اين يكى دو روزه ، تقريبا نظامات مستحبى پليسى در شهر از كار باز ميماند ، مردم آزادتر از اوقات عادى هستند ، دسته‌ها راه مياندازند و در خيابانها گردش كرده همصدا تصنيف ميخوانند ، در گوشهء خيابانها و ميدانها اجتماع و بعضىها نطقهاى بامزه ميكنند و مردم را ميخندانند و با كنايات بامزه بعضى عادات و اطوار را مسخره مينمايند ، ولى هيچ تصادف سوء و حتى جزئى دعوا و پرخاشى هم در كار نيست ، همگى با كمال مهربانى بتفريح مشغولند .\r\n\r\nاز تماشاى ديريژابل خيلى خوشوقتند\r\nدر اين روز ، قشون حاضر پاريس ، در حدود سى هزار نفر ، در لنگ‌شان ، جلو رئيس جمهورى فرانسه رژه رفتند . منهم به وسيلهء سفارت خودمان يك بليط در لژ رئيس‌جمهورى تحصيل كرده براى تماشا به اين رژه رفتم . ولى در لژ اينقدر جمعيت و شلوغ بود كه بهر دربان و مستخدمى بليط را نشان دادم كه جاى مرا معين كند ، شانه‌اى بالا انداخته گفت : « مع الاسف جا نيست . » منهم گوشه‌اى پيدا كرده ايستادم ، بعضى از خانمها كه كلاههاى عظيم بر سر گذاشته بودند ، باعث شكايت اشخاصى كه پشت سر آنها نشسته و عظمت كلاه خانمها مانع تماشاى آنها بود ميشدند و اگر پاره‌اى از خانمها زير آفتاب چتر سايبان بر سر ميگرفتند ، شكايت تماشاچيان صف عقب را به اعلى درجه رسانده ، فرياد « چتر چتر » از آنها بلند ميشد .\r\nچيزى كه در اينروز خيلى مايهء خرسندى عمومى گشت ، بالن ديريژابلى بود كه از محل اجتماع امروزى عدهء پادكان كه بايد رژه برود ، برخاسته از همان خطى كه ساير قسمتها از آن حركت مىكردند ، مستقيما به طرف لژ رئيس‌جمهورى آمد و در مقابل جايگاه قدرى توقف كرد و با بيرق خود برئيس دولت سلام داد . مردم در دست زدن و فرياد تحسين از حال طبيعى خارج بودند . اين ديريژابل دو قسمت داشت يكى قسمت محرك آن‌كه به شكل ماهى از كائوچوى نازكى برنگ قهوه‌اى ساخته شده و از گاز پر بود و قسمت دوم زورقى بود\r\n\r\n\r\n","description":"","footnote":"\r\n( 1 ) -  Fone Marigny \r\n","page_name":" 229 ","page_number":241},
  {"content":"\r\n\r\nكه با مفتولهاى سيمى به اين ماهى بسته و بفاصلهء يكى دو ذرع از آن آويزان بود و چون اين اول دفعه بود كه سرّ نگاهداشتن و چرخاندن و مهار كردن بالنرا در هوا يافته و اين ماشين هوائى را ساخته بودند ، به اين جهت مردم اينقدر از ديدن آن هياهو داشتند . اگر آويونهاى امروزه را ميديدند ، مسلما ديوانه ميشدند . در اين دو شب تمام ادارات دولتى و مؤسسات ملى چراغانى بود ، اليزه‌پالاس هتل هم بيرق تمام سلاطين و رؤساى دولى كه در اين هتل وقتى منزل كرده بودند ، بجبههء طويل مرتفع خود نصب كرده بود و ساير مؤسسات ببيرق‌هاى سه رنگ تزيين شده بود .\r\nدرشكه‌چى در كل دنيا درشكه‌چى و بيش‌وكم مايل بتعدى است ، از جمله در اين روز با داشتن تاكسيمتر كه بايد برحسب آن با انعام ده بيست سانتيمى بهرجا ميخواهند برود ، چون مشترى زياد داشتند ، به حق خود قانع نبوده و براى رفتن هر كورس يكى دو فرانك قبلا انعام طى ميكردند كه گاهى كار بمداخلهء پليس هم ميرسيد . ولى من وقتى ميخواستم براى رژه به لنگ‌شان بروم ، بيكى برخوردم كه مرد نجيبى بود . بدون طى كردن و چك‌وچانه مرا برد ، در موقع پياده شدن به دو فرانكى كه علاوه انعام به او دادم ، تشكر فراوانى كرد .\r\nدر همه صنف همه جور اشخاص پيدا ميشوند ، بايد دعا كرد خوبهاشان نصيب انسان شود .\r\n\r\nعمل ميرزا على اكبر خان\r\nچهاردهم ژوئيه گذشت ، ديدم باز هم ميرزا على اكبر خان خيلى راغب نيست زير عمل برود و امروز و فردا مىكند . يك روز به او گفتم : « اگر اينطور است ، من اينجا نمانم و بروم » گفت : « شما به من يك قول بدهيد ، من فورا براى عمل حاضر ميشوم . » گفتم : « آن كدامست ؟ » گفت : « اگر براى من حادثه‌اى پيش‌آمد ، مرا بآئين مسلمانى كفن و دفن كنيد . »\r\nاو را به اين حسن‌عقيده ستوده و افزودم « برادرزاده و رفيق عزيز ! مرده جز مردن تكليفى ندارد ، اگر زنده‌ها بوظائفى كه در شرع آمده است قيام نكنند ، آنها تقصيركارند .\r\n« چو مردى تن بيخرد خاك‌راست » باوجود اين ، براى اطمينان تو ميگويم : « من اينجا هستم ، اگر خداى نكرده واقعه‌اى رخ دهد ، قول مىدهم كه مثل يك نفر مؤمنى كه در مملكت خودمان بميرد ، در وظائف تو قيام و حتى خود كار تو را تكفل كنم ، ولى حس من به من خبر ميدهد كه تو بسلامتى از زير عمل بيرون خواهى آمد ، توكل بر خدا كن و كاريرا كه براى آن از خانواده و زن جوانت دور شده‌اى بتعويق مينداز . » خلاصه حرفهاى من كاملا اثر خود را بخشيد و روز بعد به مزن دوسانته كه اگر امروز بخواهيم براى آن ترجمهء فارسى سره‌اى پيدا كنيم ، بايد آن را بهداشت خانه‌ناف‌برى كنيم « 1 » رفت و بعد از سه چهار روز پروفسور بازيل دكتر معالج\r\n\r\n\r\n","description":"","footnote":"\r\n( 1 ) - ناف‌برى كنايه از اسم‌گذارى است . نميدانم قابله‌هاى ديپلمهء امروز چه ميكنند ، قديم رسم بود رشتهء زيادى ناف مولود را در ضمن شست‌وشوى اوليه با ريسمانى مىبستند و بعد از چند روز خودبخود ميافتاد و ناف بچه بريده شده به حالت طبيعى درمىآمد و چون اسم بچه را هم در همين چند روز اوليه ميگذاردند ، پس افتادن زيادى ناف با اسم‌گذارى تقريبا مقارن و به همين جهت است كه اسم‌گذارى را بكنايه ، ناف‌برى ميگويند . در زبان فرانسه هم چون موقع غسل تعميد اسم‌گذارى ميكنند ، عين اين كنايه معمول است و بجاى موسوم شدن تعميد يافتن را به كار مىبرند .\r\n","page_name":" 230 ","page_number":242},
  {"content":"\r\n\r\nعمل كرد . وقتى كه بعد از عمل بديدارش رفتم حالش خوب بود .\r\n\r\nتدارك حاشيه براى ترجمهء كتاب انقلاب كبير فرانسه\r\nاز روزيكه ميرزا على اكبر خان ببهداشت‌خانه رفته ، برنامهء زندگانى من تغيير كرده است . چون برادران امين السلطان هم بسويس رفته‌اند ، بتفريحگاه‌ها نميروم ، شبها زودتر ميخوابم ، صبحها ساعت هشت برميخيزم و بيكى از جاهاى ديدنى پاريس ميروم و چون ربع اول تاريخ انقلاب فرانسه را ترجمه كرده‌ام و مىخواهم چيزها و جاهائى كه در آن تاريخ اسم آنها را خوانده و نوشته‌ام ، از نزديك مشاهده كنم ، اين است كه هر روز بيكى از اين جاها سرى ميزنم و در فكر خود حاشيه‌هائى براى ترجمهء خود تدارك ميكنم . حتى پاره‌اى وقايع را هم كه در موزهء گرون مجسم كرده‌اند مشاهده كرده ، حواشى كتاب را در عالم خيال تكميل مينمايم . از باستيل قديم البته بعد از خرابى 14 ژوئيه سال 1789 ديگر اثرى نيست . ستون و مجسمه‌اى كه زنجيريرا پاره كرده است ، يادگار اين روز را ابدى نموده جاى اين محبس دورهء استبداد را گرفته است . هتل انواليدها و پانتئون و ورساى و ساير جاها و چيزهائى كه در اين سفر ديده‌ام ، همان است كه در حاشيهء تاريخ ترجمهء خود نوشته ، بچاپ هم رسيده است . اينها چيزهائى نيست كه در شرح زندگانى نوشته شود .\r\n\r\nتماشاى برج ايفل\r\nروزيكه براى تماشاى برج ايفل رفتم ، مكالمهء خشونت‌آميزى با افسر ژاندارمى كردم و حالا كه فكر ميكنم ميبينم بسيار بىموضوع بوده است . ده دقيقه قبل از ساعت هشت از درشكه پياده شده قصد بالا رفتن برج را داشتم . افسر ژاندارمى با لباس ماهوت پولادىرنگ خود دم در باجه ايستاده بود ، از وجنات اين افسر پيدا بود كه با افراد خود مستحفظ مؤسسه است . از او پرسيدم :\r\n« باجه كى باز مىشود ؟ » گفت « ساعت هشت » ساعتم را از جيب بيرون آورده ديدم ده دقيقه بوقت مانده است . معلوم نيست براى چه شايد براى اطمينان خاطر است كه انسان با اينكه مطلب را كاملا فهميده است ، گاهى بطور سؤال تكرار بيموردى را به خود اجازه مىدهد . براى من يكى از اين گاهيها پيش‌آمد « پرسيدم : « ساعت هشت تمام ؟ » افسر به انگليسى گفت : « بلى ! » با اينكه انگليسى را ابدا نميدانستم ، نميدانم براى چه اين جواب انگليسى مرا وادار كرد كه با اين افسر قدرى سربسر بگذارم . به او گفتم « تصور كرديد من انگليسيم ؟ » گفت « اگر نه امريكائى » گفتم « خير ! زيرا لهجهء من هيچ به آنها نميماند » گفت : « پس اسپانيول » با خندهء مستهزانه گفتم « بهيچوجه ! » گفت « لامحاله ايطاليائى » گفتم : « نه ! عيب ندارد ، چنانچه تمام ملل عالم را اگر ميدانستيد اسم مىبرديد ، من ناگزير يكى از آنها بيرون ميآمدم ، آقاى عزيز ! ادب محاوره اقتضا دارد وقتى به زبان خود شما حرف ميزنند ، شما به همان زبان جواب بدهيد . ميخواهيد تازه بگوئيد انگليسى ميدانيد ؟ بمن‌چه ! گذشته از اين شما عبث مغز خود را خرد كرده پى مليت من ميگرديد ، مسلما پيدا نخواهيد كرد .\r\nمن با شما بفرانسه حرف زدم ، بايد به همان زبان به من جواب بدهيد . » اين حرف حساب با خشونت من چنان در او اثر كرد كه تا نرمهء گوشش سرخ شده سكوت اختيار نمود . از او گذشتم و در گلزارهاى جلو برج مشغول گردش شدم . همين كه ساعت بهشت رسيد ، سروصداى\r\n\r\n","description":"","footnote":"","page_name":" 231 ","page_number":243},
  {"content":"\r\n\r\nباز شدن باجه و در آسانسور بلند شد . نزديك آمدم ، ديدم همان افسر ايستاده است ، هيچ خودم را آشنا بصحبت سابق نكرده پرسيدم : « باجه باز شده است ؟ با كمال ادب گفت : بلى آقا .\r\n\r\nزنده باد ايران\r\nيكروز ديگر هم در سرشناسائى مليت ، با فرانسوى ديگرى درست عكس اين قضيه برايم اتفاق افتاد . از كوچه‌اى ميگذشتم كه بخيابان برسم ، دختركى كه از زيبائى بىبهره نبود سبدى از گل ميخك داشت و بعابرين ميگفت : « بخريد براى خانمهاتان هديه ببريد . » من كه بنزديك او رسيدم ، دو سه بار اين جمله را با خطاب « آقاى عزيز » تكرار كرد . من نگاهى به او كرده يقين كردم كه اين دختر خانواده‌اى دارد كه بايد از اين كسب نان بخورند و اصرار بعابرين براى اين است كه متاع خود را زودتر به پول نزديك كرده ماحصل را به خانه برساند و كس‌وكار خود را از انتظار بيرون بياورد . نزديك شدم ، يك فرانك به او دادم ، مقدارى از گلهاى درشت خوش‌رنگ جدا كرده بدستم داد . به او گفتم : « دختر خانم ! چون من غريبم و خانه و خانمى در اينجا ندارم كه اين گلها را براى او ببرم ، اجازه بدهيد به خود شما تقديم كنم . »\r\nگلها را به دستش داده به راه افتادم ، چند قدمى كه دور شدم ، دخترك صدا بلند كرده گفت : « آقاى غريب ! خواهش ميكنم لامحاله به من بگوئيد كجائى هستيد » ديدم حجب و و اختفا اينجا مورد ندارد ، گفتم « ايرانى » دخترك گفت « زنده باد ايران ! » اين دختر به چند قسم ميتوانست از من تشكر كند . يكى بدعا ، ولى من كه به او تصدق نداده بودم و او هم خود را صدقه‌خور نميدانست . از اينكه بگذريم ، با لبخند زنانه ، ولى من از او دور شده بودم ، و پيدا بود كه كار من بىريب‌وريا بوده است . گذشته از اين ، او هم خود را لايق نميداند كه با يك آقاى خوش سرووضعى مغازله كند و اين احسان را هم نبايد بىتشكر گذاشت پس چه بايد كرد ؟ حد ادب و تشكر از احسان يكنفر خارجى همين بود كه اين دختر طبقهء پائين فرانسه ، از روى غريزه ، بدون هيچ ساختگى بجاآورد . بلى ! اگر انسان هميشه بدون تظاهر و از روى غريزه چيزى بگويد ، اينطور مناسب اتفاق ميافتد كه باوجود بىاهميتى موضوع بعد از سى و پنج سال هم در نظر مىماند و واگو مىشود .\r\n\r\nورساى\r\nروزى هم بورساى رفتم ، از ميرزا جواد خان پسر مجد الملك ( مرحوم جواد سينكى ) كه در پاريس تحصيل ميكرد ، خواهش كردم كه با من رفاقت كند . در ساعت مقرر هريك از منزل حركت كرده ، در گار بهم رسيديم و با هم رفتيم . آب فواره‌هاى ورساى در يكشنبه‌هاى اول هر ماه باز است ولى چون من تصور ميكردم كه يكشنبهء اول ماه آينده شايد در پاريس نباشم ، ناچار بودم بتماشاى پارك و عمارت و موزهء آن قناعت كنم . در ترن از مذاكرهء مسافرين دانستيم كه امروز عيدى است كه بمناسبت آن آب‌فواره‌ها باز و بعلاوه امشب آتش‌بازى و چراغانى هم در ورساى هست . از اين حسن تصادف بسيار خوشوقت شده با ميرزا جواد خان وارد ورساى شديم ، يكسر بپارك و قصر رفته قدرى گردش كرديم ، نزديك ظهر در رستوران آنجا نهار خورده ، بعد از ظهر هم باقى عمارت و موزه را بازديد و در پارك فواره‌ها و ترىيانون‌ها را\r\n\r\n","description":"","footnote":"","page_name":" 232 ","page_number":244},
  {"content":"\r\n\r\nتماشا كرديم ، اول شب هم در اطراف يكى از استخرها كه گويا حمام نبتون اسم داشت ، چراغانى مفصل و آتش‌بازى بود ، مخصوصا فواره‌هاى اين استخر هريك ده دوازده متر ميپريد و با الوان سرخ و زرد و سبز الكتريكى كه هر دم تغيير رنگ ميداد ، خيلى بر شكوه و جمال اين چراغانى افزوده بود . بعد از ختم آتش‌بازى با ترن به شهر آمده هريك به منزل خود رفتيم .\r\n\r\nملاقات يكى از هموطنها\r\nدر ورساى ملاقاتى با يكى از هموطنها اتفاق افتاد كه بايد اولا سابقهء اين آشنائى و بعدا ملاقات اين روز را شرح دهم . در سال اولى كه بپطرزبورغ رفته بودم ، در اواخر پائيز ، روزى در دفتر سفارت در سر ميز خود نشسته بودم ، روبروى ميز من هم ميز ابو الحسن خان اعتصام الممالك بود ، پيشخدمت وارد شد و گفت يكى از اتباع ايران است كارى دارد .\r\nميدانيم مشاور الممالك در مسافرت و اسد خان هم مشغول كارهاى خصوصى و نامزد بازى خودش است ، مرد كار در سفارت ما دو نفريم . باز هم ميدانيم كه ابو الحسن خان به كارهاى اتباع ايران رسيدگى مىكند ، مخصوصا در اينموقع كه عضو مقدم و در كارهاى خود آزادتر هم شده است . ايشان در جواب گفتند « بگو بيايد . » اين جمله را هم نبايد فراموش كرد كه اتباع ايران در پطرزبورغ چون همه مردمان بيسروپائى هستند ، هروقت كارى داشته باشند ، از در كالسكه‌رو بايد وارد حياط شوند و از آنجا از پهلوى آشپزخانه گذشته و از راه سرويس بدفتر بيايند تا در ورود و خروج در راهرو يا مدخل عمارت با آن وضعهاى پت‌وپاره با يكى از ملاقات‌كنندگان سفارت برنخورده اسباب بىآبروئى فراهم نشود .\r\nمن برحسب سابقه ، منتظر بودم كه با يكنفر ترك زبان از اهل هشترود يا اردبيل يا جلفا و يا يكنفر آسورى و كلدانى از اهالى سلماس و اروميه مواجه شوم . ناشناس كه وارد شد . ديدم لبادهء فاسونى مشكى نيمدارى در بر و كلاه ماهوتى تقليد پوست بخارائى كه رنك آن هم قدرى زرد شده است بر سر و يك شلوار دبيت مشكى تقريبا به همان فرسودگى لباده ساقهاى پاى او را پوشانده و يك جفت كفش پاشنه‌خوابيده با يك جفت جوراب پشمى به پا دارد . از وضع لباس او دانستم كه ترك زبان نيست و تازه از ايران آمده است . از احوالپرسى كه بلافاصله بعد از سلام كرد ، دانستم اصفهانى است . ديدم ابو الحسن خان در اجازهء جلوس به او ترديد دارد . اينقدر از مداخله در كار ايشان را از وظائف خود خارج ندانسته گفتم « بفرمائيد » مؤمن نشست . پس از تكرار جملهء « احوالى شريف » كه رسم مردمان اين پايتخت اسبق ايران است ، آقاى ابو الحسن خان با طرز بزرگمنشانه از او پرسيد : « چه‌كار داشتيد ؟ » گفت : « يك مشت اردك و كفتر و طاوس و گوزن و از اين حيوونات پولادى قلمزده از اصفهان براى فروش بباكو و از آنجا بتفليس آورده قدريش را فروخته و باقى آن را براى فروش باينجا آورده‌ام چون براى كرايهء آن پول نداشتم ، عين مال را دروگزال ( واگزال بروسى بمعنى ايستگاه است ) تفليس ضامن قرار داده‌ام كه اينجا بپردازم . مال\r\n\r\n","description":"","footnote":"","page_name":" 233 ","page_number":245},
  {"content":"\r\n\r\nدروگزال است ، صد مناتى پول قرض ميخواستم بدهم مالرا درآورم كه بعد از فروش اين حيوونات قرضم را بدهم ، اگر بخواهيد اسبابها را هم گرو مىدهم . » ابو الحسن خان را ميشناسيم ، سوادى نداشت و امان از پرمدعائى آدم كم‌سواد كه تصور مىكند همه چيز را ميداند ! مخصوصا كه اين شخص فارسىدان و ميدانى براى اظهار فضل به دستش افتاده شروع بسخن كرد .\r\nمقدارى از اوضاع جنگ روس و ژاپن و اثرات آن در كسادى بازارها سخن راند و در آخر به اين نتيجه رسيد كه در اين سال و روزگار هيچكس از شما اين متاع را نخواهد خريد و زيان بيحسابى بر شما وارد خواهد شد . سپس بملامت كردن شروع نمود و گفت عيب ايرانى اين است كه همه‌جا را ايران ميداند و مال خودش را بر دوش كشيده اين سر و آن سر ميبرد ، بدون اينكه بداند چه مالى باب چه محلى است ، اگر شما علم تجارت داشتيد ، اگر فهم داشتيد ، اگرچه و چه . . . . . . . . داشتيد ، ادراك ميكرديد كه اين مال التجارهء شما در اينجا هيچ مشترى ندارد و ضرر بار خواهيد آورد . ناشناس در جواب فقط به اين جملهء كوتاه اكتفا كرد و گفت : « گرون خر مرده است ، ارزون ميرفوشيم » باز ابو الحسن خان گفت اشتباه در همين جاست كه اين متاع شما در اينجا هيچ مشترى ندارد و باز شرح مبسوطى راجع باستطلاع ساير ملل دنيا از متاع باب هرجا بيان كرد و بالاخره همچو صلاح دانست كه متاع خود را از ايستگاه خارج نكرده ، بسرحد ايران پس بفرستد و خودش هم بدون ساعتى تأخير برگردد و الا اين مال به فروش نرفته و خودش در اينجا از فلاكت و گرسنگى كارش تباه خواهد شد و چندين بار مثل معروف « ضرر از هرجا جلوگيرى شود سراسر نفع است » را تكرار كرد . در اين قسمت از سخن‌سرائى ابو الحسن خان هم ناشناس فقط جواب گفت : « توكل بر خدا ! » آقاى ابو الحسن خان كه ديد هيچيك از اين بيانات او به جائى برنخورد ، بالاخره گفت گذشته از همهء اينها ما پولى كه به اين مصرف برسانيم موجود نداريم .\r\nناشناس گفت : « همينو زودتر ميگفتيد راحت‌تر بوديد . » و از جا برخاست و بيرون رفت .\r\nولى من مجال كردم كه چند كلمه‌اى در ملايم كردن بيانات ابو الحسن خان و دلدارى مؤمن به او بگويم و دكانى كه باسم مغازهء طهران امتعهء ايران ميفروخت ، به او نشان بدهم .\r\nبعد از يكى دو روز در روزنامهء نوى و رميا اعلانى مندرج بود كه : « مشهدى حسن اصفهانى اهل ايران مقدارى اشياء پولادى قلمزنى از قبيل اردك و كفتر و آهو و گوزن از ايران تازه وارد كرده و در بالاخانهء شماره . . . در خيابان نفسكى بمعرض فروش گذاشته است ، خواهندگان اين متاع به محل فوق مراجعه نمايند . » اين شخص بيزبان چگونه اين اعلان را توانسته بود منتشر كند ، از اعجازهاى كاسبى اصفهانيهاست !\r\nيكماهى گذشت ، يكروز ديدم مشهدى حسن با همان لباس و هيكل وارد شد ، بق « 1 » كرده\r\n\r\n\r\n","description":"","footnote":"\r\n( 1 ) - بق و لپ در اصطلاح دهاتى و شهرهاى كوچك فارسىزبان بمعنى گونه و دو طرف دماغ است و چون اشخاص مهموم ساكتند و طبعا برجستگى گونهء آنها بيشتر واضح و روشن‌تر و زودتر به نظر مىآيد ، بهر آدم مهمومى ولو اينكه گونه‌هاى لاغرى هم داشته باشد ، بق كرده ميگويند .\r\nبنابراين بق كرده با عبوس مترادف و اين كنايه در ميان عوام خيلى رايج است .\r\n","page_name":" 234 ","page_number":246},
  {"content":"\r\n\r\nو غصه‌دار ، ابو الحسن خان را مخاطب قرار داده گفت : « آقا ! ما فرمايشى شما را نشنيديم ، زيون ( زيان ) زيادى بار آورديم . » ابو الحسن خان گزك دستش آمد و پرخاش را شروع كرد . مشهدى حسن با حوصلهء عجيبى تا آخر سخنرانى سراپا ملامت و باتغير ايشان را شنيد ، همين كه گوينده را خوب خسته كرد گفت آقا ! اينقدر جوش نزنيد ! من خواستم ببينم شما چه ميفرمائيد ! تومونى تومون ( تومان يكتومان ) نفع كرده ! حالا هم آمده‌ام تذكره‌ام را قول بكشيد ميخواهم بروم پاريس ! » حال ابو الحسن خان از شنيدن اين جمله بقدرى بد شد كه رنگش مثل شاه‌توت سياه شده بود ولى چيزى نميگفت . مشهدى حسن تذكرهء خود را به او داد . اما من بقدرى خنده‌ام گرفته است كه طاقت نشستن ندارم ، مشهدى حسن اگر نبود البته خيلى ميخنديدم ، ولى حضور او مانع بود . ابو الحسن خان مشغول ويزا كردن تذكرهء او شد . من برخاسته بيرون آمدم كه لامحاله قدرى مساعده بخندم تا مشهدى حسن برود و درس آقاى ابو الحسن خان را كه از مشهدى حسن گرفته بود ، درست روانش كنم .\r\nوقتى ميخواستم بدفتر برگردم ، ديدم مشهدى حسن آمده است دم كريدور وسطى ايستاده است . من با لبخند به او گفتم : « خيلى مايهء خوشوقتى من شد كه شما بر خلاف پيشگوئيهاى رفيق من ضرر نكرده‌ايد ، انشاء اللّه در ساير جاها هم همينطور نفع ببريد . قدرى به من برسم ايرانى دعا كرد و با اشاره به سمت مدخل اعيانى سفارت گفت : « آقا من ميتوانم از اين در بيرون بروم ؟ » گفتم : « البته مانعى ندارد بفرمائيد . » گفت « چون دفعهء اول كه بسفارت آمدم ، شيويدسر « 1 » ( شودسار - دربان ) به من گفت شما نميتوانيد از اين در بسفارت وارد شويد ، درىشوما درى نكبت است » ( شما بايد از در سرويس وارد بشويد ) در سرويس را\r\n\r\n\r\n","description":"","footnote":"\r\n( 1 ) - قوم هلوسيا كه در زبان فرانسه سويس هم موسوم شده‌اند ، چون بين سه كشور فرانسه و ايتاليا و آلمان واقعند از حيث حرف زدن بسه قسمت تقسيم شده و هريك بيكى از زبانهاى فرانسه و ايتاليائى و آلمانى تكلم ميكنند و همين اختلاف تكلم با وجود اتحاد نژاد سبب شده بود كه در اواخر قرون وسطى و تمام دورهء عهد جديد سه همسايهء قوىتر بر آنها چشم طمع داشته باشند و همواره تصرف تمام يا لامحاله قسمت همزبان اين قوم طرف توجه دول همجوار بوده و اسباب كشمكش بين اين سه دولت و بالنتيجه حصول جنگ در اروپاى مركزى بود . همين وضعيت بود كه سبب شد كه دول بزرگ ، بيطرفى اين ملت كوچك را ضمانت كردند و اين قوم را به حال خود گذاشتند . ترقى تمدن اين ملت كه امروز از حيث اخلاق و مردمى سرآمد ملل اروپا هستند ، بواسطهء همين دورى آنها از جنگهاى عمومى اروپا است . آخرين جنگى كه در اين كشور بعد از مدتى واقع شده جنگ جهانگير ناپلئون اول است كه در حدود يكصد و پنجاه سال قبل اتفاق افتاده است . بارى ، در اوقاتى كه سويسيها گرفتار تشتت مليت تحميلى مجاورين بودند ، طبعا هر قسمتى بمناسبت زبان و همجوارى خدماتى براى همجوار قوى خود انجام ميكردند . بوربن‌ها چند فوج از سلحشوران آنها را هميشه در خدمت خود داشتند و بطور اجير به آنها خدمت ميكردند و همواره گارد مخصوص پادشاهان اين سلسله از اين افواج اجير خارجى بوده است . چنان كه روز دهم اوت 1789 كه روز ويرانى كاخ سلطنت بوربن است ، افواج سويسى لوئى شانزدهم بوده‌اند كه با كمال وفادارى و واقعا تا قطرهء آخر خون خود\r\n","page_name":" 235 ","page_number":247},
  {"content":"\r\n\r\nرا بروسى « چورنى و خود » يعنى در سياه ميگويند ، ديدم ترجمه به از اين براى « چورنى و خود » نميتوان پيدا كرد . با تبسم گفتم : « خير ! او شما را نشناخته است بفرمائيد » باز دعائى كرده از در خارج شد .\r\nامروز بعد از نهار در ورساى ، در ميان انبوه جمعيت ، مشهدى حسن را با همان لباس و با همان ريش و قيافه ديدم . البته اول او مرا نشناخت ، من جمعيت را شكافته نزديكش رفتم ، سلامش كردم ، فورا متوجه شد ، تعظيم و احترام كرد . گفتمش « كاسبى چطور است ؟\r\nگفت : « بسيار خوب ! در اينجا تومانى دو سه تومان فائده دارد ، من پاريس را مركز خود قرار داده متاع خود را از اينجا به تمام پايتختهاى اروپا ميبرم . به وين ، برلن ، مادريد ، رم و همه‌جا ميروم و ميايم . » ميخواستم از او بپرسم لباس از ايران ميخواهى يا اينجا تدارك ميكنى ، ديدم لباده و كلاه و شلوار همان است كه بود منتهى قدرى زرد - رنگتر شده و فقط كفش و جوراب را عوض كرده است .\r\n\r\nباطل شدن عمل جراحى\r\nاكثر روزها سرى هم بميرزا على اكبر خان ميزدم ، حال مزاجيش بد نيست و هر روز بهتر هم مىشود . يكروز كه به آنجا رفتم ، پرفسور بازيل دكتر عامل هم بود ، حالش را از او پرسيدم ، گفت : « من بشما ، مانند عموى مريضم ، ميتوانم بگويم عمل بىعيب است ، منتهى بايد خيلى احتياط كرد كه فشار گاز و فضولات داخلى مثانهء تازه دوختهء ما را پاره نكند ، درست است كه هرچه جلوتر ميرويم طبيعت كار خود را كرده دوختهء ما محكمتر مىشود ، ولى به همان تناسب فضولات داخلى هم زيادتر ميگردد ، از اين هم نميتوان كمتر به مريض غذا داد زيرا زيان ضعف مزاج از هر چيز بيشتر است . » روز ديگرى بعيادتش رفتم از نفخ شكم شكايت داشت روز بعد كه رفتم ديدم پيشگوئى پرفسور واقع شده و شب قبل فشار بار معده نصف دوخته را از وسط پاره كرده و در حقيقت عمل باطل شده است . پرفسور معالج هم بود ، از او پرسيدم « با اين وضع چه خواهيد كرد ؟ » گفت « فعلا هيچ ! چند روزى تقويت مىكند ، از بهداشتخانه بيرون ميرود ، بهار يا پائيز آينده مجددا عمل ميكنيم . » گفتم : « تصور نميكنيد كه در پائيز هم به همين پيشامد دچار شويد ؟ » شانه‌ها را بالا انداخته گفت : « شايد ! ولى چون همين عمل قدرى جدار مثانه را كلفت‌تر كرده است ، بخيه‌هاى آتيه محكمتر و مقاومتش بيشتر خواهد شد . » ولى مريض چندان از اين پيشامد متاثر نبوده و اين خود فوز عظيمى بود .\r\n\r\n\r\n","description":"","footnote":"\r\nاز كاخ سلطنتى دفاع كرده و تا آخرين نفر بدست فرانسويها كشته يا اسير شده‌اند . گذشته از خدمات نظامى سويسيها بخدمات ديگر هم در فرانسه مشغول ميشده‌اند كه از جمله خدمت دربانى بود كه شايد تمام دربانهاى خانه‌هاى فرانسه اهل سويس بوده‌اند و اسم سويس در فرانسه بجاى دربان به حدى معمول گرديد كه امروز هم در زبان فرانسه ، دربان اسم ديگرى ندارد . روسها هم شايد در زمان پطر كبير كه اوضاع كشور خود را شبيه اروپا كردند ، اسم « شودسار » را كه همان ترجمهء سويسى يعنى اهل سويس است ، براى دربانى اتخاذ كردند . از اين جمله نتيجه ميگيرم كه « شيويد سر » آقاى مشهدى حسن اصفهانى همان شودسار روسى و ترجمهء سويس فرانسه است كه براى دربان استعمال مىشود .\r\n","page_name":" 236 ","page_number":248},
  {"content":"\r\n\r\nبراى اينكه دفعهء دوم به اين مطلب برنگردم ، از سلسلهء حوادث قدرى جلو بيفتم .\r\nبهار سال بعد عمل دوم را متحمل شد ، اين بار هم بعد از بيست روز به همان علت پاره شد .\r\nولى در نتيجهء دو دفعه دوخت‌ودوز سوراخ مثانه را به بيرون از شش هفت سانتيمتر به دو سانتيمتر تنزل داد و حال مزاجى مريض بسيار خوب شد . پروفسور قول ميداد كه بعد از يكسال اگر براى دفعهء سوم عمل كنيم ، موفق خواهيم شد كه اين فرجهء مثانه را بالمره بگيريم و از او آدم درست و حسابى و همه چيز تمامى تحويل بدهيم . ولى ميرزا على اكبر خان ديگر نتوانست در اروپا بماند ، بايران آمد و ديگر نتوانست باروپا برگردد تا در سال 1337 در موقع مراجعت از حكومت ( فرماندارى ) يزد ، در شهركرد اصفهان ، بدون هيچ مقدمه شكم‌دردى عارض او شده بعد از يكروز در چهل سالگى بدرود زندگى گفت . بواسطهء همين فرجه‌اى كه در مثانهء او بود ، اولادى از خود باقى نگذاشت . عيالش دختر ميرزا اسمعيل خان كه خواهرزادهء من بود ، يكه و تنها تا 1315 شمسى روز گذرانده برحمت ايزدى پيوست .\r\nاين برادرزاده ، يك ماه و نيم از من كوچكتر و بسيار باهوش و استعداد بود . با اينكه در ايام طفوليت و حتى جوانى ، بواسطهء همين نقص كه بر اثر بيرون آوردن سنگ مثانه و به علت خبط جراح ايرانى در او ايجاد شده بود ، خيلى پاپى تحصيل نبود ، خطش بسيار خوب و دانش و اطلاعات ادبى او خيلى زياد بود . فرانسه را خوب حرف ميزد ، سه‌تار را بسيار خوب ميزد و بسيار خوش‌محضر و رفيق‌دوست و صحيح العمل و سامعهء او بقدرى در ربودن صدا و حافظهء او براى مسموعات بقدرى قوى بود كه گذشته از نواهاى موسيقى ، هركس در حضور او بهر لهجه‌اى حرف ميزد ، عين آن لهجه را تحويل ميداد . با اشخاصى از اهالى ايران كه لهجهء خاص دارند چنان بلهجه و اصطلاحات آنها حرف ميزد و نشان محلهاى شهر آنها را ميداد كه آنها او را همشهرى خود ميپنداشتند در صورتى كه هيچوقت به شهر آنها قدم نگذاشته بود . با اينهمه مسلمان و باايمان و باعقيده و نمازخوان و روزه‌گير و حتى بمستحبات هم عمل ميكرد . خداش بيامرزد .\r\n\r\nبا اينكه دكتر عبد اللطيف گيلك است چلو را بد ميپزد\r\nبعد از بيرون آمدن ميرزا على اكبر خان از بهداشتخانه و اطمينان از سلامت او ، ديگر براى من كارى در پاريس باقى نبود . زيرا در اين بيست و چند روزه كه او در رختخواب بود ، من آنچه بايد از پاريس تماشا كنم ديده بودم . دكتر على خان ( حكيم اعظم ) بشكرانهء سلامت ميرزا على اكبر خان ، شبى ما را بچلو و خورش بادنجان بمنزلش دعوت كرد . چلوپزى نداشتند ، دكتر عبد اللطيف گيلانى اين كار را به عهده گرفته بود ، مصطفى خان پسر قوام الدوله ( عموى فروهرها ) هم بود ، ولى چلو دست پخت دكتر خوب نشده بود ، با وصف اين همه تعريف ميكرديم . اين آخرين اقامت من در پاريس بود .\r\n\r\n","description":"","footnote":"","page_name":" 237 ","page_number":249},
  {"content":"\r\n\r\n\r\nحاجى ميرزا محمد خراسانى\r\nچند كلمه‌اى هم از حاجى ميرزا محمد فيروزه‌فروش بنويسم . حاجى از اهل خراسان و با اينكه از جوانى بپاريس آمده و شايد بيست سالى باشد كه در اين شهر مقيم مىباشد ، مثل اين است كه ديروز از شهر مسقط الرأس خود آمده است . زبان فرانسه را خيلى بد و سرودست‌شكسته حرف مىزند ، بخصوص در مواردى كه يكى از اصطلاحات فارسى را بفرانسه ميخواهد ترجمه كند كه واقعا حرف زدن او شنيدنى است . در جوانى كه در مشهد بوده است ، تحصيل عربيت و فقه و حديثى كرده است و معلومات خود را امروز هم با حضور ذهن بيمانندى در محاورات خويش به كار مياندازد و در هر مورد آيه‌اى از قرآن و حديثى از امامها عليهم السلام با مخرج تجويدى ميخواند . در پاريس خانه‌اى هم در يكى از محلات ارزان گرفته رفع حاجتى در آن گردآورده است . پيرزنى باسم آنا خدمتگزار و آشپز و ناظر و همه‌كارهء حاجى است كه بعضى از رفقا او را مادموازل آنا ميخواندند .\r\nحاجى بسيار امين و درست‌حساب است و ايرانيها طورى او را به اين صفت شناخته‌اند كه هرچه داشته باشند نشمرده نزد او ميگذارند . هركس از اعيان ايرانى بپاريس بيايد ، باردنكت و كلاه سيلندر در ايستگاه استقبالش مىكند و بعدها هفته‌اى يك بار بسراغش ميرود و از هيچگونه كمك و كارگشائى دربارهء او دريغ نميكند . سالى يكى دو بار اعيان ايرانى را بنهار در منزل خود دعوت كرده ، آش و چلوخورشى به آنها ميخوراند . در اين روز آنا مردى است ، همه لقب مادموازل را به او ميچسبانند . در اين اواخر دندانهاى حاجى آقا ريخته بوده است ، ايرانيها جمع شده باصرار او را واداشته‌اند با دندان عاريه صورت خود را آرايش داده است . هنوز ريش خود را به همان اندازه كه تازه بپاريس آمده نگاهداشته است . گاهى حاجى را ميبينيد كه در كافه‌اى نشسته يك گيلاس آبجو و باصطلاح قهوه‌خانه‌اى يك بك در جلوش است ولى اگر مواظب او باشند ، خواهند ديد كه حاجى هيچوقت از اين سفارش خود استفاده نميكند و بك را مالامال براى پيشخدمت گذاشته بلند مىشود . پس اين كار براى چيست ؟\r\nحاجى براى صرفه‌جوئى يا براى اصلاح مزاج اكثر رفت‌وآمد خود را پياده ورگذار مىكند . گاهى كه خيلى خسته مىشود بصندلى كافه‌هاى پاريس كه اكثر زير طاق آسمان در پياده‌رو چيده‌اند ، پناه ميبرد . البته پيشخدمت فورا ميآيد كه « آقا چه ميل دارند ؟ » در كافه‌هاى پاريس هيچ سفارشى از يك بك كه ده سانتيم مىارزد ارزانتر نيست .\r\nحاجى يك بك ميخواهد و پاى آن مينشيند تا خستگى گرفته برخيزد و همان بك را بجاى انعام بپيشخدمت واگذارده با ده سانتيم رفع خستگى مىكند . شايد بگويند در خيابان نيمكت هست ولى حاجى آقا ميداند كه نشستن روى آن نيمكت‌ها كار بيپولهاست و اعتبار حاجى در نزد مردم پاريس بيش از اين است كه مرتكب اين خلاف حيثيت بشود . از رفتن بتآترها و وارىيته‌ها ، در صورتى كه براى ديدن شخص يا انجام كارى باشد ، مضايقه ندارد . شبى من به فولى مارينيى رفته بودم ، در بين دو آكت كه از محوطهء سرپوشيده\r\n\r\n","description":"","footnote":"","page_name":" 238 ","page_number":250},
  {"content":"\r\n\r\nبسالن گردش آمدم ، حاجى را ديدم . با كمال تعجب گفتم : « حاجى آقا شما هم در اينجا يافت ميشويد ؟ ! » خنديد و به عادت خود با مخرج تجويدى گفت « لا ذنب بعد الكفر ، بعد از آنكه آدم در پاريس افتاد بايد همه‌جا برود . » بعد متوجه شدم كه براى كارى كه با كسى داشته است باينجا آمده ، چنان كه بلافاصله شخص مقصود را يافته و صحبت خود را با او تمام كرده رفت و در آكت‌هاى بعد ديگر حاجى آقا در جزو تماشاچيها نبود .\r\nزيباترين زنان و مهيج‌ترين صحنه‌ها در نظر اين مرد هيچ اثرى نداشت . با اينكه اعتبار تجارتى زيادى داشت و ميتوانست استفادهء فراوانى بكند ، خود را خيلى مادى نشان نميداد و بكفاف قانع بود . من در حيرتم كه چه‌چيز او را در اينمدت متمادى در پاريس نگاهداشته بود كه بالاخره همانجا هم بدرود زندگى گفت .\r\n\r\nعزيمت بپطرزبورغ\r\nآقاى ميرزا جواد خان پسر مجد الملك هم ميخواهد به ايران برود ، باهم قرار گذاشته‌ايم در راه تا سرحد روس باهم باشيم ، بايد در ساعت مقرر هريك از منزل خود بايستگاه رفته در آنجا همديگر را بيابيم . قبل از وقت باگاژ سنگين خود را از هتل برداشته بگار رفتم ، هرقدر تفحص كردم از ايشان اثرى نديدم ، تا دو دقيقه قبل از حركت ترن هم بليط نگرفتم زيرا فكر ميكردم بايد در نشستن ، پهلوى هم باشيم . بالاخره همين كه از يافتن ايشان مأيوس شدم ، بعجله بليط گرفته در ثانيهء آخر خود را بترن رساندم .\r\nفصل رفتن مردم از پاريس بييلاقات سويس و خارج شهر و به همين جهت جمعيت در ترنهاى ايستگاه شمال زياد و ساعت هم يازده است . روز هم بواسطهء اينكه خيال حركت داشتم ، اين‌سر و آن سر زياد رفته و خسته بودم . ولى در واگنى كه من وارد آن شده‌ام جاى نشستن نيست بلكه عده‌اى در راهروها ايستاده‌اند . كندوكتور را هم نمىبينم كه بليط خود را كه تا وين گرفته‌ام و البته بايد جاى نشستن داشته باشم به او بنمايم و او را وادار كنم تا جاى مرا كه البته يكى از اين اشخاصى كه چهار پنج ايستگاه بعد پياده ميشوند بىحق گرفته‌اند به من كه حق دارم بدهد . سرى به واگن قبلى و بعدى زدم ، آنجاها هم مثل واگن اولى پر بود و جمعى هم در راهرو ايستاده بودند . من عادت دارم كه در بهترين هتلها هم با ملافه و زيرگوشى و پتوى خود بخوابم ، باگاژ دستى من هم سنگين است . تا يكساعت بعد از نصف شب سرپا ايستادم ، از چندين ايستگاه هم گذشتم ، از جمعيت واگن‌ها كسى پياده نشد . در اين ساعت يكنفر كندوكتور رسيد ، به او مطلب را گفتم . جواب گفت : « در اين واگن كه من الان از آن ميآيم جا فراوان است . » باگاژ دستى خود را از روى زمين جمع كردم ، همين كه به آن واگن رسيدم ، ديدم مردك دروغ گفته و واگن پر و در راهروها هم جمعيت ايستاده زياد است . از اينجا ديگر حركت نكردم و تا ساعت دو بعد از نصف شب سرپا ايستادم ، در اينوقت همان كندوكتور كه كارهاى خود را كرده و مراجعت ميكرد وارد اين واگن شد ، جلو او را گرفتم گفتم : « اين شوخى چه بود كه با من كرديد ؟ گفت : « شايد شما ديرتر از آنوقتى كه من بشما گفتم باينجا آمده\r\n\r\n","description":"","footnote":"","page_name":" 239 ","page_number":251},
  {"content":"\r\n\r\nباشيد . » گفتم : « مثلا ميخواهيد بگوئيد اين آقايان در ايستگاههاى بعد از پاريس سوار شده‌اند ؟ از خودشان ميپرسيم . » ديد حرف خيلى منطقى است و من حق دارم . خدا خيرش بدهد مثل پاره‌اى اشخاص لجاج نكرد ، نزديك من آمد و بطوريكه فقط من بشنوم گفت :\r\n« خيلى از اين پيشامد عذر ميخواهم اگر ميل داشته باشيد همراه من تشريف بياوريد . » عذرخواهى و ادب اين شخص مرا به حال طبيعى آورد ، خم شد اسبابهاى مرا جمع كرده به راه افتاد . منهم از دنبال او از چند واگن پر از جمعيت گذشته وارد واگن تاريكى شديم .\r\nدر كوپه‌ايرا باز كرد ، چراغ شمعى فانوس آن را روشن نمود ، ديدم واگن سالنى است كه از چهار طرف نيمكت‌هاى سرتاسرى دارد ، رختخواب مرا پهن كرد ، وقتى كه ميخواست برود گفت : « اجازه ميخواهم ساعت شش كه باستراسبورگ سرحد آلمان ميرسيم ، بيايم شما را بيدار كنم زيرا تا آنوقت جا در واگنها فراوان مىشود و با وجود بودن جا اگر از سرحد بگذريم ، براى من مسؤليت دارد . » گفتم « بسيار خوب » او از در خارج شد و من بخواب عميقى فرورفتم .\r\nاز صداى در بيدار شدم . كندوكتور گفت : « عنقريب باستراسبورگ ميرسيم . گفتم « داخل شويد . » تا من مشغول پوشيدن لباس شدم ، او هم رختخواب مرا در مفرش پيچيد و با كيف‌دستى برداشته بيكى از واگنها مرا هدايت كرد . انعامى به او داده نشستم .\r\nمسافرين زيادى دسته‌دسته پياده و سوار و بنابراين رفقاى هم‌كوپهء من هر ساعت عوض ميشوند . با زنگ اخبار كندوكتور واگن را احضار و صبحانه خواستم ، آورد . نزديك ظهر ، شخصى آمد پرسيد « نهار ميخوريد ؟ » گفتم « بلى ! اما در كجا ؟ » گفت « در ايستگاه جلو واگن رستورانى حاضر است ، ميخواهم عده را به او اطلاع دهم تا به قدر حاجت آذوقه همراه بردارد . » نمره‌اى به من داد ، در حدود ظهر ديدم شخصى آمد و گفت در رستوران نهار حاضر است . بواگن رستوران رفته نهار خوردم و برگشتم . وقتى كه مراجعت كردم يك خانوادهء امريكائى در كوپهء من نشسته بودند . منهم نشستم . مرد و زن اين خانواده چهل پنجاه ساله به نظر ميآمدند و يك پسر بيست ساله و يكدختر هفده هيجده ساله هم داشتند دختر جوان عزيز پدر و مادر و قدرى ننر بود و گاه‌گاه خواهشهاى بيحق و بيموضوع خود را بوسيلهء پدر و مادر ، ولى با ظرافت دخترانه ، بر برادر بزرگترش تحميل ميكرد . پدر اين خانواده خيلى ميل داشت با من حرف بزند ، ولى من انگليسى و او هم زبان ديگرى نميدانستيم . از چيزهائى كه گفت ، اجمالا دانستم اصل آنها آلمانى بوده است و براى ديدن مملكت اجدادى خود از امريكا بآلمان ميروند . گاهيكه دختر در خواهشهاى خود خيلى افراط ميكرد ، پسر برميخاست و براهرو ميرفت ، تا از خرده‌فرمايشهاى خواهرش آسوده باشد . ولى در حركات دخترك چيزى از طنازى و خوش‌ادائى وجود داشت كه باوجود بيموضوع بودن ، خواهشهايش مطلوب و خوش‌آيند بود و پدر و مادر را خوشوقت ميكرد .\r\n\r\nشهر مونيخ\r\nچهار ساعت بعد از ظهر بود كه ترن در ايستگاه نسبة بزرگى ايستاد .\r\nبمونيخ پايتخت باوىير رسيده بوديم . ديدم حمالها وارد واگنها شدند ، معلوم شد كه بايد تا ساعت ده شب در اين شهر بمانيم و با\r\n\r\n","description":"","footnote":"","page_name":" 240 ","page_number":252},
  {"content":"\r\n\r\nترن ديگرى بوين برويم . منهم اسبابهاى دستى خود را در امانت‌گاه ايستگاه گذاشته خارج شدم . درشكه بسيار ايستاده بود ولى فكر كردم بدرشكه كه نشستم كجا بگويم برود ؟\r\nمن اين شهر را هيچ نديده و همزبان و بلدى هم همراه ندارم ، پياده راه افتادم ، برحسب تصادف يا غريزهء از دست راست رفتن ، خيابان سمت راست را اختيار كردم و بوسيلهء يك پيچ بخيابان عريضى رسيدم در بين راه به محلى كه ظاهر آن ميگفت رستوران خوبى است برخوردم ، وارد آنجا شدم ، سؤال كردم « كسى فرانسه ميداند ؟ » شخصى كه پشت ميز نشسته بود ، اشاره كرد صبر كنم . به كسى فرمانى داد ، بفاصلهء يكى دو دقيقه شخصى وارد شد . گفتم : « فعلا دست‌ورو بشويم ، عصر غذا بخورم ، جاى سربازى كه زير طاق آسمان باشد داريد ؟ » به سمت پنجره مرا هدايت كرد ، باغچه‌اى كه در آن گلكارى زيبائى شده و ميزهاى غذا با پارچه‌هاى سفيدش حاضر بود نشان داد و گفت « براى منو چه دستور ميدهيد ؟ » دستور دادم ، سروصورت شسته بيرون آمدم ، عمارات حول‌وحوش را نشان كردم كه برگشتن اشتباه نكنم . باز راه خود را گرفته قدرى كه پيش رفتم ، صداى موزيكى بگوشم رسيد كه هرچه جلوتر ميرفتم زيادتر ميشد تا بمجسمهء شارلمانى روى چهار سپر رسيدم . تصوير اين مجسمه را در كتابهاى تاريخ زياد ديده بودم ، اينجا اصلش را تماشا كرده دنبال صدا بميدانى كه سمت راست اين خيابان و تماما چمن‌كارى بود رسيده ديدم صدا از بالاى تيهء مصنوعى وسط ميدان و زير چند درخت ميآيد . از تپه بالا رفتم ، كافه‌اى بود باسم باواريا ، يا باوىير ، نشستم ، قدرى چيزهاى خنك‌كننده خواستم . يك شخصى كه نزديك من نشسته بود ، دانست من غريبم ، جلو من آمده و به اشاره پيشنهاد كرد كه نزديكى اين محل چيزهاى ديدنى نشان من بدهد ، با او برخاستم ، در سمت ديگر اين تپه ايوانى و در آن مجسمه‌هائى نيم‌تنه و همه از مرمر سفيد بود چيزى نمىفهميدم ، معذلك همه خيلى دقيق و كار استاد بود . از تماشاى مجسمه‌ها كه فارغ شدم ، مجددا بكافهء باواريا آمدم ، چاى خوردم ، در حدود ساعت شش به خط مستقيم برستوران آمدم ، استاد مهمانخانه جاى خوبى براى من حاضر كرده بود ، سلمانى خواستم ، سروصورتى صفا داده سر ميز غذا نشستم ، تا ساعت هشت در اين محل ماندم ، تماشاى صادر و وارد رستوران مرا مشغول ميداشت . در اين ساعت بيرون آمدم ، روبروى ايستگاه كافهء مجللى بود ، به آنجا رفته نشستم . تا يكربع قبل از موقع حركت ترن آنجا بودم ، بعد برخاسته وارد ايستگاه شده خواستم تفاوت بليط پرداخته واگن لى بگيرم نبود . ناچار با همان بليط بواگنهاى عادى نشستم ، ترن حركت كرد و من چون ديشب هم درست نخوابيده بودم ، در كوپه روى صندلى كه طرفين آن ديواره داشت ، درحالى كه پاها را دراز كرده بودم بخواب رفتم .\r\nشهر مونيخ ، بتقليد شهر برلن ، در جلو خانه‌ها باغچه‌هائى ساخته‌اند و بجاى ديوار سمت خيابان محجرهاى آهنى گذاشته‌اند . در اين باغچه‌ها گلهاى سرخ زيبائى كه منظرهء خيابانرا روح‌افزا ميكرد زياد بود . در بعضى از باغچه‌ها درخت‌هاى سايه‌دار بزرگى\r\n\r\n","description":"","footnote":"","page_name":" 241 ","page_number":253},
  {"content":"\r\n\r\nبود كه عمارت به زحمت از خلال شاخه‌هاى آنها نمودار ميگشت . در اينجا هم مثل برلن خانهء بىبالكن و بالكن بىگل نديدم . در حقيقت اين شهر عالم صغير برلن است فقط قرينه سازيهاى برلن را ندارد . زيرا در برلن در ساختمان ظاهر عمارت خيلى رعايت قرينه را كرده‌اند مثلا اگر در يك سمت خيابان خانه‌ايكه نماى خارجى آن به سبك رومن يا گوتيك باشد ، در خانهء مقابل هم همين سبك به كار رفته است . مخصوصا در سر چهارراهها كه در سر هر چهار گوشه اين رعايت را كاملا به عمل آورده‌اند در صورتى كه خانه‌هاى كوچكتر و كم ارتفاعتر مونيخ از اين قرينه‌سازى محروم است . شهر برلن از تمام شهرهاى اروپا زيباتر است ، در نگاهدارى خيابانهاى شهر هم شهردارى آنجا بسيار دقيق و شهر از هر حيث پاكيزه است . بخصوص محلاتى كه در اين صد و پنجاه سالهء اخير ساخته شده و معاصرترين شهرهاى اروپاست .\r\n\r\nوين پايتخت اطريش\r\nصبح پيش از آفتاب از خواب برخاسته ، خود را براى ورود بوين حاضر كردم ، گويا ساعت هشت بود كه ترن در گار ايستاد ، پياده شدم ، پى كسى ميگشتم كه با من كمك كرده باگاژ خود را بگيرم .\r\nدر اين ضمن شخصى با كمال ادب جلو آمد و بدون هيچ حرفى از طرف من بفرانسه گفت :\r\n« آقا احتياجى دارند ؟ » احتياج خود را گفتم ، با من همراهى كرد ، اسبابها را گرفتيم و چون در سرحد اسبابهاى من معاينهء گمركى نشده بود ، مأمور گمرك كه حاضر بود ، نظر اجمالى به آنها انداخته ، علامت معاينه را ، پلمبى بگوشهء هريك زده وجه ناقابلى از بابت قيمت سرب و نخ پرداختم . اسبابها را بدرشكه‌اى گذاشته ، خواستم حق الزحمه‌اى به اين شخص بدهم . گفت : « ما از طرف ادارهء راه‌آهن باينكار موظفيم . » بايشان گفتم پس آخرين حاجت منهم اينست كه امر بدهيد درشكه مرا بهتل خوبى ببرد . گفت : « هتل تازه‌اى در اين شهر ساخته شده است كه بهترين هتل‌ها و در بهترين محله‌هاى شهر است . » بدرشكه‌چى دستور لازم داد . از او تشكر كرده ، راه افتادم ، بهتل رسيد ، اسباب‌ها كه باطاق نقل شد بلافاصله تلفنى بسفارت ايران خود و مكان خود را معرفى كردم . بعد از ساعتى جوانكى وارد شد و خود را معرفى كرد . حبيب اللّه خان وابستهء سفارت ايران در وين است . آقاى مفخم الدوله وزيرمختار بعد از انجام مأموريت سفارت كبراى فوق العاده‌اى كه مثل مشير الملك در دربار آلمان و اطريش داشته بايران رفته است . فريدون خان پسر كنت دومنت‌فرت هم كه نايب سفارت است ، نميدانم بكجا مسافرت دو سه روزه كرده است . با حبيب اللّه خان نهار را در هتل خورديم و وعدهء عصر را براى گردش باهم گذاشتيم . عصرى تا يكى دو ساعت از شب در خيابانهاى شهر گردش و در رستورانى شام و در يكى دو كافه شير - قهوهء مشهور وين را خورديم و آخر شب بهتل مراجعت كردم .\r\nميخواستم باپراى وين رفته ، اين بناى زيبا را تماشا و اپراى معروف اين شهر را استماع كنم ، ولى فصل تابستان و اپرا تعطيل بود ، بتماشاى ظاهر بنا كه الحق خيلى عالى بود قناعت كردم . يكروز هم به شمبرون پارك معروف وين رفته ، ديوارهاى بلند درختى\r\n\r\n","description":"","footnote":"","page_name":" 242 ","page_number":254},
  {"content":"\r\n\r\nاين پارك را تماشا كردم ، يك شب هم بيكى از اپرت‌هاى اين پايتخت رفتم ، اپرت وين در اين وقت بهترين تآترهاى باساز و آواز دنيا بود بطوريكه اپرت‌هاى اين پايتخت را ساير ملل ترجمه و تقليد و اقتباس كرده نمايش ميدادند . حبيب اللّه خان هم هروقت بتواند ، مخصوصا شبها ، با من رفاقت مىكند .\r\nيكى از چيزهاى خيلى خوب اين شهر آب آنست . در تمام رستورانها و كافه‌ها ، بچه‌هاى ده دوازده ساله ، متصدى آب آوردن براى واردين هستند كه به مجرد ورود ، گيلاس آبى براى آنها ميآورند . اگر آب را بخورند ، فورا گيلاس ديگرى جاى آن حاضر است و الا هر دقيقه يك بار آن گيلاس را برداشته گيلاس آب خنك تازه‌اى بجاى آن ميگذارند .\r\nآبش بقدرى خنك است كه فورا پشت گيلاس عرق مىكند . وقتى هم كه حساب غذا و انعام پيشخدمت را پرداخته موقع برخاستن شد ، پنج شش دانه از پولهاى مسى كوچك كه به قدر پشت ناخن كوچك و صد يك فلورن واحد پول اطريش است ، براى اين بچه‌ها روى ميز ميريزند كه آنها خودشان آمده جمع ميكنند . نان اين شهر هم خيلى عالى است و در هيچيك از پايتخت‌هاى اروپا نظير آن نيست . در خيابانهاى وين يكى دو جا حوض و فواره‌هائى نظير حوض و فوارهء ورساى بود كه تمام شب و روز در پرش و شب‌ها با نور الكتريكى الوان ، چشم بيننده را نوازش ميداد .\r\nيكى از خصائص شهر وين زيبائى زنهاى آنجاست ، اگر در معبرى بايستند و آمار بردارند ، از هر ده نفر جنس لطيف كه عبور مىكند ، بعد از دو سه نفر پير و بچه ، از هفت هشت نفر باقيمانده ، شايد به دو سه نفر قابل رد بيشتر برنخورند و چهار پنج نفر باقيمانده همگى نسبة زيبا هستند و شايد در آن ميان با يكى دو نفر زيباى به تمام معنى مصادف شوند . اكثريت زنهاى وين خوش‌شمايل و خوش‌نقش و خوش‌ساختمان و همه پرخون هستند . خوش‌شمايلى مردم اين شهر مرهون اختلاطنژاد ژرمن و مجار است چنان كه مردهاى وين هم ، در زيبائى مردانه ، هيچ دست‌كمى از زن‌ها ندارند .\r\nسه شب در وين ماندم ، صبح روز چهارم با رفاقت حبيب اللّه خان وسائل حركت از قبيل گرفتن بليط و بردن باگاژ بتصدى ويكتور پيشخدمت سفارت كه مرد ريش‌پهنى از اهل بلژيك بود فراهم آمد . بىخوابى شب حركت از پاريس و ناراحتى شب حركت از مونيخ وادارم كرد كه بجاى بليط عادى واگن لى بگيرم و بليط هم تا پطرزبورغ گرفتم . يك حسن ديگر واگن لى عوض نشدن جا و مكان در سرحد روس و اطريش است كه اگر هم ترن عوض شود ، اين واگن تا پطرزبورغ عوض نميشود . با حبيب اللّه خان وداع كرده بواگن سوار شدم ، ويكتور پيشخدمت باشى سفارت كه مرد آبرومندى است ، خداحافظى شايانى كه بسخن‌رانى شبيه بود بفرانسه كرده ترن به راه افتاد .\r\n\r\nهم‌كوپهء من در واگن لى كه بود ؟\r\nدر كوپه‌اى كه من در آن نشسته‌ام ، يكنفر ديگر هم هست كه از قيافهء او نميتوانم حدس بزنم كجائيست . آيا فرانسه ميداند ؟ در همسايگى ما يك زن و مرد روسى در يك كوپه نشسته بودند . در كوپهء ما و اين كوپه هر دو به راهرو باز بود . زنك با لهجه و اصطلاحات\r\n\r\n","description":"","footnote":"","page_name":" 243 ","page_number":255},
  {"content":"\r\n\r\nعاميانه كه مخصوص شهرهاى غير پايتخت است ، مرد را نوازش ميكرد . از صحبت معلوم بود كه مرد ناخوش است و براى خوردن آب‌معدنى باروپا رفته ، ولى اين معالجه بهبودى در مزاجش حاصل نكرده است و زنك او را تسليت ميدهد . طرز سؤال و جواب و لهجهء اين زن و مرد كه معلوم ميكرد بين آنها قوم و خويشى است نه زناشوئى ، طبعا در من تبسمى ايجاد كرد . آقائى كه روبروى من بود نيز تبسمى كرده و بر هر دو معلوم شد كه روسى ميدانيم . آقا كه ديده بود من در حين حركت ترن با حبيب اللّه خان و نوكر سفارت بفرانسه صحبت ميداشتم و از قيافهء من هم پيدا بود كه روس نيستم ، بفرانسه گفت : « صحبت اين زن و مرد مضحك و در آن واحد تأثرآور است . » همين حرف سبب شد كه طرفين خود را بهم معرفى كرديم ، معلوم شد الكساندر باتورين عضو بانك روس در تهران است و بمرخصى باروپا رفته و حال بپطرزبورغ ميرود كه از آنجا بتهران برود . از اين حسن تصادف طرفين خوشوقت شديم و آسياى حرف به راه افتاد .\r\n\r\nرفتار مأمورين سرحدى روسيه\r\nمسيو باتورين مرد تربيت شده و آزادمنش تمامى است ، فرانسه را بسيار خوب مىزند و چند سالى است در ايرانست . البته ادب محاوره اقتضا نداشت كه من از اوضاع روسيه و او از ايران صحبتى بكنيم ، ولى او خودش شروع بنقادى از اوضاع كشور خويش كرد .\r\nمنهم باوجود اينكه تمام گفته‌هاى او را تصديق داشتم ، وظيفهء شغلم مرا بسكوت واميداشت .\r\nدر ضمن از او پرسيدم : « كى بسرحد ميرسيم ؟ » گفت : « امشب در حدود ساعت ده چشمتان بجمال مبارك مأمورين سرحد روشن خواهد شد . من مقدارى از اشياء براى خواهرم از پاريس سوقات خريده و بسليقهء خودم آنها را بسته‌ام ، يقين دارم اين خوكها تمام را زيرورو خواهند كرد كه مثلا از ميان آنها يك دانه بمب پيدا كنند . » گفتم : « اما من از سفارت شما در پاريس سفارش نامه دارم . » گفت : « تصور ميكنيد اين حيوانات مقام نمايندگان سياسى را بفهمند ؟ يا بنوشتهء سفارت خودشان اهميت بدهند ؟ » در اين ضمن‌ها مثل چند روز پيش كسى آمد و پرسيد « نهار ميخوريد ؟ » گفتم « بلى » بعد از ساعتى با مسيو باتورين نهار خورديم . باز هم رفيق دست از نقادى برنميداشت و هرجا موقعى بدست ميآورد شرحى از مظالم حكومت روسيه نسبت بافراد اهل مملكت بيان ميكرد . بعد از نهار مسيو باتورين قدرى بمطالعهء ژورنال دفم دوشامبر ( روزنامهء خدمتكارها ) كه از پاريس خريده و همراه داشت ، پرداخت و ضمنا بعضى تيكه‌هاى بامزهء آن را بلند ميخواند . روزنامهء مضحكى است . شام را هم در همان واگن ظهر خورديم . ساعت ده بود ترن بسرحد روس و اطريش رسيد و مأمورين سرحدى بواگنها ريخته و گذرنامه‌ها و آنچه اسباب دستى مسافرين بود جمع كردند بطوريكه يك ورق‌پاره كاغذ هم در واگنها نگذاشتند . باتورين ميگفت : « در سرحد هيچ مملكتى نظير اين اوضاع ديده نميشود ، مرد كه ميآيد توى ترن بدون اينكه بفهمد با چه مردمى دارد حرف مىزند ، صداى منكر خود را بلند كرده ميگويد :\r\n« آقايان گذرنامه‌هاى خود را بدهيد . » اسبابهاى مردم را مثل اينكه با دزدها طرف است ضبط مىكند و اينقدر ابله است كه نميداند اين طرز معامله را در ساير جاها با محكومين باعمال شاقه هم به خود اجازه نميدهند . »\r\n\r\n","description":"","footnote":"","page_name":" 244 ","page_number":256},
  {"content":"\r\n\r\nگفتم : « اين گذرنامه‌ها را ميخواهند چه كنند ؟ » گفت : « ميترسند كسى بدون تحقيق و رسيدگى كامل در هويتش وارد روسيه شود ، زيرا از انقلاب‌طلبهاى روس كه در خارجه هستند ، مثل سگ ميترسند ، مثل اينكه در داخل روسيه هيچ انقلاب‌طلب وجود ندارد ، اين طرز رفتار روزى هزار انقلاب‌طلب در كشور زياد مىكند ، اين انقلاب‌طلبهاى خارجه مگر از مردم روسيه نيستند ؟ مظالم همين خوكها اينها را مجبور كرده است كه در خارجه مكتب انقلاب‌طلبى درست كنند . » پرسيدم : « اين اسبابهاى دستى را كجا بردند ؟ » گفت : « گذرنامهء هركس را در روى اسبابهائيكه از او گرفته‌اند ميگذارند و اسم را از روى گذرنامه معلوم ميكنند و بعد بانبار باگاژ ترن رفته از روى اسم ، باگاژ هركس را يافته بعد اين اسبابهائيكه از اينجا برده و با آنچه در باگاژ بدست آورده‌اند ، يك‌جا جمع مينمايند و در وسط سالنى كه به قدر يك آدم‌رو دورهء آن را آزاد گذاشته و وسط آن را زنجير كشيده و محوطهء مربعى ايجاد كرده‌اند ، كپه‌كپه جلو اين زنجيركشى ميگذارند .\r\nآنوقت اسامى را كه از روى گذرنامه‌ها در صورت عليحده‌اى نوشته‌اند ، يكىيكى ميخوانند . البته مسافرين در قسمت آزاد سالن و پشت زنجير ، هريك روبروى اسبابهاى خود ايستاده‌اند . اسم هركس كه خوانده شد ، ميگويد « اينجاست » مأمور جلو ميآيد ، كليد در چمدانها را از او ميگيرد و در چمدانها را باز مىكند ، آنچه اسباب است همه را زيرورو مىكند ، بعضى را بعنوان ممنوعيت ورود و برخى را بعنوانهاى ديگر ضبط كرده ، باقيمانده را گمركى مىكند و حق آن را دريافت ميدارد و اسبابها را همانطور درهم و برهم ميريزد و به شخص ديگر ميپردازد . صاحب اسباب بايد يكساعت زحمت بكشد تا دوباره خرابكاريهاى اين مأمور كه با دست كثيف خود دستمالها و دستمال‌گردنها و همه چيز را زيرورو و همه را بىترتيب كرده است ، اصلاح نمايد . خدا نكند چيزى ميان اسبابها پيدا شود كه اسباب سوءظن اين مأمور بيسواد باشد كه اگر چنين چيزى اتفاق بيفتد ، بدبخت مسافر بايد مدتى استنطاق پس بدهد . شايد كارش بتوقيف و استنطاق عدليه و يكمشت از اين گرفتاريها هم بكشد . شما در اين چند روزه از چند سرحد گذشته‌ايد ؟ هيچ‌جا از اين قماش بيمزگيها ديده‌ايد ؟ اين نادانها تصور ميكنند كه با اين وسائل مىتوانند جلو ورود افكار آزاد را بكشور بگيرند در صورتى كه تمام اين كارها به قدر سرسوزنى اثر ندارد و روزبروز اوضاع كشور بدتر مىشود . » گفتم : « بفرمائيد بدانم تا كى بايد در اين واگن بانتظار بنشينيم ؟ » گفت : « يكساعتى مقدمات اين كچلك‌بازى كار دارد . تصور ميكنيد اينجا هم مثل ساير جاهاست كه در ظرف ده پانزده دقيقه همه چيز را حاضر كنند ؟ اينها براى هر كار دوپولى يكساعت خودشان را معطل ميكنند . » گفتم : « درهرحال قدرى گردش بيضرر است . » با اكراه تمام از جا برخاست ، باهم از واگن پائين آمديم ، قدرى در ايستگاه راه رفتيم و گاهگاه سرى بسالن كذائى زديم ، من ديدم همانطور كه مسيو باتورين تشريح كرد ، اسبابهاى من روى هم در يك نقطه داخل محوطهء زنجيرى گذاشته شده است . مسيو باتورين هم اسبابهاى خود را در گوشهء ديگر يافت . هريك روبروى اشياء خود ايستاديم ،\r\n\r\n","description":"","footnote":"","page_name":" 245 ","page_number":257},
  {"content":"\r\n\r\nباقى مسافرين هم بعضى قبل و بعضى بعد از ما آمده هريك پشت زنجير مقابل اسبابهاى خود ايستادند . نيمساعتى معطل شديم ، با اينكه چند نفر ژاندارم در اطراف سالن ايستاده بودند ، هرچند دقيقه يك بار يك مأمور گمركى خم شده و از زنجير گذشته داخل محوطه زنجير كشيده ميشد و سرى باسبابها ميزد كه مبادا كسى چيزيرا ربوده باشد . بعد از مدتى مأمورى صورت اسامى مسافرين را بدست گرفته وسط محوطه ايستاد . نميدانم چون اسم من بالفباى اروپائى به حرف اول شروع مىشود ، يا به جهت ديگر ، اول اسمى كه با صداى بلند تلفظ كرد ، اسم من بود . فورا كلمهء « اينجاست » را بروسى اداء كردم . جلو آمده گذرنامهء من دستش بود و ميخواست مشخصات را با صورت من تطبيق كند ، البته گذرنامهء من ديپلوماتيكى و خطى بود و از اين جزئيات چيزى در آن ننوشته بودند و همين موضوع حواس مأمور را بيشتر پرت كرده بود . درهرحال من سفارشنامهء خود را باز كرده به دستش دادم . چون در ضمن اين عمل خودم را معرفى كرده بودم ، بايست حيثيت خود را حفظ كنم . اين بود كه بدون تأمل گذرنامهء خود را از دست مأمور كشيده تا كرده و بجاى سفارشنامه در بغل گذاشتم . مشكل كار براى مأمور زيادتر شد . چند دفعه سفارشنامه را با اينكه روسى بود بدقت خواند و مهر و امضاى آن را وارسى كرد . بالاخره نتوانست تصميمى بگيرد ، جاخالى كرد ، بعد از چند دقيقه با يكنفر ديگر وارد سالن شده دو نفرى در گوشهء سالن مدتى باهم مشورت كردند . دومى رفت با يك سومى آمد ، سه نفرى بمشاوره پرداختند بالاخره با هزار اسف و افسوس مردك اولى آمد و گفت : « اسبابهاى شما آزاد است . » حمالى صدا زدم ، اسبابها را بباگاژ دادم ، كرايه پرداخته قبض گرفتم ، در حدود نصف شب بود كه بكوپهء خود آمده خوابيدم و چون سروصدائى نبود بخواب رفتم ، دو سه ساعتى خوابيده بودم كه صداى پاى مسيو باتورين بيدارم كرد ، سر بلند كرده گفتم : « بالاخره خلاص شديد ؟ » با اين سؤال من بدگوئيهاى باتورين آغاز شد ، آنچه در دل داشت بيرون ريخته گفت : « زيادتر از قيمتى كه در پاريس براى خريد بعضى اشياء پول داده بودم از من گمرك گرفتند ، سرشان را بخورد ! تمام اسبابها را زيرورو كردند و بالاخره روزنامهء خدمتكاران را هم مثل نوشتجات چاپى ممنوعه ضبط كردند . اى خوكها ! اى خرس‌ها ! » گفتم : « چقدر بعد از نصف شب است ؟ » گفت سه ساعت . پرسيدم : « تا كى اينجا خواهيم بود ؟ » گفت : « تا وقتى كه اين خوكها آنچه بدجنسى دارند با باقى مسافرين بكنند . » گفتم : « چندتائى باقى بودند ؟ » گفت يك ثلثى از جمعيت تالار باقى بود . گفتم : « پس بخوابيم ! » ايشان هم سرجاى خود دراز شدند .\r\nنميدانم چقدر بعد از نصف شب بود كه ترن حركت كرد ؛ در راه‌آهن ، در ترن ، اگر ايستاده باشد و انسان بخواب رود ، حكما وقت حركت بيدار مىشود ، همينطور است عكس قضيه كه اگر شخص در حال حركت ترن هم خواب رفته باشد ، همان ايستادن ترن موجب بيدارى ميگردد . اينكه نوشتم نميدانم چقدر بعد از نصف‌شب بود ، نه براى اين بود كه از خواب بيدار نشده باشم ، بلكه علاقه‌اى باينكه ساعت چيست نداشتم . در هر\r\n\r\n","description":"","footnote":"","page_name":" 246 ","page_number":258},
  {"content":"\r\n\r\nحال نزديك ظهر فردا بورشوى رسيديم ، مسيو باتورين هروقت ياد روزنامهء خدمتكاران خود ميافتد ، نقاديرا از سر ميگيرد . در ورشوى كه يكى دو ساعت توقف داشتيم ، سرى بجنرال كنسولگرى افتخارى خودمان زدم . ژنرال كنسول در مرخصى و منشى او در دفتر مشغول كارهايش بود . نهار را در رستوران گارورشوى خورده ، مجددا بترن نشسته ، حركت كرديم . فردا صبح ساعت هشت بپطرزبورغ وارد شديم ، با مسيو باتورين وداع كرده با درشكه دم در سفارت پياده شدم .\r\n\r\nاوضاع ايران\r\nمشير الملك ده روزى است مراجعت كرده ، امسال هم سفارت بييلاق نرفته بود ، منهم قبل از مسافرت ايران منزل اختصاصى خود را واگذار كرده‌ام ، در سفارت هم جا فراوان است ، فعلا در سفارت منزل كردم تا در آتيه فكرى براى منزل بكنم .\r\nسه ماه است از وقايع ايران بيخبرم ، حتى از برادرم هم جز تلگرافاتى كه چند كلمه‌اى بيش نبوده است ، خبرى ندارم و پنج ماه است كه ترجمهء كتاب تاريخ متروك مانده است . چند روز بعد از ورود من بپطرزبورغ ، ده شماره روزنامهء هفتگى صوراسرافبل يك مرتبه بسفارت رسيد ، از مندرجات اين روزنامه و ساير روزنامه‌هاى طهران معلوم شد كه آقايان عبث از اين ترجمهء انقلاب وحشت كرده بودند . بلكه چنان كه من پيش‌بينى ميكردم ، اگر ممكن بود كه اين كتاب زودتر ترجمه و منتشر ميشد و مردم معايب زياده - روى را فهميده بودند ، شايد اينقدر انجمن‌هاى جداجدا و هو و جنجال راه نميانداختند و بدون داشتن هيچ قوه با شاه دشمنى آغاز نميكردند . خلاصه اينكه ترجمهء اين كتاب ، پيش‌زمزمه‌هائى كه در طهران راه افتاده است ، چيز مهمى نبوده ، سهل است ، نفعش حتى براى دولتيان هم بيش از ضررى بوده است كه ميخواستند بعقيدهء خود از آن جلوگيرى كنند .\r\n\r\nقتل امين السلطان فوت مشير الدوله اعلان معاهدهء 1907 روس و انگليس\r\nچند روزى گذشت ، خبر قتل امين السلطان رئيس الوزراء كه بدست عباس آقاى تبريزى واقع شده بود رسيد . هفته و چله‌اى كه مردم براى عباس آقا كه بعد از قتل امين السلطان خود را هم كشته بود « 1 » گرفتند ، ملت و دولت را بيشتر از هم دور كرد .\r\nبعد از چند روز خبر فوت مشير الدوله صدراعظم سابق و پدر مشير الملك رسيد و باعث تأسف همه گرديد . بعد از چندى مشير الملك بطهران احضار شد و از دورى اين مرد نجيب بىاندازه دلتنگ شدم . ولى قبل از رفتن خود ، قولى كه در عدم تعقيب ترجمهء كتاب از من گرفته بود ، به من رد كرد زيرا او هم مثل\r\n\r\n\r\n","description":"","footnote":"\r\n( 1 ) - مرحوم صاحب اختيار ( غلامحسين غفارى ) معتقد بود كه اتابك را بامر محمد عليشاه كشته‌اند و حتى قاتل او را هم باسم و رسم نام ميبرد و ميگفت عباس آقا را هم مأمورين نظميه كشته و او را كه مرد گمنامى بوده است ، قاتل معرفى كرده و شهرت داده‌اند كه او چون قاتل بوده خود را كشته است . صاحب‌اختيار ادله‌اى هم براى موضوع نقل ميكرد كه به نظر بىوجه هم نميامد ولى من آنچه مشهور بوده است نوشته‌ام .\r\n","page_name":" 247 ","page_number":259},
  {"content":"\r\n\r\nمن معتقد شد كه با حال حاضر نفع دانشمند كردن عامهء مردم از نقطه‌نظر دولتيان هم كه ملاحظه شود ، بيشتر از ضرر آن است . گذشته از اين ، كار از اين پيش‌بينىها گذشته است .\r\nمشير الملك بعد از ورود بطهران ، بلقب مشير الدوله ملقب و در كابينهء ناصر الملك بوزارت خارجه منصوب شد و در همان روزهاى اوليهء وزارت او بود كه اعلان قرارداد 1907 روس و انگليس ، در تعيين دو منطقهء نفوذ در ايران ، از طرف سفارتين روس و انگليس در تهران بوزارت خارجهء ايران رسيد و جواب منطقى مشير الدوله بمراسلهء سفارتين كه ايران دولت مستقلى است و اين قرارداد بين دو دولت تأثيرى در اقدامات دولت ايران در خاك خود ندارد ، موجب رضايت عمومى آزاديخواهان گرديد . صنيع الدوله هم كه قبلا رئيس مجلس بود و وزير ماليهء اين كابينه شده بود ، لايحه‌اى بمجلس برد كه بموجب آن منى ده شاهى بر گمرك قند و منى دو قران بر گمرك چاى براى ساختن راه‌آهن افزوده شود .\r\nاگرچه اين لايحه به جائى نرسيد ولى مردم به اين كابينه خيلى اميدوار بودند اما ناصر الملك ، با همهء محافظه‌كارى كه داشت ، در رياست وزراء خود نتوانست رضايت درباريان را حاصل كند زيرا محمد عليشاه به خيال برهم زدن اساس مشروطه بود .\r\n\r\nوقعهء ميدان توپخانه\r\nدرباريان از قبيل امير بهادر و سايرين ، تصور ميكردند كه مىتوانند از مردم شهرى و اوباش و قاطرچى جمعيتى بسازند و در برابر انجمنهاى طهران واداشته ، آنچه را كه مظفر الدين شاه داده است پس بگيرند ! از اين خيالات واهى موضوع اجتماع مستبدين در ميدان توپخانه پيش‌آمد . درباريان ابتدا طورى تدارك كار را ديده بودند كه تا حدى مجلسيان را محصور هم كردند ، ولى ملتيان به زودى جمع شدند و نمايش بسيار بزرگى در مقابل نمايش ميدان توپخانه دادند و از تمام ولايات تلگرافهائى در كمك بمشروطه رسيد .\r\nدرباريان هم كه سنبه را پرزور « 1 » ديدند غلاف رفتند و خودشان جمعيت ميدان توپخانه را برهم زدند . ناصر الملك كه در روز اول ، مانند مقدمهء باقى عمليات ، از طرف شاه توقيف شده بود ، استعفاء داده به سمت اروپا رفت . كابينهء جديدى برياست نظام السلطنه ما فى برقرار شد . اين حمله با اينكه به جائى نرسيده بود ، موجب نگرانى ملتيان گرديد و بتلافى اين اين وقعه بمبى بكالسكهء شاه انداختند . شاه دانست كه با اين قماش اقدامات نميتواند جلو مشروطه را بگيرد . بانتظار اقدامات مؤثرترى با ملتيان اصلاح كرد « 2 » در صورتى كه طرفين\r\n\r\n\r\n","description":"","footnote":"\r\n( 1 ) - پرزور بودن سنبه ، كنايه از شدت عمل و موثر واقع شدن كارهائى است كه بر ضد كسى يا كارى كرده باشند .\r\n( 2 ) - در اين روز واسطهء بين دربار و ملت عضد الملك بود كه با كدخدا منشى ميان ميافتاد و اصلاحى به عمل مياورد ولى هيچيك از طرفين بقرار و مداريكه با ريش‌سفيدى عضد الملك بين آنها داده شده بود ، وفادار نبودند و در خفا همان ضديت سابق را تعقيب ميكردند . نايب السلطنگى عضد الملك بعد از محمد على شاه ، تا حدى مديون همين ريش‌سفيدىها و نصايح مصلحانه و بيغرضانهء او بود كه در نزد ملت مرد بيغرض بىآزارى معرفى شده بود .\r\n","page_name":" 248 ","page_number":260},
  {"content":"\r\n\r\nبهمديگر بىاطمينان بودند .\r\n\r\nانجمنهاى طهران\r\nيكصد و هشتاد انجمن در طهران تشكيل شده و هريك با برنامه و نظامنامهء مخصوص خود در پيشرفت آزادى ميكوشند . مستبدين هم ، با تظاهر مشروطه‌طلبى ، در اين انجمنها يافت ميشوند و باخبر - چينىهاى خود رؤساى خويش را از افكار و مقاصد آزادىطلبان خبردار مىسازند . در ولايات هم بتقليد پايتخت ، انجمن‌سازى رواجى دارد . اين جمعيتها از دل و جان مشروطه خواهند ، ولى قوت و قدرت و نيروئى جز زبان و قلم ندارند . اسلحه در همه‌جا هست ولى كسى كه آن را به كار بيندازد يافت نميشود . فقط پاره‌اى نظامىزادگان هستند كه در انجمنها عضويت داشته و مىتوانند اسلحه‌اى بدست بگيرند و هريك پنج شش نفر نوكر و بستگانشان را مسلح كنند . عدهء اين قبيل اشخاص مسلح ، در تمام شهر تهران ، منتهى بهزار نفر بالغ شود و اين عده هم هريك در انجمن محلهء خودشان هستند و مثل ساير اعضاى انجمن ، از ساير همكاران و هم‌خيالان خود ، در انجمنهاى ديگر اطلاعى ندارند . انجمنى باسم انجمن رابط هست كه هريك از انجمن‌ها يكى دو نفر از اعضاى خود را باينجا ميفرستند بدون اينكه اهميتى بتصميمات اين انجمن مركزى بدهند و همين منقصت است كه در آينده درباريان را ببرهم زدن مشروطه موفق مىكند .\r\n\r\nروزنامه‌ها و سخنرانيها\r\nروزنامه‌هاى زيادى در اين يكسالهء اخير دائره شده كه معروفترين آنها مجلس ، حبل المتين ، صبح صادق ، مساوات و صوراسرافيل است كه اين آخرى طرف‌توجه همه واقع شد و ميرزا جهانگير خان شيرازى و ميرزا قاسم خان تبريزى مدير و آقاى دهخدا سردبير و مقالات اساسى و « چرند پرند » هاى اين روزنامه بقلم ايشان بود و شمارهء چاپ شدهء آن به بيست و چهار هزار هم بالغ گرديد . من در طهران نبودم كه ازدحام مردم را در خريد اين روزنامه به بينم ، ولى خودم در پطرزبورغ روز ميشمردم تا هفته سرآمده ، اين چهار صفحه روزنامه بدستم برسد . مقالات اساسى آن جدى و محكم و صحيح و با موازين علمى مطابق و « چرند پرند » آن در شوخى و ظرافت بمنتهى درجه بود . خيليها خواستند از « چرند پرند » دهخدا تقليد كنند ولى تا امروز كسى را نديده‌ام كه از عهدهء اين كار برآمده باشد . حتى از قلم خود آقاى دهخدا هم كه در چهار پنج سال بعد قسمت فكاهى ايران كنونى را مىنوشت ، نظير « چرند پرند » صوراسرافيل بيرون نيامد . بلى ! نويسنده بايد موقع مناسب هم به دستش بيفتد . آزاديخواهى بىآلايش آندوره بود كه اين قبيل نوشتجات را بوجود مياورد .\r\nروزنامهء مساوات بقلم سيد محمد رضاى شيرازى هم در نوبت خود نسبت بشاه و درباريان هتاكى بىثمرى را ادامه ميداد . مدير آن ميخواست از اينراه وجاهت تحصيل كند ولى چندان مشترى نداشت . معهذا چون سيد مساوات درس خوانده و نسبة از حكمت اشراق بى خبر نبود ، نوشتجات او محكم بود . اين روزنامه‌ها چون حزبى وجود نداشت ، به هيچ دسته‌اى بستگى نداشتند و هريك عقايد شخصى خود را منتشر ميكردند . بعضى از آنها\r\n\r\n","description":"","footnote":"","page_name":" 249 ","page_number":261},
  {"content":"\r\n\r\nالبته غير از مجلس و صوراسرافيل ، اين كار را وسيلهء ارتزاق قرار داده بپروپاى متمولين و پولدارهاى مستبدين مىپيچيدند و از آنها براى راه انداختن عرادهء روزنامه خود باج ميگرفتند .\r\nنطاقها و سخنرانهائى هم از مشروطه بوجود آمد . من در تهران نبوده و از درجهء نطاقى اين سخنرانها بىاطلاعم ولى آنچه شنيده‌ام سيد جمال الدين واعظ اصفهانى سخنران مقدمات مشروطيت سرآمد آنها بوده است كه لطف‌بيان و شوخيهاى ادبى او در منبر وعظ و خطابه مشهور است . بايد گفت كه اكثر اين سخنرانها از همان روضه‌خوانهاى ادوار گذشته بودند كه در اينوقت چه در طهران و چه در ولايات ، مردم را بمشروطه‌خواهى دعوت ميكردند . در مجلس آقاى تقىزاده از همه مجلسيان بهتر حرف ميزد .\r\n\r\nروحانيون هم مستبد و مشروطه دارند\r\nآقايان آقا سيد عبد اللّه بهبهانى و آقا ميرزا سيد محمد طباطبائى ، يا بقول معروف زمان ، حجتين آيتين ، كماكان در پيشرفت دادن مشروطيت بذل جهد ميكردند و احكام آقايان حاج ميرزا حسين و و ملا كاظم خراسانى را كه در ايران مرجع تقليد بودند ، با كمال جديت ترويج مينمودند . مستبدين هم گرد آقا شيخ فضل اللّه ( سر - سلسلهء آقايان كيا ) جمع شده و از او دكانى پهلوى دكان روحانيون مشروطه‌خواه باز كرده بودند ، ولى حناى آقاى « سركيا » خيلى بيرنگ بود و كسى سنگى در ترازوى او نميگذاشت .\r\nايشان در باغ خود كه رنود پارك الشريعه به آن اسم داده بودند ، مشغول تحليل بردن هداياى محمد عليشاه بودند و فحش‌هاى ادبى كه روزنامه‌ها بايشان ميدادند ، زيرسبيل و ريش ميگذاشتند . از آقا سيد محمد كاظم يزدى هم از عتبات بايشان كمك‌هاى معنوى ميرسيد .\r\n\r\nاصلاح بودجهء كشور\r\nساير كاركنان دولت ، اعم از نظامى و قلمى ، هريك به همان رويهء سابق مشغول كارهاى ادارى خود بودند . مستوفيها بعد از برهم خوردن صندوق كذائى عين الدوله ، بهمينقدر كه شر مسيو نوز از اين كشور و بالاختصاص از سر آنها كنده شده بود ، راضى شده همان طرز سابق خود را ادامه ميدادند ، ماليات همان ماليات و حقوق‌بگير همان حقوق‌بگير ولى يك تفاوت حاصل شده بود كه وزراى ماليهء كابينه‌هاى وزراء اينقدرها دوام نميكردند كه سليقهء خود را در كار آنها وارد كنند .\r\nمجلس هم بقدرى سرش گرم نزاعهاى موضوعى استبداد و مشروطه بود كه نميتوانست از حقى كه قانون اساسى در نظارت جمع و خرج به آن داده بود استفاده كند و مثل صدر - اعظمهاى سابق ، دستور العملهاى ولايات را يكىيكى رسيدگى كرده بگذراند . در ميان وكلاى مجلس هم كسانى كه سر از درازنويسى درآورند ، خيلى كم بود و به همين جهت در سال 1325 دستور العملى براى حكام ولايات نرفت . معهذا ممكن نبود وضع مالى دولت به اين طريق بگذرد . بعضى از مجلسىها با وثوق الدوله ، مستوفى سابق آذربايجان كه\r\n\r\n","description":"","footnote":"","page_name":" 250 ","page_number":262},
  {"content":"\r\n\r\nوكيل و نايب رئيس هم شده بود ، سروكار پيدا كرده براى نوشتن يك دستور كلى براى ولايات شور نمودند . درنتيجه كميسيونى تشكيل دادند كه اكثر اعضاى آن از مردمان مطلع خارج مجلس بودند . اين كميسيون حقوق يك‌يك كله‌گنده‌هاى ارباب حقوق را در كل ولايات جمع كرده ، ميزان حقوق آنها را بدست آورد . آنها كه حقوقشان چندان زياد نبود ، يا صاحب حقوق استحقاق داشت ، به حال خود گذاشته و آنها كه بىحساب بود كسر و بعضى را كه اصلا احتياجى بحقوق دولتى نداشتند ، قطع كرده از اينراه مبلغى از مصارف كاستيد . از حيث اضافه عايدات هم تخفيف‌هائيكه در اين سالهاى اخير و هرج‌ومرج امين السلطانى ، بعضيها براى املاك خود گذرانده بودند ، نسخ كردند و همچنين تسعيرهاى خالصجات واگذارى كه در آنها هم بيملاحظگىهائى شده بود ، باطل نمودند و درنتيجهء اين عمليات ، يكى دو كرور نقد و قيمت جنس بر عايدات افزودند . چون سال گذشته بود ، ديگر دستور العملى براى ولايات نوشته نشد و كليات همان كتابچهء مقطوعات در مجلس خوانده شد و وكلا به آن رأى دادند و مقرر گشت مستوفيها هريك در قسمت خود آن را اجراء نمايند . مستوفيها هم قبض‌هاى حقوق ارباب حقوق را برطبق كتابچهء مقطوعات نوشته و حكام ولايات هم مثل سابق بجمع‌آورى ماليات‌ها مشغول شدند « 1 » . در حدود نصف اين يكى دو كرور تفاوت را تصور ميكردند از جنس ولايات كه بواسطهء نسخ شدن تسعيرات خالصجات زياد شده بود ، بدست آوردند درصورتيكه در اين سال قيمت غله در كل كشور يك مرتبه تنزل فاحش كرده ، در طهران از ده بيست تومان بشش هفت تومان پائين آمده و در ولايات هم به همين تناسب ارزان شده بود . بطوريكه خزانه از تسعير جنس ولايات نتوانست استفاده‌اى كه پيش‌بينى ميشد بكند و كار ملاكين بواسطهء تنزل قيمت غله خوب نبود . اما عامه كه سرگرم پيشرفت دادن بآزادى بودند ، بر خلاف دورهء مظفر الدين شاه ، نان خوب راحتى ميخوردند .\r\nدنگيزك ما در اين سال پانصد تومان كسر عمل داشت . زيرا در مزد كار تنزلى حاصل نشده و مطابق نرخ گندم بيست تومانى بود . درهرحال مخارج دربارى شاه خيلى كمتر از زمان مظفر الدين شاه بود و اقساط ولايات بخزانه هرقدر هم كم بود ، كفاف مخارج را ميكرد . ارباب حقوق هم به احكام ، بموجب عادات قديم كم‌وكسرى كرده ، باهم كنار ميآمدند . بنابراين اوضاع جديد تأثير مهمى در ادارات و دوائر دولتى نكرده غير از پاره‌اى از ارباب حقوق و خالصه‌داران ، براى ساير مردم ، مشروطه ضرر و نفعى نياورد و\r\n\r\n\r\n","description":"","footnote":"\r\n( 1 ) - ميرزا اسد اللّه خان ( معروف بوزير ) رئيس ماليهء اصفهان ميگفت كه در اوايل اين سال چون تكليف ماليات معلوم نبود ، به هيچ كارى اقدام نميشد تا بالاخره كتابچهء مقطوعات از مجلس گذشت و معلوم شد كه كار وصول ماليات مثل سابق است . در مدت فترت ، اعضاى انجمن بلديهء اصفهان كه در عالىقاپو بساط خود را پهن كرده بودند ، هر روز سر وقت اصناف شهرى ميفرستادند و از آنها مطالبهء ماليات صنفى معمولى را ميكردند . همين كه از تهران امر شد مالياتها را مثل سنوات سابق وصول كنيم ، تحصيلدار ما نزد رؤساى اصناف هم رفت . رئيس اصناف كه براى قرارداد اقساط آمده بود ، به من گفت ماليات را بايد بشما داد ؟ گفتم بلى از تهران امر شده است مثل سنوات سابق ماليات را ما وصول كنيم . گفت : « پس اينا كوجا شاه عباس نشسته‌ان چىچى ميگوئن ؟ » ( پس اينها كه جاى شاه عباس نشسته‌اند چه ميگويند ؟ )\r\n","page_name":" 251 ","page_number":263},
  {"content":"\r\n\r\nآزادى ، جز درباريان كه اكثر دچار كسر حقوق و الغاى تخفيفات و تسعيرات هم شده بودند ، دشمنى نداشت .\r\nچرا ! پاره‌اى پيرمردها هم بودند كه بقول شيخ شيپور جسما مستبد بوده ، طبيعة اين طرز حكومت را بدون هيچ جهتى دشمن ميداشتند ولى اين‌ها خيلى كم بودند .\r\nاينكه در ضمن اصلاحات مالى كشور از نسخ تيول چيزى بقلم نياوردم ، به جهت اينست كه موضوع تيول در آن دوره براى صاحب تيولها ، چنان كه ميدانيم ، استفاده‌اى نداشته است كه از نسخ آن ضررى متوجه آنها بشود . اگر هم تفاوتى عايد ميكردند ، خيلى كمتر از تعديات حكام و نايب الحكومه و فراشباشيها برعايا بود و اهالى ده تيول شده بيشتر از صاحب تيول از اين تيول استفاده ميكردند . روزنامه‌هاى زمان خيلى باد به بوق الغاى تيول كردند درصورتيكه واقع امر غير از آن بود كه شهرت داشت . اين قانون بر ضرر رعيت‌ها بود و چندان ضررى متوجه اعيان كه صاحب تيول بودند نميكرد بلكه نفع آن كلا بحكام و فراشباشيها كه من بعد در قلمرو خود بدون استثناء و بىقرق ميچريدند عايد ميگرديد .\r\n\r\nرواج سلام و صلوات در انجمنها\r\nچنان كه اشاره شد ، از حيث مسلك ، تمام نوكرهاى قلمى و نظامى دولت ، آزاديخواه و مشروطه‌طلب و هريك در محل خود عضو انجمن بودند و هفته‌اى يكى دو شب سرى به اين مركز محلى خود ميزدند . ولى عدهء كمى از آنها مشروطه‌خواه واقعى بودند و باقى از رسم زمان تبعيت ميكردند . مشروطه با سلام و صلوات گرفته شده بود پس همه‌جا سلام و صلوات در كار و ديندارى در انجمن‌ها رواج بود ، حتى پاره‌اى از آنها روضه‌خوانى هم ميكردند . آزادىطلب‌هاى دوآتشه كه مذهب را منافى با آزادى ميدانند ، هنوز بود و - نمودى نداشتند يا از ترس اينكه مستبدين بيدينى آنها را پيراهن عثمان بكنند ، خون دل‌خورده سكوت ميكنند . اذان‌گوئى و صلوات بلند فرستادن عامه را در اين انجمنها متحمل ميشوند و آنها كه آتششان خيلى تند است ، از رواج بازار و وجاهت آقايان حجتين آيتين بسيار كوكند ، ولى چيزى به روى خود نميآورند و دين و مذهب را عجالتا آزاد گذاشته‌اند .\r\n\r\nوضع سفارت بعد از مشير الملك ( مشير الدوله )\r\nدر آن روزها كه همهء كارها شخصى بود ، سفارتخانه‌ها هم همين‌كه بى وزير مختار ميماندند ، تق‌ولق ميشدند . اثاثهء آبرومند سفارت كه از فرش و مبل و ظرف ، مال شخص مشير الدوله بود ، بسفارش خودش ، بعضى بايران فرستاده شد و قسمت ديگر در سفارت حراج و سفارت مثل مسجد شد .\r\nاز ته‌ماندهء اثاثهء عهد عتيق ، سفره‌خانه و سالنى با سرهم‌بندى مرتب گرديد و باقى اطاقها خالى افتاد . من هم يكى از اطاقها را تخت‌خواب و لوازم شخصى گذاشته يك منزل هم در سفارت براى خود تدارك ديدم . مشاور الممالك هم اطاق خود را با چند تا پرده\r\n\r\n","description":"","footnote":"","page_name":" 252 ","page_number":264},
  {"content":"\r\n\r\nو پاره‌اى خرت‌وپرت سروصورتى داد كه گاهگاه در آنجا از دوستان خيلى نزديك پذيرائى ميكرد . البته حرفى از مهمانيهاى رسمى و نيمرسمى در ميان نيست زيرا گذشته از اينكه در آن روزها بشارژدافرها اين قبيل مخارج را نميدادند ، اثاثيه‌اى هم وجود نداشت كه بآبرومندى بتوان اين قبيل مهمانيها را راه انداخت . اين بود كه ما هم ناگزير شديم از رفت‌وآمد و ملاقاتهاى خارجى كه جواب آن را جز در سفارت نميشد بدهيم ، خوددارى نمائيم و اگر هم گاهى اجبارى پيدا ميكرديم ، در رستوران‌ها جواب دعوت‌ها را ميداديم . آن هم بسيار گران تمام ميشد و بودجهء ما تاب تحمل آن را نداشت .\r\nاسب‌ها و كالسكه و درشكهء مشير الدوله هم بعضى فروخته و بعضى بايران حمل شد .\r\nفقط يك سورتمهء سه اسبه ( ترويكا ) باقيماند كه آن هم از اثاثيهء قديمى و در انبار حياط زنگ زده منتظر جناب وزير مختار جديد بود تا ايشان در زمستان‌ها و برف زياد كوچه‌ها از آن استفاده نمايند . باوجوداين ، دربان و آشپز و پيشخدمت‌باشى و دو نفر پيشخدمت و كالسكه‌چى ، كماكان مواجب ميگيرند و در مكانهاى تحتانى سفارت سكنى دارند .\r\nنهار و شام و چاى معمولى سفارت به همان آب و اندازه‌هاى سابق ، بلكه رنگين‌تر ، منتهى براى من و مشاور الممالك ، در كار است . محل مصارف اين شام و نهار ، با همهء آبرومندى كه دارد ، درست معلوم نيست . مشاور الممالك راه مياندازد و با وزارت خارجه مشغول مذاكره است تا ببينيم نتيجه چه مىشود .\r\nكار در سفارت بسيار كم است ، گاهى هفته و ماه ميگذرد و كارى مراجعه نمىشود .\r\nسفارت ما كه در زمان مشير الدوله هر هفته در هر قسمت از سياست جهان ، بخصوص اوضاع محلى ، گزارشهاى مفصل براى وزارت خارجه و صدراعظم ميفرستاد ، به علت بىوسيلگى از همه‌جا بى خبر ، در گوشهء خيابان باسينيا افتاده و فقط در اعياد بيرق خود را بلند مىكند و هيچ بود و نمودى در خارج و داخل ندارد . معهذا گاهى كه براى نمايش يا تفريح برستورانها ميرويم ، پول خوب خرج ميكنيم و آبروى كشور خود را در انظار حفظ مينمائيم .\r\n\r\nخانهء اسد بهادر\r\nدر مقابل ، اسد در خانهء خود زندگى آبرومندى راه انداخته است .\r\nخدمتكار و نوكر و آشپز و سفره‌خانه و سالنى دارد كه حتى طرخان پاشا سفير كبير عثمانى كه بعد از اعلان آزادى آن كشور جانشين حسنى پاشا شده است ، نيز بخانهء او ميآيد . من و مشاور الممالك هم بعد از شامها اكثر بخانهء اسد ميرويم و لابارن خالهء خانم و الگا دخترش و ياديا خواهر زن اسد و فرخ بيگ وزير اف و زنش خورشيد خانم و خاور خانم و چرموبوف و ماهرخ و رشيد بيك خواهران و شوهران خواهران اسد هم هستند فرخ بيك وزير اف هم گاهى دعوت مىكند و چلوكباب‌هاى خيلى خوب ميدهد . ما ( مشاور الممالك و من ) هم جواب اين مهمانىها را بدعوت بتآتر يا رستورانها ميدهيم . اسد هم گاهى دعوت‌هاى ده پانزده و حتى بيست و چهار نفرى بشام مىكند و رفقاى دورهء بىزنى خود را به خانه دعوت مينمايد . در اين دعوتها هم ما شركت داريم . البته جلال و شكوه دعوت‌هاى سفارتى در اينها نيست ولى بازهم خوب و آبرومند است و نمايندگى ايران در پايتخت روسيه زياد سوت‌وكور نيست .\r\n\r\n","description":"","footnote":"","page_name":" 253 ","page_number":265},
  {"content":"\r\n\r\nآزادى عثمانى و حبس سلطان عبد الحميد دوم و جلوس سلطان محمد پنجم نتيجهء كار ژون توركها ( تركهاى جوان ) است . طرخان پاشا با داشتن هفتاد سال يكى از آنها و به همين جهت بجاى حسنى پاشا كه از پارتى ضد بوده است ، برقرار و مقدم السفرائى از احتكار سفارت خلاص شده است . انور بيك هم به همين گناه از سفارت پطرزبورغ كه مدتها در آن به سمت وابسته نظامى مأمور بود ، منفصل و مثل حسنى پاشا خانه‌نشين شده است . فخر الدين بيك مستشار كماكان به سمت خود باقى و خصوصيت بين ما و تركها به حد كمال است و با سفارتهاى ديگر چندان رفت‌وآمدى نداريم .\r\n\r\nايزولسكى وزير وسازانف معاون وزارت خارجه\r\nكنت لامزدرف وزير خارجهء روسيه مدتى است از كار خارج و زندگى را بدرود گفته و بجاى او ايزولسكى وزير امور خارجه است . ولى مشاور الممالك حتى ملاقات روزهاى چهارشنبه را هم با او ترك كرده است زيرا نميدانم در چه مورد تلگرافى از وزارت خارجهء خودمان راجع باقدامى در نزد وزارت خارجهء روسيه رسيده بود كه ايزولسكى در محاوره گويا قدرى خشونت كرده بود . مشاور الممالك هم شرح ملاقات را بمركز ، در جواب ، تلگراف كرده . مركز هم ديگر كارى مراجعه نميكرد . اگر كارى هم پيش ميآمد ، با سفارت روس در طهران در حل آن عبث و بيهوده ميكوشيدند زيرا روسها در اينوقت كه با انگليسها يعنى رقيب صد و پنجاه سالهء خود در ايران كنار آمده و قرارداد 1907 را در تقسيم ايران به دو منطقهء نفوذ بسته بودند ، ديگر خيلى با ما بتشريفات رفتار نميكردند . مخصوصا آزاديخواهى ايران هم بيشتر باردل آنها شده ، تلافى اين كار را كه ناچار در آزادىطلبان قفقاز و روسيه هم سرايت ميكرد ، سر حكومت فاقد همه چيز ايران در مياوردند . كار وزارت خارجهء روسيه در اين روزها بيشتر با سازانف معاون وزارت خارجه بود و ايزولسكى كم‌كم ماشين امضاء مىشد . چنان كه بعدها هم سازانف بوزارت خارجه رسيد و در تمام مدت جنگهاى بين‌الملل و تا قبل از استعفاى نيكلاى دوم از امپراتورى روسيه ، ادارهء وزارت خارجهء اين كشور بدست او بود . مردى سبع و بسيار خشن و از جمله اشخاصى بود كه جز اجراى تام‌وتمام مندرجات وصيت‌نامهء پطر كبير ، هيچ نظرى نداشت و بعقيدهء خود مستقيما بجانب آن مقصود پيش ميرفت . در حقيقت مشاور الممالك در مذاكره با ايزولسكى ، بر خلاف مثل معروف ، از مار بعقرب پناه برده بود « 1 » . سازانف با ريش توپى فلفل نمكى و صورت سرخ و سفيد و چشمان كبود و سر كم موى خود در خشونت و سبعيت بيداد ميكرد .\r\nمرحوم مشاور الممالك « انصارى » در اين اواخر براى من نقل كرد كه در 1919 هنگاميكه براى كنفرانس صلح بعد از جنگ بين‌الملل از طرف ايران بپاريس رفته بودم ،\r\n\r\n\r\n","description":"","footnote":"\r\n( 1 ) - در مثل است كه در جهنم عقربى است كه از آن بايد بمار پناه برد . اين مثل در جائى گفته مىشود كه بخواهند وانمود كنند كه اين شخص كه ظاهرا از رئيسش يا همقدرش بهتر به نظر ميآيد ، از او بدجنس‌تر است .\r\n","page_name":" 254 ","page_number":266},
  {"content":"\r\n\r\nشبى در رستوران اليزه پالاس هتل كه منزل سفارت ما بود شام ميخوردم ، ديدم سازانف از در درآمد ، لباسش نامرتب بلكه بوى مسكنت و بيچارگى ميداد ، در گوشه‌اى سر ميزى نشسته يك سفارش ارزان پوچى ( مثل حاجى ميرزا محمد فيروزه فروش ) داد و مثل اينكه منتظر كسى است خود را معطل كرد . فكر كردم تلافى خشونتهاى او را بيرون بياورم ، برخاستم بنزديك ميزش آمده سلام و تعارفى كرده گفتم : « مرا ميشناسيد ؟ » با قدرى فكر گفت : « بلى ! شما عليقلى خانيد كه در پطرزبورغ شارژدافر ايران بوديد . » گفتم : « درست همانم ، آيا به ياد داريد كه آن روزها با نمايندگان مللى كه چماق نداشتند دندانهاى حكومت شما را خرد كنند چه معامله ميكرديد و در مقابل هر حرف حساب آنها چه حرفهاى سربالا ميزديد ؟ » گفت :\r\n« دوست من ! آن روزها گذشت و روزگار ، مكافات عمل ما را كنار ما گذاشت . » گفتم : « من خيال داشتم بيشتر از اين گذشته را بخاطر شما بياورم ولى حالا كه اعتراف كرديد ، ديگر شما را اذيت نميكنم . به من بگوئيد ببينم فعلا در چه فكريد ؟ » گفت : « ميخواهم براى اين يك مشت بدبختى كه از دست بلشويكها بخارجه پناه آورده‌اند فكرى كنم كه شايد در آتيه بتوانيم از وجود آنها استفاده‌اى براى نجات وطن بكنيم . » ديدم واقعا از غم بىآلتى افسرده و همان مرد خشن سبع قديمى و هنوز هم به خيال اجراى وصيتنامهء پطر كبير است . با او خدا حافظى كرده دنبال كار خود رفتم .\r\nمرحوم انصارى را همه ميشناختيم اهل بغض و كينه نبود بلكه اگر ايرادى ميتوانستند بر او بگيرند . نرمى و مماشات زياد و بى مورد او بود . ببينيد خشونت اين مرد چه بوده است كه آن درياى حوصله و درونه و خوش‌فطرتى را واداشته است كه در اين مورد و در چنين حالى با سازانف اين محاوره را مطرح و تشفى قلبى حاصل كند . ولى سياست ، بخصوص سياست خارجى ، كوروكر است ، معلوم نيست حكومت‌هاى ملل ضعيف هم اگر قوت بگيرند با ضعيف‌تر از خود غير از اين معامله كنند . اما تا بفرمائيد يا بنشينيد هست ، چرا بايد آدميزاد بى جهت بتمرك بگويد ؟ حكومت سابق روس از آنها بود كه هميشه بجاى بفرمائيد بتمرگ ميگفت و منتهى التفاتش با ضعفا اين بود كه وزير احمقى كه اسم پادشاه ايرانرا هم ياد نگرفته بود ، بسر ميز شام رسمى يعنى تنها تشريفاتى كه آن هم از طرف سفارت مقيم بافتخار سفير - كبير ايران داده شده است ، بفرستد كه آن درفشانى را در سر ميز شام رسمى بكند ولى براى مستشارى سفارت لندن پاكلوسكى كزل را ميفرستاد كه لياقت رفاقت و همكارى ادوارد هفتم پادشاه انگستانرا هم داشت .\r\n\r\nبراى پيشرفت هر كار انگاره و نظم لازم است\r\nبيكارى و انزوا و بالاخره پس‌گرفتن قولى كه بمشير الدوله داده بودم ، مرا باز به خيال تعقيب ترجمهء كتاب انقلاب كبير فرانسه انداخت .\r\nديدم اگر كار منظم را بر خود لازم نكنم ، اين كار خيلى بدرازا خواهد كشيد . بنابراين بر خود مخمر كردم كه روزى پنج صفحه از كتاب اصلى ترجمه كنم كه چهارصد و پنجاه صفحهء باقيماندهء آن در حدود سه ماه تمام شود . از اواخر زمستان شروع به كار كرده باز عادت خوابيدن شبها در نصف شب\r\n\r\n","description":"","footnote":"","page_name":" 255 ","page_number":267},
  {"content":"\r\n\r\nو برخاستن ساعت هفت صبح تجديد شد . در هر صفحه نيمساعت براى ترجمه وقت صرف ميكردم و در فاصلهء هر صفحه ده دقيقه سيگارى ميكشيدم و نوشته‌هاى خود را تصحيح ميكردم سه ساعت و نيم وقتم اينطور ميگذشت . در مدت روز آنچه را صبحى نوشته بودم ، بتفريق يك بار ديگر مطالعه و در كتابچه‌ها پاكنويس مينمودم بطوريكه در اواخر بهار سال 1326 از كار ترجمه و پاكنويس آن فارغ شدم و يكى دو ماه هم صرف حاشيه‌هاى آن كردم و در اواخر جمادى الاخرهء اين سال كار انجام شد .\r\n\r\nوباى روسيه\r\nوبائيكه در سال 1322 بايران سرايت كرده بود ، از راه قفقاز و تركستان به خاك روسيه هم آمد و در سال 1325 بپطرزبورغ سرايت كرده و حتى عدهء تلفات به روزى هفتصد نفر هم بالغ شد ولى البته با جمعيت يك ميليون و نيمى پطرزبورغ چندان زياد نبود . ما در سفارت همگى از آقا و نوكر دو دفعه در فاصلهء يكهفته تلقيح كرديم . در اين ضمن ماه رمضان هم رسيد ، چون دكتر ميگفت شكم پر و خالى ، هر دو براى گرفتن و با استعداد دارد و روزه هم با هر دو توأم است ، بنابراين در رمضان سال 1325 تا روز 18 رمضان روزه نگرفتم . ولى چون در اينوقت عدهء اموات روزانه نصف شده بود ، از 19 تا آخر ماه را روزه گرفتم و چون و با در شهر پطرزبورغ تا رمضان ديگر دوام داشت ، قضاى آن را بمراجعت ايران موكول كردم .\r\nو با در پطرزبورغ مرض محلى شده بود ، روزهاى يكشنبه به جهت تعطيل و گردش مردم بخصوص عرق‌خورى عملجات ، عدهء مبتلا كه در ظرف هفته كم شده بود ، باز زياد ميشد .\r\nاگر گاهى عيد ديگرى هم كه در آنوقت در روسيه زياد بود پيش ميامد ، عدهء مبتلايان به دو سه مقابل هفتهء قبل ميرسيد و مدتى وقت لازم بود كه به حالت قبلى برگردد .\r\nبا هيچ تدبيرى ممكن نبود اين مرض را از اين پايتخت كه يك ميليون و نيم نفر سكنه دارد پاك كنند . حتى در 1328 هم كه من بتهران مراجعت كردم ، باز هم وباى پطرزبورغ تمام نشده و با همان نوسان يكشنبه‌ها و عيدها در كار بود منتهى عدهء مبتلايان بين بيست تا هفت هشت نفر بالا و پائين ميآمد .\r\nالبته از تاريخ عيد نوروز كه در اين سه سالهء اقامت من در پطرزبورغ از اوائل محرم باوائل صفر منتقل شده است ، متوجه هستند كه ماه رمضان ، در دورئسى و پنج شش سالهء گردش خود ، دارد قوص صعود را ميپيمايد . بنابراين هرچه جلو ميرويم ، روزها بلندتر مىشود چنان كه در رمضان سال 1325 روزهاى آخر رمضان موقع افطار بساعت پنج بعد از ظهر رسيده روزى دوازده سيزده ساعت روزه بايد داشت . من هم در سفارت منزل دارم و وسايل سحرى خوردنم سهلتر شده است و چون كارى هم نيست ، روزها را بيشتر ميتوانم بخوابم .\r\n\r\nبىعمامه هم مىشود زن عقد كرد ؟ !\r\nگويا در همين سال قبل از حراج اثاثيهء سفارت و ماه رمضان بود كه تازه از خواب برخاسته و مشغول اصلاح سروصورت بودم ، ديدم دربان سفارت آمد كه يكى از اتباع ايران است كارى دارد . ميدانيم كه اگر اين مرد از اتباع پت‌وپاره بود ، بقول مشهدى حسن\r\n\r\n","description":"","footnote":"","page_name":" 256 ","page_number":268},
  {"content":"\r\n\r\nدرش « درى نكبت » بود . معلوم مىشود كه يكى از اتباع آبرومند است كه دربان ورود او را اعلان مىكند . گفتم بگوئيد در دفتر بنشينند تا بيايم . كارم را تمام كردم ، بدفتر وارد شدم ، ديدم حدسم درست بوده ، شخصى از تجار ايران و از سكنهء تفليس است و ميخواهد كاغذى ببايزيداف آخوند تاتار كه از طرف دولت روس براى عقد ازدواج مسلمانها تعيين شده است ، بنويسم كه در عقدكنان او تأخير نكند . گفتم : « اين كار وظيفهء اوست چگونه ميتواند تأخير كند ! » گفت : « ديروز براى اين كار نزد او رفتم ، ميگفت بواسطهء روزه‌دارى ماه رمضان نميتواند در اين ماه اين كار خير را سروصورت دهد ، منهم در تفليس كار زياد دارم و نميتوانم تا بعد از ماه رمضان اينجا بمانم . » گفتم : « چه لازم است كه بايزيداف عقد كند ؟ » گفت : « پس كجا بروم ؟ » گفتم : « فردا با عروستان و شهود طرفين بيائيد اينجا ، من عقد ميكنم . » برخاست و رفت . نيكلا را خواستم ، دستور دادم براى فردا عصر ساعت پنج بعد از ظهر چاى و كيكى حاضر كند ، شب خطبهء عقدى از كتاب بيرون‌نويس و قباله‌اى بطور اختصار حاضر كردم ، جاى اسامى و محل مهر و اسامى شهود را بازگذاشتم ، در اين ضمن‌ها آقاى مشاور الممالك هم رسيد ، بايشان گفتم فردا در سفارت عقدكنان داريم و تفصيل را بايشان گفته قرار گذاشتيم من ايجاب را كه با صيغهء ماضى و قصد انشاء بايد اداء شود و مشكلتر است بخوانم و ايشان طرف قبول كه جز تكرار آنچه من ميگويم ، با ذكر قبول ، ندارد واقع شوند . اسد را هم خبر كرديم فردا عصر عروس مادر و خواهر و دو نفر شاهد از طرف او ، همچنين داماد و دو نفر شهودش همگى وارد سفارت شدند و در سالن نشستند .\r\nعروس دختر على شيرازى بود . على شيرازى نوكر مرحوم ميرزا عبد الرحيم خان ساعد - الملك وزيرمختار سابق ايران بوده كه در پطرزبورغ زن آلمانى گرفته و از او دو دختر باقى مانده و مرحوم شده است . دخترها هم دوازده كلاس ابتدائى و متوسطه را بسعى مادر تمام كرده‌اند و يكى از آنها قبلا شوهر كرده و فعلا نوبت دومى رسيده است . دختر ، چون قبلا براهنمائى مادر غسل تعميد كرده و رسما پروتستان شده بود ، به پيشنهاد من ، شهادتين را بر زبان راند و بروسى ترجمه كرد و بعد به من وكالت داد . داماد هم مشاور الممالك را وكيل نمود . خطبهء عقد را خوانده ، صيغه را اجراء كرديم . شوهر هزار منات مهر كرده بود ، جاهاى خالى قباله را در دو نسخه پر كرده ، اجراى صيغه را در بالاى آنها نوشتم . يك نسخه را مهر كرده نمره گذاشته بيست و پنج قران كه پنج منات ميشد ، تمبر به قباله الصاق و با مهر سفارتى باطل كرده بدست عروس دادم . آقايان برخاسته از در سفارت بيرون رفتند كه با عروس و داماد بايستگاه رفته آنها را راه بيندازند .\r\nخيلى بامزه بود كه داماد يك اسكناس پنجاه مناتى بعلاوهء پنج منات قيمت تمبر ، روى ميز جلو من گذاشت . گفتم : « اين پنجاه منات براى چيست ؟ حق تمبرش پنجاه منات بيش نبود كه پرداختند . » گفت : « اين حق اجراى صيغه است ، اگر من پيش آخوند تاتار ميرفتم ، اين پول را بايست بدهم . » و بطورى جدى ميگفت كه ديدم نميتوانم وجه را بداماد پس بقبولانم . اسكناس را برداشته ، بدست عروس دادم گفتم : « اين هديهء سفارت بشماست برويد بخير و سلامت و بخوشى باهم زندگى كنيد . » باشارهء مادر دختر قبول كرد .\r\n\r\n","description":"","footnote":"","page_name":" 257 ","page_number":269},
  {"content":"\r\n\r\nاسد از اين اقدام آخرى من خيلى خوشش آمد ولى از اينكه بموجب عادت اروپائى سر برهنه و بىكلاه ، صيغه جارى كرده بودم ، اظهار عدم رضايت ميكرد ، مىخنديد و ميگفت :\r\n« ما تا حال نديده بوديم كه كسى بىعمامه زن عقد كند سهل است ، كلاه هم بسر نگذارد ! »\r\nيكمرتبهء ديگر هم ، يكمرد پت‌وپاره‌اى بسفارت رجوع كرده توصيه‌اى براى آخوند تاتار ميخواست كه در مخارج عقد ازدواج فقر او را رعايت كند . گفتم زن كجاست ؟ گفت در حياط ايستاده است . گفتم او را بيار من عقد ميكنم . بعد از دو سه دقيقه هر دو روبروى من ايستاده بودند ، مشاور الممالك هم از اطاق خودش آمد ، خطبهء مختصرى خواندم و ايجاب و قبول را اجراء كرديم . مردك ده منات مهر زنش كرده بود . بعد از يكسالى ديدم آمده‌اند مرد ميگويد ميخواهم زنم را طلاق بدهم ، گفتم : « طلاق به موجب مذهب جعفرى دو شاهد عادل لازم دارد و من در اينجا اين دو شاهد را حاضر ندارم . » گفت : « پس قدرى بزن نصيحت كنيد . » زنك را بوسيلهء پيشخدمت بدفتر خواستم ، به طرفين توصيهء خوشرفتارى كردم ، ميان آنها گرفت و از در خارج شدند .\r\n\r\nبىسياستى آزاديخواهان\r\nبهار سال 1326 رسيد ، ماه مهء اين سال بسيار خوب و بهار خوش گذشت ، ما هم از رفتن يجزاير و استفاده از خوشى هوا كوتاه نميآمديم . براى نمايش هم كه بود ، گاهگاه سرى برستوران ارنست ميزديم و از شنيدن سه دستگاه آواز ايرانى اركسترا كه آلبى برخوردار ميشديم ، ولى خبرهاى خصوصى و مندرجات روزنامه‌هاى تهران رضايت‌بخش نيست . شاه برضد آزادىطلبان بهانه‌جوئى و ضمنا خود را حق‌بجانب وانمود مىكند . الحق روزنامه‌ها هم نسبت به او بيمزگى ميكنند و زياده‌روى مينمايند . در بعضى انجمن‌ها برضد او و كابينهء وزراء نطق‌هاى زننده مىشود ، مقالهء « شاه در چه حال است ؟ » روزنامهء مساوات كه وارد زندگانى خصوصى شاه شده و خيلى زننده و بىنزاكت بود ، در همين روزها منتشر شد . شاه سران كشور را ميخواست و از اين هتاكيها حقا شكوه ميكرد . ولى كاركنان او در باطن مشغول تحريك بودند كه ماده را غليظتر كرده و اقدامات آينده را كه البته در خفا مشغول تدارك آن بودند ، مشروع جلوه بدهند .\r\n\r\nرفتار روسها بعد از معاهدهء 1907\r\nاگرچه روسها بعد از قرار داد 1907 ، ضديت علنى با انگليسها نميكردند و رقابت سابق بين اين دو حريف در كار نبود ، ولى بدشان نميآمد كه همانطور كه انگليسها در سفارت خود بآزادىطلبان پناه داده و طرفدارانى پيدا كرده بودند ، آنها هم بوسيلهء طرفدارى از استبداد ، براى خود هواخواهانى از مستبدين پيدا كنند ، تا از حيث مرام و مسلك هم ايران را به دو منطقهء نفوذ تقسيم كرده باشند . انگليسها هم از اين سياست بدشان نمىآمد چه آزاديخواهان را بيشتر به سمت خود جلب كرده روسها را در نزد آنها منفورتر ميكردند . ضمنا در صحنهء جديد نقش ملايمت و مسالمت را براى خود اختيار نموده و نقش خشونت را بروسها واميگذاشتند .\r\nهرجا حاجتى بزورگوئى و سر بالا حرف زدن پيدا ميشد ، روسها جلو ميافتادند و مقصود هر\r\n\r\n","description":"","footnote":"","page_name":" 258 ","page_number":270},
  {"content":"\r\n\r\nدو طرف پيشرفت ميكرد و هرجا بايد مرهمى بزخمها گذاشته شود ، خود پيش‌آمده اصلاح و ترميم ميكردند تا هم خوش‌مردى بين المللى خود را حفظ كرده و هم مقصود خود را در اجراى دو منطقهء نفوذ كه بالاخره بتقسيم تام و تمام كشور منجر ميشد ، پيش برده باشند .\r\n\r\nبريگاد قزاق ايران\r\nاز زمان ناصر الدين شاه ، بموجب قرارداد بين دولتين ، يك هنگ كامل العيار مركب از سوار و پياده و توپخانه ، در طهران تشكيل شده بود . افراد و افسران جزء اين هنگ ايرانى و فرماندهان آن‌كه در قرارداد بين دولتين باسم مشاق ولى در واقع رؤساى آن بودند ، كلنل و كاپيتن و پوروچيك « 1 » و پودپوروچيك « 2 » روس بود و چون لباس افراد و افسران اين هنگ از روى لباس قزاق تقليد شده بود ، فوج قزاق موسومش كرده بودند . حقوق و مصارف آن از انقد وجوه دولتى پرداخت ميشد و در قسمت شمالى ميدان مشق و در خيابان حافظ امروزه عمارتى براى مركز اين هنگ ساخته بودند كه بقزاقخانه موسوم و روبروى آن در خيابان سوم اسفند امروزه ، طويله و انبارهاى قزاق‌خانه واقع شده بود . بموجب عادت نظامى روسيه ، هرچه مردمان جرىفتاك بود ، در اين فوج پذيرفته ميشد . افسران ايرانى آن را هم اكثر از بقاياى مهاجرين قفقاز كه بعد از جنگ ايران و روس به اين كشور آمده بودند ، انتخاب ميكردند . زيرا از يك طرف آنها را براى اجراى نظرات خود بهتر ميدانستند و از طرف ديگر سرتيپ‌زادگان ايرانى زيربار آنها نميرفتند . كلنل روس كه رئيس قزاق‌خانه بود ، اگرچه ظاهرا در تحت امر وزارت جنگ ، ولى در باطن از سفارت روس بيشتر از وزير جنگ ايران اطاعت داشت . فقط فائده‌ايكه در اين مدت متمادى دولت ايران از اين فوج قزاق برد ، همان نظم و نسقى بود كه هنگام فوت ناصر الدين شاه و نظامى شدن شهر تهران برقرار كردند . در باقى اوقات اين فوج پرخرج بيكار بود و دولت هيچوقت از آن استفاده‌اى نميكرد و از مداخله دادن افسران روس در كارهاى داخلى احتراز داشت .\r\nدر زمان سلطنت مظفر الدين شاه ، بواسطهء بىسياستى و گشادبازيهاى امين السلطان ، اختيارات كلنل زياد شد و گاهگاه عده‌اى از اين قزاق‌ها براى نمايش جلال‌وجبروت بولايات هم مأمور ميشدند كه با افسر ايرانى خود جزو كوكبهء فرمانفرمايا حاكم شوند .\r\nبعضى از افسران ارمنى و مسلمان ايرانى اين هنگ ، بعنوان جيرهء افراد و عليق اسبها ، گندم و جو جمع‌آورى و احتكار و در موارد تنگى خواربار در شهر طهران دكان نانوائى باز ميكردند و با تجارت گندم و جو بر تمول خود ميافزودند و در محل خود از زورگوئى بمردم بيدست‌وپا خوددارى نداشتند . افراد هم كه باسم قزاق معروف بودند ، با ماهى سه چهار تومان مواجب و چند من گندم جيره و پوشيدن لباس قزاقى و زورگوئيهاى خود ، امر خويش را ميگذراندند . باوجوداين ، در مواقع سلام كه رژه ميرفتند ، بسيار خوب پا به زمين ميكوبيدند و سالى يك بار كه در ميدان مشق در حضور شاه و سران لشكرى و كشورى نمايش ميدادند ، پيش ممقانيهاى خودمانى بسيار خوب از عهدهء اقسام مشق‌هاى نمايشى برميآمدند .\r\nاز روزى هم كه مشروطيت رواج گرفته و انجمنهاى ملى در طهران تشكيل شده بود . بعضى از\r\n\r\n\r\n","description":"","footnote":"\r\n( 1 ) -  Poroutchik \r\n( 2 ) -  Pod poroutchik \r\n","page_name":" 259 ","page_number":271},
  {"content":"\r\n\r\nافسران اين هنگ شكر پنير داخل مويز كرده ، خود را آزاديخواه وانمود ميكردند . ولى چون مردم از آنها ظنين بوده آنها را جاسوس خارجى ميدانستند ، هرقدر فرياد واملتاه ميكشيدند ، كسى به آنها اعتنائى نميكرد . زيرا حقا فكر ميكردند كه اين‌ها تحت تعليمات افسران روس بوده و هيچوقت آزاديخواه نخواهند شد . گذشته از اين ، در نظر جامعه هم افسرى قزاق شغل پسنديده و آبرومندى نبوده ، اشخاص پدر و مادردار داخلى دنبال اين شغل نرفته و مشغولين به اين شغل در جامعه آبرومندى زيادى هم نداشتند كه اهل حل و عقدى باشند .\r\n\r\nتوطئهء محمد عليشاه برضد ملت\r\nبنابراين ، اگر محمد عليشاه ميتوانست امر خود را بكلنل قزاق بقبولاند ، ممكن بود با اين فوج قزاق اقدامات مؤثرى برضد آزادى بكند . شاپشال كه از يهوديهاى تعميديافتهء جنوب روسيه و از زمان وليعهدى به سمت معلم روسى در خدمت شاه بود ، در اين يكى دو سال آزادى ايران ، واقعا معلم محمد عليشاه و اكثر اقدامات درجه دوم و سوم ضد آزادى شاه بتعليمات و اقدامات او بود . در روزنامه‌ها هم خيلى او را تعقيب كرده و حتى در اين اواخر آزاديخواهان خروج او را هم از دربار تقاضا كرده ، اين موضوع يكى از مواد شرايط صلح بين طرفين نيز قرار داده شده بود . ولى شاپشال خان ، باوجود طرد و تبعيد از دربار ، بوسيلهء پاره‌اى از محارم شاه بين سفارت و كلنل لياخوف ، رئيس قزاقخانه ، رابط و قول‌وقرارهائى بين طرفين گذاشته شد .\r\nولى تنها با قزاق نميشد اين كار را صورت داد ، زيرا از يكطرف روسها هرچند از اقدامات ضد آزادى بدشان نميآمد ، ولى خيلى هم ميل نداشتند خود را يكه‌تاز اين ميدان جلوه دهند . از طرف ديگر ، شايد عده‌اى از افراد قزاق مثل ساير هموطنان خود واقعا آزاديخواه بوده ، از حملهء جدى بمشروطه‌طلبان خوددارى كنند . گذشته از همهء اينها ، ميان مستبدين هم كه طبعا كهنه‌پرستند ، پاره‌اى اشخاص هستند كه از قزاق بيشتر از مشروطه بدشان ميآيد و براى رضايت خاطر آنها هم بايد فكرى كرد . بنابراين ، شاه بايد يك فوج سرباز هم بعنوان گارد مخصوص در دسترس خود داشته باشد . اين فوج را از كجا بايد انتخاب كرد ؟ از آذربايجان ؟ هرگز ! ! آن روزها كه اهالى اين خطه شاه‌پرست بودند گذشت ، به آنها ديگر اعتمادى نيست . فوجى لازم داريم كه اسمى از مشروطه نشنيده ، افسران آن از انجمن‌بازى بى خبر باشند . در اين صورت از سيلاخوريها بهتر نداريم ، به همين جهت اين فوج احضار شد .\r\nاين ترتيبات مقدماتى همان اوقاتى به عمل ميآمد كه شاه خود را مظلوم جلوه داده و صورت حق‌بجانب به خود گرفته بود و هرقدر پاره‌اى انجمن‌ها و روزنامه‌ها كه شايد بوئى هم از اين قضايا و تداركات برده بودند ، هتاكى و به او حمله ميكردند ، با مظلوميت از خود دفاع نموده ، مردمان خالى الذهن را طرفدار خود ميكرد . آيا انگليس‌ها هم از اين مقدمات باخبر بودند ؟ البته ! ولى آنها را چه واداشته بود كه به هم‌پيمان‌هاى تازهء خود كه\r\n\r\n","description":"","footnote":"","page_name":" 260 ","page_number":272},
  {"content":"\r\n\r\nبعد از صد و پنجاه سال رقابت ، تازه توانسته بودند با آنها طورى كنار آمده خود را از شر آنها ايمن كنند دستور داده ، آنها را از خود برى نمايند ؟ بين شاه و ملت ايران نزاعى در كار وقوع است ، بما چه ؟ مگر عدم مداخلهء ساير دول در انتخاب طرز حكومت يك ملت ، از قوانين بين‌الملل و اصول مسلمه نيست ؟ هم‌پيمان‌هاى تازهء ما هم در اين امر بيمداخله هستند ، مگر قزاق قشون ايرانى نيست ؟ و كلنل آن برحسب قرارداد نبايد مطيع امر شاه باشد ؟\r\nگذشته از اينها ، ما بايد بفكر بدعهدى احتمالى همين معاهدين جديد خود هم باشيم . چه عيب دارد كه ما در ضمن فشارهائى كه ناگزير در اين بين بر ملت ايران وارد خواهد آمد و بعد از آنها حمايت خواهيم كرد ، طرفدارى براى روز مباداى خود دست‌وپا كنيم ؟ پس آزاديخواهان چه مىكردند ؟ آيا خواب رفته بودند ؟ خير اغفال شده بودند .\r\nدر اين روزها دولت انگليس در اين كشور بىاندازه محبوب بود . مگر همين انگليس نبود كه در باغ سفارت خود را به روى آزاديخواهان گشوده بود ؟ درست است كه ايرانىها از رفتن بسفارت ، جز محلى كه از حملهء حكومت نظامى آسوده بوده و بآزادى حرف خود را با شاه خود بزنند ، مقصودى نداشتند و انگليسها هم در اين آزاديخواهى كمك مادى و معنوى بايرانيها نكرده بودند ، بلكه شاه بعد از دانستن مقاصد ملت ، خود فرمان مشروطيت را داده بود . ولى همين بيرون آمدن آزادى از سفارت انگليس چيز كوچكى نبود و انگليسها را نزد ملت ايران بىاندازه محبوب كرده بود .\r\nمعاهدهء 1907 بين اين دولت و دولت روسيه هم اگرچه بر ضرر حيثيتى ايران بود ، ولى از حيث ماده ، اگرچه موقتا ، ولى درهرحال ، تاحدى جلو تجاوزات روسيه را كه به خيال بلع كردن تمام ايران بود ، ميگرفت و آن دولت را در عمليات تجاوزكارانهء خود محدود ميكرد . پس بستن همين پيمان هم با همهء منكرى كه داشت ، درواقع براى جلوگيرى از تعديات روسيه بايران جلوه كرده بود . آزاديخواهان ايران تصور مىكردند كه دولت انگليس مدافع آزادى ايران است و از هر سوءقصدى كه از طرف روسها نسبت بآزادى بشود با هم‌پيمانى كه با آنها دارد ، جلوگيرى خواهد كرد . بلى ! همين حسن ظنها بود كه آزادى - خواهان را فريفته و از تدارك قوهء مسلح بازداشت و الا مقاومت در مقابل يكى دو هزار نفر مسلح كه اكثر آنها بقالزاده‌هاى شهر و از سلحشورى بى خبر بودند ، كار مشكلى نبود .\r\nاز طرف ديگر ، زبان‌درازيهاى پاره‌اى عناصر جاه‌طلب كه در اين ضمن‌ها ياوه‌سرائى و هرزه‌درائى ميكردند ، آزاديخواهان معتدل را كه اكثريت داشتند ، رنجور ميكرد . گذشته از همهء اينها ، مجلس جز يكصد و هشتاد و پنج انجمن كه همه آزاديخواه ولى در آن واحد هريك در تحت ليدرى رؤساى خود از همديگر دور و وحدت كلمه نداشتند ، پشتيبانى نداشت و شاه را به پيشرفت سوءقصد خود اميدوارتر ميكرد .\r\n\r\nغافلگير شدن آزاديخواهان\r\nهمين كه استعداد شاه كامل شد ، يكروز صبح با فوج گارد تازه‌وارد خود ، به قصد باغ شاه از عمارات سلطنتى شهر بيرون آمد . براى اينكه در مردم وحشت و اضطراب زيادترى ايجاد كند ، باسيلاخورى - هاى خود كه پاچه ورماليده و تفنگ بدست در اطراف كالسكهء او\r\n\r\n","description":"","footnote":"","page_name":" 261 ","page_number":273},
  {"content":"\r\n\r\nميدويدند ، يكى دو خيابان هم راه خويش را دور تر كرده خود را به باغشاه بيرون دروازهء غربى شهر رسانيد و از آنجا تقاضاى چند ماه اخير خود را در تبعيد و مجازات پاره‌اى اشخاص كه بمقام سلطنت توهين كرده بودند ، مثل اولتيماتوم بآزاديخواهان تكرار كرد و خود پاره‌اى از آنها را بدست آورده حبس و توقيف نمود . هرقدر مصلحين مناقشات گذشته ، سعى كردند كه ميان اين بز و كلم يا گرگ و ميش را اصلاح دهند ، كارى پيش نبردند .\r\nآزاديخواهان ميدانستند كه اگر بتبعيد اين چند نفر راضى شوند ، بر تقاضاى شاه افزوده خواهد گشت و شاه هم خوب ميدانست كه اگر اين‌بار شكست بخورد ، از تخت و تاج محروم خواهد شد . اين بود كه طرفين ، يكى متكى به زور اسلحهء مادى و ديگرى مغرور و بنفوذ معنوى ، چند روزى هم بهمديگر اولتيماتوم فرستادند . يكروز صبح قزاقها بمجلس حمله كرده ، از چهار جهت مركز آزاديخواهان ، يعنى مجلس ، يا بقول معروف زمان ، كعبهء آمال ملت را به زير گلولهء توپ گرفتند . وكلاى بىمدافع به اطراف پراكنده شده ، هريك بگوشه‌اى فرو رفتند . قزاقها و سيلاخوريها بمجلس هجوم آورده ، آنچه اثاثه و كاغذ و فرش و ميز و صندلى يافتند بغارت برده ، حتى در و پيكر عمارت را هم كندند و در حوضخانهء مجلس اسب بستند و از بىسياستى عكس خرابه‌هاى مجلس و بخصوص اسب بستن گوشهء حوضخانه را نيز برداشته منتشر كردند .\r\n\r\nآزاديخواهان بعد از بمباران مجلس\r\nآزاديخواهان ، بعضى بسفارت انگليس پناه بردند ، برخى با لباس مبدل از شهر خارج شدند ، عده‌اى هم دستگير شده در باغشاه بحبس افتادند و چند نفر از اين محبوسين بامر شاه اعدام گشتند كه ميرزا جهانگير خان يكى از دو مدير روزنامهء صوراسرافيل و ملك المتكلمين بهشتى ، پدر آقايان ملكزاده و قاضى ارداقى قزوينى از جملهء دستهء اخير بودند . آقا سيد عبد اللّه بهبهانى تبعيد و آقا ميرزا سيد محمد طباطبائى در خانهء خود تحت نظر مأمورين نظامى توقيف شد . مردم هم انجمنها را برهم‌زده هركس پى كسب و كار خود رفت . حكام ولايات بموجب امر مركز ، انجمنهاى ولايتى و ايالتى را بسته و انجمنهاى عمومى را برهم زدند و پاره‌اى آزاديخواهان مبرز را كه در آنجاها بدست آوردند حبس كردند و چند نفرى از جمله سيد جمال الدين ( پدر آقاى جمال‌زاده ) سخنران شيرين - سخن آزادى را در بروجرد بامر شاه در حبس كشتند . آنها كه بسفارت انگليس پناه برده بودند ، بسعى سفارت اجازه حاصل كردند كه بسلامت كشور ايران را ترك گويند . معروفترين اين دسته آقايان تقىزاده و على اكبر دهخدا بودند . آنها كه در شهر مختفى شده بودند ، هر يك بوسائلى خود را خلاص كرده ، بعضى بولايات خود و برخى بخارجه پناه بردند و زمره‌اى چون امرى از آنها متمشى نبود ، در كنج خانه خزيدند .\r\nغلبه بر عده‌اى بىاسلحه و بيمدافع و راندن آنها از مجلس و غارت كردن و كندن در و ديوار كعبهء آمال ملت آسان ، ولى بدست آوردن دل ملت دلشكسته كارى بس مشكل است .\r\nديرى نگذشت كه در تمام ولايات ، هرجا به نحوى ، ضديت شروع شد بخصوص تبريزيها كه بسعى\r\n\r\n","description":"","footnote":"","page_name":" 262 ","page_number":274},
  {"content":"\r\n\r\nآزاديخواهان آنجا در تحت رياست ستارخان كه به زودى حقا سردار ملى ملقبش كردند ، با اسلحه قيام نمودند . كم‌كم ساير شهرهاى آذربايجان هم به اين مركز تأسى جست و ضديت از آنجا به تمام كشور سرايت كرد . احكام آقايان ملا كاظم خراسانى و حاجى ميرزا حسين نجل خليل و شيخ عبد اللّه مازندرانى هم كه از علماى درجه اول نجف و مقلد مردم بودند ، به اينها ضميمه شد . از عتبات احكام شرعى در حرمت دادن ماليات بعاملهاى محمد عليشاه صادر كردند و بختياريها و مجاهدين ، اصفهان و گيلان را تسخير كرده به سمت پايتخت آمدند . محمد عليشاه بسفارت روس متحصن و منعزل و سلطنت سلطان احمد شاه اعلام و مجلس افتتاح و آزادى از نو برقرار شد . تفصيل اين اجمال را تا اندازه‌ايكه در خور « شرح زندگانى من » باشد ، در ضمن وقايع سرگذشت من خواهيد خواند .\r\n\r\nتشكيل كانون آزاديخواهان ايرانى در پاريس\r\nاخبار طهران يكى بعد از ديگرى بپطرزبورغ ميرسيد و مايهء اسف و افسوس ميگشت و من براى آقاى دهخدا خيلى پريشان بودم تا روزى خبر مصاحبهء روزنامه‌نگارى را با تبعيدشدگان ايرانى كه در باكو اتفاق افتاده بود ، در روزنامهء پطرزبورغ خوانده و بمناسبت ذكرى كه از آقاى دهخدا در آن رفته بود ، از سلامت اين رفيق عزيز شكرها كردم . ايرانيان تبعيد شده ، بپاريس رفتند و آنجا را براى منويات خود جهت آزادى و ضديت با استبداد شاه ، مركز قرار دادند . ولى بازهم بعادتى كه در ايران داشتند و بواسطهء اختلاف مشرب و سوء ظن‌هائيكه در ضمن عمليات نشر آزادى نسبت بهم پيدا كرده بودند ، مجتمعا كار نميكردند و هرچند نفر بهر اندازه كه از دستشان برميآمد ، سواسوا ، در اين مشروع مقدس اقدام مينمودند . از جمله ميرزا ابو الحسن خان پيرنيا ، معاضد السلطنه ، كنسول سابق باكو كه وكيل مجلس هم شده و جزو تبعيدشدگان بود ، با آقاى دهخدا و يكى دو نفر ديگر چاپخانهء فارسى در ايوردن سويس پيدا كرده و چند شماره صوراسرافيل را دهخدا نوشته و از پاريس بايوردن فرستاد و در آنجا چاپ شده بهمه‌جا ميرفت . من در ايران نبودم و نمىدانم اندازهء انتشار اين روزنامه در ايران چه بوده ولى درهرحال اگر بتخت كفش مسافرين هم بود ، از اين روزنامه بايران ميرفت . منتهى يك نسخهء آن بيست سى دست مىگشت .\r\n\r\nشاه در باغ شاه\r\nمحمد على شاه در باغ شاه رحل اقامت افكند ، براى حفظ خود چند فوج از قماش همان سيلاخوريها بدور خويش گرد آورده و امير بهادر جنگ وزير جنگ است . سربازهاى او درختهاى بارآور باغ را از بيكارى و بىپولى كنده ميفروشند ، يا زير ديزى گوشت ميگذارند . شنيدم يكى از درباريها كه شايد با حضرت امير ميانهء خوبى نداشته است ، از كنده شدن درختها گزارشى بعرض شاه مىرساند . شاه بوسيلهء يكى از پيشخدمتهاى خود بوزير جنگ پيغام ميفرستد كه سربازانرا از كندن درختها باز دارد . حضرت امير سپهسالار و وزير جنگ جواب ميگويد بقبلهء عالم عرض كنيد : « يا سرباز ، يا درخت » گذشته از كندن درختها ، سيلاخوريها كه بىجيره و مواجب مانده\r\n\r\n","description":"","footnote":"","page_name":" 263 ","page_number":275},
  {"content":"\r\n\r\nبودند ، از تاريكى شب در كوچه‌ها استفاده كرده ، از برداشتن عبا و كندن پالتو از دوش و بر عابرين كوتاهى نميكردند و اگر طرف شكايتى ميكرد ، آنها را بمشروطه‌خواهى متهم و تهديد مينمودند . چنان كه مثل « عبايش مشروطه شده » به همين موضوع اشاره دارد .\r\n\r\nپيشرفت مقاومت تبريز\r\nدر تبريز ، مقاومت مليون در تحت رياست ستار خان سردار ملى همچنان مداومت دارد . نه نفوذ و سر و سنباط و سبيل‌هاى عين الدوله و نه فعاليت ديوانه‌وار محمد وليخان خلعت برى كه زود تحريك ميشد و زود هم خاموش ميگشت ، هيچيك نتوانسته است شهر را تسخير و مليون را سرجاى خود بنشاند . اردوى شاه در باسمنج رحل اقامت افكنده ، هرچندى يك بار كه بعزم تسخير شهر نزديك مىشود ، با دادن تلفات زياد مجبور بعقب‌نشينى ميگردد . اهالى صرفه‌جوى تبريز ، حتى توپهاى افطار و سحر ماه رمضان خود را پر از ساچمه ميكنند و به سمت حمله‌كنندگان رها مينمايند و روزبروز برعده‌وعدهء خويش ميافزايند . باقر خان هم كه اصلا بنا بوده است ، باسم سالار ملى ، با ستار خان همدست و جدا مقاومت ميكنند . وزير جنك عبث برؤساى عشاير و ايلات و منتفذين ولايات جزء آذربايجان ، با كاغذهاى پر از وعده و نويد خود دلگرمى ميدهد و آنها را به خدمت ميخواند . كسى از جاى خود حركت نكرده و اگر هم كمكى باردوى شاه برسانند ، جز سياهىلشكر چيزى نيست . بخصوص كه در اين ميانه ، كارىترين آنها ، شجاع نظام مرندى كه خيلى سربسر اهل تبريز ميگذاشت ، بحيلهء يكى از انقلاب‌طلبها از بين رفت .\r\nمؤمنى بستهء بمبى بعنوان امانت براى شجاع نظام فرستاد كه هنگام بازكردن سر آن كار او و چند تن از نزديكانش را ساخت و عين الدوله را از جدىترين كمك‌كاران خود محروم كرد .\r\n\r\nنشريات آزاديخواهان\r\nدر شهرهاى خارج ايران ، هرجا چاپخانهء حروف عربى پيدا ميشد ، عده‌اى آزاديخواه در آنجا جمع شده اخبار تبريز و ساير جاهاى ايران را كه هريك در نوبت و بطريقهء خود مقاومت‌هائى ميكردند و همچنين احكام علماى عتبات را در اوراقى روزنامه مانند چاپ كرده بهر وسيله بود از سرحد ميگذراندند و يقين داشتند كه در تمام ايران دست‌بدست خواهد گشت . در بعضى از اين روزنامه‌ها اشعار فكاهى بر ضد محمد عليشاه و درباريان و بخصوص وزير جنگش منتشر ميشد كه خالى از ظرافت نبود . معروفتر از همه كه كمتر كسى بود آن را نخوانده باشد ، اشعارى بود در وصف حال امير بهادر جنگ كه بطور ترجيع‌بند ساخته و برگردان آن اين شعر بود :\r\n چاى روسى بير بيوك فنجان گتر * آى ممد جعفر ! تزول قليان گتر \r\nالبته خوانندهء عزيز آشناى قديمى ما ، محمد جعفر خان مير پنج ، قليان‌دار وزير دربار را كه در پطرزبورغ تختهء پاك طاهر براى زير قليان حضرت امير ميخواست ، شناختند . اين\r\n\r\n","description":"","footnote":"","page_name":" 264 ","page_number":276},
  {"content":"\r\n\r\nشعر بقدرى در دهنها افتاده بود كه بعد از يكسال و نيم كه من بطهران آمدم ، باز هم بچه‌ها اين شعر را در كوچه‌ها ميخواندند .\r\n\r\nمفخم الدوله وزير مختار جديد ايران در پطرزبورغ\r\nبالاخره دولت بفكر سفارت پطرزبورغ افتاد ، مفخم الدوله را به سمت وزير مختارى مأمور كرد ، جناب وزير مختار در اواخر پائيز 1326 بپطرزبورغ آمدند ، مشاور الممالك و اسد و من در گارنيكلا از او استقبال كرده ، بسفارت وارد شد .\r\nميرزا اسحق خان مفخم الدوله در جوانى و در اوائل زمان سفارت علاء الملك ( در حدود 1306 ) از تبريز مستقيما بپطرزبورغ آمده جزو اعضاى سفارت ايران پذيرفته شده است . در آن دوره از كاركنان مركزى وزارت خارجه كسى به خيال كارمندى جزء سفارتهاى خارجه نمىافتاد . وزير مختار هركس را از هرجا پيدا ميكرد و بهر سمتى كه ميخواست ، بدربار دولت متوقف فيها معرفى مينمود . فقط براى اينكه اسم اين كارمند هم در جزو سالنامهء دولتى نوشته شود ، گزارشى از اسم‌ورسم او بوزارت خارجه ايران ميفرستادند . علاء الملك مردى بسيار ساده و خوش‌فطرت و ميرزا اسحق خان جوانى بسيار زيرك و كارى بود . همين كه بسفارت پطرز - بورغ وارد شد ، روسى را به قدر رفع حاجت مكالمه و مكاتبات جزئى و فرانسه را براى هر نوع مكالمه و مراسله آموخته ، علاء الملك را از احتياج بهر عضو ديگرى بىنياز كرده در ظرف مدت چند سالهء اقامت در پطرزبورغ ، خود را بمقام مستشارى رسانيد ، تا جوان ديگرى كه صمد خان ممتاز السلطنه باشد ، مثل چند سال قبل او وارد خدمت سفارت شد . ولى ميرزا اسحق خان نيك‌فطرتى علاء الملك را به جا آورده ، تا آشنا شدن صمد خان به كار ، در پطرزبورغ ماند . همين كه جانشين خود را تقريبا ساخته و پرداخته تحويل داد ، حقا تقاضاى كار مستقل كرد و به سمت آژان ديپلوماتيكى بمصر كه در اينوقت تحت الحمايهء دولت عثمانى بود ، مأمور گشت . مدتى در آنجا گذراند و به ايران آمد . احتياج صدراعظمى مثل امين السلطان كه خيلى زبان خارج نميداند ، به عينك و سمعكى كه بين او و سفارتخانه‌ها رابطه باشد ، چيز طبيعى است . ميرزا اسحق خان كه در اينوقت لقب مفخم الدوله هم گرفته بود بمنشيگرى خاص امين السلطان برگزيده شد . در اين ضمن‌ها با دختر ميرزا نصر اللّه خان مشير الدوله كه از پسر علاء الملك طلاق گرفته بود ، نيز ازدواج كرد . پسر عموئى سعد الدوله وزير مختار بلژيك و دامادى وزير امور خارجه و برازندگى شخصى ، او را ابتدا بسفارت واشنگتن و بعدا بسفارت وين فرستاد و در تقسيم سفارتهاى اعلان جلوس محمد عليشاه نيز سهم خوبى برد ، اينست كه در اين موقع مجددا بپطرزبورغ كه ده پانزده سال قبل با سمت مستشارى آن را ترك كرده بود ، با سمت سفارت مأمور شده است .\r\nانتخاب مفخم الدوله براى پطرزبورغ بسيار بموقع بود . زيرا محمد عليشاه بعد از بمباران مجلس و برهم زدن آزادى احتياج مبرمى بمأمور زيرك و زرنگ در دربار پطرزبورغ داشت و از مفخم الدوله بهتر براى اين كار نداشت ، بالاختصاص كه پسرعمويش سعد الدوله هم در كابينهء مشير السلطنه وزير امور خارجه شده بود .\r\n\r\n","description":"","footnote":"","page_name":" 265 ","page_number":277},
  {"content":"\r\n\r\nمفخم الدوله از آن اشخاص باهوش بود كه با نديدن هيچ مدرسه و نخواندن هيچ درس منظم ، تنها از شنيدن در مجالس و محافل و روزنامه‌خوانى ، همه‌چيز را تا اندازه‌اى آموخته و بسيار خوش‌صحبت بود . فارسى را خوب و تند و بىغلط انشاء و املائى مينوشت .\r\nدر نوشتن و بستن مراسلات فرانسه هيچ زحمت فكر به خود نميداد و در ظرف چند دقيقه پيش - نويس مراسله را بدون قلم‌خوردگى زياد حاضر و خود پاكنويس ميكرد . لا محاله روزى پنج شش كاغذ دوستانه و شخصى به اطراف عالم مىفرستاد ، بزرگ‌ترين كارها در نظر او بسيار ساده بود ، براى خود لله و پيشكار اتخاذ نميكرد و حتى به حساب آشپزخانهء خود هم رسيدگى مينمود و روزبروز طلب وكيل خرج را از كيف بغل خود تا آخرين دينار ميپرداخت . با زيردستان خود بسيار مؤدب و با رفاقت و دوستى آنها را به خود جلب ميكرد . اگر هم با كسى ميخواست كار نكند ، هيچوقت او را فداى خيال خود نكرده تا براى او فكر بهترى نميكرد ، بيهوده صابون زير پاى او نميماليد . خيلى بجلال و جبروت معتقد نبود ، بريج را بسيار خوب بازى ميكرد و مجلس‌آرائى او به حد كمال و در اين تاريخ به نظر من پنجاه ساله بود « 1 » .\r\n\r\n\r\n","description":"","footnote":"\r\n( 1 ) - در دربار سابق روسيه رسم بود كه وقتى سفيركبير اعتبارنامهء خود را بامپراتور تقديم ميكرد ، روزى را بايد براى پذيرائى سران و بزرگان كشور و نمايندگان سياسى كه در دربار روسيه بودند معين كند و كارتهائى به اين مضمون : « چون سفير كبير دولت . . . اعتبارنامه‌هاى خود را باعليحضرت امپراطور تقديم داشته با كمال احترام به اطلاع آقاى . . . مىرساند كه در ساعت . . . روز . . . براى پذيرائى حاضر خواهد بود » كسانى كه حق داشتند از اين دعوت‌نامه دريافت نمايند ، بموجب صورت معينى از طرف وزارت تشريفات دربار روسيه بسفارت ميزبان داده ميشد . هيئت نمايندگان سياسى را خود سفيركبير بر آنها اضافه كرده تقريبا هزار تا از اين كارتها براى بوميان و نمايندگان سياسى مىرفت .\r\nسفير كبير ، اگر زن داشت با خانمش ، در يكى از اطاقهاى نزديك بمدخل كه در ديگرى براى خروج داشت مىايستاد ، در پله‌هاى عمارت مأمورين تشريفات روسيه ايستاده بودند ، واردين با لباس تمام رسمى بايد باشند ، دم در اطاق سفير كبير يكى از مأمورين ورود آنها را با صداى بلند و تمام القاب ذكر ميكرد ، وارد با سفير كبير و خانمش دست ميداد و از در ديگر خارج شده بساير تالارها ميرفت . در يكى از تالارها بارى گسترده شده انواع مأكول در طبقات آن چيده بودند ، هر ظرفى كه خالى ميشد ، بظرف پروپيمان از همان جنس تبديل ميگشت ، بطوريكه هميشه به نظر چنين ميامد كه بار دست‌نخورده است .\r\nنمايندگان سياسى در اين پذيرائى ، نظر بهمقطارى ، تاحدى صاحبخانگى داشتند و از واردين بومى مثل اعضاى سفارت ميزبان پذيرائى ميكردند . بخصوص جوانها اگر به آشنايان خود كه مسلما در اين مجلس زياد بودند برخورد ميكردند ، از دوست گرفتن سرخيارستان غير كوتاه نميآمدند و تلافى مهمان‌نوازى آنها را در اين تعارف بيخرج بيرون مىآوردند . كنت برچيلد كه بعدها قبل از جنگ جهانى اول صدراعظم آلمان هم شد ، در اين وقت مردى پنجاه شصت ساله و به سمت سفارت كبرى مأمور پطرزبورغ شده بود و زن جوان بسيار زيبائى داشت كه هيچكس بيش از بيست و پنجسال به او نميداد . مفخم الدوله گويا در موقعى كه به سمت مأمور اعلان تاجگذارى محمد على شاه ببرلن رفته بود ، با او آشنا بود . سفير كبير بعد از يكساعتى كه ته واردين بالا آمد براى تفقد از مهمانان خود\r\n","page_name":" 266 ","page_number":278},
  {"content":"\r\n\r\n\r\nبعد از ورود مفخم الدوله\r\nبعد از ورود مفخم الدوله ، اثاثيهء ايشان هم با حبيب اللّه خان از وين رسيد و باز سفارت رنگ‌وروئى گرفت و كارهائى از تهران مراجعه و اشتغالاتى فراهم شد . مشاور الممالك البته حق داشت كه طالب كار مستقلى باشد ، شايد در طهران هم اشكالى در اين كار نميكردند ولى نداشتن مايه براى راه انداختن بساط يك سفارت كه لااقل ده بيست هزار تومان خرج داشت ، مانع اجراى اين خيال بود . از طرف ديگر ، مفخم الدوله هم به وجود او خيلى احتياج نداشت ، مشاور الممالك مثل دورهء مشير الملك خودش داوطلب مسافرتى بقفقاز و تركستان شد ، مفخم الدوله وسيلهء آن را فراهم كرده با سمت مفتشى به سمت تفليس و قفقاز رفت . اسد مشغول زندارى است و چندان به كارهاى سفارت كارى ندارد . مفخم الدوله هم او را بميل خود واگذاشته و كار سفارت را با خودش و حبيب اللّه خان انجام ميدهيم . اسد فقط كارهاى اتباع را در نظميه انجام مىنمايد .\r\nدر اوائل بهار مفخم الدوله ، بعد از چند ماهى ، خانم خود دختر ميرزا نصر اللّه خان مشير الدوله را هم بپطرزبورغ خواست . ايشان با دختر يكى دو سالهء خود موسوم بايران خانم بپطرزبورغ آمدند و در تسارس كوى سلو منزلى براى ايشان تدارك شد . ولى ما فقط ايران خانم را ميديديم و خانم مفخم الدوله در حجاب بود . يكروز هم ايران خانم از من بتسارس‌كوىسلو دعوت كرد ، با آقاى مفخم الدوله در منزل جديد نهارى خورديم ، مسعود خان پسر مفخم السلطان و برادرزادهء مفخم الدوله هم كه در بلژيك درس ميخوانده است ، نمىدانم بچه جهت از پيش پدر نزد عمو آمده و در سفارت منزل دارد و باز هم در سفارت جا زياد است و من به خوبى ميتوانم در سفارت منزل داشته باشم .\r\nمفخم الدوله صبحها از تسارس‌كوىسلو به شهر ميآيد ، اگر كار ادارى باشد مىكنيم و الا كاغذهاى خصوصى خود را دريافت كرده جواب آنها را مينويسد و ديدارهاى خصوصى خود را انجام و بتسارس‌كوىسلو مراجعت مىكند . نهار و شام كماكان مرتب است ، نهار را همگى باهم هستيم ، ولى شامها را گاهى آقاى مفخم الدوله نيست . خلاصه اينكه من در اين وزيرمختار يك رفيق تازه‌اى پيدا كردم نه رئيس تازه زيرا او طبعا مرد رياست‌فروش نبود . همين كه از تسارس‌كوىسلو وارد ميشد ، هرجا باز بود مينشست و آسياى صحبت را به راه ميانداخت ، اگر كارى نبود بريج را پيش ميكشيد ، دو نفرى باهم بريج زير چاق\r\n\r\n\r\n","description":"","footnote":"\r\nبه اين تالار وارد شد . مفخم الدوله در مأموريت اعلان تاجگذارى نشان عالى از دولت آلمان گرفته بود و البته در اين شب آن حمايل و نشان را زيب پيكر خود داشت . خانم سفير كبير جلو آمد ، بعد از تجديد تفقد بمفخم الدوله گفت : « آقاى وزير مختار چقدر شما خوشبختيد كه اين نشان را داريد ، شوهر من هيچوقت اين خوشبختى را نخواهد داشت » مفخم الدوله در جواب گفت : « باوجود اين شوهر شما خيلى از من خوشبخت‌تر است زيرا من هيچوقت اين خوشبختى را نخواهم داشت كه زنى بزيبائى زن او داشته باشم . » اين حاضرجوابى و جواب مناسب با سئوال ، تا مدتى بين ديپلماتها و رجال دربارى دهن‌بدهن ميگشت و همه به اين حسن محاوره تحسين ميكردند .\r\n","page_name":" 267 ","page_number":279},
  {"content":"\r\n\r\nميكرديم . گاهى كه اسد پيدايش ميشد ، سه نفرى و وقتى كه مشاور الممالك از مسافرت برگشت ، چهار نفرى بازى ميكرديم . ولى باز هم من بيكار ننشسته ، كتابى راجع بحقوق اساسى كه از پاريس آورده‌ام ترجمه ميكنم .\r\n\r\nفضولى خبرنگار روزنامهء نووىورميا\r\nقبل از آمدن مفخم الدوله ، يكروز پيشخدمت كارتى بدست من داد كه صاحب آن ميخواهد ملاقاتى كند ، در كارت « ياتچوتسكى خبرنگار روزنامه نووى ورميا « 1 » » نوشته شده بود . گفتم : بگو بيايند ، مردى وارد شد ، بعد از طى تعارفات معموله گفت : « از طرف روزنامه مأموريت دارم بتهران بروم كه اخبار آنجا را براى روزنامه بفرستم ، نامهء توصيه‌اى بيكى از اعضاى وزارت خارجه ميخواستم كه اگر گاهى رجوعى بكنم ، به من جواب بدهند . » گفتم : « برئيس ادارهء روس شما را معرفى ميكنم . » بعد گفت : « اگر يكى از ادباء و نويسندگانرا هم با من آشنا كنيد موجب مزيد امتنان خواهد گشت . » گفتم : « شما را باستاد ادبيات مدرسهء خود آقاى ميرزا محمد حسين خان فروغى معرفى و آشنا ميكنم . »\r\nخيلى خوشوقت شد و من دو كاغذ خصوصى براى دو مقصد فوق نوشته به او تسليم كردم . بعد گفت : « اگر التفات داشته باشيد و مرا بآقاى شارژدافر هم معرفى فرمائيد ، مرحمت را كامل كرده‌ايد . » گفتم : « شارژدافر نيست ، فردا بيائيد ، مانعى ندارد . » فردا آمد ، بمشاور الممالك معرفيش كردم ، قدرى باهم صحبت كردند ، بعد مجددا بدفترخانه آمد ، گذرنامهء خود را براى ويزا به من داد ، ويزا كرده به او دادم ، دست محكمى به من داد و از در خارج شد .\r\nدو سه هفته‌اى گذشت ، يكروز ديدم در روزنامه نووىورميا شرح مصاحبه ياتچوتسكى با ظهير الملك رئيس ادارهء روس مندرج است . ولى اين مقاله چيز مهمى نداشت . يكى دو هفتهء بعد مصاحبهء ياتچوتسكى با معاون وزارت خارجه و بعد با وزير خارجه و سپس با مشير السلطنه صدراعظم و بالاخره مصاحبهء ايشان با شاه پشت سر هم در روزنامه نووىورميا مندرج شد . مصاحبه‌اى هم با شيخ فضل اللّه كه طبعا اين روزها بازارش رواج داشت كرده و شرح آن را با نيشهاى زننده براى روزنامهء خود نوشته بود . ياتچوتسكى و مصاحبه با شاه ايران ؟ ! ! مگر در طهران تاتوره در هوا پاشيده‌اند كه نمايندهء اين روزنامهء كثيف طرفدار استبداد بتواند با شاه ايران مصاحبه كند ؟ بعد هم با لحنى كه در خور مقام سلطنت نيست ، مصاحبهء خود را در روزنامه منتشر نمايد ؟ ! ! . . . در آن دوره مصاحبهء روزنامه‌نگاران با رؤساى دول معمول نبود .\r\n\r\nيكنفر روس سرخ\r\nيكروز ديگر هم شخصى بسفارت مراجعه كرد ، اين شخص عضو انجمن بين‌المللى جغرافيا بود ، خواهش كرد كسى را به او معرفى كنم كه اوضاع و احوال ايران بخصوص وضع تازه را براى او تشريح كند . ديدم كسى در پطرزبورغ نيست كه مقصود او را بتواند به عمل آورد ، از طرف\r\n\r\n\r\n","description":"","footnote":"\r\n( 1 ) -  Novoe Vremia \r\n","page_name":" 268 ","page_number":280},
  {"content":"\r\n\r\nديگر اين مرد هم از طرز بياناتش پيداست كه از آزاديخواهان يا بقول روسها از سرخهاست و بايد با او كنار آمد . جواب سربالا كه « كسى را ندارم » خلاف سياست است ، بايد از نوشتهء او براى كشور و آزادى استفاده كرد . به او گفتم : « من خودم براى اين كار حاضرم ، بيك شرط كه اسمى از من در كار نباشد . » گفت : « به همين شرط » گفتم : « در اين صورت ، شما صورت سؤالى ترتيب بدهيد ، از هرچه بپرسيد ، جواب خواهيد گرفت . » با تشكر فراوان از من جدا شد . از فردا تا چند روز هروقت ميآمد ، چهار پنج سؤالى از اوضاع اقتصادى و سياسى ترتيب داده و يك‌يك سؤال ميكرد و جواب ميگرفت . روز آخر بعد از تمام كردن سؤالات خود از من پرسيد : « آيا ممكن است موضوع تقسيم اراضى بين رعايا در مملكت ايران هم پيش بيايد ؟ » گفتم « خير ! » البته ميدانيم كه موضوع تقسيم اراضى بين رعايا يكى از مرام‌هاى آزادىطلبان روس و مخصوصا سرخها بود كه بدون اين تقسيم هيچ اقدامى را مفيد نميدانستند . چون از جوابهاى سابق من مشرب مرا دانسته بود ، با كمال تعجب گفت چطور ؟ ! ! گفتم : « به جهت اينكه رعيت ما مثل رعيت اروپائى مزدور نيست بلكه با مالك شريك است . » سپس پنج عامل زراعتى يعنى آب ، زمين ، گاو ، بازو و بذر را تشريح كرده گفتم : « هريك از مالك و رعيت كه يكى از اين پنج عامل را تدارك كند ، يك خمس از محصول حق ميبرد . البته عرضه و تقاضا هم در اين ميان كار خود را خواهد كرد ؛ اگر زمينى قابليت زرعش كم و حاجت بيشترى به كار داشته باشد ، داوطلب قبول رعيتى آن طبعا كم مىشود . در اين صورت مالك مجبور است سهم زيادترى براى رعيت منظور نمايد ، يا برعكس ، زمين حاصلخيزتر ، بخصوص در جاهائى كه سكنه زياد و باز و فراوان است ، نگزير مشترى بيشترى دارد ؛ در اينجا مالك سهم زيادترى براى خود ميخواهد و اين تفاوت هم چندان زياد نيست . در ديم‌كارى ، مالك چون جز زمين چيز ديگرى ندارد ، چهار يك يا در جاهائى كه بدهكده دور تر است ، پنج يك سهم ميبرد . » ديدم مؤمن خيلى اين مذاكرات را با دقت شنيد و توضيحات بيشترى در اطراف آن خواسته ، يادداشتهاى خود را تمام كرد و دست گرم محكمى داد و گفت اجازه ميخواهم بعد از آنكه رسالهء خود را چاپ كردم ، يك نسخه هم براى شما بفرستم . تشكر كرده از هم جدا شديم .\r\nبعد از ده بيست روز ، رسالهء چاپى خود را براى من فرستاد . ديدم بوعدهء خود وفا كرده با اينكه تجليل زيادى از گويندهء اخبار كرده است ، اسم‌ورسمى از من در آن نيست .\r\nمطالب را هم بدون كم‌وكسر ، هرچه جواب داده‌ام ، نوشته است . در قسمت آخر خيلى شرح و بسط داده و با اشاره بمقام اجتماعى گوينده ، خيلى اين طرز تقسيم را مدح كرده و در آخر نوشته است : « چرا مردم اروپا از اين وضع تقليد نميكنند كه گرفتار زحمت تقسيم اراضى كه بعد از مدتى باز هم تنبلى و كارگرى افراد ، تقسيم اولى را برهم مىزند و حاجت بتقسيم جديد پيدا مىشود نباشند . » اين يكى از انتشارات نافع راجع بآزادى ايران بود كه با بيانات علمى وجود آن را در ايران ناگزير جلوه ميداد .\r\n\r\n","description":"","footnote":"","page_name":" 269 ","page_number":281},
  {"content":"\r\n\r\n\r\nخون جوانى و پيرى\r\nمادموازل بطسولويچ ، صاحبخانهء سابق من ، در همين اوقات عروسى كرد و مرا بعقدكنانش دعوت نمود . اين دختر فرانسه را بسيار خوب حرف ميزد و خوب مينوشت و عضو يكى از بانكها و ميخواست با يكى از جوانهائيكه خيلى بخانهء او رفت‌وآمد ميكرد ، عروسى كند . در اين اوقات هم كه من در سفارت منزل داشتم ، گاهگاه از او حالى ميپرسيدم . دخترى آزاد ، عاقل و در خانه‌دارى بسيار تميز بود . شبى ساسى در رختخواب مرا گزيد ، فردا بمادموازل شكوه بردم ، عصر آمدم ديدم تمام اطاق را زيرورو كرده و دوشك تختخواب را جسته و چيزى بدست نياورده است . بعد از يكماهى باز يك شب ساس به من خدمت كرد ، اين‌بار فورا از جا برخاسته چراغ را روشن كردم و مجرم را در حال فرار در ملافه كشف و دستگير و در حقه‌ايكه روى ميز پاى تختخواب بود توقيف نمودم ، فردا صبح وقتى لباس پوشيده ميخواستم از خانه بيرون بروم ، از مادموازل خواهش كردم باطاق من آمد ، مجرم را در صورتى كه از خوردن خون من باد كرده و آثار جرم در او نمايان بود تحويلش دادم . گفت : « خيلى عجب است ؟ » گفتم : « پيدا شدن ساس ؟ » گفت : « خير ! علاقهء اين حيوان به خون شما » گفتم :\r\n« من به اين موضوع سابقه دارم ولى شما از كجا دانستيد ؟ » گفت : « هم آن دفعه و هم ايندفعه يكى از دوستان من اهل هل‌سينگ‌فرس « 1 » ( هل‌سينكى پايتخت امروز فنلاند ) كه گاهى بپطرزبورغ ميآيد ، به منزل ما آمده و چمدان دستى خود را پشت اطاق شما گذاشته بود .\r\nآيا عجيب نيست كه اين حيوان طعمهء مطلوب خود را يافته ، در ظرف چند ساعت راست بسروقت او برود ؟ تقصير شماست كه خونتان بدهن اين حيوان اينقدر شيرين است . بعد از اين اگر اين آشنا به منزل ما بيايد ، نميگذارم چمدانش را داخل لژمان بگذارد . » اين خون جوانى بود ، ولى بعدها حتى در تارومومج هم كه مركز ساس است ، بوده‌ام و ساس كارى به من نداشته است . جوانى از اين عيب‌ها هم دارد و باوجود اين ، خوب چيزى است قدر آن را بدانيد .\r\n\r\nوسيله براى جواب به خبرنگار فضول\r\nاوضاع روسيه درهم‌تر از كشور ماست ، بعد از بسته شدن دوما ( مجلس ملى روس ) در هر شهر و محل ، جمعيتهاى سرى با مرام‌هاى عجيب و غريب كه كلا بر ضد حكومت است ، تشكيل مىشود . هر روز يك وقعهء تازه‌اى اتفاق ميافتد . دولت براى آرام كردن افكار ، پاره‌اى آزاديها كه از جمله آزادى چاپ است ، بمردم داده و روزنامه‌هاى پارتى چپ ( سرخها ) بيداد ميكنند و هر روز مقالاتى بر ضد رفتار دولتيان منتشر مينمايند . بزرگتر از همه ، روزنامهء « رچ » « 2 » ( نطق ) و « روسكوى اسلوو « 3 » » ( حرف روس ) است . منهم از آزادى روزنامه‌ها بنفع كشور خود استفاده ميكنم و با خبرنگاران اين دو روزنامه آشنائى پيدا كرده‌ام و مندرجات روزنامه‌هاى فارسى خارج ايران را ترجمه كرده به آنها مىدهم و آن‌ها هم با آب و تاب زياد و فحش‌هاى بىحساب بعاملين واقعى اين بيحسابى چاپ ميكنند . آقاى غلامرضا\r\n\r\n\r\n","description":"","footnote":"\r\n( 1 ) -  Helsinfors ( Helsinki ) \r\n( 2 ) -  Retch \r\n( 3 ) -  Rouskoe Slovo \r\n","page_name":" 270 ","page_number":282},
  {"content":"\r\n\r\nنورزاد در اين كارها دست و چشم من است و بوسيلهء ايشان مقالاتى را كه معين ميكنم ، از فارسى بروسى ترجمه و موضوع بدست خبرنگاران ميدهيم كه آنها مقالات خود را ترتيب داده بروزنامه بدهند .\r\nاين دو روزنامه با نووى و رميا طرفند . مقالاتيكه ياتچوتسكى هر هفته از ايران ميفرستد و در هر كدام از آنها موضوعى را نقادى مىكند ، راجع بچيزهاى كلى و قابل خدشه است .\r\nمن مثل يكنفر ايرانى خوب ميتوانستم آنها را رد كنم ، اين بود كه اين دو روزنامه از دل و جان دستورات مرا با آب‌وتاب تمام مينوشتند و از قول خود فحشهائى هم بياتچوتسكى ميدادند .\r\nبه اين طريق وسيلهء انتشار مجانى بر ضد انتشارات نووى و رميا بدست آمده بود و كار آزادى كشور ما را پيشرفت ميداد و طبعا حكومت روس را از اقدامات تندوتيز ، نظير بمباران مجلس ، بازميداشت . در صورتى كه هيچكس متوجه منبع « 1 » آن نبود . شايد خود روزنامه هم اين مقالات را اثر طبع خبرنگار خود ميدانست . حتى من مفخم الدوله را هم از اين خرده - كاريهاى خود بى خبر ميگذاشتم سهل است ، گاهى كه پاره‌اى از آن‌ها را خوانده و تحسين هم ميكرد ، من چيزى به روى خود نميآوردم . زيرا بيم داشتم كه ، به خواهش ، مرا از اين كار خير بازدارد و اين هم البته خلاف مروت ميشد كه از من خواهش بكند و از قبول آن امتناع كنم يا قولى بدهم و بر خلاف آن عمل نمايم .\r\n\r\nسفارت كبراى زوركى\r\nيكروز ديدم تلگرافى از تهران رسيده و دستور داده‌اند علاء الملك را به سمت سفارت كبرى براى كار خاصى بدربار پطرزبورغ معرفى كنيم .\r\nمفخم الدوله نامهء آن را نوشت و با زينوويوف وزير خارجه مذاكره كرد . معلوم شد قبلا در تهران با سفارت روس اين مذاكره شده و روسها همين كه موضوع فرستادن اين سفير كبير را حس كرده‌اند ، جواب رد داده‌اند .\r\nولى درباريان ايران متقاعد نشده تصور كرده‌اند بوسيلهء سفارت ما مىتوانند اين مقصود را عملى كنند .\r\n\r\n\r\n","description":"","footnote":"\r\n( 1 ) - به كار بردن « منبع » براى سرچشمه و مصدر علوم و اخبار هم يكى از استعاره‌هائى است كه قديمى نيست . اول وهله‌ايكه من به اين استعاره برخوردم در حقوق تاليف مرحوم مشير الدوله حسن پيرنيا بود كه در آن روز به نظر من خيلى نچسبيد ولى بعدها بقدرى اين استعاره براى پروراندن اين مفهوم استعمال شده است كه نچسبى سابق را ديگر ندارد و يكى از استعاره‌هاى رايج شده است ، گو اينكه قدما آن را استعمال نكرده باشند . چنان كه كرارا اشاره كرده‌ام ، عدم استعمال قدما نبايد مانع وضع استعاره باشد ، تحول و تطور لغوى و ادبى هيچوقت نبايد از كار باز ماند ، كم‌كم بايد استعاره‌هاى شاه طهماسبى جاى خود را به كنايه و استعارهء متناسب با تمدن امروزه بدهد . همانطور كه اشخاص پير ميشوند و از كار مىافتند و مرحوم ميشوند ، براى استعاره‌ها هم ولادت و جوانى و پيرى و بالاخره مردنى هست كه ناگزير واقع مىشود . مقرمطنويسها عبث به خود زحمت ميدهند و ميخواهند جلو طبيعت را بگيرند و مسلما به جائى نميرسند . اگر به نيش قلم آنها دم عيسى هم بسته شود ، نميتوانند محكوم بمرگ را نجات دهند و از ولادت كنايات و استعارات جديد جلوگيرى كنند .\r\n","page_name":" 271 ","page_number":283},
  {"content":"\r\n\r\nببينيم اين سفارت چه كارى را بايد انجام دهد كه براى قبولاندن آن اينقدر اصرار به كار ميرود . مقاومت مثبت تبريزيها و مقاومت منفى عمومى بر ضد محمد عليشاه ، البته ابتدا انگليسها و بعدا براهنمائى آنها روسها را متوجه كرده كه بمباران مجلس براى منافع آنها هم زيان‌آور بوده است و همراهى آنها با شاهى كه نه نفوذ دارد و نه ماليات به او ميدهند . چه فائده‌اى دارد ؟ اگر بخواهند به زور اسلحه بر ايران فايق آيند ، با داخلهء خود كه اكثر مردم آزادىطلبند و اين اقدامات را بيرويه ميدانند ، چه ميكنند ؟ مثل روسها در اين اوقات عينا مثل زنى بود كه سر خود را نميتوانست ببندد بعروسيخانه ميرفت و داوطلب بستن سر عروس ميشد « 1 » . گذشته از اين ، هم‌پيمانى آنها هم با انگليسها اقتضا داشت كه با مشورت همديگر در ايران كار كنند . اين بود كه وزير مختار خود را در تهران عوض كرده ، پاكلوسكىكزل مستشار سفارت خود در لندن ، مرد ملايم انگليسىمآب ، را بجاى سلفش گارتويك كه مردى مستبد و خشن بود ، بايران فرستادند و البته كلنل لياخوف امروز غير از كلنل لياخوف موقع بمباران مجلس شده بود و در مقابل اوامر شاه بيشتر عذرتراشى ميكرد .\r\nمحمد على شاه هم كه عمدهء اتكالش در استبداد خود بقوهء قزاق بود ، از رفتار اين رئيس بريگاد خود احساس كرد كه زمينه تغيير كرده و بفكر افتاد كه سفير كبيرى بدربار روسيه بفرستد كه جناب ايشان وضعيت قشون ايران را در پشت دروازهء تبريز و بىاهميتى قيام اين شهر و بىموضوعى ضديت عمومى مردم ايران با اوضاع حاضر را بنفع استبداد توضيح و تشريح نمايند و دولت روسيه را براى پيشرفت مقاصد استبدادى خود همراه كنند .\r\nبراى پذيرفتن اين سفير كبير ، از طرف دربار روسيه البته مانعى نبود و چنونيك‌هاى وزارت خارجه « كارمند » ، حتى سازانف معاون وزير هم ، با كمال ميل حاضر بودند اظهارات سفير كبير ايران را شنيده و اقدامات مستبدانهء شاه را تحسين و حتى دستورى هم بستاد ارتش روسيه بدهند كه اگر اقتضا كرد كلنل خشن‌تر از لياخوفى بجاى او بفرستند ، ولى در اين صورت با هم‌پيمان تازهء خود كه قرار گذاشته‌اند در كار ايران آنچه ميكنند به اطلاع يكديگر باشد چكنند ؟ البته همان روزى كه از وزارت خارجهء ايران ، در تهران ، راجع بفرستادن اين سفير كبير مذاكره شده است ، سفراى طرفين باهم مشورت كرده و هر دو يكنواخت بدربارهاى دولتين گزارش داده و اظهار عقيده كرده و وزارت خارجهء دولتين هم بتوسط مأمورين خود در دربار يكديگر قضايا را حل كرده و جواب پاكلوسكىكزل در تهران مستند به اين سوابق بوده است و با اين مقدمه ، جواب وزارت خارجهء روسيه بسفارت ايران ، مسلما منفى خواهد بود . ولى گلهء محمد عليشاه بر فرض اينكه بمشاوره با رئيس دفتر مخصوص خود و شاپشال خان هم مجهز ميشد ، قابليت اين باريك‌بينىها را نداشت .\r\nچنان كه از يكطرف اين تلگراف را بسفارت ايران فرستادند و از طرف ديگر جناب سفير كبير را هم با اعتبارنامه به سمت سفارت كبرى روانه كردند . وقتى جواب منفى وزارت\r\n\r\n\r\n","description":"","footnote":"\r\n( 1 ) - اين ضرب المثل كه بازهم مثل دهاتى است بدين مضمون است يكى سر خودش را نميتوانست ببندد بعروسىخانه ميرفت كه سر عروس را ببندد .\r\n","page_name":" 272 ","page_number":284},
  {"content":"\r\n\r\nخارجهء روس را بتهران مخابره كرديم ، جواب دادند سفير كبير حركت كرده است ، اقدام كنيد در پذيرائى او چيزى كم و كسر نباشد ! ! و هيچ متوجه قبح قضيه نشدند كه نميتوان به زور سفير بدربار دولت ديگر فرستاد و دولت روس را با كار خاتمه يافته مواجه كرد و اين جور سفير كبير را دولت روسيه مسلما ، اگر هم بخواهد ، نميتواند بپذيرد و اين كار جز بردن آبرو نتيجه‌اى ندارد . شايد شوق خود علاء الملك هم به اين مأموريت و كار چاقى و قوم و خويشى رئيس دفتر مخصوص با او ، در اين عجلهء بى مورد كه موجب وهن بين‌المللى و توهين به خود سفير كبير بود ، بيمداخله نبوده است . شايد پيرمرد به پيشرفت‌هاى بيست سال قبل خود در دربار روسيه خيلى معتقد بوده لازم نديده است كه منتظر جواب شوند و حتى شايد هم گفته باشد كه اگر اسم مرا بشنوند ، چون سابقه در دربار روسيه دارم ، فورا قبول ميكنند و شاه بسى تجربهء نالايق هم به اين بيانات معتقد شده ، او را روانه كرده است .\r\nبهرحال ، يكى دو روز بعد ، تلگراف علاء الملك كه ورود خود را بباكو خبر ميداد رسيد ، معلوم است كسى از او استقبالى نكرده و احترامى كه در خور سفارت كبرى بوده است ، بجا نياورده بودند . پيرمرد با تذكرهء سياسى كه سمت او سفير كبير فوق العادهء ايران در دربار روسيه تعيين شده بود ، مثل يكنفر شخص عادى بپطرزبورغ وارد شد . ماتاگار او را استقبال كرده و تا هتل اروپا كه خود براى محل توقف خود تعيين كرد ، با او همراه بوديم . مفخم الدوله هم باحترام سابقهء رياست او دعوتهاى خصوصى از او كرد .\r\nباوجود اين ، علاء الملك از دم در نرفته ، از وزير خارجه وقت ملاقات خواست . پير مرد خيلى بخصوصيت با وزير خارجه كه در استانبول باهم رفاقت داشتند ، معتقد بود . جواب وزير امور خارجه مسلما منفى بود . باوجود اين بمناسبت همان سابقهء دوستى از پذيرائى او بطور خصوصى مضايقه نكرد . البته علاء الملك آنچه ميخواست بوزير خارجه بطور رسمى بگويد ، در ملاقات خصوصى خود گفته است منتهى از اين اظهارات چه نتيجه حاصل شد ؟ مسلما هيچ !\r\nعلاء الملك خود نزد روزنامه‌نگاران فرستاده ، آنها را بمحضر خويش طلبيد « 1 » و تصور ميكرد كه انتشار بيانات او باعث پيشرفت مقصود محمد عليشاه مىشود . در مصاحبهء خود با خبرنگار روسكوى اسلو و آنچه پرت‌وپلا در انبان مغز خود داشت بيرون ريخت . ميدانيم اين روزنامه هم يكى از ارگانهاى دست چپىها و سرخهاى روسيه بود ، خبرنگار بيانات او را\r\n\r\n\r\n","description":"","footnote":"\r\n( 1 ) - يقينا آنروزيكه يكنفر از فارسىنويسهاى دورهء بعد از تسلط عرب بر ايران ، طلب عربى را به « يدن » فارسى توأم و اين فعل را اختراع كرده است ، خيلى از مقرمط نويسهاى آندوره از اختراع اين فعل جديد عصبانى شده و از اين اختراع او انتقاد كرده‌اند . ولى امروز تصور نميكنم كسى باشد كه از استعمال اين فعل اختراعى ششصد هفتصد سال قبل بجرم اينكه نيمى فارسى و نيمى عربى است خوددارى كند . يكى از محسنات زبان فارسى امروز كه آن را ميتوان در شمار نيرومندترين زبانهاى عالم دانست ، همين است كه هر لغتى بهر زبانى باشد ميتوان آن را گرفت و با علامت مصدرى فارسى فعل جديدى از آن ساخت و آن لغت خارجى بقدرى در افواه معروف شود كه حاجت بتفسير و تعبير نداشته باشد . مرحوم ايرج ميرزا در مصراع « مردم همه مىجهنميدند » جهنميدن را هم بمعنى جهنم رفتن استعمال كرده و خيلى زيبا شده است .\r\n","page_name":" 273 ","page_number":285},
  {"content":"\r\n\r\nبا استهزاء و مسخرگى در روزنامهء خود نگاشت ، ما هم چه ميتوانستيم بكنيم و اين آبروى ريخته را چگونه جمع ميكرديم ؟ بلى ! اين است سزاى شاهى كه باميد خارجه با ملت خود ميجنگد ! با سفير او اين معامله را ميكنند ، بدون اينكه بتواند نفس بكشد و از كسى گله‌اى بكند ! ! !\r\n چو تيره شود مرد را روزگار * همه آن كند كش نيايد به كار \r\nمحمد عليشاه در اين اوقات مانند غريقى بود كه بهر علف و خزه‌اى تشبث ميكرد و آن به آن بگودال نيستى فروتر ميرفت !\r\n\r\nعكس العمل بمباران مجلس\r\nعلاء الملك بنمايندهء روزنامهء روسكوى اسلوو گفته بود : « شاه نميخواهد با ملت خود جنگ كند و گرنه غائلهء ستارخان هيچ اهميتى ندارد و اگر به من امر دهد كه در مراجعت از اينجا سر اسب خود را كج كرده « 1 » بتبريز بروم ، دو روزه كلك او را خواهم كند . » ولى بر خلاف اين ادعا مقاومت تبريزيان همچنان ادامه دارد و هروقت قشون عين الدوله به شهر نزديك مىشود ، با دادن تلفات زياد عقب مينشيند و تبريزيها روزبروز بر عده وعدهء خويش ميافزايند . كمكهاى مادى و معنوى ژنرال كنسول روس هم براى قشون دولتى فائده‌اى ندارد و حتى آزاديخواهان طورى خدعه‌هاى جنگى به كار مىبندند كه خبرنگارى كنسولگرى روس براى قشون عين الدوله زيان‌آور است و اكثر باشتباه ميافتند و خسران بارميآورند .\r\nپاريس مركز آزاديخواهان شده ، هركس توانسته است خود را به آنجا رسانده ، ميخواهد بيفكرى قبل از بمباران مجلس را جبران كرده ، قوه‌اى تدارك كنند كه اين سه چهار هزار نفر مسلحى را كه دورهء محمد عليشاه هستند ، متفرق كنند . زيرا شاه بواسطهء بىپولى و ضديت عمومى ، ديگر قشون تازه‌اى نميتواند به جائى بفرستد . آنچه داشته است بتبريز فرستاده و سر آنها آنجا گرم است .\r\nسردار اسعد پسر حسينقلى خان بختيارى پدر كشتهء قاجاريه و استبداد در پاريس بود ، او را وارد نظرات خود كردند . قرار شد او بايران برود و از ايل بختيارى عده‌اى را براى فتح تهران ببرد و جمعى هم كه در گيلان دست داشتند ، قولهائى دادند كه در رشت شورشى برپا كنند و ادارات دولتى را بدست آورده عده‌اى هم از آنجا حركت كنند و با بختياريها در فتح تهران شركت نمايند . با اين قول‌وقرار هريك بجانبى رفته مشغول اقدامات شدند .\r\n\r\nفتح اصفهان و گيلان\r\nسردار اسعد بختيارى رفت ، مقدمة الجيش خود را با برادر بزرگترش صمصام السلطنه باصفهان فرستاد . حكومت اصفهان با اقبال الدولهء غفارى بود ، قشونى هم نداشت ، به مجرد ورود بختيارىها ، ادارات دولتى به تصرف آنها درآمد . يكروز هم كه سردار افخم حاكم گيلان\r\n\r\n\r\n","description":"","footnote":"\r\n( 1 ) - سر اسب را كج كردن و به جائى رفتن و كارى انجام دادن ، كنايه از عملى است ضمن عمل ديگر كه بدون قصد انشاء قبلى صورت بگيرد و مورد استعمالش در موقعى است كه بخواهند كاريرا كم‌اهميت بشمارند . روزنامهء روسكوىاسلوو اين كنايهء آقاى علاء الملك را عينا بروسى ترجمه كرده و چون اين كنايه در زبان روسى به اين تعبير نيست ، خيلى روسى اين جمله مضحك شده بود .\r\n","page_name":" 274 ","page_number":286},
  {"content":"\r\n\r\nدر باغ سردار همايون بنهار وعده داشت ، عده‌اى مسلح بباغ ريخته حاكم را از پا درآوردند و از آنجا به شهر هجوم و ادارات دولتى را تصرف كردند . سپهدار ( محمد وليخان سپهسالار بعد و خلعت برى بعدتر ) را كه در رياست قشون تبريز با عين الدوله نساخته و از محمد عليشاه رنجور شده بود ، برياست قواى خود خواندند ، او هم پذيرفت . بين سردار اسعد و سپهدار هم روابط برقرار شد و هريك در قسمت خود مشغول تشكيل عده و تجهيزات شدند . اين اخبار كه بساير شهرهاى ايران رسيد ، آزاديخواهان را كه تا اينوقت ساكت و منتظر وعده‌هاى دروغين محمد عليشاه براى بازكردن مجلس صالح « ؟ » بودند به هيجان آورد .\r\n\r\nشاه هنوز هم در افكار مستبدانهء خود مستغرق است\r\nمحمد عليشاه وقتى كه بباغشاه رفت ، فقط چند نفر آزاديخواه افراطى را كه به او توهين كرده بودند ميخواست . بعد از بمباران مجلس و تفرقهء وكلاء و آزاديخواهان ، وعده ميداد كه به زودى مجلس آينده را با وكلاى صالح باز خواهد نمود . تا اينجا بعضى آزاديخواهان معتدل كه از بيمزگيهاى افراطيها عصبانى بودند ، با او هم‌عقيدگى داشتند . اگر موقعيت را فهميده ، بلافاصله انتخابات را اعلان و بقول خودش وكلاى صالح انتخاب و مجلس را به راه ميانداخت ، خود را پيش قدم آزادى معرفى كرده و مردم بيش از پدرش گل نثار كالسكهء او ميكردند . ولى اين مرد مستبد لجوج ، بحرفهاى اطرافيان خود معتقد و همين كه از يغماى كاغذ و اثاثيهء مجلس خلاص شد و انتقامهاى شخصى خويش را از چند نفر افراطى گرفت ، بآينده اميدوار گشته ، ديگر حرفى از آزادى و افتتاح مجلس در كار نبود . امير بهادر وزير جنگ و مشير السلطنه كه برسم استبداد لقب صدراعظمى هم به او داده بود ، رئيس الوزراء و سعد الدوله كه از يكسالى به اين طرف خود را از آزاديخواهان جدا كرده و مستبد شده بود ، وزير خارجهء او شدند . حتى اشخاص دولتخواه بىغرض را هم به خود راه نداده ، خود را به كارهاى بچگانه ، مانند سفير كبير فرستادن بدربار روسيه مشغول ميداشت .\r\nولى بعد از فتح گيلان و اصفهان بدست آزاديخواهان كه دانست پهناى كار از چه قرار است ، فرمانى راجع باعطاى مشروطه صادر كرد . اما بازهم در همين قول خود راستگوئى نداشت و تصور ميكرد با اين وعده‌ها ميتواند جلو هجوم بختياريها و مجاهدين را بگيرد . براى سرگرمى مردم ، از مرمت مجلس شروع كرده يكروز دو نفر عمله با يك بيل و غربال ! بمجلس فرستادند كه با اين عمله و اين كار ابزار ، مجلس را مرمت كرده ، انتخابات را شروع ، وكلاى ملت را تعيين و مجلس را افتتاح كنند . مردم شهر كه خبر تعمير كعبهء آمال ملت را شنيدند ، دسته‌دسته براى تماشا ببهارستان رو آوردند و از ديدن ايندو نفر عمله حيرت كرده با دل پر برگشتند . فردا فرستادن اين دو نفر عمله هم شايد بواسطهء اينكه كسى به آنها مزد نداده يا شيخ فضل اللّه و امير بهادر اصلا اين كار را صلاح ندانسته بودند ، موقوف شد و توجه هر دو طرف برشت و اصفهان معطوف گشت . تبريزيها در اينوقت گرفتار دفاع از هجوم قشون عين الدوله كه روزبروز بر شدت خود ميافزود بوده ، براى پايتخت اميدى بكمك آنها نبود .\r\n\r\n","description":"","footnote":"","page_name":" 275 ","page_number":287},
  {"content":"\r\n\r\nقشون آزاديخواه گيلان كه اسم مجاهد روى خود گذاشته بودند از سمت رشت پيش آمدند و قزوين را هم تصرف كردند . بختياريها هم در اصفهان مشغول تكميل عده و اسلحه شدند . ولى كار تبريز سخت شده و قشون عين الدوله كار را بر آن‌ها خيلى تنگ گرفته و ورود خواربار را به شهر دويست و پنجاه هزار نفرى تبريز جلوگيرى كرده بيم آنست كه مردم شهر از گرسنگى مستأصل شوند . روسها اين وضع را بهانه قرار داده ، ميخواهند بعنوان حفظ اتباع خارجه كه در تبريز زيادند ، قشون به آنجا بفرستند .\r\n\r\nآزادى اتباع خارجه\r\nدر اين سه سالهء انقلاب ايران ، رفتار آزاديخوان نسبت باتباع خارجه ، هميشه از روى كمال مودت بود و هيچوقت اقدامى كه مخالف مهمان‌نوازى ايرانى باشد ، باتباع هيچ دولتى به عمل نيامده در موارد طرفيتهاى استبداد و مشروطه ، همواره رعايت جانب خارجىها منظور شده بود و در حفظ جان و مال آنها منتهاى مواظبت را ميكردند . بسا اتفاق افتاده بود كه پاره‌اى كنسولهاى روس در ولايات و پايتخت ، تعديانى نسبت بايرانيها به خود اجازه ميدادند و بر خلاف عهود و اصول ميخواستند تجاوزاتى بحقوق اتباع داخله بكنند ، آزاديخواهان مردم را بصبر و تحمل توصيه كرده ، از جوش‌وخروش آنها جلوگيرى ميكردند . حتى مداخلات پاره‌اى از كنسول‌هاى تزارى و مأمورين رسمى روس را در اين نزاع بين ملت و شاه و طرفدارى اين مأمورين را از استبداد نديده انگاشته ، تمام هم آن‌ها مصروف اين ميشد كه در اين مشاجرهء خانگى پاى خارجى وارد نشود .\r\nآزاديخواهان تبريز خوب ميفهميدند كه پوخيتانوف « 1 » كنسول روس فشنگ و ذخيره بقشون عين الدوله مىرساند و براى آنها مشكل نبود كه از اين اقدام جلوگيرى كنند ، ولى چون باوجود اين كمكها ، در خود قدرت مقاومت در مقابل قشون عين الدوله را ميديدند ، به اين خرده‌كاريها پوزخند زده كار خود را ميكردند و پاپى اين بيرويگيها كه حقا باعث انزجار بود نميشدند .\r\nولى روسها طور ديگر فكر ميكردند ، فكر آنها اين بود كه اين نزاع بين دولت و ملت تمام نشود تا ضعف دو طرف موجب پيشرفت خيالات آنها در اجراى قرارداد دو منطقهء نفوذ گشته ، كار تسخير منطقهء خود را در آينده آسان كنند . براى اجراى اين نظر و فكر بود كه هروقت احساس پيشرفتى براى يكى از طرفين ميكردند ، مرد حق شده ، طرفدار بازار بيرونق ميگشتند « 2 » . ذخيره رساندن‌ها يا فشنگ پرانيهاى « 3 » پوخيتانوف كنسول روس\r\n\r\n\r\n","description":"","footnote":"\r\n( 1 ) -  Pokhitanoff \r\n( 2 ) -\r\n كسانى كه مردان راه حقند * خريدار بازار بىرونقند \r\n( 3 ) - كاغذپرانى كنايه از فرستادن نامه‌هاى بىامضاء يا با امضاى مجهول است كه براى پيشرفت دادن بمقصودى معمول دارند . فشنگ‌پرانى را من از كاغذپرانى اقتباس كرده ، در اينجا آورده‌ام . به خواهش اولياى امور باغشاه از سفارت به كنسول روس در تبريز امر ميشد فشنگ بقشون عين الدوله برساند او هم جعبه‌هاى فشنگ را در كالسكهء خود گذاشته بطور محرمانه به عين الدوله مىرساند . پراندن و پرتاب كردن را بمعنى قصد هدف‌گيرى نداشتن هم استعمال كرده‌اند .\r\n","page_name":" 276 ","page_number":288},
  {"content":"\r\n\r\nبراى قشون عين الدوله تا اين اواخر و هوادارى امروزهء روسها از ملت ، بعنوان اينكه شهر تبريز گرسنه و ممكن است بر ضد اتباع خارجه قيام كنند ، براى اجراى همين نظر و فكر بود . ولى محمد عليشاه جاهلتر از آن بود كه مقصود را بفهمد و باستبداد خود آتش اين جنگ خانگى را دامن نزند و در صدد اصلاح خبط گذشتهء خود برآيد\r\nالبته فرستادن سه چهار هزار قشون كه روسها تصميم گرفته بودند بتبريز بفرستند ، كار كوچكى نبود كه مقدمهء آن فقط يك گزارش كنسول روس در تبريز باشد . بلكه بدوا در تهران بين سفارت روس و انگليس مطلب طرح شده و بالاخره كار بلندن و پطرزبورغ و مذاكره بين دو هم‌پيمان كشيده و لزوم اين كار مسلم گشته بود . اين تصميم براى انگليسها هيچ ضررى نداشت ، بلكه يك بار ديگر سياست مار گرفتن بدست دشمن را ، بوسيلهء اين دوست تازهء خود ، اجراء كرده بودند . روسها به پول و پوست خود پيمان دو منطقهء نفوذ را عملى ميكردند . بخصوص كه اين كار ظاهرا براى حمايت آزاديخواهان و رساندن نان بملت و بر ضد ميل محمد عليشاه و اگر از وكلاى ملت در مجلس انگلستان سروصدائى بر ضد اين اقدام بلند شود ، جوابش آسان است .\r\nاما تبريزيها همين كه اين خبر را شنيدند ، گذشته از اينكه از اين كمك خارجى خوشوقت نشدند ، تلگرافاتى بدولت مخابره كرده جلوگيرى دولت را از اين كمك خارجى به خود تقاضا نمودند سهل است ، حاضر بودن خود را هم براى تسليم بدولت اظهار داشتند .\r\n\r\nچند كلمه حرف رك و راست ولى خودمانى\r\nدر اين ضمنها تلگرافى از تهران رسيد كه دستور داده بودند با وزارت خارجه براى جلوگيرى از فرستادن قشون بتبريز وارد مذاكره شويم . مفخم الدوله نامه را تنظيم كرد و به من داد و گفت :\r\n« ميخواهم شما نامه را خوتان ببريد « 1 » و در ضمن با مسيو كلم رئيس قسمت شرقى وزارت خارجه مذاكره كنيد و جهاتى را كه در نامه نميتوان نوشت توضيح بدهيد ، شايد نتيجه بگيريم . اين « شايد » به جهت اين بود كه ميدانستيم چيزى كه بين دولتين تصميم گرفته شده است ، با اين چند كلمه‌ها برهم نميخورد .\r\nدرهرحال كالسكهء سفارت حاضر شده مرا بوزارت خارجه برد .\r\nمسيو كلم با ريش نسبة پهن جوگندمى خود پشت ميز كارش نشسته بود ، مراسله را به او دادم ، خواند ، بعد وارد مذاكره شديم ، نميدانم در آن روز كلم روى چه علف بدى راه رفته بود « 2 » كه بر خلاف هميشه باب محاجه را گشود . من آنچه راجع به غير لازم بودن اين اعزام قشون ميگفتم ، بر خلاف قواعد محاوره در كل عالم و بخصوص در عالم ديپلوماسى\r\n\r\n\r\n","description":"","footnote":"\r\n( 1 ) - شايد مقصود مفخم الدوله از فرستادن من براى انجام اين كار يكى از پيش‌بينىهاى او بوده كه شاهدى براى اقدام خود و بىنتيجه ماندن آن داشته باشد و ضمنا بجوانها هم بفهماند كه ببينند ما از دست آنها چه ميكشيم ؟ ما را در عدم پيشرفت كار به بيعرضگى و بىكفايتى متهم نكنيد .\r\n( 2 ) - اين تعبير از زبان فرانسه گرفته شده و كنايه از احوال كسى است كه بر خلاف عادت طبيعيش حرف بىمنطق مىزند يا جواب سربالا ميدهد يا عملى بر خلاف حزم مرتكب مىشود .\r\n","page_name":" 277 ","page_number":289},
  {"content":"\r\n\r\nبيانات مرا با مدعىگرى رد ميكرد . قدرى باهم دست و پنجه نرم كرديم ، بالاخره دانستم كه چون از نتيجه كه در دست او نيست مأيوس است ، خودش را نميخواهد از تنگ‌وتا بيندازد و تمام اين حجتهاى غيرمنطقى كه بهم ميبافد براى پنهان كردن عجز خود از گرفتن نتيجهء مطلوب بنفع ماست . من هم اسلوب مذاكره را تغيير دادم و معارضه به مثل كردم و با همان لهجه و طرز بيان او مطلب را دنبال نمودم . آخر كار به او گفتم : « اجازه ميدهيد قدرى خودمانىتر من موضوع را حلاجى كنم ؟ » گفت : « مانعى ندارد . » گفتم :\r\nموقتا نه من نايب سفارت ايرانم و نه شما رئيس دپارتمان شرقى وزارت خارجهء روسيه بلكه ما دو نفر از اشخاص عادى هستيم و باهم صحبت ميكنيم ، عيبى كه ندارد ؟ » گفت « نه » گفتم : « اين اوضاع كه شما در كشور ما برپا كرده‌ايد كه براى گرگ دنبه ميبريد و براى ميش ضجه ميزنيد و هر طرف ميخواهد بر حريف غلبه كند مانع ميشويد ، اگر كمدى آن را نه در كشور شما كه بدون اينهم بىنظم‌تر از كشور ماست ، بلكه در سويس كه مردمش متمدنتر و صلحجوترين ملل عالم هستند براى تفريح و بطور شوخى برپا كنند ، در ظرف دو سه ماه از اين مردم متمدن صلحجو ملتى خونخوار ايجاد خواهند كرد تا چه رسد بجدى ، آن هم در مدت سه سال ! آقاى عزيز ! شما همواره ميگوئيد براى اتباع خارجه خطر در كار است ، از شما ميپرسم كدام خطر ؟ » گفت : « البته كارد روى حلق آنها نيست . » گفتم :\r\n« از اين خيلى پائين‌تر بيائيد ، در اين سه سال انقلاب ، ايران روزهاى بسيار بدى داشته و محرك آن را حقا يا با طلا دست خارجى ميدانسته است ، آيا يك سر سوزن به بدن يك نفر خارجى زده است ؟ پس اين خطر خيالى از چه راه است ؟ » گفت : « مردم همين‌كه گرسنه شوند ، همه چيز را فراموش ميكنند . » گفتم : « مگر شما گندم يا نان تخمه‌زده براى آنها ميبريد ! جز اينكه نان عدهء خود را سربار گرسنگى آنها بكنيد ، كار ديگرى هم ميكنيد ؟ » گفت : « لا محاله اگر از گرسنگى بخواهند خارجىها را آزار كنند ، جلوگيرى ميكنيم . » گفتم : « با همين دو سه هزار نفر ؟ ! خيلى در اشتباهيد . . . دلائل تاريخى ، در زمان صفويه و حتى قاجاريه كه البته روسها هم از آن بىاطلاع نيستند ، ثابت مىكند كه اگر اهل ايران بخصوص تبريزيها ، سر مخاصمه داشته باشند ، سر ده برابر اين سه چهار هزار نفر شما را ميخورند و افسرهاى شما را سپهسالاران بىلشكر ميكنند . » همين كه كار صحبت خودمانى باينجا رسيد و كلم دانست كه از اول كج رفته و عبث در محاجه را باز كرده است ، گفت :\r\n« از من رساندن مراسله و تحصيل جواب است . » گفتم : « من هم تقاضاى ديگرى از شما نداشتم ، منتها برحسب دستور آقاى وزير مختار ، خواستم غيرلازم بودن اين قشونكشى را توجه داشته باشيد و بمواقف لازم ، نظرات دولت ايران را برسانيد و جواب بدهيد ، و لو اينكه جواب سربالا باشد . » كلم اصلا آلمانى و مرد پختهء بردبارى بود . همين كه ديد تقصير با خودش بوده كه مرا بسخت‌گوئى وادار كرده است ، گفت : « واقعا من فراموش كردم حال آقاى وزير مختار را بپرسم . » چند كلمه‌اى باهم از اين قبيل انسانيتها ردوبدل كرديم و موقع برخاستن ، با ادبى كه خيلى چربتر از معمول بود ، از هم جدا شديم . پس‌فرداى\r\n\r\n","description":"","footnote":"","page_name":" 278 ","page_number":290},
  {"content":"\r\n\r\nاين روز ، در روزنامه خوانديم كه قشون روس از سرحد جلفا گذشته و به سمت تبريز رهسپار شده است . يكى دو روز بعد هم جواب نامهء ما را دادند و البته جواب سربالا و خالى از منطق بود .\r\n\r\nپياده شدن عده‌اى از قشون روس در ساحل گيلان\r\nميدانيم بختياريها در اصفهان و در منطقهء وسط كه در قرارداد 1907 منطقهء بيطرف تشخيص شده بود ، هستند و انگليسها بموجب قرارداد خود با روسها هم كه بود ، نبايد قشونى باينجا بفرستند .\r\nبنابراين ، بختياريها موى دماغى نداشتند . در صورتى كه كار مجاهدين كه از رشت به طرف قزوين و طهران ميآمدند ، غير از آنها و اين دسته از قشون ملى ، چه در نقطهء اصلى و چه در راه و چه بالاخره در مقصد خود ، يعنى تهران ، همه‌جا در منطقهء نفوذ روس واقع بودند و البته روسها در اين اقدام ملى بر عليه محمد عليشاه كه در كار وقوع بود ، اگر براى اظهار وجود در منطقهء خود هم بود ، عده‌اى قشون در ساحل درياى خزر پياده ميكردند كه اگر اتفاقى بر ضد تبعهء آنها در اين قسمت رخ بدهد ، جلوگيرى نمايند . البته اين منطقى بود كه در نزد هم‌پيمانهاى خود ، يعنى انگليسها ، براى اين اقدام خود علتى ميتراشيدند و مقصود آنها پيدا كردن سابقهء تصرف در اين قسمت بود .\r\nانگليسها هم ضررى براى اين اقدام كه سياست مار گرفتن بدست دشمن ، يعنى سياست ديرين آنها ، را كاملتر ميكرد نميديدند و با رضايت طرفين عدهء چند هزار نفرى با تمام لوازم در ساحل انزلى پياده شد كه در موقع لزوم به سمت قزوين و تهران بيايد .\r\nمحمد عليشاه هم فرستادن اين قشون را مترس براى آزاديخواهان دانسته و بپاى كمك روسها به خودش حساب كرد . چنان كه بعد از انتشار اين خبر ، حتى يك دستور ساده هم در جلوگيرى از اين اقدام ، بسفارت ما نفرستاد كه لا محاله ولو بىنتيجه هم بود ، از طرف سفارت اقدامى در اين باب به عمل آيد . اين قشون البته بموجب تلقين انگليسها و قرارومدار بين آنها دستور داشت كه آرام‌آرام از عقب مجاهدين تا قزوين رفته و در آنجا اقامت نمايد ، تا اگر لازم شد به طرف تهران حركت نمايد . چنان كه خواهيم ديد ، در موقعى اين قشون بقزوين خواهد رسيد كه مجاهدين به سمت تهران حركت كرده‌اند . اما آزاديخواهان به خوبى ميدانستند كه اين قشون براى چه مقصود آمده و در هرحال چون آنها با اين قشون طرفيت و تماسى پيدا نخواهند كرد ، بالطبيعه اين نيروى خارجى بىطرف خواهد ماند و در هرحال لازم بود تا مىتوانند ، زودتر كار تسخير تهران و پائين كشيدن محمد عليشاه را از تخت سلطنت ايران جلو بيندازند تا وسيلهء مداخله‌اى به اين قشون خارجى ندهند .\r\n\r\nاقدام محمد عليشاه در بازكردن مجلس\r\nمحمد عليشاه بالاخره گويا دانسته است كه اگر بخواهد در ايران پادشاهى كند ، چاره‌اى جز بازكردن مجلس و آزادى دادن به مردم ندارد و شايد سفارتهاى دولتين هم اين موضوع را به او حالى كرده باشند و مشغول فراهم كردن مقدمات انتخاباتست و از اقدامات\r\n\r\n","description":"","footnote":"","page_name":" 279 ","page_number":291},
  {"content":"\r\n\r\nكميته‌هائى كه در تهران سرا و علنا براى نشر آزادى برپا مىشود ، جلوگيرى به عمل نمىآورد .\r\nحتى آزاديخواهانى كه بپاريس رفته بودند ، نيز مراجعت ميكنند و آنها كه در گوشه‌هاى كشور منزوى بوده‌اند ، كم‌كم بيرون آمده و خودنمائىهائى مينمايند و همين رويهء شاه سبب شده است كه بعضى از مشروطه‌خواهان تنبل يا معتدل معتقد شده‌اند كه حالا كه شاه سر التفات آمده است ، اقدامات خصمانهء مجاهدين و بختياريها خلاف مصلحت كشور و مناسبتر است كه بگذارند شاه بوعده‌هاى خود وفا نمايد . ولى اكثريت آزاديخواهان ميدانند كه مستورى عروس از بىچادرى و التفات شاه از راه بيچارگى است و محمد عليشاه كسى نيست كه بتواند با آزادى سلطنت كند و هروقت باشد ، باز هم بفكر اقداماتى نظير بمباران مجلس خواهد افتاد و بهتر اين است كه سلطنت او را الغاء نموده كار آزادى را يكسره بسامان برسانند .\r\nمجاهدين و بختياريها هم كه به سمت تهران ميآيند ، شهرت ميدهند كه براى برقرارى آزادى به پايتخت ميروند ، ولى مصمم هستند با هر مانعى مقاومت نمايند و عجالتا حرفى از خلع محمد عليشاه در ميان نيست و هيچكس نميتواند نتيجهء اوضاع را پيش‌بينى كند .\r\n\r\nحركت قشون آزاديخواه از دو مركز خود بجانب تهران\r\nبختياريها از اصفهان زودتر حركت كردند ، همين كه بقم رسيدند ، مجاهدين هم از قزوين به سمت پايتخت عزيمت نمودند . در همين موقع بود كه قشون روس از ساحل بحر خزر بقزوين آمده و در بيرون شهر ، ولى در سمت تهران ، اردو زد .\r\nشاه از باغشاه بشميران رفته و عده‌اى سيلاخورى و قزاق براى حفظ خود بدور خويش جمع كرده بود . ولى قسمت عمدهء سيلاخوريها در باغشاه و قزاقها در قزاقخانهء خود بودند . ابتدا بفكر افتادند كه در تپه‌هاى نزديك پل كرج مقام گرفته ، از آمدن مجاهدين بپايتخت جلوگيرى كنند . چنان كه چند گروهان پياده و ميترايوزهائى به اين محل نقل كردند و جلو راه از كرج بتهران را گرفتند .\r\nبعد ملتفت شدند كه مجاهدين كه جز تفنگ اسلحه‌اى ندارند ، حاجتى به عبور از راه نداشته و مىتوانند بطور تفرقه از پائين دست پل از مسير رودخانه كه در فصل تابستان آبى ندارد ، بگذرند و از راه‌وبيراه خود را بپايتخت برسانند . بنابراين ، عده و ميترايوزهاى خود را جمع كرده همگى در تهران جمع شدند و منتظر ورود بختياريها و مجاهدين گشتند .\r\n\r\nقبل از ورود بختياريها و مجاهدين بتهران\r\nخوانندهء عزيز توجه دارد كه من در پطرزبورغ هستم و شرح زندگانى خود را مينويسم ، نه در طهرانم و نه قصد تاريخ‌نويسى دارم .\r\nبنابراين ، آنچه در پطرزبورغ ديده و شنيده و كرده‌ام بايد بقلم آورم . ولى چون در آن وقت دولت و مردم روس نظر بمنافعى كه در ايران داشتند ، با نظر دقيقى در اين نزاع بين شاه و ملت مينگريستند ، روزنامه‌هاى چپ و راست پطرزبورغ اخبار تهران را از هركجا مىيافتند گرفته و هر دسته برطبق مرام و مسلك خود در اطراف آن بحث ميكردند . البته زبده و غربال شدهء اخبارى كه باينجا ميرسيد ، هم قطعىتر و هم خيلى زياد بود و مقدارى از آن اخبار كه فعلا در نظرم\r\n\r\n","description":"","footnote":"","page_name":" 280 ","page_number":292},
  {"content":"\r\n\r\nمانده است ، چيز كمى نخواهد شد و خوانندهء عزيز را بوقايع مهمهء اين قسمت از تاريخ ، بقدريكه در خور اين شرح‌حال باشد ، آشنا خواهد كرد .\r\nدر چند روزى كه مجاهدين و بختياريها از قزوين و قم به سمت تهران متوجه بودند ، در اخبار رويتر ورود آنها بهرمحل و طرز پذيرائى از آنها بتوسط اهالى ذكر ميشد و معلوم ميداشت كه مردم عموما طرفدار اين نهضت ملى هستند . روزنامه‌هاى آزاديخواه پطرزبورغ هم در اطراف اين اخبار چيزهائى مينوشتند . نووى و رميا كه خود را بدولت بسته بود ، تلگرافات خبرنگار مخصوص خود ، ياتچوتسكى ، همان خبرنگار فضول ، را مرتبا در روزنامه درج ميكرد . بعقيدهء اين خبرنگار ، حركت افواج روسى مقيم قزوين بتهران ، براى جلوگيرى از قتل و سفك عمومى « انقلاب‌طلبان » ( مجاهدين و بختياريها ) از لوازم بود .\r\nروزنامه‌هاى رچ و روسكوىاسلوو ، عكس اين عقيده را داشته و مداخلهء دولت خارجى را در جنگ بين شاه و ملت بر خلاف قواعد كليه ميدانستند و خبرنگار آنها مقالاتى كه منبع آن را خوانندهء عزيز تفرس مىكند ، بر ضد اين عقيده منتشر ميكردند و فحشهاى آبدار بنووى و رميا و بخصوص اين خبرنگارش ميدادند .\r\nمن يك ميزان الهواى سياسى ديگرى هم داشتم و آن صحبت‌هائى بود كه با مفخم - الدوله ميداشتم . وزير مختار ما هر روز براى كسب اخبار بوزارت خارجه ميرفت و در مراجعت صحبت‌هائى طرح ميكرد . اگرچه اين صحبتها شامل چيز قطعى نبود ، ولى سرهم رفته افكار وزارت خارجهء روس و بمناسبت همكارى با انگليسها ، افكار دولتين از اين صحبتها استخراج ميشد .\r\nاز جمله روزى از من پرسيد : « اگر يكى از اين دو نفر رئيس ( سپهدار و سردار اسعد ) بخواهند شاه شوند ، چه بايد كرد ؟ » گفتم : « تصور ميكنم آنها يا لا محاله يكى از آن دو ( سردار اسعد ) عاقل‌تر از اين باشند كه بفكر چنين خيال خامى بيفتند و يقين است كه اين فكر باطل را ندارند . گذشته از اين ، هيچيك از اين دو نفر زير بار ديگرى نخواهد رفت . » گفت : « پس كار بسلطنت محمد عليشاه منجر خواهد شد ؟ اگر اينطور باشد اين همه زحمت و قشون‌كشى و تلف مال و جان براى چه منظور است ؟ » گفتم : « از سلطنت محمد عليشاه بگذريد ، زيرا آب او با آزاديخواهان محال است از يكجوى برود . » گفت :\r\n« پس براى سلطنت چه فكر خواهند كرد ؟ » گفتم : « چه مشكلى دارد كه سلطان احمد ميرزا ، وليعهد ، شاه شود و با نايب السلطنه كار كشور را بگزدانند ؟ » گفت : « نايب السلطنه يكى از اين دو نفر باشد ؟ » گفتم : « بازهم آنان را عاقلتر از آن ميدانم كه چنين جاه‌طلبى داشته باشند . من البته در پطرزبورغ و از افكار آزاديخواهان بىاطلاعم ، ولى تصور ميكنم آنها هم فكرى جز اين نداشته باشند . اين كار براى آزادى از هر چيز بهتر است زيرا شاه كوچولو را مىشود با رژيم جديد تربيت كرد و از او پادشاه مشروطه‌طلب خوبى براى آينده ساخت . »\r\n\r\n","description":"","footnote":"","page_name":" 281 ","page_number":293},
  {"content":"\r\n\r\nروز ديگر باز صحبتى طرح كرده پرسيد : « البته قشون قزاق با اين قشون جنگ خواهد كرد ، در اين صورت با افسران روس كه در اين جنگ ناگزير مداخله خواهند داشت چه معامله‌اى خواهند كرد ؟ » گفتم : « اگر در ضمن جنگ كشته شوند ، هيچ ! منتهى كارى كه بكنند ، اين است كه دولت بعدها براى ورثهء آنها حقوقى منظور كند و اگر تسليم شوند ، ممكن است كماكان بر سر كار و فرماندهى خود باقى بمانند . زيرا استخدام آنها مربوط به قرارداد بين دولتين است كه هنوز وسيله‌اى براى برهم زدن آن در دست نيست .\r\nولى بعقيدهء من ، بهترين سياست‌ها براى دولت روس اين است كه قزاق‌ها ، بخصوص افسران روس آنها ، بىطرف بمانند . » گفت : « اين‌كه طبعا غيرممكن است زيرا پادشاه رئيس كل قواى كشور و امر او بر زيردستان نظامى واجب الاجراست . » گفتم : « از اين حيث كاملا من هم با جنابعالى هم‌عقيده‌ام ، ولى ممكن است عاقلانه رفتار كرده و بعد از جنگ مختصرى ، تسليم شوند كه هم حيثيت نظامى خود را حفظ كرده باشند و هم دشمنى زيادى با حكومت جديد كه ناگزير سركار خواهد آمد ، نكنند و چراغ از بهر تاريكى نگاه دارند « 1 » . »\r\nنميخواهم ادعا كنم كه اين بيانات من با مفخم الدوله و اگر او هم بصراحت من با وزارت خارجه حرف ميزد ، تأثيرى در سياست دولتين داشت و تصميم آنها را برهم زده ، خطمشى به آنها نشان ميداد . من از افكار آزاديخواهان هم باخبر نبودم و واقعا آنچه ميگفتم ، از روى آرزوى شخصى خودم بود . منتهى چون خالى الذهن بودم ، اين مطالب را از روى قياس و قرينه ميگفتم . مثلا يك روز ديدم باز مفخم الدوله در ضمن صحبت گفت :\r\n« واقعا اگر كار بين طرفين بشدت بكشد چه خواهد شد ؟ و اگر آزاديخواهان غلبه كنند و محمد على شاه را اسير نمايند چه پيش خواهد آمد ؟ » گفتم : « هيچ ! منتهى كارى كه بكنند ، اين است كه او را از ايران تبعيد كنند ، زيرا با فرض اينكه سلطان احمد ميرزا شاه شود ، بجان پدر شاه آينده تعرضى نخواهند داشت . »\r\nكم‌كم ديگر من مجال نميدادم ايشان صحبتى طرح كنند ، همين كه از راه ميرسيد ميپرسيدم : « از ايران ، غير از آنچه در روزنامه‌هاست ، چه خبر داريد ؟ » او هم آنچه ميدانست به من ميگفت . يكروز بعد از سؤال من گفت : « خبرى كه در روزنامه‌ها نيست اين است كه برحسب دستور دولتين بسفارتهاى خود ، مستشارهاى سفارتين ، با درگمن‌هاى « 2 » خود جلو قشون ملى رفته و از رؤساى آنها پرسيده‌اند براى چه به سمت تهران ميآيند ؟\r\nآنها جواب گفته‌اند براى پشتيبانى از آزادى و اگر كسى با ما كارى نداشته باشد ، ما هم كارى به كسى نداريم . ولى هركس بر خلاف مشروطه و آزادى بخواهد اقدامى كند ، معامله به مثل خواهيم كرد . نماينده‌هاى سفارتين گفته‌اند شاه كه اقدام براى افتتاح مجلس كرده است ، در اين صورت آمدن شما براى مقصود خود شما هم مضر است . جواب گفته‌اند در اين صورت\r\n\r\n\r\n","description":"","footnote":"\r\n( 1 ) -\r\n چو به گشتى ، طبيب از خود ميازار * چراغ از بهر تاريكى نگهدار \r\n( 2 ) - ( مترجم )  Drogman \r\n","page_name":" 282 ","page_number":294},
  {"content":"\r\n\r\nبا شاه همكارى خواهيم كرد ، شاه هم اگر واقعا به قصد دادن آزادى است ، نبايد از ورود ما تشويشى كند .\r\nفرداى اين روز ، در اخبار رويتر خوانديم كه عده‌اى از قشون شاه مركب از قزاق و سيلاخورى جلو قشون ملى رفته و در بادامك شهريار ، محل تلاقى مجاهدين و بختياريها ، جنگى هم ميانهء طرفين ، در وسط باغات اين ده ، درگرفته و قشون شاه عصرى به شهر برگشته‌اند ، ولى از فتح و شكست و تلفات طرفين ذكرى نرفته بود . از اين جمله معلوم شد كه مخاصمه نكردن محمد عليشاه با قشون آزادىطلب ديگر موردى ندارد و بايد منتظر ورود اين قشون بتهران و وقايع بعد بود .\r\nاز روزنامه‌ها و اخبار رويتر هيچ معلوم نميشد كه عدهء آزادىطلبان ، اعم از مجاهد و بختيارى ، چقدر است و من خيلى از شكست آنها نگران بودم و يقين بود كه اگر محمد على شاه فاتح شود ، احكام و فرمانهاى راجع ببرقرارى آزاديرا كه قبلا داده است ، مجددا نقض خواهد كرد . زيرا نيروى ملى آذربايجان هم در شهر تبريز تحت فشار عين الدوله واقع شده و اگر با همديگر خيلى خصمانه نميجنگند ، براى وجود عده‌اى از قشون روس در تبريز و بالاختصاص براى روشن شدن زمينهء كار تهران است و اگر در تهران شكستى براى آزاديخواهان حاصل شود ، كار تبريز هم بنفع محمد على شاه خاتمه خواهد يافت .\r\n\r\nورود قشون آزاديخواه بتهران\r\nروز 24 جمادى الاخرهء سال 1327 قمرى ، دو ساعت بعد از ظهر ، در دفتر سفارت نشسته بودم ، مفخم الدوله امروز در تسارس‌كوى - سلو مانده و به شهر نيامده بود ، حبيب اللّه خان وابستهء سفارت و مسعود خان برادرزادهء مفخم الدوله و حاجى رحيم آقاى تبريزى مشهور بقزوينى هم بودند . حاجى آقا براى گذراندن جواز ترانزيتى كارخانهء ريسمان - ريسى خود كه ميخواست در تبريز دائر كند ، در سفارت رفت‌وآمدى داشت . صحبت من با حاجى رحيم آقا راجع بآزادى و نتايج آن براى ملت بود ، حاجى رحيم آقا در اين ايام كه انتظار صدور جواز كارخانه‌اش را داشته و بيكار بود ، بعقيدهء خود درس اصول قواعد آزادى ميخواند . از هر چيز ميپرسيد و بادقت گوش ميكرد و باسرعت انتقال عجيبى آنچه ميشنيد فراميگرفت و حاضر بود چندين ساعت دنبالهء صحبت را بكشد . من هم آنچه ميدانستم به او ميگفتم و مخصوصا به اعتقاد خودم ميخواستم از يكنفر سيتوآين « 1 » به تمام معنى بسازم كه وقتى به تبريز برميگردد ، بانفوذ و حيثيتى كه در جامعه دارد ، بتواند اشخاصى مثل خود فهميده و باغيرت ملى در حول‌وحوش خويش بوجود آورد . بعقيدهء من در اين وقت بهترين طريقه براى تربيت ملى جامعه ، همين رويه بود . مردم هم ساده بودند و آنچه ميآموختند ، واقعا به كار ميبستند . مسعود خان برادرزادهء مفخم الدوله هم بدون اينكه سؤالى بكند ، در حاشيه نشسته و به اين صحبتها گوش ميداد ، بطوريكه اين درس اصول قواعد براى دو نفر گفته ميشد . من در اين آقاى مسعود مفخم امروزه ، در آن وقت ،\r\n\r\n\r\n","description":"","footnote":"\r\n( 1 ) -  Citoyen \r\n","page_name":" 283 ","page_number":295},
  {"content":"\r\n\r\nاحساساتى ميديدم كه حتى حاضر بود جان خود را براى آزادى نثار كند . اما حبيب اللّه خان بيشتر مادى بود و چندان گوش خود را باينحرفها بدهكار نميدانست .\r\nپيشخدمت وارد اطاق شده اظهار داشت مرا پاى تلفن ميطلبند ، خبرنگار روسكوى - اسلوو بود كه ميخواست متن خبر رويتر را كه همان دقيقه رسيده بود ، به اطلاع من برساند .\r\nمضمون خبر اين بود : « امروز صبح قشون ملى از يكى از دروازه‌هاى شمالى تهران وارد پايتخت شده ، يكسر به محل مجلس شورايملى رفته و در آنجا مستقر شدند . » و ضمنا از من وقت خواست كه در اطراف چيزهائى كه بايد در زمينهء اين ورود منتشر شود ، باهم صحبت بداريم . من به او گفتم . تا از ياتچوتسكى خبرى نرسد ، نميتوان در اطراف اين شرح ساده چيزى نوشت . درهرحال فردا پيش از ظهر بيائيد ، تا چيزى كه منتشر ميكنيم فائده‌اى داشته باشد . ولى عجالتا مانعى ندارد كه در اطراف آرامى و سلامت نفس قشون ملى چيزهائى بنويسيد و نوشتجات سابق روزنامهء نووى و رميا و بخصوص خبرنگار او را در لزوم آمدن قشون روس از قزوين بتهران رد كنيد . بعد وارد دفتر شدم ، البته از وجنات من پيدا بود كه خبر فوق العاده‌اى شنيده‌ام زيرا طبعا بفكر فرو رفته بودم كه كار اين يك مشت قشون آزادىطلب با قشون دولتى بكجا خواهد كشيد .\r\nحاجى رحيم آقا مرد باهوشى بود ، از وجنات من فهميد كه من بايد خبر فوق العاده‌اى شنيده باشم ، با همان لهجهء استفهام كه مخصوص تركان فارسىگو است ، پرسيد چه خبر بود ؟ من خبر را گفتم ، ديدم شنوندگان بيشتر از من بفكر فرو رفتند . درس اصول آزادى پى كار خود رفت و صحبت در اطراف اين خبر شروع شد . بالاخره به اين نتيجه رسيديم كه بايد منتظر خبر مجدد شد . روزنامهء روسكوى اسلوو كه عصرى منتشر شد ، عين تلگراف و دستور صبحى را ، خيلى صحيح و منطقى ، پرورانده و ضمنا اخبار ديگرى هم از حسن استقبال اهالى تهران از قشون ملى از اين سر و آن سر نقل كرده بود .\r\nفردا صبح ، روزنامهء نووى و رميا عين تلگراف خبرنگار خود را با قلم درشت در روزنامه منتشر كرده و خبر تقريبا به اين مضمون بود : « انقلاب‌طلبها وارد تهران شدند ، در كوچه‌ها جنگ بين اهالى و قشون دولتى از يكطرف و قشون انقلاب‌طلب از طرف ديگر در جريان است ، از اين كشتار بىمصرف ، هيچ چيز جز آمدن قشون روس كه در قزوين است ، جلوگيرى نميكند . » ولى رويتر در تكميل خبر ديروز خود خبر ميدهد بين قشون شاه و قشون ملى جنگ درگرفته و قزاقها با توپهاى خود به محل اقامت آنها حمله‌ور شده و قشون ملى از خود خوب دفاع مىكند و قزاقها هنوز نتوانسته‌اند رخنه‌اى در محل آن‌ها بنمايند .\r\nخيلى از اهالى شهر هم مسلح شده و به ملىها كمك مىكنند .\r\nبعد از يكساعتى نمايندهء روسكوى اسلوو كه در آن واحد نمايندهء روزنامهء رچ هم بود ، آمد و در طرز مقاله‌هائى كه بايد امروز عصر و فردا صبح در اين روزنامه بيرون بيايد و بالاختصاص در تجزيه و تحليل و مقايسهء دو تلگراف رويتر و خبرنگار نووى و رميا آنچه\r\n\r\n","description":"","footnote":"","page_name":" 284 ","page_number":296},
  {"content":"\r\n\r\nلازم بود مذاكره و يادداشتهاى لازم برداشته شد . مفخم الدوله در تسارس‌كوىسلو مانده و ميدان براى عمليات من باز بود .\r\nصبح روز سوم ، تلگراف خبرنگار نووى و رميا از شليك انقلاب‌طلبان ببيرق روس « ؟ » خيلى عصبانى بوده عزيمت قشون روس را از قزوين براى تنبيه اين جسارت لازم ميشمرد .\r\nمعلوم است كه عصرى و فردا صبح ، چه فحشهائى از طرف روزنامه‌هاى دست چپ دريافت كرد . اين دو روزنامه اولا اين خبر را مثل اخبار قبل او دروغ دانستند و ثانيا بر فرض اينكه راست هم باشد ، محاكمهء كسى ( لياخوف ) كه عبث بيرق روس را براى خود وسيله قرار داده و از پشت آن به سمت آزاديخواهان حمله مىكند ، لازم شمردند . از خبر رويتر هم معلوم بود كه سرهم‌رفته قشون آزاديخواه پيشرفت دارد و از دفاع بحمله مشغول شده‌اند .\r\nصبح روز چهارم ، خبر تسليم لياخوف را خبرنگار رويتر داده بود و ديگر از ياتچوتسكى تلگراف مخصوصى در نووى و رميا نديديم . يقين ياوه‌سرائىهائى كرده كه نووى و رميا از ترس فحشهاى روز قبل ، صلاح در انتشار آنها نديده بود . ولى بازهم از زدوخورد سيلاخوريها با آزاديخواهان معلوم ميشد كه باوجود تسليم قزاق‌خانه ، آنها هنوز هم مشغولند .\r\nالبته ديگر از سيلاخوريها تشويشى نبود و موفق شدن آزاديخواهان مسلم ، ولى يك موضوع بسيار مهم مانده و آن تكليف محمد عليشاه بود كه آزاديخواهان بعد از غلبه با او چه معامله‌اى خواهند كرد .\r\nما پيش خود فكر ميكرديم كه بهترين و سهل‌ترين كار براى شاه اين است كه براى نجات جان خود و باميد استمداد ، خويش را بسفارت روس كه نزديك ييلاق سلطنتى شميران است ، بيندازد . به مجرد اين عمل منعزل شده ، كار آزاديخواهان را در نصب سلطان احمد ميرزا بسلطنت آسان خواهد كرد و همه را ساعت ميشمرديم كه روزنامهء عصر برسد و از اين قسمت هم خيالمان آسوده گردد .\r\nبالاخره روزنامهء عصر روسكوى اسلوو رسيد و بموجب خبر رويتر كه در ساعت اخير رسيده بود ، معلوم شد كه حدس ما صائب بوده و محمد على ميرزا همين كار را كرده و به باغ سفارت در زرگنده رفته است . ولى خبر خيلى مبهم و خبر واحد و ممكن است فردا اين خبر ترديد شود . مفخم الدوله هم در تسارس‌كوىسلو است ، من پشت تلفن رفته از مسيو كلم از اخبار ايران تحقيق و مخصوصا از صحت و سقم خبر رويتر استفسار كردم . مسيو كلم گفت الساعه يك رمزى از تهران داريم و تصور ميكنم راجع به همين موضوع باشد . از ايشان خواهش كردم بعد از استخراج نتيجه را بما بگويد . بعد از اين اقدام شام خورده در دفتر نشستيم ، مسعود خان و حبيب اللّه خان هم بودند ، حاجى رحيم آقا هم آمد ، بتحريك آقايان يك بار از مسيو كلم تجديد استفسار كردم گفت تا جائى كه تلگراف كشف شده مثل اينست كه مقدمهء همان خبر رويتر است . بالاخره ساعت يازده بود كه زنگ تلفن مسيو كلم بلند شد و صحت خبر رويتر را تائيد كرد . حضار همگى با هم مصافحه كرده و بهم تبريك گفتيم .\r\n\r\n","description":"","footnote":"","page_name":" 285 ","page_number":297},
  {"content":"\r\n\r\nبعد از ده دوازده ساعت اضطراب فكر ، لازم بود تفريحى كنيم . من از رفقا دعوت كردم كه شام دير ، سوپه ، را باهم باشيم . چهار نفرى برخاسته نظرم نيست بكدام يك از تفريح‌گاههاى تابستانى رفته ، مدتى گردش كرديم و شام دير را بسلامتى آزاديخواهان و شاه‌كوچولو صرف كرديم و دو ساعت بعد از نصف شب بمنزلها برگشتيم .\r\n\r\nبعد از غلبهء آزاديخواهان\r\nفردا صبح مفخم الدوله از تسارس‌كوىسلو به شهر و بموجب عادتش يكسر بدفترخانه آمد . معلوم بود در اين دو روزه تمام اخبار روزنامه‌هاى دست چپ و راست را خوانده و شايد احساس كرده است كه اين دفاع‌هاى منطقى روزنامه‌هاى دست چپ ، كار يكنفر روس نيست و جز من هم كسى در پطرزبورغ نيست كه بتواند اين تشريحات جزئى را كرده و از آنها نتيجهء غيرقابل انكار در رد ياوه‌گوئى خبرنگار نووى ورميا بگيرد . ولى ميداند كه روسى من ضعيفتر از آنست كه بتوانم از اين مقاله‌ها بهم ببندم . از طرف ديگر ، رژيم تغيير كرده و ناگزير در آينده پيشرفت با جوانهاى آزاديخواه و در هر صورت رويهم ريختن با آنها عين صلاح است . اين بود كه به مجرد ورود از پيشرفت كار آزادى به من تبريك گفت و ضمنا جملهء « خسته مانده نباشيد » را هم اضافه كرد . منهم با لبخندى كه جملهء اخير را تصديق ميكرد ، تبريك ايشان را بجملهء « بر همهء ايرانيان انشاء اللّه مبارك است » رد كرده دست گرمى بهم داديم . مفخم الدوله از آن اشخاص بود كه با هر طرز و رژيمى مىتوانست كار كند و در هر رژيمى كه بود ، تمام قواى خود را براى پيشرفت آن به كار مىبست . بقول معروف « نوكر آقا بود ، نه نوكر بادنجان « 1 » » بطوريكه من يقين داشتم براى آزادى هم مثل رژيم سابق خدمتگزار خواهد شد .\r\n\r\n\r\n","description":"","footnote":"\r\n( 1 ) - ميگويند آقائى با نديمش روزى از محسنات بادنجان صحبت ميكرد ، نديم تا توانست محسنات براى آن شمرد . چند روز بعد آقا كه از خوراك بادنجان ديشب رنجى برده بود از بادنجان مذمت كرد ، نديم باز هم هرچه توانست در مذمت بادنجان شاهد آورد . آقا يكنفر منشى هم داشت كه حاضر هر دو مجلس بود ، در مجلس دوبدو بنديم اعتراض كرد كه مگر تو نبودى كه چند روز پيش آن محسنات را براى بادنجان ميشمردى ، اين مذمت امروز از روى چه منظور بود ؟ واقعا معتقدى كه بادنجان بد چيزى است ؟ گفت خير ! ولى « من نوكر آقا هستم نه نوكر بادنجان » اين خلق وخو البته براى نديمى كه جز تأييد حرفهاى آقا وظيفه‌اى ندارد و بايد مجلس را به خوبى و خوشى ورگذار كند ، چندان زننده نيست ولى اگر اين نديم سمت مشاورت هم داشته باشد ، بسيار ناپسنديده است . در اجتماعيات و كارهاى عمومى هم اگر با كار ختم شده‌اى مواجه شوند و قول و قرارى با كسى نداشته باشند ، باز هم ممكن است اين خلق‌وخو را تا اندازه‌اى ناپسند و زننده نشمرد و پيروى از اكثريت را شرط حزم دانست . در غير اين موارد ، اين خلق‌وخو پسنديده نيست مثلا اگر كسى براى مشورت نزد شخصى برود و تمايل او را حس كند و بر خلاف مصلحت او رأى بدهد گناهكار خواهد بود و يا در صورتى كه قول‌وقرارى با شخص يا جماعتى گذاشته و بر خلاف آن نوكر بادنجان شود و هروقت پا داد از كاريكه بايد از آن دفاع نمايد انتقاد كند ، گناه نبخشيدنى مرتكب شده و كار بسيار ناپسندى به جا آورده است .\r\n","page_name":" 286 ","page_number":298},
  {"content":"\r\n\r\nولى وزيرمختار ، از اينكه هيچگونه خبر رسمى از تهران بما نميرسد ، حقا شكوه داشت . من بايشان گفتم وزير خارجه بايد اين اخبار را بدهد . ميدانيد كه طبعا آقاى سعد الدوله در هيئت وزرائى كه بعد از اين سركار خواهد آمد ، نخواهد بود و وزير جديد هم هنوز معين نشده است و تصور ميكنم اين بيخبرى تا يكى دو روز ديگر دوام داشته باشد .\r\nعصر فردا در روزنامه‌ها خوانديم مجلسى مركب از رؤساى قشون آزاديخواهان و وجوه رجال مملكت تشكيل شده است و در نتيجه بخلع محمد عليشاه از سلطنت و نصب اعليحضرت سلطان احمد شاه و تعيين عضد الملك بنيابت سلطنت رأى داده‌اند .\r\nعصر روز غرهء رجب ، باز در روزنامه خوانديم كه امروز آزاديخواهان شاه كوچك را از نزد پدرش با تمام لوازم و اثاثيهء قدرت به شهر آورده و تاجگذارى كرده‌اند . فرداى آن روز تلگرافى از وزارت خارجه بامضاى علاء السلطنه داشتيم كه تمام وقايع را نوشته و دستور داده بودند كه اقدامات رسمى در هر مورد به عمل آيد . ما هم بيرق سفارت را براى پادشاه جديد برپا و آنچه لازم بود بوزارت خارجه اعلام كرديم .\r\nسجع مهر محمد عليشاه شعر ذيل بود :\r\n بتوقيع برزد بعون الهى * محمد على خاتم پادشاهى « 1 » \r\n\r\n\r\n","description":"","footnote":"\r\n( 1 ) - اين شعر اثر طبع ميرزا تقى خان مجد الملك برادر ميرزا عليخان امين الدوله پدر مرحوم جواد سينكى است .\r\n","page_name":" 287 ","page_number":299},
  {"content":"\r\n\r\n\r\nشرح زندگانى من در سلطنت سلطان احمد شاه\r\nنامه‌هاى برادرم كه از تهران رسيده و ميرسد ، معلوم ميدارد كه خلاصهء وقايع همانها بوده كه ميدانيم . بعلاوه هيئت مديره‌اى از دو نفر رئيس قشون ملى ، سپهدار ( خلعتبرى بعد ) و سردار اسعد و چند نفر از وزراى ديگر و سرجنبانهاى آزادىطلب تشكيل كرده‌اند .\r\nتصميمات اين هيئت را بايد وزراء اعم از اينكه جزو هيئت مديره باشند يا نباشند ، اجراء نمايند . جمعى از وجوه مستبدين و بالاختصاص آنها كه در دورهء استبداد صغير ( مقصود يكسالهء اخير سلطنت محمد على شاه است ) هيزم ترى « 1 » بآزادىطلبان فروخته بودند ، گرفتار شده و بعضى هم از ترس بسفارت روس رفته‌اند و از طرف سفارت از آنها طرفداريهائى مىشود و اين پيش‌آمد سبب شده است كه سفارتين به خود حق مداخله در كارهاى آنها ميدهند . حتى از طرف روس به بعضى از آنها بيرق روس داده شده كه بالاى خانه‌هاى خود نصب نمايند و پاره‌اى از آنها يكنفر سالدات روس هم براى حفاظت در خانهء خود گذاشته‌اند . اين رفتار از طرف سفارت روس ، بعضى از تركهاى مستبد محلهء دوچى تبريز را كه از فشار ستار خان فرار كرده و در اين يك ساله بدور محمد على ميرزا سينهء وا استبداداه ميزدند ، جرى كرده ، عده‌اى فراهم نموده ، به خيال رفتن بباغ سفارت و بيرون آوردن محمد على ميرزا و بر تخت نشاندن شاه « بيمزيمكى » هم بوده‌اند . ولى يفرم خان رئيس متنفذ ارمنىهاى مجاهد كه همراه سپهدار از رشت بتهران آمده و رئيس نظميه شده است ، بوسيلهء عدهء خود از اين خيال مجنونانهء آنها جلوگيرى و از آنها نزع اسلحه كرده ، غائله را ختم نموده است و در آن واحد شيخ فضل اللّه مجتهد را هم هيئت مديره محاكمه و محكوم باعدام كرده و حكم در ميدان توپخانه اجرا شده است و مستبدين حساب كار خود را كرده تا حدى سر جاى خود نشسته‌اند . ولى چنونيك‌هاى سفارت روس كه اكثر از همان جنس سازانف‌ها و بنادانى همان كاكوف‌سوفها بودند ، اين واقعات را براى حمايت از همه‌كس سابقه قرار داده‌اند . اثرات اين وضع البته بدون بيرق و سالدات مستحفظ ، ولى درهرحال ، تا زمان سلطنت اعليحضرت پهلوى شاه سابق برقرار بود و يكى از كارهاى بسيار خوب و قابل تحسين دورهء ديكتاتورى برانداختن\r\n\r\n\r\n","description":"","footnote":"\r\n( 1 ) - كمتر چيزى است كه مثل هيزم‌تر متصديان خانه را عذاب دهد و كارهائى را كه با سوخت سروكار دارد بىترتيب كند . اگر پخت‌وپز است ، هيزم كه تر باشد سبب خرابى غذا مىشود . اگر گرمى اطاق منظور باشد ، مقصود را حاصل نميكند و زحمتى كه كشيده مىشود بنتيجه نميرسد .\r\nدر هر ناكاميابى هيزم‌تر فروش جلو چشم صاحب‌خانه مجسم شده و در دل بر او نفرين مىكند . هيزم‌تر به كسى فروختن ، بطور كلى كنايه از فريب دادن از قبيل بوعده وفا نكردن ، بشرايط معامله رفتار ننمودن و با حيله از قول و قرار شانه خالى كردن و گندم‌نمائى و جوفروشى نمودن و دوروئى كردن و همين كه خر از پل گذشت بدلعابى كردن است .\r\n","page_name":" 288 ","page_number":300},
  {"content":"\r\n\r\nريشهء اين تشبثات از طرف پاره‌اى بىوجدانها و حمايت شفاهى چنونيك‌هاى سفارت روس و احيانا توصيه‌هاى كارمندان سفارت انگليس دربارهء تشبث‌كنندگان بود . در ضمن واقعات « شرح زندگانى من » باز هم به اين اشخاص برميخوريم و خوانندهء عزيز با اين جماعت كه لكهء ننگين جامعه بوده و هستند ، بيشتر آشنائى پيدا خواهند كرد .\r\nمن شيخ فضل اللّه را هيچ نديده و از اخلاق و احوال و درجهء ديانت و تقواى او هيچ اطلاعى ندارم . ولى از پارك الشريعه و تشويقاتى كه از محمد على شاه در اقدامات مستبدانهء او ميكرد ، ميتوانم بگويم كه روحانى خوبى نبوده است . ولى دار زدن او ، على رؤس الاشهاد ، چه لازم بود ؟ از او بيم داشتند كه فتنه‌اى برپا كند ؟ خير ! شيخ فضل اللّه مرتكب قتل عمدى هم نشده بود كه اعدام او در مقابل آن عادلانه باشد . بعقيدهء من ازحاق روح و بيرون كردن جانى كه خدا ببشر داده است جز در يكى از دو مورد فوق ، بىمنطق است .\r\nمشروطه‌چىها و مجاهدين روز شنبه ( آنها كه بعد از رفتن شاه بسفارت ، اسلحه پوشيده و خود را داخل ميدان بىمبارز كرده بودند ) در اين عمل اشتباه بزرگى كردند . از نقطه‌نظر انتقام هم اگر ملاحظه شود ، بزرگترين مجازات براى شيخ سركيا اين بود كه او را زنده ميگذاشتند كه در عقردار متروك و بىرجوع بماند ، نه اينكه از او امامزاده‌اى ساخته ، وسيله بدست مستبدين بدهند تا آنها مردمان خالى الذهن را از مشروطه برى نمايند و كتاب فضل و فضيلت اين آخوند مادى را كه شايد از روحانيت بوئى هم نبرده بود ، اين سر و آن سر بخوانند و او را تا بدرجهء رفيعهء شهادت ( ! ) بالا ببرند .\r\nتمام خرابى كار مشروطهء كشور ما مديون التفاتهاى همين اشخاص آزاديخواه‌نما بود كه شكر پنير داخل مويز كرده ، براى اينكه از خود بود و نمودى ظاهر سازند و خويش را خيلى طرفدار آزادى جلوه دهند ، در هر كار بجانب اغراق رفته موجبات دوگانگى بين ملت را فراهم ميآوردند .\r\nيكى از موجبات نفاقى كه همين آقايان بين جامعه بوجود آوردند ، حمله بمذهب بود كه بواسطهء اين عمل سفيهانهء خود كه هيچ نفعى براى آزادى نداشت ، جماعتى از مردمان باايمان ساده را كه بواسطهء پشتيبانى علما از آزادى ، مشروطه‌خواه واقعى شده بودند ، از اين مسلك و مرام روگردان كردند .\r\nاين آقايان در دورهء مجلس اول هم ، در انجمنهاى محلى بودند ولى چون اكثريت با متدينين بود ، جرأت اظهارى نميكردند . در اينوقت كه به حساب خود ، آزادى را آنها ( ! ) دوباره بدست آورده بودند ، ميخواستند خود را از شر آخوندبازى خلاص و گذشته را ماليده كنند . در آينده هم باز وقت پيدا ميكنم در اين زمينه چيزهائى بنويسم ، فعلا به كارهاى اوليهء آزاديخواهان واقعى ميپردازم .\r\n\r\nتعين تكليف شاه مخلوع\r\nماندن شاه در باغ زرگنده ، زير بيرق سفارتين روس و انگليس كه از همان ساعت اول بيرق دولت اخير هم بالاى مقر محمد على ميرزا افراشته شده بود ، آخرى داشت . بايد تكليف شاه و دادوستد با افراد و وضع املاك شخصى او معين شده از اين كشور مهاجرت\r\n\r\n","description":"","footnote":"","page_name":" 289 ","page_number":301},
  {"content":"\r\n\r\nنمايد . زيرا وجود شاه مخلوع بر فرض هم كه پدر شاه حاضر باشد ، بر ضرر كشور و وسيلهء توليد انقلاب است . محمد على شاه ، در اين يكسال اخير ، قرض بىترتيب خيلى كرد و حتى از جواهر سلطنتى هم بدست اين و آن در بانكها برهن داده و براى مصارف فوق العادهء جنگى خود خرج كرده بود . اگر دولت حاضر جواهرات خود را ميخواست ، ناگزير بايد پول اين بانكها را بپردازد . اين دستهاى واسطه هم از عجله و گرفتارى محمد على شاه سوءاستفاده كرده ، در بعضى جواهرات ، از جمله مرواريدها كه بىنشان بود ، تقلباتى كرده بودند . كميسيونى براى رسيدگى به اين حسابها و گرفتن جواهرات « 1 » تشكيل و مشغول انجام اين مهم شدند . مقرر گشت محمد على ميرزا املاك شخصى كه در آذربايجان دست‌وپا كرده بود ، بدولت واگذارد و دولت سالى يكصد هزار تومان براى مخارج او ، هر سه ماه يك قسط بوسيلهء سفارتين بپردازد . در سر كم و زياد مبلغ ، سختىهائى از طرفين ميشد كه همواره سفارتين در ريش‌سفيدى خود ، از شاه مخلوع جانبدارى ميكردند و حتى در تقلبات واسطه‌هاى قروض سابق الذكر هم ، اكثر در گمن‌هاى سفارت‌ها ( چرچيل و بارانفسكى ) خود را به نفهمى زده از اين دزدان هم حمايت مينمودند . بهر كيفيتى بود ، تمام اين قضايا حل و تسويه شد و بموجب صورت‌مجلسهاى معين ، مقرر گشت كه اگر سوءقصدى از طرف شاه مخلوع نسبت بآزادى ، بهر طريق كه باشد به عمل آيد ، دولت حق داشته باشد مقررى او را قطع كند . هركس از حول‌وحوش او بخواهد ايران را ترك كند ، كسى متعرض او نباشد ولى ورود مجدد او به خاك ايران تقصيرى است كه مجازات آن اعدام خواهد بود و يك مشت از اين قبيل شرايط و پيش‌بينىها . تمام ماه رجب و شعبان و چند روزى از رمضان ، گرفتار اين موضوع مهم بودند و بالاخره در دههء اول رمضان محمد عليشاه بعزم توقف در قفقاز ، با عده‌اى سالدات روس كه تا سرحد با او بودند از ايران خارج شد .\r\n\r\nانتخابات\r\nيكى ديگر از كارهاى مهم اوليهء آزاديخواهان انتخابات بود كه بايد هرچه زودتر عملى شود و ملت وكلاى خود را تعيين كرده ، مجلس شوراى ملى برپا گردد . بموجب قانون انتخابات گذشته ، عدهء وكلاى تهران با ساير ولايت غيرمتناسب و به پايتخت خيلى بيشتر از ولايات وكيل داده بودند « 2 » . انتخابات دو درجه و صنفى و بنابراين منحصر بشهرنشين‌ها بود . شايد اين طرز انتخاب براى دورهء اول چندان بيراه نبود زيرا در مردم ايالات و ولايات اشخاصى كه از حيث دانش در خور وكالت باشند ، هنوز معروف نشده و آزادى را هم تهرانيها گرفته بودند . ولى در اينوقت هم عدهء زيادى در اين سه چهار ساله از ولايات بود و نمود خود\r\n\r\n\r\n","description":"","footnote":"\r\n( 1 ) - جواهر جمع جوهر و در فارسى احجار كريمه را اعم از پياده يا ساخته ، جواهر ميگويند و با اينكه كلمه بصيغهء جمع است ، در فارسى هيچوقت بمعنى جمع استعمالش نميكنند .\r\nپس « جواهرات » در فارسى غلط نيست زيرا يك انگشتر و يك سنجاق مرواريد و سينه‌ريز را هم جواهر ميگويند .\r\n( 2 ) - عدهء وكلاى شهر تهران شصت نفر و در حدود نصف عدهء وكلاى تمام كشور بودند .\r\n","page_name":" 290 ","page_number":302},
  {"content":"\r\n\r\nرا ظاهر و استحقاق خويش را براى اين مقام نمودار كرده بودند و هم تجديد برقرارى آزادى بتوسط تمام مردم كشور به عمل آمده تهرانىها در اين مشروع اختصاصى نداشتند .\r\nبنابراين اصلاح طرز انتخابات از لوازم بشمار ميآمد . كميسيونى از دانشمندان اين‌كاره تشكيل و طرز انتخاب را عمومى كردند و از عدهء وكلاى تهران كاسته و بر عدهء ولايات افزودند ولى طرز دو درجه‌ايرا محفوظ داشتند . مقدمات اين كار هم در دورهء سلطنت محمد عليشاه تا حدى آماده شده بود كه در اين وقت آن را از هر حيث كامل كردند .\r\nبموجب فرمان نايب السلطنه ، انتخابات در كل كشور شروع و ختم شد . نتيجهء اين انتخابات نسبة بد نبود . اكثر اشخاصى كه در دورهء مجلس قبل و در اين يكسال و چند ماههء ايام فترت ، خدمتهائى نسبت بآزادى كرده و يا تظاهراتى در وطن‌پرستى و آزادى - خواهى نموده بودند ، انتخاب شدند . بطوريكه اكثريت انتخاب‌شدگان از مردمان باتقوى و فهميده و مطلع باوضاع زمان بودند . مثلا مردم حق‌شناس و باوفاى كرمان ، نظر باينكه آقاى على اكبر دهخدا ، در دورهء مجلس قبل ، در چرندپرند روزنامهء صور اسرافيل در مقابل نصرت الدوله جوان هيجده نوزده ساله و نايب الايالهء كرمان ، دفاعهائى از اهالى كرده بود او را بوكالت انتخاب كردند در صورتى كه آقاى دهخدا در اينوقت در اسلامبول و مشغول نوشتن روزنامهء هفتگى پرورش بود و انتخاب‌كنندگان هيچيك وكيل خود را براى يك بار هم نديده بودند . از ولايات بعضى از روضه‌خوانها كه در ادوار گذشته و يك سالهء اخير در راه آزادى خدمتى كرده بودند ، انتخاب شده و حتى عده‌اى مجتهد يا اشخاص قريب الاجتهاد هم در ميان وكلا پيدا ميشدند .\r\nنميتوان ادعا كرد كه در ميان اين وكلا اشخاص متظاهر و مادى و دكاندار هيچ وجود نداشت ، ولى اكثريت آنها مردمان باتقوى و نسبة دانشمند و مطلع باوضاع زمان بودند .\r\nدر آينده البته در ضمن « شرح زندگانى من » كه با بعضى از آنها تماس پيدا خواهم كرد خوانندهء عزيز باحوال مبرزين آنها بيشتر اطلاع حاصل خواهند نمود .\r\n\r\nمرمت محل مجلس شوراى ملى\r\nبهارستان محل مجلس شورايملى را خوب ميشناسيم و ميدانيم كه ساختمان اين بنا از كارهاى حاجى ميرزا حسين خان مشير الدوله است كه سيلاخوريها و قزاقهاى محمد على ميرزا در يكسال و يكى دو ماه قبل ، آن را غارت كرده و حتى درهاى آن را هم كنده و سوزانده‌اند . ولى با اينكه اسب هم در گوشهء حوضخانهء آن بسته بودند ، به بنيان آن صدمه‌اى وارد نيامده بود . باوجود اين ، اصلاح آن مستلزم وقت و پولى بود كه آزاديخواهان از هر دو تاى آن كم داشتند . معهذا از فرداى روز فتح تهران مشغول مرمت آن شده و از هرجا بود ، وجه براى مصارف آن راه انداختند . باوجود اين مدتى افتتاح رسمى مجلس بواسطهء حاضر نبودن تالار جلسه بتعويق افتاد تا در اواسط پائيز ، اين مشروع هم بوسيلهء نايب السلطنه با تمام لوازم و تشريفات به عمل آمد . البته اثاثيهء آن بعدها و بمرور كامل شده تا به وضع امروزى رسيده است . در اين قسمت زحمات ارباب كيخسرو و كپل زردشتپان\r\n\r\n","description":"","footnote":"","page_name":" 291 ","page_number":303},
  {"content":"\r\n\r\nكه همواره براى كارهاى خانگى مجلس ، چه در ايندوره و چه در ادوار بعد ، انتخاب ميشد ، درخور تحسين و ساختمان كتابخانه و چاپخانهء مجلس كه تماما بعدها انجام شده از كارهاى آن مرحوم است .\r\n\r\nاحضار من بتهران\r\nماه رجب و شعبان خاتمه يافت ، مشاور الممالك هم بعد از سفر تفتيش و استفاده از مرخصى و مسافرتى باروپا ، مجددا بپطرزبورغ مراجعت كرد . منزل مفخم الدوله همچنان در تسارس كوىسلو و روابط وزير مختار با همه از روى كمال مهربانى و رفاقت است و در پارتى بريج منزل اسد با ما شركت مىكند و دورهء ما گرم‌تر از زمان گذشته شده است . در اين ضمن ماه رمضان هم رسيد و من مشغول روزه گرفتن هستم . روزها هم جانى گرفته و سيزده چهارده ساعت بايد روزه داشت ، زيرا نصف ماه روزه با ماه ميزان تطبيق مىكند .\r\nروز دهم رمضان وقتى كه در حدود ظهر از خواب برخاسته و بدفتر سفارت آمدم ، تلگرافى از تهران بعنوان من رسيده ، سربسته روى ميزم گذاشته بودند . اين تلگراف از طرف وزارت خارجه و مضمون آن اينطور بود : « وجود شما در تهران بكارتر از پطرز - بورغ است فورا بمركز بيائيد . » با تلفن مضمون تلگراف را بجانب وزير مختار اطلاع داده ، تا آمدن ايشان مشغول جمع‌آورى و بستن اثاثيهء خود شده ، عصر روز دوازدهم ، بعد از افطار ، در كالسكهء سفارتى با وزير مختار و همقطاران بگار نيكلا رفتيم . خانم اسد بهادر و خواهرها و شوهر خواهرها و خواهر زن اسد و شوهرش و لابارون سيمولين و دخترش الگا هم بودند . با حاضرين وداع گرم مفصلى به عمل آمده به سمت تهران رهسپار شدم . آقاى مفخم الدوله ، مسعود خان برادرزادهء خود و حبيب اللّه خانرا هم كه ميخواست بايران بفرستد ، با من همراه كرد . بنابراين از تنهائى در قطار راه‌آهن هم نگرانى نبود . ترن كه بحدود قفقاز رسيد ، من توجه كردم كه نسبت بما توجه خاصى از حيث احترام معمول ميدارند كه سابقه ندارد . معلوم شد ديروز محمد على شاه از ايران بقفقاز آمده چنونيك‌هاى راه‌آهن ما را هم از لوازم مسافرت او دانسته‌اند . ما هم اين احترامات را ، به حساب آزادى ، پاى خود حساب كرديم و بباكو آمديم . براى ويزاى تذكرهء خروج از خاك روسيه ، قبلا بجناب آقاى فرزانه از يكى از ايستگاهها تلگرافى كرده بودم .\r\nبورود باكو ايشان در گار بودند ، در ظرف نيم ساعت تمام كارهاى تذكره‌اى ما را انجام كردند و يك سر بساحل دريا و پياده شو كشتى آمده با كشتى كه همان‌روز حركت ميكرد .\r\nبه سمت انزلى عازم شديم . در باكو از ميرزا احمد خان امين‌زاده فارغ التحصيل طبقهء سوم مدرسهء سياسى و عضو كنسولگرى از حال محقق الدوله برادرش تحقيق كردم ، معلوم شد بر اثر مرض جنون بدرود زندگى گفته است .\r\nدر رشت هم فقط يك شب توقف و فردا صبح با كالسكهء راه حركت كرديم و شب 23 رمضان ، بعد از رساندن رفقا بمنزلشان ، در حدود سه ساعت از شب گذشته وارد خانه شدم . برادرم مسجد رفته بود ، به او خبر دادند ، مادرم خانه بود ، بعد از ديدار او برادرم هم رسيد و باهم به مسجد برگشتيم .\r\n\r\n","description":"","footnote":"","page_name":" 292 ","page_number":304},
  {"content":"\r\n\r\nزنده كردن رسم و عادت ديرين ، بعد از پنج شش سال ، خيلى به من كيف داد . آخر شب به منزل آمده ، سحرى خورده ، فردا صبح جزو روزه‌داران بودم . در مدت غيبت من دو نفر از بزرگترهاى خانواده يكى حاجى ميرزا محمد برادرم در 1325 و ديگرى مستشار الملك پسر عمويم در 1326 مرحوم و هر دو در مقبرهء خانوادگى در حضرت عبد العظيم دفن شده بودند . حاجى ميرزا محمد هشتاد و سه سال و مستشار الملك هفتاد و دو ساله بودند .\r\n\r\nبعد از ورود بتهران\r\nتا چند روز قوم‌وخويشها و رفقا ، بعد از ظهرها و اوايل شب از من ديدن ميكردند . من بملاقات علاء السلطنه وزير امور خارجه و مشير الدوله وزير عدليه و سردار اسعد وزير داخله كه در پاريس با هم آشنا شده بوديم رفتم . ورود رسمى من بوزارت خارجه و اشتغال به كار ، باوجود قيد فوريت در تلگراف احضار ، بتأخير افتاد ؛ زيرا شغلى كه براى من در نظر گرفته بودند ، معاونت اول ادارهء روس بود و براى شخصى كه من بايد بجاى او منصوب شوم ، هنوز فكر كارى نكرده بودند . نظير تلگرافى كه به من شده بود ، براى ميرزا صادق خان اعتلاء خواهرزاده‌ام باسلامبول و ميرزا محمود خان ثقفى بلندن هم فرستاده بودند . خواهرزاده‌ام مثل من بلافاصله حركت كرده و چند روزى قبل از من وارد و بشغل معاونت اول ادارهء عثمانى برقرار شده بود . ولى ميرزا محمود خان چون ميل نداشت به ايران بيايد ، بوسيلهء پاره‌اى تشبثات معمول زمان ، در لندن ماند . من يكروز براى دفعهء دوم بملاقات مشير الدوله رفتم ، از كار من پرسيد ، گفتم گويا مرا براى معاونت اول ادارهء روس خواسته‌اند ، ولى چون هنوز جاى من خالى نشده است ، بيكارم . گفت من در وزارت عدليه بشما احتياج دارم ، ميل داريد با من كار كنيد ؟ گفتم آنچه جناب عالى صلاح بدانيد عين صلاح من است . گفت من با علاء السلطنه صحبت خواهم كرد . بعدها معلوم شد كه با وزير امور خارجه كه راجع به اين موضوع صحبت كرده است ، ايشان قدرى عصبانى شده و جواب رد داده‌اند . در هر حال بعد از يكى دو ماه با همان سمت معاونت اول ادارهء روس ، وارد كار شدم . در اين اداره سه نفر فارغ التحصيلان مدرسهء سياسى مشغول كار بودند يكى ميرزا هاشم خان بهنام و ديگرى ميرزا محمد على خان مقدم وزير مختار اخير لندن و سومى انوشيروان خان ( جناب آقاى سپهبدى ) بودند .\r\nميرزا هاشم خان فارغ التحصيل دورهء بعد از من و به سمت معاونت دوم ادارهء روس برقرار بود . محمد على خان مقدم بجاى من « 1 » با سمت وابسته ، مأمور سفارت پطرزبورغ\r\n\r\n\r\n","description":"","footnote":"\r\n( 1 ) - در اين دوره برحسب قاعدهء قديمى ، مأموريت محل لازم داشت . مقصود از محل ، محل حقوق اداريست كه بدون آن ممكن نبود كسى را بمأموريتى بفرستند يا كارى به او رجوع كنند . اينكه مينويسم بجاى من مقصودم محل حقوق اداريست . در آن دوره با اينكه نظامنامه و قانونى براى وزارتخانه‌ها نوشته نشده بود ، همان قانون طبيعى ادارى را همه رعايت ميكردند و مثل امروز نبود كه باوجود قوانين و نظامات زياد كه تعيين مامور بىحقوق را ممنوع داشته است ، وزرا با احكام خود مأمورين بىمحل حقوق ميتراشند و به اين و آن حقوق و شغل ميدهند .\r\n","page_name":" 293 ","page_number":305},
  {"content":"\r\n\r\nشد . مهدى خان فارغ التحصيل ديگر مدرسهء سياسى هم كه در ادارهء عثمانى مشغول كار بود ، با سمت وابسته بجاى ميرزا صادق خان مأمور سفارت اسلامبول گرديد .\r\n\r\nاوضاع وزارت خارجه\r\nوزارت امورخارجه ، در اين وقت ، داراى يكنفر مدير كل و ادارات كابينه و روس و عثمانى و انگليس و دول غير همجوار و محاكمات و آرشيو و محاسبات بود كه اين ادارهء آخرى كارهاى تذكره را هم اداره ميكرد .\r\nرؤساى اين ادارات اكثر از همان منشىهاى قديمى بودند كه عنوانات اختراعى مرحوم ميرزا سعيد خان وزير امورخارجهء عهد ناصر الدينشاه را با كمال ديانت حفظ نموده بودند و با تلفيق و پس و پيش كردن جلالت و نبالت و مناعت و فخامت ، با نصاب يا مآب يا انتساب يا اكتساب و افزودن دوستان استظهارى در آخر و جناب مستطاب در اول ، بين سفير كبير و وزراى مختار و شارژدافرهاى خارجهء مقيم دربار ايران را خوب مىتوانستند درجه‌بندى كنند . در عنوانات براى داخله هم ، موارد استعمال جناب و مؤتمن السلطان و معتمد السلطان و مقرب الخاقان و مقرب الحضره و عاليجاه را با رفيع جايگاه يا بدون آن خوب زير چاق داشتند . ولى اگر وزير خارجه آنها را براى مذاكرهء مطلبى بيكى از سفارتخانه‌ها ميفرستاد ، چون زبانى بلد نبودند ، بايد مطلب خود را بمنشى - باشى ايرانى سفارت اظهار كنند و يا منتهى با ترجمان سفارت مطلب را در ميان بگذارند .\r\nحتى از مذاكرهء با نايب‌هاى سفارتخانه‌ها هم كه اكثر در سفارت انگليس و روس فارسى خوب ميدانستند ، بواسطهء كم كارى و مرعوبى حاصلهء از آن ، خوددارى ميكردند . در نظر اين آقايان ، وزير مختار و نايب‌هاى سفارت اشخاص فوق العاده‌اى بشمار ميآمدند كه اگر در راهروهاى سفارت ، برحسب تصادف ، به آنها برخورده بودند و چند كلمه‌اى اظهار انسانيت از طرف آنها درباره‌شان اظهار شده بود ، واقعهء عجيبى بشمار آمده ، اين حسن تصادف را در راپورت ملاقات خود كه كتبا بوزير بايد بدهند ، با آب‌وتاب تمام ذكر هم ميكردند . لباس آنها هميشه بىيخه و دستمال گردن بود ، شيكهاى آنها احيانا وقتى ميخواستند براى يكى از اين قماش مذاكرات بسفارتخانه‌اى بروند ، بايد به منزل رفته تغيير لباس بدهند .\r\nدر عوض ، وزير امورخارجه ، از مدتى پيش يكنفر زباندان عالم به طرز اروپائى دم دست خود داشت كه مذاكرات مهمتر را ، راجع بهر اداره‌اى بود ، بوسيلهء او صورت مىداد و در هشت نه سال اخير كه رياست كابينهء وزير با مشير الملك ، حسن پيرنيا ، و مؤتمن الملك ، حسين پيرنيا ، و معين الوزاره ، حسين علاء ، بود ، اين حاجت بهتر و خوب‌تر رفع ميشد .\r\n\r\nجملهء معترضه\r\nيكماهى بود كه بوزارت خارجه وارد شده بودم ، روزى علاء السلطنه وزير خارجه ، در مطلبى كه حالا نظرم نيست راجع بچه‌كارى بود ، دستور داد با پاكلوسكى كزل وزير مختار روس ملاقات كنم . من در پطرزبورغ با اين وزير مختار خصوصيت داشتم ، وقتى هم كه سفير ايران شد ، بسفارت\r\n\r\n","description":"","footnote":"","page_name":" 294 ","page_number":306},
  {"content":"\r\n\r\nدعوت شده و نهارى هم با هم خورده بوديم ، حاجتى هم بتغيير لباس نداشتم ، لباسهاى دوخت هانرى ، اول خياط پطرزبورغ ، را كه از لباس خود وزير مختار هم شايد شيكتر بود ، در برداشتم . بلافاصله برخاسته براى دفعهء اول بسفارت روس در پامنار رفتم ، در عمارت مقر وزير مختار كه رسيدم ، كارتى بيرون آورده بپيشخدمت دادم و گفتم بجناب وزير مختار عرض كنيد كارى با شما دارم ، پيشخدمت مرا به اطاق بزرگى در پهلوى عمارت و نزديك در مدخل هدايت كرد ، بفاصلهء دو دقيقه بارانفسكى ترجمان سفارت از در رسيد و روبروى من نشست . من تصور كردم كه پاكلوسكى مشغله‌اى داشته ، برسم اروپائى ، ترجمان خود را براى رفع تنهائى من فرستاده است تا خودش بعدا مرا پذيرائى كند . بنابراين سر صحبت را بقول اروپائيها از هواى بارانى و هواى خوب با آقاى ترجمان نامبرده باز كردم . پس از پانزده دقيقه آقاى بارانفسكى از من پرسيد فرمايشى هم داشتيد ؟ گفتم مگر كارت مرا خدمت جناب وزير مختار نداده‌اند ؟ جواب گفت كارت شما را ديدم و به همين جهت آمده‌ام ببينم چه فرمايشى داريد ؟ گفتم پيشخدمت اشتباها اسباب زحمت شما شده است ، مقصود من ملاقات با وزير مختار است . گفت من آمده‌ام ببينم با ايشان چه كار داريد ؟ گفتم با شما كارى ندارم امر فرمائيد كارت مرا بجناب وزير مختار برسانند ، تا تكليف ملاقات تعيين شود .\r\nگفت من براى همين خدمت هستم ، اگر فرمايشى داريد ، به من بفرمائيد من بايشان عرض خواهم كرد . گفتم ببخشيد ! نميدانستم ملاقات با ايشان محتاج به اين وساطت‌هاست ، چون مأمور مذاكره با شما نيستم ، از اين مزاحمت خيلى از شما عذر ميخواهم و از جا برخاستم بوزارت امورخارجه آمده ، گزارش را خدمت وزير عرص كردم . پيرمرد از من عذرخواهى و از رويهء من تحسين كرد و گفت : « اين تقصير پيشقدمتهاست كه اينها را اينطور بد بار آورده‌اند ، بايد كم‌كم آنها را عادت داد . »\r\nدر بهار سال 1329 كه مدير كل وزارت ماليه شده بودم ، وزير ماليه با تلفن مرا بهيئت وزراء كه در عمارت گالرى منعقد ميشد خواست . محل وزارت ماليه در اينوقت در اول ميدان ارك ، بين كاخ دادگسترى و عمارت وزير دادگسترى امروزه ، واقع بود . در اينروز ، سفيرهاى روس و انگليس مأمور بودند جواب نامهء اعلان جلوس سلطان احمد شاه را از طرف دولتين ، در يكروز با حضور نايب السلطنه با عليحضرت شاه ابلاغ كنند . سفير انگليس كار خود را كرده و رفته و سفير روس در داخلهء عمارت گلستان بود . البته سفيرها با لباس رسمى بايد جواب نامه را برسانند ، پس روز نمايش جاه و جلال سفارتى است . كالسكهء سفير دم در باغ تخت مرمر ايستاده و به قدر پنجاه شصت تائى سالدات سوار كه بايد دنبال كالسكه باشند ، دايرهء شكسته‌اى كه سروته آن بجلو سردر باغ تخت مرمر وصل ميشد ، تشكيل داده بودند . من از وزارت ماليه بيرون آمده بودم كه برحسب احضار سابق الذكر بهيئت وزراء بروم . زير هشت سردر باغ تخت مرمر ، جلو ارسى ، روبروى در مدخل ، دماغ بدماغ ، با پاكلوسكى كزل مواجه شدم . گيرس ترجمان سفارت هم دنبالش بود ، ادب اقتضا نداشت كه تلافى رفتار بارانفسكى ترجمان سابق را سر او در بياورم و او را نديده انگاشته بگذرم .\r\n\r\n","description":"","footnote":"","page_name":" 295 ","page_number":307},
  {"content":"\r\n\r\nسلامى كردم ، جلو آمد ، دست گرمى داده گفت آيا عجب نيست كه در اين يكى دو ساله‌اى كه ما هر دو در ايران هستيم ، اين اول ملاقات ما باهم باشد ؟ گفتم چرا ! ولى من بىتقصيرم ، زيرا در روزهاى به دو ورود يك بار بملاقات شما آمدم ، بارانفسكى سلف اين آقائى كه الان باحترام صحبت ما قدرى دور تر ايستاده است ، اجازه نداد بسعادت ديدار شما نايل شوم .\r\nمرد نجيب تا نرمهء گوشش سرخ شد و شروع بعذرخواهى كرد . گفتم چيز مهمى نيست ، اين پيش‌آمد را كه من سبب آن نبوده‌ام ، اگر خدا بخواهد ، در آتيه در يكى از پايتخت‌هاى اروپا جبران ميكنيم . گفت چرا نه همين حالا و همين جا ؟ گفتم من ديگر در وزارت خارجه نيستم كه بهانه‌اى براى ملاقات شما داشته باشم . گفت پس كجا هستيد ؟ و چه ميكنيد ؟ گفتم در وزارت ماليه مدير كلم . از ارتقاء مقام من خيلى اظهار خرسندى كرد ، دست گرمترى بهم داديم و از هم جدا شديم .\r\nبعد از اين تاريخ ، دو سه نوبت كه بسلام عيد نوروز و عيد ولادت شاه رفته و در صف خود ايستاده بودم ، وزيرمختار كه از شرفيابى برميگشت ، حكما روبروى من كه ميرسيد ، ايستاده دست ميداد و تبريك عيد ميگفت و احيانا در خيابان كه ايشان با بيست سى سوار موكب خود و من پياده باهم تصادف ميكرديم ، نه فقط كلاه خود را براى احترام خيلى مؤدبانه برميداشت ، بلكه نيم‌خيزى هم مزيد ميكرد . ولى من همچنان تأثرناپذير ماندم و چه در زمان او و چه غير از او ، ديگر قدم بسفارت روس نگذاشته‌ام . زيرا ديگر تماسى با سفارت نداشتم و رفتن بسفارتخانه‌ها را بدون هيچ جهت و براى عرض لحيه ، خلاف حيثيت خود ميدانستم . چرا ، بعدها ، يعنى در دورهء شوروى ، وقتى عضو شوراى عالى تجارت بودم ، يك بار برحسب دعوت با ساير همقدمها در سفارت روس مهمان شده‌ام . البته آنها كه خود را خيلى بخارجه‌ها ميمالند و دوروور آنها مىپلكند ، منافعى در اين رويه تصور كرده‌اند . ولى بعقيدهء من ، اين كار بحيثيت ملى آنها زيان زيادى وارد ميآورد . من آنها را سيتواين‌هاى خوبى نميدانم و از شغلى كه جز مليت ، ريشهء ديگرى داشته باشد ، اگر هم نخست‌وزيرى باشد ، عار دارم . باز هم حديث نبوى را تذكر بدهم « اتقو اللّه و اجملوا فى الطلب » بلى ! عبث نبود كه در دورهء ديكتاتورى مراودهء افراديكه با سفارتخانه‌ها تماسى نداشتند ممنوع شده بود و بعقيدهء من اينهم يكى از كارهاى بسيار بسزاى اين دوره بود .\r\nآن گنه را اين عقوبت آنقدر بسيار نيست . متوجه باشيم من مراوده با سفارت‌خانه‌ها را بد نميدانم ، بلكه لازم هم مىشمارم ، به شرط اينكه مراوده بالمره دوستانه باشد ، نه پيستون‌تراشى .\r\n\r\nدنبالهء مطلب\r\nبارى سخن از اعضاى وزارت امور خارجه بود ، اين رؤساء كارمندانى هم در ادارهء خود داشتند . مواجب همگى ، اعم از رئيس و مرؤس ، مواجب شخصى بود كه بخرج ولايات ميآمد و اگر خانه هم مينشستند ، از آن استفاده ميكردند . بنابراين شغل براى آنها عنوان و چون اكثر اهل زدوبند هم\r\n\r\n","description":"","footnote":"","page_name":" 296 ","page_number":308},
  {"content":"\r\n\r\nبودند ، براى نان و پيازش بود . اگر بخت مدد ميكرد و رؤسا بكارگزاريهاى درجهء اول مانند آذربايجان و خراسان و فارس و كرمان و سايرين به همين سمت بولايات درجهء دوم مأمور ميشدند ، نانشان بروغن ميافتاد . گذشته از اينها كه مشغول كار بودند ، وزارت خارجه عدهء ديگرى هم اعضاء داشت كه سابقا كارى داشته يا نداشته ، درهرحال فعلا مدتى بود بيكار و در حقيقت منتظر خدمت بودند . جا سنگين « 1 » هاى آنها اكثر موى دماغ وزير و درجه دوم و سوم آنها حاشيهء مجلس معاون و مدير كل بودند و بعضى از آنها هم نزد رؤساى ادارات تخمه بو ميدادند . ميان رؤساى ادارات ، رئيس كابينه كه در اين هشت نه سال اخير هميشه پسر وزير و كارگزينى وزارت‌خانه را هم در ادارهء خود داشت ، بيشتر از ساير رؤسا طرف توجه اين دسته بود . معهذا بعضى از اين منتظر خدمتها بودند كه حاجتى برفت‌وآمد زياد و نشستن حاشيهء مجلس وزير و رؤسا نداشته ، بوسائل ديگر ، خود را نزد وزير يادآور ميشدند و اگر وزير اهل دم جا نبود ، اشخاصى را كه در مزاج او متنفذ باشند يافته ، بدون اينكه خود را از حيثيت بيندازند ، كار براى خود پيدا ميكردند . حاجت بذكر نيست كه اين دسته ، هميشه مبغوض و محسود منتظرين خدمت دائمى بودند . اينكه مينويسم « دائمى » نه از راه اغراق بلكه عين حقيقت است . زيرا وزارت خارجه عدهء زيادى منتظر خدمت داشت كه لا محاله ده بيست سال ، يا شايد در تمام عمر ، جزو اعضاى وزارت خارجه ، ولى هميشه بيكار بودند .\r\nورود هريك از آنها بوزارت خارجه تاريخچه‌ايهم داشت كه خودشان با آب‌وتاب تمام نقل ميكردند . مثلا يكى پسر وزير اسبق بوده و دورهء وزارت پدر را ببطالت گذرانده و حالا پيرمردى است كه حقا بايد به همان حقوق ديوانى اكتفا كند و احترام و حيثيت خود را دست خود نگاه دارد . ولى آقا سرپيرى بفكر جاه‌ومقام افتاده است و ميخواهد تلافى لاقيدى دورهء وزارت پدر را ، در اين سن‌وسال ، بمواظبت در رفت‌وآمد وزارت‌خانه بيرون بياورد . ديگرى كه مثلا ميرزا حسين خان مشير الدوله ، براى پاره‌اى از تجملات ادارى خود ، او را بعضويت وزارت‌خانه دعوت كرده و نتوانسته بود از او چيز دردبخور بسازد ، جزو اعضاى وزارت خارجه شده است و منظما بوزارتخانه ميآيد . سومى از فرنك‌رفته‌هاى سى چهل سال قبل است ، خودش مدعى است مهندس است ، ولى نه در صحبت و نه در عمل ، هيچ چيزى كه اين ادعاى او را نشانه و علامتى باشد ، ظاهر نميكند . چرا عضو وزارت خارجه شده است ؟\r\nبه جهت اينكه چند صباحى عمر خود را ببطالت در خارجه گذرانده و در مدت اين بيست سى سال عضويت وزارت خارجه ، نه هيچوقت كار مركزى داشته و نه بمأموريتى ولو كارگزارى ساوجبلاغ مكرى باشد رفته معهذا يكى از منتظرين خدمت وزارت‌خانه است و هر روز در حاشيهء مجلس وزير جگرك بتنور ميچسباند و با چند كلمه فرانسه‌اى كه شكسته بسته ميداند ، در معقولات تصرف كرده و در مجالس دم از دانشمندى مىزند و با كمال بىادبى خود را آداب - دان وانمود مىكند .\r\n\r\n\r\n","description":"","footnote":"\r\n( 1 ) - جا سنگين لغت مركب و بمعنى عاليمقام و در نزد طبقات پائين بيشتر مصطلح است .\r\n","page_name":" 297 ","page_number":309},
  {"content":"\r\n\r\n\r\nجوانها در وزارت امور خارجه\r\nخوانندهء عزيز توجه دارد كه از 1321 مدرسهء سياسى كه مدرسهء وزارت خارجه است ، نيز هفت هشت دسته فارغ التحصيل تحويل داده و عدهء آنها در اينوقت بپنجاه شصت نفرى بالغ شده است . ولى جز طبقهء اول ، از باقى طبقات آنها در وزارت خارجه پذيرائى بسزائى به عمل نيامده است . بخصوص در اين پنج شش سال اخير كه بانيان اصلى مدرسه به كارهاى ديگر مشغول شده و سرهاى همه گرم نزاع‌هاى موضوعى استبداد و مشروطه بوده ، وقتى كه به اين كار بپردازند نبوده است . البته نزد محمد عليشاه هم نميشد اسم اين مدرسه را بياورند ، همينقدر كه در آن را نبسته بودند ، بايد شكرگزار بود . فارغ التحصيلها هم بعضى اصلا بوزارت خارجه نرفته ، پاره‌اى به كارهاى آزاد اشتغال پيدا كرده و بعضى هم بمناسباتى وارد ساير دوائر دولتى گشته ، فقط بيست نفرى وارد خدمت وزارت خارجه شده و بعضى بخارج و برخى در مركز ، با حقوقهاى ناقابلى مشغول بودند . ولى رؤساء ادارات مركزى در آنها به نظر مدعى مينگريستند و به آسانى آنها را در ادارهء خود نمىپذيرفتند و مايل بودند زيردستهاشان از قماش خودشان باشند . به همين جهت بود كه عده‌اى از جوانهاى غير تحصيل كرده در مدرسهء سياسى هم ، در ظرف همين هفت هشت ساله ، وارد خدمت وزارت خارجه شده كه بيشتر از فارغ التحصيل‌هاى مدرسه طرف توجه بودند . بعضى از اينها هم از جوانانى بودند كه بعنوان تحصيل چند صباحى پدرهاى خود را فريب داده در اروپا بسر برده بودند يا احيانا مثل عبد الحسين خان معزز الملك ( تيمور تاش ) كه مدرسهء سوارنظام پطرزبورغ را تمام كرده ، معهذا در دار الترجمهء وزارت خارجه كه جزو كابينهء وزير بود ، مشغول خدمت بىجيره و مواجب شده بودند .\r\nولى فارغ التحصيلهاى مدرسهء سياسى نقطهء اتكاء ديگرى در وزارتخانه داشتند و آن معين الوزاره رئيس كابينهء وزير ( جناب آقاى حسين علاء ) بود كه الحق جوانها را زير پر خود گرفته و خود علاء السلطنه وزير امور خارجه هم ، بواسطهء آقاى علاء نسبت به آنها از حمايت دريغ نميكرد . از جمله ميرزا سيد ابو القاسم خان ( انتظام الملك بعد ) را كه فارغ التحصيل دورهء دوم بود ، برياست دار الترجمه و ميرزا عليخان ( منصور الملك ) را برياست كارگزينى و محسن خان انصارى را برياست رمز در دوائر كابينه گماشته بود و چون رئيس مدرسهء سياسى هم بود ، بقدرى كه ميتوانست ، از فارغ التحصيلهاى مدرسه حمايت ميكرد . بالاختصاص در اين موقع كه آزادى مجددا برقرار شده و بايد وزارت‌خانه صورت قانونى به خود بگيرد ، پدر و پسر مصمم شده بودند كه از جوانها ، اشخاص كاركرده‌اى را دم‌دست داشته ، سكان ساير ادارات وزارتخانه را هم مثل كابينه به آنها بسپارند . احضار من از پطرزبورغ و ميرزا صادق خان از اسلامبول و معاونت اول دادن بما دو نفر در دو ادارهء روس و عثمانى به همين نظر بود . ميرزا محمد على خان احتشام همايون ( پسر معين الدوله ) را هم كه يكى از فارغ التحصيلهاى ديگر دورهء اول بود ، در ادارهء انگليس به همين سمت برقرار كرده بودند .\r\n\r\n","description":"","footnote":"","page_name":" 298 ","page_number":310},
  {"content":"\r\n\r\n\r\nطرح اولين قانون تشكيلات و بودجه براى وزارت خارجه\r\nورود من بوزارت خارجه و رياست طبيعى من بر جوانان ، رنگ و روى ديگرى بكارها داد و طبعا رؤساى ادارات دست‌وپاى خود را جمع كردند . كم‌كم كار به جائى رسيد كه بدون اينكه پيشنويس كاغذها را ديده و پاراف كرده باشيم ، آقايان رؤسا نميتوانستند آن را امضاء نمايند . واقعا علاء السلطنهء پيرمرد تا ميتوانست با جوانها مساعدت ميكرد . جوانها كه اين پيشرفت را ملاحظه كردند ، خواستار تدوين قانون براى وزارتخانه شدند كه صادر و وارد پرسنلى وزارتخانه تحت نظامات معينى باشد .\r\nقديمىها كه رؤساى ادارات وزارتخانه هم طبعا جزو آنها محسوب ميشدند ، شايد به قصد دفاع از حقوق خود ، خواستند در اين مشروع شركت كنند . ما هم چون مقصودى نداشتيم ، انكارى نكرديم . ولى آقايان سه چهار نفر از پوسيده‌هاى قديمى ، مانند مؤتمن الدوله پسر ميرزا سعيد خان وزير خارجهء اسبق و ميرزا عباس خان مهندس‌باشى و ميرزا باقر خان مستشار را پيش كشيدند . وزير هم براى رفع نق‌نق آقايان از بيكارى ، از اين پيشامد بدش نيامد ، به حال ما هم تفاوتى نميكرد . اولين قانون براى طرز جريان كار در وزارتخانه وعدهء اعضا و بودجه براى ادارهء مركزى و ولايات داخله و سفارت و كنسولگريهاى خارجه ، فصل‌بفصل و ماده‌بماده ، تنظيم شد .\r\nالبته پاره‌اى از قوانين و نظامات كه وضع دوره وجود آنها را ايجاب ميكرد ، بمنافع خصوصى عده‌اى برميخورد . نمايندگان قدما در كميسيون ، ميخواستند از اوضاع قديم دفاع كنند ، ولى كارى پيش نمىبردند . زيرا اتكاى ما باصول و قواعدى بود كه ادارهء امور يك وزارت‌خانه از آنها ناگزير است . مرحوم ثقة الملك سميعى ، مدير كل وزارتخانه ، هم الحق در همراهى با جوانها دادمردى و مردمى ميداد . شش ماه نگذشت كه كليهء كارهاى وزارتخارجه تحت نفوذ جوانها درآمد و انصاف را جوانها هم هيچوقت دربارهء قديمىها كافرماجرائى نميكردند و آنچه ميخواستند براى همه ميخواستند و از بين قديمىها هركس نسبة لايق بود ، بدون هيچ مزاحمتى به كار ميرسيد . آنها هم همين كه كار را اينطور ديدند ، سر سپردند . البته در جوانها هم آن اندازه متانت بود كه رفتارشان بقديمىها برنخورد و حيثيت و احترام سن و سابقهء آنها برقرار باشد .\r\nدر اين بين ثقة الملك به مرض كليه درگذشت ، مفتاح السلطنه ، داود مفتاح ، بجاى او مدير كل و كابينه هم تغيير كرده ، معاون الدوله وزير خارجه شد . اين دو بزرگوار هم در تقويت جوانها سعى بليغ به كار بردند . يكى از مرامهاى جوانها اين بود كه كارگزارى ولايات مهم بكاركنان با حيثيت و فهميدهء ادارات مركزى برسد كه بتوانند در مقابل ژنرال كنسولهاى خارجهء مقيم ولايات مقاومت كرده ، حقوق اتباع ايران را در مقابل اتباع خارجه حفظ نمايند . رياست ادارهء دول غير همجوار با جناب آقاى حسين سمعيى ، اديب السلطنه ، بود ، ايشان به سمت مديرى كل بوزارت كشور منتقل و ميرزا سيد عبد اللّه خان معاون اداره ، حقا كفيل آن اداره تعيين گشت . ولى اين آقا ، برحسب نظر فوق الذكر ، بنا بود بكارگزارى خارجهء\r\n\r\n","description":"","footnote":"","page_name":" 299 ","page_number":311},
  {"content":"\r\n\r\nبوشهر كه در نظامنامهء ادارى و بودجه ، كارگزارى درجه اول پيش‌بينى شده بود برود .\r\nپس اين اداره رئيسى لازم داشت ، معاون الدوله بدون اينكه از طرف من يا جوانها اقدامى بشود ، بصرافت طبع ، مرا براى اين كار سزاوار دانسته بكارگزينى دستور داد كه حكم كارگزارى ميرزا سيد عبد اللّه خان براى بوشهر و رياست ادارهء دول غيرهمجوار براى من توأما صادر شود . منتهى عملى شدن اين دو كار بگذشتن بودجهء سال 1328 و برقرارى حقوق كارگزارى اول بوشهر منوط گشت . تمام وزارتخانه از جوان و پير به من تبريك گفتند ، ولى من موقتا به كار معاونت ادارهء روس و ميرزا سيد عبد اللّه خان بشغل كفالت ادارهء دول غير همجوار مشغول بوديم تا بودجه بگذرد . باز در كابينه تغييرى حاصل شد ، جناب آقاى حسينقلى نواب وزير امور خارجه شد ، اين تغيير هم تغييرى در وضع جوانها حاصل نكرد و سكان ادارات در دست جوانها ماند . براى اينكه خوانندهء عزيز از افكار و رويهء جوانها اطلاع حاصل كند و از اتحاد و صميميتى كه بسعى جوانان در اين دوره بين عموم اعضاى وزارت خارجه برقرار شده بود مسبوق شود ، چند وقعه را باوجود كمى اهميت آنها در اينجا متذكر ميشوم .\r\n\r\nمشترى نقد\r\nوزارت خارجه در اينوقت از وزارتخانه‌هائى بود كه دخلش كاملا وفا بخرجش ميكرد . در چند سالهء وزارت خارجهء ميرزا نصر اللّه خان مشير الدوله ، بسعى و اهتمام دو پسرش حسن و حسين پيرنيا ، نظامنامه‌هائى براى تمبر تذكره و حق تمبر دفترى نوشته شده و بىترتيبىهاى سابق رفع گشته و مأموريت مشير الملك حسن پيرنيا بسفارت پطرزبورغ هم ، اين نظامات را كاملا عملى كرده بود و تقريبا حيف‌وميلى در كار نبود . بلژيكىها هم در گمركات سرحدات با اجازهء وزارت خارجه ، در تذكرهء صادر و وارد ، كاملا تفتيش ميكردند . رئيس محاسبات وزارت خارجه همينقدر كه دفتر صادر و وارد تمبر را منظم نگاهداشته و هر قدر از اين اوراق بهادار براى مأمورين ميفرستاد حساب آن را ميخواست ، عايدى وزارتخانه تأمين بود . در وزارت خارجهء علاء السلطنه ، در موقعى كه جوانها تازه سكاندار اداره شده بودند ، بر سر رياست محاسبات وزارتخانه مذاكره‌اى بين وزارت خارجه و وزارت ماليه درگرفت .\r\nوزير ماليه جناب آقاى حسن وثوق ، وثوق الدوله ، ميخواست دخل حاضر وزارت خارجه را تصرف كند و مصارف وزارت خارجه را تحت تفتيش قرار دهد و به اين نظر پيشنهاد ميكرد كه حسن مشار ، مشار الملك ، رئيس محاسبات وزارت خارجه تعيين گردد . در صورتى كه مشار الملك در وزارت خارجهء سعد الدوله ، در استبداد صغير ، اين كار را داشته و از قراريكه ميگفتند ، حيف‌وميلهائى در كار درآمد وزارتخانه واقع شده بود و مخصوصا مشار الملك نميدانم بچه مناسبت دنبال جوان‌هاى آندوره ريزه‌خوانيهائى كرده بود كه در همان روزهاى برقرارى مجدد آزادى ، ديگر نتوانسته بود در وزارتخانه بند شود و جا خالى كرده خانه‌نشين شده بود .\r\nالبته ممكن بود بآقاى وزير ماليه گفته شود كه اگر مقصود از تعيين رئيس محاسبات ، از طرف وزارت ماليه ، حفظ ماليهء دولت باشد ، در حقيقت تحصيل حاصل است . زيرا با تفتيشات دو سه طرفه‌اى كه در اين كار به عمل ميآيد ، حيف‌وميلى در كار نيست و شما كارهاى\r\n\r\n","description":"","footnote":"","page_name":" 300 ","page_number":312},
  {"content":"\r\n\r\nمهمتر زياد داريد كه اگر آنها را جلو بيندازيد بهتر است . زيرا جمع‌آورى ماليات‌هاى شما به احكام و اين كار مهم هنوز هم طبق زمان ناصر الدين شاه اداره مىشود . ولى چون موضوع نظارت وزارت ماليه در دخل‌وخرج ، از اصول مسلم و حرف حسابى بود ، در اصل مطلب ايرادى در كار نبود . فقط بايشان تذكر داده شده بود كه ورود مشار الملك در اين عمل ، موجب بهم‌خوردگى داخلى وزارتخانه مىشود و بهتر است شخص ديگرى را براى اين كار در نظر بگيريد . ولى آن روزها هنوز معلوم نبود براى چه منظور وثوق الدوله نميخواست اين تقاضاى جزئى را برآورد و ديگرى را بجاى مشار الملك معين كند ؟ بالاخره كار بمذاكره در هيئت وزرا منجر شد ، علاء السلطنه اهل محاجه نبود ، اما در مقاومت كمتر كسى بپايهء او ميرسيد . روزيكه موضوع در هيئت وزراء مطرح بود ، ثقة الملك مدير كل وزارت خارجه را براى تشريح مطلب بهيئت طلبيد كه در مذاكره با وزير ماليه طرف صحبت باشد .\r\nمرحوم ثقة الملك بسيار خوش‌محضر و در فن محاوره بسيار زرنگ بود ، طورى كت و كول حريف را ميبست « 1 » كه در نتيجه غلبه با خودش بشود ، بدون اينكه طرف از مغلوبيت خود رنجش حاصل كند . معذلك آقاى وزير ماليه مقاومت كرد و بالاخره همين كه دستش از استدلال كوتاه شد گفته بود : « استنكاف اعضاى وزارت خارجه از پذيرفتن مشار الملك به اين جهت است كه او از دزديهاى آنها باخبر است . آنها كسى را مىخواهند كه حليم و حلواتر از مشار الملك باشد . » و چون قبلا تذكر داده شده بود كه جوانها هستند كه از رياست مشار الملك ناراضى ميباشند ، افترا و تهمت آقاى وزير ماليه هدف ديگرى جز ما نميتوانست داشته باشد . اين خبر به من رسيد ، سران جوانها را احضار و مطلب را بيان كردم ، رنگها برافروخت ، همگى گفتند : « ما اينهمه جان ميكنيم و با كمى حقوق و مقام ساخته‌ايم كه اين حرفها را نشنويم ، وزير ماليه چه حق دارد بما توهين كند ؟ ما ديگر كار نخواهيم كرد . » من هم از بن دندان اين حس شرافت را در آنها تصديق و تحسين كرده ، همگى برخاستيم و از وزارتخانه خارج شديم . قديميها هم همين كه از موضوع مسبوق گشتند ، با اينكه طرف نبودند ، بما تأسى كردند و وزارتخانه چول شد « 2 » .\r\nعصر آن روز ثقة الملك به منزل من آمد ، شرحى از تأثر وزير راجع به اين پيش‌آمد بيان كرد و بالاخره از راه‌حل ، مذاكره بميان آورد و گفت وزير ميگويد : « من بجوانها حق مىدهم ، بايد وزير ماليه از آنها ترضيه بخواهد . » گفتم : ما حاجتى بترضيه‌خواهى مفترى\r\n\r\n\r\n","description":"","footnote":"\r\n( 1 ) - كت‌وكول كسى را بستن ، كنايه از خوب از عهده برآمدن در محاوره و مخصوصا سعى در راضى نمودن طرف است بدون اينكه چيزى زيادتر از حق به او بدهند و اگر در نتيجه توانسته باشند صرفهء خود را بيشتر منظور دارند ، زيادتر با مفهوم كت‌وكول بستن مطابقه دارد .\r\n( 2 ) - چول يا چل و دق زمينى را گويند كه در آن گياه نروئيده باشد . دقّ كبوتر خان بين رفسنجان و كرمان چندين فرسخ عرض و طول داشته و در اين مساحت زياد بقدرى كه يك بز را سير كنند علف نيست . چل با ضم حرف اول در غير زمين هم بطور استعاره به كار برده مىشود و همين كه اداره يا كارخانه‌اى از كار بيفتد ميگويند چل يا چول شد .\r\n","page_name":" 301 ","page_number":313},
  {"content":"\r\n\r\nنداريم ، من هم بعد از اين ايشانرا صحيح العمل خواهم خواند « 1 » . » گفت : « چطور است و الا حضرت نايب السلطنه در اين امر مداخله فرموده قضيه حل شود ؟ » گفتم : « عيبى ندارد » برخاست و رفت ، منهم برفقا خبر دادم ، فردا صبح آقاى مدير كل آمد ، با يكى دو نفر از رفقا ما را بكاخ ابيض بحضور نايب السلطنه برد ، پيرمرد ما را نشاند و خيلى استمالت كرد و گفت : « اشخاص فاضل و خدمتگزاران صديق را نبايد بخاطرخواهى حسن سياه پسر شاه محمد خان رنجانده باشند . من از اين پيش‌آمد بسيار ملولم . » و يك مشت از اين حرفها . بالاخره ما هم همه‌جور قول خدمتگزارى داده برخاستيم و يكسر بوزارت‌خانه رفتيم ، سايرين هم آمدند و كار به راه افتاد . بعد از مراجعت ، من برفقا گفتم : « متوجه باشيم كه در اين ضمن يكى از اصول مسلم فداى حس شرافت شد و حرف اساسى وزير ماليه كه نظارت در عايدات باشد ، بكرسى ننشست . در آيندهء نزديكى بايد اين اصل را تقويت كرد ، حق را به من له الحق بدهيم . » همگى تصديق كردند ، چنان كه بعد از پنج شش ماه بطور غيرمستقيم اقداماتى كرديم و اين نظارت برقرار و حتى بقول نايب السلطنه همان « حسن سياه » را هم برياست محاسبات پذيرفتيم . زيرا او را مرد جدى و بااطلاعى بجا آورديم ، منتهى يكى از جوانها را زيردست او گماشتيم كه وزارتخانه از دانش و اطلاع و پشتكار رئيس استفادهء لازم را برده و اگر پاره‌اى « مىگويند » ها هم در حق او صحيح باشد وزارت‌خانه را از خراب‌كارى او مصون كرده باشيم .\r\n\r\nدر هر دسته‌اى متقلب يافت مىشود\r\nدو سه ماهى بود مشار الملك وارد كار محاسبات شده بود ، يك روز در اداره از من وقت ملاقات خواست ، من خودم بدفتر او رفتم ، دوسيه‌اى را نزد من گذاشت و خواهش كرد آن را مطالعه كنم ، با خواندن عنوان پشت دوسيه دانستم كه موضوع مربوط بحيف‌وميلى است كه ميخواهد بگويد يكى از جوانها مرتكب آن شده بوسيلهء پاره‌اى از عمليات ، دو سه هزار تومانى از مال دولت از بين رفته است . گفتم شما رئيس اداره هستيد ، اگر اين شخص را مقصر ميدانيد ، گزارش بدهيد و از اينكه اين آقا از تيپ جوان‌هاست تشويشى نكنيد ، ما از شخص متقلب و لو برادرمان هم باشد بيزاريم . گفت من مىخواستم شما دليل‌هاى مرا قبلا ديده باشيد كه تصور نكنيد من عبث‌پاپى يكى از جوانها هستم . گفتم اينموضوع به حكم نظامنه‌اى كه خود ما نوشته‌ايم ، در شوراى ادارى مطرح مىشود ، منهم يكى از اعضاء هستم ، در آنجا من اسناد شما را ناگزير خواهم ديد و يقين بدانيد بر خلاف حق حكمى نخواهيد شنيد . شنيدن حرف شما بدون شنيدن حرفهاى طرف دعوى ، محاكمهء يكطرفه خواهد بود و من ميخواهم در شنيدن حرفهاى طرفين دعوى ، خالى الذهن تام‌وتمام باشم ، ولى خيلى منتظرم امر آقاى مدير كل را راجع بحضور در شوراى ادارى ، براى اين موضوع ، هرچه زودتر زيارت كنم ،\r\n\r\n\r\n","description":"","footnote":"\r\n( 1 ) - تا هر دو دروغ گفته باشيم :\r\n نظام بىنظام ار كافرم خواند * چراغ كذب را نبود فروغى\r\nمسلمان خوانمش زيرا كه نبود * مكافات دروغى جز دروغى \r\n","page_name":" 302 ","page_number":314},
  {"content":"\r\n\r\nزيرا حالا ذينفعى من در روشن شدن قضيه بيش از شماست .\r\nدو سه روز بعد اين جلسه تشكيل شد ، الحق دفاعهاى متهم يك پول ناروا نمىارزيد و حق بجانب رئيس محاسبات بود ، يكى دو نفر ديگر هم از رفقا در اين جلسه عضويت داشتند يكى از آنها از راه حميت جوانى او ميخواست قدرى قضيه را سبكتر كند ، من مجال دفاع برئيس محاسبات نداده ، تمام جهات مشددهء مطلب را بىهيچ پرده‌پوشى بسمع حضار رسانده ، رأى بر محكوميت اين آقاى جوان صادر شد . اين جوان خانواده‌اى نداشت و ديپلم مدرسهء سياسى او را بويس كنسولى ولاد يقفقاز رسانده و از آنها بود كه معلومات ، او را دزد با چراغى كرده بود . ولى به زودى بدرود زندگى گفته ، بمرگ خود ساحت بىآلايش جوانها را از لوث اسم خود پاك كرد . ايكاش دست راستش زير سر همكاران امروزش بود .\r\nآنها كه اصول مسلم را فداى هواى نفس و پارتى ميكنند ، اشتباه بزرگى مرتكب ميشوند . با فدا كردن اين گوهر گرانبها ، منتهى بتوان يكى دو بار حقى را باطل يا باطلى را حق كرد . هريك از اين تطهيرهاى بى مورد ، طبعا دامن تطهيركننده را آلوده مىكند و عظم و اعتبار همان پارتى كه براى آن يكى از اصول مسلمه را فدا كرده‌اند ، بالمره از بين ميبرد و واى بوقتى كه مردم بدانند كه ممكن است بر خلاف اصول هم‌كارى پيش برد .\r\nآنوقت ديگر حدى براى تقاضاهاى فردى جهت برهم زدن اصول نيست و يك كار بىقاعده سبب صدها كار بيقاعدهء ديگر مىشود .\r\n\r\nهواخواهى از اشتلم\r\nيكروز در اداره نشسته بودم ، مرد بلند قدى وارد شد ، يكسر نزد ظهير الملك رئيس اداره آمده پرسيد كار ما را بكجا رسانديد ، همهء تداركات ما براى جلوگيرى تعدى ادارهء راه حاضر است ، من با هزار زحمت رفقا را متقاعد و ساكت كرده‌ام كه دست نگاهدارند بيايم از شما تحقيق كنم كه اگر كارى براى ما صورت نداده باشيد ، برويم از راه مجلس كار خود را انجام دهيم . آقاى رئيس اداره در مقابل اين طرز بيان كه به تشر شبيه‌تر از استعلام است ، نميداند چه جواب بگويد و ميخواهد با مجامله سر مؤمن را بطاق بكوبد .\r\nپس از قدرى مذاكره بين طرفين كه البته هرچه بيشتر پيش ميرفت اشتلم يكطرف و مجاملهء طرف ديگر زيادتر ميشد ، من دانستم كه اين آقا نمايندهء گاريچىها است كه بعد از هشت سال هنوز هم نميخواهند نظامنامه‌ايكه در شرح مسافرت پطرزبورغ خود تذكر داده‌ام ، اجرا كنند و قطر چرخ وسائط نقليهء خود را با ميزان باربرى آنها متناسب نمايند . در سر هر سال از سفارت روس براى يكسال ديگر مهلت گرفته‌اند ، در سالهاى قبل وسيلهء گاريچىها البته خواهش و تملق و شايد دم جا دادن بكاركنان اداره بوده و امسال چون از اين اسلحه مأيوس هستند ، بتشر و هو و جنجال متمسك شده‌اند .\r\nوضع رئيس اداره در مقابل اين مرد متمرد اشتلم‌چى واقعا مرا متأثر كرد ، كارى كه در دست داشتم زمين گذاشته ، بكمك ايشان آمده بمؤمن گفتم بگوئيد بدانم چه تعدى بشما شده است تا در صدد رفع آن برآئيم . گفت اين قطرى كه براى چرخها در اين نظامنامه\r\n\r\n","description":"","footnote":"","page_name":" 303 ","page_number":315},
  {"content":"\r\n\r\nمعين كرده‌اند ، بقدرى باركش را سنگين مىكند كه خالى آن را هم اسب نمىتواند بكشد .\r\nگفتم اينطور نيست ، من از نظامنامه بى خبر نيستم و خوب مىبينم كه شما در اينجا آبرو و حيثيت وزارت خارجه را در تقاضاى بى مورد خود برده‌ايد و بعد از هشت سال مهلت هنوز هم بقباحت اين كار برنخورده و دست از اين زورگوئى برنميداريد . بالاخره بايد گاريهاى شما هم مثل گاريهاى كل دنيا و قطر آهن چرخهاى شما با ميزان باربرى آنها متناسب شود . دست از اين هو و جنجال برداريد ، برويد چرخهاى وسائط نقليهء خود را اصلاح كنيد .\r\nدر ايندوره تهمت هواخواهى از خارجه بزرگترين اسلحهء هوچىها و مؤمن هم برش اين اسلحه را خيلى امتحان كرده و از آن نتيجه گرفته و مجاملهء رئيس اداره هم با او از همين رهگذر بود . ناگزير همين كه حملهء مرا ديد ، دست به اين اسلحه برده گفت معلوم مىشود مدعى ما خودمانى است . گفتم بلى ! من اعتراف ميكنم كه در اين باب من مدعى شما هستم و نخواهم گذاشت بيش‌ازاين امر دولت را با اين اظهارات معوق بگذاريد . گفت امر دولت استبداديرا ما نميتوانيم بپذيريم . گفتم دولت ، دولت است استبداد و مشروطه ندارد ، اين امر هم از طرف من له الامرى نقض نشده است ، برخيزيد برويد ! ما كارهاى ديگرى هم داريم ، وقت شريفتر از آنست كه صرف اين تقاضاى بى مورد شما بشود . مردك قدرى به سمت رئيس اداره كه وعدهء همراهى به او كرده بود متوجه شده ، همين كه او را هم در مقابل بيانات من ساكت ديد ، برخاست و با چند كلمه غرغر تهديدآميز كه مثلا الان ميرود گاريچيها را جلو مجلس ميبرد و چادر در آنجا برپا مىكند و تكليف خود را با « ارتجاعيها و هواخواهان خارجيها » معين خواهد كرد ، از در بيرون رفت .\r\nهمين كه سرخر خارجى پى كار خود رفت ، بآقاى ظهير الملك عرض كردم من خيلى از شما عذر ميخواهم كه وارد مذاكرهء بين شما و اين مردك شدم . ظهير الملك گفت بكمك من آمديد و حرفهائى كه مدتها بود در دل داشتم به او گفتيد ، از اين راه خيلى ممنونم ، ولى نميدانم جواب آقايان نواب و تقىزاده را چه بدهم ؟ اين آقايان توصيهء اين گاريچىها را كرده‌اند . گفتم جواب آنها را به من محول كنيد متقاعدشان خواهم كرد . گفت مگر شما دوسيه را ديده‌ايد ؟ گفتم خير ! ولى ريشهء دوسيه را كه بتصديق و حكم وزارت امور خارجه هم تاييد شده است و بدروديوار مهمانخانه چسبانده بودند ، در هشت سال قبل و سفر اول خود بپطرزبورغ خوانده و از مذاكرات شما با او حدس زدم كه كار چگونه جريان پيدا كرده است . ميخواهيد جزئيات آن را عرض كنم . در هر سال كه ضرب الاجل سرآمده و ادارهء راه حقا به آنها فشار آورده ، آنها بوزارت خارجه متوسل شده‌اند . بوسيله و واسطه ، مقامات وزارتخانه را در كار خود ذينفع كرده بشما امر شده است يكسال ديگر براى آنها مهلت بگيريد . شما هم با سفارت وارد مذاكره شده و بعد از استنكاف‌هاى زياد بالاخره يكى دو سه تا حوائج غيرمشروع سفارت را بر ضرر دولت برآورده‌ايد تا آقايان سفارتىها راضى شده‌اند يكسال ديگر مهلت به اين متمردين بدهند . چه فايده كه احصائيه‌اى نميتوان براى اين كار تدارك كرد و از روى آن حساب دخل و ضرر همين معامله را براى دولت سنجيد .\r\n\r\n","description":"","footnote":"","page_name":" 304 ","page_number":316},
  {"content":"\r\n\r\nولى اجمالا ميتوان گفت وزارت خارجه ، در اين امر ، عظم و آبروى خود را برده و خويش را غيرمنطقى و طرفدار متمردين معرفى كرده و در حقيقت « حرام خورده است ، اما بشلغم ! » .\r\nهمانطور كه آقاى ظهير الملك حدس ميزد ، آقايان تقىزاده و نواب ، اين‌بار به علاء السلطنه وزير خارجه مراجعه كردند . من دوسيه را خواسته ، خدمت ايشان بردم ، بيانات مرا شنيد ، همه را پسنديد و بداوطلبى خودم ، خود مرا مأمور كرد بآقايان توضيح بدهم .\r\nمن دوسيه را برداشته ، بكميسيون خارجهء مجلس كه آنها را آنجا بهتر ميتوانستم بيابم رفتم ، مطالب را گفتم ، نميدانم چه سرى در كار بود كه از اين اشتلم‌چىها ميخواستند حمايت كنند .\r\nآقاى تقىزاده با ذيقيمتى زيادى بيانات مرا شنيد و در هر جمله مثل سرباز مازندرانى مدافعه كرد ولى چون دلايل من خيلى قوى بود و به من چيزى نمىچسبيد ، با كمال تأسف حق را به طرف من داد . باوجود اين گفت : « اگر ميتوانستيد براى آنها كارى بكنيد خيلى خوب بود . » گفتم : « ميفرمائيد كدام حرف بىحساب سفارت را كه هر روز اختراع مىكند ، در مقابل اين تقاضا بپذيرم ؟ » گفت : « دوستانه مىشود كارى كرد . » گفتم : « تقاضاى دوستانه هم عوض دارد ، آنوقت منهم بايد چند تقاضاى دوستانه آنها را بربياورم ، اينهم تكرار همان كارهاى گذشته است . » ايشان ساكت شدند ، ولى عدم رضايت در سيمايشان هويدا بود . من برخاستم دوسيه را براى هميشه بآرشيو دادم ، ادارهء راه هم كار خود را كرده ، بالاخره بعد از هشت سال اين موضوع خاتمه يافت .\r\nيك مجلس ديگر هم من با آقاى تقىزاده دارم و آن در موقعى بود كه در دفعهء اول دكتر ميليسپو را براى اصلاح ماليهء اين كشور طلبيده بوديم و من هم در ماليه رئيس محاكمات و با دكتر ميليسپو همكارى ميكردم . روزى من براى ديدار دوستانه نزد جناب آقاى حسين علاء وزير دربار شاهنشاهى امروز ، رفته بودم . صحبت از دكتر و رويهء او در ماليه بين ما مطرح بود . در اين ضمن آقاى تقىزاده وارد شد ، من دنبال صحبت خود را گرفته گفتم طرز انتخاب اشخاص براى كارهاى ادارى در امريكا غيراز طرز اروپائيهاست .\r\nنظر اروپائىها بخصوص ملل لاتينى كه ما هم اساس كارهاى ادارى خود را از آنها اقتباس كرده‌ايم ، در مورد تعيين اشخاص بسابقهء خدمت است و نظرى بپارتى ندارند و اداره را خارج از سياست و پارتى ميدانند . در صورتى كه امريكائيها هيچ نظرى بسابقه ندارند و همين كه پارتى عوض شد و مثلا در مجلس جمهورىطلبها بر دمكراتها فائق آمدند ، از رئيس جمهورى تا فراش پست همه عوض ميشوند . در اين ضمن خيلى اتفاق ميافتد كه تاجر يا كارخانه‌دارى بمقام سفارت ميرسد و چون معلومات هم در كشور عمومى و سطح دانشمندى مردم تقريبا مساوى است ، منقصتى از اين طرز اداره بكشور وارد نميگردد . در نظر يكنفر امريكائى شغل دولتى هم مثل ساير مشاغل است ، همانطور كه يكنفر دوافروش ميتواند تجارت آهن را پيشهء خود قرار دهد ، يكنفر تاجر هم ميتواند ديپلمات شود . اينكه مىبينيم بعضى از انتخابات دكتر ، خيلى با حوائج ادارى و سابقهء خدمت متناسب نيست ، از اين راه است . بواسطهء همين طرز فكر ، قانون استخدام كشورى ما كه بدست او اجرا\r\n\r\n","description":"","footnote":"","page_name":" 305 ","page_number":317},
  {"content":"\r\n\r\nگشته ، خيلى خوب اجرا نشده است . خيلى از اشخاص بدون تناسب وارد كار شده يا ترقى بيقاعده كرده‌اند و يكى از اسباب نارضامندى مردم از دكتر ميليسپو همين موضوع است .\r\nنميدانم كجاى اين بيان من با مذاق آقاى تقىزاده نساخت كه ادب محضر را كه بايد بعد از ده پانزده سال اقامت در خارجه آموخته باشند ، بالمره فراموش كرد و با اينكه از سابقهء صحبت بىاطلاع و طرف صحبت منهم صاحب‌خانه بود ، خود را وارد صحبت كرده گفت اين حرفها را اشخاصى اختراع ميكنند كه اقدامات دكتر ميليسپو مخالف منافع آنها است . بايشان گفتم همينطور است كه ميگوئيد ، مگر انسان ديوانه باشد كه بدون تصور نفع يا جلوگيرى از ضرر حرفى بزند ، ولى متوجه باشيم كه نفع عمومى هم يكى از منافعى است كه بالاخره شامل افراد و بنفع خصوصى منتهى مىشود . اقدامات دكتر هم با اينكه من خود در ماليه و با او همكارى ميكنم ، بر ضد منافع خصوصى من نميتواند باشد ، ولى چكنم كه كارهاى بىرويهء او براى كشور و وطن من مضر است ، اما جنابعالى را هم نميدانم چه واداشته است كه با بىاطلاعى از اوضاع ماليه و عدم شناسائى باخلاق و احوال من ، اينطور بضرس قاطع حكم ميفرمائيد ، حرف من جواب نداشت ، آقا سكوت كرد ، منهم او را با آقاى علاء تنها گذاشتم ، فقط با صاحب‌خانه خداحافظى كرده بيرون آمدم .\r\nيك مجلس ديگر هم من با ايشان دارم ، تاريخ آن همان روزهاى اوليهء ورود من بوزارت خارجه است . علاء السلطنه وزير امور خارجه مرا نزد ايشان فرستاد تا دربارهء مطلبى كه حالا هيچ در نظر ندارم موضوعش چه بود ، با ايشان مذاكره كنم . همچو بنظرم ميآيد كه منزل ايشان در كوچهء پشت مجلس و مسجد سپهسالار بود ، اطاق خود ايشان بسيار بىپيرايه ، ولى در ساير اطاقها كه درهاى آنها باز بود ، مقدار زيادى تفنگ و قطار هاى فشنگ ، اين گوشه و آن گوشه ، گذاشته و آويخته و مجموعه‌هاى نيم‌خورده‌اى از نان و پنير و خربزه و چلوكباب بطور نامنظم سطح اطاقها را پوشانده و پيدا بود كه اين اطاقها منزل قراولان خاصهء اين وكيل دمكرات است . من كه با اين قماش سياستمداران تا اينوقت هيچگونه تماسى نداشتم ، حيرت كردم كه اين آقا با اينهمه محبوبيت و وجاهت عامه ، به اين مردمان مسلح چه حاجت دارد ؟ چرا اين مردان مسلح را تسليم دولت نميكند كه براى نظم عمومى كشور از آن استفاده شود ! ؟\r\nاصفهانيها براى امام جمعه‌هاى شهر خود كه اكثر سواد درست و حسابى هم نداشته‌اند مضمون‌هائى ساخته‌اند كه شايد بيش‌وكم خالى از حقيقت هم نبوده است . از جمله ميگويند يكى از اين امام‌جمعه‌ها روزى بالاى منبر وقعهء ورود حضرت حسين بن على عليهما السلام بكربلا و جلوگيرى حر بن يزيد رياحى را از عزيمت آن بزرگوار به سمت كوفه نقل ميكرده است ، همين كه باسم حر ميرسد ميگويد حر ملعون ( البته حاى حروعين ملعون را هم از مخرج تجويدى اداء ميكرده است ) صفت « ملعون » براى « حر » باعث زمزمهء نارضايت از طرف مردم شده ، بعضى كه از آقا چيزهائى خواسته بودند و حوائج آنها برآورده نشده بود ،\r\n\r\n","description":"","footnote":"","page_name":" 306 ","page_number":318},
  {"content":"\r\n\r\nموقع بدست آورده طبعا بناى اعتراض را گذاشتند . آقا هم كه دانست اشتباه كرده و اين صفت را بى مورد دنبال اسم حر آورده ، فورا باصلاح پرداخته گفت : « اولاشا گفتم » « 1 »\r\nخوانندهء عزيز توجه دارد كه جناب آقاى تقىزاده ، سفير كبير امروز ايران در دربار انگلستان ، بعد از چندين سال اقامت در برلن و ساير شهرهاى اروپا كه كارى جز مطالعه نداشته است ، غير از سيد حسن پسر سيد تقى اردوبادى آن روز است كه پدرش مهاجر و پيشنماز مسجد سرمحل تبريز آن روز بوده است . آقاى تقىزاده در آنوقت جز چند كلمه انگليسى و مبادى بسيار ناقص از علوم كه در مدرسهء امريكائىها در تبريز ، آن هم شايد با ترس و لرز از پدر ، آموخته بود ، چيزى نميدانست و از معلومات جديده بهره‌اى نداشت .\r\nتقىزاده در جامعه ضد و هواخواه بسيار دارد ، من چون جز اين دو سه مجلس با ايشان تماسى نداشته‌ام ، نميتوانم دربارهء ساير چيزهائى كه در حق يا بر ضد ايشان گفته مىشود حكم قاطعى بكنم ، آنچه نوشتم عين واقع و بقول امام جمعهء اصفهان راجع به اولاش است .\r\n\r\nوزير نامه‌رسان\r\nبارى ، چنان كه اشاره كردم ، حسينقلى خان نواب در اواخر بهار 1328 وزير خارجه شد . آقاى نواب تا قبل از طلوع مشروطه رئيس ادارهء دول غيرهمجوار وزارت خارجه و در دورهء مشروطهء اول ، يا بقول معروف مشروطهء صغير ، با همان شغل سابق جزو آزاديخواهان و در دورهء استبداد صغير ، شايد بمناسبت ضديت محمد على شاه با اين تيپ ، از كار دولتى خارج و در خانه نشسته و در دورهء مشروطهء كبير به سمت وكالت انتخاب و جزو دمكراتها شده بود .\r\nوزارت خارجهء نواب خيلى سروصدا پيدا كرد ، دشمنان شخصى و اضداد پارتى او ، او را طرفدار انگليسها وانمود كرده ، منشيگرى برادرش عباسقلى خان را در سفارت انگليس و اصل‌ونسب او را كه اجدادش از مهاجرين هندوستان و در شيراز متوطن شده بودند ، شاهد ميآوردند و چيزهاى نچسب به او نسبت ميدادند . ولى من در كارهائى كه با او تماس داشته‌ام ، او را از اين تهمتها برى ميدانم . عيب بزرگ او دو چيز بود يكى بطؤ و ترديد انشاء در چيزنويسى و ديگرى سوء ظن ، و زيان اين دو خو براى پيشرفت كارهاى ادارى هويدا و حاجت بتشريح ندارد .\r\nنواب از آن اشخاص بود كه اگر پيشنويس مراسله‌ايرا ده بار خوانده و اصلاح كرده و جمله‌هاى اضافى توضيحى خود را بر هر كلمه افزوده بود ، براى مرتبهء يازدهم هم كه پاكنويس را به جهت امضاى او ميبردند ، مضايقه نداشت باز هم اصلاحى در آن به عمل آورد .\r\nسوء ظنش بدرجه‌اى بود كه با هيچ فداكارى و با هر امتحانى ممكن نبود به كسى اعتماد پيدا كند . حافظه‌اش خيلى كم ، پشت‌كار يا بهتر بگويم سماجتش در كار بىاندازه زياد بود .\r\nدر برخوردهاى خود با اشخاص يكنوع نيكمردى و سادگى از خود بروز ميداد كه همه كس\r\n\r\n\r\n","description":"","footnote":"\r\n( 1 ) - اول‌هاش را گفتم يعنى اوائل كار و مقصودم از دوره‌اى بوده است كه حر در لشكر ابن زياد و آمده بود با پسر پيغمبر بجنگد .\r\n","page_name":" 307 ","page_number":319},
  {"content":"\r\n\r\nرا فريفتهء خود ميكرد . از آفت تكبر كه بزرگترين خوى زنندهء رجال است بدور و در اداى وظيفه خيلى متهور و رك و راست بود . تشريفات را دوست نميداشت و بر خلاف هم‌مسلكانش چندان پاپى پيدا كردن كار براى افراد پارتى خود نبود . بيشتر پى كاردان ميگشت تا زياد كردن پارتى و به كسى كه معتقد ميشد ، عبث عبث از او صرف‌نظر نميكرد .\r\nهيچوقت از كسى تحسين نمىنمود ، هرگز حرف به خانه نميبرد « 1 » و حساب خرده‌ها را با اشخاص فى المجلس تصفيه ميكرد . در معلومات مكتسبى مثل همهء فرنگ‌رفته‌هاى دوره ، تحصيلات خصوصى نداشت . انگليسى و فرانسه و فارسى را بقدرى كه در مكالمه و مكاتبه اداى مطلب كند ، ميدانست و خطش بسيار بد بود .\r\nسادگى و بىپيرايگى و بىتكبرى و نزديكى سن ، مرا خيلى به اين وزير نزديك كرد .\r\nاكثر مراسلات و يادداشتهاى نسبة مهم را با همديگر تهيه ميكرديم ، من اصل مطلب را بقلم ميآوردم ، وزير اصلاحات خود را كه اكثر تفسير كلمات و جمله‌هاى اصلى و بعقيدهء من چيز زيادى نبود ، در آن به عمل ميآورد و جمله‌هاى سليس مرا ناسليس ميكرد . منهم تا جائى كه باصل مفهوم خسارتى وارد نميآورد ، تن درميدادم .\r\nيكروز پنجشنبه نزديك ظهر مرا خواست و گفت امروز كارى داريم كه بايد در سر فارغ دوبدو بكنيم ، هيچ‌جا براى اين كار بهتر از كميسيون خارجهء مجلس نيست ، منزل شما هم به آنجا نزديك است ، ساعت سه بعد از ظهر آنجا بيائيد ، باهم كار را تمام كنيم ، اسباب كار هم هرچه لازم باشد من خودم در كيف خود ميآورم .\r\nدر سر ساعت مقرر دم در مجلس شورايملى بهم برخورديم ، و باهم بكميسيون خارجه رفتيم ، عصر پنجشنبه و از بعد از ظهر تعطيل بود و بنابراين جز سرايدار و پيشخدمت كسى در مجلس نبود ، باوجود اين آقاى وزير به پيشخدمت دستور داد كسى در آن حول‌وحوش نباشد . كار ، تدارك جواب مراسله‌اى بود كه همان‌روز صبح از سفارت روس مستقيما نزد وزير فرستاده شده بود . وزير نمرهء آزاد از كابينه گرفته و به قدر لزوم كاغذ پيشنويس و پاكنويس همراه آورده بود . فعلا نظرم نيست موضوع چه بود ، ولى درهرحال مطلب مهم و ميبايد از روى اصول و عهود جواب داد . مجموعهء قراردادهاى ايران با خارجه كه جناب آقاى حسين پيرنيا در زمان رياست كابينهء وزارت خارجهء خود تدوين كرده‌اند ، در كميسيون خارجه حاضر بود . مراسله را نزد من گذاشت ، جواب را تدارك كردم و تا مىتوانستم برحسب سليقهء او جمله‌هاى تفسيرى بر آن افزوده به دستش دادم . او هم در نوبت خود جمله‌ها را قدرى نامربوط كرد . بالاخره نوبت بپاكنويس رسيد ، آن هم بوسيلهء من تمام و اصل و پيش‌نويس نمره شد ، وزير امضاء كرد ، من عنوان پشت پاكت را نوشته خدمت ايشان تقديم كردم .\r\n\r\n\r\n","description":"","footnote":"\r\n( 1 ) - كسى كه در محاوره باشتلم طرف ناگزير ساكت مىشود ، طبيعى است كه وقتى نزد كس و كار خودش برميگردد از اشتلمهاى طرف مذاكره خواهد كرد . ولى اگر جواب اشتلم او را داده باشد ، طبعا براى او تشفى حاصل شده و در خانه حاجتى بنقل مذاكرات ندارد . حرف به خانه نبردن ، كنايه از جواب دادن بحرفهاى بىمنطقى است كه شخص در محاوره از اشتلم‌چيها مىشنود .\r\n","page_name":" 308 ","page_number":320},
  {"content":"\r\n\r\nساعت پنج بعد از ظهر و در افق تهران در نيمهء آخر فصل پائيز هوا تاريك ميشد ، برخاستيم ، وزير گفت : « ميخواستم اين جواب همين امشب بسفارت برسد . » گفتم : « از منزل ، پيشخدمت خود شما ميتواند برساند . » گفت : « من در اين ساعت در محله‌هاى پائين شهر جائى وعده كرده‌ام ، چون خانه در پس‌كوچه‌ها واقع است و پياده بايد بروم ، پيشخدمت و پاكش را مرخص كرده‌ام . » گفتم : « پس من بوسيلهء پيشخدمت خود ميفرستم ، رسيد را صبح شنبه براى شما ميآورم . » جوابى نگفت ولى معلوم بود كه نميخواهد بنوكر اعتماد كند . گفتم : « يك كار ديگرى هم مىشود كرد و آن اينست كه خودم مراسله را برسانم من جز يك بار بسفارت هيچ نرفته‌ام و از نوكرهاى سفارت كسى مرا نميشناسد . اين را پسنديد ، ولى نميدانم باز هم از راه سوءظن بود يا براى اينكه شغل نامه‌رسانى را بر من گوارا كرده باشد گفت : « خوب فكرى است ، من هم بايد از همانجا به پائين شهر بروم ، با هم ميرويم و نامه را ميرسانيم . » از مجلس بيرون آمديم ، هوا كاملا تاريك شده بود ، خيابان نظاميه را پيموده بخيابان چراغ‌برق و پامنار و در سفارت روس رسيديم ، مراسله تا اينوقت در كيف آقاى وزير بود ، درآورد به من داد و دور ايستاد . من بدر سفارت رفته بدربان گفتم : « مراسله از وزارت خارجه دارم ، كسى را بگو بيايد كه بتواند گرفته رسيد بدهد . » بعد از چند دقيقه يكى آمد ، مراسله را گرفت و رسيد داد ، من برگشتم رسيد را بايشان دادم ، در كيف خود گذاشتند ، از همديگر جدا شديم . پس من خيلى طرف اعتماد وزير بوده‌ام كه يك چنين كار محرمانه‌اى را بتوسط من و بدست من انجام ميكرده است .\r\n\r\nسوءظن بىمنطق\r\nمعهذا يكروز از وزارت پست و تلگراف نامه‌اى رسيده بود ، خواسته بودند براى صدور جواز ترانزيتى چند صندوق مقرهء تلگراف كه در اروپا خريدارى كرده‌اند اقدام شود ، من تلگرافى با قيد فوريت بسفارت پطرزبورغ در اين زمينه صادر و پيش‌نويس را امضاء كرده و با پاكنويس براى امضاء وزير فرستادم .\r\nدر اين گونه كارهاى بىاهميت و فورى ، هيچوقت مرسوم نبود سابقه را ضميمه كنند ، پاكنويس اصل هم در خود ادارهء مربوط به عمل ميآمد ، بعد از آنكه اصل امضاء ميشد و باداره برميگشت ، سابقه ضميمه شده ، براى نمره و ثبت انديكاتور كل بكابينهء وزير ميرفت . در اين تلگراف بواسطهء كمى اهميت و فوريت همين عمل اجراء شده بود . بعد از سه چهار روز ، عين پيش‌نويس و پاكنويس ، بىامضاء باداره برگشت . در حاشيهء آن وزير يادداشت كرده بود : « سابقه را بياوريد ملاحظه شود » من بمعاون دوم اداره گفتم : « سابقه را ضميمه كنيد و بعرضشان برسانيد » خودم برخاستم ، به منزل آمدم ، فردا صبح هم ديگر باداره نرفتم . رفتار وزير بقدرى زننده بود كه خود متوجه موضوع شده ، عصر فردا كاغذ خصوصى به من نوشته ، عذرخواهى و مرا براى شنيدن علت اين احتياط به منزل خود دعوت كرد . منزل وزير كه من براى اولين دفعه به آنجا ميرفتم ، در خيابان سمت مغرب سفارت انگليس و منزل سادهء كم‌پيرايه و واقعا سرپناه يك وزير دمكرات بود . ادله‌ايكه آقاى\r\n\r\n","description":"","footnote":"","page_name":" 309 ","page_number":321},
  {"content":"\r\n\r\nوزير براى اين رويه و عمل خود بيان كردند ، خيلى منطقى نبود ، زيرا همه باحتياطها يا ساده‌تر گفته شود ، بسوءظن‌هائى منتهى ميشد كه سابقهء دقت و صحت عمل امتحان شدهء امضاءكنندهء پيش‌نويس ، تمام آنها را باطل ميكرد . منهم چون ميدانستم كه اين سوءظن جبلى ايشان است و مقصود خاصى ندارند ، مقاومت زيادى بخرج نداده باهم آشتى كرديم .\r\nآقاى نواب خوب ميدانستند كه من بهم‌پارتيهاى ايشان ارادتى ندارم و رويهء انقلاب طلبانهء آنها را براى كشور مضر ميدانم و چون طبعا هم در اين گونه مسائل سكوت را موجب گمراهى مردم ميدانستم ، بدون هيچ پرده‌پوشى ، همه‌جا ، حتى نزد خود ايشان از رفتار آنها نقادى ميكردم و باوجود اين ما باهم بسيار صميمى بوديم . امروز هم بدون اينكه كارى برويه و مسلك هم داشته باشيم ، همان رفاقت بين ما برقرار است .\r\n\r\nتشبثات مستبدين\r\nكار وزارت خارجه در اين دوره كار بسيار مشكلى بود ، استبداد صغير ( دورهء باغشاه محمد عليشاه ) و واقعات بعد و حضور پنج شش هزار نفر از قشون روس در قزوين و تبريز كه هيچ خيال تخليهء كشور را نداشتند و تماسى كه هر روزه بين اتباع داخله و خارجه بود ، با برقرار بودن كاپيتولاسيون و زياده‌روى اتباع خارجه ، دولت را بالمره از قدرت انداخته بود .\r\nدولت انقلابى هيئت مديره ، مالياتى بر وسائط نقليه و ترياك و مشروبات الكلى و حق قپان وضع و بعدها مجلس هم آنها را تصويب كرده بود . اتباع خارجه نميخواستند اين ماليات را بپردازند .\r\nپاره‌اى از ايرانيها كه من آنها را در هر طبقه‌اى باشند ننگ جامعه ميدانم ، نيز براى عدم پرداخت اين ماليات‌ها تشبثات عجيب و بعضى از آنها كالاى خود را باسم قفقازىها وانمود ميكردند . برخى از درباريهاى سابق و حتى شاهزادگان كه در روزهاى ورود مجاهدين بتهران ، از ترس جان خود ، بيرقهائى از سفارت روس گرفته بودند ، حالا هم كه تا حدى نظم عمومى برقرار شده و لامحاله كسى به آنها كارى نداشت ، بواسطهء همان بيرقها ميخواستند از كليهء مقررات دولتهاى جديد طفره بروند .\r\nمجلس ، مالياتى براى نمك از قرار يكمن يك قران برقرار كرده بود . گذشته از قاچاقچىگرى قفقازيها ، قاچاقچىهاى داخله هم با دادن حق العملى بقفقازيها ، نمكهاى خود را بعنوان مال اتباع خارجى از اداى ماليات معاف ميكردند . وكيل الرعايا ، وكيل همدان ، قانونى راجع بضبط روده بنفع دولت بعنوان ماليات ذبايح طرح كرده و از مجلس گذرانده بود . جمعى از كرميهاى اتباع افغانستان كه در اينوقت كارهاى آنها با سفارت انگليس بود ، در تهران از قديم بشغل قصابى مشغول بودند اين سرقصاب‌هاى كرمى هم سبب شدند كه در كار ماليات ذبايح نيز تبعيض پيش بيايد . كم‌كم پاره‌اى كه پناهىهاى تبريزى سرآمد آنها بودند ، از پرداخت مالياتهاى قديمى هم استنكاف كرده ، هرجا ملكى داشتند يكنفر سالدات روس يا لامحاله قزاق ايرانى بغل مباشر خود انداخته ، ماليات خود را\r\n\r\n","description":"","footnote":"","page_name":" 310 ","page_number":322},
  {"content":"\r\n\r\nنمىپرداختند سهل است ، بوسيلهء سالدات يا قزاق خود ، اجرائيات مشروع حكومت را در دهات مجاور ، ولو اينكه بر ضد آنها هم نبود مانع ميشدند و به اين كيفيت درس تمرد به اشخاص خالى الذهن ميدادند . پسرهاى صارم الدوله كه پسرهاى بانوى عظمى و دخترزاده‌هاى ناصر الدين شاه بودند ، معلوم نبود بچه مناسبت خود را وابستهء روسها كرده و در جامه‌كاران ورامين خود ، دو نفر قزاق گماشته ، از چراى ماديان‌هاى دولت در لات جنب اين ده « 1 » كه هميشه مرتع ماديانهاى دولت بود ممانعت ميكردند و اگر ايلخىچى بدبخت اشتباها يا از روى ناچارى از آن حدود مىگذشت ، بوسيلهء قزاق‌هاى خود ، او را حبس كرده شلاق ميزدند . عز الدوله برادر ناصر الدين شاه ، براى معافيت از ماليات نواقل يابوهاى مردنى درشكهء چرخ‌آهنى خود ، خويشرا بسفارت بسته ، از اداى ماهى دو سه تومان ماليات استنكاف ميكرد .\r\nمن از بازماندگان اين آقايان ، بخصوص از اردلان‌ها كه نواده‌هاى عز الدوله و بالاختصاص از اولاد خود كه نبيره‌هاى دخترى آن مرحوم هستند ، خيلى عذر ميخواهم كه نسبت بشاه جون باباى آنها اينطور رك و راست چيز مينويسم . من برادرزن‌ها و اولاد خود را خيلى دوست ميدارم ، ولى حقيقت را بيش از آنها محترم ميشمارم . اين‌ها را باسم و رسم معرفى كردم كه مردم بدانند اعمال همه‌كس را تاريخ ضبط مىكند و در پيش‌آمد نظاير ، جلو هواى نفس خود را بگيرند و با مليت طرف نشوند .\r\nپاره‌اى از مجاهدين و آزاديخواهان مادى هم بودند كه عبث پاپى اين قماش از مردم شده ، آن‌ها را از آزادى مير ماندند و مرتجع ميتراشيدند . سرآمد آنها پسرهاى حاج محمد رشتى ، سردار محيى و برادران ، حتى ميرزا كريمخان بودند . مثلا امين الدوله مالك لشت‌نشا بود و به خيال خود تدبير انديشى كرده املاك خويش را به آنها اجاره داده بود كه از شر سايرين معاف شود . آقايان لشت‌نشا را كه اصلا خالصه بوده است جزو اموال عمومى و متعلق به خود ( ! ) دانسته ، نميخواستند به مالك قانونى توان پس بدهند . مالك بموجب مادهء اجاره‌نامه ، اجاره را فسخ كرده بود ولى آقايان دست برادر نبوده و به آسانى نميخواستند ملك را واگذار و اسباب زحمت امين الدوله را فراهم ميكردند . بالاخره عقل خانم فخر الدوله اقتضا كرد كه ملكهاى خود را به آقا محمد جواد گنجه‌اى اجاره بدهد . اگرچه آقا محمد جواد و برادرانش غير از قاچاقچىهاى قفقازى ، ولى درهرحال ، در آنوقت تبعهء روس بودند . ساير مالكين و اعيان گيلان هم براى آسايش از تعرض بيجاى اين قماش آزاديخواهان\r\n\r\n\r\n","description":"","footnote":"\r\n( 1 ) - جامه‌كاران ورامين ملك دراز نسبة كم‌عرضى است و نقشهء آن بماهى شباهت دارد :\r\nطرفين طول آن‌كه از شمال بجنوب ممتد است ، دولات وجود دارد . اين دو مجرا سابقا مجراى يكى از شعب جاجرود بوده و بعدها كه رودخانه تغيير بستر داده خالى ولات مانده و كف آن علف روئيده و چمن شده و از اموال عمومى و تصرف دولت در آن از اين راه است . منتها اين آقايان ميخواستند به زور سفارت اين قاعدهء كلى و قانون عمومى را برهم زده در ملك عمومى تصرف شخصى بكنند .\r\nچرا ، به جهت اينكه اين دولات وصل بجامه‌كاران است .\r\n","page_name":" 311 ","page_number":323},
  {"content":"\r\n\r\nاملاك خور را باتباع روس واگذار ميكردند در صورتى كه بموجب عهود و سابقه ، اتباع خارجى كه مالكيت براى آنها ممنوع بود ، اجاره‌دارى هم نميتوانستند بكنند .\r\nوزارت خارجه حاضر بود باكمال ديانت مواد عهدنامهء تركمان چاى را كه منشاء برقرارى كاپيتولاسيون بود ، با همه منكرى كه داشت ، طابق النعل بالنعل اجرا كند و اتباع داخله را بين مالكيت و تابعيت ايران يا واگذاشتن املاك و ترك تابعيت ايران مخير نمايد .\r\nولى روسها زير بار اين حرفها نرفته گوش خود را به پرتستهاى دولت ايران بدهكار نميدانستند . اين بود كه در هر گوشهء كشور عبد السلام‌ها و سلمان خان‌ها و مشهدى عبادها و گنجه‌اىها و پناهىها و . . . پيدا شده بودند كه در هر كار مداخله كرده راه نفس را بر مأمورين دولت مىبستند . بدون اينكه وزارت خارجه ، جز همان ارسال يادداشتهاى پروتست خود كه صددرصد بىجواب ميماند ، چاره‌اى براى حل قضايا در دست داشته باشد .\r\nحتى گاهى كه مراسلهء اساسى خيلى منطقى و محكمى در اين زمينه‌ها نوشته ميشد و بىجواب ماندن آن ممكن بود در آينده بقبول تلقى و براى دولت ايران سند واقع شود ، عين مراسله را پس ميفرستادند « 1 » .\r\nولى همين كه موقع قسط مقررى محمد عليشاه ميرسيد ، سفارتين زبان نفهم‌تر از سرباز گوشت فروش ممقانى و بقول آقاى نراقى ، معلم مدرسهء پسرم ، وقاحت را از قاطرچيهاى دورهء ناصر الدين شاه هم ميگذراندند . حتى يك بار براى تأخير دو سه روزهء يكى از اين اقساط ، رسم دوره‌هاى خيلى سابق را كه در ايران معمول بود ، نو كرده دو نفر فراش در خانهء وزير خارجه گماشتند . بفراشهاى خود دستور داده بودند كه هرجا وزير خارجه ميرود ، از او منفك نشوند . اين طرز رفتار از سفارت روس كه بالاخره بارانفسكىها « 2 » آن\r\n\r\n\r\n","description":"","footnote":"\r\n( 1 ) - يكى از اين مراسله‌ها كه مواد مبتلا به عهدنامه تركمان چاى را تشريح و خلافهاى اتباع روس را كه سفارت از آنها حمايت مينمود توضيح ميكرد بقلم من براى سفارت فرستاده شد كه چون خيلى موجه بود عينا آن را پس‌فرستادند .\r\n( 2 ) - روزى در وزارت خارجه مشغول كار بودم ، يكى از افراد پليس ( پاسبان ) كه بتازگى يفرم خان رئيس نظميه لباس رسمى و كلاه سايبان‌دارى به او پوشانده بود از در درآمد ، كلاهش در دستش بود ، ميگفت ديشب در خيابان چراغ برق بعد از نصف شب مشغول حفاظت بودم ( در آنوقت از ساعت چهار بعد از غروب عبور و مرور در خيابانها و كوچه‌ها قدغن بود ) درشكه‌اى رسيد ، فرمان ايست دادم ، درشكه ايستاد ، نگاه كردم ديدم بارانفسكى است ، سلامى دادم گفتم بفرمائيد آقاى بارانفسكى كلاه مرا از سرم ربود و سايبان جلو آن را پاره كرده از درشكه بيرون انداخت .\r\nبرئيس خود شكوه كردم ، او مرا با اين يادداشت فرستاده است كه شفاها هم مطلب را عرض كنم .\r\nبه او گفتم شايد تشددى بخرج داده باشى كه موجب اين رفتار شده باشد . گفت من مدتها است در اين خيابان پاس مىدهم ، احترام نمايندگان خارجى را خوب ميدانم ، حتى وقتى درشكه ايستاد و دانستم كه مسيو بارانفسكى است ، به عادت هميشه سلام مؤدبانهء نظامى هم دادم ، آنچه مىفهمم ايشان از لباس متحد الشكل ما عصبانى هستند و الا من همان پليس سابق بودم كه عين اين عمل را هر شب معمول ميداشتم و ايشان مرا به خوبى ميشناسند . بلى ! عبث نبود كه وقتى رژيم تزارى شرش را از سر دنيا كند ، مردم ايران در همه‌جا عيد برپا كردند .\r\n","page_name":" 312 ","page_number":324},
  {"content":"\r\n\r\nرا ميچرخاندند ، تعجبى نداشت ولى من در حيرتم كه چگونه انگليسها هم بقول ميرزا آقاى شيرازى ، « خر خود را گلوى خر » اين مردمان وحشى بسته و اين طرز رفتار را به خود اجازه ميدادند . بيچاره آقاى نواب وزير امور خارجهء وقت ، يكى دو روز گرفتار اين وضعيت ناهنجار بود تا بالاخره خبر اين كار منتشر شده وزارت ماليه بكمك آمد ، قسط را پرداختند وزير خارجه را از دست فراشها يا بهتر بگويم از حبس خلاص كردند .\r\nاز اين بالاتر ، دو نفر از اتباع روس ، صنيع الدوله وزير ماليه را در كالسكهء خود در سر چهار راه مخبر الدوله گلوله‌پيچ كردند كه درنتيجه بعد از يك شب جان بجان آفرين تسليم كرد و ايران از يكى از رجال صديق وطن‌پرست دانشمند خود محروم گرديد جنايتكاران فورا دستگير و در وزارت خارجه حبس شدند . فردا صبح بارانفسكى با چند سوار روس بوزارتخارجه آمده ، بدون هيچ منطق آنها را خواست . نواب وزير خارجه بود ، در مقابل اين فشار چه ميكرد ؟ جنايتكاران را با يك مراسلهء پروتست‌مانند تسليم آنها كردند .\r\nمحاكمات وزارت خارجه براى رسيدگى و صدور حكم ، چند جلسه‌اى با حضور نمايندهء سفارت منعقد و حكم اعدام آنها را صادر نمود . روسها گفتند بايد در كشور ما حكم اجراء شود و آنها را بدست مأمورين خود از ايران بروسيه فرستاد . با آنها چه معامله كردند ؟\r\nمثل سبب واقعى اين جنايت بر هيچكس معلوم نشد . ولى ايرانيها سبب واقعى اين جنايت سياسى را بعقيدهء خود كشف كرده ميگفتند اين وقعه عكس العمل پيشنهادى است كه صنيع الدوله در مجلس اول راجع به لايحهء ماليات قند و شكر بمجلس تقديم كرده است كه روس‌ها براى مرعوب كردن وزرائى كه احيانا بخواهند از اين قبيل كارها بنفع ملت بكنند ، اين جنايت را مرتكب شدند .\r\n\r\nكارهاى خارج از اداره\r\nمدرسهء سياسى از حيث معلم در مضيقه بود ، بعد از رفتن ما باروپا ميرزا محمد حسين خان فروغى ذكاء الملك با پسرهايش ميرزا على خان و ميرزا ابو الحسن خان وارد كارهاى مدرسه و پدر به سمت رياست و پسرها به سمت معلمى مشغول شده بودند و با بقيهء معلمين دورهء قبل كار ادارى و تعليم اين مدرسه را سروصورتى ميدادند . فروغى بزرگ مرحوم و ميرزا محمد على خان فروغى پسرش هم كه بعد از او رياست مدرسه را داشت ، وكيل مجلس شده بود . جناب آقاى دكتر ولى اللّه خان نصر را كه در دورهء مشروطهء اول وكيل بود ، برياست مدرسه برقرار كردند . براى ادبيات هم مشكلى در كار نبود ، شمس العلماى گركانى ( پدر سرتيپ عبد الجواد قريب ) را طلبيدند و از بعضى از فارغ التحصيل‌هاى دوره‌هاى اوليه مانند ميرزا هاشم خان ( بهنام ) و ميرزا سيد ابو القاسم خان ( انتظام الملك - عميد ) و جناب آقاى على منصور براى جغرافيا و تاريخ كمك‌هائى گرفته سروصورتى بكارها داده بودند . ولى در اين وقت كه بواسطهء از بين رفتن استبداد ، مانع تحصيل حقوق اساسى رفع شده بود ، لازم بود اين شعبه هم تدريس شود ، ميدانيم كه من هم در اين قسمت مطالعاتى كرده و كتابى در اين باب نوشته بودم كه قسمتى از آن در پاورقى روزنامهء سروش چاپ اسلامبول كه آقاى دهخدا\r\n\r\n","description":"","footnote":"","page_name":" 313 ","page_number":325},
  {"content":"\r\n\r\nآن را مينوشت منتشر شده بود . بنابراين مرا براى تدريس حقوق اساسى تعيين كردند و ضمنا تاريخ ايران و عرب دو طبقهء پائين‌تر را هم به من واگذاشتند . ما فارغ التحصيل‌هاى مدرسهء سياسى ، معلمى اين مدرسه را افتخارى قبول كرده بوديم . فقط بعنوان كرايهء درشكه ماهى پانزده تومان بهريك از ماها داده ميشد . من براى كلاس پنجم درس حقوق اساسى و براى كلاس‌هاى دوم و سوم تاريخ ايران و عرب ميگفتم .\r\n\r\nمعلمى در مدرسهء سياسى\r\nروز اولى كه براى اين شغل تازه بمدرسه رفتم ، نوبت حقوق اساسى بود دكتر ولى اللّه خان نصر مرا بكلاس برد ، كلاس يازده نفر شاگرد داشت ، جنابان آقايان سيد باقر و سيد مصطفى كاظمى و نجم ( نجم الملك ) و آقايان دكتر مهيمن و محسن شاهرخى و حسن پير نظر و احمد و محمود صلاحى و سه نفر ديگر در كلاس حاضر بودند . در اينوقت فروغى رسالهء مختصرى در اين شعبهء حقوق ترجمه كرده بود . اين رساله بعدها بكتابى كه جناب آقاى مصطفى عدل ، ( منصور السلطنه ، ) چاپ كرد تكميل شد . از قضا كتابى كه ايشان براى ترجمه انتخاب كرده بودند ، همان بود كه من هم ترجمه كرده بودم . بنابراين ، انتشار دو نسخه از روى يك اصل كار اضافى بود . من هم از انتشار نسخهء خود بطور كتاب عليحده صرفنظر نمودم .\r\nبتجربه‌ايكه از شاگردى خود داشتم ، ميدانستم كه درس خارج چقدر نافعتر از خواندن كتاب و تشريح مواد است . منتهى بايد معلم يك كتابى را وجههء نظر خود قرار بدهد و بشاگردان خود حالى كند كه مطالعات او در اطراف كدام كتاب است و بيشتر مطالبى كه در آن كتاب نيست ، براى شاگردان بگويد و آنها را وادار كند از گفته‌هاى او يادداشت بردارند و يادداشتهاى آنها را هم گاهى مراجعه كرده اگر اشتباهى كرده باشند ، رفع نمايد .\r\nاين رويه را كه امروز در مدارس عالى از كارهاى رايج است ، من در آن روز بقريحهء خود براى تدريس اتخاذ و از همان‌روز اول مرتجلا از خارج درس را شروع كردم . اين كار هم به جهت مطالعاتيكه در اين شعبهء حقوق كرده بودم ، براى من مؤنه‌اى نداشت و حاجت بشب‌كارى و مطالعهء قبلى نداشتم . همينقدر كه سرفصلهاى درس فردا را در نظر ميگرفتم كافى بود .\r\nدر امتحان‌هاى داخلى هم كه هرچندى يك بار ميكردم ، سؤال را طورى ترتيب ميدادم كه حاجتى بگرفتن كتاب و نوشته و تفتيش زننده دربارهء شاگردها كه در هفت هشت ماه ديگر فارغ التحصيل و مثل من بلكه بعضى از آنها از من هم دانشمندتر خواهند بود ، نداشته باشم . نظرم هست در امتحان اول يكى از سؤالات من اين بود كه براى ايران داشتن يك مجلس مناسبتر است ، يا دو مجلس را ترجيح ميدهيد . جناب آقاى مصطفى كاظمى در اينوقت با اينكه شاگرد مدرسه بود ، خود را دمكرات معرفى ميكرد و دموكراتها هم بر ضد قانون اساسى با برقرارى مجلس سنا ضديت ميكردند و البته از مذاق معتدل من هم باخبر بود . به من گفت : « اگر از راه مسلك معتقد به طرز يك مجلس باشم و با مسلك\r\n\r\n","description":"","footnote":"","page_name":" 314 ","page_number":326},
  {"content":"\r\n\r\nشما مخالف باشد چه بايد كرد ؟ » گفتم : « در اينجا نظر بمسلك و مرام نيست ، بلكه نظر به قوت استدلال است . چه از اين بهتر كه بواسطهء اختلاف مذاق ، شما استدلال خود را در جواب بيشتر و قويتر ميكنيد و نمرهء بهتر نصيب شما خواهد شد . » آقايان كاظمىها بخصوص باقر كاظمى و نجم و دكتر مهيمن از مبرزين اين كلاس بودند .\r\nدر كلاسهاى تاريخ هم آقايان محمد مهدى شاهرخى و جناب آقاى على سهيلى و عليرضاى خسروانى شاگردان مبرزى بودند . مخصوصا عليرضاى منصور كه آنچه من از خارج ميگفتم ، يادداشت ميكرد و يادداشتهايش بسيار سليس و تميز و خوانا بود . من اكثر براى اين جوان ناكام ترحيم ميكنم .\r\n\r\nشركت فرهنگ\r\nقبل از ورود من بتهران ، فارغ التحصيلهاى مدرسهء سياسى و جمعى از خارج ، انجمنى باسم شركت فرهنگ تأسيس كرده بودند كه مرام آنها كمك به كارهاى فرهنگى بود . چون نتايج ناگوار انجمنهاى دورهء اول مشروطه بر همه واضح شده بود ، نميخواستند به اين جمعيت اسم انجمن بدهند .\r\nبه اين مناسبت اسم آن را شركت گذاشته بودند و ورود در اين شركت شرايط خاصى و اين شركت بطبقهء مخصوصى اختصاص نداشت . هركس داوطلب ميشد ، با معرفى دو نفر از اعضاء و رأى مخفى اكثريت هيئت مديره بعضويت پذيرفته ميگرديد . رفقا در همانروزهاى به دو ورود ، مرا هم بعضويت اين شركت دعوت كردند ، من وارد شده و جزو هيئت مديرهء آن بودم . آقايان محمد على فروغى و سليمان ميرزاى اسكندرى هم جزو هيئت مديره و آقاى فروغى رئيس شركت بود . صبحهاى جمعه در يكى از اطاق‌هاى مدرسهء نظام ، جنب دار الفنون جلسه عمومى و بعضى از شبهاى هفته در منزل اعضاى رئيسه ، جلسات هيئت مديره تشكيل ميشد . نمايشنامه‌هائى ترجمه ميكرديم و بنمايش ميگذاشتيم . اين كار هم ذوق ادبى نمايش را در مردم ايجاد ميكرد ، هم عايدى براى عمليات و نشريات علمى شركت تدارك ميديد .\r\nفرمانفرما قطعه زمينى در تخت زمرد بشركت بخشيد ، شركت در اين زمين مدرسه‌اى بسبك جديد ساخت . اين مدرسه را بعدها بوزارت فرهنگ واگذاشتيم و چندى باسم دار المعلمين مركزى و عالى و سپس بنام دبيرستان معرفت موسوم شد و امروز باسم دبيرستان 15 بهمن يكى از مدارس دولتى و اين اول بنائى است كه براى مدرسه در تهران ساخته شده است .\r\nمن زكات محصول ملك خود را هر ساله بعنوان فى سبيل اللّه براى بناى اين مدرسه ميدادم .\r\nيكى از نظامات اين شركت وارد نشدن در سياست بود ، اعضاء هر مسلكى داشتند پشت در گذاشته وارد جلسه ميشدند و هيئت مديره با كمال ديانت اين ماده را پيروى و رعايت ميكرد . روزهاى اوليهء ورود من بشركت ، جوانى كه شايد دو سه سال از من جوانتر بود ، در بين اعضاء و به او آقاى مدعى العموم خطاب ميكردند . اين آقاى مدعى العموم ، ميرزا على اكبر خان داور بعدى است كه در اينوقت مدعى العموم بدايت و در حقيقت سپهسالار بىلشكر بود . زيرا قانون مجازاتى در كار نبود كه آقاى داور آينده بتواند وظيفه‌اى انجام\r\n\r\n","description":"","footnote":"","page_name":" 315 ","page_number":327},
  {"content":"\r\n\r\nكند . هنوز عدليه كارش راه نيفتاده و مشير الدوله ، حسن پيرنيا مشغول نوشتن موادى باسم قانون موقتى بود . اين قانون موقتى هستهء ساير قوانين شد و روزبروز توسعه يافت تا بامروز رسيد .\r\nدر اينوقت كارهاى عدليه چه در حقوق و چه در جزا ، جز قانون شرع قانونى نداشت و جز آخوندها و فقها و شاگردان مدرسهء سياسى كسى كه از اين قوانين خبرى داشته باشد نبود . شاگردهاى سياسى مشغول كارهاى ديگر و كار عدليه منحصرا بآخوندها متعلق بود .\r\nبه همين جهت است كه امروز هم عدليه ما بوى آخوندى قديمى را ميدهد و سكان عدليه اگر چه با تغيير قانون و لباس ، ولى درهرحال ، دست آخوندهاست . وكلاى عدليه هم در اين وقت از همين آخوندها بودند كه مبرزين آن‌ها شيخ على اكبر اشتهاردى و ميرزا ابراهيم قمى و شيخ رضاى ملكى بودند . ما در نمايشات شركت فرهنگ ، از اين آقاى ملكى براى بازى كردن نقش وكالت استفاده ميكرديم . الحق اين آقا و برادرش ميرزا محمد على خان ملكى و ميرزا محمود خان منشىباشى ( آقاى محمود بهرامى ) نقش‌هاى خود را خيلى خوب بازى ميكردند . اول دفعه‌ايكه جناب آقاى سيد على خان نصر براى بازى وارد صحنه نمايش شد ، در نمايشنامه‌اى بود كه من ترتيب دادم و در تالار بزرگ مسعوديه بمعرض نمايش گذاشته شد . موضوع اين نمايش ، اوضاع نظام قديم و طرزيكه بايد در نظام جديد اتخاذ شود بود . من در اين نمايش ، بعد از آنكه قباحت‌هاى نظام قديم را نموده بودم ، شروع كار نظام جديد را از افتتاح مدرسهء نظام دانسته بودم و در پردهء آخر ، بعنوان پس از ده سال ، اوضاع جديد نظام را ظاهر ميكردم . اين نمايش خيلى طرف توجه شد ، حتى بعد از دفعهء اول ، بتقاضاى وزارت جنگ و صاحبمنصبان ارشد قشونى ، در دفعهء دوم براى آنها بنمايش گذاشته شد . ميرزا محمد على خان ملكى در اين نمايش نقش رئيس قشون قديمى ايالتى و آقاى محمود بهرامى نقش لشكرنويس آشتيانى و محمود فولادى نقش معاون جوان و متجدد رئيس قشون را بازى ميكردند . بقدرى نقش خود را خوب ايفا كردند كه خودم كه شغل سوفلر را به عهده گرفته بودم ، از محل خود كرارا براى آنها دست بىصدا زدم . اين نمايشنامه را براى شركت فرهنگ نوشته بودم ، بعد از رفع حاجت بدفتر شركت دادم ، بعدها در دورهء پهلوى كه آقاى نصر ميخواست عين آن را نمايش بگذارد ، آنچه تفحص كرديم بدست نيامد .\r\nآقاى ميرزا على اكبر خان مدعى العموم و داور آينده هم ، در نمايشات عدليه‌اى ما شركت ميكرد . يك مرتبه در نمايشى كه براى تشريح اوضاع عدليه حاضر ميداديم ، حاجت بمدعى العموم داشتيم ، ايشان بدون هيچ تغيير لباس و صورت‌سازى رل خود را انجام دادند خلاصه اينكه هركس قريحه‌اى داشت بيريا هنر خود را مينمود . فروغى هم چندين نمايش‌نامه ترجمه كرده بود . جناب آقاى فهيمى هم در ترجمهء نمايش كمك ميكردند .\r\n\r\n","description":"","footnote":"","page_name":" 316 ","page_number":328},
  {"content":"\r\n\r\n\r\nتدريس در كلاس اكابر\r\nآقاى سعيد العلماء ، بچه محلهء خودمان كه حق استادى بر من داشت خواست كه من در مدرسهء اقدسيه شبها براى اكابر درس بگويم .\r\nاكثريت اين اكابر اعضاى ادارات بودند ، من هم راجع بحقوق ادارى كه در آن زمينه هم مطالعاتى داشتم ، درسى براى آقايان شروع كردم . ضمنا چون عدهء ديگرى از آقايان خواستند از مبانى حقوق بين‌المللى هم مطلع شوند ، كلاس ديگرى هم براى اين قسمت تأسيس شد . آقاى بينش ( آق اولى ) يكى از شاگردان حقوق بين‌الملل اين كلاس اكابر بود . بعلاوه در مدرسهء دار الفنون هم شبها عده‌ئى از اكابر جمع ميشدند و من از طرف شركت فرهنگ ، براى آنها كلياتى راجع بحقوق اساسى و بخصوص طرز انتخابات بطور كنفرانس ميگفتم . جمعيت اين كلاس‌هاى اكابر ، بخصوص در دار الفنون ، گاهى به دويست سيصد نفر هم ميرسيد . مردم همه خالى الذهن و واقعا آزادى را از دل و جان دوست داشتند و براى فراگرفتن مبادى آن وقت صرف ميكردند و در كمال سهولت ممكن بود از آنها سيتواين‌هاى خوبى ساخت . منتهى چنان كه سابقا هم اشاره كردم ، بيمزگى مشروطه‌چىها بخصوص دمكراتها و تظاهرهاى بيموضوع آنها در بيدينى ، اينها را رنجانده و از آزادى و آزاديخواهى رماند و دوگانگى در بين جامعه انداخت كه امروز هم آثار آن نمايان است . در پاى منبر اين كلاس‌هاى درس اكابر يا كنفرانس ، همه جور مردم حتى تاجرهاى بازارى و آخوندهاى مدارس قديمه هم ميآمدند و از سؤالات قبل و بعد از درس آنها پيدا بود كه با ذينفعى به اين مجالس ميآيند و واقعا تشنهء اين معلوماتند . من حالا هم به اشخاص ناشناسى برميخورم كه پيش ميآيند و سلام و احترام ميكنند و خودشان را يكى از شاگردان همين مجالس كنفرانس من معرفى كرده ، با اسف و افسوس از آن دوره ياد مينمايند .\r\n\r\nفوت عضد الملك نايب السلطنه\r\nدر ماه رمضان 1328 نايب السلطنه كه از مدتى پيش مريض بود ، بسترى شده بدرود زندگى گفت . اكثريت مردم و نمايندگان مجلس در نيابت سلطنت نظر بناصر الملك داشتند . در اين مورد هم دمكراتها مثل هميشه با اكثريت مخالف شده بمستوفى المالك رأى دادند ، ولى در اقليت ماندند و ناصر الملك بچه محلهء ما نايب السلطنه شد .\r\nناصر الملك بعد از واقعهء ميدان توپخانه كه از رياست وزراء استعفا كرده باروپا رفته بود ، بعد از برقرارى آزادى هم ، ديگر وارد كارى نشده ، در اروپا بسر ميبرد . در اين يكسال و چند ماههء تجديد آزادى هم يك بار بتهران آمده و مجددا باروپا رفته در اين وقت در اروپا بود . جواب قبول كردن اين مقام از طرف ناصر الملك خيلى به طول انجاميد . آمدنش بتهران و ورودش به كار ، شش ماه بعد در اوايل سال 1329 واقع شد .\r\nشغل نايب السلطنهء مشروطه ، شغل كم‌زحمت بىمسؤليت مهمى بود ، پس اين تأنى در جواب و تراخى در ورود به كار براى چه بود ؟ شايد تظاهر در مناعت و دو قرص كردن كه در آينده او را بازيچه نكنند و از اين قبيل افكار سبب اين بطؤ بوده است و يا اينكه ميخواسته است از طرف خارجه هم اطمينانهائى تحصيل كند ، ناصر الملك مثل همهء اشخاصى كه در سن‌هاى\r\n\r\n","description":"","footnote":"","page_name":" 317 ","page_number":329},
  {"content":"\r\n\r\nكم باروپا رفته در آنجا نشو و نما كرده‌اند ، خيلى به كارهاى ايرانيها معتقد نبود و تا نمك خارجى داخل آش ايران نميشد ، آن را گوارا نميدانست .\r\n\r\nتشكيل رسمى احزاب سياسى\r\nنايب السلطنه بعد از ورود به كار ، بيانيه‌اى منتشر كرد كه در آن از اصل پارلمانتر و مسؤليت وزراء در نزد اكثريت مجلس و قاعدهء اكثريت و اقليت نمايندگان بحث كرده و ملت و نمايندگان را دعوت كرده بود كه هر مسلكى دارند خود را معرفى نمايند تا كابينهء يكنواخت انتخاب شده و افراد آن از اكثريت جامعه هم پشتيبان داشته ، عمليات حزبى هم نمايان باشد . ناصر الملك درست توجه كرده بود ، دمكراتها در مجلس به بيست نفر نميرسيدند و در جامعه هيچ هواخواه نداشتند . البته يك پارتى بيست نفرى كه در خارج از مجلس هم پشتيبانى نداشته باشد ، هيچوقت نميتواند يكعدهء صد نفرى را مرعوب كند . ولى رؤساى آنها با نگاهدارى وضع انقلابى و هو و جنجال و راه انداختن سروصدا ، ميتوانستند در هر مورد يكى دو سه نفر و شايد گاهى زيادتر هم از خودشان در ميان وزراء داشته باشند اين رويه ، گذشته از اينكه كابينه را يكنواخت از كار درنميآورد و اختلاف عقيده و سليقه در افراد هيئت وزراء تشتت رأى ايجاد ميكرد ، مسؤليت حزبى را هم لوث مينمود .\r\nچنان كه در اين ده پانزده ماهه ، البته كارهائى ، خوب يا بد ، اتفاق افتاده بود كه انتساب آنها بيكى از دو دسته ممكن نبود . اگر كار خوب از آب بيرون ميآمد ، همه به خود نسبت ميدادند و اگر بد شده بود ، هريك به گردن ديگرى ميگذاشت . قسمت مهم بىنظميهائيكه در اين يك ساله در كشور اتفاق افتاده بود ، شايد بر اثر همين معلوم نبودن اقليت و اكثريت بود كه هريك از طرفين باميد لوث كردن قضيه مرتكب شده بودند .\r\nمثلا عده‌اى بدون هيچ سبب و جهت معقولى به منزل امين الملك ، پسر سلطانعلى خان وزير افخم ، يكى از درباريان دورهء مظفر الدين شاه و محمد على شاه رفته ، بىهيچ موجب و سابقه‌اى او را كشتند . مردم البته از اين پيش‌آمد براى اينكه امنيت را سلب ميكرد ، خيلى عصبانى بودند . ولى نه جنايتكاران گير آمدند و نه تحقيقى در اطراف اين قضيه به عمل آمد . دمكراتها و معتدلين ، هريك در نوبت خود ، اين عمل را مربوط به ديگرى وانمود ميكردند . يك شب ، در اوائل شب ، چند نفرى بخانهء آقاى سيد عبد اللّه بهبهانى پيشواى آزادى رفتند و سيد بيچاره را بجاى زحماتيكه در راه آزادى كشيده بود ، از پا درآوردند . دو روز بعد ، جمعى ميرزا على محمد خان خواهرزادهء تقىزاده و يكى دو نفر ديگر را براى مكافات اين عمل كه كار دمكراتها ميدانستند ، در بازار ترور كردند . هرج ومرج عجيبى در شهر حكمفرما بود ، گاهى عده‌اى از اين اسلحه‌بندها در گوشه‌اى جمع شده و ميخواستند تقاضاى خود را به زور بر دولت تحميل كنند . دولت مجبور ميشد آنها را با اسلحه از محل اجتماع خود خارج و از آنها نزع اسلحه نمايد . حتى گاهى اتفاق ميافتاد كه دو دسته از اين اسلحه‌بندها كه از يك پارتى هم بودند ، بر ضد همديگر موزر كشى ميكردند . شبها اكثر صداى تير و تفنگ در شهر شنيده ميشد ، هريك از اين اتفاقات\r\n\r\n","description":"","footnote":"","page_name":" 318 ","page_number":330},
  {"content":"\r\n\r\nوسيلهء تهمت بدست طرفين ميداد و بازار خبركشى و تهمت و افترا رواج ميگرفت و هر دسته گناه را به گردن دستهء ديگر ميگذاشت ، بدون اينكه حقيقت معلوم شود . شك نيست كه رؤساى معتدلين و دمكراتها اعمال همديگر را خوب ميشناختند و ميدانستند عمل مربوط بكدام دسته است ، ولى بر عامهء مردم مطلب مجهول و اين هم يكى از اسباب رميده شدن عامه از آزادى بود . دمكراتها در اين يكسال و چند ماهه ، بواسطهء ترس بيمورديكه بر اثر اين قبيل عمليات و هو و جنجال خود در دلها جا داده بودند ، توانسته بودند افراد خود را به كارهاى نسبة مهم برسانند . مثلا عميد الحكماء نوادهء ميرزا سيد رضى حكيم سمنانى را كه در دار الفنون آخرى يك مبادى از طب تحصيل كرده بود و هيچوقت ادعائى حتى در اين فن هم نداشت و در كار ادارى تقريبا عامى بحث بود ، برياست ديوان محاسبات گماشته و سيد عبد الرحيم خلخالى از او بيسوادتر را معاون او قرار داده بودند . اين آقاى رئيس ديوان محاسبات همان است كه در دورهء قبل وكيل سمنان بود و دخو در « چرندپرند » صوراسرافيل نذر چلوكباب براى حرف زدن او بسته و باوجود اين نتوانسته بود او را به حرف بياورد .\r\nعميد الحكماء كه بعدها عميد السلطنه و بمقام وزارت هم رسيد ، البته در اواخر دورهء زندگى خود مرد زرنگ كارآزمودهء باثروتى شده بود ، ولى در اينوقت كه بايد كارهاى محاسباتى پنج شش سال اخير حل و تسويه و بقول خود دمكراتها حيف و ميل‌هاى گذشته از عاملين آن دوره پس گرفته شود ، اين آقاى رئيس ديوان محاسبات و اين معاونش چه كارى ميتوانستند صورت بدهند ؟ مسلما هيچ ! باز هم اگر كارى پيش ميرفت ، از همان مستوفيهاى سابق بود كه بعضويت ديوان محاسبات برقرار شده بودند . آقاى رئيس بمتانت و كم‌حرفى خود و آقاى معاون با خشونت و سوءظن بيجاى خويش ، جز خارج كردن عمل مستوفيها از جريان طبيعى ، كارى نميكردند . من در صحت عمل آقاى سيد عبد الرحيم خلخالى هيچ ترديد ندارم ، ولى اين آقا در آن روزها واقعا عامى صرف بود كه اكثر بيانات او موجب خندهء صاحبجمعان حيله‌گر دورهء محمد على شاه كه آنها را براى دادن حساب طلبيده بودند ميشد . « 1 » بهر اداره‌اى نظر ميانداختى ، از اين\r\n\r\n\r\n","description":"","footnote":"\r\n( 1 ) - آن مرحوم حتى در اواخر دوران عمر خود هم در حرف زدن تعبيرات عجيب و غريب ميكرد . در زمان وزارت ماليهء آقاى دكتر محمد مصدق كه ايشان كم‌كم يكى از عمائد وزارت ماليه بودند . در كميسيونيكه براى نامگذارى سرپرستهاى دواير و ادارات منعقد شده بود ، در اينكه كدام يك بايد مدير خوانده شود و كدام يك رئيس ، ايشان در ضمن افادهء مرام كه حاجت به دو جمله از مقام بالاتر و پائين‌تر داشته‌اند ، بعد از لكنتهاى زياد گفتند : « مقام فوق و مقام تحت » بقدرى اين بيان خنده‌آور مشهور شد كه اكثر مردم شنيدند . برادرم آقاى فتح اللّه مستوفى و اگر اشتباه نكنم آقاى محمود بدر هم در اين كميسيون بوده‌اند . اين دو شاهد را براى اين ذكر كردم كه آقاى عباس اقبال استاد دانشگاه بقول خودشان « ستم ظريفى » نفرموده در يكى از مجلات يادگار ( صفحهء 73 شمارهء اول سال دوم ) مرا تكذيب ننمايند و من اين جمله را از مرحوم كمال الوزارهء محمودى شنيده‌ام ، از برادرم هم كه پرسيدم ايشان هم تصديق كردند .\r\n","page_name":" 319 ","page_number":331},
  {"content":"\r\n\r\nباغچه‌رويهاى « 1 » آقايان دمكراتها كه مردم را مرعوب كرده و پارتى بىسواد خود را در آنجا چپانده بودند ، يافت ميشد .\r\nبارى ، اين اقدام ناصر الملك پرده از روى كار برداشت و معلوم كرد كه اين آقايان تا حال ، با مشك خالى پر از باد ، پرهيز آب ميگفته‌اند و كارها را قدرى از هرج‌ومرج سابق بيرون آورد . كلوب معتدلين باسم اجتماعيون اعتداليون كه از راه اختصار به آنها اعتدالى ميگفتند به راه افتاد .\r\nرفيق عزيزم آقاى دهخدا مرا هم به اين كلوب دعوت كرد ، من هم دعوت ايشان را اجابت كرده وارد حزب اعتداليها و در اولين انتخابات حزبى . نايب رئيس جمعيت شدم .\r\nاكثريت نمايان اعتداليها ، هيئت وزراء را از آنها كرد و اولين كابينهء آنها به رياست سپهدار ( خلعت برى ) تشكيل گرديد . در آينده موقع پيدا ميكنم كه از اقدامات اين كابينه چيزهائى بنويسم ، فعلا تا آنجا برسيم ، باوضاع خانوادگى خود بپردازم .\r\n\r\nعروسى برادرم آقاى فتح الله مستوفى\r\nاز وقتى كه من از پطرزبورغ آمده‌ام ، مادرم اصرار دارد ما را زن بدهد و من حقا هميشه برادرم را جلو مياندازم . بالاخره در سال 1328 بعد از محرم و صفر دختر ميرزا احمد خان مبشر الدوله براى ايشان مورد پسند افتاد . بموجب رسم خانوادگى كه خوانندهء عزيز از آن مسبوق است ، عقدكنان و عروسى بىفاصله صورت گرفت . عروسىهاى اين دوره خيلى مختصر شده ، انداختن موزيك نظامى جلو عروس و راه انداختن سروصدا براى جهازبران و حمام‌روان ، بالمره منسوخ بود . گذشته از اين ما هم سن و سالمان طورى نبود كه اقتضاى اين تظاهرها و گول‌زنك‌ها « 2 » را داشته باشد .\r\nوظيفه اجتماعى را كه تأسيس خانواده و دادن عوض خود بجامعه است ، به خوبى ميدانستيم و حاجتى به اين تشويقها نداشتيم .\r\n\r\n\r\n","description":"","footnote":"\r\n( 1 ) - مزرعهء گندمى را در اوايل فروردين در نظر بياوريد ، اگر يك بچه‌اى بفكر بچه‌گانهء خود خيال كرده و در گوشهء اين مزرعهء برومند باغچهء گل‌كارى ترتيب دهد و كاشته‌ها را بيل زده و در آن باغچهء خود را بسازد و چند نفر ديگر از بچه‌ها هم باوتاسى كرده و نظير باغچهء او باغچه‌هائى در اين مزرعه ايجاد كرده باشند ، مسلما ديگر از مزرعهء گندم نميتوان اميد حاصلى داشت و باغچه‌هاى اين آقازاده‌ها هم چون بىاساس و بازيچه است ، بطريق اولى باغچه نخواهد شد ، زيرا آبيارى باغچه غير از مزرعهء گندم است . « باغچه روى » كنايه از كار بىترتيب نامربوطى است كه در ضمن كار مرتبى بخواهند وارد كنند يا وارد كرده باشند ، از اين كنايه ، كنايهء فرعى ديگرى هم بوجود آمده و آن باغچه رفتن در كلاه است و اين جمله را در مواردى كه كسى فرييى خورده و كارهايش بىترتيب شده باشد استعمال ميكنند .\r\n( 2 ) - چيز بىارج و نفع و حرفها و وعده‌هاى بىپروپائى كه بدانها اطفال را سرگرم كنند مثلا در قديم كه بچه‌ها را در دو سالگى از شير ميگرفتند ، مقدارى نقل خشخاش كه بالوان مختلف رنگ شده بود ، در سفره‌اى پخش ميكردند و بچه‌ها را در ميان اين همه نقل مىنشاندند ، بچه\r\n","page_name":" 320 ","page_number":332},
  {"content":"\r\n\r\nبيرونى قديم براى سكناى عروس و داماد تعمير و تخصيص يافت . روز عروسى ، بعد از ظهر ، مجلس زنانه در بيرونى جديد خودمان منعقد شد و مجلس مردانه در خانهء برادرم آقا ميرزا رضا بود . عروس را با حاشيهء مفصل به خانه آوردند ، مهمانهاى دو خانواده با هم شام خوردند ، بعد از شام عروس را با حاشيهء مختصرتر بحياط مخصوص خود بردند و مهمانها متفرق شدند . دستهء مطرب زنانه هم براى سرگرم كردن مهمانها از بعد از ظهر بود « بادا بادا مبارك بادا » همان نواى سى سال قبل را بازهم در موقع ورود عروس دم دادند . اين نوا با همان عبارت قديمى و در همان آواز سه‌گاه تا امروز هم در عروسيهائى كه مطرب زنانه داشته باشد معمول است . فردا صبح از طرف اعضاى خانوادهء داماد و عروس بقچه‌هاى محتوى طاقه‌هاى شال و قواره‌هاى نبريده يا شاخه‌هاى گل جهت عروس و داماد آوردند . هنوز زنبيل گل بىدوام ، جانشين اين هديه‌هاى نفيس بادوام عروسى نشده بود . در خلعتىهائى كه عروس براى خانوادهء داماد ميآورد ، دستمال گردن و جوراب و دستمال ، جاى جا مهر و شب كلاه و بند ثبت و بند كاغذ قديمى را گرفته بود و چون ساقدوش و سلدوش هم در كار نبود ، خلعتى عروس بكس و كار نزديك مثل برادرها و خواهرها و پدر و مادر داماد انحصار داشت .\r\nميرزا احمد خان مبشر الدوله پدر عروس در حقيقت تا اندازه‌اى با ما قوم و خويش بود ، زيرا عموى او آقاى موسى رئيس شوهر خواهر آخرى ما و خصوصيت بين دو خانواده از زمان‌هاى خيلى قديم برقرار بوده است . اسم عروس مبشره خانم ، مادرش دختر امام قلى ميرزا عماد الدوله و از هر حيث كفوى كريم است .\r\nاز اين ازدواج چهار پسر و سه دختر بوجود آمده كه به حمد اللّه همگى جوانان تحصيل كردهء برومند و خانمهاى خانه‌دارى هستند . پسرها اولى دكتر احمد مستوفى تحصيل كردهء فرنگ ، دكتر در تاريخ و جغرافيا و علم آثار عتيقه ، در دانشسراى عالى داراى سمت استادى و تأليف و تصنيف است . دومى على مستوفى رئيس محاسبات ادارهء ارزاق كه از خود هم داراى زن و فرزند مىباشد . سومى دكتر ابو القاسم مستوفى دكتر در طب و داراى مطب و كار دولتى است . چهارمى محسن « 1 » مستوفى است كه سال ديگر ديپلم ليسانس خود را در رشتهء علوم ميگيرد « 2 » . دخترها يكى با آقاى حسن يمينى همدانى كه او نيز داراى پسر و دختر و ديگرى با محمد خواجه نورى پسر ميرزا عبد الوهاب خان نظام الملك تازه ازدواج كرده‌اند .\r\n\r\n\r\n","description":"","footnote":"\r\nيكساعت كه در ميان اين نقلها مىنشست ، منتها ده بيست دانه از آن را ميتوانست مصرف كند .\r\nيا خرما خرك كه خرماى كال جوشانده‌ايست كه خشك كرده‌اند ، به دستش ميدادند . طفلك هرچه ميمكيد چيزى عايدش نميشد . بعدها گول زنك لاستيكى اختراع شده و بايران آمد كه حتى طعم جزئى خرما خرك را هم نداشت و جانشين نقل و خرماى شصت هفتاد سال قبل شد .\r\n( 1 ) - آقاى محسن مستوفى در اين بهار كه چاپ اول اين كتاب تحت طبع است ، ديپلم ليسانس خود را گرفت .\r\n( 2 ) - آقايان دكتر ابو القاسم و محسن مستوفى هر دو براى مطالعات فن خود اكنون در آمريكا هستند .\r\n","page_name":" 321 ","page_number":333},
  {"content":"\r\n\r\nدختر آخرى ، پروين مستوفى ، دوازده ساله و در خانه و گاهى كه خانم برادرم براى سركشى بدهات جعفرآباد ساوه ميرود ، بعنوان على البدل ، خانم خانه و خانه را اداره مىكند روز دوم عروسى هم حكم انتصاب برادرم به سمت مستشارى ديوان محاسبات رسيد و اين انتصاب هم بفال نيك گرفته شد . شام و نهار از آشپزخانهء عمومى خانه ، براى عروس و داماد و خدمتكارهايشان ميرفت . بنابراين در وضع زندگى تغيير زيادى حاصل نشده بود و مادرم كماكان كارهاى عمومى خانه را اداره ميكرد و خانوادهء جديد التأسيس از روز اول گرفتار زحمت و دردسر زندگى نبود .\r\n\r\nتشكيلات جديد ماليه و نمايندگى برادرم آقا ميرزا رضا در مجلس\r\nميدانيم اين برادر من از زمان پدرم مستوفى كردستان و ساوه بود .\r\nبعد از فوت آقا ميرزا جعفر ، برادر ديگرم ، كار عراق را حاجى ميرزا محمد كه وارث منحصر او بود ، براى پسر خود ميرزا اسمعيل خان تقاضا كرد و فرمان و احكام آن صادر شد . ولى اين جوان بااستعداد چنان كه سابقا هم اشاره كرده‌ام ، اهل اين كار نبود و پس از يكى دو سال با رضايت حاجى ميرزا محمد كار عراق هم نصيب آقا ميرزا رضا شد . بازهم ميدانيم استيفاى خراسان بعد از ميرزا محمود قره ، نصيب فضل اللّه خان منشى ميرزا على اصغر خان صدر اعظم شده بود . در دورهء مظفر الدين شاه وقتى امين السلطان را از كار خارج كردند ، طبعا كار خراسان را هم بميرزا كريمخان بنان الدوله پسر ميرزا فضل اللّه خان باقى نميگذاشتند . فرمانفرما كه در انداختن امين السلطان سعى كرده بود و سايرين ميل و ارادهء او را رعايت ميكردند ، اين كار را بخواهرزادهء خود جناب آقاى دكتر محمد مصدق پسر ميرزا هدايت اللّه وزير دفتر كه در اين وقت جوان شانزده هفده ساله‌اى بيش نبود دادند .\r\nچون من در ايران نبودم ، نميدانستم در استبداد صغير بود يا مشروطهء اول كه آقاى مصدق السلطنه پيش‌بينى كرد كه دير يا زود كار استيفا و مستوفيها از سكه خواهد افتاد . او هم هنوز جوان است و ميتواند دنبال تحصيل رفته و خود را براى هر كار آماده كند . بمناسبت سابقهء خصوصيتى كه با برادرم آقا ميرزا رضا داشت ، بتقاضاى خود مصدق السلطنه كار خراسان هم ضميمهء ساير كارهاى آقا ميرزا رضا گشت و فرمان و احكام آن صادر گرديد . بنابراين ، كار برادرم در ماليه از همهء مستوفيها مهم‌تر و طبعا از مستوفيان پاى سند و داراى مهر و ثبت اول شد . از همان روزهاى اوليهء تجديد آزادى ، اداره‌اى هم باسم محاكمات ماليه برپا كرده بودند كه رياست آن هم با اين برادرم شده بود .\r\nدر زمان وزارت ماليهء آقاى حسن وثوق كه خواستند سروصورت ادارى به كارهاى ماليهء بدهند ، وزارت ماليه را بهفت اداره تقسيم كردند . خراسان و كرمان را يك اداره كرده بآقا ميرزا رضا واگذاشتند ، فارس و بنادر خليج فارس با ميرزا محمد على خان برادرزاده‌ام بود . ايشان از چهار پنج سال قبل اين شغل را باسم پسر خود ميرزا مصطفى خان كرده بودند ولى كار تحت‌نظر خودش بود . پس رعايت جانب او هم كه سابقا مهر و ثبت اول داشت لازم بود .\r\nبنابراين يزد را هم ضميمهء فارس و بنادر كرده رياست آن را بميرزا مصطفى خان كه حالا ديگر خود هم قابل كار شده است دادند . استيفاى آذربايجان در دورهء قديم با معتمد السلطنه پسر\r\n\r\n","description":"","footnote":"","page_name":" 322 ","page_number":334},
  {"content":"\r\n\r\nميرزا محمد قوام الدوله رفيق مروى خودمان ، پدر آقاى حسن وثوق ، بود . ايشان اين شغل را در اواخر دورهء ناصر الدين شاه باسم وثوق الدوله فرمان صادر كرده معهذا خودش در كارها مداخله ميكرد .\r\nديديم كه در دورهء مشروطهء اول آقاى وثوق الدوله وكيل شده تا حدى راتق و فاتق كار بودجهء كل كشور گشته بود و ناچار ديگر سرش به اين نيمه استيفاء آذربايجان آن هم با مداخلهء پدرش فرود نميآمد . بنابراين بنفع برادرش ميرزا عبد اللّه خان قوام حضور از كار آذربايجان كنار رفت و اساسا مستوفى آذربايجان شد ولى كارها را معتمد السلطنه انجام ميكرد .\r\nدر اينوقت كردستان و خمسه را هم ضميمهء آذربايجان كرده ، رياست آن را بآقاى قوام حضور ، ( معتمد السلطنهء بعد و عبد اللّه وثوق امروز ، ) واگذار كردند . خانوادهء وزير دفتر هم البته بايد حقى از اين تقسيم داشته باشند ، گيلان و مازندران و استراباد ( گرگان ) را هم يك اداره كردند و بميرزا محمود خان عين الممالك پسر ميرزا محمد حسين وزير دفتر پدر جناب آقاى دكتر متين دفترى دادند . آقاى وزير ماليه يك برادر ديگر هم باسم ميرزا مهدى خان و لقب يمين السلطنه كه مادر ايشان سوا و پسر زن مشير السلطنه « 1 » بود داشتند كه تا اينوقت هيچ كارى ، نه در ماليه و نه غير آن ، نداشت . معهذا اين برادر خود را هم فراموش نكرده از خوزستان و بروجرد و اصفهان هم يك اداره ساخته ، رياست آن را به اين برادر سپرد .\r\nاز باقيماندهء ولايات مركزى هم يك ادارهء ديگرى ساخته آن را بميرزا ابو القاسم سعد السلطنه كه قبل از اين مستوفى كاشان و داماد ميرزا محمد حسين وزير آخرى و پسر عموى وثوق الدوله بود دادند . اين ادارات كار جزو جمع و حقوق خرج آمدهء ولايات را هريك در قسمت خود اداره ميكردند . ولى عده‌اى هم بودند كه حقوق آنها بموجب بروات دولتى و حوالهء خزانه پرداخت ميشد . براى كار آنها هم يك اداره باسم ادارهء مركزى ساختند و رياست آن را بميرزا زين العابدين خان برادرزادهء ديگرم دادند . ميرزا زين العابدين خان بمناسبت تكفل كارهاى ضبط اسناد خرج و استيفاى خزانه كه از برادرزادهء صغير خود ميرزا محمود خان پسر ميرزا عليرضا ( آقاى محمود دره ) نيابت ميكرد ، از همه براى اين شغل مناسبتر بود .\r\nالبته در دورهء مشروطه يكنفر رئيس دو اداره نمىشد ، پس با ادارهء محاكمات هم ممكن بود يكنفر ديگر را راضى كرد . ميرزا على اكبر خان برادرزادهء ديگرم را كه بمناسبت رفاقت با سردار اسعد طرف توجه بود ، با اين كار از سر واكردند .\r\nعلاوه بر اينها يك اداره‌اى هم باسم دفتر محاسبات كل تأسيس كردند و رياست اين ماشين حواله‌سازى هم گير ميرزا محمد رضا خان منتخب الدوله ، برادر دكتر امير خان امير اعلم ، داماد وثوق الدوله آمد . وزير ماليه يك كابينه هم داشت كه رئيس آن در آن واحد مدير كل هم بود و پيشنويس تمام مراسلات صادر از وزارتخانه را امضا ميكرد و آرشيو و\r\n\r\n\r\n","description":"","footnote":"\r\n( 1 ) - مادر ميرزا مهدى خان يمين السلطنه دختر قوام الدوله بود كه بعد از طلاق از شوهر سابق زن مشير السلطنه شد . چون مشير السلطنه اولاد ذكور نداشت ، اين پسر زن را مثل پسر خود در حجر خويش بزرگ كرد . يمين السلطنه در سن متوسط بدرود زندگى گفت و اولاد او نام خانوادگى عموى خود را ( قوام ) اختيار كرده‌اند .\r\n","page_name":" 323 ","page_number":335},
  {"content":"\r\n\r\nكارگزينى را هم در اداره داشت . رياست كابينه و مديرى كل هم با ميرزا عيسى خان فيض شد وزير معاونى هم لازم داشت و اين شغل هم بعميد الحكماء رئيس ديوان محاسبات محول و آقاى خلخالى كفيل ديوان محاسبات شد . براى رؤساء يكصد و پنجاه و براى معاونهاى اداره شصت و براى محاسب و محرر بدرجات هريك از چهل تا بيست تومان حقوق ماهيانه مقرر داشتند كه تا وقتى كه اين حقوق ماهيانه را ميگيرند ، حقوق شخصى آنها بنفع دولت ضبط شود . خوانندهء عزيز توجه دارد كه كار برادرم آقا ميرزا رضا در ماليه كوچك شده بود .\r\nزيرا ديگر فرمان و برات و ثبت و مهر اولى و تقدمى در كار نبود و سابقه و حيثيت ادارى او اجازه نميداد كه با اين جوان‌هاى تازه چرت همرديف باشد . در اين ضمن يكى از وكلاء مرحوم شد ، قانون آندوره هم انتخاب عوض وكيل متوفى را با خود مجلس قرار گذاشته بود ، اعتداليها برادرم را بوكالت مجلس انتخاب كردند تا در مواردى كه كار مالى در مجلس مطرح مىشود ، شخص مطلعى در ميان خود داشته باشند . آقا ميرزا رضا هم كار ادارهء خراسان را بميرزا جواد خان مقرب الدوله پسرش و ميرزا حسينقلى خان محاسب السلطان سررشته‌دار سابق و معاون ادارهء فعلى واگذاشت و بمجلس رفت .\r\n\r\nيكى دو ماه استراحت\r\nبا آمدن كابينهء اعتدالى نواب رفت ، وزير خارجهء جديد از اعتدالىها بود ، اين وزير پسرى داشت كه درسى نخوانده و چند صباحى در اروپا وقت گذرانده بود ، سابقه و شغل و كارى هم تا اينوقت در هيچ اداره‌اى نداشت ، بيكار قلى « 1 » اين در و آن در پرسه ميزد ، ولى از فن جفت و جلا « 2 » و پشت‌هم‌اندازى بىنصيب نبود ، آقاى وزير بفكر افتادند سر بنده‌زاده را توى سرها آورده يك مرتبه او را بشغل رياست اداره بوزارتخانه تحميل كنند . رياست ادارهء دول غير همجوار كه مذاكره‌اى از تغيير كفيل فعلى در آن رفته بود ، بد جائى براى عملى كردن اين مقصود بنظرشان نيامد . آقاى على منصور رئيس كارگزينى وزارتخانه را احضار و دستور دادند حكم رياست ادارهء نورچشمى را صادر كند . آقاى على منصور رئيس كارگزينى البته سابقهء نامزد بودن مرا در اين اداره تذكر و احكام وزير اسبق را نشان داده بودند .\r\nمعهذا آقاى وزير تغييرى در تصميم خود نداده گفته بودند « براى او فكر ديگرى ( ؟ ) ميكنيم » اين خبر به من رسيد ، بآقاى على منصور گفتم : « وقتى پيشنويس حكم را ميدهيد كه امضاء كنند ، بايشان بگوئيد يك حكم ديگر هم براى معاونت اول ادارهء روس بايد صادر شود و دستور تعيين متصدى آن را هم بدهند . فردا آقاى منصور به من گفتند : « من عين بيان شما را بوزير گفتم چيزى نگفتند ، ولى حكم فرزندى را هم هنوز پس نفرستاده‌اند . » گفتم : « من هيچ اقدامى در مقابل اين عمل نخواهم كرد ، حتى به يكنفر هم در خارج نخواهم گفت ، ولى شما بدانيد\r\n\r\n\r\n","description":"","footnote":"\r\n( 1 ) - قلى لغت تركى و بمعنى غلام است . بيكار قلى يعنى بيكارى نوكر و غلام وفادار او بود يا بهتر بگويم او نوكر و غلام وفادار بيكارى بوده است .\r\n( 2 ) - اصطلاح نجارى و كنايه از بهم انداختن قطعات ساخته در و جلا دادن روى آن بوسيلهء رنده مىباشد . در غيرنجارى كنايه از بندو بست و آرايش ظاهر كار و مخصوصا در تقسيم كار ادارى و بند و بست حزبى ، مورد استعمالش بيشتر است .\r\n","page_name":" 324 ","page_number":336},
  {"content":"\r\n\r\nكه آنروزى كه اين آقازاده به اين سمت وارد اداره شود ، من از در ديگر اداره بيرون خواهم رفت زيرا اصل مسلم سابقهء خدمت و ترفيع ادارى ، با اين عمل آقاى وزير از بين ميرود . » ده پانزده روزى مطلب مسكوت ماند ، منهم با وزير نظر بسابقهء خصوصيتى كه خودم و برادرم با او داشتيم ، با كمال گرمى بودم و اين مذاكرات در كار ادارى ابدا تفاوتى حاصل نكرد . محل ادارهء دول غيرهمجوار با ادارهء روس در يك اطاق بزرگ بود . يك روز صبح كه وارد اطاق شدم ، ديدم نورچشمى پشت ميز ادارهء دول غيرهمجوار نشسته است و چند نفرى هم اطرافش هستند . يكسر جلو ميز ايشان آمده تبريك گفتم و به سمت ميز خود رفته كشو خود را گشوده كاغذهاى شخصى را در بغل گذاشتم و برخاسته به منزل آمدم .\r\nاول شب رفقا آمدند ، هريك راهى كه براى اصلاح فكر كرده بودند پيشنهاد ميكردند ، اكثريت ميگفت : « خوب است همگى دست از كار بكشيم » گفتم : « اين كار را كه حتما نخواهيد كرد زيرا وزارت خارجه كارخانهء ريسمان‌ريسى نيست كه كارهاى آن با اعتصاب سروصورت بگيرد و آنگاه نسبت بشماها كارى واقع نشده است . گفتند : « اصل مسلم سابقه و ترفيع ادارى پامال شده است . اگر هر وزيرى كه وارد مىشود بخواهد يكى از قوم خويشهاى خود را آن هم با مقام رياست بر اداره تحميل كند پس ماها بچه اميد جان ميكنيم ؟ » گفتم : « در اين زمينه حق با شماست ، تعرض منهم براى همين موضوع است ، ولى اعتراض جمعى ما ممكن است در خارج بنفع‌پرستى شخصى ما و بخصوص من تعبير شود . بنابراين خواهش ميكنم آقايان تحمل كنند و مرا با آقاى وزير تنها بگذارند . اميدوارم با متانت و مقاومت منفى بتوانم بايشان و اخلاف ايشان حالى كنم كه اصل مسلم سابقه را نميتوان از بين برد و مخصوصا بشما توصيه ميكنم كه در احترام بزرگترها و نگاه‌دارى صميميت ، بيشتر ، ساعى باشيد » .\r\nوزير يكى از اعضاى مهم سابق وزارت خارجه بود و رويهء استمالت وزراء را از اعضاء منتهى از روى اصول قديمى به خوبى ميدانست . از فردا درجه‌بدرجه شروع به عمل كرد ، اول نامه‌اى بقلم منشى مخصوص خود به من نوشت كه : « دو روز است باداره نميآئيد ، مشوش شدم كه مبادا كسالتى داشته باشيد ، انشاء اللّه بلا دور است . » البته اين نامه بيجواب ماند . سر پيغام وزير بوسيلهء بعضى از محارم باز شد ، من جواب گفتم : « پنج سال و نيم در پطرزبورغ و يكسال و نيم در تهران ، جز دو ماه ، دقيقه‌اى راحت نداشته‌ام ، ميخواستم قدرى استراحت كنم . » بالاخره دست بدامان خصوصيت با برادرم آقا ميرزا رضا شده بوسيلهء او پيغام فرستاد و جنرال كنسلگرى تفليس يعنى نردبان سفارت پطرزبورغ را وعده كرد . گفتم : « بفرمائيد سفارت كبراى اسلامبول ! من اصلا در وزارتخانه‌ايكه اصل مسلم سابقه را به اين مفتى پامال كنند ، خدمت نخواهم كرد . تعرض من از راه شخص خودم نيست بلكه براى حفظ اساس وزارتخانه است . » در جواب اين جمله گفته بود : « حالا كارى است شده ، براى ترميم آن چه بايد كرد ؟ » گفتم : « اين كار يك چاره دارد و بس و آن اين است كه آقاى وزير فرزندى را از رياست اداره خارج كنند و به او يك شغل ثباتى در يكى از ادارات وزارت خارجه بدهند . منهم ولو براى يك هفته باشد ، مخصوصا برياست ادارهء دول غيرهمجوار برقرار شوم . آن وقت اگر وزير مرا براى كارگزارى ساوجبلاغ مكرى هم تعيين كنند ، با كمال اطاعت خواهم رفت .\r\n\r\n","description":"","footnote":"","page_name":" 325 ","page_number":337},
  {"content":"\r\n\r\nولى من اينراه‌حل را هم منافى حيثيت ايشان و هم مخالف رفاقت خانوادگى خودمان ميدانم و هيچوقت راضى نميشوم ايشان چنين اقدامى را براى من دربارهء پسرشان بكنند . » .\r\nاين وزير يكى از متجددين دوره بود و از خصوصيت او با خانوادهء من همه كس باخبر و اين اقدام مخالف رفاقت و منافى اصل مسلم ترفيع را همه مذمت ميكردند . از طرف ديگر وزير هم نميخواست در اين اول وهله كه بمقام وزارت خارجه رسيده بود ، با جوانها معاملهء خصمانه بكند و تصور نميكرد از طرف من اينقدر سختى بشود و گمان ميكرد من رفاقت را فداى اصل مسلم كرده ، متقاعد خواهم شد و كار بماست مالى سروصورت خواهد گرفت . ولى حرف منهم حرف حسابى بود و براى خودم سنگى به سينه نميزدم ، بلكه تعرض من براى حفظ يكى از اصول مسلم ادارى بود . مهر پدرفرزى گاهى از اين زحمات حيثيتى هم براى اشخاص ايجاد مىكند . اگرچه من هنوز جزو حزب اعتدالى نشده بودم ، ولى چون مشرب سياسى مرا همه ميدانستند ، تمام معتدلين و حتى همقطارهاى وزارتى ايشان هم اين رويه را ملامت ميكردند . خلاصه اينكه اگر پشيمانى شاخ ميشد ، آقاى وزير دو سه ذرعى آن را در بالاى پيشانى خود درآورده بود . بعد از اين گل‌گشتى ، وزراى خارجه از هر تيپى بودند ، جرأت اين قماش اقدامها را در وزارتخانه نكرده و احترام جوانها كماكان محفوظ ماند و مقصود اساسى از اين تعرض و مقاومت حاصل گشت .\r\n\r\nوقت‌گذرانى ايام بيكارى\r\nمن يك مشت كتاب در اواخر ايام اقامتم در پطرزبورغ از كتابخانهء ولف خريده بودم كه تا اينوقت مجال خواندن آنها را نكرده بودم .\r\nگذشته از ساعات تدريس مدرسهء سياسى و كلاس‌هاى اكابر و اشتغالات كارهاى شركت فرهنگ ، بخصوص نوشتن نمايشنامهء سابق الذكر ، خواندن اين كتابها شغل شاغلى بود . روزهاى جلسه هم اكثر براى تماشا بمجلس شورايملى ميرفتم و در اين روزها مبارزهء دمكراتها و اعتداليها چيز كم تماشائى نبود .\r\n\r\nليدر جديد دمكراتها\r\nمعلوم نشد يا من نميدانم كه آقاى تقىزاده براى چه منظور رياست دمكراتها و عضويت مجلس را رها كرده باروپا رفت . سليمان ميرزا ( اسكندرى بعد ) بجاى او ليدر حزب شد . اين شاهزاده تا اينوقت معروفيتى نداشت . با اينكه پدر بزرگش ، محمد طاهر ميرزا ، مترجم كتابهاى « كنت دومنت كريستو » و « سه تفنگدار » و « پس از بيست سال » و « وى كنت دوبراژلون » و برادرش يحيى ميرزا عضو ادارهء گمرك و فرانسه‌دانهاى زبردستى بودند ، خودش در زبان خارجه دستى و از معلومات خارجى بهره‌اى نداشت . از جمله‌هاى عربى كه گاهى در تريبون پارلمان و بخصوص از كلمات قصار حضرت امير المؤمنين اكثر بى مورد به كار ميبست و غلطهائى كه در اعراب ميكرد پيدا بود كه سواد ادبيت و عربيت معمولى زمان را هم ندارد . خطش را در نظر ندارم ديده باشم ، ولى از امضاى « سليمان محسن » كه پاى بعضى از يادداشتهاى شركت فرهنگ ديده‌ام ، حكم ميكنم كه از اين فن هم كه در اين دوره يكى از كمالات بشمار ميآمد ، بىبهره بوده است . من هيچوقت نديده‌ام كه شاهزاده در موارد احتياج قلمى دست بگيرد و لايحه و يا مطلبى انشاء كند ، پس قريحهء نويسندگى هم نداشته است . برادرش يحيى ميرزا\r\n\r\n","description":"","footnote":"","page_name":" 326 ","page_number":338},
  {"content":"\r\n\r\nرا نديده بودم ، ميگفتند چيزهائى از آزادى بگوشش خورده و در دورهء مشروطهء اول در انجمن‌سازى و بهيجان آوردن مردم بنطقهاى آتشين خود دستى داشته است . چنان كه بعد از بمباران مجلس اول ، او هم يكى از محبوسين باغشاه بوده و زنجير محمد عليشاه نبيرهء عموى خود را به گردن گرفته و بعد از مدتى از حبس خلاص شده بوده است . عكس او را با زنجير در ضمن عكسهائى كه در اين دوره براى انتشار مظالم محمد عليشاه و دورهء استبداد منتشر ميكردند ، ديده‌ام . در انتشار اين قماش عكسها ، وجاهت يافتن اشخاصى كه مورد اين مظالم از طرف پادشاه مستبد واقع شده بودند و حتى بازماندگان اين قربانيهاى احكام استبدادى بيشتر از نمودار كردن معايب استبداد مداخله داشت . بهرحال يحيى ميرزا بعد از آزادى از حبس كه ميگفتند بر اثر صدمه‌ايكه ديده بود ناخوش شده است ، و در روزهاى اوليهء برقرارى آزادى ، يعنى يك سال و نيم بعد از تاريخ حبس بدرود زندگى گفته بود .\r\nبرادرى با اين‌جور شهيد راه حريت ( ؟ ) سبب ترقى سليمان ميرزا شد . جان دادن اين سابقهء بىاهميت و قوت دادن به اين طناب پوسيده « كار هر بافنده و حلاج نبود » و استعداد خاصى لازم داشت كه شخص بتواند ، مثل تعزيه‌خوانى ميرزا محمد تقى از استخوان خاك شدهء برادرش استفاده كند . شگرد كار سليمان ميرزا در همين « گوز گنبد كردن و گنبد گوز كردنها » « 1 » بود . هر وقعهء جزئى كه براى دستهء مخالف اتفاق ميافتاد ، يا نفع خصوصى شاهزاه اقتضاى بزرگ كردن آن را داشت ، چنان شاخ‌وبرگ و مقدمات و مقارنات براى آن ميساخت كه از هيچ دروازه‌اى تو نميرفت و برعكس كارهاى فجيع دستهء خود را چنان بىاهميت و باريك جلوه ميداد كه از سوراخ سوزن خارج ميشد . آنچه براى اين فن لازم بود ، طبيعت در وجود او گذاشته ، پرحرف و سمج و گزافه‌گو و حق‌بجانت و در اخلاق شخصى قانع و درست حساب و صرفه‌جو و بسيار بىتكبر بود . در فن خطابه مثل لابارن پير ، همبازى بريج من در پطرزبورغ ، جز دراز كردن مطلب و تكرار يك مفهوم به لباس و قالبهاى مختلف چيزى نداشت . در همكاريهاى فرهنگى وقت نماز كه ميرسيد ، اكثر شاهزاده مهر از بغلش درآورده به من ميداد ، و مسلما از نمازخوانها بشمار ميآمد . ولى در هر مورد كه پا ميداد ، با سايرين در بيدين كردن عامه كمك ميكرد . تفكيك سياست از مذهب يكى از وسائل اين ترويج بيدينى بود . اصل كلى « اشداء على الكفار ، رحماء بينهم » را ديوانه‌وار در حزب معمول ميداشت .\r\nهرگونه صحت‌عمل ، رشادت ، شهامت ، بزرگوارى و فداكارى كه از افراد حزب مخالف ميديد ، به قدر ذره‌اى او را نرم نميكرد و در مقابل . هر دزدى و جبن و پستى و خودخواهى افراد دستهء خود را نديده انگاشته ، سهل است ، براى پوشاندن خرابكاريهاى آنها حاضر\r\n\r\n\r\n","description":"","footnote":"\r\n( 1 ) - گوز بر وزن و معنى جوز و هر دو بمنى گردو است . گوز گنبد كردن ، كنايه از بزرگ كردن چيز بىاهميت است و معكوس اين كنايه در موارد معكوس به كار ميرود . من اين استعاره را در كودكى از مادرم شنيده‌ام كه در مواردى كه خدمتكار كار كوچكى را ميخواست بزرگ جلوه دهد ، ميگفت آنقدر گوز را گنبد مكن . مادرم سواد نداشت كه در جائى اين استعاره را خوانده باشد و اوائل جوانيش را هم در ده گذرانده بود ، از اين جمله نتيجه ميگيرم كه از امثلهء قديمه و و استعارات معمول دهاتى است چون من در تهران هم از كس ديگرى اين استعاره را نشنيده‌ام .\r\n","page_name":" 327 ","page_number":339},
  {"content":"\r\n\r\nبود به اشخاص صحيح العمل فداكار هم تهمت بزند . خلاصه اينكه هر غير دمكراتى در نظر او از حق حيات و همه چيز محروم بود .\r\n\r\nاينها محاربند\r\nاين روزها بعد از يكسال و نيم كه هر شب صداى تيروتفنگ در گوشه‌وكنار شهر بلند و يكى دو ماهى بود كه شهر نسبة آرام شده بود و از اين سروصداها كمتر شنيده ميشد ، يك شب باز سروصدا با كمال شدت درگرفت . فردا معلوم شد جمعى از اسلحه‌بندهاى دمكرات ، البته بدستور ليدر پارتى ، تحت رياست يار محمد خان رئيس خود ، اجتماع كرده ميخواهند هرج‌ومرج سابق را تجديد كنند . هيئت وزراء آقايان را بكرمانشاهان تبعيد كرد . فرداى آن روز روزنامهء ايران‌نو كه رسولزادهء قفقازى ( ! ) مدير آن و ارگان حزب دموكرات بود ، شرح گرفتارى و تبعيد اين يگانه فرزند رشيد وطن و حول‌حوش او را با روضه‌خوانى زياد نوشته بود و دمكراتها در مجلس از هيئت وزراء براى از بين رفتن چندين اصل از قانون اساسى كه يكى از آنها آزادى مسكن بود استيضاح كردند . هيئت وزراء بمجلس آمد ، دموكراتها در تحت فرمان ليدر خود يكى بعد از ديگرى مطالب خود را گفتند ، حتى سيد حسن كرمانشاهى هم مثل ساير رفقا مشت بميز جلو تريبون زد . نوبت بدفاع هيئت وزراء رسيد ، حاجى محتشم السلطنه برخاست و پشت ميز نطق رفت ، با رنگ برافروخته گفت : « جمعى مفسده‌جو كه جز برهم زدن نظم عمومى كارى ندارند ، در نقطه‌اى فراهم آمده ، امنيت عمومى را كه بسعى و مجاهدت دولت برقرار شده است تهديد ميكنند . اينها محاربند و به حكم و نص آيهء  « إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا ، أَوْ يُصَلَّبُوا ، أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ ، أَوْ يُنْفَوْا مِنَ الْأَرْضِ  « 1 »  »  جزاى محارب بايد دربارهء آنها معمول شود « 2 » ما از كوچكترين مجازات كه تبعيد از روى زمين است تنزل كرده فقط تبعيد از تهران را دربارهء آنها معمول كرده‌ايم نميدانم آقايان چه ايرادى بر اين عمل ما دارند ؟ . . . . »\r\n\r\nالغاى ماليات نمك\r\nيكروز ديگر كه بمجلس رفته بودم ، هيئت وزراء پيشنهاد الغاى ماليات نمك را بمجلس آورده بودند ماليات نمك از حيث عموميت كه بر تمام افراد به قدر استفادهء حقيقى آنها تحميل مىشود ، بد مالياتى نيست .\r\nولى نه در كشور ايران كه در هر ولايت آن چندين معدن نمك موجود و اكثر جاها و حتى رودخانه‌هاى شوروى كه ميتوان آب آن را بجاى نمك استعمال كرد يا از آن نمك گرفت .\r\n\r\n\r\n","description":"","footnote":"\r\n( 1 ) - سورة المائده آيهء 33\r\n( 2 ) - حكم شرع در باب نفى از زمين كه مجازات آخرى محارب است ، اين است كه شخص محكوم بهر بلدى از بلاد اسلامى وارد شود ، حاكم آن شهر بايد بلافاصله او را از آن شهر خارج نموده ، مواظب باشد كه در قرا و قصبات قلمرو حكومت او جائى اقامت نكند . پس شخص محكوم مانند يهودى سرگردان و رمان مشهور در تمام مدت عمر بايد وقتش به مسافرت بگذرد و اين بدتر از مرگ است . چنين محكومى نبايد بخارج از بلاد اسلامى برود و سرحددارها بايد مواظب باشند تا بخارج هم مسافرت نكند .\r\n","page_name":" 328 ","page_number":340},
  {"content":"\r\n\r\nاين ماليات يكى از مالياتهائى بود كه در دورهء انقلاب ، بنا بگفتهء اعتداليها و بسعى دمكراتها بموجب قانون مخصوصى وضع شده بود . ولى دخل آن بخرج و زحمتى كه براى دولت و ملت ايجاد ميكرد نميارزيد . وزراى اعتدالى الغاى آن را پيشنهاد كردند و مجلس پيشنهاد دولت را تصويب كرد . تمجمج دمكراتها كه نميخواستند الغاى اين ماليات بتوسط اعتداليها بشود بيمزه نبود .\r\n\r\nاستخدام مستشاران خارجى\r\nروز ديگرى هم ، موضوع استخدام مستشاران خارجى ، براى دوائر دولت كه وزراى كابينهء اعتدالى پيشنهاد كرده بودند ، مطرح بود .\r\nمرگان شوستر امريكائى براى خزانه‌دارى كل و پرنى و دمرنى فرانسوى ، براى عدليه و داخله ، تصويب و اجازهء استخدام آنها بهيئت دولت داده شد . خوانندهء عزيز توجه دارد كه در آن روزها معلومات ادارى خيلى كم بود ، ماليه‌چيهاى قديم معلومات اقتصادى و مالى جديد نداشتند ، جديديها هم در اينوقت مثل آنها بودند . چنان كه ديديم منتها كاريكه ميتوانستند بكنند ، اين بود كه كار بيست سى نفر مستوفى قديم را بهفت اداره تقسيم كرده و بدست همانها بدهند . از عميد الحكماء سيد خلخالى و منتخب الدوله و حتى ميرزا عيسى خان فيص ، برفرض كه معلومات قديمهء آقاى وثوق الدوله هم ضميمهء دانشهاى آنها ميشد ، كار ديگرى برنميآمد . اين آقايان متجددين ماليه كه حتى فن دفتردارى دوبل را هم بلد نبودند . كورانى بودند كه ميخواستند عصاكش كوران ديگرى بشوند » جوانهائيكه از فن ادارى باخبر و از علم اقتصاد بهره‌اى داشتند ، منحصر بفارغ التحصيلهاى سياسى و انگشت‌شمار و هنوز شهرت و استخوانى پيدا نكرده بودند و در وزارت ماليه راهى نداشتند كه بتوانند از دانشهاى خود فايده‌اى بكشور عايد دارند . لازم بود كه قوانين ماليه باسم شخص خارجى كه باينكارگى معروف باشد منتشر گشته تا گوشها بشنيدن اصول قوانين جديد عادت كند و بخصوص ، در قوانين عدليه ، فرياد تكفير از مغرضين بلند نشود و ادارات از وضع خودمانى دورهء قبل بيرون بيايند و جلو تقاضاهاى بىمصرف فردى گرفته شود . بنابراين ، داشتن مستشارهاى خارجى براى پاره‌اى از كارهاى كشور از لوازم بشمار ميآمد . مستشارانيكه تاكنون براى ماليه آورده بودند و آخرى آنها بيزوفرانسوى كه تا دو سال قبل از اين تاريخ هم در خدمت دولت ايران بود ، جز مطالعات و صحبت با مستوفيها و برداشتن يادداشت‌هاى جزئى كارى نكرده و نقشه‌اى نداده و در حقيقت وقت آنها و حقوقى كه گرفته بودند تلف شده بود . اين بود كه اين‌بار براى ماليه بآوردن مستشار آمريكائى اقدام كردند كه هم در ايران منافع سياسى نداشته باشد و هم از جديت و اهل عمل بودن امريكائى استفاده لازم به عمل آيد . در اين زمينه به زودى موقع گير ميآورم كه خاطر خوانندهء عزيز را به طرز عمل مرگان شوستر مسبوق نمايم .\r\n\r\nرجوع بشغل خانوادگى\r\nدر كابينهء اعتدالى ، ممتاز الدوله كه جزو وكلاء و برياست مجلس هم رسيده بود ، وزير ماليه شد . شغل خانوادگى اين وزير عضويت وزارت خارجه بود ، برادرهايش ممتاز السلطنه وزير مختار پاريس و ممتاز السلطان و ممتاز همايون و ممتاز الوزاره و خودش ، قبل از\r\n\r\n","description":"","footnote":"","page_name":" 329 ","page_number":341},
  {"content":"\r\n\r\nوكالت ، همه اعضاى وزارت خارجه بودند . در اين سه چهار سال آخرى ممتاز الدوله به سمت منشى مخصوص رئيس الوزراءها در كارهاى عمومى هم وارد شده بود . خوب حرف ميزد نويسندگى و خطش خوب و فرانسه را به قدر احتياج ميدانست ، بسيار مؤدب و باوجود كوچكى جثه و بيموئى سر با كلاه‌گيسش مردى برازنده و در رفاقت و نگاهدارى سابقه بينظير بود . اين وزير ماليهء اعتدالى با ميرزا عيسى خان فيض كه رئيس كابينه و مديركل وزارت ماليه و طبيعتا قدرى راديكال بود ، نتوانست كنار بيايد و در فكر عوض كردن او افتاد ميرزا عيسى خان پسر ميرزا جواد خان و پدرش مباشر املاك ناصر الملك در گيلان بود . بقول شوستر زبان انگليسى را مثل يكنفر آمريكائى حرف ميزد و مينوشت و زبان فرانسه را هم به همين پايه‌ها ميدانست ، خط و نويسندگى فارسى او هم بسيار عالى و با اينكه تحصيل علمى منظمى نكرده بود ، مطالعه و حافظه زياد ، او را از هر حيث برازنده كرده بود . در ميان جوان‌هاى دوره من كمتر كسى را بپرمايگى و قرصى اخلاق ادارى او ديده بودم . باوجود اينها ، اختلاف‌سليقه بين اين مديركل و وزير به جائى رسيده بود كه باوجود بستگى مدير - كل با نايب السلطنه ، وزير ناچار شد تصميم خود را دربارهء او عملى نمايد . يكروز برادرم آقا ميرزا رضا مرا خواست ، به من گفت : « وزير ماليه مصمم شده ميرزا عيسى خان را از كار خارج كند و شما را براى اين كار درنظر گرفته است ، چه ميگوئيد ؟ » گفتم : « فردا جواب عرض ميكنم » و به منزل برگشتم . تأمل من در پذيرفتن اين شغل براى اين بود كه چنان كه خواننده عزيز ميداند ، من براى اين كار خود را حاضر نكرده بودم و تحصيلاتم در رشتهء ديگرى بود . بالاخره بعد از فكر زياد ، ديدم ماليهء قديم معلومات تحصيلى ندارد .\r\nدانستنيهاى آن جز پاره‌اى اصطلاحات چيزى نيست و منهم با اين‌كه هيچوقت ماليه‌چى نبوده‌ام ، به خوبى از اين اصطلاحات مطلع و بلكه در اين قسمت از همه سرم . در معلومات جديد مالى ، مثل سايرين هستم و اگر من اطلاعى ندارم ، از من مطلعترى هم در بين نيست از طرف ديگر علم اقتصاد عمومى و فن ادارى از شعبه‌هاى تحصيلى من بوده از اين دو حيث بر تمام اشخاصى كه امروز بازيگران صحنهء ماليه هستند تقدم دارم . گذشته از اين در آيندهء نزديكى امريكائيها براى كار ماليه وارد خواهند شد و من مانند رئيس كابينه و مديركل وزارت‌خانه ميتوانم با آنها كمكهائى كرده و راه مستقيم معتدل را ، بين طرز قديم و جديد ماليه ، به آنها بنمايم . بىنظمى و بىغرضى بزرگترين سرمايهء پيشرفت من در اين كار خواهد بود و خدمت دولت هم خدمت است ، خارجه و ماليه ندارد . ميخ استقلال و پيشرفت جوانها هم در اين يك ساله و نيمه و بخصوص در اين يكى دو ماه اخير ، بواسطهء همين مقاومت منفى من ، طورى قرص شده است كه ديگر حاجتى بوجود من نداشته باشند .\r\nشايد همين ترفيع دو رتبه‌ايكه در يك مرتبه در اين كار تازه براى من حاصل مىشود ، نيز يكى از وسائل پيشرفت و ترقى جوانها باشد . بنابراين ، هيچ جهت معقولى براى رد اين دعوت وزير ماليه نيافته متوكلا على اللّه تصميم در قبول آن گرفتم و برحسب عادت هر روزهء خود عصرى به سمت مجلس شورايملى براى تماشا رفتم . هنوز جلسه باز نشده بود ، در جلو عمارت مشغول گردش شدم .\r\n\r\n","description":"","footnote":"","page_name":" 330 ","page_number":342},
  {"content":"\r\n\r\nدر اين ضمن مير محمد حسين خان ، عميد الملك بعد و حسابى بعدتر ، فارغ التحصيل مدرسهء سياسى ، جوان بسيار فعال باهوش كه چند روزى بود نميدانم بر اثر چه تغييرى از كارى كه در وزارتخارجه داشت موقتا بيكار شده منتظر خدمت بود ، رسيد . ما با هم مشغول صحبت و گردش بوديم كه هيئت وزراء وارد بهارستان شدند من واقعا علاء السلطنه را مثل پدر دوست ميداشتم ، باحترام ايشان جلو رفتم ، پس از ردوبدل شدن احترام و تفقد ، آقاى ممتاز الدوله مرا بكنارى كشيده گفت : « پيغامى كه بتوسط آقا ميرزا رضا داده بودم بشما رسيد ؟ » گفتم : « بلى » گفت : « چه جواب داده‌ايد ؟ » گفتم : « وعدهء جواب فردا صبح است ولى من تصميم خود را گرفته‌ام . » گفت : « قبول است يا رد ؟ » گفتم : « با كمال تشكر دعوت جنابعالى را قبول كرده‌ام . » گفت : « ممنونم فردا صبح ساعت ده بوزارت ماليه بيائيد . » گفتم : « من در حدود ساعت ده بوزارتخانه ميآيم ، اگر جنابعالى نيامده باشيد ، در ادارهء خراسان مينشينم بپيشخدمت هم خواهم سپرد كه وقتى تشريف ميآوريد ، تذكر بدهد كه من ادارهء خراسان هستم . » مطلب تمام بود ، از هم جدا شديم ، همين كه آنها بداخلهء مجلس رسيدند ، صداى زنگ سيد محمود بلند و جلسهء علنى باز شد . من و مير محمد حسين خان هم بجايگاه تماشاچيان رفته نشستيم . بعد از ختم جلسه وقتى بيرون آمديم ، بمير محمد حسين خان گفتم : « ميل داريد خبريرا كه فردا بعدازظهر همه خواهند شنيد از حالا بدانيد ؟ » گفت : « اگر خبر خوشى باشد البته » موضوع را به او گفتم . گفت : « من حاضرم با شما همكارى كنم » گفتم : « قول شما را دارم ؟ » بازهم گفت : « البته » .\r\nفردا صبح در ساعت مقرر بوزارتخانه رفتم ، وزير نيامده بود ، بپيشخدمت سفارش لازم را كرده بادارهء خراسان رفتم ، بعد از ده دقيقه‌اى آمدند مرا باطاق وزير بردند ، ايشان سرپا ايستاده بودند ، به مجرد ورود باهم باطاق مديريت كل كه جنب اطاق وزير بود آمديم ، قبلا وزير رؤساى دوائر ادارهء مديريت كل را احضار كرده بود ، مرا معرفى كرده و بهيئت وزراء رفت . من در نظر ندارم كه ديگر اين وزير را در وزارتخانه ديده باشم ، هر شب كيف مراسلات پاكنويس شده با سوابق لازم به منزل ايشان ميرفت و فردا صبح امضاء شده برميگشت .\r\nاگر هم دستورى داشت ، با احضار مديد كل و معاون بهيئت وزراء ميداد . معاون وزارتخانه هم همان عميد الحكماء بود ، ولى به زودى جاخالى كرد . تاريخ روز ورود خود را بوزارت ماليه درست در نظر ندارم ، اجمالا در دههء آخر حمل 1329 بود .\r\n\r\nاولين نظامنامه براى ادارهء مركزى وزارت ماليه\r\nمعلوم شد ميرزا عيسى خان بيمهرى وزير را حس كرده ، خودش جا خالى كرده است . زيرا مراسلات صادر و وارد دو سه روزه را روى ميز انبار كرده بودند . بلافاصله بدوائر جزو مديريت كل و كابينه سركشى كرده ، پشت ميز نشستم و مشغول كار شدم .\r\nبعد از يكى دو روز كه كارهاى عقب مانده را راه انداختم ، وارد مطالعه در طرز جريان كار و اصلاحاتيكه در آن ممكن بود به عمل آيد شدم . ادارهء كابينه ، يا مديريت كل وزارت ماليه ، در اينوقت گذشته از دائرهء مخصوص كابينه كه كار ارسال مراسلات\r\n\r\n","description":"","footnote":"","page_name":" 331 ","page_number":343},
  {"content":"\r\n\r\nو دفتر انديكاتور و صادر و وارد وزارتخانه را اداره ميكرد ، چهار دائرهء ديگر هم داشت .\r\nيكى دائرهء تحريرات مركز ، ديگرى دائرهء تحريرات ولايات ، سومى دائرهء آرشيو و چهارمى دائرهء كارگزينى بود . كاغذى كه باداره ميرسيد ، اگر از كارهاى عادى و يا سابقه دار بود ، مستقيما بيكى از دو دايره تحريرات مركز و ولايات ميرفت و جواب صادر ميگرديد . ولى اكثر مراجعات مردم بوزارت ماليه راجع بجمع و خرج بود كه نميشد بدون تحقيق جوابى در آن باب صادر شود . در اين قبيل مراسلات ، رئيس كابينه يا مدير كل يا هرچه اسمش را بگذاريم ، مجبور بود از يكى از ادارات سبعهء استيفائى يا دفتر محاسبات كل استطلاع كند . همين‌كه جواب ادارهء مربوط بامضاى رئيس آن اداره ميرسيد ، دستور جواب از طرف مدير كل صادر شده باز بيكى از دو دائرهء تحريرات ولايات يا مركز ميرفت . در آنجا جواب تهيه شده ، پيشنويس بامضاى مدير كل ميرسيد و سپس باز در همان دائره پاكنويس شده ، براى امضاى وزير ميرفت . صدى هشتاد مراسلات ادارى وزارتخانه جزو اين قسمت بود كه بايد با اين تكرار عمل و رفت‌وآمد كار ، از ادارهء مديريت كل بادارات هشت‌گانه صورت بگيرد . خيلى ممكن بود نامه در ادارهء استيفائى مانده فراموش شود ، زيرا تفتيشى در كار نبود و تا تكرار مكاتبه از طرف ذينفع ، كار بىاقدام ميماند .\r\nتا آنوقت يك كلمه قانون و نظامنامه براى طرز جريان كار در تمام اين وزارت‌خانه نوشته نشده بود كه اگر امريكائيها كه عنقريب وارد ميشدند در اين باب سؤال كنند ، جوابى به آنها داده شود . براى اصلاح اينوضع و ساده كردن طرز عمل ، در هيئت وزراء ، ملاقاتى با وزير كردم ، ايشان تصديق كردند ، در همان‌روز حكم نصب مير محمد حسين خان را برياست دائرهء قانون‌نويسى و تفتيش صادر كرده او را بكمك خود طلبيدم .\r\nمير محمد حسين خان جوانى زرنگ و كارى و از آن اشخاص بود كه واقعا بار رئيس را سبك ميكنند . با او حاجتى بمذاكره زياد نداشتم ، همين كه مقصود را به او حالى كردم ، بعد از دو سه روز كه شبها هم در منزل كار كرده بود ، پيشنويس نظامنامهء گردش كار را نوشته آورد و پس از آنكه نوشتهء خود را خواند و من هم اصلاحات خويش را در آن به عمل آوردم بقلم خود او پاكنويس شده و براى امضاى وزير فرستادم و وزير هم امضاء كرد . از رؤساى ادارات خواهش كردم همگى جمع شدند ، طرز جريان جديد كار را به آنها حالى كردم « 1 » و كار به راه افتاد .\r\nنظامنامهء جديد كار را ساده كرد ، برؤساى ادارات هشتگانه استقلال و مسؤليت بيشترى ميداد كه با حيثيت رياست اداره متناسب باشد . كاغذ كه بادارهء كابينه ميرسيد ، بعد از ورود به انديكاتور و ثبت خلاصه ، يكسر نزد رؤساى ادارات مربوط ميرفت . آنها پيشنويس را تدارك كرده بامضاى مدير كل ميفرستادند . مدير كل امضا ميكرد و بدائرهء پاكنويس كه در ادارهء مديريت كل تازه تأسيس شده بود ، ميرفت و پاكنويس شده بامضاى وزير ميرسيد و بوسيلهء ارسال\r\n\r\n\r\n","description":"","footnote":"\r\n( 1 ) - حالى كردن بمعنى فهماندن است . شايد اين اصطلاح از كاشان بساير جاهاى كشور رفته باشد زيرا امروز كاشانيها با « حاليده » هاى خود ( حاليت هست ) بيشتر از ساير فارسى زبانها آن را به كار مىبندند .\r\n","page_name":" 332 ","page_number":344},
  {"content":"\r\n\r\nمراسلات ، پاكنويس به مقصد و پيشنويس بآرشيو فرستاده ميشد . در دائرهء قانون‌نويسى جديد ، خدمت تفتيشى هم برقرار شد كه هر روز صادر و وارد كاغذهاى نظير همانروز را در هفتهء قبل تفتيش ميكرد . اگر تأخيرى در صدور جواب پاره‌اى از آنها اتفاق افتاده بود ، از رئيس ادارهء توضيح ميخواست و هر روز گزارش جريان كار هر اداره را بمديريت كل ميداد . نميدانم امروز وضع جريان كار در وزارت ماليه چگونه است ؟ تا پانزده سال قبل كه من در اين وزارتخانه بودم ، عين اين وضع جريان داشت .\r\nنظر من در اين طرز جريان بيشتر متوجه اين بود كه آقايان رؤساى ادارات وزارت ماليه را از تخته‌بند مستوفىگرى سابق بيرون آورده ، از آنها رئيس اداره‌اى كه در همه چيز ادارهء خود استقلال و مسؤليت داشته باشند بسازم . زيرا رئيس يك اداره اگر استقلال و شخصيت ادارى نداشته باشد ، نبايد از او كار و مسؤليت توقع داشت .\r\n\r\nرويهء من با همقطار - هاى خانوادگى\r\nبراى من و برادرم آقاى فتح اللّه مستوفى كه در ديوان محاسبات مشغول كار بود و مقرب الدوله پسر آقا ميرزا رضا كفيل ادارهء خراسان از منزلها نهار ميآوردند ، در موقع نهار بادارهء خراسان ميرفتم ، كم‌كم سعد السلطنه رئيس ادارهء عراق و قوام حضور رئيس ادارهء آذربايجان و ميرزا زين العابدين خان رئيس ادارهء مركز و ميرزا على اكبر خان رئيس ادارهء محاكمات و ميرزا مصطفى خان رئيس ادارهء فارس هم بما ضميمه شدند . ادارهء خراسان پاطوق رؤسا شده بود ظهر كه ميشد همگى دور هم جمع ميشديم ، سر نهار و بعد از نهار وراجى راه ميافتاد ، هركس از اخبار شهرى و اتفاقات نيمه عمومى و نيمه خصوصى خبرى داشت نقل ميكرد .\r\nسعد السلطان قليان‌كش قهارى بود ، چاى و قليان دمبدم وارد ميكردند . منهم موقع را مغتنم شمرده ، در ضمن مذاكرات يا سؤال از بعضى از جوانها از اصول مسلم ادارى و كليات و محسنات آزادى براى آنها بياناتى ميكردم . دو ساعت بعد از ظهر همگى برميخاستيم و بادارات خود رفته مشغول كار ميشديم ، وقت كار روزى شش ساعت و صبح و عصر بود\r\nكابينه اعتدالى بود و سياست اقتضا داشت كه با مردم مماشات و خشونتهاى ادارى دوره‌هاى انقلابى رفع شود . مردم هم همين كه ميديدند مثلا مدير كل وزارت‌خانه برعكس سابق با روى گشاده آنها را پذيرفته و حرفها را با دقت ميشنود و بدلعابيهاى سيد خلخالى و ميرزا عيسى خان فيض در كار نيست ، همه ميخواستند مدير كل را ببينند . منهم مضايقه نميكردم پيشخدمت در اطاق از كسى جلوگيرى نميكرد ، آقاى مدير كل هيچوقت كميسيون نداشت و به مجرد اعلام اسم ارباب‌رجوع از طرف پيشخدمت جز « تشريف بياورند » جوابى داده نميشد ، بنابراين روزى دو سه ساعت وقت من صرف اين پذيرائيها و رسيدگى بحوائج ارباب‌رجوع ميگرديد . گاهى ناچار ميشدم پيشنويسهاى اداريرا شبها به منزل ببرم ، و هميشه صبحها يكساعتى زودتر باداره آمده و عصرها يكى دو ساعت ديرتر از اداره خارج شوم كه كارهاى وزارتخانه كه الحق براى آندوره خيلى زياد بود عقب نماند .\r\n\r\n","description":"","footnote":"","page_name":" 333 ","page_number":345},
  {"content":"\r\n\r\n\r\nتشكيلات قديم و جديد ماليه\r\nاين اصلاحات جزئى براى گذران روزمره بد نبود ، ولى اين اقدامات بمنزلهء نقش ايوان در خانه از پاىبند ويران بود . « 1 » در اين دو ساله تجديد آزادى كارى براى اصلاح اساس وزارت ماليه نكرده و آنچه هم ساخته بودند غلط بود . ديوان محاسباتى كه بايد حساب كليهء صاحب جمعان را رسيدگى كرده مفاصا بدهد تأسيس كرده بودند ، ولى اين ديوان ، قانونى كه طبق آن عمل كند نداشت و اعضاى رئيسهء آن يكمشت مردم عامى مثل سيد خلخالى و سيد محمد كمره‌اى و يكى دو نفر وامانده‌هاى مستوفىهاى قديم بودند كه جز منفىبافى كارى از آنها ساخته نميشد . كار اين ديوان منحصر به تعقيب عمال دورهء محمد على شاه شده بود كه در اين قسمت هم با همهء تشر و تشدد سيد خلخالى و خنده‌هاى بى مورد و بىمزهء سيد كمره‌اى و سوءظن‌ها و تظاهرات مشير اكرم پدر آقاى دكتر فرهاد نتوانستند يكدينار براى دولت فائده حاصل كنند . در صورتى كه رسيدگى به حساب صاحبجمعان حاضر و كاركنان دورهء آزادى بدرجات نافع‌تر از تعقيب اين عمال استبداد بود . باوجوداين هيچكس بفكر اين قسمت نبود ! و به حساب پيشكاران ماليه‌اى كه بولايات ميرفتند ، هيچگونه رسيدگى به عمل نميآمد . يكى ديگر از تأسيسات جديد ، اداره‌اى باسم خزانهء مركزى بود كه ابتدا ولايت تهران و بعدها دماوند ساوه و قم و قزوين و سمنان و بالاخره تقريبا تا حدود ايالات و ولايات بزرگ ، تمام ولايات را تحت ادارهء خود كشيده بود . رؤساى ماليهء اين ولايات به پيشنهاد رئيس اين اداره و تصويب وزير تعيين ميشدند . اين اداره براى خود كارگزينى و جمع و خرج خاصى داشت . كار انبار غلهء تهران هم با اين اداره بود . مقصود از تاسيس اين وزارت ماليهء كوچك در وزارت ماليه چه بود ؟ كسى نميتوانست توضيحى در اين زمينه بدهد . رئيس اين اداره همواره يكى از متجددين و با رؤساى هفت‌گانهء وزارت ماليه و و حتى رئيس دفتر محاسبات كل رقيب بود و طرفين نقاديهائى از همديگر ميكردند .\r\nجزو جمعهائى كه ادارات هفتگانهء وزارت ماليه با تحكم و تشدد وزراء و رؤساء به اين اداره داده بودند چيزهاى بيمصرفى بود كه اين آقايان متجددين از خواندن صيغه‌هاى آن هم عاجز بودند . باوجود اينكه آنها را بارقام هندسى تبديل كرده بودند ، چيزى از آنها دستگيرشان نميشد « 2 » و مجبور بودند در هر مورد بادارات سبعه مراجعه كنند .\r\nدفتر محاسبات كل كه يكى از ادارات مركزى هشت‌گانه و اثر فكر ميرزا محمد رضا خان منتخب الدوله رئيس آن بود ، از همهء اين‌ها بىنظم‌تر بود . رئيس اين اداره با اينكه فرانسه و عربى را در بيروت تحصيل كرده و خوب ميدانست و خط فرانسه و فارسى را خوب مينوشت ، از معلومات ادارى و مالى بىاطلاع صرف ولى مردى صحيح العمل بود .\r\nاين آقا ادارهء خود را بكتابهاى قطور بزرگ و خطكشهاى يكذرعى مجهز و مزين كرده و ميخواست با اين زنگ و زنجير و پيرايه ، كار محاسبات عمومى كشور را اداره كند .\r\n\r\n\r\n","description":"","footnote":"\r\n( 1 ) -\r\n خانه از پاىبند ويرانست * خواجه در بند نقش ايوان است \r\n( 2 ) - چيزى دست‌گير شدن بجاى فهميدن هم استعمال مىشود و اصل اين اصطلاح شايد از اصفهان بساير جاها سرايت كرده باشد .\r\n","page_name":" 334 ","page_number":346},
  {"content":"\r\n\r\nدرصورتيكه گاهى كه از حوالجات صادر كردهء دو سه هفته قبل خود آن اداره استفسار ميشد جواب صحيح بيرون نميداد .\r\nبين اين آقايان متجددين ماليه و مستوفيها كه ادارات سبعه را داشتند ، ضديت با على درجه حكمفرما بود . متجددين چون از دفتردارى سياق با همهء سادگى كه داشت سر در نميآوردند « 1 » منكر آن شده و رؤساء و اعضاء ادارات هفت‌گانه را درازنويس موسوم كرده بودند . حتى دفاتر جزو جمع ولايات تابعهء خود را بارقام تبديل كرده و محاسبات خويش را به طرز دفتردارى اروپائى كه بلژيكيها در گمرك دائر كرده بودند ، ترتيب ميدادند .\r\nمستوفيها هم براى وانماندن از حريف ، كم‌كم طرز دفتردارى سابق را كنار گذارده ، طرز رقم‌نويسى و دفتردارى جديد را در ادارات خود معمول و خود را از اين حيث هم ، هم‌سنگ آنها كرده و حقا آنها را بيسواد و بىاطلاع ميخواندند . اين بود كه دفتردارى قديم و ارقام سياق كم‌كم از دوائر ماليه خارج شده جاى خود را بدفتردارى جديد و ارقام هندسى داد .\r\n\r\nسياق يا بقول متجددين درازنويسى\r\nلغت سياق اسم مصدر سوق عربى و بمعنى طرز و جريان است . چنان كه در محاورات ، سياق كلام خيلى گفته مىشود و منظور همان سوق و و طرز اداء مطلب و جريان صحبت است . در اصطلاح عربى از كلمات دخيل زبان فارسى است .\r\nاز ارقاميكه ايران در دورهء ساسانى و قبل از آن براى محاسبات خود داشته است اطلاعى نداريم . حملهء عرب بر ايران خط قديم را از بين برد و ارقام معمولهء حساب هم بالتبع گرفتار فراموشى گرديد . پس اصل و ريشهء ارقام سياق چه بوده و از كجا آمده است .\r\nعربهاى صدر اسلام ساده‌تر از آن بودند كه جمح و خرج و محاسبه و حاجتى برقم‌نويسى و طرز حسابدارى داشته باشند . هر زر و سيم و اموالى كه در فتوحات خود بدست ميآوردند ، بعد از بيرون كردن خمس كه براى مركز خلافت ميفرستادند ، مابقى را بين خود تقسيم ميكردند . آنچه هم كه بمركز ميرسيد ، بلافاصله بين وجوه و افراد مسلمانها قسمت ميشد و اگر هم لازم بود مبلغى براى ذخيره بماند ، زير كليد خليفه ميماند . مواجبى به كسى داده نميشد و تكفل كارهاى عمومى ، از قبيل حكومت و قضاء و جهاد و حفظ حدود و ثغور مجانى و بر هر مسلمان واجب كفائى بود كه افراد بخرج خود متحمل ميشدند .\r\nعمر در اواسط خلافت خود ، بفكر برقرار كردن مواجب و داشتن خزانه افتاد .\r\nبراى هريك از اصحاب پيغمبر و اولاد آنها « تابعين » ميزانى مقرر داشت كه در هر جاى كشور عريض و طويل اسلامى باشند ، دريافت نمايند . ضمنا دريافت جزيه و حق الصلح پاره‌اى از شهرهاى مفتوحه و محصول اراضى مفتوح العنوه و زمينهائيكه مالكين آنها را ترك گفته و مهاجرت كرده بودند ، نيز در كار بود و داشتن دفتر و دفتردارى براى دفعهء اول لزوم خود را نشان داد .\r\n\r\n\r\n","description":"","footnote":"\r\n( 1 ) - سر درآوردن هم مثل چيزى دست‌گير شدن ، بمعنى فهميدن و بازهم اصطلاح اصفهانيها است و شايد اين كنايه از سر كلاف را يافتن و بيرون كشيدن آن از ميان كلاف كه آن هم كنايه از پيدا كردن سر رشتهء كار است بيرون آمده باشد .\r\n","page_name":" 335 ","page_number":347},
  {"content":"\r\n\r\nعرب كه نه رقم براى نمودن مبلغ و نه دفتردار براى نگاهدارى دفاتر داشت ، مجبور بود از ملل تابعه براى رفع اين حاجت استفاده كند . معلوم نيست بچه موجب ، ولى درهرحال براى رفع اين حاجت ، بايرانيها مراجعه كردند . ايرانيها هم به طرز دفتردارى خود ، دفترهائى براى آنها ريختند و خود هم متصدى دفتردارى شدند . البته در اين دفاتر ارقام معمول دورهء ساسانى را به كار مىبسته‌اند . ولى لازم بوده است دفاتر آنها طورى باشد كه حكام و رؤساى عرب كه بايد در دفاتر آنها تفتيش نمايند ، از دفاتر آنها چيزى بفهمند .\r\nبراى اين منظور دفترداران ايرانى ناچار شدند ، در زير هر عنوان ، اعم از جمع يا خرج كه البته به خط عربى مينوشتند ، گذشته از ارقاميكه براى خود جهت نماياندن مبلغ رسم ميكردند ، عين مبلغ را هم به تمام حروف به خط عربى بنويسند . مثلا اگر اجازهء يكى از املاك خالصه هزار دينار بود زير عنوان آن ، هم رقم دورهء ساسانى و هم كلمهء « الف دينار » هر دو را مينوشتند ، يا اگر خانواده‌اى روزى يك دينار كه ساليانه سيصد و پنجاه و چهار دينار مىشود بايد جزيه بدهد ، و بعد از نوشتن اسم خانواده زير آن رقم ساسانى و بعد « اربع و خمسين و ثلثماه » را مينگاشتند . در قسمت مصارف هم ، مانند مواجب اشخاص و غيره ، همين طرز را به كار ميبستند . اينوضع تا زمان خلافت عبد الملك مروان برقرار بود .\r\nدر زمان عبد الملك ، دولت عرب تازه از بدويت خارج شده و رسمهاى سلطنت ايران و روم در دستگاه خلفا معمول شده بود . از جمله براى تهيهء طاقه‌هاى نابريده‌ايكه خلعت ميدادند ، با كارگرهاى رومى ، كارخانهء بافندگى دائر كرده بودند . عبد الملك روزى ببازديد اين كارخانه رفت ، در ضمن تماشاى طافه‌هاى بافته ملاحظه كرد كه طراز اين جامه‌ها به خط رومى است ، ترجمهء آن را به عربى خواست ، متصديان كارخانه از ترجمه طفره رفتند ، خليفه بوسيلهء ديگران ترجمهء آن را بدست آورده ديد نوشته‌اند « بنام پدر و پسر و روح القدوس » معلوم است كه اين كشف خليفه را بىاندازه متغير كرده و امر داد طراز طاقه‌هاى حاضر را عوض كرده و من بعد شهادتين « لا إله الا اللّه ، محمد رسول اللّه » را نقش كنند\r\nميدانيم روميها در اين اوقات در تعقيب مذهبى بيداد ميكردند ، بنابراين عملجات رومى دست از كار كشيدند ، ولى از ميان كارگران مسلمان عده‌اى بودند كه جانشين آنها شده حاجت را رفع نمايند . دولت روم با اينكه در اينوقت خيلى گرفتارى داشت ، از راه همان تعصب بىموضوع مذهبى وارد مطلب شده سفيرى بدربار خلافت فرستاد و « بقاء الشى على ما كان » را جدا تقاضا كرد . البته جواب رد شنيد ، ولى متقاعد نشده گفت گيرم شما در طراز جامه موفق شديد اسم « پدر و پسر و روح القدس » را محو كنيد ، شما كه سكه نداريد و سكه‌هاى رومى ، درهم و دينار ، در كشور شما رايج است ، اگر شما در اين امر پافشارى كنيد ، ما هم سبّ خدا و پيغمبر شما را در سكه‌هاى خود خواهيم نگاشت و ميان مسلمانان منتشر ميكنيم . خليفه جوابى به اين اظهار نداده ، به حاكم مدينه نوشت محمد بن على بن الحسين ( حضرت باقر عليه السلام ) را با لوازم مسافرت آبرومندى بشام روانه كند . ضمنا خودش هم نامه‌اى بآنحضرت نوشته براى مشورت در امرى خواهش قدوم آن بزرگوار را نمود .\r\n\r\n","description":"","footnote":"","page_name":" 336 ","page_number":348},
  {"content":"\r\n\r\nبا محمد بن على مطلب را ميان گذاشت و از آنحضرت رأى خواست . حضرت باقر جواب گفت : « چرا از خودمان سكه نداشته باشيم ؟ » خليفه گفت : « ما كه معدن طلا و نقره نداريم ، فلز آن را از كجا بياوريم ؟ » حضرت باقر فرمود : « پول جز وسيلهء مبادله چيزى نيست و كارگرى مسلمانهاست كه تمام طلا و نقرهء روميها را تحت اختيار ما قرار داده است ، مسلمانها كار ميكنند و مواد اوليه يا اشياء ساخته تدارك مينمايند ، روميها براى رفع حوائج خود مجبورند از هرجا هست طلا و نقره پيدا كرده در مقابل امتعهء مسلمانها بكشور اسلامى بياورند ، چه مانعى دارد كه همان سكه‌هاى آنها را ذوب كرده بسكهء اسلامى تبديل كنيد ؟\r\nاز تمام شدن اين منبع باكى نداشته باشيد و يقين بدانيد كه تا اين كارگرى و آبادى در كشور مسلمانى پابرجاست طلا و نقره هم در اين كشور فراوان است . » .\r\nعبد الملك پرسيد : « سكه را بچه وزن و عيار و شكل بزنيم ؟ » فرمود : « براى اينكه در معاملات مردم مشكلى پيش نيايد ، به همان وزن و عيار درهم و دينار رومى سكه بزنيد .\r\nيكطرف آن تاريخ و محل ضرب را بنويسيد و در طرف ديگر شهادتين را رسم كنيد و آيه‌اى از آيات قران را در آن بنويسانيد . منتهى براى اينكه دست‌هاى بىطهارت به خط آن قهرا تماس پيدا مىكند ، يك كلمه از آيه را حذف كنيد كه اين محظور هم مرتفع شود » .\r\nخليفه همين‌كه خيالش از كار سكهء اسلامى راحت شد ، امر داد آن‌چه غيرعربى در حكومت اسلامى رخنه كرده بود ، همه را محو كنند و كارگر غير مسلمانرا در هر كاريكه وارد كرده‌اند ، اخراج نمايند . البته اين حكم عمومى شامل دفتر و دفترداران ايرانى هم شد .\r\nميگويند حكم خليفه در اين موضوع كه بحجاج بن يوسف ثقفى والى كوفه « 1 » رسيد ، در جواب شرح مفصلى نوشته باقى گذاشتن يك نفر از ايرانيها را كه رئيس دفترداران بوده است با ذكر دلائل كه مثلا اگر او نباشد چنين‌وچنان خواهد شد ، استدعا كرده بود . عبد الملك ذيل آن نگاشت « ان مات » و نامه را پس فرستاد ، بطوريكه آن يكنفر هم باقى نماند . بنابراين با رفتن مستشاران مالى ايرانى ارقام دورهء ساسانى هم از دفاتر عرب محو و فقط خط عربى به تمام حروف نمايندهء مبلغ شد كه در تمام دستگاه دولت عربى ، چه در مراكز و چه در شعب اينرويه رواج گرفت . ولى در طرز دفتردارى چون چاره‌اى نداشتند تغييرى ندادند .\r\nوقتى كه ايرانيها در تحت لواى صفاريان و سامانيان ، خود را تحت سلطهء حكومت عربى بيرون آوردند ، طبعا دفترداران ايرانى بجاى اعراب گماشته شدند . در صورتى كه طرز دفتردارى همان طرز دورهء اعراب و در حقيقت طرز دورهء ساسانى و بجاى رقم همان خط به تمام حروف عربى معمول بود . با اين تفاوت كه دفترداران در دورهء حكومت عربى ، چون عرب بودند ، خطى كه بجاى رقم نوشته شده بود ميخواندند و به عربى هم تلفظ ميكردند ،\r\n\r\n\r\n","description":"","footnote":"\r\n( 1 ) - در اين وقت حوزهء مسلمانى به چهار قسمت تقسيم شده بود . حجاز و يمن و شام و عراق .\r\nوالى عراق كه كوفه ، شهر جديد البنا ، كرسى آن بود ، بر كوفه و ماوراء كوفه تا هرجا مسلمانى از اين سمت پيش رفته بود حكومت ميكرد . پس تمام ايران و تركستان تا آنجا كه به تصرف مسلمانان درآمده بود ، جزء ايالت كوفه محسوب و والى آنجا بر تمام آنقسمت حكومت داشت .\r\n","page_name":" 337 ","page_number":349},
  {"content":"\r\n\r\nولى ايرانيها به خط عربى نگاه كرده و مبلغ را به فارسى ميگفتند . همين كه كار باينجا رسيد ، واحد و اثنين و ثلثه و اربعه و خمسه و سته و سبعه و ثمانيه و تسعه و عشره و مائه تا الف و الفين و بالاتر جنبهء معناى خود را از دست داده و دفترداران چون ايرانى بودند ، فقط اشكال ارقام را در نظر محفوظ داشته و به فارسى ده و بيست و سى تا هزار و دو هزار و بالاتر به فارسى تلفظ ميكردند .\r\nقريحهء مخترع و استقلال‌طلب ايرانى ، در اينجا هم كار خود را صورت داد . همانطور كه در شعر و موسيقى و خط ، با حفظ اصول عربى ، رنگ‌وروى خاصى از خود در آنها ايجاد كرده و براى خويش طرز مجزائى بوجود آورده بودند ، از اين خط عربى هم كه نمايندهء ارقام بود ، با ريختن حشو و زوائد و پاره‌اى تغييرات ارقامى مانند :\r\nايجاد كردند . مثلا براى نشان دادن نهصد و هشتاد و هفت هزار و ششصد و پنجاه و چهار واحد صحيح و سه هزار و دويست و يازده اعشار ، ارقام اختراعى خود را اين‌طور :\r\nرسم كردند كه در اكثر ارقام اصل خط عربى به خوبى هويداست .\r\nميدانيم عرب از خود رقمى نداشته است كه طرز دفتردارى داشته باشد . از طرف ديگر اصطلاحات دفتردارى سياق هم مانند حشو و بارز و مفرده و من ذلك و يزاد و يكون و يضعف و يحسب و باقى و زياده و همچنين صيغه‌هاى خرج كه بمنزلهء سرفصل بوده است ، مانند انعام و تكلف و صرف و تحويل و عوض و غيره تماما عربى بحت و بسيط است و از اين دو جمله نتيجه ميگيريم كه اين طرز دفتردارى همان طريقهء دورهء ساسانى است كه بوسيلهء ايرانيها به عربى ترجمه شده و مجددا باصطلاحات عربى بايران برگشته و آنچه مسلم است اين طرز دفتردارى از زمان خواجه نظام الملك ، وزير ملكشاه سلجوقى با تمام اصطلاحاتش در دفتردارى ايران معمول بوده است .\r\nآموختن نه رقم هندسى ، البته آسان‌تر از آموختن چهل رقم سياقى در مرتبهء آحاد و عشرات و مات و الوف است . ولى همانطور كه خط فارسى آموختنش مشكل‌تر و نوشتنش بواسطهء ضميمه نبودن اعراب بحروف ، يك ثلث از نوشتن خط اروپائى كمتر وقت گرفته و لوازم تحريرش ساده‌تر است ، همانطور هم آموختن ارقام سياق مشكل‌تر ، ولى نوشتن آن راحت‌تر و كم‌مؤنه‌تر و دفتردارى آن ساده‌تر و خيلى كم‌خرج‌تر است . بدون هيچ حاجت\r\n\r\n","description":"","footnote":"","page_name":" 338 ","page_number":350},
  {"content":"\r\n\r\nبداشتن ميز و صندلى و خطكش و دفاتر چاپى خط كشيده ، با يك صفحه كاغذ كه بطور فرد « 1 » بريده شده و با ته قلم نى خطوطى بيرنگ بنام قرينه « 2 » در آن رسم ميكردند ، جمع و خرج و باقى يا زيادهء هر حسابى را مينمودند و بدون اينكه احتياجى بصورت‌هاى فرعى و ضميمه داشته باشند ، هرگونه اضافه و كسرى كه در جمع يا خرج پيش ميآمد ، در تحت باقى مينمودند و هرقدر حساب دنباله پيدا ميكرد ، با اضافه كردن فردهاى قرينه‌دار ، بدون اينكه حاجتى بعوض كردن صفحهء اول داشته باشند ، دنبالهء حسابرا بهرجا ميرسيد ميبردند .\r\nبواسطهء همين سادگى و سهولت و كم مؤنگى است كه اين طرز حسابدارى در زندگانيهاى خصوصى معمول و طرز حسابدارى اروپائى كه از سال 1317 با بلژيكىها بايران آمده است با همهء تقويت‌هائى كه در اين مدت چهل پنجاه ساله از آن شده ، هنوز هم نتوانسته است جاى خود را همه‌جا باز كند و جز در دوائر دولتى و اداراتى كه سروكار آنها با دولت و دفاتر آنها طرف رجوع دولت است ، در ساير جاها همان سياق قديمى يا بقول ماليه‌چيهاى متجدد به دو مشروطه ، همان درازنويسى بازهم معمول است . حتى دفترداران دفاتر خصوصى هم كه طرف رجوع دولت است ، براى مراجعهء خود اصل دفتر خويش را بسياق نگاه ميدارند و بعد براى مراجعهء عمال دولت آن را به طرز دفتردارى جديد تبديل ميكنند و بعد از رفع اين حاجت هيچوقت لاى آن را ولو براى يك مرتبه هم باشد باز نمينمايند . حالا كارى باينكه اين دفاتر رقمى چون ساختهء بعد است و خيلى هم طرف اعتماد نيست ، نداريم .\r\nيكى از انتشارات ماليه‌چيهاى متجدد اين دوره اين بود كه دولت ايران هيچ‌وقت بودجه نداشته است . در صورتى كه خوانندهء عزيز از چهار دفتر مستوفيها و بخصوص دفتر دستورالعمل كه سابقا شرح آن را نوشته‌ام ، اطلاع داشته و به خوبى ميداند كه دفتر دستورالعملهاى كشور با دفتر اوراجه ( متفرقه ) كه هر سال ريخته ميشد ، بودجهء كل كشور را تشكيل ميداد .\r\nاين آقايان متجددين ماليه ، چون خودشان در اين دو سه ساله نتوانسته بودند بودجه‌اى براى كشور بنويسند ، اين تهمت را بماليه‌چيهاى قديم ميزدند و هيچ متوجه قبح اين انتشار نبودند كه چگونگه ممكن است يك كشور بدون بودجه و پيش‌بينى دخل‌وخرج كار خود را اداره كند .\r\nالبته براى من مشكلى نداشت كه بعد از تنظيم داخلى ادارات هفت‌گانه استيفائى ، بدفتر محاسبات كل پرداخته ، در آن اداره هم تنظيماتى قائل شوم و آن را به صورت اداره درآورده جريان كار آن را طورى ترتيب بدهم كه صادر و وارد وجوهات دولتى تحت نظم درآمده\r\n\r\n\r\n","description":"","footnote":"\r\n( 1 ) - فرد بمعنى واحد و در اينجا عبارت از يك صفحهء كاغذ است كه باندازهء معينى بريد شده و در محاسبهء دولتى به كار ميبردند . اندازهء معين ، براى اين داشته است كه اگر هركس قسمتى از كار را متصدى ميشده و نتيجهء آنها بايد در يك‌جا جمع شود ، بزرگى و كوچكى اوراق يا فردها باعث تفرقهء آنها نشود .\r\n( 2 ) - محل جمع و خرج و باقى ، هريك در فرد جاى معينى داشت كه خوانندهء حساب از همان محل نوشته شدن ميدانست جمع است يا خرج يا باقى . قرينه را براى انضباط محلهاى جمع و خرج مىكشيدند ، مثلا جمع هميشه با خط اول شروع ميشد و خرج هميشه از قرينهء دومى شروع ميگشت ( خطوط قرينه با مركب كشيده نميشد بلكه با ته قلم اثر خط را به فرد ميگذاردند . ) البته باقى بايد مثل جمع ، بعد از قرينهء اول نوشته شود . پس قرينه‌كشى يكى از لوازم حساب‌نويسى بود .\r\n","page_name":" 339 ","page_number":351},
  {"content":"\r\n\r\nو ثبت و ضبط هر حواله‌اى كه صادر مىشود ، طورى باشد كه بتوان از دفاتر آن جواب مثبت و مطمئن گرفت . ولى فكر ميكردم كه اولين علف دم شمشير « 1 » امريكائيها كه عنقريب خواهند آمد ، اين اداره خواهد بود . بنابراين آن را به حال احتضار سردادم تا نفسهاى آخر خود را بكيف رئيس اداره بكشد . در ادارهء خزانهء مركزى هم كه باوجود خزانه‌دار امريكائى ، همان اسم خزانه كه روى آن بود رقم اعدام آن بشمار ميآمد ، بطريق اولى حاجتى باصلاح نداشته آن را هم به حال خود گذاشتم .\r\n\r\nاولين ملاقات من با شوستر\r\nيكروز در حدود ساعت نه صبح وزير ماليه مرا احضار كرد ، بهيئت - وزراء رفتم ، گفت شوستر ديروز عصرى وارد شده و در پارك اتابك ، محل امروزى سفارت شوروى ، منزل كرده است و مرا مأمور كرد كه از طرف هيئت وزراء به او تبريك ورود گفته او را بورود به كار دعوت نمايم . من بلافاصله بيرون آمده بپارك رفتم و بوسيلهء پيشخدمت ، خود را مانند رئيس كابينهء وزارت ماليه و حامل پيغام از طرف هيئت وزراء معرفى كرده در يكى از اطاقها نشستم ، بعد از پنج دقيقه شوستر با يكى دو نفر از همراهانش وارد شدند . بعد از طى تعارفات معمولى و رساندن خوش‌آمد و پيغاميكه حامل آن بودم ، شوستر مانند شخصيكه واقعا تشنهء تحصيل اطلاعات در ماليه ايرانست ، با ذينفعى كه من نظير آن را تا آنوقت نديده بودم ، پرسش را شروع كرد . اول از ادارات مركزى ماليه پرسيد ، بعد به طرز وصول ماليات و اقسام آن و چگونگى پرداخت مصارف رسيد ، اجمالا اين ملاقات در حدود دو ساعت طول كشيد . منهم بيريا از هرچه ميپرسيد جواب ميگفتم و سعى ميكردم كه جوابهايم همه مبتنى بر جوابهاى قبلى و با استدلال و روشن باشد . آخر كار پرسيد : « چند وقت است در ماليه خدمت ميكنيد ؟ » گفتم : « در حدود يك ماه » ابتدا تصور كرد كه اشتباه لفظى كرده‌ام . همين كه دانست اشتباه لفظى و سمعى در كار نيست ، گفت : « يك ماه خدمت و اينقدر اطلاع ؟ » گفتم . « تحصيلات من در فن حقوق و ديپلوماسى است و سابقهء خدمتم در وزارت خارجه و اين اطلاعات من اطلاعات خانوادگى است . جد و پدرم از صد و سى چهل سال قبل مشغول كار ماليه بوده‌اند ، پدرم مدتى وزارت ماليه داشته است ، برادرها و برادرزادگانم الان هم مشغول كار ماليه هستند ، سؤالات شما هم از قضا همه در كليات بود كه توانستم جواب آنها را بشما بگويم . » در حدود ظهر بور كه بهيئت وزراء برگشته گزارش ملاقات خود را دادم .\r\nقبلا اطاقهاى سمت راست تالار تخت مرمر را براى دفتر آمريكائيها فرش و مبل كرده بودند . پس‌فرداى آن روز شوستر در درشكهء شخصى كه در همين دو سه روزه براى خود تهيه كرده بود ، به اين محل آمد جوانك كوتاه قدى هم همراه شوستر بود ، اين همان ميرزا محمود خان بدر « 2 » است كه تازه از انگلستان مراجعت كرده و به سمت مترجم خصوصى شوستر پذيرفته\r\n\r\n\r\n","description":"","footnote":"\r\n( 1 ) - علف دم شمشير كسى بودن ، كنايه از در اختيار او بودن است كه بتواند بىزحمت و بيدريغ آنچه بخواهد دربارهء شخص به عمل آورد .\r\n( 2 ) - اين مترجم و ساير اعضاء كار شخصى خود را شوستر بدون پرسش از وزارت ماليه و در نظر گرفتن سابقه بميل خود تعيين ميكرد ، بطوريكه هيچيك از آنها مستخدم دولت محسوب نميشدند بعدها كه شوستر رفت ، آقايان بوسيلهء مرنار وارد كادر رسمى وزارت ماليه شدند بدون اينكه معلومات ماليه را داشته باشند و ديمى بهمه‌جا هم رسيدند .\r\n","page_name":" 340 ","page_number":352},
  {"content":"\r\n\r\nشده بود . وزير ماليه هم آمد ، يك دو ساعت نشسته و متفرق شدند .\r\n\r\nحق نظارت امريكائى ها در مصارف پنج ميليون استقراض\r\nدر اين دو سالهء انقلاب ، دولت ايران براى مصارف ناگزير ادارات جديد التأسيس و بالاختصاص براى پرداخت حقوق مجاهدين و بختياريها كه ماه‌بماه بايد پرداخته شود ، استقراضهاى بىنظم زياد كرده و بازهم مجبور بود دنبالهء همان رويه را داشته باشد . زيرا ماليات‌هاى قديم بواسطهء اغتشاشهائيكه در گوشه و كنار كشور راه افتاده و تمردى كه بعضىها در پرداخت ماليات ميكردند ، درست وصول نميشد . آنچه هم وصولى بود ، بايد بمصارف محلى و مواجب ارباب حقوق كه بخرج ولايات ميآمد برسد . پيشكارهاى ماليه هم همين عدم وصول را دستاويز كرده ، نه بارباب حقوق و نه بوزارت ماليه ، پول حسابى نميدادند و چون حسابى هم در كار نبود ، چندان پاپى وصول مال دولت نبودند . آنچه ميرسيد ميگرفتند و ماليات بده‌هاى متمرد را به حال خود واميگذاشتند ، دولت براى پرداخت قروض خود ، مذاكرهء يك ميليون ليره « پنج ميليون تومان » استقراض با انگليس‌ها را در ميان داشت .\r\nانگليسها در دادن يك ميليون ليره حرفى نداشتند ولى ميگفتند نظارتى در مصارف آن برقرار كنيد كه باز حاجت به استقراض نداشته باشيد . براى اين نظارت هم مرنار رئيس گمرك را كه سمت رياست بر بلژيكيهاى مستخدم دولت ايران هم داشت ، صلاح بينى ميكردند . معلوم است منظور آنها از اين پيشنهاد اين نبود كه دلشان به حال دولت ايران سوخته باشد ، بلكه ميخواستند باينوسيله نفوذ خود را در ماليه زياد كرده ، مثل نان خانهء قاضى كه سگش دنبال آن را بگيرد « 1 » مرنار دست نشاندهء خود را دنبال اين پول فرستاده و او را در اين كار مداخله بدهند ، تا امريكائىها هم تكليف خود را دانسته بعدها مثل بلژيكىها الف همزه را بجاى الف بشناسند و دم از استقلال نزنند . ولى مجلس در اينجا پافشارى كرد و حق نظارت اين پنج ميليون وجه را بشوستر داد . بلژيكيها كه شايد اصل موضوع هم بتحريك آنها از طرف سفارتين مطرح شده بود ، از اين پيشامد مندك شده و بين اين شريكان دزد و رفيقان قافله ، با امريكائيهاى تازه‌وارد طبعا ضديت ايجاد شد .\r\n\r\nبىمنطقى ليدر دمكرات‌ها\r\nصبح روزى كه عصر آن اصل لايحهء استقراض در مجلس مطرح بود ، پيشخدمت وارد اطاق شده گفت : « سليمان ميرزا و دو سه نفر ديگر ! » با جواب : « تشريف بياورند » معمولى پرده بالا رفت و آقايان وارد\r\n\r\n\r\n","description":"","footnote":"\r\n( 1 ) - نميدانم بچه مناسبت در ادبيات و امثال فارسى ، بعد از تجديد حكومت ايرانى ، قاضى خيلى خوشنام نيست . شايد بواسطهء مذهب تشيع كه قاضى منصوب از طرف دولت را صلاحيتدار نميدانستند اين بىارادتى بقضات در ادبيات و امثلهء فارسى زياد شده و در افواه افتاده است . عبيد - زاكان در رسالهء صد پند خود پندهائى ميدهد كه دليل بيّن اين گفته است و اكثر آنها را من شرم ميكنم عينا بنگارم زيرا از عفت قلم بدور است . از جمله قاضىها را بدوروئى و عدم رعايت لوازم ديانت معرفى مىكند ، در يك جا ميگويد : « طعام و شراب را تنها نخوريد كه اين كار قاضيان و جهودان باشد . » اجمالا خست و ضنت و پست‌فطرتى و رشوه‌گيرى قضات در امثله و ادبيات ما زياد است . از جمله مثلى است كه بطور اقتباس در اين جمله آورده شده ، اصل مثل از اينقرار است : « نان از خانهء قاضى درآمد ولى سگش بدنبال او بود . » كنايه از اينكه قاضى از ضنت سگش را نان نميدهد و همين كه به فقير نانى بدهد ، سگش دنبال مسكين را گرفته نميگذارد برفاه از آن برخوردار شود .\r\n","page_name":" 341 ","page_number":353},
  {"content":"\r\n\r\nشدند . بعد از طى تعارفات ، در جواب سؤال : « چه فرمايشى داشتيد ؟ » سليمان ميرزا گفت : « ميخواستيم بدوسيهء استقراض مراجعه كنيم . » گفتم : « تصور نميكنم جز پيش‌نويس لايحهء پيشنهادى هيئت دولت بمجلس كه البته عين آن چاپ شده و قبلا بين آقايان نمايندگان توزيع گشته است ، سابقهء ديگرى در دوسيهء استقراض باشد . » گفت : « با قسمت ادارى آن كارى نداريم و ميخواهيم بدانيم تاكنون چقدر مساعده از بابت اين استقراض از بانك شاهنشاهى دريافت كرده‌اند ؟ » گفتم : « وزارت ماليه با بانك شاهنشاهى حساب جارى دارد و من شك ندارم كه قبل از مذاكرهء اين استقراض و بعد از آن حوالجاتى از طرف وزارت ماليه ببانك شاهى رفته و مسلما بده‌وبستان اين حسابها دوسيه‌اى هم در دفتر محاسبات كل دارد و البته بعد از تفريغ حساب كه در هر ماه صورت ميگيرد ، اگر حساب باقى پيدا كند ، محل آن وجوه عمومى دولت است . اين استقراض هم يكى از وجوه عمومى دولت خواهد بود كه احيانا اگر حساب در اين ماه باقى پيدا كرد ، از وجه استقراض پرداخت خواهد شد و اين حساب هم فعلا نيمه‌كاره است ، چون هنوز ماه به آخر نرسيده است . ولى معنى اين جمله آن نيست كه بدهكارى امروز دولت ببانك از بابت مساعدهء اين استقراض باشد . » گفت : « ما همين حساب نيمه‌كاره را ميخواهيم ببينيم . » دانستم ميخواهد دست‌آويز گير آورده عصرى با بيانات مسموم خود هيئت دولت را متهم به بىترتيبى كند و هو و جنجال راه بيندازد .\r\nگفتم : « براى اينكه بتوانم شما را در اين موضوع كامروا كنم ، يادداشتى از طرف وزير لازم دارم كه امر بدهند كه آنچه ميخواهيد در اختيار شما بگذارم . » گفت : « چطور ! شما با وكلا هم اينطور حرف ميزنيد ؟ » گفتم : « بلى ! زيرا اصل تفكيك قوا شما را از هر مداخله‌اى در كارهاى دولتى ممنوع كرده است . اگر غير از اين بود ، سؤال و استيضاح از وزير و كابينه معنى نداشت . » گفت : « پس ما هم امروز راى به اين استقراض نخواهيم داد . » گفتم : « اگر هيئت دولت اطمينان برأى موافقين خود نداشت ، البته اين پيشنهاد را بمجلس نميداد و در هرحال رأى هم آزاد است . » آقا سيد محمد رضاى مساوات كه همراه او بود استدلال سوفسطائى را شروع كرد . بالاخره گفتم : « آقايان ! وزير ماليه در شهر و الان در هيئت وزراء نشسته است بجاى اين مذاكرات ، يكى از آقايان برود دو كلمه يادداشت از وزير بياورد . » ديدم باز وارد مباحثه ميخواهند بشوند ، سكوت اختيار كردم ، آنچه تشر و تهديد غيرمستقيم شنيدم ، همه را تحليل برده نفوذناپذير ماندم . آقايان همين كه مأيوس شدند و دانستند هو و جنجال و تشر آنها به جائى نميرسد ، برخاستند رفتند .\r\nعصرى كه لايحهء استقراض مطرح شد ، شاهزاده ليدر دمكرات پشت ميز نطق رفته با آب‌وتاب تمام ، از وظيفه‌نشناسى من شرحى بيان كرد . وزير ماليه جواب گفت : « برعكس من بايد از قاعده‌دانى اين رئيس كابينه و مدير كل وزارتخانه تشكر كنم ، كجاى حرف او مخالف با قواعد ادارى و منطق است ؟ »\r\nسليمان ميرزا گفت : « پس ما هم چون نميدانيم مساعدهء اين استقراض بچه مصارفى رسيده است ، به آن رأى نميدهيم . » اينهم البته تشرى نبود كه وزير ماليه از آن بترسد ، زيرا دمكراتها را خوب ميشناخت كه تا ميتوانستند نميخواستند روغنى بچرخ ماشين اعتدالىها برسد .\r\n\r\n","description":"","footnote":"","page_name":" 342 ","page_number":354},
  {"content":"\r\n\r\nبهرحال لايحهء استقراض از مجلس گذشت و دولت مشغول مذاكرهء طرز پرداخت و بستن قرارداد آن شد .\r\n\r\nميمون و شتر\r\nچند روز بعد معاون الدوله كه در اين كابينهء اعتدالىها وزير پست و تلگراف بود ، شغل خود را با ممتاز الدوله وزير ماليه بدون اينكه سببى براى اين تغيير معلوم باشد ، عوض كرد . روزنامهء كاريكاتورى و فكاهى تنبيه اره‌اى بدست ميمونى داده و شترى را نموده بود كه با لب‌هاى خود سيم‌هاى تلگراف را گرفته و زير آن از قول يكى ازين دو بازيگر نوشته بود : « رفيق بيا كارمان را با هم عوض كنيم . » بعد اره را بپوزهء شتر داده و ميمونرا با بازى كردن سيم تلگراف مشغول ساخته بود . اين شوخى با جثهء كوچك ممتاز الدوله و قد بلند معاون الدوله خيلى متناسب و كاريكاتور بامزه‌اى بود .\r\nمعاون الدوله ، وزير جديد ماليه ، پسر فرخ خان امين الدوله ، سفير كبير امضاء كنندهء قرارداد بين ايران و انگليس بعد از فتح هرات و شكست بوشهر بود . تحصيلاتى نداشت ، ولى از جوانى وارد خدمت وزارتخانه بوده و در سفارت ملك آرا براى تهنيت تاجگذارى نيكلاى دوم امپراطور روس كه جنرال كنسول تفليس بود ، مستشار اين هيئت هم شده و چندى بعد به سمت وزير مختارى در دول بالكان مأمور شده و در اين اواخر هم‌چنانكه ديديم ، بوزارت خارجه تعيين گشته و از آن اشخاص بود كه هيچ كاريرا به تنهائى نميتوانست صورت بدهد و هميشه محتاج به كسى بود كه عينك و سمعك او شده كار را راه بيندازد . ولى نقشه را بسيار خوب ميكشيد و خوب ميتوانست نقشهء خود را بوسيلهء عينك و سمعك خود اجراء كند . مردى بسيار مؤدب و بلندنظر و باسليقه و زندگانى شخصى او بسيار مجلل بود . عماراتى كه امروزه متعلق بآقا مير حمزوى و در خيابان نادرى واقع است ، با يك باغ بزرگ جنب آن متعلق به او بود و در ورامين هم ملك داشت .\r\nآمدن اين وزير بر سر كار ماليه و سابقه‌ايكه با من در وزارت خارجه داشت و بالاختصاص طرز كار كردن او كه هميشه ، محتاج به تمام كردن كارها بدست واسطه بود ، مرا بيشتر از پيشتر در كارهاى ماليه و بخصوص روابط وزارتخانه با شوستر وارد نمود . روز اولى كه بعد از اين تغيير براى كارى بپارك رفتم ، شوستر به من گفت : « من در اين تغيير بفكر شما بودم كه اگر وزير تازه شما را برياست كابينهء خود باقى نگذارد ، كارى براى شما فكر كنم . » جواب گفتم : « سابقهء من با اين وزير بيش از ممتاز الدوله است زيرا ما مدتى در وزارت خارجه با هم كار كرده‌ايم و چنان كه مىبينيد اعتماد ايشان به من خيلى زياد است . » خلاصه اينكه من پيش شوستر زياد ميرفتم و او هم از اوضاع ماليه و ساير وزارتخانه‌ها از من زياد ميپرسيد و من هم حقايق را بدون هيچ پرده‌پوشى براى او ميگفتم . گاهى ميديدم چيزهائى ميگويد كه جز دمكراتها نميتوانند ساخته و پرداخته باشند . من هم بدون هيچ ملاحظه به او ميگفتم اين خبر را دمكراتها شاخ و برگ پوشانده بشما داده‌اند ، منكر نميشد ولى حقيقت را هم كه مىشنيد تا دليل بيّنى همراه آن نبود ،\r\n\r\n","description":"","footnote":"","page_name":" 343 ","page_number":355},
  {"content":"\r\n\r\nبه آسانى باور نميكرد . زيرا دمكراتها بقول عوام قاپ « 1 » او را دزديده بودند . دمكراتها بوسيلهء يكى دو نفر انگليسى دانى كه داشتند خود را با شوستر نزديك كرده و بعنوان مشورت چيزهائى را كه وزير ماليه و هيئت وزراء در نفع عمومى كشور بشوستر مىگفتند ، بد تعبير و بقول سليمان ميرزا سوءتفاهم عمدى « 2 » بين وزراء و اين مرد فعال خالى الذهن ايجاد ميكردند و او را بقدرت دمكراتها و نفوذ آنها در جامعه و پشتيبانى از او و يكمشت حرفهاى توخالى اميدوار مينمودند . اينها از اين القاآت كه بيشتر باغوا شبيه بود چه مقصودى داشتند ؟ توليد مشكل براى كابينهء اعتدالى و بس ! از جمله هيئت وزراء ميخواست اختيارات خزانه‌دار كل خيلى زياد نباشد كه بتوان جلو زياده‌روى احتمالى او را گرفت ولى دمكراتها خوددارى دولترا در دادن اين اختيارات از نظر سوءاستفاده در ماليهء دولت وانمود كرده شوستر را براى بدست آوردن اختيارات نامحدود آرام نميگذاشتند .\r\n\r\nلايحهء قانونى و اختيارات شوستر\r\nبر اثر همين القاآت ، لايحهء قانونى كه شوستر براى خزانه‌دارى كل نوشت و بهيئت دولت داد ، هيچگونه قدرتى براى وزارت ماليه نگذاشته و تمام اختيارات را ، اعم جمع و خرج محاسبه و تفتيش ، بدون هيچ تفتيش از طرف دولت ، بخزانه‌دار كل واميگذاشت . وقتى شوستر پيشنهاد خود را براى من خواند ، به او گفتم : « از نقطه‌نظر پيشرفت كار شما البته اين قانون بسيار خوب تدوين شده است ولى من در اينجا هيچ وزارت ماليه‌اى نمىبينم در صورتى كه شما بايد با هيئت دولت كار كنيد . همكارى وزير ماليه با شما سبب پيشرفت كار شماست ، شما نبايد خودتان را اينقدر از هيئت وزراء جدا كنيد كه هيچ نظارتى براى دولت مشروطه در كارهاى خود قائل نشويد . من ميدانم دمكراتها شما را به اين قسم رفتار مصمم كرده‌اند ولى بالاخره شما غير از اين هفده هيجده نفر دمكرات كه در مجلسند ، پشتيبان‌هاى ديگرى هم لازم داريد . من ميدانم كه اجراى اين قانون بچه مشكلاتى برخواهد خورد و شما يك تنه نخواهيد توانست آن را حفظ كنيد . » در جواب من گفت : « من اين اختيارات را براى خود لازم ميدانم ، مجلس اگر خواست البته ميتواند تغييراتى در آن بدهد ، من هم آن‌وقت مىتوانم اگر تغييرات آنها با پيشرفت كار من متناسب نبود ، بموجب مادهء پيمان استخدام ترك خدمت بگويم . » البته خوانندهء عزيز متوجه است كه بيش از اين نصيحت ، از طرف رئيس كابينهء محرم وزير ، باعث سوءظن ميشد\r\n\r\n\r\n","description":"","footnote":"\r\n( 1 ) - « قاپ » آلت قمار طبقهء سوم است . بعضيها بودند كه با قاپ معين هر نقشى ميخواستند مثل تاس‌گيرى در تخته ميتوانستند بياورند . اگر اين قاپ را كسى رامير بود ، مؤمن صاحب آن ، آنچه رباينده ميخواست بجا ميآورد تا قاپ را پس بگيرد . « قاپ كسى را دزديدن » كنايه از فراهم كردن اسبابى است تا هرچه از او بخواهند بكند و هر حرفى به او بگويند باور نمايد و مخصوصا در مورد قسمت دوم بيشتر موقع استعمال دارد .\r\n( 2 ) - يكروز ليدر دمكرات در ضمن بيانات خود نسبت بيكى از افراد پارتى ضد خود اين جمله را اختراع و به كار انداخت . مؤتمن الملك ( جناب آقاى حسين پيرنيا ) او را وادار نمود اين جملهء بر خلاف نزاكت را پس بگيرد . تمجمج شاهزاده در پس گرفتن اين جمله خيلى مضحك بود ولى من حرف خود را پس نميگيرم .\r\n","page_name":" 344 ","page_number":356},
  {"content":"\r\n\r\nكه اين نصيحت‌ها بدستور وزير است و جايز نبود . بخصوص كه من هم ده پانزده روزى بود چنان كه سابقا هم اشاره كرده‌ام ، رسما جزو اعتدالىها شده بودم .\r\nكابينهء اعتدال هم ضعف نشان داده ، براى اثبات بيطرفى و بينظرى خود ، اصلاحى در قانون نكرد و قانون بطوريكه شوستر پيشنهاد كرده بود بدون ذره‌اى تغيير بمجلس رفت .\r\nشوستر تازه قانون خود را بمجلس فرستاده بود ، شبى براى كارى نزد او رفتم بعد از مذاكرهء در آن كار ، به عادت پاره‌اى از مغرب‌زمينىها با مدادى كه در دست داشت ، نقشهء قانون پيشنهادى خود را براى من كشيد . در ادارهء عايدات قدرى تفصيل قائل شد و زيرخطى كه براى ادارهء كل عايدات رسم كرده بود سه خط كوچكتر كشيده گفت : « يكى از اين سه اداره و سرآمد همه ماليات مستقيم و ديگرى غيرمستقيم و سومى گمرك است . شما در اولين ملاقات به من گفتيد جد و پدر و قوم‌خويش‌هاى شما همه در ماليه بوده و هستند . آنچه هم در اين يك ماهه وارسى كرده‌ام ، شما را براى اداره كردن ماليات مستقيم مناسب‌تر ديده‌ام ، سالى چهار هزار تومان هم براى اين شغل حقوق در نظر گرفته‌ام . » گفتم : « از حسن توجه شما متشكرم ولى ميدانيد من رئيس كابينهء وزارت ماليه و كار مدير كل را اداره ميكنم و در خدمت دولتم ، رها كردن وزارت ماليه و آمدن بخزانه جز با رضايت وزير ماليه صورتى نخواهد داشت . اما چهار هزار تومان حقوق خيلى زياد است زيرا مديران كل اين كشور امروز بيش از سالى هزار و هشتصد تومان حقوق ندارند و حقوق معاونين وزارتخانه‌ها بيش از دو هزار و چهارصد تومان نيست . مهمان اگر يكنفر بود برايش گاو هم ممكن بود بكشند « 1 » جواب سايرين را چه خواهيد داد ؟ پولى كه به همه اينقدر حقوق بدهيد نداريد و اينقدر تبعيض هم مايهء دلسرى سايرين است » در جواب اين بيانات چيزى نگفت و از هم جدا شديم . البته من با وزير ماليه از اين دعوت شوستر حرفى نزدم زيرا مذاكره در اين امر بمنزلهء حسن طلب ميشد . دو روز بعد وزير به من گفت : « شوستر مايلست شما بخزانه‌دارى كل منتقل شويد ، من فكر ميكنم كه ديگر در ماليه كارى كه بتواند شما را مشغول كند باقى نمانده است ، وجود شما در خزانه‌دارى كل ، بخصوص ادارهء ماليات مستقيم ، براى دولت نافعتر است ، به همين جهت من هم با انتقال شما موافقت كردم . »\r\nچنان كه معلوم بود لايحهء قانونى شوستر بجز فى الجمله اصلاح عبارتى كه در مفهوم اختيارات تفاوتى حاصل نمىكرد ، تمام‌وكمال در 23 جوزاى تنگوزئيل 1329 از مجلس گذشت . اول شب همان‌روز وزير ماليه مرا نزد شوستر فرستاد كه از جريان كار در مجلس او را مسبوق كنم . در دفتر خود تنها بود ، خيلى اظهار خوشوقتى كرده گفت : « امروز يك ماه است كه من وارد شده‌ام ، كارهاى مقدماتى خود را تمام كرده از فردا وارد عمل ميشوم ، وجه استقراض هم حاضر است ، بايد اين پول را با صرفه‌جوئى تمام خرج كرد ولى نميدانم با سپهسالار وزير جنگ و رئيس الوزراء چه بايد كرد ؟ و ادعاهاى طلب وزارت جنگ را كه شايد بيك ميليونى سر بزند چطور و چگونه حل خواهيم كرد ؟ » گفتم : « بهتر اين است كه وارد\r\n\r\n\r\n","description":"","footnote":"\r\n( 1 ) - اصل مثل : « اگر مهمان يكنفر بود برايش گاو ميكشتند » است و حاجتى بتشريح ندارد .\r\n","page_name":" 345 ","page_number":357},
  {"content":"\r\n\r\nجزئيات نشويد و مبلغى بطور قطع به آنها بدهيد تا هرطور مىتوانند با افراد مجاهدين دوره‌هاى سابق و بختياريها حساب خود را واببندند . زيرا اگر بخواهيم با آنها وارد حساب بشويم بقدرى بار را سنگين خواهد كرد كه تمام پنج ميليون هم كمشان خواهد بود » بعد گفت : « من وزير ماليه را با انتقال شما همراه كرده‌ام » گفتم : « ايشان هم با من در اين زمينه صحبت كرده‌اند » گفت : « امروز بيست و سوم است ، براى روز اول ماه شما دفتر خود را نزديك به من دائر كنيد ، اگرچه مستر كنز رئيس كل عايدات است ، ولى من ميخواهم سروكار شما منحصرا با من باشد . » گفتم : « از اين توجه شما بيشتر متشكرم كه فاصله‌اى بين خودتان و من قرار نداده‌ايد و بهتر ميتوانيم مشكلات را حل كنيم . »\r\n\r\nورود شوستر به كار\r\nچند شب بعد وزير ماليه مرا نزد شوستر فرستاد كه او را به منزل سپهسالار ببرم ، خود وزير ماليه هم به آنجا رفته بود ، من و شوستر با كالسكهء وزير ، بباغ سپهسالار در ولىآباد رفتيم و در پشت‌بام عمارتى كه سمت خاكريز خندق و نسبة خنكتر بود نشستيم ، سپهسالار هم آمد ، مطالب بين آنها مذاكره و مبلغى كه بايد از بابت طلب گذشته بوزارت جنگ داده شود ، بين آنها قطع شد ، من در اين ميان سمت مترجمى داشتم . من كتاب اختناق ايران شوستر را كه بعد از مراجعت بامريكا نوشته است ، نخوانده‌ام ولى از قراريكه شنيده‌ام در اين كتاب چيزهاى ناروا كه بالقاى دمكراتها بوده است زياد نوشته ، از جمله عدهء صاحب‌منصب و افرادى كه در خانهء وزير جنگ در اين شب بوده‌اند ، از راه تهديد به خود و وسيلهء مطالبه تصور كرده است ، در صورتى كه اينطور نبود . در آن دوره در خانهء وزراى جنگ هر شب اين عده جمع بودند . درهرحال وقتى بيرون آمديم ، من از خوش‌گذشتن اين مجلس ، بخصوص از مبلغ نسبة كمى كه سر معامله بهم آمده بود ، به او تبريك گفتم و طرز مذاكرهء او را تحسين كردم .\r\nالبته اطاقهاى جنب تخت مرمر براى ادارهء خزانه كم بود ، يكى دوتا از حياطهاى حرمخانهء ناصر الدين شاه كه وصل بعمارت خورشيد و مدخل آن در جلو تالار بزرگ اين عمارت و قبلا خزانهء مركزى در آنجا بود ، براى ادارهء شوستر معين شد . همانطور كه حدس ميزدم ، اول حمله‌اى كه بوزارت ماليه وارد آمد ، بدفتر محاسبات كل و خزانهء مركزى بود .\r\nدفاتر آنها يكى تحويل مكاسكى رئيس محاسبات و ديگرى تحويل كنز رئيس ماليات غيرمستقيم شد . عبد الرضا خان انگليسى كه ميگفت مسلمان شده و اسم اصلى اوريد و فارسى را خوب ميدانست ، بمعاونت مكاسكى برقرار گرديد و منتخب الدوله رئيس دفتر محاسبات كل ، رياست دفتر خزانه‌دارى كل يافت و ميرزا عيسى خان فيض سلف من در وزارت ماليه بمعاونت ماليات‌هاى غيرمستقيم ( تحديد ترياك ، باندرول ، مشروبات و ماليات نواقل و ذبايح و ادارهء ماليهء تهران و عده‌اى ديگر از اين قماش ) تعيين شد . مرا هم برياست ماليات مستقيم گماشت و سه اطاق فوقانى از يك بدنهء اين عمارت را براى اين اداره تخصيص داد .\r\n\r\nورود من بخزانه‌دارى كل\r\nمن روز اول سرطان ( تيرماه ) بدفتر جديد رفته مشغول كار شدم .\r\nبدستور شوستر ، تلگراف متحد المآلى بكليهء پيشكارها و رؤساء و امناى ماليه صادر كرده دستور دادم كه آنچه ماليات وصول ميكنند .\r\n\r\n","description":"","footnote":"","page_name":" 346 ","page_number":358},
  {"content":"\r\n\r\nهر روز ببانك شاهى و اگر بانك شاهى در آنجا شعبه نداشت ، بتجارتخانه طومانيانس و اگر آن هم نبود . بتجارتخانهء ديگر تحويل كرده ، هر هفته يك بار نتيجهء ريزش وجه روزانه را با تلگراف بمركز اطلاع بدهند . حوالهء مصارف عليحده به آنها خواهد رسيد و هرچه حواله شد ، از بانك يا تجارتخانه گرفته به مصرفى كه در حواله معين شده است برسانند . نگاهدارى وجه در اداره و پرداخت ، بموجب دستورها و احكاميكه سابق صادر شده بود بالمره منسوخ گرديد . بعضىها كه نميخواستند مطلب به اين سادگى را بفهمند ، در جواب‌ها يك اگرهائى تراشيده مثل سنگ جلو راه انداختند ولى جوابا توضيحاتى كه لازم بود به آنها داده شد . دفاترى هم در اداره بود كه صادر و وارد هر ولايت در آنها نموده ميشد و خلاصهء آن هر هفته بادارهء محاسبات ميرفت . كار بىاندازه ساده ولى زياد بود . من و مير محمد حسين خان كه به سمت معاونت برقرار شده بود ، با چند نفر دفترنويس كه عدهء آنها بيش از سه چهار نفر نبود ، كار وصول مالياترا كاملا كفايت ميكرديم .\r\nاينكه نوشتم كار زياد بود ، براى آنست كه آنچه راجع باختلافات جزو جمعى و پرداخت مواجب خرج آمده و حوالجات ولايات و اجمالا آنچه سروكارش با پيشكاران و رؤساء و امناى ماليه بود ، به اين اداره مراجعه ميشد و كارهاى كارگزينى ايالات و ولايات هم با اين اداره بود بطوريكه صدى هشتاد مراسلات ادارهء خزانه‌دارى كل از اين اداره صادر ميگرديد و مير محمد حسين خان واقعا زحمت ميكشيد . روزى از صد الى دويست مراسله از دفتر خزانه‌دارى كل روى ميز من ميريختند ، آنها را خوانده و ذيل هريك دستور جواب را در ضمن ده بيست كلمه ميدادم . مير محمد حسين خان با گذاشتن يكى دو جمله در جلو و يكى دو جمله در عقب دستور من ، پيشنوش را تمام ميكرد . همين كه من از دستوردادنها فارغ ميشدم ، پيش‌رس پيشنويسها ميرسيد . من آنها را هم خوانده اگر اصلاحى بنظرم ميرسيد در آنها به عمل آورده و رد ميكردم . مراسلاتيكه در جمع و خرج تغييرى ميداد ، در دفاتر مخصوص بوسيلهء دفتر - نويسها ثبت ميشد .\r\n\r\nطرز كار كردن من با شوستر\r\nبدستور شوستر ، پاراف خود را به او معرفى كرده بودم و او همينقدر كه پاراف مرا ميديد ، امضاى بلند خود : « و . مرگان شوستر » را زير امضاى كوچك من ميگذاشت . هفته‌اى بقول خودش يكى دو كنفرانس باهم ميكرديم ، من كارهاى تازه رسيده‌ايكه شوستر نظير آن را نديده و در آن تصميمى اتخاذ نشده بود همراه ميبردم ، طرز قديم حل آن كار را به او ميگفتم و نظر خود را كه بايد حاليه چگونه حل شود اضافه مىكردم . او هم نظر خود را در طرز حل حاليه اظهار ميكرد و ميگفت شما طرز حل خود را داشته باشيد من راه‌حل خود را ميگيرم و واقعا باهم محاجه ميكرديم . بعد از آنكه ادلهء طرفين معلوم و تمام ميشد ، با تلفظ كلمهء « ول » كافى بودن مذاكرات از طرف او اعلام ميشد . چند بار خلاصهء ادلهء طرفين را تكرار ميكرد و آنوقت تصميم اتخاذ مينمود و من مجاز بودم در كارهائى كه عين يا نظير آن بود ، حكم صادر كنم . هيچكس ، حتى معاون من هم ، از اندازهء اختيارات من در كار ادارى باخبر\r\n\r\n","description":"","footnote":"","page_name":" 347 ","page_number":359},
  {"content":"\r\n\r\nنبود . زيرا اگر ميدانستند اسباب دردسر من ميشدند . كار ، كار من بود ولى اسم ، اسم شوستر و هرجا كه تقاضاى بيموردى پيش‌مىآمد ، فرمايش آقاى خزانه‌دار كل سير من ميشد .\r\nمن از رويهء تصميم گرفتن اين مرد فعال در كارها خيلى استفاده كردم ، كار را هيچ وقت نيمه‌كاره رها نمىكرد و نيمه اقدام در كارهاى او راهى نداشت ، هرچه به او پيشنهاد ميشد ، از نفى يا اثبات ، تكليف كار را فورى معين ميكرد ، در بيانات خود با اينكه با من بفرانسه حرف ميزد و خيلى در اين زبان تسلط نداشت بسيار موجز بود ، گاهى هم ضرب المثل و حكايات كوچكى ضميمه ميكرد ، من اين طرز كار ادارى را از او آموخته و امروز هم همين‌رويه را دارم .\r\nامناى ماليه فورا و رؤساى ماليه قدرى بعدتر برويهء جديد عادت كردند . فقط پيشكاران ماليه ايالات و از همه جان‌سخت‌تر ، ابو الوزراء معتمد السلطنه ، پدر وثوق الدوله و قوام السلطنه پيشكار ماليهء آذربايجان بود كه نميخواست دنده به قضا بدهد . يك ماه وقت ما بتوضيحات با او گذشت ، هر روز اقدامى بر خلاف دستور مرتكب ميشد ، از او مؤاخذه ميكرديم ، بيكى از دستورات صريح بيّن كه با تعبيرات عجيب آن را تغيير ميداد ، مستمسك ميشد و وقتى كه خيلى كاربرش سخت ميشد ، ميگفت من از آندستور اينطور فهميدم ! .\r\nماه سرطان تمام ميشد ، من براى حقوق ماهيانهء ادارات ماليهء ولايات ، از شوستر دستور خواستم . گفت : « مأمورين ماليهء ولايات تحت ادارهء شما هستند ، براى آنها مثل وزارتخانه‌ها درخواست « 1 » صادر كنيد . » منهم صورت حقوق آنها را از كارگزينى كه در ادارهء مديرى كل سابق وزارت ماليه بود ، گرفته ، روز قبل از ختم ماه ، حقوق همه را تلگرافى حواله دادم .\r\nراجع به مقدار حقوق خود پرسيدم ، خنديد و گفت : « شما خودتان به من درس ميانه‌روى داديد از قرار سالى سه هزار تومان درخواست بنويسيد . » .\r\n\r\n\r\n","description":"","footnote":"\r\n( 1 ) - درخواست ترجمهء ركزيسيون (  Requisition .  ) فرانسه و ركوزيشن انگليسى و از مخترعات شوستر است كه تا امروز هم در اصطلاح ماليه باقيمانده است . شوستر دستور داده بود اوراق چاپى براى آن تدارك كرده بودند كه حاوى توضيحات درخواست وجه بود و بايد ادارات آن را پر كرده بخزانه بفرستند . براى دفعهء اول ، از اين اوراق به تمام وزارتخانه‌ها فرستاده شده بود اما وزارتخانه‌ها اين ورقهء درخواست را بمنزلهء مقدمهء صدور حواله تصور كرده و ارقام بىمحلى در آن مىگنجاندند و به خيال خود نصف كار را تمام شده مىپنداشتند . همين كه ورقهء درخواست آنها ميرسيد ، متعاقب آن رؤساى محاسبات آنها با تلفن حوالهء آن را ميخواستند . اما شوستر زرنگتر از آن بود كه بابت درخواستهاى بىمحل پولى بدهد ، بطوريكه اكثر آنها در محاسبات خزانه مىماند و اگر چند قلم مخارج حسابى معقول هم در آن ميانه اتفاق افتاده بود ، در ضمن ارقام بىمأخذى كه در درخواست نوشته بودند بىاقدام ميماند . مضحك اين بود كه گاهى ميآمدند ورقهء درخواست خود را كه بىاقدام مانده بود مطالبه ميكردند و رئيس محاسبات مربوطه ميگفت امضاى وزارتخانه را دارد شما كه پول نميدهيد براى چه آن را نگاه ميداريد ؛ محاسبات خزانه هم ميگفت شما تحت نمره براى ما فرستاده‌ايد و رسيد گرفته‌ايد و ما هم هرچه ميدهيم رسيد ميگيريم نه آنچه شما درخواست ميكنيد . اگر كسى وقت بيكارى داشته باشد و صرف مطالعهء ورقه‌هاى درخواست چند ماه اول اين اختراع بنمايد در آنها ارقام خنده‌آور و مصارف عجيب‌وغريب خواهد ديد .\r\n","page_name":" 348 ","page_number":360},
  {"content":"\r\n\r\nمن هم حقوق خود و اعضاى مركزيرا درخواست عليحده صادر كردم بطوريكه روز اول برج اسد هيچكس در ادارهء من ، چه در مركز و چه در ولايات ، حقوق نگرفته نماند .\r\nشايد اين اول دفعه‌اى بود كه كاركنان ماليه بموقع حقوق دريافت داشته بودند .\r\n\r\nآب ما با ابو الوزراء به يك جوى نميرفت\r\nولى آب ما با ابو الوزراء بيك جوى نميرفت و اين پيرمرد كهنه‌كار نميخواست دستورات را كاملا اجراء كند و هر روزى به بهانه‌اى پرداخت‌هاى بيقاعده از پولهائيكه بايد تحويل بانك داده باشد ، بدون اجازهء ادارهء مركزى ، ميكرد . يكى دو فقره تذكر داده شد ، بازهم ثمر نبخشيد ، البته اگر كار منحصر به همان يكنفر بود ، به گل روى آقازاده‌ها ميشد صرف‌نظر كرد ، ولى عيب اين بود تبعيض در كار ميآمد و سايرين هم جرى ميشدند . من در يكى از كنفرانسهاى خود با شوستر ، حكم احضار او را كه قبلا نوشته بودم با سابقه مطرح كردم و از رويهء اين پيرمرد شكايت نمودم . شوستر قضيه را مثل يكنفر مدعى العموم كه بخواهد رأى بمجرميت يا تبرئهء شخصى صادر كند رسيدگى كرده ، قلمش را دست گرفت كه حكم را امضاء نمايد . جلو دستش را گرفته گفتم : « اين پيشكار ماليه پدر وثوق الدوله وزير ماليهء سابق و قوام السلطنه است . قلمش را روى كاغذ گذاشته در ضمن نوشتن : « و . مرگان شوستر » گفت : « چون پدر اين دو نفر است ، زودتر امضاء ميكنم ! » گفتم : « من بشما ميگويم كه ما اين دو برادر را با امضاى اين حكم با خود دشمن كرده‌ايم . » گفت : « شما را من اهل اصول مسلم ميدانم ، چگونه راضى ميشويد كه اين قواعدى كه براى طرز وصول و ريزش وجوه ببانكها باهم اتخاذ كرده‌ايم و از اصول مسلم پيشرفت كار است نقض شود ؟ » گفتم : « گاهى اتفاق ميافتد كه بايد اصل مسلم را فداى وضعيت كرد . » گفت : « اينها ضعف نفس است كه من از آن گريزانم و تا اين سختيها را نكنم ، نميتوانم كار ماليهء اين كشور را سروسامان بدهم . » حق بجانب او بود ولى منهم چندان بيحساب نميگفتم .\r\nعيد نيمهء شعبان رسيد ، من بسلام رفتم و در صف رفقاى قديم ماليه ايستادم ، سعد السلطنه مرد خوب ساده از من پرسيد : « چه ميكنيد و كارتان چطور است ؟ » گفتم : « مشغول كارى هستم كه تا پنج شش ماه ديگر يكى از دو نتيجه را خواهد داد . يا ماليهء اين كشور را منظم خواهد كرد يا اين اساس بالمره برهم خواهد خورد . » واقعا هم همينطور بود ، زيرا نظرى بشخصى كه متصدى كار بود نبوده و بيشتر كارش طرف توجه بود . از خدمتگزاران تشويق و بيرويه كارى از هركس صادر ميشد ، فورا تكدير ميگرديد و من خوب ميديدم كه ششماه نخواهد گذشت كه همهء كارها به راه خواهد افتاد و مالياتها تا دينار آخر وصول خواهد گشت .\r\n\r\nمطالبهء بىمورد\r\nيكروز از وزارت جنگ نامه‌اى رسيده بود كه مطالبهء ششماههء محلى افواج را كرده و خواسته بودند بپيشكارهاى ولايات دستور پرداخت اين حقوق داده شود . در صورتى كه در اين پنج شش سالهء اخير هيچ فوجى احضار نشده و سربازان قديم از اينكه كسى متعرض آنها نيست خوشوقت بوده و چيزى مطالبه نداشتند . حتى سلطان‌ها و ياورهاى محلى هم كه ام الاسباب اين دخل رؤساء بودند\r\n\r\n","description":"","footnote":"","page_name":" 349 ","page_number":361},
  {"content":"\r\n\r\nاوراق و متفرق شده بودند . معهذا محاسبات وزارت جنگ كه جانشين وزارت لشكر سابق شده بود ، حوالهء اين پول را هر ساله از وزارت ماليه ميگرفت و وجه آن صرف حق الپرچين رؤساى قشون ولايات و ادارهء محاسبات قشونى و شايد وزير و معاون وزير جنگ ميشد . اين مراسله كه به من رسيد ، بدون هيچ پرده‌پوشى جواب نوشتم : « در آن روزها كه سربازهاى افواج هر سالى شش ماه خدمت ميكردند ، معلوم نبود اين حقوق محلى اعطائى دولت و پادارانه و خرج سفرى كه صاحبان بنيچه ميدادند ، بسربازان برسد تا چه رسد بحالا كه پنج شش سال است فوجى احضار نشده و صاحبان بنيچه هم تغيير كرده‌اند . گذشته از اين ، حقوق ششماههء محلى در مقابل ششماههء خدمت است . اشخاصيكه ششماههء ايام خدمت ندارند ، ناچار حقوق شش‌ماههء محلى هم نبايد داشته باشند . » البته اين كاغذ بامضاى شوستر بود ، ولى همه ميدانستند كه اين اطلاعات چيزهائى نيست كه شوستر از آنها خبرى داشته باشد بلكه از چشم من ميديدند ، چنان كه گرفتار گله‌گزارى رئيس محاسبات وزارت جنگ هم شدم . ولى من باكى نداشته ، حقيقت را بر دوستى اين قماش اشخاصى كه از مال دولت ميخواستند آتيه تأمين كنند ، ترجيح ميدادم .\r\n\r\nاصلاح ماليات خالصجات انتقالى\r\nديگر از موضوعاتى كه ميبايست در آن تصميمى اتخاذ شود ، مسألهء منال خالصگى خالصجات انتقالى بود . ميدانيم مجلس اول ، تخفيفات و تسعيرات آنها را ، اعم از آنچه در فرمان انتقال مقرر شده يا بعدا بوسيلهء احكام صدراعظم برقرار گشته بود ، لغو كرده و عين نقد و جنس جزو جمعى را بدهى آنها قرار داده بود . دارندگان خالصجات انتقالى ميگفتند ما باميد اين تسعيرات و تخفيفات بوده است كه اين دهات را قبول كرده ، مقدارى سرمايهء خود را در اين املاك ريخته ، آنها را آباد كرده‌ايم . اگر امروز اين دهات از عهدهء منال جزو جمعى بيرون ميآيند ، بواسطهء سرمايه ماست . دولت ، آن هم دولت مشروطه ، نبايد تعدى كند و از سرمايهء ديگران استفاده نمايد . به همين جهت كه سرمايه در آنها ريخته‌ايم ، نميتوانيم آنها را بدولت رد كرده از آنها دست برداريم . البته بيشتر اين اظهارات بهانه بود ، ولى درهرحال براى ندادن ماليات يا لامحاله تأخير آن ، بد دستاويزى نبود . من معتقد بودم كه تخفيفات و تسعيرات فرمانى را بايد به آنها داد ، زيرا فرمان بمنزلهء قباله و رعايتى را كه در فرمان از آنها شده است ، نميتوان به اين حرف‌ها از بين برد . آنها حق دارند بگويند اگر باميد مندرجات فرمان نبود ، ما اين ملك را نميپذيرفتيم . اما تخفيفات و تسعيرات بعدى كه به حكم امين السلطان و ساير صدراعظمها مقرر شده است ، باطل است . راجع بتسعيرات فرمانى هم‌عقيده‌ام اين بود كه بايد از افزايش تسعير هر دو طرف استفاده كنند . بنابراين ، بايد قيمت غله سال واگذارى و قيمت تسعيرى فرمان را باهم سنجيد و هر رعايتى از نصف و ثلث و ربع كه در فرمان از آنها كرده‌اند ، فعلا هم همان رعايت را ، با قيمت فعلى ، از آنها نموده و بدهى هر سال آنها را تعيين كرد . شوستر معتقد بود كه بايد عين منال جزو جمعى را بپردازند يا ملك را واگذار كنند . در يكى از كنفرانسها من عقيدهء خود و او عقيدهء خود را\r\n\r\n","description":"","footnote":"","page_name":" 350 ","page_number":362},
  {"content":"\r\n\r\nگرفته استدلال زياد در سر اين دو عقيده كرديم و بالاخره بعد از اداى كلمهء « ول » كه بمنزلهء اعلام كافى بودن مذاكرات بود عقيدهء من پيش افتاد . در اين باب دستورهائى براى كليهء پيشكاران ماليه نوشته و فرستاديم . تقريبا دو ثلث خالصه‌داران از اين تصميم عادلانه راضى بودند و اشتلم‌چىها هم بالاخره زيربار ميرفتند ولى قضايائى كه بعدها اتفاق افتاد ، رنگ و روى ديگرى بكارها داد .\r\n\r\nپرداخت وظايف\r\nميدانيم كه يكى از قلمهاى درشت مصارف دولت ، حقوق خرج آمدهء دستور العملهاى ولايات و مركز بود كه به دو سه ميليون تومان سر زده و زيادتر از يكربع عايدات دولت را فراميگرفت . بازهم ميدانيم كه مجلس اول براهنمائى آقاى وثوق الدوله اصلاحاتى در آن به عمل آورده و مقدارى از آنها لغو شده و مجلس به باقى آن رأى داده بود و در سالهاى بعد هم بودجه‌اى بتصويب مجلس نرسيده و رأى سابق مجلس ملغى نشده بود ، سهل است ، مجلس دوم قانونى هم براى متوفيات آن وضع و زن عقدى را بمنزلهء يك دختر فرض كرده و بتقسيم اين حقوق بين ورثهء متوفى از قرار  لِلذَّكَرِ مِثْلُ حَظِّ الْأُنْثَيَيْنِ  « 1 » رأى داده و بنابراين ، اين حقوق بدون بودجهء هر ساله هم قابل پرداخت شده بود . وزارت ماليه در دو سال گذشتهء تجديد آزادى ، براى بدست آوردن متوفيات ارباب حقوق ، هر سال تعرفه‌ايكه در آن اسم و اسم پدر و عدهء اولاد و ساير مشخصات صاحب حقوق مندرج بود چاپ كرده ، مجانا به اشخاص ميداد كه آنها آن را پر كرده تسليم نمايند و دفترى كه مأمور دريافت اين تعرفه‌ها بود ، مكلف بود در هويت صاحب حقوق هم تحقيقات كرده ، بعد از اطمينان از هويت اشخاص ، تعرفهء آنها را تصديق كند . صاحب حقوق اين تعرفهء مصدق را بيكى از ادارات سبعهء استيفائى كه اين حقوق در يكى از ولايات قلمرو آن اداره بخرج آمده بود ، ميبرد و قبض حقوق خود را با تصديق مستوفى مربوط ميگرفت و بولايات ميفرستاد . ولى وصول اين حقوق كار آسانى نبود ، پيشكاران و امناى ماليه كه ميدانستند حسابى در كار نيست ، تا واسطهء ذينفوذى در كار نبود ، از اين بابت چيزى به كسى نميپرداختند .\r\nبازهم موضوع تعرفه و قبض خريدن رواج داشت و اين كار هم يكى از چشمه‌هاى كسب پاره‌اى از صرافان شده بود . در صورتى كه مستوفيها با سررشته‌داران خود بهتر از هركس ارباب حقوق قلمرو خويش را شناخته و از متوفيات آنها مسبوق بودند و بدون اين زحمات ممكن بود در اين كار هم يك نظمى و تفتيشى برقرار شود ولى آقايان متجددين بواسطهء سوء ظن وقت خود را به اين صرفه‌جوئيهاى بىمصرف مىگذراندند . در ضمن اين تعرفه دادن و تعرفه گرفتن و تحقيق در هويت اشخاص كه هيچوقت فائده‌اى هم از آن حاصل نكرده و نتوانسته بودند حيف‌وميلى در اين كار پيدا كنند قشقرق و هياهوئى در دفتر محاسبات كل راه ميافتاد كه بدتر از دكانهاى نانوائى سنوات اخير بود .\r\nپرداخت اين حقوق ، در ولايات با پيشكاران ماليه و وجه آن از ماليات مستقيم و بنابراين سروكار آن هم باز با ادارهء ماليات مستقيم بود . من كه ميخواستم كارها را بموقع خود\r\n\r\n\r\n","description":"","footnote":"\r\n( 1 ) - سورهء النساء آيهء 11\r\n","page_name":" 351 ","page_number":363},
  {"content":"\r\n\r\nانجام داده باشم ، هر چيز را قبلا پيش‌بينى ميكردم . ماه چهارم سال هم تمام شده و بالاخره بايد قبلا براى تنظيم اين كار هم فكرى كرد و دستورى داد . با شوستر وارد مذاكره شدم ، ديدم دمكراتها اين مرد خالى الذهن را به راه كج انداخته‌اند و نميخواهد در اين موضوع وارد شود .\r\nيكروز به او گفتم : « من شك ندارم كه شايد يك خمس از آنها كه امروز اين حقوق را ميگيرند ، در موقع برقرارى آن مستحق نبوده و بيهوده خود را سربار دولت كرده‌اند ، ولى درهرحال امروز همه نوكر دولت يا وارث نوكرهاى دولتند ، گذشته از اين ، عدهء زيادى از آنها امروز جزو مستخدمين رسمى دولت هستند كه حقوق ادارى ميگيرند و از اين حقوق استفاده نميكنند و عدهء زياد ديگرى هم هستند كه بمنزلهء منتظر خدمتند و دولت به آنها احتياج دارد و بىدليل نميتوان حقوق آنها را قطع كرد ، از همهء اينها كه بگذريم ، بر خلاف تصميم مجلس چگونه به آنها حقوق ندهيم ؟ » گفت : « بسيار خوب شما عقيدهء خود را بگيريد و من عقيدهء خود را از روى اصول حلش ميكنيم . » من يقين داشتم كه در نتيجه ظفر با من است چنان كه همينطور هم شد و رأى من پيش افتاد . ولى گفت : « يكماهى صبر كنيم كه پول در صندوقها زيادتر جمع شود كه بتوانيم با اين خرج دو سه ميليونى مواجه شويم . » .\r\n\r\nآمدن محمد على شاه بايران\r\nما مشغول تنظيمات ماليه بوديم كه خبر ورود محمد على شاه بگمش تپهء استرآباد شايع شد . اين خبر اضطراب عجيبى در مردم ايجاد كرد زيرا باوجود تعهد قدم نگذاشتن محمد عليشاه به خاك ايران ، از طرف خود او و ضمانت سفارتين از اين تعهد و بالاختصاص دولت روسيه كه در حقيقت تبعيدبانى او را به عهده گرفته بود ، اين نقض عهد سه طرفه چيز بيسابقه‌اى بود كه تاريخ هم نظير آن را نشان نميداد . من هنوز هم نميدانم براى اين عهدشكنى دولتين سبب معقول يا نامعقولى فكر كنم جز اينكه بگويم دولتين ديدند كم‌كم وسائل ازدياد نفوذ آنها از بين ميرود ، مجلس اكثريتى پيدا كرده و از هرج‌ومرج و بىترتيبىهاى اول كار بيرون آمده است ، مردمان حادثه‌جو كه بعنوان حمايت آزادى اسلحه بدست گرفته نظم عمومى را برهم ميزدند ، يراق‌چين شده آرام گرفته‌اند ، كار ماليه را هم شوستر در اين دو سه ماهه طورى مرتب كرده است كه وجوه استقراضى تقريبا دست نخورده ، بلكه مثل اين پول مثل آبى شده است كه براى كشيدن آب بتلمبه ميريزند ، كلنل يالمارسن « 1 » سوئدى عنقريب در ژاندارمرى همين كار شوستر را در ماليه خواهد كرد ، همين كه ماليهء ايران مرتب و داخلهء آن منظم باشد ، ديگر نه احتياجى به آنها هست كه هر روز براى استقراض دست پيش آنها دراز كنند و نه آنها مىتوانند بىنظمى داخلى را وسيله كرده ، عمليات بيرويهء خود را ادامه دهند و تقسيم دو منطقهء نفوذى كه در اين دوره روح سياست اين دو دولت بود ، روى كاغذ مانده و نتيجه‌اى كه آنها انتظار آن را دارند از آن حاصل نخواهد شد . اين بود كه جلو محمد عليشاه را رها و در باطن او را به اين عهدشكنى تشويق هم كردند .\r\n\r\n\r\n","description":"","footnote":"\r\n( 1 ) -  Hjalmarson \r\n","page_name":" 352 ","page_number":364},
  {"content":"\r\n\r\nاز آمدن محمد عليشاه بايران چند نتيجه ميگرفتند ، يكى اينكه دولت براى جلوگيرى از او مجبور ميشد بقواى بىنظم ايلى و سوارهاى بىنظم‌تر محلى و ايلى مراجعه كند و اسلحه دست آنها بدهد و اين با وضع آن روزه خطر زيادى براى دولت داشت . « گردو بدامن بچه شمردن آسان و پس شمردن آن مشكل بود « 1 » » و همين عمل سبب ميشد كه عده‌اى مردمان حادثه‌جو و بيابانى مسلح در كشور ايجاد شود و سبب برهم خوردن نظم عمومى گردد . گذشته از اين بازهم بازار مجاهدبازى كه دولت با آنهمه زحمت آن را ختم كرده بود ، تجديد شود ، از اين مؤثرتر ، اين پنج ميليون استقراض كه مايهء توكل دولت بود و بوسيلهء آن ميتوانست ساير منابع عايدى خود را كه در اين چند ساله خشك و بىبهره شده بود جارى و زياد نمايد ، به مصرف اين عهدشكنى ميرسيد و دولت مجبور ميشد مجددا دست خود را نزد آنها دراز كند و آنها هم گربه رقصانىهاى سياسى را از سرگرفته ، در هر استقراض يكى از حقوق حقهء ايران را پامال كنند . از همه بالاتر ، بعضى از مستبدين و مرتجعين كه در سوراخ‌هاى خود رفته و منتظر فرصت بودند ، تهييج شده و درنتيجه به خيال خام افتاده ، باقدامات بيرويه مبادرت ميورزيدند و آزاديخواهان ناگزير با آنها معاملهء متقابله خواهند كرد و آنها هم به عادت خود خويش را بسفارت‌خانه‌هاى دولتين خواهند بست و باز همان داستان بيرق بازى سابق به راه افتاده زمينه‌هاى تازه‌اى براى ازدياد نفوذ سفارتين پيدا خواهد شد و كار دو منطقه نفوذ را پيش خواهد برد .\r\n\r\nهجوم سه طرفهء قواى محمد على شاه بجانب تهران\r\nمحمد عليشاه از سه طرف براى خود تداركات ديده بود ، اولا با سالار الدوله برادرش كه در مجلس اول بر ضد شاه و حكومت مشروطه ياغى و باعث برهم خوردن انتظامات در بروجرد و لرستان شده و بعدا از ايران فرار كرده بود آشتى كرده او را به سمت كردستان كه در دورهء پدرش در آنجا حاكم بوده است ، فرستاد كه در كردستان قوائى جمع كرده از آنجا به سمت گروس و عراق و تهران رهسپار شود . اين شاهزاده بهرجا ميرسيد افواج و سواره‌هاى محلى قديمى را با سركردگان آنها بوعده و نويد بدنبال خود راه ميانداخت و چون دختر يكى از خوانين لرستان را هم بزنى اختيار كرده بود ، بوسيلهء او عده‌اى از لرها را هم كه از جنس همان سيلاخوريها بودند با خود همراه كرده برؤساى محلى بخصوص در كردستان ، القاب دوله و سلطنه و سردار « 2 » . . . هم ميداد « 3 » . سركردهء دستهء دوم قواى\r\n\r\n\r\n","description":"","footnote":"\r\n( 1 ) - اين مثل از ضرب المثلهاى كهنهء دهاتى ايرانى است كه ميگويند : « گردو بدامن بچه شمردن آسان است ولى پس شمردن آن مشكل است » معنى و مورد استعمالش حاجت بتشريح ندارد .\r\n( 2 ) - بعضى معتقدند كه سالار الدوله براى خود و به حساب خود بايران آمده بود و با محمد على شاه و خيالات او كارى نداشت . ولى چرا اينموقع را انتخاب كرده بود . حق اين است كه بگويم لا محاله در اين سفر اول كارهاى او به حساب محمد على شاه بوده است .\r\n( 3 ) - بعضى از آنها تا زمان الغاى القاب ، خود را به همان لقبهاى قلابى معروف كرده و شايد امروز هم در محل و دهات خود از كدخدا و سرجنبانها توقع شناختن آن القاب را از دست نداده باشند .\r\n","page_name":" 353 ","page_number":365},
  {"content":"\r\n\r\nمحمد عليشاه ، على خان ارشد الدوله ( سردار ارشد ) مرد جدىكارى و فداكار بود كه او را ميان تركمنها فرستاد كه عده‌اى از آنها را با خود همدست نموده از راه استراباد و شاهرود به سمت تهران بيايد . ثالثا خود محمد عليشاه هم با عده‌اى از سوارها و سربازان مازندرانى بايد از سمت شمال بتهران هجوم آورد .\r\nالبته محمد عليشاه براى تحشيد اين قوا پولى نداشت كه قبلا بسركردگان خود داده و نظمى در قواى او برقرار باشد . همينقدر دستخطهائى صادر كرده و ايلات و عشاير و رؤساى سواران محلى و سركردگان افواج قديمى را بكمك خود طلبيده و اختياراتى بسالار الدوله و ارشد الدوله داده بود كه آنها هرطور بتوانند عده‌اى را دور خود جمع كرده به سمت تهران و مركز آزاديخواهان بيايند . خودش هم در قسمت خود همين‌رويه را اتخاذ كرده بيشتر بوعده و نويد آينده كار ميكرد . اين بيابانىها هم اكثر به خيال چاپيدن تهران دور او و سركردگان او را گرفته بودند و كارى باستبداد و مشروطه نداشتند . اگر آزاديخواهان مردمان پيش‌بينى بودند ، در اين دو ساله با فى الجمله ملايمت و رجوع پاره‌اى خدمات در مقابل حق الزحمه ممكن بود از اين مردمان سادهء بيابانى ، فداكارهاى جدى براى آزادى ساخته باشند . ولى هو و جنجال دمكراتها كه ميگفتند اينها را بايد بدور انداخت و فكر ديگرى براى قواى دولت كرد ، نميگذاشت كه لا محاله اعتداليها كه رويهء آنها ملايمت و تكامل بود ، برويهء خود عمل كرده امروز گرفتار اين اوضاع نشوند .\r\n\r\nقواى آزاديخواهان\r\nدر مقابل اين هجوم سه طرفه ، آزاديخواهان كه قوهء موجود منظم متحد الشكلى نداشتند ، مجبور شدند بوسائل عادى خود فكرى بكنند بنابراين عده‌اى از مجاهدين سابق كه اسلحه را كنار گذاشته و به كارهاى آزاد و احيانا خدمات دولتى برقرار شده بودند ، مسلح گشتند . اين عده را يفرم خان رئيس نظميه كه رئيس سابق آنها بود ، بكمك خود طلبيده بين هزار الى هزار و پانصد نفر مسلح از آنها ساخت . يفرم كه مرد جدى و صحيح العمل و واقعا آزاديخواه بود ، آبش با سپهسالار وزير جنگ و رئيس سابق خود بيك جوى نرفته ، بيشتر خود را ببختيارىها بسته بود . چنان كه در روزهاى اوليهء تجديد آزادى هم ، براى جلوگيرى از شاهسون‌هاى مغان آذربايجان كه تبريز را تهديد مىكردند ، قواى خود را با عده‌اى بختيارى و جعفر قليخان ، پسر سردار اسعد ، به اهر برده شاهسون‌ها را مغلوب و سر جاى خود نشانده بود . اين‌بار هم ، باز جعفر قليخان را براى كمك خود از دولت خواست ، دولت هم در انجام مقصود او اقداماتى كرد و پانصد شش صد نفر بختيارى حاضر مركز با جعفر قليخان با او همراه شدند . رؤساى بختيارىها كه در تهران بودند ، از ايل خود سوار بكمك خواستند . عده‌اى هم داوطلب از دمكرات و اعتدالى كه براى جلوگيرى از دشمن عمومى ، اختلافات بين خود را موقتا كنار گذاشتند ، ضميمهء اين عده شده بين دو سه هزار نفر مردان مسلح كارديده و جنگ كرده فراهم كردند ، بعلاوه سردار محيى هم كه در تهران و از جملهء اعتدالىها بود ، عدهء خود را كه موقتا اسلحه را كنار گذاشته بودند ،\r\n\r\n","description":"","footnote":"","page_name":" 354 ","page_number":366},
  {"content":"\r\n\r\nتحت اسلحه كشيده جلوگيرى از محمد عليشاه را كه از سمت مازندران پيش ميآمد ، به عهده گرفت .\r\nاگرچه وزارت جنگ هم پانصد ششصد نفر سوار و سرباز متحد الشكل براى امور تشريفاتى در اختيار خود داشت ، ولى اينها از عهدهء كار صحرائى برنميآمدند .\r\nنقشهء عمليات را يفرم ميكشيد ، عقيدهء او كه به همان عمل شده و نتيجه هم حاصل كرد اين بود كه اين قوهء كم ولى مصمم را نبايد تقسيم كرد و هر دسته‌اى از آن را بيك سمت فرستاد بلكه بايد تمام آنها را در تهران حاضر نگاهداشت . از هريك از سه طرف كه خطر نزديك شد ، باندازهء لزوم از آن استفاده كرده كار يكطرف كه ختم شد ، به طرف ديگر حمله كرد . اين بود كه طرز دفاع در حول‌وحوش تهران ، بر اعزام قشون ، مثلا بكردستان و مازندران و استراباد ترجيح داده شد .\r\nعليخان سردار ارشد با قواى تركمن و چريك خود به سمت شاهرود پيش‌آمد ، اين شهر هم ساخلوى ( پادگان ) نداشت و تسليم گرديد . در اينجا مدتى توقف و قواى خويشرا تكميل كرده بعد بدامغان و از آنجا بسمنان رسيد و مدتى در اين محل اقامت نمود .\r\nشايد مقصود او اين بود كه دو ستون ديگر هم بتهران نزديكتر شوند . يفرم عدهء كمى به سردرهء خوار از آنطرف ايوان كيف فرستاد . ولى امر داد از آنجا جلوتر نروند . يكروز خبر رسيد كه قشون سردار ارشد از سمنان حركت كرده و به خوار رسيده ، ايلات خوار را با خود همدست كرده و از اينجا هم حركت كرده است . منتظر بودند كه از سمت سردرهء خوار سر برآورد ، ولى هيچ از او خبرى نبود و متحير بودند كه بكجا رفته است . بعد از دو سه روز از امامزاده جعفر ورامين كه از شيخهاى آنجا و طايفهء عرب ورامين اميدوارى همراهى داشت ، سر برآورده معلوم گرديد كه از راه كوير بىآب ، اين سه چهار هزار نفر عدهء خود را گذرانده است كه مركز را غافلگير كند . در صورتى كه يفرم عدهء خود را به سمت سردرهء خوار نفرستاده و تمام قوهء خود را در مركز حاضر داشت و توانست بفاصلهء پنج شش ساعت آنها را از تهران حركت داده در مقابل او صف‌آرائى نمايد . سردار ارشد مجبور شد قبل از رسيدن كمك شيخ‌ها و عربها وارد جنگ شود ، مجاهدين كه جنگ در باغات را از وقعهء بادامك آزموده وزير چاق داشتند ، شروع بعمليات و در همه‌جا پيشرفت كردند و قواى مهاجم را عقب راندند . عليخان خود بشخصه پشت توپهائى كه از استراباد همراه آورده بود ، رفته فرمان شليك داد . ولى در اين بين اسب او از پاى درآمد و با پاى مجروح پياده ماند .\r\nمجاهدين بختياريها هم كه براى خاموش كردن آتش توپخانه بآنسمت هجوم آورده بودند ، رسيده او را دستگير كردند . قشون ايلى و چريك او بىرئيس مانده جمعى اسير و برخى كشته و باقى فرارى شدند . عليخان را در همانجا محاكمهء نظامى كرده حكم اعدام او را صادر و وصاياى او را شنيده و درحالىكه فرياد زنده باد محمد عليشاه از او بلند بود ، گلوله پيچش كردند . نزديك ظهر پس‌فرداى حركت قشون از مركز ، جنازهء عليخان را ميان يخ در ميدان توپخانه بمرآى عموم گذاشتند . يكى از وصاياى او اين بود كه زنجير طلائى\r\n\r\n","description":"","footnote":"","page_name":" 355 ","page_number":367},
  {"content":"\r\n\r\nكه زن او بگردنش كرده است ، از او جدا نكنند و جنازهء او را بخانواده‌اش تسليم نمايند .\r\nمجاهدين هم با كمال ديانت اين وصيت را عمل كردند و آنها كه بديدن جنازهء او رفتند ، زنجير طلا را به گردن او ديده بودند .\r\nقبل از اينهم خود محمد عليشاه كه تا نزديكى خاك دماوند پيش‌آمده بود ، گرفتار عدهء سردار محيى شده ، بعد از زدوخوردى بين طرفين عقب نشست . شنيده شد كه اسباب آبدارى خود را هم از فرط عجله گذاشته و فرار كرده و بسواحل بحر خزر رفته است .\r\nدرهرحال خطر ورود او به شهر تهران موقتا از بين رفته بود و تمام حواس متوجه ستون سالار الدوله گشت .\r\nاين شاهزاده قريب سى هزار كرد و لر و چريك و افواج و سواره‌هاى محلى كه همه با اسلحهء خود بكمك آمده بودند ، همراه داشت . پيش‌قراول او كه بحدود عراق رسيد ، سردار ظفر با عده‌اى از بختياريها كه همراه خود داشت ، به سمت قم و ساوه عقب‌نشينى كرد .\r\nقبلا معلوم بود كه سالار الدوله قشون بىآذوقهء خود را از راه قم كه جز سه چهار كاروانسراى خشك‌خالى سرراه ، آبادى ديگرى ندارد ، نخواهد آورد و راه ساوه را ترجيح ميدهد .\r\nهمين كه به سمت ساوه متوجه شد و خط حركت او مسلم گشت ، يفرم با جعفر قليخان و تمام عدهء خود به سمت ساوه حركت كرد . در تپه‌هاى باغشاه كه محل مناسبى در سرراه بود موقع گرفتند ، بلافاصله قشون سالار الدوله هم رسيد ، يفرم در اينجا خود پشت شصت تيرهاى خود رفته حمله را شروع كرد ، هرچه از قشون مهاجم ميرسيد ، با شصت تيرهاى يفرم مواجه ميشدند . تلفات اين عدهء مقدمه بقدرى زياد بود و رعب در دل باقى انداخت كه اكثر دسته‌جات اين قشون وارد جنگ نشده فرار كردند . سالار الدوله هم با آنها فرار كرد و بختياريها و مجاهدين آنها را تعقيب كرده ، اسلحهء زيادى از آنها بدست آوردند و همينقدر كه از عدم تجمع مجدد آنها مطمئن شدند ، برگشتند . اين خبر روز دوم شوال بتهران رسيد و غائله ختم شد . محمد عليشاه عبث چندى در مازندران ماند و چون قوه‌اى نتوانست جمع‌آورى كند ، به ادسا مقر تبعيد خود بازگشت و اين آخرين اقدام محمد عليشاه براى بدست آوردن سلطنت از دست رفته هم ، براى او بىنتيجه ماند .\r\n\r\nبعد از بحران\r\nولى نتيجهء اين بحران براى پيشرفت آزادى خيلى مضر و اين پيش‌آمد مقاصد دولتين همجوار يا لا محاله دولت روس را كاملا باجراء رساند و كارها كه داشت سررشته و ترتيبى پيدا ميكرد ، در تمام رشته‌ها بىترتيب شد . اگرچه ما برؤساى ماليهء ولاياتى كه سر راه قشون محمد عليشاه بودند دستور داده بوديم كه پولى در اداره نگاه ندارند و همين كه قواى مهاجم به نزديكى محل اقامت آنها رسيد ، اوراق و اسناد مالياتى و مهرهاى رسمى اداره را برداشته عقب بنشينند تا رؤساى قشون مهاجم نتوانند بوسيلهء قبض رسمى از ماليات استفاده كنند ، معهذا اين كار مانع آن نبود كه فرماندهان قشون مهاجم با قبض‌هاى غيررسمى كه امضاهاى معلوم و معينى نداشت ، مبلغى بفشار از ماليات بده‌ها بگيرند يا لا محاله وسيلهء ادعائى براى آنها فراهم\r\n\r\n","description":"","footnote":"","page_name":" 356 ","page_number":368},
  {"content":"\r\n\r\nكنند . پس انتظامى كه در عمل ماليه برقرار شده بود ، لا محاله در قسمتى كه سر راه مهاجمين بود ، از بين رفت و در ساير مراكز مالياتى هم انتشار اخبار تهران سبب دست - نگاهداشتن مالكين از اداى ماليات شده و عايدى عمومى خزانه گرفتار كسرونكس گرديد .\r\nكم‌حوصله‌هاى مرتجعين هم كه به مجرد شنيدن خبر ورود محمد على شاه بگمش تپه مشغول پاره‌اى از عمليات بىرويه و انتشار اكاذيب شده بودند ، گرفتار نظميه شده ، تشبثات سابق خود را تجديد و مداخلهء شفاهى منشىباشيها و ترجمانهاى سفارتها در كار اتباع مسلم ايران مجددا راه افتاد .\r\nشوستر اختياردار ماليه و بايد در هر مورد كه اداى وجهى لازم ميشد ، رسيدگى به عمل آورد . اگرچه صحت‌عمل يفرم مورد ترديد نبود ، ولى درهرحال اين اطمينان سبب آن نميشد كه تفتيش رئيس خزانه را از بين ببرد و ناگزير همين نظارت ، اين مرد كاريرا وارد نقشهء جنگى و نظرات دولت و يفرم كرده يكى از مراكز ذينفوذ در اين امر گرديد و از كار خود كه تنظيمات ماليه باشد تا حدى بازماند . ديگر آن كنفرانسهاى دو نفرى كه با رؤساى شعب ميكرد و دستوراتى كه درنتيجه بدست مىآمد و اصل مسلم ماليه ميشد در كار نبود .\r\nگرفتاريهاى خارج او مانع پيشرفت اساسى كارها شد . نمىدانم با سايرين چه ميكرد ؟\r\nبه من اختيار داده بود كه از روى قواعد و اصولى كه تاكنون باهم اتخاذ كرده‌ايم ، كارها را بگردانم . من هم البته كوتاه نمىآمدم ، ولى شوستر وقت امضاى مراسلات را هم نداشت و كارهاى مهم ماليه عقب افتاده بود . گاهى كه خيلى از اين پيش‌آمد شكايت مىكردم ، ميگفت از ميان كاغذها آنچه فورى است جدا كرده براى امضاى او بفرستم . ولى اين‌قدر براى خود كار خارج تراشيده بود كه وقت امضاى همين نامه‌هاى فورى را هم نكرده و از اين عمل هم نتيجه‌اى حاصل نشد .\r\n\r\nمقدمات برهم خوردن كار شوستر\r\nشوستر عده‌اى ژاندارم ماليه گرفته ، لباس متحد الشكلى براى آنها ترتيب داده بود كه در موارد لزوم به كار بيندازد . براى رياست اين عده ماژراستكس « 1 » وابستهء نظامى سفارت انگليس را در نظر گرفته بود كه از شغل خود استعفاء و اين كار را اداره كند تا در ضمن ، تمرد بعضى اتباع خارجه را هم از اداى پاره‌اى از ماليات‌ها از بين ببرد . در ابتداى امر ، سفارت انگليس هم با اين نظريهء شوستر همراهى كرده بماژراستكس اجازهء ورود به كار داد . در پارك ، دفترى براى او تعيين و مشغول گرفتن عده شد . حتى من فضل اللّه خان و فرج اللّه خان آق اولى و چند نفر ديگر را هم براى افسرى اين ژاندارم ماليه به او معرفى كردم و او هم آنها را به خدمت پذيرفت . ولى سفارت روس همين كه از قضايا مسبوق شد ، بعنوان اينكه ژاندارمرى ماليه در كل كشور بايد عمل وصول ماليات را عهده‌دار شود و رياست يكنفر انگليسى نسبت به اين عده مخالف دو منطقهء نفوذ است ، با سفارت انگليس وارد مذاكره شد كه از عملى شدن اين فكر شوستر جلوگيرى كند . با اينكه در اين زمينه سفارت انگليس شايد قبلا از لندن هم\r\n\r\n\r\n","description":"","footnote":"\r\n( 1 ) -  Stokes \r\n","page_name":" 357 ","page_number":369},
  {"content":"\r\n\r\nاجازه حاصل كرده و اجازه داده بود ، ورق برگشت و دبه درآورد . در سر اين دبه خيلى بين شوستر و سفارت مذاكره شد و تا يكماهى هم قضيه بين طرفين لا ينحل ماند . غير از دمكراتها ، سايرين همه استخدام يكنفر انگليسى آن هم وابستهء نظامى سفارت دولت مشاراليها و مداخلهء او را در كار ماليه بيرويه ميدانستند و معتقد بودند كه همان ماژورمرل « 1 » امريكائى كه شوستر براى اين كار استخدام كرده است ، مناسب‌تر است . ولى كجا اين حرف‌ها به گوش شوستر فرو مىرفت و با اختياراتى كه داشت چگونه ممكن بود او را از اين عمل بازداشت .\r\nمجلس ، بعد از استماع خبر آمدن محمد عليشاه بگمش‌تپه ، براى سر او صد هزار تومان قيمت تعيين كرد و همچنين در مقابل تمرد سالار الدوله و شعاع السلطنه رأى داده بود كه تمام دارائى آنها بنفع دولت ضبط شود . مجرى اين امر اخير هم البته خزانه‌دارى كل بود . همين كه محمد عليشاه از خاك ايران خارج شد ، شوستر باز هم بتحريك دمكراتها بفكر اجراى اين امر مجلس افتاد . اعتداليها و هيئت وزراء ، از نقطه‌نظر تشبثات خارجى بخصوص دربارهء شعاع السلطنه ، معتقد نبودند كه اين راى مجلس لا محاله در آن روزها اجرا شود زيرا شعاع السلطنه يكى از تحت الحمايه‌هاى روسها بود ، اگرچه خود او غائب و تا اينوقت هم دولت با او تماسى پيدا نكرده بود كه سفارت علنا از او حمايت كند ، ولى معلوم نبود كه در موقع پيش‌آمد ، از حمايت او خوددارى نمايد و به همين نظر معتقد بودند كه نبايد بضبط اموال شعاع السلطنه مبادرت شود زيرا در اين صورت كار از پرده بيرون مىافتاد . دمكراتها برويهء خود كه همواره ميخواستند اختلاف كلمه بين هيئت دولت و شوستر ايجاد كنند ، شوستر را اغوا و اين تحت الحمايگى را كه واقعا حرف زورى بود ، واهى قلمداد كردند و شايد بعضى از افراد هيئت دولت را هم در اين اظهارات بنفع شعاع - السلطنه ذينفع قرار دادند و شوستر را در فكر خود تشويق و تحريص نمودند .\r\nيكى از دارائيهاى شعاع السلطنه باغ و عمارتى بود كه در بالاى باستيان ، در خيابان سپه امروزه ، داشت كه خانواده او در آن مسكن داشتند . همين كه سروصداى ضبط احتمالى باغ بلند شد ، عده‌اى سالدات روس در آنجا اقامت كرد . اين رفتار بيشتر شوستر را باقدام فورى تحريك كرد و ماژور امريكائى خود را با عده‌اى ژاندارم ماليه مأمور كرد كه سالداتها را از عمارت و باغ شعاع السلطنه بيرون كرده ، آنجا را متصرف شوند و اين كار طورى بفوريت انجام گرفت كه سالداتها مجال استمداد از مركز خود نكرده ، در ظرف يكساعت باغ به تصرف ژاندارمهاى ماليه درآمد و سالدات‌ها ناگزير بمركز خود رفتند . عين اين عمل در همان‌روز در منصوريه و دولت‌آباد ، نزديك شاه عبد العظيم هم صورت گرفت و حكم مجلس اجراء شد .\r\nچنان كه ميدانيم تا اين وقت هر دفعه كه دولت با اين قماش كارها مواجه مىشد ، كوتاه مىآمد كه پرده از روى كار برداشته نشود . يا بعبارت ساده‌تر هرجا بوى تشبثى ميبرد ،\r\n\r\n\r\n","description":"","footnote":"\r\n( 1 ) -  Morell \r\n","page_name":" 358 ","page_number":370},
  {"content":"\r\n\r\nخود را نزديك نميكرد . درست است كه ماليات دولت وصول و يا اوامر مجلس اجراء نميشد ، ولى ضديت علنى هم در كار نميآمد . اين اولين وهله بود كه در اين كار اقدام جدى به عمل آمده امر مجلس باجراء رسيده بود . دمكراتها اين موضوع را كه نتيجهء مشورت يا بهتر بگويم اغواى آنها بود ، فتح نمايان دانستند و شايد مصراع معروف « چنين كنند بزرگان چو كرد بايد كار » را هم خواندند . البته راندن چند نفر سالدات مشكلى نداشت ، ولى نتايج سوء آن كه عنقريب ظاهر ميشد ، براى دولت خيلى گران تمام شد .\r\nسفارت روس در ضمن مذاكره با وثوق الدوله ، وزير خارجه ، از اين سوء رفتار ( ؟ ) شكايت كرد . وزير خارجه در مجلس سرى وكلا را از مذاكرات سفارت مسبوق كرده ، جبران آن را خواست . باز دمكراتها كه در اين مورد از حيث اصول هم حق با آنها بود ، هو و جنجال راه انداخته نگذاشتند اكثريت يك جورى سركار را هم بياورد .\r\nميرزا احمد خان علاء الدوله كه در دورهء مشروطه بيكار و مشغول ملاكى خود بود ، در سر ماليات باغ خاص كه بفرمان متمسك بود و ميخواست براى تمام اين ملك هزار تومان و هزار خروارى ، پنج تومان و پنج خروار ماليات بدهد و شوستر عشر عايدى را از او ميخواست اختلافى با ماليه داشت . چند نفر ژاندارم ماليه در خانهء او رفته بدهى حساب‌هاى گذشتهء او را مطالبه كردند . علاء الدوله هم آن‌ها را كتك‌كارى نموده از خانهء خود بيرون كرد . اين خبر كه در شهر منتشر شد ، آنها كه از عمليات شوستر در رنج بودند ، تهييج شدند ولى اكثريت مردم علاء الدوله را مورد طعن قرار دادند .\r\n\r\nاولتيماتوم روس بايران\r\nجواب سربالاى « 1 » وكلاء ، بخصوص دمكراتها ، بوزير خارجه سبب شد كه سفارت رسما وارد كار شده ، مراسله‌اى بوزارت خارجه بنويسد و تخليهء باغ و عمارت و املاك شعاع السلطنه را از دولت بخواهد .\r\nعاقلانه اين بود كه خود دولت ژاندارمهاى ماليه را بردارد و ممكن بود در ضمن مذاكره قراردادى هم بگذارند كه سفارت هم سالداتى به آنجا نفرستد . ولى باز شوستر ، باغواى دمكراتها ، ايستادگى كرد و راضى ببرداشتن مأمورين خود نشد .\r\nبالاخره اين‌بار اولتيماتومى از طرف سفارت بوزارت خارجه رسيد كه بايد شوستر كه مؤسس اين اهانت بسفارت روس شده است ، بجرم اين رفتار از كار خارج شود و دولت ايران تعهد كند كه من بعد بدون رضايت دولت روس از خارجه مستشار استخدام نكند و وزير خارجه\r\n\r\n\r\n","description":"","footnote":"\r\n( 1 ) - اگر كسى در حين صحبت سرش بالا و سربهوا باشد ، جوابهائيكه ميدهد از روى فكر و رويه نيست و كسى كه سربهوا باشد و نخواهد وارد صحبت شده و در مضار و منافع قضيه بحث و فحص كند ، هرچه به او پيشنهاد كنند همه را چكى رد مىكند . شايد جواب سربالا كه كنايه از جواب منفى است ، از اين رهگذر ايجاد شده باشد . اما سربهوا ، كنايه از كسى است كه كارهايش از روى فكر و رويهء منظم نباشد و بيشتر در مورد جوانهاى كم‌تجربه و غيرمنظم كه متوجه نتايج اعمال خود نيستند استعمال مىشود . صادق ملا رجب شاعر عاميانه‌گوى اصفهانى ميگويد : -\r\n هموارى اين راه مرا سربهوا كرد * آسايش تن غافلم از ذكر خدا كرد \r\n","page_name":" 359 ","page_number":371},
  {"content":"\r\n\r\nرسما بسفارت آمده عذرخواهى نمايد .\r\nانتشار اين اخبار در تهران و ولايات همهء طبقات را اعم از آزادىطلب و ارتجاعى بهيجان آورد . در تهران يكى از فارغ التحصيل‌هاى دورهء آخرى مدرسهء سياسى كه هنوز وارد كار دولتى هم نشده و خود را دمكرات ميخواند ، عده‌اى از شاگردان مدارس را دور خود جمع كرد . اين عده در خيابانها افتادند و با ذكر : « يا مرگ يا استقلال » نمايشاتى برضد اين اقدام سفارت دادند . مردم شهر از سوارى ترامواى اسبى و ترن راه‌آهن حضرت عبد العظيم استنكاف كردند . ميدانيم امتياز اين راه‌آهن را دولت به بلژيكىها داده بود و حق انتقال به غير هم نداشتند ، باوجود اين روسها براى پيدا كردن نفوذ ، مقدارى از سهام اين راه يكى دو فرسخى را از كمپانى مزبور خريدارى كردند . ولى دولت ايران با اين انتقال رسما ضديت كرده ، ادارهء راه‌آهن تا اندازه‌اى به حساب روسها با نمايندهء كمپانى اصلى و بنابراين با بلژيكىها بود . مردم كه از حقيقت امر اطلاع داشتند ، اين اقدام را براى نمايش ضديت خود با روسها لازم شمرده ، حتى اكثر مردم از خوردن قند روسى هم خوددارى كردند و هركس در كوچه‌وبازار از بىنتيجه بودن اين اقدامات حرفى ميزد ، گرفتار طعن‌ولعن عمومى ميشد . مذمت از علاء الدوله كه خود را سرمشق سفارت در مقابل اوامر شوستر كرده بود شيوع پيدا كرده چند نفر ناشناخت بخانهء او رفته ، با چند تير موزركار او را ساختند . در تبريز و رشت هيجان از اينها بالاتر رفته ، نمايشات زياد بر ضد اين اولتيماتوم داده شد .\r\nمدت اختيارات وكلا قانونا در همين‌روزها سرآمده بود ، دمكراتها و بعضى از اعتدالىها معتقد بودند كه با اين وضع بحران‌آميزى كه براى كشور پيش‌آمده ، نبودن هيئت نمايندگى بسيار مضر است و از طرف ديگر انتخابات هم با اين وضع هيجان ولايات و مركز ممكن است انقلاب فوق العاده‌اى ايجاد كند . بنابراين عقده داشتند مجلس رأى بتمديد مدت اختيارات وكلاى حاضر داده و مجلس تعطيل نشود ولى اكثريت با اين نظريه مخالف بود . اقليت يك بار همهء وكلا را براى مذاكره در اين باب دعوت كرد ، ولى غير از پيشنهاددهندگان كسى حاضر نشده و بالنتيجه مجلس خودبخود تعطيل شد و نايب السلطنه و هيئت وزراء بىپشتيبانى مجلس با اين وضعيت مواجه شدند « 1 » .\r\n\r\nرفتن شوستر از ايران\r\nشوستر چارهءاى جز جاخالى كردن نداشت ، در دههء اول محرم 1330 در همان‌روزهاى اول اعلان اولتيماتوم ، از تهران براى اروپا و\r\n\r\n\r\n","description":"","footnote":"\r\n( 1 ) - بعضى نويسندگان معاصر ، انحلال مجلس دوم را بامر ناصر الملك نايب السلطنه مينويسند در صورتى كه انقضاى مدت وكالت موجب بسته شدن مجلس شد . ولى دمكراتها براى هو و جنجال اكثر در بهارستان ميرفتند و آنجا را كانون عمليات خود كرده بودند و چون هيچ سمت رسمى نداشتند ، دولت امر داد مجلس را بستند و از تجمع دمكراتها جلوگيرى كردند . دمكراتها در همان‌روزها هم نزد عوام اين اقدامات قانونى دولت را بانحلال و بستن درب مجلس تعبير ميكردند در صورتى كه رفتار دولت مطابق قانون بود و تجمع آنها باوجود نظامى شدن شهر تهران آن هم در عمارت مجلس ، خلاف قانون دوآتشه بشمار ميآمد . دمكراتها به همه چيز مملكت خيانت كرده‌اند حتى بتاريخش و امروز هم پيره دمكراتهاى آنعهد دست از ياوه‌گوئى خود برنميدارند .\r\n","page_name":" 360 ","page_number":372},
  {"content":"\r\n\r\nامريكا خارج شد . قبل از عزيمت او بپارك رفتم ، قاب آئينهء نقاشى زيباى كار استادى داشتم كه آن را برسم يادگار به او هديه كردم ، بعد از وداع ، او با خانم و دو دخترش باتومبيل نشسته رفت و ما بدفتر خود كه در اين اواخر در عمارت پارك دائر ميشد آمديم ، از امريكائيها فقط مكاسكى رئيس محاسبات براى دادن حساب در تهران ماند و باقى همگى رفتند .\r\nبرحسب تصادف يا عمدا ، اولتيماتوم روسها طورى تنظيم شده بود كه تاريخ ضرب الاجل آن با اواسط تعطيل تطبيق ميكرد . شوستر زودتر رفته بود ولى قسمت دوم و سوم يعنى عذر خواهى وزير خارجه و قبول شرط ديگر طبعا براى بعد از تعطيل بايد بماند . ولى روسها در رشت و تبريز كه قوهء مسلحه داشتند ، دست به كار عمليات عجيبى كه در تاريخ سابقه ندارد كردند . جمعى از آزاديخواهان از جمله در تبريز ثقة الاسلام ، ملاى منور الفكر بىطرف را روز عاشورا اعدام كردند . شاهزاده امان اللّه ميرزا كه نايب الاياله و در غيبت والى كفيل ايالت آذربايجان بود انتحار كرد . تا تعطيلات سرآمد ، دو قسمت ديگر هم عملى شد و وزير خارجه با مراسلهء جوابيهء دولت ايران در قبول شرط تحصيل رضايت دولتين راجع بمستشارهاى خارجى و عذرخواهى بسفارت رفت و روسها بعد از قصابيهاى فجيع خود در تبريز و رشت ، بالاخره التفات كرده و آرام شدند .\r\nقانون خزانه‌دارى كل كه براى شوستر نوشته شده بود ، به قوت خود باقى و لازم بود كسى جانشين اين مرد صميمى لجوج بشود . معلوم است از مرنار « 1 » و بلژيكىها كه كاملا تحت اوامر سفارتين ، بخصوص روسها بودند بهتر و با اوضاع مناسبتر كسى نبود . البته با رضايت ضمنى دولتين ، ناصر الملك نايب السلطنه هم فرمانى صادر كرده رياست خزانه را بمرنار واگذاشت .\r\n\r\nخزانه‌دارى كل مرنار و ورود بلژيكىها در ماليه\r\nبلژيكيها و بخصوص رئيس آنها مرنار ، چه از حيث استخون ادارى و چه از حيث وجاهت عامه و چه از حيث معلومات و اطلاعات ، از بدست گرفتن اختيارات قانون 23 جوزا كه مخصوصا براى شوستر تصويب شده بود ، خيلى بدور بودند و قبل از پيش‌آمدهاى اخير ، خود آنها در عالم خيال و آرزو هم هيچوقت تصور نميكردند كه كار به اين مهمى نصيب آنها شود .\r\nميدانيم نوز « 2 » اول رئيس گمركات ايران كه مرد زرنگ باهوشى بود بر اثر پوشيدن لباس آخوندى كه در بالماسكه ببر كرده بود در روزهاى اوليهء مجلس اول مجبور شد ايرانرا ترك گويد اما بلژيكيهاى زيردست او ، با حمايت سفارتين و بالاختصاص سفارت روس كه گمرك محل اصل و فرع وجوه استقراض از آنها بود ، در كار باقى ماندند . ولى مردم بواسطهء همين حمايتى كه از طرف خارجه از آنها ميشد ، به آنها خوشبين نبودند . چنان كه در دورهء\r\n\r\n\r\n","description":"","footnote":"\r\n( 1 ) -  Mornard \r\n( 2 ) -  Nause \r\n","page_name":" 361 ","page_number":373},
  {"content":"\r\n\r\nتجديد آزادى با عطشى كه مشروطه‌چيهاى ادارى ببرقرارى طرح تازه‌اى در ماليه داشتند ، هيچ وقت اسمى از آنها نبردند . مثلا ميرزا عيسى خان فيض را كه يكى از اعضاى عادى ايرانى گمرك و در درجهء دوم و سوم زيردست آنها بود ، براى ماليه وارد كار ميكردند ولى هيچوقت از بلژيكىها حتى براى مشاورهء كارهاى ماليه هم كسى را نمىطلبيدند\r\nبازهم ميدانيم گمرك ايران قبل از بلژيكيها اداره‌اى نداشت و همواره بمقاطعه واگذار ميشد و چون مدعى ادارى نداشت ، نوز توانست خيلى زود آن را سروسامان بدهد . قواعد و نظامات گمركى هم چيز مهمى نيست كه اجراى آن معلومات زيادى لازم داشته باشد ولى نوز و بلژيكيهاى بعد ، اين كار ساده را چنان با مهارت ، محرمانه اداره ميكردند كه هيچ ايرانى و لو معز السلطان ( جد حسابيها ) هم كه بود ، با همهء محرميتى كه داشت نميتوانست سر از كار آنها درآورد .\r\nرياست گمركات ايالات و بندرهاى سرحدى هميشه با يكنفر از خودشان بود . دفتردارهاى خود را اكثر از ارمنىها انتخاب ميكردند . باوجود اين ، هيچوقت اعضاى درجهء دوم و سوم را هم در يك واحد ادارى گمرك نميگذاشتند كهنه‌كار شوند و از راه و رخنه‌هاى عمل سابقه پيدا كنند و آنها را بعد از چندى از محلىبمحل ديگر منتقل ميكردند . با اين طرز اداره ، در اين چهارده ساله ، حتى يكنفر هم كه براى رياست مستقل كوچكترين واحدهاى ادارى گمرك لايق باشد ، تربيت نكرده و اجازه نميدادند كه اعضاى ايرانى داراى مقام رياست شوند . و اجمالا از آنها ميرزا بنويسهائى ساخته بودند كه با حقوق ماهيانهء منظم و نسبة كافى نانى بخورند و كارى بكنند . با همهء اينها ، در اداره جاسوسهائى هم براى خود تربيت كرده بودند كه اگر كله‌اى قدرى بوى قورمه‌سبزى بگيرد « 1 » او را بهر بهانه‌اى كه هست از اداره دك كنند و خود را از جاه‌طلبى او خلاص نمايند . اين طرز عمل بدرجه‌اى با مهارت و يكنواخت در ادارهء گمرك معمول ميشد كه گوئى قواعد و نظامات كتبى منظمى براى آن وضع شده و رعايت آن براى فردفرد بلژيكيها از لوازم است ، زيرا با هر تغييرى در رؤساء طرز عمل تغييرناپذير بود .\r\n\r\n\r\n","description":"","footnote":"\r\n( 1 ) - خوردن خون و گوشت دشمن در ازمنهء توحش خيلى معمول بوده و بعضى قسم ميخوردند كه در كاسهء سر دشمن خود شراب بخورند . در جنگ احد ، هند زن ابو سفيان جسد حمزه عموى پيغمبر را كه در اين جنگ شهيد شده بود ، گير آورده جگر او را بيرون آورده جويده بود تا قسم خود را در خوردن گوشت آن بزرگوار عملى كند . « بوى قورمه‌سبزى گرفتن كله » كنايه از سرى است كه به علت حرفهاى درشت مستحق كندن بشود تا از آن بتوان قورمه يا قورمه‌سبزى ساخت . در مقام تهديد گفته مىشود : « بنظرم سرت بوى قورمه‌سبزى ميدهد » يعنى از رفتار تو چنين استنباط مىشود كه ميخواهى تلافى با تو بكنند و تو را عذاب بدهند . مورد استعمال اين جمله بيشتر در موقعى است كه كسى حرفهاى بزرگتر از دهن خود بگويد يا اقداماتى نسبت ببالادست خود بنمايد كه مستحق مكافات و مجازات شديد باشد .\r\n","page_name":" 362 ","page_number":374},
  {"content":"\r\n\r\nرئيس كل گمركات را البته بايد وزير ماليه انتخاب كند ، ولى هيچ موردى براى تغيير اين رئيس پيش نيامده ، يا اگر هم پيش‌آمده بود بمسامحه ورگذار شده و يا بتحسين‌هاى سفارتخانه‌ها از اين رئيس و حسن ادارهء او كه بيشتر بتوصيه شبيه بود ، بماست‌مالى گذرانده بودند . چنان كه بعد از يكى دو تغيير كه بعد از رفتن نوز در اين كار حاصل گشت ، كار بمرنار مستقر شده بود و قابل تغيير به نظر نمىرسيد . ارتقاء بلژيكيها بين خودشان ، تابع قاعدهء تقدم در اقامت ايران بود كه در موارد خالى شدن يكى از مقامات مهمتر ، با كمال ديانت و بدون هيچ خاطرخواهى رعايت ميشد . اين اداره با اين طرز عمل ، بجمهورى شبيه بود كه يك قوهء خارجى مضمرى آن را سرپا نگهداشته باشد زيرا از اين رويه نه براى رئيس كل و نه براى سرجنبانهاى بلژيكيها امكان‌پذير نبود .\r\nمثلا ملاحظه ميشد يكنفر كه مشغول كار و از سرجنبانهاى بلژيكيهاست ، بىسابقه مرخصى ميخواهد و رئيس كل ، مرخصى او را تصويب مىكند و بعد از چندى در ضمن مستخدمين مستعفى درآمده ، عوض او را رئيس كل گمركات براى پيمان استخدام بوزارت ماليه پيشنهاد مينمايد و بدون هيچ سروصدا يارو دك مىشود بدون اينكه سبب و جهت معقولى براى اين خارج شدن بيسابقه معلوم باشد ، بسا اتفاق ميافتاد كه در يكى از تازه رسيده‌ها جربزه و استعداد زيادترى مشاهده ميشد كه از اكثر سرجنبانها بهتر ميتوانست براى اداره نافع باشد ولى هيچوقت رفقاى او نميگذاشتند سرش از مازو بزرگتر شود و همواره بمشاغل درجه دوم و سوم مشغولش ميكردند كه دلسرد شده و بالاخره برود . در مقابل ، اشخاص بيكفايتى بودند كه بمقامات ارجمند رسيده ، با هر خبط و خطائى كه نتيجهء ناگزير بيكفايتى آنها بود ، بر سر كار ميماندند . هيچ‌وقت در ميانهء بلژيكيها كسى كه كسر صندوق آورده يا در نتيجهء بيكفايتى ، عايدات گمركى يك محل را گرفتار كسرونكس كرده باشد ، وجود نمييافت زيرا سياست ادارهء بلژيكيها افشاء اين اسرار را بهيچيك از همقطارها اجازه نميداد . شايد اكثر تغييرات بى جهت و بيمقدمه ، براى ظهور يكى از اين وقايع ناگوار بوده است ، خلاصه اينكه بلژيكيها از اين اداره ، يا بهتر بگويم از اين جمهورى ادارى ، ناندانى حسابى براى افراد دورهء حاضر و اشخاصيكه بعدها از بلژيك بايران بيايند ساخته بودند كه خراب كردن آن جز بقوهء ديكتاتورى اعليحضرت رضا شاه پهلوى شاه سابق امكان پذير نبود . اين هم يكى ديگر از كارهاى شايان تمجيد آن مرحوم است كه شر اين دزدان رفيق قافله و جاسوسان هم‌كاسه را از سر گمرك اين كشور كند و براى قصرهائى كه اين آقايان در بلژيك از پول ايران در اين سى ساله ساخته بودند ، آخرى قائل شد . ( خبر فوت شاه سابق ديروز چهارم مرداد 1323 شمسى بتهران رسيده است ) .\r\nبارى ، نظرم نيست چندم محرم 1330 و مصادف با چندم ماه جدى بود كه ادارهء خزانه بخزانه‌دار جديد مزين شده ، مرنار با يكى دو نفر بلژيكى و سه چهار نفر مستخدم ايرانى گمرك به اين اداره آمدند . لكيفر بلژيكى جاى كنز در ادارهء ماليات غيرمستقيم\r\n\r\n","description":"","footnote":"","page_name":" 363 ","page_number":375},
  {"content":"\r\n\r\nبا معاونت ميرزا عيسى خان فيض برقرار شد « 1 » وى بى يه معاون جوان مرنار كار گمرك را عهده‌دار گرديد . فقط تغييريكه در اختيارات من به عمل آمد ، راجع بكارگزينى بود كه ميرزا همايون خان سياح كه كارگزينى مركز خزانه را عهده‌دار شده بود كار ولايات را هم البته با پيشنهاد من انجام ميكرد . چرا ! يك تغيير ديگر هم حاصل شد و آن پاراف دكركر بلژيكى در كليهء پيشنويسهاى مراسلات بود . تغيير ديگرى هم كه در درجهء دوم بود ، اين بود كه ترجمهء پيشنويسها كه تا حال به انگليسى به عمل ميآمد ، به فرانسه تبديل يافت و اين موضوع مربوط بدفتر خزانه‌دارى كل بوده به كار من هيچ مداخله‌اى نداشت .\r\n\r\nاين كجا و آن كجا ؟\r\nدر پيش‌آمدها هميشه تجربهء گذشته و بخصوص طرز عمل دورهء اخير وجههء نظر و عمل انسان است . من منتظر بودم كه مرنار هم مثل شوستر در اولين ملاقات سؤالاتى راجع بماليه از من بكند كه او را بحقايق واقف و از او چيزى نظير شوستر بسازم . مجلس اول و دوم و سوم گذشت ، سؤالى نكرد ، ابتداء تصور كردم بواسطهء طول اقامت در ايران و تماس با ماليه و ماليه‌چيها حاجتى بپرسش ندارد و خودش همه چيز را ميداند ، ولى از امضاهائى كه مثل ماشين پاى كاغذها ميگذاشت ، دانستم اين خزانه‌دار جز ماشين امضاء چيزى نيست . آنچه زيردستان بخصوص مثلا دكركر كه پيشنويسهاى مرا امضاء مىكند صلاح بداند ، عين صلاح و صواب است . در صورتى كه دكركر هم در بىاطلاعى دست كمى از او ندارد و امضاى او در پيشنويسها براى آنست كه خود را بالادست قلمداد كرده و در حقيقت زيردست من چيز ياد بگيرد و خود را براى مثلا رياست ماليهء يكى از ايالات حاضر كند . منهم چون ميدانستم كه اين آقايان طوق لعنتى هستند كه به گردن ماليهء ايران افتاده‌اند ، از كارآموز كردن آنها مضايقه نميكردم و هرجا در حاشيهء پيشنويسها « با من در اين زمينه مذاكره شود » ميديدم ، عين پيشنويس را برده و كاملا قضايا را تشريح ميكردم . ولى اكثر « با من مذاكره شود » ها در چيزهاى پوچ بود و من در ضمن همين قماش مذاكرات بود كه فهميدم اقلا صدى پنجاه پيشنويسهاى من از قوهء فهم آنروزى آقايان زيادتر است كه ما شاء اللّه نفهميده امضاء كرده‌اند . اما من اصول مسلم خود را داشتم و از روى آن كارها را ترتيب ميدادم . بطورى كه از اين تغييرات تفاوتى در طرز گردش اداره حاصل نشده و با همان رويهء زمان شوستر كارها تعقيب ميگرديد . معهذا گاهى اتفاق ميافتاد كه آقايان ميخواستند از خود بود و نمودى ظاهر و تغييرى در اصول اتخاذ شده بدهند . اين عمل را هميشه با طمطراق و تظاهر در چيز فهمى و هاىوهوى بسيار معمول ميداشتند . ميرزا مصطفى خان علىآبادى كه قبل از ورود من به كار ماليه ، امين ماليهء خمسه و با اينكه دمكرات بود مرد خوب امينى بود ، بتقاضاى خودش با اجازه بتهران آمده بود كه كار ديگرى به او رجوع شود . در دورهء قبل\r\n\r\n\r\n","description":"","footnote":"\r\n( 1 ) - ميرزا عيسى خان با توصيهء ناصر الملك به زودى پيشكار ماليهء گيلان شد تا بعد از پدرش كارهاى ملكى نايب السلطنه را هم اداره كند .\r\n","page_name":" 364 ","page_number":376},
  {"content":"\r\n\r\nاز شوستر ، رسم ادارهء ماليه اين بود كه حقوق يك ماه هر شغلى ، در ولايات بعنوان خرج سفر بمأمورين داده شده و از روز ورود به محل مأموريت ، حقوق ادارى ميگرفتند . البته اين طرز خيلى عادلانه نبود و بايد از روى فرسخ شمار و رتبه بهركس خرج سفر داده شود ، ولى كارهاى مهمتر مجالى باصلاح اين كار نداده بود . من براى ميرزا مصطفى خان صد تومان كه همان ميزان مواجب ماهيانهء شغل او بود حواله خرج سفر نوشته پيشنويس را در جزو كاغذها براى امضاى دكركر فرستادم . كاغذها كه براى پاكنويس باداره برگشت ، ديدم فقط حاشيهء اين يك كاغذ « با من در اين زمينه مذاكره شود » بىپير را نوشته است . صبح پنجشنبه بود ، برخاستم باطاق دكركر كه در همان اطاق مرنار كار ميكرد رفتم ، گفتند ناخوش است و نيامده است ، برگشتم ، كارهاى روز را ختم كردم ، عصرى گفتند دكركر آمده است من فورا باطاق او رفتم ، پيشنويس را جلوش گذاشتم ، نگاهى كرد گفت : « بلى صد تومان چرا ؟ » گفتم : « قاعده اين بوده است كه . . . » حرف مرا قطع كرده گفت : « نه آخر فكر كنيد ؟ يكنفر امين ماليه كه مثل يك پادشاه نبايد مسافرت كند ؟ » گفتم : « شايد خرج اين مسافرت صد تومان كمتر شود ، ولى قاعده اين بوده است كه . . . » باز نگذاشت حرف من تمام شود و گفت : « اين مبلغ گزاف است ، صد تومان بچه مناسبت است ؟ » گفتم : « شايد همينطور كه تصور كرده‌ايد اينقدرها خرج اين مسافرت نشود ولى قاعده اين بوده است كه . . . » براى دفعهء سوم باز حرف مرا قطع كرده گفت : « هر چيزى حسابى دارد ، از اينجا با پنجاه شصت تومان در كمال رفاه ميتوان بزنجان مسافرت كرد . » اين‌بار من كاغذ را از روى ميز برداشته گفتم : « صبح شنبه ميآيم باهم در اين زمينه مذاكره ميكنيم زيرا خوب ميبينم كه شما هنوز هم ناخوشيد و احتياج بمعالجه داريد . » و به سمت در اطاق برگشتم كه بيرون بيايم . مؤمن آل يعقوب متوجه خطاى خود گشته تا نرمهء گوشش سرخ شد و با پاردنهاى مكرر كه جملهء « حق كاملا با شماست ببخشيد » دنبال آن بود ، مرا برگرداند . من هم دنبالهء مطلب را اينطور تمام كردم كه « رسم سابق روى يك ماه حقوق بوده است ، من معتقدم كه بايد از روى فرسخ شمار و برحسب رتبه خرج سفر داده شود ، ولى تا اين اعلان بعموم پيشكاران نشود ، بايد قاعدهء سابق را حفظ كرد زيرا حتى قانون هم عطف بما سبق نميشود تا چه رسد بنظامات ادارى . » حرف من جواب نداشت ، پيشنويس را گرفت و امضاء كرد و پس داد . بعد از اين تاريخ بود كه فرسخ شمار و رتبهء مأمورين مأخذ خرج سفر شد . بعد از دو سه ماه دكركر كه تا اندازه‌اى چيز ياد گرفته بود ، نميدانم بكدام ايالت مأمور شد و دلكرد كه تازه استخدام شده و جوان باهوشى بود شاگرد يا استاد من شده پيش‌نويسها را او امضاء ميكرد . دو سه ماهى هم او را بكارها آشنا كردم ، او بقسمت ديگر رفت و فرى يه بجاى او مأمور شاگردى يا استادى يا تفتيش در نوشتجات من شد . ولى اين آقا از خودش خيلى راضى و واقعا در اشتباه بود ، تصور ميكرد كارهائى كه از ادارهء ماليات مستقيم بيرون مىآيد همه را او انجام ميدهد . بايد انصاف هم داد مثل تمام اشخاص كم‌هوش ،\r\n\r\n","description":"","footnote":"","page_name":" 365 ","page_number":377},
  {"content":"\r\n\r\nخيلى هم كار ميكرد . بعد از سه چهار ماه با جان‌كندن ، تا حدى خود را به راه انداخته بود . ولى نمىدانم چه حسابى در كار بود كه هر وقت دكركر بتهران مىآمد ، كارهاى ادارهء ماليات مستقيم با هركس بود ، از او منتزع شده باز سروكار من با اين مرد خشن كم‌فهم از خودراضى ميافتاد . من با او مجالس مضحك زياد دارم كه شايد در ضمن شرح وقايع آينده پاره‌اى از آنها را تذكر دهم .\r\n\r\nصاحب‌اختيارى مرنار در نان تهران\r\nكار نان تهران خوب نبود ، در دورهء تجديد آزادى هم دنبالهء همان احتكارهاى عهد مظفر الدين شاه رواج گرفته ، تجارت گندم براى پولدارها كسب شده بود و هرچندى يك بار بحرانى در امر نان پيش‌آمده و سراولياى امر را مشغول ميكرد . از طرف ديگر ، در زمان مظفر الدين شاه عدهء زيادى از خالصجات تهران ، از قبيل مردآباد و يافت‌آباد و فيلستان ، را به اين و آن بخشيده بودند و طبعا از ميزان معمولى گندم انبار ، مقدار زيادى كاسته شده بود . آقايان مالكين جديد اين خالصجات ، چنان كه سابقه داريم ، نميخواستند زيربار اصلاحات مالى مجلس بروند و منال خالصگى را بپردازند و محاسبات چند سالهء آنها معوق مانده بود . ميدانيم براى اصلاح اين وضع ، من پيشنهادى بشوستر داده بودم كه باوجود پذيرفته شدن آن ، بواسطهء وقايع بعد عملى نشده بود . موضوع هم بقدرى مهم بود كه نميتوانستم بدون جلب‌نظر مرنار تصميم را عملى كنم . اين آقا و زير دستانش هم بقدرى از اين حسن تصادف كه آنها را در كار ماليه دخيل كرده بود ، گيج شده بودند كه دل به كار نميدادند تا لا محاله اختلاف رفع و اين كسر عمل تا اندازه‌اى جبران شود . تجار گندم و محتكرين هم بقدرى آسمان‌نگر « 1 » شده و حساب بارانهاى هر ساله را با طمع خود اندازه ميگرفتند كه همين كه سالى باران قدرى كسر ميكرد ، از شب عيد بپنهان داشتن گندمهاى خود و قيراطقيراط بيرون دادن آن كار نان را مختل مينمودند .\r\nزمستان سال 1330 قدرى خشك و معلوم بود كه بهارش خيلى باراندار نخواهد بود .\r\nروز بعد از عيد ، نان در دكانهاى شهر كم شد و مردم بىنان ماندند . همين بحران يكروزه سبب شد كه نايب السلطنه ، نظر بعقيده‌اى كه ببلژيكيها داشت ، فرمانى صادر كند و كار حمل‌ونقل گندم و نان شهر را هم بمرنار واگذارد . مرنار هم متين السلطنه ، برادر دكتر خليل ثقفى را كه نايب رئيس مجلس سابق بود براى اين كار طلبيد و دفترى در خزانه براى كار نان ترتيب داد . اين آقا هم بدون اينكه اطلاعى از هيچگونه كار ادارى و نان و غله داشته باشد ، بدونفر نانواباشى ، حاجى محمد حسين رزاز و مشهدى محمد حسين نانوا ، مراجعه كرده آنها هم براى تهيهء زمينهء رياست خود جهت سال نو تا سر خرمن بهرطور بود كار را به راه انداختند .\r\n\r\n\r\n","description":"","footnote":"\r\n( 1 ) - به قناتهائيكه در سالهاى پربارانى آب زياد دارد و در سالهاى كم‌بارانى تقريبا آبش خشك مىشود ، آسمان‌نگر ميگويند . استعمال اين كنايه را نسبت بمحتكر نظرم نميايد جائى ديده و يا از كسى شنيده باشم . يقينا كهنه‌پرستهاى ادبى بجرم اينكه قديمى نيست و ملا جامى استعمالش نكرده قبولش ندارند !\r\n","page_name":" 366 ","page_number":378},
  {"content":"\r\n\r\nبلژيكيها كه ادارهء گمرك را هر ساله بييلاق شميرانات ميبردند ، امسال بفكر افتادند ادارهء مركزى خزانه را هم بشميران ببرند . ضرابخانهء قديم ، كارخانهء دو طبقه و چند اطاقى در حول‌وحوش وصل بكارخانه داشت كه چرخهاى كارخانه را كنده به محل جديد نقل كرده بودند . فضاى دو طبقهء اين كارخانهء قديم بيكار بود ، آن را تعمير كردند ، از اين كارخانهء دو طبقه محلى براى ييلاق خزانه و گمرك دست‌وپا نمودند كه ضمنا كرايهء چهار ماههء تابستان عمارت و باغ پارك امين السلطان هم صرفه‌جوئى شده باشد . درشكه‌هائى هم كرايه كردند كه با ماهى سى تومان اعضا را بييلاق و شهر ببرد و بياورد . كار هم يكسره بود ، من هم فكر كردم بهتر است بشميران بروم كه زحمت رفت‌وآمد از شهر بضرابخانه كمتر شود .\r\nدر تجريش كوچهء كاشف امروز كه آن روزها بكوچهء كميسيرى معروف بود ، باغچه‌اى كه اندرون و بيرونى مجزى و آب جارى و هر قسمت سه چهار اطاق و ايوان سرتاسرى داشت براى تمام فصل شصت تومان اجاره كرده ، مادرم و خانم برادرم و خودم با حاشيهء مختصرترى باين‌جا نقل مكان كرديم . اين نقطه يك حسن ديگر هم براى من داشت كه برادرم آقا ميرزا رضا در همان نزديكى بباغ معتمد الدوله‌اى ( باغ فرمانفرمائى امروزه ) ييلاق مىرفت . ولى برادر ديگرم آقاى فتح اللّه مستوفى كه بعد از برهم خوردن ديوان محاسبات كه مرنار آن را تعطيل كرد بيكار شده بود . بعلىآباد ساوه براى سركشى رفته و از شب عيد در تهران نبود .\r\n\r\nبرهم خوردن ادارات سبعهء استيفائى و تأسيس ادارهء كل وظايف\r\nادارات سبعهء استيفائى ، با همان تنظيمى كه اخيرا در آن برقرار شده بود ، كارى ميكرد . قبض‌هاى مواجب اشخاص را در سال گذشته بعد از رفتن شوستر صادر كرده بدست مردم داده بود و بعد از آن اگر گاهى از اختلافات جزو جمعى ولايات سؤالى از آنها ميشد جواب ميدادند . ولى وزارت ماليه بعد از رفتن شوستر و در وزارت حاجى محتشم السلطنه با اينكه كارش كم شده بود ، شغل مديرى كل را از رياست كابينه تجزيه كرده ، مديرى كل را بميرزا زين العابدين خان برادرزاده‌ام محول كرد .\r\nمرنار كه بواسطهء سروكار داشتن با صندوق كذائى مسيونوز ، از كار حقوق ارباب حقوق بىاطلاع نبود ، بدش نميآمد شاهكارى نشان داده و نظمى در اين كار برقرار كند .\r\nميرزا زين العابدين خان مدير كل وزارت ماليه كه در حساب دادوستد صندوق سابق با مرنار آشنائى پيدا كرده و همديگر را ميشناختند ، با يكى دو ملاقات و قول‌قرارهائى ، اصلاح اين كار را به عهده گرفت و خدمت وزارت ماليه را واگذاشته مدير كل وظايف شد و هفت ادارهء را يكى كرد . ميرزا عبد اللّه خان قوام حضور ( جناب آقاى عبد اللّه وثوق ) برادرزادهء خود ميرزا مصطفى خان را براى معاونت خود اختيار و از كارآمدهاى باقيمانده اعضا هم عده‌ايرا انتخاب كرد و به ترتيب دادن دفترى كه حاوى تمام اسامى وظيفه‌بگيرها بحروف تهجى باشد مشغول گرديد . منهم كه كار را اينطور ديدم ، يادداشتى از مرنار گرفته كليهء\r\n\r\n","description":"","footnote":"","page_name":" 367 ","page_number":379},
  {"content":"\r\n\r\nجزو جمعهاى موجود در ادارات سبعه را حقا تصرف و براى تصدى جزو جمع ، برادرم آقاى فتح اللّه مستوفى را پيشنهاد كردم . مرنار تصويب كرد و برادرم از علىآباد آمد و مشغول كار جزو جمع شد تا ديگر حاجتى باستطلاع از وزارت ماليه نداشته باشيم و در خود ادارهء ماليات مستقيم همهء اسباب كار موجود باشد . با اين مقدمات بود كه وزارت ماليهء سپهسالار بىلشكر شده ، ديگر هيچ بودونمودى براى آن باقى نماند .\r\nبالاخره بعد از شش هفت ماه ، تازه بلژيكيها و بخصوص مرنار فهميده است كه « يكمن ماست چقدر كره » و « يكمن آرد چه اندازه فطير دارد « 1 » » و دانسته است كه تصورات او در به دو امر راجع باينكه من هواخواه شوستر بوده و با آنها ضديت دارم ، خيال بيربطى بوده و عبث در اين مدت پيشنهادهاى اصلاحى مرا سرسرى گرفته است . در اين شش هفت ماه كه متنفذين بخصوص صاحبان خالصجات انتقالى ، براى قطع و فصل كارهاى مالياتى خود وقت ملاقات از مرنار ميخواستند ، خيلى يادداشت‌هاى بيربط بنفع آنها و بر خلاف اصول خطاب به من داده بود . ولى خوب بود احتياط ميكرد و يادداشتها را در پاكت سربسته براى من ميفرستاد .\r\nمن نزد او ميرفتم ، معايب و خلاف اصلهاى حكم او را برايش تشريح ميكردم و اكثر همين كه بوسط بيانات خود ميرسيدم ، يادداشت را كه جلوش گذاشته بودم برداشته ريزريز ميكرد و بزنبيل پاى ميز ميريخت و قلم را برميداشت و بجاى يادداشت حكمى سابق خود شرحى استعلام مانند مينوشت و پاكت كرده بدست من ميداد . من هم در جواب حقايق را مينوشتم و نزد او ميفرستادم . باوجود اين ، اينقدر گيج بود كه نميتوانست در پاى گزارش من تصميمى بگيرد . بازهم محتاج بود كه من بروم و با او در اين كار هم شركت كنم . خلاصه اينكه ، بعد از چندين ده فقره از اين قبيل عمليات ، بر او ثابت شد كه براى من مرنار و شوستر و هركس كه باشد على السويه است و من جز حق و عدالت و نفع كشور مقصودى ندارم . بعد از اين تاريخ بود كه در هر كارى ولو مربوط به ادارهء من هم نبود ، از من استعلام ميكرد . من هم موقع را مناسب ديده ، پيشنهادى راجع بخالصجات يعنى همان موضوعى را كه در ظرف نيم ساعت با شوستر تمام كرده بودم ، بقلم آورده مرحوم اسد اللّه كردستانى ( سه ماه قبل مرحوم شده است ) را زحمت دادم كه اين نوشته مرا شيرفهم‌تر از خودم بفرانسه ترجمه كرده و نزد او فرستادم . با اين‌كه گزارش من حاوى تاريخچه و راه‌حل هم در آن نموده شده بود ، يكماهى در دفتر او ماند تا بالاخره بعد از مطالعهء زياد ، من يقين دارم نفهميده و از روى اعتمادى كه بگفته‌هاى من حاصل كرده بود ، كلمهء « موافقم » را پاى آن نوشته به من داد و كار تصفيهء حساب خالصجات انتقالى ، بعد از يكسال معطلى ، سامان گرفت .\r\n\r\nبيرويگى بختياريها\r\nيكى از مشكلات بزرگ ماليه در اين اوقات سروكار بختياريها با خزانه بود . بعد از طغيان محمد عليشاه و سركوبى او و خدمتى كه بختياريها در اين امر به آزادى كرده بودند ، با اينكه رئيس آنها\r\n\r\n\r\n","description":"","footnote":"\r\n( 1 ) - اين دو كنايه در جاهائى استعمال مىشود كه صاحب كار نسبت بموضوعى بىاعتنا بوده پى باهميت مطلب نبرد و به قدر لزوم آن را طرف اعتنا و توجه قرار ندهد و پس از مدتى متوجه مطلب شده باشد و بتلافى مافات پردازد .\r\n","page_name":" 368 ","page_number":380},
  {"content":"\r\n\r\nسردار اسعد تقريبا نابينا و خانه‌نشين بود ، ناگزير بودند صمصام السلطنه برادرش را رئيس الوزراء و رؤساى درجه دوم را بحكومت ايالات و ولايات بفرستند . اين آقايان هريك شصت هفتاد تا دويست سيصد نفر سوار بختيارى براى كارهاى اجرائى حوزهء حكومت خود ميخواستند . حقوق سوار را هم ماهى پانزده تومان برآورد كرده پول آن را از رؤساى ماليه بفشار مطالبه مينمودند و ميگرفتند و بجيب ميزدند . احيانا اگر سوارى هم براى پاره‌اى از اجرائيات به جائى ميفرستادند ، بخرج رعيت بيچاره ميچريد سهل است ، خدمتانهء كافى هم از طرفين موضوع ميگرفت كه بتواند در مراجعت خان خردهء بختيارى را كه رئيس مستقيم او بود سير كند . بيموضوعى اين خرج كه در بعضى ايالات سربماهى ده هزار تومان هم ميزد ، بر همه ظاهر بود . باوجود اين ممكن نبود طمع اين آقايان را از اين حرف خرج زور منصرف كرد . هر بختيارى كه بولايتى به سمت حكومت ميرفت ، كار را طورى سنگين ميگرفت كه آنچه از ماليات وصول شود ، باج سبيل او باشد . ساير حكام هم ببختياريها تأسى كرده ، ميخواستند همراه خود عده‌اى قزاق داشته باشند و فوق العادهء اين قزاقها هم كمتر از سوار بختيارى نمىشد .\r\nكلنل يالمارسن سوئدى افسر منظم صحيح العمل وظيفه‌شناس ، كار ژاندارمرى را خيلى پيش برده و افراد كارى و افسران با انضباط تربيت كرده و در اكثر جاها عده‌اى از اين قوه موجود و ممكن بود بجاى بختياريها از آنها استفاده كنند . ولى آقايان زيربار نميرفتند و دولت مجبور بود هم بژاندارم حقوق بدهد و هم به اين آقايان پول زور . از همه بدتر ، اسلحه‌اى بود كه ببختياريها داده بودند كه به هيچ وسيله استرداد آن امكان نداشت . حتى در آينده براى گرفتن اسلحه از آنها روزى نظير روزهاى انقلابى عهد گذشته هم در تهران ديده شد كه بين ژاندارم و بختيارى كار بمنازعه كشيده ، از صبح تا شام بين طرفين تير و تفنك در كار بود و طرفين مقتول و مجروح هم دادند تا بالاخره مركز از شر آنها خلاص شد . ولى بازهم حكومت بختياريها در ولايات و تعديات آنها برعيت و دولت ادامه داشت زيرا هنوز ژاندارمرى آن عده و قوه را نداشت كه در همه‌جا آنها را بروز تهران بنشاند .\r\n\r\nمجلس\r\nتعطيل مجلس همچنان ادامه داشت ، اولياى امر كه سفارتها هم بتوصيهء خود نظريهء آنها را تأييد ميكردند و معتقد بودند كه با نبودن مجلس بهتر مىتوانند بكارها سروسامانى بدهند و كشور را از حالت غيرطبيعى پائين بياورند . هر روز بهانه‌اى براى تأخير انتخابات پيدا ميكردند .\r\nباوجود اين ، اصول آزادى محفوظ و روزنامه‌ها آزاد و كارها تا حدى با نظر وجوه آزاديخواهان با همين وضع ناقص كروكرى ميكرد .\r\n\r\nشاه و نايب السلطنه\r\nشاه جوان داشت بزرگ ميشد و با محمد حسن ميرزا برادرش كه قانونا لقب وليعهدى هم داشت ، مشغول درس خواندن بود . براى آنها كلاس مخصوص ترتيب داده ، بعضى از اولاد رجال هم در اين كلاس پذيرفته شده بودند . براى شاه و وليعهد ، حاشيه‌اى از پيشخدمتان و آبدارخانه\r\n\r\n","description":"","footnote":"","page_name":" 369 ","page_number":381},
  {"content":"\r\n\r\nو قهوه‌خانه و خوانسالارى و ميراخورى و ميرشكارى و كشيكخانه و اسلحه‌دارى و از اين قبيل ، ترتيب دادند . باشيهاى اين بيوتات همان عمله خلوت بودند كه تحت امر وزير دربار زندگى خانگى شاه جوان را اداره ميكردند . براى مواجب اين كاركنان دربارى و مخارج خانگى و ادارى ، مبلغى ماهيانه پيش‌بينى شده و منظما از خزانه تأديه ميشد .\r\nناصر الملك نايب السلطنه هم در يكى از عمارات سلطنتى با دفتر مخصوص خود حاشيهء مختصرترى داشت كه مصارف آن جزء مصارف دربارى منظور بود . ولى خيلى با احتياط رفتار ميكرد كه اين سه سالهء بقيهء مدت اختيارات خود را بدون تماس زيادى با سياست خارجى و داخلى ورگذار كند . در مواردى كه عوض شدن هيئت وزراء پيش مىآمد ، رئيس دولت را معين ميكرد . باوجود اين ، در انتخاب وزراء هم تمايلات خود را با سكوت و اقدامات منفى ، بر رئيس هيئت دولت تحميل مينمود و هر وقت كار بر او خيلى تنگ ميشد ، فشار خون و مرض قلبى را بهانه كرده مسافرتى باروپا مىنمود . در غيبت او اگر تغيير نخست‌وزيرى لازم ميگشت ، بايد بوسيلهء تلگراف عمل انجام گيرد .\r\nآزاديخواهان هم چندان پاپى اين خرده‌كاريهاى خودخواهانهء او نبودند و همينقدر كه شرى از طرف و الا حضرت اقدس نايب السلطنه دامت عظمته نميرسيد ، بخير او اميدى نداشتند و اگر گاهى تمايلات او با نظرات وزراء مخالفت داشت ، مجبور مىشدند براى احتراز از گرفتار شدن بپرحرفىهاى او يكطورى سركار را بهم بياورند كه سروصداى خارجى ايجاد نكند . نايب السلطنه هم متوجه مطلب بود ، با همين سياست منفى خود و پيغامبرىهاى مستشار السلطان ( علينقى مشيرى ) و كارچاقيهاى قطب الدوله ، كار خود را ميكرد و بالاخره تمايلات خود را بهر سماجت و پرحرفى بود پيش ميبرد ، بدون اينكه اثر رسمى و مثبتى بدست حريف داده باشد و از بىطرفى و وجاهت خود چيزى بكاهد .\r\n\r\nشيخ هرزه‌گو\r\nقبل از مشروطه ، شخص صراف دوره‌گردى باسم مشهدى ابو القاسم در شهر بود كه بهلول‌وار در محافل عمومى شهر مثل مسجد و مجلس روضه حاضر ميشد و بمردم امر بمعروف و نهى از منكر ميكرد . با صداى نسبة مطبوعى صلوات ميفرستاد و گاهى مسأله‌اى هم ميگفت . نميدانم مقصود آقاى دهخدا از شيخ ابو القاسم مسأله‌گو كه در چند جاى چرندپرند صور اسرافيل به آن اشاره كرده است ، همين مشهدى است يا كس ديگر . درهرحال در اينوقت با اينكه پنجاه شصت سالى از عمرش گذشته و شيخ ابو القاسم هم شده بود ، باز از بهلول منشى دست برنداشته با كيسهء كوچك پول خرده به روى شانه كه علامت كسبش بود ، در كوچه‌ها ميگشت و از هرچه بنظرش خوب نميآمد نقادى ميكرد . چندين بار او را بنظميه برده بودند و حتى براى اين پرگوئىها زندانى هم شده ، معهذا رويهء خود را ترك نكرده بود . حرفها و نقاديهاى او هميشه مربوط بچيزهاى عمومى بود و اگر نمايندگان قواى عمومى را طرف تعرض قرار ميداد ، طورى ماهرانه حرف ميزد كه هميشه راه عذر و فرار برايش باز باشد . جمله‌هاى كوتاه ذووجهين پرمعناى خود را كه اكثر جنبهء فكاهى هم داشت ، از صبح تا عصر البته هر ساعتى چهل پنجاه بار تكرار\r\n\r\n","description":"","footnote":"","page_name":" 370 ","page_number":382},
  {"content":"\r\n\r\nميكرد و به گوش همه مىرساند . بنابراين چندان پاپى مستمع زياد هم نبود . گاهى هم اتفاق ميافتاد كه شيخ مؤدب و معقول مثل يكنفر صراف دوره‌گرد مشغول گردش و گوئى دنبال يافتن مشترى براى معامله است . گاهى هم كه بچه‌ها آزارش ميكردند ، با آنها معامله به مثل و به آنها حمله و فحاشى هم ميكرد .\r\nروزى من در ميدان چهارراه سرچشمه كه خانهء ناصر الملك در گوشهء جنوب غربى آن واقع بود ، از درشكه پياده شدم كه به سمت منزل بيايم . ديدم شيخ ابو القاسم ايستاده ، با اشاره به سمت جمعيت ولى از طرف خانهء ناصر الملك ميگويد : « هيچ معلوم هست كه تو چكاره‌اى ؟\r\nمستبدى ؟ مشروطه‌اى ؟ آزادىطلبى ؟ مرتجعى ؟ دمكراتى ؟ اعتدالى ؟ ! آخر بيك صراطى مستقيم باش كه مردم تكليفشان را با تو بدانند ! آيا هيچ مىشود دانست كه تو خودخواهى يا فداكار ؟ هيچكس ميفهمد تو خارجه‌پرستى يا وطن‌خواه ؟ تو چيز غريبى هستى ! همه را منطر كرده‌اى ! همه تو را از خود ميدانند و تو با هيچيك از آنها نيستى ! اى و اللّه ! ! « 1 » صداى و اللّه ! ! » بعد از اداى اين جمله ، به سمت بازار سرچشمه سرازير شد . جلو خانهء ناصر الملك كه رسيد ، بازهم ايستاد و جمله‌هاى سابق را عينا تكرار كرده و به راه افتاد .\r\nدر اينوقت افكار عامه نسبت بناصر الملك همين چيزهائى بود كه شيخ هرزه‌گو بدون اينكه طرفش معلوم باشد بيان ميكرد .\r\nناصر الملك خود را خيلى ببلژيكىها معتقد نشان ميداد . به حدى كه بدش نميآمد خرابكاريهاى آنها را در ماليه بايرانيهاى حول‌وحوش آنها نسبت بدهد زيرا ميدانست سفارتها از آنها حمايت دارند . درهرحال اگر او نبود ، مسلما كار غله و نان تهران بر خزانه‌دارى آنها علاوه نميشد .\r\nبعقيدهء من ، بزرگترين عيب ناصر الملك يأس او از تربيت و به راه افتادن ايرانىها بود . اين عقيده در هر رئيس دولتى باشد ، براى تربيت جامعه بسيار مضر است . چنان كه او هم در مدت پنج شش سالهء رياست عالى خود كسى را تربيت نكرد و هيچ اثر قابل ذكرى از خود باقى نگذاشت . محيط او را ميچرخاند و او اثرى در محيط نداشت . مردم هم بر خلاف اواخر دورهء مجلس اول و تمام دورهء استبداد صغير و اوايل مجلس دوم كه خيلى به او معتقد شده بودند ، بعد از اين امتحانات ديگر علاقه‌اى نسبت به او اظهار نميكردند . او هم منتظر تمام شدن مدت اختيارات خود بود كه باروپا برود . چنان كه همين كار را هم كرد و در اروپا ماند ، تا در اوائل دورهء پهلوى بايران برگشته ، يكى دو سال آخر عمر خود را در كنج خانه گذراند .\r\n\r\n\r\n","description":"","footnote":"\r\n( 1 ) - معنى « اى و اللّه » آرى بخداست و در معنى حقيقى مورد استعمالش جائى است كه كسى از بن دندان حرف طرف را تصديق مىكند يا جواب استفهام او را با قيد قسم بطور مثبت ميدهد .\r\nدر اصطلاح عاميانه و بخصوص بازاريان وقتى بخواهند تقلب و تردستى كسى را مورد حمله قرار دهند اين جمله را به كار مىبرند . گاهى كه خيلى از طرارى مؤمن عصبانى شوند ، ميگويند من از دست تو اى و اللّه آورده‌ام يعنى من آنچه كردم كه دم تو را لاى تله بگذارم ، تو بتردستى خويش را برحذر كردى و كار خود را صورت دادى .\r\n","page_name":" 371 ","page_number":383},
  {"content":"\r\n\r\n\r\nوزارتخانه‌ها\r\nوزارتخانه‌هاى جديد التأسيس ، مثل فوايد عامه و معارف و عدليه ، بود و نمودشان فقط در ادارهء مركزى بود .\r\n\r\nوزارت فوايد عامه\r\nبوزارت فوايد عامه كه بايد كارخانجات ، فلاحت ، صناعت ، طرق و شوارع و معادن را اداره كند ، فقط سالى صد و پنجاه الى دويست هزار تومانى بودجه داده بودند كه اين مبلغ هم اگر منظم ميرسيد ، براى حقوق وزير و معاون و مديران كل هريك از شعب و ساير كاركنان ادارهء مركزى كافى نبود . راهى نميساخت و كارخانه‌اى در كار نبود و معدنى به كار نيفتاده بود . فقط در اجاره دادن معادن نمك و زرنيخ قديمى ميخواست مداخلاتى بكند كه آن را هم وزارت ماليه جزو عمل خود دانسته به آن راه نميداد . حتى رسيدگى بدعاوى تجار هم كه سابقا با وزارت تجارت بود و نان و پيازى داشت ، نيز تغيير اسم داده ، بنام محكمهء تجارت ، حقا جزو عدليه شده و ميرزا كريم خان على آبادى « 1 » ، مرد خوشمزهء نيك فطرت بذله‌گو ، اين كار\r\n\r\n\r\n","description":"","footnote":"\r\n( 1 ) - اين ميرزا كريم خان علىآبادى حتى بعد از مرگش هم دست از حقگذارى و كارهاى بامزهء خود برنداشته بود . آقاى موسى طالقانى كه از اعضاى قديم عدليه و در اين اواخر معاون ادارهء ثبت اسناد بود ، ميگفت من در اوائل ورودم بعدليه در محكمهء تجارت بودم و لباسم لباس آخوندى بود . ميرزا كريم خان رئيس محكمه با من شوخى زياد ميكرد و من با او رايگان بودم . روزيكه از فرداى آن سه چهار روز تعطيل پشت سر هم داشتيم ، صبح نزد رئيس محكمه رفته تقاضاى چهار پنج ساعت مرخصى كردم كه آن روز را هم وصل بتعطيلات كرده شميران بروم . مقدارى به عادت خود با من شوخى كرد ، پنج شش تومان از صندوق محكمه براى خرجى با حكم مرخصى به من داد و من از محكمه بيرون آمده پياده بجانب مقصد شتافتم . شب دوم يا سوم اقامتم بود ، ميرزا كريم خان را در خواب ديدم ميگويد : آخوند خبر ندارى من الان مرده‌ام پاشو زودتر برو به شهر ، تا تو آنجا برسى ، همه چيز حاضر شده و در خانه من آيند و روند تشييع زياد است . به پسرهايم بگو در قفسهء مشروبات من ، زير فلان كتاب ، پشت تنگها ، فلان مبلغ پول است ، اين پول مال من نيست كه جزو متروكات حساب كنند ، اين مال دخترم است . دخترم قالى داشت كه به من داده بود براى او بفروشم و اين كار هم محرمانه بود ، جز من و خود او هيچكس اطلاع نداشت . اين پول را فورا بدهند كه خيالش راحت باشد . من به او گفتم آن دنيا چه خبر است . باز مثل ايام زندگى با من به شوخى گفت آخوند تو خرتر از آنى كه من وضع آنجا را براى تو تشريح كنم ، بنابراين آنچه كه درخور فهم تو باشد به تو ميگويم . آنجا جائى است كه مثلا روغن را يكمن صد دينار به آدم ميدهند آن هم پولش را نميخواهند . آنقدر چانه نزن ، برخيز برو به شهر كه دير نشود و اين دخترك در عذاب نيفتد . مرحوم طالقانى ميگفت من بلافاصله بيدار شدم ، سحر بود پياده به راه افتادم ، در خانهء ميرزا كريم خان كه رسيدم ، ديدم جنازه را از باغ بيرون كه براى تفريج در ايام تعطيل به آنجا رفته و در آنجا مرده است تازه وارد خانه كرده‌اند تا بساط تغسيل و تكفين برپا دارند . پسرهايش را جمع كردم ، مطلب را گفتم ، يكى از آنها سروقت گنجهء معهود رفت و با يك مشت اسكناس برگشت . شمردند بىكم‌وكسر همان مبلغ بود . اين مطلب را مرحوم طالقانى براى آقاى دهخدا نقل كرده است و من از ايشان شنيده‌ام .\r\n","page_name":" 372 ","page_number":384},
  {"content":"\r\n\r\nرا اداره ميكرده ، وزارت فوايد عامه گاهى نماينده‌هائى بپاره‌اى ولايات ميفرستاد يا از اهالى محل شخص وامانده ايرا كه جاه‌طلبى نمايندگى اين وزارتخانه را داشته باشد ، پيدا ميكرد كه هر يكى دو ماه يك بار گزارشى از اوضاع عمومى تجارت و صنعت و فلاحت و طرق و شوارع و معادن قلمرو خود بدهد و وزير و معاون و مدير كل قسمت مربوطه را چندى بمطالعهء آن مشغول كند و بعضى از اقدامات در حدود آن به عمل آيد و بالاخره بعد از مكاتبهء با خزانه با جواب يكنواخت : « بودجه نداريد و پول نداريم » ، جملهء عادى : « ضبط شود » پاى آنها نوشته شده بآرشيو برود يا آقاى مدير كل قسمت دستور نوشتن جواب تشويق آميزى به گزارش‌دهنده بدهد و عمل تمام شود .\r\nچرا ! گاهى كه در قيمت بليط ترامواى و راه‌آهن حضرت عبد العظيم ادارهء بلژيكى آن ميخواست باشتلم اضافه‌اى قائل شود ، با مكاتبهء با وزارت خارجه و يك سلسله اقدامات بىنتيجه وقت مدير كل طرق و شوارع صرف اين مهم ميگشت . مدير كل تجارت از بيكارى وقت خود را صرف قانون اطاقهاى تجارت و انتخابات آن ميكرد . در اواخر كه خيلى كارها روبراه شده بود ، شوراى عالى تجارتى هم در مركز تأسيس كرده بودند كه هفته‌اى يكروز در كليات كار تجارت مذاكراتى به عمل ميآورد ولى اكثر از اين موضوع هم نتيجهء مثبتى بدست نميامد . ترقى اين وزارتخانه و ولادت وزارت راه و بازرگانى و پيشه و هنر ، از اين رديف الوزارهء بيكاره ، از كارهاى دورهء مرحوم پهلوى است و تا آن عهد كار وزارت فوايد عامه تقريبا به همين پايه‌هائى كه نوشته شد كروكر ميكرد « 1 » .\r\n\r\nوزارت معارف و اوقاف\r\nوزارت معارف و اوقاف ، با داشتن وزير و معاون و دو مدير كل و دوائر مركزى هم مثل وزارت فوايد عامه كارى نداشت . مدارس همه ملى بودند ، نه وزارتخانه چيزى به آنها ميداد و كمكى به آنها ميكرد و نه آنها اطاعتى از وزارتخانه داشتند . مدارس آندوره ، مثل قوش كريم خان « سى خود ميگرفتند و سى خود ميخوردند » بودجهء اين وزارتخانه هم بيش از وزارت فوايد عامه نبود . وزارت معارف و اوقاف ، در ولايات يكى از رؤساى مدارس ملى را بنمايندگى معارف و اوقاف آنجا تعيين ميكرد . ولى اين رياست به جهت مداخلاتى كه طبعا رئيس در كار اوقاف محل پيدا مىكرد ، چندان بىداوطلب نبوده و حتى گاهى از طرف ادارهء مركزى هم اشخاصى كه جاه‌طلبى رياست معارف و اوقاف ايالت\r\n\r\n\r\n","description":"","footnote":"\r\n( 1 ) - ارابه‌اى كه چرخهاى آن در محورش زنگ زده و ميلهء بين چرخها هم نيمه شكسته و تخته‌هاى آن هم از هم در رفته باشد ، به نظر بياوريد . اگر اين ارابه را بمالى ببندند و بخواهند به جائى ببرند ، البته چرخهاى آن گردش نميكند بلكه به قوت مال ، روى زمين كشيده مىشود .\r\n« كرّ و كرّ كردن » كنايه از گردش كاريست كه نظير حركت اين ارابه باشد و لغت صوتى است يعنى از روى صدائى كه عمل ايجاد مىكند ، اين اسم‌گذارى به عمل آمده است . چنان كه فرفر كردن چرخ و شرشر كردن آب و فس‌فس كردن در مورد نفس زدن و جيرجير كردن بعضى از طيور و پاره‌اى از هوام و نق‌نق كردن بچه و قدقد كردن مرغ خانگى و كبك و خود اسم قورباغهء و يا قرقره و غيره همه از اين قبيلند و در تمام زبانها از اين نوع لغات زياد است .\r\n","page_name":" 373 ","page_number":385},
  {"content":"\r\n\r\nيا ولايت اوقاف‌دارى را عهده‌دار شوند ، پيدا ميشدند . يك كار ديگر وزارت معارف اجازهء طبع كتب جديد التأليف بود كه مطالعه و اظهار عقيده در آنها را به اشخاص بيسواد يا آخوندهاى خشك واگذار ميكرد . اگرچه اين كار نميتوانست مانع چاپ كتابهاى تازه شود ، ولى درهرحال براى نويسندگان معطلى و دردسر ايجاد ميكرد . اين وزارتخانه تا كابينهء وثوق الدوله و وزارت ميرزا احمد خان نصير الدولهء بدر ، بهمين‌طورها امرار وقت ميكرد . در اين دوره ، كمكهايى در بودجه براى مدارس ملى تعيين كرده و نسبة آنها را بيشتر تحت اوامر وزارتخانه درآوردند . باوجود اين ، چون اكثر رؤساى اين مدارس ، آخوندهاى لجوج قديمى بودند ، خيلى مطيع مقررات نشدند . افزايش مدارس ملى و تأسيس دبستانها و دبيرستانها و مدارس عاليه و دانشگاه هم از كارهاى دورهء پهلوى مرحوم و بخصوص وزارت جناب آقاى على اصغر حكمت است . تا قبل از اين دوره ، كار معارفى تقريبا به همين پايه‌ها ميگشت و بازهم مثل زمانهاى سابق ، مردم در اين قسمت ، خود ، خود را اداره ميكردند . بوى آخوندى كه امروز هم از اين وزارتخانه لايح است ، اثر همان اوضاع مكتبدارى قديم و مدرسه‌دارى عهد مظفر الدين شاه و دورهء مشروطهء قبل از پهلوى است كه هنوز هم از پاره‌اى معلمين و رؤساء حتى گاهى از معاون و وزير اين وزارتخانه هم بمشام ميرسد .\r\n\r\nوزارت عدليه\r\nوزارت عدليه از دولت سر قانون اساسى و اصل تفكيك قوا كار زياد داشت . ولى از حيث بودجه و اداره ، ده نه وزارت فوايد عامه و معارف بود . بودجهء ساليانهء اين وزارتخانه منتهى به دويست و پنجاه هزار تومان ميرسيد و اين مبلغ براى مواجب محاكم و ادارهء مركزى آن كافى نبود .\r\nبنابراين ، مجبور بودند رؤساى عدليهء ولايات را با مقدارى تمبر بمراكز لازمه بفرستند تا آنها هم عده‌اى از اهالى محل را براى اعضاى محكمه ، منشى و ثبات و غيره جمع‌آورى كرده محكمه‌اى تشكيل و وجه تمبرى كه دريافت ميكنند ، بتناسب بين خود تقسيم نمايند قانون موقتى كه مشير الدوله ، حسن پيرنيا نوشته و بطور غيرمستقيم مجلس هم آن را تصويب كرده بود ، كليات طرز جريان كار و تشريفات محكمه و تنظيمات ادارى كارها را به خوبى كفايت ميكرد . ولى قوانينى كه بايد مدرك حكم قاضى باشد ، همان قوانين شرع و بنابر اين قضات عموما از آخوندها و آخوندمنشها بودند كه حتى راضى نميشدند كه همان قوانين شرع بطور فصل و ماده به فارسى تنظيم شود . زيرا در اين صورت آنها از تخصصى كه براى خود قائل بوده و ميخواستند هميشه دست نخورده بماند محروم ميشدند . به همين جهت هروقت مذاكره‌اى از تدوين قوانين بميان ميآمد ، بوسائلى كه داشتند ، هو و جنجال راه ميانداختند . در جزائيات كار بدرجات مشكلتر بود ، قانون شرع را آزاديخواهان نمىپسنديدند و تدوين قانون عرفى هم گرفتار هو و جنجال آخوندها ميشد . اگرچه آقايان قضات ما هرقدر آخوند بودند ، هيچوقت در مقابل دزدى بقطع دست و براى محارب بقتل و صلب و قطع دست و پا رأى نميدادند و مجازات حبس معين ميكردند ، باوجود\r\n\r\n","description":"","footnote":"","page_name":" 374 ","page_number":386},
  {"content":"\r\n\r\nاين راضى نميشدند كه در همين كار كه خودشان به آن عمل ميكردند ، تنظيم و تدوينى به عمل آيد . ولى اصل مسلم اجتهاد و عدالت و تقوى كه براى قاضى شرع از لوازم است ، از بين رفته و هر بيسواد عامى بوسيلهء چند ذرع پارچهء سفيد و سياه كه بسر ميبست ، ممكن بود قاضى شود . زيرا علماى درجه اول و دوم قاضى شدن در عدليه را مخالف حيثيات خود ميدانستند « 1 » و كاركنان ادارى عدليه هم چندان مايل نبودند كه اين دسته از علماء در كار عدليه مداخله كنند . اكثر آقايانيكه امروز از رؤساى درجهء اول محاكم و مردمان ورزيدهء لايقى شده و قوهء استنباط آنها ، چه در قوانين شرع و چه در قوانين عرف ، شايد از اندازهء اجتهاد هم بالاتر باشد ، در آن روزها هيچيك صلاحيت و اهليت احكامى را كه ميدادند نداشتند . بعضى بواسطهء مشروطه‌طلبى و آزاديخواهى . برخى بواسطهء خانواده و سابقه و بالاخره پاره‌اى بتوصيه وارد كار قضا شده و باوجود عدم صلاحيت علمى و اهليت فتوى ، خير الموجود بوده و از عمائد قضات محاكم مركز بشمار ميآمدند .\r\nدر ولايات ، كار بدرجات خرابتر از مركز بود زيرا از آقايان مركزيها كسى كه بحقوق تومان شمار تمبرفروشى قناعت كند و جاه‌طلبى رياست عدليهء آنجاها را داشته\r\n\r\n\r\n","description":"","footnote":"\r\n( 1 ) - آقايان تصور ميكردند كه وزارت عدليه بايد خود را مير قليچ آنها كند . يعنى محاكم ، از صلحيه تا تميز ، برقرار باشد ، مدعى و مدعى عليه را احضار كند ، بعد از تنظيم پرونده و تقرير كتبى دعوى ، اگر مدعى عليه در جلسهء اول اقرار كرد حكم صادر كند و اگر انكار كرد محكمه قرار ارجاع بمحكمهء شرع صادر كرده خدمت آنها بفرستد و آنها با اجتهادى كه توانائى آن را جز براى دستهء خود براى احدى قائل نبودند ، قضيه را حل كرده و حكم خود را بدهند . البته اين حكم چون حكم شرع است ، در استيناف و تميز هم بايد تنفيذ شود . يعنى استيناف و تميز هم بايد مطيع اوامر و احكام آنها باشد . اينهم همان عدليهء ناصر الدين شاهى ميشد و عدليه‌اى كه بتوان جانى درآوردهء كاپيتولاسيون را با آن لغو كرد نبود . اگر بآقايان گفته ميشد بزرگواران ! در و ديوار و ميز و صندلى كه از چيزهاى عادى و براى حفظ ابهت كار لازم است نبايد مانع حضور آقايان در محاكم باشد ، پس بهتر اين است كه آقايان درجاتى بين خود برقرار كنند و از صلحيه تا تميز را بين خود تقسيم و قاضى عرفى بشوند كه با احكام شرع محاكمه كنند ، ميفرمودند : خير ! ما بايد در همان چهار ديوار خانهء خود و با همان محررين خودمان باشيم و عجب اين است كه در كابينهء دوم قوام السلطنه ، بعد از كودتا ، موفق هم شدند اين طرز را يكى دو ماهى بجريان بيندازند و آقاى احمد قوام كه ماشااللّه در قوانين شرع و عرف هر دو بىاطلاع بود تحت تأثير بعضى از مقامات روحانى كه نميخواهم اسم ببرم واقع شد و عدليهء ناصر الدين شاهى را رواج داد . ولى معلوم بود كه اين كار قوام و دوامى پيدا نميكرد و در ظرف همين يكى دو ماهه بقدرى كار سر آقايان ريخت كه خودشان از فكر اين رويه هم استعفاء دادند و باز كار بمجراى سابق برگشت . يكى از جهات موفق شدن مرحوم داور بكوتاه كردن ماجراى قضاوت و پيش افتادن محاكم عرفى در افكار عامه و يأس آقايان از پيش بردن منظور خود ، همين تجربه و امتحانى بود كه درين يكى دو ماهه به عمل آمد و طرفداران محاكم شرع را براى هميشه ساكت نمود . من در اينجا ميخواهم قدرى اطالهء قلم كرده بآقايان عرض كنم مگر آقايان غير از حديث مروى از عمر بن حنظله چيز ديگرى هم براى انحصار قضاوت بخودشان\r\n","page_name":" 375 ","page_number":387},
  {"content":"\r\n\r\nباشد ، پيدا نمىشد و ناچار بودند بخير الموجود قناعت كنند . خير الموجودها هم جز آخوندهاى وامانده‌اى كه مشقت زندگى آنها را به اين خدمت كم حقوق كم‌حيثيت راضى كند نبودند . خوانندهء عزيز ميتواند تصور كند كه مثلا رئيس عدليهء اهواز آن روزها چه جنمى داشته و كار عدليهء آنجا چگونه ادارهء ميشده است ؟ و شيخ خزعل چه بندى به احكام مثلا فلان آخوند كاشى كه رئيس عدليهء خوزستان بوده است ميبسته و اصل تجزيهء قوى چطور مجرى ميشده است ؟ حكام و نايب الحكومه‌ها همان رويهء دقيانوسى و حتى همان كند و زنجيرهاى سابق را هم داشتند و اعتنائى بآقاى رئيس عدليه و مدعى العمومش نميكردند . چندين بار خواستند لا محاله سر و سامانى باوضاع عدليهء مركز بدهند . موقتا در محاكم را بستند ، تشكيلات را هم عوض كردند ، ولى وقتى كه بانتخاب قضات رسيدند ، باز هم جز همان مصالح كهنهء قديمى چيزى در دسترس خود نداشتند . تنها نتيجه‌اى كه تشكيلات جديد حاصل ميكرد تغيير شغل آقايان بود و بس . در اساس كار اصلاحى به عمل نيامده و اين اصلاحات ( ! ) بقم و قزوين و ساوه هم نميرسيد تا چه رسد بولايات ديگر .\r\n\r\n\r\n","description":"","footnote":"\r\nدارند ؟ اين حديث موثق كه بموثقهء عمر بن حنظله معروف است ، خيلى مفصل و فقط قسمت كمى از آن راجع بمحاكمات مىباشد كه من سعى ميكنم ترجمهء آن قسمت را كه محفوظم مانده است در اينجا بنگارم . حضرت صادق سلام اللّه عليه ميفرمايند : « شخصى از شيعيان كه احاديث ما را روايت كند و حلال و حرام گفتهء ما را بداند در نظر آورده او را بر خود حاكم قرار دهيد .\r\nمنهم او را حاكم شما قرار دادم . اگر اين شخص حكمى بدهد و اجرا نكنيد حكم خدا را سبك گرفته‌ايد و . . . » اينهم در علم درايت و رجال مسلم است كه راويان احاديث آل محمد سلام اللّه عليهم راويگريرا شغل خود نكرده و هريك كار و كسبى داشته‌اند و عرب و عجم در آنها يكسان بوده است و راويان ايرانى هم داشته‌ايم . حتى برده‌فروشى كه كسبش مكروه است ، نيز در ميان آنها يافت ميشده و لباس خاصى نداشته‌اند و لباس عمومى مرسوم زمان را ميپوشيده‌اند . فضيلت آنها بصدق لهجه و تقوى و كثرت رواياتى كه نقل كرده‌اند بوده است . ديندارى و علم ، لباس خاص و زمان خاصى ندارد . آقايان بزرگواران ! اينقدر به اين عبا و عمامه اهميت ندهيد ! بندهء شرمنده شش سال قاضى بوده و شايد زيادتر از چهار پنج هزار حكم كه در ميان آنها چندين فقره حكم اعدام هم بوده است داده‌ام . چون بموازين قضائى شرعى هم خود را به قدر موثقهء عمر بن حنظله واقف ميدانم ، خود را مانند كسى ميدانم كه درحال قضاوت شمشير كشيده در راه حق جهاد كرده باشم و خيلى اميدوارم كه خداى تعالى مرا براى همان احكامى كه داده‌ام بيامرزد و به اين عمل خود بيشتر از ساير عمليات ديندارى و بجا آوردن مستحبات اميدوارم . زيرا روزگار براى من وسيله‌اى فراهم كرده بود كه بتوانم عدالت را دربارهء خلق خدا اجراء كنم و قلبم هم مثل صورتم كه اعتراف ميكنم تراشيده بود ، صاف و پاك بود ، و در همين حين بخرده‌كاريهاى مادى عباپوشان و عمامه‌داران با اينكه در اين اوقات بواسطهء حكم دولت خيلى كم و انگشت نما بودند ، زياد برميخوردم و احكام عجيب و غريب از آنها زياد ميديدم . آقايان بيع شرط و اجاره مبيع را كه جز رباخوارى چيزى نيست ، از راه « حمل اعمال مسلم بر صحت » جايز ميشمارند در صورتى كه باجتهاد من « بلى ! تكرار ميكنم باجتهاد من » اين عمل جز كلاه شرعى بر سر ربا گذاشتن چيزى نيست . مرحوم حاج آقا احمد قمى برادر بزرگتر مرحوم\r\n","page_name":" 376 ","page_number":388},
  {"content":"\r\n\r\nمرحوم داور ( ميرزا على اكبر خان مدعى العموم كه خوانندهء عزيز سابقه بر احوالش دارد ) هم كه در اوائل سلطنت پهلوى براى دفعهء آخر دست بالا كرده تشكيلات عدليه را تغيير داد ، با اينكه مقدار زيادى اشخاص حقوق‌دان از اين سر و آن سر پيدا كرد و اصلاحات خود را بولايات هم سرايت داد ، باز هم ناچار شد عدهء زيادى از همان آخوندهاى سابق را مجددا وارد كار بكند و براى اينكه عدليه را از ظاهر آخوندمآبانه بيرون آورد لباس خاصى براى قضات در حين محاكمه وضع نمود و اين لباس چندين بار تغيير هم كرد تا بالاخره كلاه‌فرنگى هم سر آخوندها گذاشتند و از حيث ظاهر آنها را متحد الشكل كردند ولى نتوانسته‌اند روح آخوندى را در عدليه از بين ببرند . هنوز هم اكثريت قضات ما از همان آخوندهاى سابقند كه باوجود قوانين حقوقى و جزائى كه اين سى چهل سالهء اخير مدون شده و تكليف هر پيشآمدى را معين كرده و مجازات قانونى هم براى قاضى متخلف تعيين گشته است ، باز هم آقايان بدشان نميآيد بآراء خود قانون‌شكنى كنند و دعويهاى ختم شده و مرده را از سر گرفته ، سفيد را سياه و سياه را سفيد نمايند . منسوخ كردن حكم لازم الاجراى سابق محكمه ، راجع بانفصال ابد كه اخيرا حتى در مجلس هم انعكاس پيدا كرده و مايهء خندهء هر عاقلى بود ، نتيجهء همين تعبيرات آخوندى آقايان است . از اين بالاتر بيكى ازين قماش وزيرهاى عدليه شكايت شده بود كه فلان رئيس محكمه باوجود نص صريح مادهء 22 قانون ثبت اسناد ، دعواى بر ملك ثبت شده را پذيرفته و قرار تحقيق محلى در آن صادر كرده است . آقاى بزرگوار گفته بودند : « قانون سويس اين اجازه را بمحاكم آنكشور داده است ! ! »\r\n\r\n\r\n","description":"","footnote":"\r\nحاج آقا حسين روزى در خانه نشسته بود ، پيرزنى با پسرش وارد شدند ، زنك گفت ميخواستم دارائى خود را كه عبارت از خانه و اسباب خانه است به اين پسرم ببخشم . آن مرحوم رحمت اللّه عليه فرمود : « مادر : معنى بخشش را ميدانى چيست ؟ » در جواب گفت : « بلى ! ميخواهم بعد از مردنم كسى به او كارى نداشته باشد . » فرمود : « خير ! معنى بخشش منحصر به اين يكى نيست ، اگر دو روز ديگر با عروست دعوا كردى و پسرت از در درآمد و زنش تقصير را پيش شوهر بر تو قلمداد كرد و پسرت خواست ترا با يك چادر از خانه بيرون كند ، اين حق را دارد . » زنك نگذاشت كه آن مرحوم راجع باسباب خانه چيزى بگويد ، برخاست و گفت هرگز نصيبش نشود ، مال ، مال خودم است بهيچكس نمىبخشم . من آن مرحوم را روحانى واقعى ميدانستم و هروقت پاميداد به او اقتدا كرده نماز جماعت ميخواندم ولى بهيچيك از آنها كه صيغهء بيع شرط جارى ميكردند و در موقع گذاشتن موعد ، خيار توانائى بفسخ را بر ضرر داين ( متوجه باشيد داين مينويسم نه بايع زيرا قصد مالك وثيقه دادن بوده است نه بيع و الا چگونه ممكن است خانهء ده هزار تومانى را به دو هزار تومان فروخت ) مينوشتند ، نه فقط پشت‌سر آنها نماز نميخواندم ، بلكه آنها را كمك‌كار و شريك‌جرم رباخوار ميدانستم . اجتهاد من اين فعل را حرام و اين مال الاجاره را رباى خالص ميداند و از اين قبيل زياد است كه اگر منهم بخواهم بنويسم شما حوصلهء خواندن آن را نخواهيد داشت . پس همين‌جا ختم ميكنم و از اين رك‌گوئى خود كه جز رضاى خدا مقصودى ندارم از آقايان عذر ميخواهم . شقشقة هدرت .\r\n","page_name":" 377 ","page_number":389},
  {"content":"\r\n\r\nاجمالا ، حالاها روح آخوندى دست از سر عدليهء اين كشور برنميدارد . زيرا آقايان پسرهاى خود را كه اكثر روحيهء پدران در آنها هست ، ليسانسيه و دكتر حقوق كرده و دارند جاى پدران را ميگيرند و البته پنجاه سال طول دارد كه اين روحيه از دستگاه دادگسترى اين كشور زائل شده ، مقصود اصلى عدليه كه فصل خصومت و ختم دعوى است ، به اين اجتهادهاى مقابل نص باطل نگردد و مردم سرگردان نمانند .\r\nبراى وفق دادن احكام شرع با محيط و دوره و لوازم معيشت كه هر روزه در تغيير و تكامل است ، اجتهاد بهترين وسيله مىباشد . اين يكى از خصائص مذهب تشيع است كه با اجتهاد ميتوان هميشه احكام شرع را با لوازم زمان تطبيق كرده نوى و تازگى بقوانين داد كه با حوائج و زندگانى هر دوره متناسب باشد اگر بسيرهء پيغمبر و امامان سلام اللّه عليهم مراجعه شود ، بداءها و مخالفتهائى با نصوص از آن بزرگواران مشاهده ميگردد كه جز همان رعايت لوازم زندگانى و محيط ، محلى براى آنها نميتوان فكر كرد . چه خوب بود ما پيروان مذهب تشيع اين اجتهادهاى مقابل نص را ، در مواقع خود ، براى متناسب كردن احكام شرع با زندگى به كار برده و قوانين شرع را با اصول زندگى توافق داده بوديم كه مثلا حالا كه ميخواهيم قطع دست را بحبس تبديل كنيم ، اينقدر گرفتار وا شريعتاه نشويم و امروز هم اگر اجتهاد مقابل نصى به خود اجازه ميدهيم ، براى متناسب كردن قوانين با حوائج و لوازم زندگى امروز باشد ، نه اينكه نصوصى را كه براى رفع حوائج زمان ، خودمان تازه وضع كرده‌ايم ، عمل بر خلاف آن را به خود اجازه دهيم و آنچه خود رشته‌ايم پنبه كنيم . من يقين دارم همين جناب شيخى كه امروز اعادهء حيثيت را مدرك قرار داده و بمخالفت كردن با نص حكم محكمه فتوى ميدهد و ذينفعها فتواى او را در روزنامه‌ها مينويسند و حتى در مجلس هم جناب آقا شيخ ديگرى از اين اجتهاد مقابل نص دفاع مىكند ، همين جناب در وضع قانون لازم الاجراء بودن نص حكم محكمه كه بجز محكمهء بالاتر هيچ قدرتى نميتواند آن را تغيير بدهد ، مداخلهء مستقيم داشته و شايد انشاء مادهء مربوط به اين امر بقلم خود آن‌جناب هم باشد . همچنين آن جناب آقاى ديگر كه بقانون سويس تمسك جسته و دلش گواهى نميدهد كه قاضى آخوندى را كه بر خلاف مادهء 22 قانون ثبت اسناد بر ملك ثبت شده دعوى پذيرفته است بمحاكمه بطلبد يا لا محاله توبيخى از او كند ، خود يكى از عمائد كميسيون طرح مادهء 22 قانون ثبت اسناد بوده است .\r\nرفيق عزيزم على اكبر دهخدا در يكى از چرندپرندهاى صور اسرافيل در مقام خطاب بنفس چه خوب سروده است :\r\n تو منتظرى رشوه بايران رود از ياد ؟ * آخوند ز قانون و ز عدليه شود شاد ؟\r\nاسلام ز جنگير و ز رمال شود آزاد * يك‌باره بگو مرده شود زنده آكبلاى\r\nهستى تو چه يك پهلو و يك دنده آكبلاى \r\nشايد در آينده در ضمن شرح زندگانى خود در اوقاتى كه قاضى بوده‌ام ، مجالى بدست آورده تشريحات ديگرى هم در اين زمينه‌ها بكنم .\r\n\r\n","description":"","footnote":"","page_name":" 378 ","page_number":390},
  {"content":"\r\n\r\n\r\nوزارت پست و تلگراف\r\nوزارت تلگراف را ميدانيم عليقليخان مخبر الدوله تأسيس كرده و پست‌خانه‌ها هم در ادارهء امين الدوله بود . در اوايل دورهء مظفر الدين شاهى ، بعد از اين دو مؤسس ، اين دو وزارتخانه توأم و يكى شده و چون درآمد داشت و داراى تشكيلاتى هم بود ، براى رفع حاجت ، كوتاهى و كم و كاستى نداشت و هر جائى كه احتياج پيدا ميشد ، توسعه‌اش ميدادند . محمولات پستى تا اين تاريخ هميشه با گردهء مال و احيانا در بعضى نقاط با جمازه حمل ميشد . ولى در اين چند سال اخير ، بواسطهء بىنظمى راهها ، پست بنظم زمان سابق بخصوص دورهء ناصر الدين شاه نبود و در آينده هم كه مقرر شد محمولات با چرخ حمل شود ، باز هم بهبودى در وضع پست حاصل نشد . امنيت دورهء پهلوى و تغيير ارابه باتومبيل موجب سرعت كار گشت كه آن هم از شهريور 1320 ببعد بواسطهء كم بودن وسائط نقليهء خودرو و احيانا جلوگيرىهائى كه در رفت‌وآمدها و تفتيشاتى كه در محمولات به عمل ميآيد ، باز دچار بطؤ گشته است تا كى جنگ تمام شود و حالت طبيعى به خود بگيرد « 1 » .\r\n\r\nوزارت جنگ\r\nوزارت جنگ در اين دوره از تمام وزارتخانه‌ها بيموضوع‌تر شده بود . ژاندارمرى كه اگر هم مستقل نبود ، ميبايد تحت امر وزارت داخله باشد . قزاق هم اطاعتى از وزارت جنگ نداشت . بختياريها هم كه قوهء جنگى ديگرى بودند ، جز از رؤساى خود از هيچكس حرفى نمىشنيدند .\r\nافواج قديم كه پنج شش سال بود احضار نشده و حتى افسرهاى جزء محلى هم سربازها و صاحبان بنيچه را سرداده بودند . معهذا بقول مدرس « شمشيربندهاى وزارت جنگ » با لقب و نشان سردارى و امير تومانى ، هر روزه محل وزارت جنگ را با قدوقامتهاى خود زينت ميدادند و گاهى كه ميخواستند مثلا دويست نفرى از بريگاد مركزيرا با عده‌اى قزاق بجنگ نايب حسين و پسرش بكاشان بفرستند ، رفت‌وآمد اين افسران عاليرتبه بهيئت وزراء زياد ميشد و شغل شاغلى براى خريد فشنگ از دكانهاى فشنگ‌فروشى براى آقايان پيش‌ميآمد .\r\nگاهى هم اگر آقاى قوام السلطنه ( جناب آقاى احمد قوام ) معاون يا وزير جنگ بود ، لباس مخصوص زيبائى بتن چند نفرى از جوانهاى خوش‌قيافه و خوش‌قواره شهرى كرده و بقول روزنامهء شرق يك رژيمان خيلى كوچك ظريف قشنگ فوق العاده شيكى از آنها ميساخت كه اقلا در موقع ورود اشخاص بوزارت جنگ ، وزارتخانه پراسقاط و قراضه « 2 »\r\n\r\n\r\n","description":"","footnote":"\r\n( 1 ) - الان وارد سال پنجم بعد از جنگ شده‌ايم و حتى با طياره محمولات پستى را حمل ميكنيم ولى كاغذ از امريكا و لندن زودتر از تهران بقم به مقصد ميرسد و سبب آن بىنظمى در ادارات مبدأ و مقصد است .\r\n( 2 ) - قراضه از حيث معناى لغوى بمعنى خورده طلاهائى است كه از زيردست زرگر بيرون ميايد .\r\nبطور استعاره ظرفهاى فلزيرا كه بواسطهء استعمال ، تورفتگى و قرى پيدا كرده باشد قراضه ميگويند اين استعاره ، استعارهء ديگرى را هم معمول كرده و بهر چيزى كه بروروئى نداشته باشد قراضه اطلاق ميكنند . اسقاط را هم بطور استعاره در چيزهاى بىرنگ‌ورو و از كارافتاده به كار مىبرند .\r\n","page_name":" 379 ","page_number":391},
  {"content":"\r\n\r\nبه نظر نيايد و در مواقع رسمى كه بايد عده‌اى نظامى بعنوان گارد احترام در كار باشد ، رفع حاجت شود .\r\nبريگاد مركزى به همه جهت از سيصد چهارصد نفر داوطلب كه بتوپخانه و سوار و پياده تقسيم ميگشت ، تشكيل شده بود و صاحب‌منصبان آن بيشتر وابستهء شخص رئيس خود ، سردار انتصار ( جناب آقاى مظفر اعلم ) بودند و گاهگاه سروصدائى از مشق خود در سربازخانه بيرون دروازه دولاب و احيانا در ميدان مشق راه مىانداختند .\r\nولى هيچيك از اين بيكارى و بيگاريها مانع آن نبود كه چنان كه سابقا اشاره كردم ، ادارهء محاسبات وزارت جنگ كه جانشين وزارت لشكر سابق شده بود ، هر روز از خزانه حقوق ششماههء محلى يكصد فوج كه بالغ بر سى چهل هزار خروار جنس و سيصد چهارصد هزار تومان نقد ميشد ، مطالبه نكند و براى حلال كردن اين نقد و جنس رؤساى قشون را بمركز ايالات نفرستد . اين رؤساى قشون هم در نوبت خود ، براى زنده كردن اين مبلغ و مقدار ، عده‌اى از سربازان محلى را بمركز ولايات ميخواستند و دور و ور ادارهء قشونى مىپلكاندند . ولى در اين يكسال اخير كه من متصدى حوالجات ولايات شده بودم و تا وقتى كه اين كار در عهدهء من بود ، از اين بابت چيزى بوزارت جنگ حواله نرفته و هروقت مطالبه ميكردند ، جز جوابهاى رك و دندان‌شكن چيزى عايدشان نميشد . ولى آقايان از اين حرف خرج كه ممكن بود با آن خيلى از خانه‌هاى شخصى را آباد كرد دست‌بردار نبودند و هروقت وزير همدست و ماليه‌چيهاى بىاطلاعى مييافتند ، مطالبهء خود را داشته و احيانا از اين سماجت نتيجه هم ميگرفتند . وزارت جنگ بقدرى بىموضوع شده بود كه هروقت كابينه عوض ميشد ، براى تعيين وزير جنگ پى نظاميها نميگشتند بلكه يكى از مسبوق الوزاره‌ها و لو حكيم الملك برادرزادهء حكيم الملك مظفر الدينشاهى را ( جناب آقاى ابراهيم حكيمى ) هم كه بود ، به اين وزارت برقرار ميكردند !\r\nاين وزارتخانه تا روز قبل از شب كودتاى سوم حوت 1299 زندگى محتضرانهء خود را ادامه داد و بعد از اين شب بوسيلهء « حكم ميكنم » رضا خان سرتيپ قزاق معروف برضا خان ماكزيم و حوادث بعد از آن از بين رفت و وضع نوين در وزارت جنگ برقرار شد كه امروز هم با همان اساس نوين گردش مىكند . در موقع خود باز هم از چگونگى اين تغيير شرح لازم را خواهم نوشت .\r\n\r\nوزارت داخله\r\nميدانيم كه در استبداد ، وزارت داخله جزو لاينفك صدارت يا وزارت اعظم بود . بنابراين استقلال اين وزارتخانه از مستحدثات مشروطه است . در مجلس اول قانونى براى انجمن‌هاى ايالتى و ولايتى و روابط آنها با حكام و وزارت داخله از مجلس گذشت ، ولى اين قانون بدون اينكه نسخ شود در دورهء تجديد آزادى گرفتار عدم اجراء و فراموشى گرديد . ميگفتند وجود انجمنهاى ايالتى و ولايتى با حكومتها سازگار نبوده و اسباب تعطيل اجرائيات آنها و موجب توليد مشكلات و حتى ايجاد بىنظمى است . در مركز ، كار وزارت داخله را به چند\r\n\r\n","description":"","footnote":"","page_name":" 380 ","page_number":392},
  {"content":"\r\n\r\nقسمت از قبيل شمال و جنوب و شرق و غرب تقسيم كرده و براى هريك اداره‌اى ترتيب داده بودند . انتخابات هم ادارهء خاصى داشت . اين ادارات هريك در قسمت خود كارهاى مربوط به خود را اداره ميكردند . براى حكام ايالات و ولايات مستقل هم دفتر و اعضائى تعيين كرده بودند كه مواجب آنها با حقوق خود حاكم ماه‌بماه در محل پرداخت ميشد و از اين حيث صورت وزارتخانه‌اى به خود گرفته بود . ولى براى نايب الحكومه‌هاى شهرهاى جزو ولايات و حتى مركزهاى ولايات جزء ايالات ، حقوقى برقرار نشده بود . معلوم است نايب الحكومه و حاكم افتخارى اين قبيل شهرها بخرج اهالى ميچريد « 1 » و راههائى براى مصارف زندگى خود پيدا ميكرد كه شايد امروز هم باوجود مواجب ادارى ، همان چراها در كار باشد .\r\nمركز ايالات و پاره‌اى از ولايات ، نظميه‌اى هم داشت كه حقوقى به آنها نيز داده ميشد . اما ولايات جزو يك ايالت و همچنين ولايات مستقل كوچكتر ، بودجهء نظميه نداشت .\r\nولى نداشتن بودجه ، مانع آن نبود كه حاكم اسم يكى را رئيس نظميه گذاشته ، عده‌اى از فراشان دورهء قبل را لباس آژانى بپوشاند و بجان مردم بيندازد و در آن واحد حقوق نظميهء شهر تحت حكومت خود را از وزارت داخله و امين ماليهء محل مطالبه كند و وكيل و نمايندهء آن ناحيه را وسيلهء مكاتبه و مطالبه با وزارت داخله و وزارت ماليه قرار دهد . بسا اتفاق ميافتاد كه وزارت داخله با علم بنداشتن بودجه با وزارت ماليه و خزانه در اين باب مكاتبه كرده و چاره‌جوئى مينمود و جواب يكنواخت « بودجه نداريد و پول نداريم » معمولى را دريافت مينمود .\r\n\r\nوزارت خارجه و ماليه\r\nراجع بوزارت خارجه و وزارت ماليه ديگر شرح عليحده‌اى نمى نويسم . زيرا از اولى ، در ضمن شرح‌حال گذشتهء خود باندازهء لزوم نوشته و جاهاى خالى دومى را هم در ضمن گزارش زندگانى خود در آينده كامل خواهم كرد . ولى اجازه ميخواهم قدرى هم از وزرائى كه متصدى اين وزارتخانه‌ها ميشدند بطور كلى چيزهائى نگاشته ، خوانندهء عزيز را با اشخاصى كه در اين دوره مأمور گرداندن مهام كارهاى عمومى كشور بوده‌اند ، آشنا كنم .\r\n\r\nوزراء\r\nخوانندهء عزيز نبايد منتظر باشد كه من او را با يكىيكى وزراى بيست سالهء دورهء مشروطه آشنا و آنها را باسم و رسم معرفى كرده و از وزارتهاى مختلفى كه در اين بيست ساله داشته‌اند و از كارهائى كه انجام يا بىكفايتىهائى كه از خود بروز داده‌اند جزبجزء متذكر شوم . بلكه همينقدر كه بطور كلى آنها را دسته‌دسته كرده تيپ آنها را معرفى كنم ، براى روشن شدن اوضاع شرب اليهود ادارى دوره كافى است .\r\n\r\n\r\n","description":"","footnote":"\r\n( 1 ) - چريدن در اينجا كنايه از استفاده‌ايست كه بدون پيش‌بينى و بدون قانون و بدون زحمت بشود و همانطور كه چهارپايان فرقى بين علف صحرا و كشتزار كه مال غير است نميدهند ، اين چرندگان دو پا هم از اين استفادهء بدون رعايت حرام و حلال قانونى و غيرقانونى ، برخوردار ميشوند . اين لغت را كه مخصوص چهارپايان است بيشتر براى لچر كردن و بخصوص براى تشبيه اين اشرف مخلوقات بچهارپايان بل هم اضل ، به كار برده‌ام .\r\n","page_name":" 381 ","page_number":393},
  {"content":"\r\n\r\nدر آن روزها هم ، مثل اين روزها ، براى كار پى آدم نميگشتند ، بلكه بيشتر فكرشان دنبال پيدا كردن كار براى اشخاص بود . بنابراين كارىبكار كفايت و كاردانى اشخاص و تناسب آنها با وزارتخانه‌ايكه به آنها سپرده ميشد نداشتند . همينقدر كه شخصى بيك جهتى از جهات معروفيت و وجاهتى داشت ، كافى بود كه متصدى هر وزارتيكه پيش ميآمد بشود .\r\nالبته اسباب وجاهت و معروفيت اين قابل الوزاره‌ها زياد ولى از همه قوىتر يك بار بمقام وزارت رسيدن بود كه در اين روال افتاده باشند . همين كه اين اول قدم برداشته ميشد ، ديگر كسى كارى باينكه اين جناب در مدت چند ماههء وزارتش چه كارى صورت و چه كفايت و كاردانى از خود بروز داده است ، نداشت و مثل مهرهء سوراخدار در زير دست استاد مهره‌دوز اكثر بيكار نميماند و هرچندى يك بار بمقام وزارت ميرسيد . بين آنها هم اشخاصى ميتوانستند نخست وزير شوند كه يك بار به اين مقام رسيده باشند ولو اينكه جهاتى كه سبب ترقى اين آقاها بمقام رياست وزراء شده بود ، از بين رفته باشد .\r\nگذشته از كفايت و لياقت و صحت عمل كه هيچ در انتخاب وزراء رعايت نميشد ، همفكرى و هم‌سليقگى هم‌شرط افراد يك هيئت وزراء نبود . بسا اتفاق ميافتاد كه كابينه‌اى با رئيس الوزراى عامى بحت بسيط خود ، از يكى دو نفر دمكرات و يكى دو نفر اعتدالى و يكى دو نفر ارتجاعى و بالاخره از يكى دو نفر بيطرف تشكيل شده و هيچكس عيبى و نقصى در آن نميديد ، مردم ميگفتند تمايل سفارتخانه‌ها نسبت به اشخاص ، سبب اين وضعيت است و الا چگونه ممكن است يكنفر ارتجاعى با يكنفر دمكرات همكارى كند . من نميتوانم در صحت و سقم اين شايعه اظهارنظرى بكنم ولى اين را مسلم دارم كه بعضيها بودند كه جز رفت‌وآمد با خارجه‌ها هيچ كفايت و كاردانى و سبب وجاهت ديگرى نداشتند و مثل آنها مثل همان مهره سوراخدار بود كه اكثر زمين نميماندند .\r\nقدرى هم خوانندهء عزيز را باسباب وجاهت و قابل الوزارگى يا بقول جناب على محمد بنى آدم « وزير آبل » « 1 » بودن اشخاص آشنا كنم . يكى به جهت اين وزير ميشد كه مردى\r\n\r\n\r\n","description":"","footnote":"\r\n( 1 ) - مرحوم بنى آدم از يكى از پسرعموهاى خود مهدى خان قايم مقام پسر فرخ خان امين الدولهء كاشانى تقليد كرده و بعضى كلمات اختراع مينمود و در ضمن صحبت ميآورد كه صحبتش را بامزه‌تر ميكرد . از جمله « آبل » را كه در زبان فرانسه در آخر پاره‌اى كلمات ميآورند و معنى قابليت از آن مفهوم مىشود مثل « ديريژ آبل » و « كاپآبل » در فارسى وارد كرده و « زيرآبل » و « خورد آبل » و « كردآبل » ميگفت . مخصوصا خيلى اصطلاحات كاشى در محاورات داخل ميكرد ، و استادانه اين اختلاط و امتزاج را به عمل ميآورد و حتى گاهى اشعار لهجهء كاشى را هم ميخواند كه بر نمك كلامش افزوده ميگشت . من شعرى بلهجهء سرهء كاشى از آن مرحوم شنيده‌ام كه ترجمهء آن به فارسى متعارفى بقرار ذيل مىباشد :\r\nصدائى برخاست از جا پريدم و فورا در پشت سنگى چمباتمه زدم ( يعنى پنهان شدم ) . مرحوم شيبانى برادر كوچكتر شيبانى بزرگ ( جناب آقاى وحيد الملك ) ميگفت تازه از كاشان آمده و خانه‌اى در يكى از محلات گرفته بودم . در خانه به من گفتند ما هاون همراه نياورده‌ايم يك سركو\r\n","page_name":" 382 ","page_number":394},
  {"content":"\r\n\r\nصحيح العمل و فهميد و وطنخواه و باتقواى سياسى بود . اگر قدرى كند و بااحتياط يا بعبارت ساده‌تر ترسو و بىشهامت هم بود ، مانع كارش نبود حتى بمقام رياست وزراء هم ميرسيد . ديگرى به جهت سابقهء وطنخواهى و آزادىطلبى و بزرگ‌منشى و « آقا » ئى وزير و رئيس الوزراء ميشد ولو اينكه بسيار سرهم‌بند و بىكفايت بود . سومى چون برادر يا پسر عمويش رئيس الوزراء شده بود ، اين آقا هم مثل آستين پوستين كه با بيمصرفى و نخالگى جزو لاينفك پوستين است ، بايد وزير باشد . چهارمى مردى ادارى و براى وزارتخانه‌اى كه سابقا عضو آن بوده است ، مثل دندانى كه براى دهنى قالب‌گيرى و ساخته شده باشد متناسب بود ولى در اين هيئت آن وزارتخانه بپاره‌اى مناسبات نصيب ديگرى شده بود و بازهم بمناسباتى ناچار بودند از اين نمد كلاهى هم سر اين مرد بگذارند . بنابراين وزارتخانهء ديگرى كه هيچ تخصصى در آن نداشت نصيبش ميشد . پاره‌اى هم بودند كه باوجود پاچه - ورماليدگى و حتى دزدى و خيانت ، باز بواسطهء اينكه پشت هم‌انداز بوده و چندين بار وزير و رئيس الوزراء شده بودند ، بازهم به اين مقامات ميرسيدند . زيرا چنان كه سابقا هم‌اشاره كرده‌ام ، براى رسيدن بمقام وزارت سابقهء وزارت از همه‌چيز مهمتر بود و بقدرى در كار مداخله داشت كه بعضى هم بودند از حيث كفايت و كاردانى و سابقهء آزاديخواهى و خلاصه در تمام جهات وجاهت ، صفر بودند و باوجود اين چون يك مرتبه بغلط وزير شده بودند ، در اين بيست ساله در همه‌جور كابينه‌اى از جنگى و انقلابى و دمكرات و اعتدالى و ارتجاعى عضو هيئت دولت شده و بوزارت ماليه و خارجه و داخله و عدليه و فرهنگ و پست و تلگراف و فوايد عامه حتى وزارت جنگ هم چندين‌بار رسيده و مثل آنها درست برعكس دندانى كه براى دهن يكنفر ساخته شده و بسيار ذيقيمت و به درد دهن ديگرى نميخورد بوده و مثل شيشهء اماله بودند كه دهشاهى بيشتر قيمت نداشتند و بهر وزارتى حتى وزير مشاور هم ميخوردند . چرا ؟ به جهت اينكه مرد صحيح العملى قلم رفته بودند ، در صورتى كه چون بيكاره و بىكفايت بودند ، همان حقوقى كه ميگرفتند در حقيقت ضرر ملت و بلاعوض بود .\r\nيكى از چيزهاى خيلى معمولى ، در اين بيست ساله مثل امروز تغيير پىدرپى كابينه هاى وزراء و مدتى بحران بود كه كمتر اتفاق ميافتاد كه شش هفت ماه يك كابينه ولو با چند\r\n\r\n\r\n","description":"","footnote":"\r\n- ( هاون سنگى ) براى ما لازم است . سنگ‌تراشى در سر كوچه بود كه اقسام هاون سنگى ميتراشيد و ميفروخت بدكان او مراجعه كردم با اينكه ميدانستم در تهران سركو مصطلح نيست و خيلى هم سعى ميكردم كه حرفهايم كشش ( آكسان ) كاشى هم نداشته باشد ، نميدانم چطور شد كه فراموش كردم و بسنگتراش گفتم يك سركو ميخواستم ، غافل از اينكه استاد از قلاشهاى تهران و بلهجهء تمام اهالى ايران آشناست . استاد خطاب بشاگردش گفت : « حساينه ! حساينه ! كوفتى تو پوست لپت افته هه ! راشو يك سركوپسه آقا بيار » يعنى « حسين ! حسين ! كوفت به لبت بگيرد برخيز يك هاون سنگى براى آقا بياور » مرحوم شيبانى ميگفت من چنان محجوب شدم كه ديگر نتوانستم منتظر اجراى فرمان استاد بشوم و بلافاصله بچاك زدم و راه خود را از آن كوچه گرداندم كه ديگر با اين مرد قلاش مواجه نشوم .\r\n","page_name":" 383 ","page_number":395},
  {"content":"\r\n\r\nدفعه وصله پينه دوام بياورد و بحرانهاى يك ماهه هم خيلى در اين ضمن اتفاق مىافتاد .\r\nاعضاى كابينهء افتاده ، از فرداى همان روز افتادن ، عمليات را بر ضد كابينهء سرپا شروع ميكردند و چون بيكار بودند ، بهتر ميتوانستند حمله‌هاى مؤثر وارد كنند . آنقدر اقدام ميكردند تا كابينه ميافتاد و گاهى « اشرف آهو » « 1 » ميشدند يعنى فقط و بال انداختن و دوندگى و زحمت و مشقت نصيب آنها شده يا تماما يا بعضا از كابينهء جديد محروم مىگشتند و از زحمت آنها سايرين استفاده ميكردند .\r\nقطعهء ذيل را يكى از رفقاى من كه خود شاعر ماهرى است ، بعنوان لا ادرى يا لم يسم قائله براى من خوانده است .\r\n اين مقام رياست وزراء * به مثل هست دستهء هاون\r\nهر دو روزى رود به . . . ن يكى * تا كه گرد آورند مال بفن\r\nگر بدين شيوه بگذرد چندى * آشكار و نهان و سرّ و علن\r\n. . ن درستى دگر نخواهد ماند * از وضيع و شريف الّا من \r\nبا او شوخى داشتم ، گفتم چه مانع داشت كه بگوئى : « حتى من »\r\nاين چند كلمه را هم براى جوانها بنويسم آقايان ! عزيزان ! تا جنگ برقرار است بقول شيرازيها كارها « اولمبو » « 2 » است . همين كه جنگ تمام شد و كارها سروسامانى گرفت ، شما ها بايد تيپهاى پاچه ورماليده و بيكفايت و پيستون‌دارهاى خارجى را از كار خارج و خانه را تا ابد زندان آنها قرار بدهيد . « 3 » اشخاصى را براى هر وزارتخانه روى كار بياوريد كه مثل\r\n\r\n\r\n","description":"","footnote":"\r\n( 1 ) -\r\n ديدى كه چه كرد اشرف خر * او مظلمه برد و ديگرى زر \r\n( 2 ) - آب لمبه يا آب لمبو كنايه از بىثباتى و بىاساسى كار و اصطلاح شيرازيست .\r\n( 3 ) - كيخسرو تازه از توران بايران آمده و بعد از تاجگذارى ، طوس پسر نوذر را با لشكر زياد براى خونخواهى خون پدرش سياوش بتوران فرستاد و ضمنا به او دستور داده ارفلان راه نرود .\r\nزيرا بنگاه برادر پدريش ، فرود ، نوادهء دخترى پيران ويسه ، سپهسالار افراسياب پادشاه توران در سر اين راه بوده و كيخسرو ميخواسته است بلطايف الحيل اين برادر نيمه‌تورانى خود را به سمت خويش متمايل كند و از اينكه شايد بين قشون او و برادرش سوءتفاهمى ايجاد و منجر بجنگ شود ، نگران بوده است . طوس بدوراهى ميرسد ، امر ميدهد از راهى كه كيخسرو منعش كرده بود بروند . سرلشكرها مانند گودرز و گيو فرمايش پادشاه را متذكر ميشوند . فايده نكرد ، فرمانده كل در امرى كه داده بوده است استقامت ميورزد . عبور قشون از تنگه‌اى بوده است كه بنگاه فرود در كوههاى بالاى اين تنگه واقع بوده ، فرود با يكنفر معرف به بالاى تنگه آمده بود كه با سران لشكر برادرش آشنا شده و شايد ميخواسته است عدهء خود را هم ضميمهء آنها كرده در خونخواهى پدرش شركت كند ولى سبكسرى طوس سبب مىشود كه پيش‌بينى كيخسرو صورت وقوع پيدا مىكند و بين طرفين جنگ درگرفته منجر بكشته شدن فرود برادر شاهنشاه ميگردد . از طرف ديگر طوس در اين لشكركشى كاميابى حاصل نميكند و عدهء زيادى از قشون او تلف مىشود . خبر بكيخسرو ميرسد ، فرماندهء ديگرى براى قشون تعيين مىكند ، طوس بپايتخت مراجعت مينمايد ، ملاقات شاه با اين\r\n","page_name":" 384 ","page_number":396},
  {"content":"\r\n\r\nدندانى كه براى يك دهن ساخته‌شده است ، براى آن متناسب باشند . اين شيشه اماله‌هاى دوپولى را كه بعنوان صحت عمل خود را سربار جامعه كرده و چون كارى براى جامعه نميكنند همان حقوقى كه ميگيرند يكنوع دزدى است ، دور بيندازيد و على الدوام مشغول ديده‌بانى باشيد و هركس سرسم رفت ، از هر طبقه‌اى كه هست لاى دست « شيشه اماله » هاش بفرستيد .\r\nسى چهل سال شوخى كافى است ، چندى هم جدى باشيم .\r\n\r\nسر خرمن و كم‌نانى !\r\nگفتيم خزانه بضرابخانه منتقل و من شميران رفته بودم ، اوائل سرطان و بحبوحهء خرمن ورامين بود ، يكروز از شهر خبر آوردند كه در دكانهاى نانوائى ازدحام زياد شده و اكثر مردم شهر نان گيرشان نيامده است . سر خرمن و كم‌نانى ؟ چيز عجيبى است ، پس در زمستان و راه‌بندان چه خواهد شد ؟\r\nآن روزها مثل اين چند سالهء اخير نبود كه مردم عادت كرده ، بىنانى را آن هم در سر خرمن مشاهده كنند و ساكت بنشينند . بخصوص كه متصدى كار نان هم مرنار است كه ميدانيم خيلى مردم از او دلخوشى ندارند . حاجى محتشم السلطنه ( جناب حسن اسفنديارى ) تازه از وزارت ماليه بوزارت داخله منتقل شده بود ، بازاريها نزد او و هيئت وزراء رفته هياهو راه انداختند . اين ظاهر امر بود ، اما باطن امر اين بود كه دو نفر نانواباشى با رئيس ادارهء خود ، متين السلطنه ، ميخواستند از سر خرمن گندم از انبار بگيرند در صورتى كه گندم انبار هميشه براى آخر سال بايد بماند و نان سر خرمن بايد از گندمى كه گندم‌دارها بميدان ميريزند راه بيفتد . چون مرنار نميخواسته است گندمهاى خالصه و اربابى تهران را به اين زودى مصرف كند ، نانوا باشيها اين كم‌نانى مصنوعى را ايجاد كرده بودند كه زودتر بار خود را ببندند . متين السلطنه هم كه يا با آنها همدست بود ، يا اصلا اهل اين حسابها نبود و مرنار هم در اين امر از او برّاتر نبود . خلاصه بعد از يكى دو سه روز كم نانى و قيل‌وقال ، بالاخره مرنار تن به قضا داد و امر كرد از گندمى كه از بلوكات چهارگانهء تهران به انبار ميآيد ، روزى سيصد خروار براى نان شهر البته بقيمتى كه با قيمت نان متناسب باشد ، تحويل دو نفر نانواباشى داده شود . معلوم است به مجرد صدور اين امر بحران رفع و نان فراوان شد .\r\n\r\n\r\n","description":"","footnote":"\r\nسركردهء شكست خورده و شاهزادهء سبكسر كه سبب قتل برادر پادشاه هم شده است ، يكى از صحنه‌هاى بسيار زيباى شاهنامه و شاهكار آن اين چند شعر ، بخصوص شعر آخر آنست كه از قول كيخسرو در مقام عتاب بطوس ميگويد :\r\n نژاد فريدون و ريش‌سفيد * ترا داد بر زندگانى اميد\r\nو گرنه بفرمودمى تا سرت * بدانديش كردى جدا از برت\r\nبرو تا ابد خانه زندان تست * همان اختر بد نگهبان تست \r\nنگهبان درين شعر بمعنى قرين به كار رفته است .\r\n","page_name":" 385 ","page_number":397},
  {"content":"\r\n\r\n\r\nپيشگوئى من\r\nروزى براى يكى از كارهاى مالياتى بدفتر مرنار رفته بودم ، متين السلطنه مدير نانوائى كارش را تازه تمام كرده بود كه من رسيدم ، با اينكه مرنار هيچ رسم نداشت كه از كار يكى از رؤساء در حضور ديگرى حرفى بزند ، شايد چون من چند تا تكه ملك در ساوجبلاغ و ساوه داشتم مرا هم گندم‌دار تصور كرده با حضور متين السلطنه خطاب به من كرد و گفت : « ما تصميم گرفته‌ايم امسال گندم غله‌دارها را در انبارشان بپوسانيم . » گفتم : « چطور ؟ » گفت : « هيچ امر داده‌ام از حالا گندم نانواهاى شهر را از انبار بدهند ، وقتى ما از آنها گندم نخريم چه ميكنند ؟\r\nناچارند گندم خود را بپوسانند . » گفتم : « شما از كجا گندم ميآوريد كه تا سر خرمن ديگر روزى سيصد خروار يعنى يكصد و هشت هزار خروار گندم بنانواها بدهيد ! » گفت : « از بلوكات تهران ! » گفتم : « تصور ميكنيد چهار بلوك تهران اينقدر گندم داشته باشد ؟ » با اشاره به سمت متين السلطنه كه ايستاده و يك مشت كاغذ هم دستش بود ، گفت : « اينها راپورت‌هاى امناى ماليهء بلوكات تهران است كه در جواب استعلام من از وضعيت حاصل ، هريك ارقامى داده‌اند كه سرهم رفته براى نان دو سال شهر كافيست . » ( امناى ماليهء بلوكات تهران را تازگى از اعضاى گمرك معين كرده بودند و احمد آذرى يكى از آنها بود ) گفتم : « مسلما گزارش بيمطالعه‌اى داده‌اند ، شما هستيد و سى هزار خروار گندم خالصه و چهار پنج هزار خروار گندم مالياتى اربابى تهران و اين گندم براى نان چهار ماه تهران كافى نيست . » گفت : « يعنى ميخواهيد بگوئيد شما نديده از آنها كه در محل و همه چيز را مىبينند ، آگاهتريد ؟ » گفتم : « از اين امناى ماليه كه تره را از جعفرى و گندم را از جو نميتوانند تشخيص بدهند ، همه‌كس بصيرتر است . اگر من ترديدى در بىاطلاعى آنها داشتم . بعد از اين گزارشات براى من شكى در بىبصيرتى آنها باقى نمانده است . چون من رسمم بىپرده حرف زدن است ، بشما ميگويم خبر اين گندم دادن سر خرمن شما بنانواها ، الان به تمام بلوكات رفته است . گندم‌دارها اگر معمولا يك قفل بدر انبار خود ميزدند ، حالا در آن را تيغه كرده و كاهگل هم روى آن خواهند كشيد و يك مثقال آن را بيرون نميدهند و منتظر اواخر ميزان خواهند شد كه شما دستتان را پيش آنها دراز كنيد و آنها هم بهر قيمتى كه دلشان بخواهد بشما بفروشند . بنابراين ، شما گندم‌هاى آنها را نمىپوسانيد و آنها هستند كه خزانه را از اين راه تهى خواهند كرد » .\r\nمتين السلطنه در ضمن بيانات من لبخند ميزد و گاهى لب خود را بدندان ميگرفت .\r\nبعد كاغذهاى دست خود را روى ميز گذاشتم . مرنار هم مثل اينكه از تمام شدن اين صحبت خوشوقت بود ، با يك اشاره ، رئيس ادارهء نانوائى را مرخص كرده مشغول امضاى كارهاى من شد .\r\nقرآن كريم ميفرمايد : ،  لا تَقْفُ ما لَيْسَ لَكَ بِهِ عِلْمٌ إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  « 1 »  »  هميشه از اين قبيل اشخاص كه « بيروغن سرخ كرده و اغراقات عجيب ميگويند ، در هر كارى هستند كه اگر رئيس كار مرد خبرهء مطلعى نباشد ، گرفتار\r\n\r\n\r\n","description":"","footnote":"\r\n( 1 ) - سورهء الاسراء ، آيهء 36\r\n","page_name":" 386 ","page_number":398},
  {"content":"\r\n\r\nنتايج سوء اين قبيل اغراء بجهلها خواهد شد . من يقين دارم نصف بيشتر گرفتاريهاى امروز مردم در كار نان شهر تهران ، بر اثر همين قماش ياوه‌گوئيهائيست كه بعضى عمدا و برخى از راه نادانى بذكر روساء ميدهند و الا كار نان هفتصد هشتصد هزار نفر سكنهء امروز پايتخت و راه انداختن روزى هفتصد هشتصد خروار گندم و جو براى اين مصرف با وسائط نقليه و وسائلى كه امروز در دست اولياى امر هست ، كار بسيار ساده‌ايست كه هيچ حاجتى بجيره‌بندى و اين همه تضييق بر نان‌خور و نانوا و مالك و باربر و تلف مال و وقت ندارد . منتهى چه بايد كرد كه « سرنا دست آدم ناشى است و از دهن گشاد باد مىكند « 1 » » و عبث خود و مردم را در زحمت انداخته است . خوانندهء عزيز به زودى خواهد ديد كه از همين گزارش جاهلانهء اين چند نفر امين ماليهء گمركچى بىاطلاع ، چه نتايج سوئى عايد خزانهء دولت شد و چقدر وقت اولياى امر در اين كار تلف گرديد و چقدر مردم در زحمت افتادند ؟\r\nبارى تابستان گذشت ، اوائل پائيز خزانه به شهر و عمارت صاحب‌اختيار ( جناب آقاى غلامحسين غفارى ) منتقل شد ، اين عمارت كه در اينوقت در نزد بانگ شاهى گرو و مالك از آن صرف‌نظر كرده بود ، همان عمارتى است كه چندى محل كلوب ايران و فعلا سيد ضياء الدين طباطبائى در آن مسكن دارد . گذشته از عمارت بزرگ امروزه ، سه حياط بزرگ كه بمنزلهء حياط خدمت و اندرونى بود ، در سمت جنوب و مغرب باغ داشت كه حالا آن قطعات از آن مجزى شده است . اين حياطها ادارهء خزانه و عمارت وسط باغ با تالار آينه و فرش و اثاثيهء آبرومند بسيار عالى ، منزل شخصى مرنار شد . ولى در اينوقت خانوادهء مرنار تهران نبوده و شايد بمناسبت تحصيل بچه‌ها ببلژيك رفته بودند و اين منزل با اين طول و تفصيل در حقيقت تجملى بود نه رفع حاجت .\r\n\r\nوفاى بوعده\r\nميرزا زين العابدين خان مدير كل وظائف بقول خود وفا كرده ، در اين چهار پنج ماهه دفتر وظائف را ريخته و كامل كرد . در همان روزهاى اوليهء ورود به شهر دفتر كامل شده را با تشريفات تحويل مرنار داد و آقاى خزانه‌دار كل براى مطالعه دفتر را نزد خود نگاهداشت . تشكيل اين دفتر كار بزرگى بود كه صورت گرفته بود . خوانندهء عزيز البته توجه دارد كه جمع‌آورى چهل پنجاه هزار قلم كه اسامى آن از ده بيست تا تجاوز نميكند و هيچ مميزى جز آقا و ميرزا و خان و بيگ و ملا و شيخ و سيد كه سروته آن‌ها چسبيده و اكثر آن‌ها در چند ولايت و بصيغه‌هاى مختلفه حقوق داشتند و شايد بعضى از آنها در يك جا ملا و در جاى ديگر شيخ و در جاى ديگر بيگ و خان و ميرزا و حتى سيد هم بودند ، بطوريكه هركس هرچه از نقد و جنس دارد در يك جا و بيك قلم نوشته شود ، با ترتيب حروف تهجى و رعايت ترتيب حروف دوم و سوم كه اسباب سهولت پيدا كردن اسامى است ، كار آسانى نبود .\r\n\r\n\r\n","description":"","footnote":"\r\n( 1 ) - سرنا را اگر از دهن گشادش باد كنيد ، عبث خود را خسته كرده‌ايد زيرا صداى مطلوب از آن بيرون نمىآيد . اين مثل در موردى استعمال مىشود كه عامل كار ، ناشى بوده و از اقداماتى كه براى انجام كارى مىكند نتيجهء مطلوب را بدست نياورد .\r\n","page_name":" 387 ","page_number":399},
  {"content":"\r\n\r\nدو نفر معاون مدير كل وظائف هم جوانتر از آن بودند كه بتوانند در غير از قلمرو خود كمك شايانى برئيس خود بكنند و ميرزا زين العابدين خان در اين كار زحمت زيادى كشيده و در اين چهار پنج ماهه شب و روز خود را يكى كرده و توانسته بود اين دفتر را نظر بقول و قرار با مرنار تمام كرده و تحويل بدهد .\r\nسابقا از جمهورى بلژيكىها در گمرك ايران اشاره‌اى كرده‌ام ، اين جمهورى در ابتدا تصور ميكرد كه بتواند ماليه را هم مثل گمرك محرمانه اداره كند ، به همين نظر رؤساى گمرك ايالات و پاره‌اى ولايات را كه در آنها ادارهء گمرك داشته و ميدانيم همه بلژيكى بودند ، برياست ماليهء آنجا هم برقرار كردند ، گمرك و ماليه يكى شد ، ولى بعد ملتفت شدند كه بواسطهء وجود ايرانىهاى مطلع ، فعلا نميتوانند آن كوربازيرا كه در گمرك نسبت بايرانيها معمول ميدارند ، در ماليه هم رواج دهند .\r\nبنابراين ، گمرك را از ماليه تقريبا جدا كرده ، ادارهء مركزى آن را به وىبىيه واگذاشتند . در ولايات ، همه‌جا يكنفر رئيس گمرك بلژيكى هم تعيين كردند كه مثل وى بىيه و مرنار فقط در كليات از رئيس ماليهء ايالتى مشورت كند تا اگر ماليه را نتوانند محرمانه اداره كنند ، اين رويه در گمرك از دستشان نرود و به خيال « يافتن دم دو گوش را گم نكنند » « 1 » ولى با اينكه عجز خود را از اداره كردن ماليه به خوبى ميديدند ، خيال بيرجوع كردن ايرانيها را از سربدر نكرده و تا ميتوانستند رويهء « ميرزا بنويس » كردن آنها را تعقيب ميكردند .\r\nدفتر وظائف كه ريخته شد ، جمهورى باوجود قول‌وقرار مرنار با ميرزا زين العابدين خان كه اگر اين خدمت را انجام كند چنين و چنان خواهد شد ، بفكر افتاد كه اين كار را كه بعد از تشكيل دفتر كار ساده‌اى تصور ميكرد ، از دست رئيس ايرانى خارج كرده با رياست يكنفر بلژيكى و بتوسط « ميرزا بنويس‌هاى » ايرانى به‌طور محرمانه اداره كند .\r\nمرنار بين دو محظور گير افتاده بود ، يكى خلاف قول و قرار و ديگرى مخالفت با فرمان واجب الاذعان جمهورى . سياست مرنار در اين موارد جنبهء منفى داشت . بنابراين بهتر دانست كه مطالعهء دفتر را دراز كند و آن را نزد خود نگاهدارد تا پيش‌آمد راه‌حلى براى اين كار جلو بياورد . ولى ارباب حقوق كه منتظر تمام شدن دفتر بوده ، اميد داشتند كه بقبض و حوالهء حقوق خود خواهند رسيد ، وقتى ديدند يكى دو ماه گذشته و از مقامات بالاتر اثرى راجع به دادن قبص و حوالهء حقوق در كار نيست ، بناى هياهو را گذاشته ، نمايندگانى بوزارت ماليه و هيئت وزراء فرستادند . وزير ماليه در اينوقت معاون الدوله بود كه در كابينهء صمصام السلطنه مجددا وارد كار شده بود . از طرف وزارت ماليه استعلامهائى راجع به كى و چه وقت از مرنار شد كه جواب همهء آنها بامروز و فردا موكول گشت .\r\nحتى گاهى كه عدهء زيادى از ارباب حقوق در هيئت وزراء ازدحام ميكردند ، سردار شوكت رئيس نظميه هم نزد مرنار ميآمد و از طرف مرنار هم وعده‌هائى داده ميشد كه بهيچيك\r\n\r\n\r\n","description":"","footnote":"\r\n( 1 ) -\r\n بيچاره خرك خيال دم كرد * نايافته دم دو گوش گم كرد \r\n","page_name":" 388 ","page_number":400},
  {"content":"\r\n\r\nاز آنها وفا نميكرد . دفتر وظائف همچنان در نزد مرنار بعنوان مطالعه توقيف بود ، منهم بر خلاف سال قبل ، چون اين كار مدير كلى پيدا كرده بود ، ابدا حرف وظائف را با مرنار نميزدم .\r\nدر اواسط دههء آخر ذيحجهء سال 1330 يكروز صبح از منزل باداره مىآمدم ، بخيابان لختى آن روز كه البته بوسعت خيابان سعدى امروز نبود رسيدم . ديدم ازدحام عجيبى برپا شده است . بين يكى دو هزار زن سرتاسر خيابان را گرفته و سروته خيابان هم عده‌اى ژاندارم دهنهء اسب‌هاى خود را بدست گرفته ايستاده‌اند و از ورود زنها به خيابان جلوگيرى ميكنند ولى مانع خارج شدن آنها نيستند . وقتى بجلو خان عمارت خزانه كه قدرى از در باغ امروزه پائين‌تر بود رسيدم ، ديدم در خزانه بسته و زنها توى جلو خان و خيابان نشسته صحبت‌هاى عادى زنهاى طبقهء سوم بين آنها در جريان و طبعا همهمهء زيادى راه انداخته‌اند ولى متعرض كسى كه بخواهد وارد خزانه شود نيستند . من نزديك در رسيده آهسته در زدم ، يوز باشى عباس ( هنوز هم در قيد حيات و در خزانه خدمت مىكند ) رئيس فراشان نامه‌رسان خزانه پشت در بود ، در را رخنه كرد و من وارد شده يكسر بادارهء خود رفته مشغول كارهاى خود گشتم در صورتى كه صداى همهمهء زنها باوجود اينكه دفتر من در حياط دوم واقع بود ، بلند و تا اندازه‌اى مانع كار بود .\r\n\r\nخانمها چه فرمايشى دارند ؟\r\nيكساعتى گذشت ، على بيك پيشخدمت اطاق مرنار مرد ترك زبان كه همراه مرنار از گمرك بخزانه آمده بود ، از در رسيده گفت :\r\n« رئيس شما را ميخواهد » ( مرنار اگر شاه هم ميشد جز رئيس اسم ديگرى در نزد على بيك نداشت ) من برخاستم ، از حياط اول گذشته ، باغ را پيموده ، بعمارت وسط رفته ، وارد دفتر مرنار شدم ، گوئى زنها ميدانستند كه محل اقامت مرنار اين سمت است زيرا سروصداى آنها در اينجا خيلى زياد بود . مرنار پرسيد : « چه خبر است ؟ » گفتم : « من از هيچكس چيزى نپرسيده‌ام ولى تصور ميكنم زنهاى صاحب وظيفه باشند . » گفت : « بلى ! نمايندگان آنها پريروز با رئيس نظميه اينجا آمدند و ازدحام كردند ، من به آنها وعده كرده‌ام امروز به آنها پول بدهم ، اين است كه همگى آمده‌اند وظيفهء خود را بگيرند . » با كمال تعجب گفتم : « پول بگيرند ؟ ! » گفت : « بلى ! » گفتم : « همچو چيزى غيرممكن است ! » گفت : « چه مشكلى دارد ؟ كتاب وظيفه كه نزد ماست ، هركس ميآيد اسم خود را ميگويد ، بدفتر مراجعه ميكنيم ، وظيفهء او را ميدهيم . » گفتم : « اگر زنى امروز حقوق خود را گرفت ، فردا باز آمد و به همان اسم مطالبهء حقوق خود را كرد چگونه تشخيص ميدهند كه اين زن ديروز حقوق خود را گرفته و امروز مجددا مطالبه دارد ؟ بر فرض اينكه تشخيص دادند كه اين همان زن است ، چگونه بر او ثابت خواهند كرد كه ديروز حقوق خود را گرفته است ؟ اگر متصديان امر پول نداده جلو اسامى علامت پرداخت بگذارند يا حقوق‌بگيرها باوجود گرفتن وجه چنين ادعائى بكنند ، بچه وسيله حقيقت را كشف يا خلاف گفتهء آنها را بر آنها مدلل خواهند كرد ؟ » ديدم\r\n\r\n","description":"","footnote":"","page_name":" 389 ","page_number":401},
  {"content":"\r\n\r\nمؤمن آل يعقوب رفت توى فكر ، من براى اينكه راه صحبتى براى او باز كنم گفتم :\r\n« خوب ! بفرمائيد ببينم از پريروز تا حال چه اقدامى براى همين طرز پرداخت دستور داده‌ايد ؟ » گفت : « هيچ ! از شما ميخواستم خواهش كنم با آنها حرف بزنيد يكى دو روزى مهلت بدهند كه وسيله‌اى براى پرداخت فكر كنم . » گفتم : « به من بفرمائيد خيال داريد به آنها حقوق بدهيد يا خير ؟ » گفت : « البته مىدهم » گفتم : « اگر اينطور است باقى آن چيز مشكلى نيست ، ميتوان مهلت خواست . » از نزد او بيرون آمده يكسره به سمت در مدخل رفتم .\r\nيوز باشى عباس همچنان در خود را بسته داشت ، من با يك اشارهء چشم ، مصنوعى بودن پرخاشى را كه خيال داشتم به او حالى كرده با صداى بلند گفتم : « اين چه اوضاعى است ؟ تو بامر كى در خانهء دولت و ملجاء مردم را به روى خلق مىبندى ؟ در را باز كن ببينم ! » صداى من كه بلند شد ، صداى زن‌ها خاموش و در باز شد . من ميان آستانهء در كه چندان عريض هم نبود ايستاده گفتم : « خانمها چه فرمايشى دارند ؟ »\r\nاز وقتى كه گرفتن تعرفه و تصديق رسم و دفتر خاصى براى اثبات هويت اشخاص داير شده بود ، بواسطهء مشكلى صدور تعرفه و حواله و وصول پول از صندوق ، كار فروش حقوق به صرافها زيادتر از سابق رواج گرفته و اين هم يكى از كسب‌هاى عادى شده بود . صرافها براى پيدا كردن زنهاى صاحب حقوق و تحقيق در هويت آنها ، ناگزير بودند زنهاى واسطه‌اى براى خريد حقوق از آنها داشته باشند . اين زنهاى واسطه از آن ارقه‌ها و بقول عوام « هفت خطهاى بزرگ‌پا » « 1 » . بودند . جمع‌آورى عدهء امروز و آوردن آنها در خزانه بوسيلهء زنهاى واسطه كه رئيس آنها باسم كلانتر معروف بود انجام شده بود . البته كلانتر و ور كلانترها هم نزديكتر بدر بودند و در جواب : « خانمها چه فرمايشى دارند ؟ » يكى از وركلانترها گفت : « بنا بقول خزانه‌دار آمده‌ايم پول بگيريم . » گفتم : « از چه بابت ؟ » گفت :\r\n« مواجبمان را ميخواهيم ، تازه ميپرسيد از چه بابت ؟ » گفتم : « شما اگر مواجب داشته باشيد ، البته بايد بدانيد كه بدون تعرفه و قبض و تصديق حاشيهء قبض ، پول مواجب را نميتوان گرفت . » گفت : « پس اين مرد ، كه مثل جرز چهارسو بزرگ دراز و پهن است ، ( مقصودش سردار شوكت رئيس نظميه بود كه واقعا مثل جرز چهارسو بزرگ ، دراز و پهن بود ) پريروز چرا بما وعده داد كه امروز بيائيم پول بما ميدهند ؟ » گفتم : « يقينا اشتباه\r\n\r\n\r\n","description":"","footnote":"\r\n( 1 ) - كفشهاى زنانه را بعد از آنكه از وضع قديم خود ترقى كرده و بهبودى در آنها ايجاد شده بود ، از چرم سياه ميساختند و براى بزرگ و كوچك آنها علامتى باسم خط در تخت آنها ميزدند . كوچكهاى آن چهار خط و بزرگترهاى آن پنج خط و شش خط و هفت‌خط كه از همه بزرگتر بود ناميده ميشد . در هريك از اين چهار خط و پنج خط و شش خط و هفت خط بزرگ پا و كوچك پائى هم ملحوظ ميكردند . مشترى كه در دكان ميآمد از او ميپرسيدند چند خط ميخواهى ؟ بعد از آنكه خطش معلوم ميشد ، سؤال ميكردند بزرگ پا يا كوچك پا آنوقت براى او كفشى كه به پايش بخورد مياوردند . زنى كه پايش هفت خط بزرگ پا باشد خيلى كم و شايد به همين جهت هم بود كه زنهاى عرافه و شلافه را بهفت خط بزرگ پا تعبير ميكردند .\r\n","page_name":" 390 ","page_number":402},
  {"content":"\r\n\r\nشده است زيرا تا قبض نگيريد كه پول نميتوانيد بگيريد . » ور كلانتر ميخواست در سر اين قولى كه پريروز بوسيلهء رئيس نظميه داده شده بود ، پا سفت كرده محاجه كند ولى جماعت زيادى از زنهاى خالى الذهن كه اطراف او بودند ، گفتند : « اين آقا درست ميگويد ! تا قبض نگيريم نميتوانيم پول بگيريم ! » من هم همين‌كه در ميان جماعت حرفم پيش افتاد ، گفتم : « خانمها نبايد حرفى بزنند كه خداى نخواسته تصور شود كه اصلا حقوقى ندارند و بيهوده آمده‌اند آشوب كنند ، حرف حساب بزنيد و حساب هم جواب بشنويد . » يك مرتبه از تمام جمعيت روبروى من صدا بلند شد : « حرف شما حسابى است آمده‌ايم قبض ميخواهيم » گفتم : « بسيار خوب ! ولى ميدانيد كه بواسطهء همين مذاكرهء پول گرفتن كه نميدانم از كجا بيرون آمده است ، كسى بفكر تعرفه و قبض نبوده و هيچ فكرى تاكنون براى آن نكرده‌اند ؟ » گفتند : « بما چه ؟ ميخواستند فكر كنند ! » گفتم : « من تصديق دارم كه كار بىقاعده‌اى شده است ، ولى براى اصلاح آن چاره‌اى جز چند روز حوصله كه تعرفه و قبض چاپ كنند و بشماها بدهند و بعد رسيدگى كرده و تصديق صحت حقوق شما را بنمايند نيست . » اينجا بازهم اكثريت طرفدار من شده و گفتند : « بابا دارد حرف حسابى مىزند ! بى خود نبايد دادوقال راه انداخت ! از قديم گفته‌اند : « عمل ديوان قبض است و برات » خير آقا ! شما صحيح ميفرمائيد ، بفرمائيد ببينيم چند روز مهلت ميخواهيد ؟ » گفتم : « امروز چهارشنبه است تا دستور از طرف رؤسا براى صدور تعرفه بدهند و نقشهء آن‌كه بواسطهء تغيير ادارات سابق ناچار تغيير بايد بكند حاضر شده و رؤسا آن را تصويب كنند ، امروز فردا تمام خواهد شد . صبح شنبه بمطبعه خواهد رفت ، ما شاء اللّه عدهء شما هم كه خيلى زياد است ، اقلا يكهفته‌اى براى چاپ آنها لازم است ، شنبهء آينده يعنى يازده روز ديگر تعرفه حاضر خواهد شد . شنبهء يازده روز ديگر هم روز ششم محرم است ، تا سيزدهم محرم كه همه مشغول عزادارى هستيم ، بنابراين روز چهاردهم محرم يعنى هيجده روز ديگر تمام وسائل كار حاضر خواهد شد و تعرفه خواهيد گرفت و بعد از تعرفه هم جريان را خودتان ميدانيد چگونه بايد بشود كه به پول برسيد . » گفتند : « آنچه گفتند تمام صحيح است ما ميرويم ولى اگر آن روز باز يك آقاى ديگرى بيايد و بگويد آنچه امروز شنيده‌ايم « ماليده » و باز حرف تازه‌اى بخواهد بميان بياورد چه بايد كرد ؟ » گفتم : « اين حرف شما جواب ندارد كاملا حق با شماست ، ولى اگر من خودم را معرفى كنم ، انشاء اللّه خانمها متقاعد خواهند شد كه حرف من واقول ندارد ؟ » يكى از آنها گفت : « شما كى باشيد ؟ » گفتم : « من اسمم عبد اللّه و پسر حاجى ميرزا نصر اللّه مستوفى گركانى هستم . خانهء من در سرچشمه و همان خانهء پدرى است ، اگر روز چهاردهم محرم ديديد مطلب غير از اين بود كه من قول داده‌ام ، شما حق داريد خانهء مرا مسجد كنيد . » صداى شليك تحسين از طرف جماعت بلند شد و گفتند : « خدا قديميها را بيامرزد ، ما خانهء شما و خانهء قوم و خويشهاى شما را بلديم و همين قول شما براى ما بهتر از همه چيز است . » و بعد از جلو در از دو طرف حركت و زنهائيرا كه در خيابان جلو آنها بودند جارو كرده در ظرف پنج دقيقه خيابان به حالت عادى درآمد .\r\n\r\n","description":"","footnote":"","page_name":" 391 ","page_number":403},
  {"content":"\r\n\r\nمن بدفتر مرنار برگشتم . گفت : « از وقتى كه شما بدر حياط رفته‌ايد ، صداى آنها افتاده است ، بگوئيد ببينم چه كرديد ؟ » گفتم : « راهشان انداختم رفتند . » گفت :\r\n« رفتند ؟ ! ! » گفتم : « بلى ؛ ديگر هيچكس در خيابان نيست . » گفت : « رفتند كه كى بيايند ؟ » گفتم : « روز چهاردهم محرم كه هيجده روز ديگر خواهد شد . » گفت : « هيجده روز ؟ ! ! » گفتم : « بلى ! هيجده روز ديگر » گفت : « چگونه توانستيد مهلت را اينقدر زياد كنيد ؟ » اجمال مذاكرات را براى او نقل و اضافه كردم كه « با منطق بهتر از هر چيز ميتوان به مقصود رسيد » حاجت بذكر نيست كه در هر جوابى كه از من ميشنيد ، دو سه تا « مرسى » قبل از هر سؤال ديگر برخ من ميكشيد . بعد از دريافت كردن « مرسى » هاى آخرى گفتم : « از حسن توجه شما متشكرم ولى متوجه باشيد كه اينجا حيثيت شخصى و خانوادگى من گرو است ، كار طورى نشود كه روز چهاردهم محرم باز مردم سرگردان باشند . » در مقابل اين اظهار من ، قلم برداشت و شرحى بميرزا زين العابدين خان با خطاب « مدير كل وظائف » نوشت و دستور چاپ كردن تعرفه را به او داد . من هم كه بدفتر خودم آمدم اجمال ماجرى را با تلفن بميرزا زين العابدين خان گفتم و تأكيد كردم كه مواظب باشد كه روز چهاردهم همه چيز حاضر بشود . او هم همانروز نمونهء تعرفه و قبض را ترتيب داده تا بعد از ظهر براى تصويب بدفتر مرنار فرستاد . ولى باور بفرمائيد كه تا روز اول محرم هنوز اين نمونه تصويب نشده و بر نگشته بود . بالاخره من مجددا نزد مرنار رفته و خامت اين تأخير را از نقطه‌نظر خودم تشريح كردم تا فرستاد از لاى كاغذهاى دفتر خزانه‌دارى نمونه را پيدا كرده تصويب نمود و بوسيلهء من بمدير كل وظائف ابلاغ شد و روز چهاردهم همه چيز حاضر بود . بنابراين بايد گفت اين جمهورى ، با عدم توانائى و كفايت و لياقت ، در نظرات خود بسيار مصر هم بوده و آنى از فكر گذاشتن چوب جلو چرخ كار ايرانيها با اين‌كه حيثيت خودشان هم در گرو بود ، غفلت نداشتند .\r\nاين قدرت دست كدام يك از بلژيكىها بود ؟ كسى نمىتوانست بداند . ولى كار بدين منوال و بعد از اين واقعه بود كه من بوجود اين جمهورى سرى كه حدس آن را ميزدم كاملا معتقد شدم .\r\n\r\nبوقوع پيوستن پيشگوئيهاى من\r\nاز اوائل ميزان ، باز كار نان شهر خراب شده است . زيرا خرمنها ته كشيده و رساندن روزى سيصد خروار بنانواها مشكل و حوالجات رئيس نانوائى دست دو نفر نانواباشى مانده است و جنس نميرسيد كه به آنها داده شود . هريك از آنها هزار الى هزار و پانصد خروار از انبار طلبكار شده‌اند و قهرا زبان رئيس ادارهء نان هم در مؤاخذه از بدى نان كند است . در حدود يك ثلث شهر در اكثر روزها بىنان ميمانند ، نان‌هاى تافتونى اكثر جوين شده است زيرا ناچار شده‌اند به آنها جو بدهند . كم‌كم كار به داخل كردن جو بنان سنگك هم رسيده ، نانواها هم كه هميشه « دزدانى هستند كه پى بازار آشفته مىگردند » نه اينكه فقط آرد جو و گندم نابيخته نان مىكنند ، بلكه سبوس كهنه‌هاى خود را كه سابقا بگاودارها ميفروختند\r\n\r\n","description":"","footnote":"","page_name":" 392 ","page_number":404},
  {"content":"\r\n\r\nبر اين آرد گندم و جو نابيخته اضافه مينمايند . نانهاى سنگك مثل لحاف كلفت و روى آن مثل پشت‌بامهاى كاهگلى كه آب باران گلهاى آن را شسته و برده باشد ، پر از كاه است .\r\nهمين نان بد هم گير نمىآيد .\r\nمحتشم السلطنه وزير داخله و از غارتى كه مرنار در بهار گذشته در ماليه كرده و اين وزارت‌خانه را بالمره بيرجوع و « سپهسالار بىلشكر » و ادارات تابعهء آن را منحصر بكابينهء وزير كرده بود ، بسيار عصبانى بود . صمصام السلطنه رئيس الوزراء هم كه از جوابهاى رد خزانه بتقاضاى بختياريها كه سيرمانى نداشتند ، طبعا خيلى از مرنار راضى نبود و با بيانات فصيح خود كه هميشه بجملهء : « عرض بو خدمت سركار تو » شروع ميشد ، بى پرده و لرى همه‌جا بر ضد او حرف ميزد .\r\nقيمت گندم از خروارى هفده تومان بسى و پنج تومان رسيده و جو ده تومانى را بيست و پنج تومان ميخرند . مرنار مجبور شده است عده‌اى از ارمنىها را برياست حاجيان ، مطبعه‌چى مطبعهء بوسفور ، نيمه‌مسلح و نيمه‌گندم خر ، به دهات اطراف بفرستد و بهر زور و قيمتى كه هست گندم و جو براى نان شهر برساند . بالاخره اين وسيله هم تمام شد ، يعنى مالكين بلوكات تهران كه آنها را هم تشويش گرفته حساب كار از دستشان در رفته بود ، به اين قيمتها هم حاضر نميشدند گندم خود را واگذار كنند . نميدانم كدام مرد پيش‌بين بمرنار پيشنهاد كرده بود كه حالا كه قرار است گندم را در سى و پنج تومان خريده بهفده تومان بنانواها بدهيد ، آرد روسى وارد كنيد . او هم از ايوزاف بادكوبه‌اى كه با گمركچىها سرو كار داشت ، تلگرافا آرد روسى خواست . آردهاى روسى كه بانبار رسيد چون اطمينان نداشتند آن آرد را كه شيرينىفروشها گرانتر ميخريدند ، بنانوائى تحويل نمايند ناچار شدند گندم و جو را هم آرد كرده مخلوطى از سه جور آرد بسازند و بنانواها بدهند . ولى جو آن را زيادتر گرفته بودند ، يك ربع آرد روسى و يك ربع آرد گندم و نصف آرد جو مخلوط كرده بنانواها ميدادند . نانش بسيار بد و غير ماكول و بواسطهء عدم نظارت ، نانواها هم همين آرديرا كه ميگرفتند ، سرگلش را عليحده كرده نانهاى بهترى پخته به قيمت عالى ميفروختند و از باقى آن نان بد كمى به قيمت سى و دو شاهى بمردم ميدادند .\r\nخزانهء دولت روزى پنج شش هزار تومان ضرر نان را بايد بپردازد ولى چون خزانه دار و نانواباشى يكى است ، سروصدائى از اين ضرر بلند نيست . اعضاى ايرانى گمرك براى تقرب بمرنار هريك مطالعاتى ميكردند و در اطراف كار نان پيشنهادهاى الحق نامربوطى ميفرستادند . مرنار هم در حاشيهء هريك با خط خوانا و پشم‌دار و پت‌وپهن خود شرحى مينوشت و دستوراتى كه اكثر متضاد هم بود ، براى متين السلطنه ميفرستاد . او هم نميدانست چگونه آنها را با هم وفق بدهد . خلاصه اينكه كار نان بسيار بد بود و هيچ راهى براى اصلاح آن با روزى پنج شش هزار تومان ضرر نميتوانستند فكر كنند .\r\nگويا روز هفتم محرم و روز تعطيل بود ، مرنار مرا با تلفن از منزل خواست ، بخزانه‌دارى آمده با كمال تعجب ديدم به من دستور ميدهد كه بروم دكانهاى نانوائى را\r\n\r\n","description":"","footnote":"","page_name":" 393 ","page_number":405},
  {"content":"\r\n\r\nتفتيش كرده عدهء باز و بستهء آن را صورت برداشته از هريك بپرسم : « چه مقدار گندم بشما داده‌اند و براى پس‌فردا روز تاسوعا كه بايد پخت دو روزه بكنند ، چه تدارك دارند ؟ » من رفتم تمام دكانها را سركشى كرده گزارشى با جزئيات تنظيم و فردا روز هشتم محرم به او دادم خيلى از اينكه اوقات تعطيل خود را صرف خواهش او كرده بودم ، تشكر كرد من به منزل آمدم .\r\n\r\nنانوائى من\r\nچندى بعد باز يكروز على بيك بدفتر من آمد كه : « رئيس شما را ميخواهد » ساعت نزديك پنج و موقع تعطيل و در اواخر عقرب هوا هم داشت تاريك ميشد . بدفتر او رفتم ، به من گفت : « شما از كار نان چه اطلاعى داريد ؟ » متوجه شدم كه حالا كه ديده است پيشگوئى من درست بوده ، ميخواهد مرا وارد كار نان و حل مشكل نانوائى كند . من هم بىمناسبت نديدم كه قدرى شوخى كرده او را از گرفتگى كه طبعا از اوضاع نان دارد بيرون بياورم . مثال تعزيه‌خوان ميرزا محمد تقى را براى او نقل كرده آخر كار گفتم : « اطلاع منهم از كار نان اين است كه برادرم كه درست مثل برادر آن تعزيه‌خوان بيست سال است مرحوم شده وقتى وزير تهران بوده بقدرى كه يكنفر وزير در آن دوره ميتوانست از كار نان خبردار شود ، مطلع بوده است . ولى من يك مزيت بر آن تعزيه‌خوان دارم و آن اين است كه نان از خانهء خود ميخورم ، يعنى آرد از ده مىآورند و در خانه خمير ميكنند و در دكان پخته به خانه مىآورند . » مرنار خيلى پرحرف بود ، اشخاص پرحرف در پيدا كردن راه براى گرداندن مطلب و مقصود زبردستند . فورا گفت : « من هم ميخواهم بدانم يكمن آرد چقدر نان دارد . » گفتم : « نانى كه براى من ميپزند ، تافتون دوآتشه است ، چون چانهء خمير را هم در خانه ميگيرند و زير چشم نوكر پخته مىشود ، آرد را براى خمير قبلا وزن نميكنند ، فقط نان پختهء آن را كه خيلى خشك و برشته است ، آن هم براى تعيين اجرت پخت ، وزن ميكنند . نان سنگك بخصوص غير دوآتشهء آن آب زياد دارد وكيل آن غير از تافتون برشته است ، پس اين دانش من هم چيزى نيست كه دردى دوا كند . حالا بگوئيد براى چه مقصود ميخواهيد اين مقايسه بين آرد و نان را به عمل آوريد تا من راهى براى حل آن فكر كنم . » گفت : « اين دو نفر نانوا روزى سيصد خروار از من گندم گرفته‌اند ، يقين دارم نصف آن را احتكار كرده يا به اين و آن فروخته‌اند » گفتم : « بر فرض اينكه معين شد كه مثلا يك خروار گندم يك خروار و چهل پنجاه من يا زيادتر يا كمتر نان دارد ، از كجا مىشود فهميد و چگونه مىشود ثابت كرد كه نانواها تمام آن را نان نكرده و بمردم نداده باشند ؟ زيرا نفوس شهر احصائيه‌اى ندارد . بر فرض اينكه احصائيه هم داشته باشد ، حالا بعد از پنج ماه چگونه ممكن است از اين بدست آوردن ميزان توفير نان بر گندم ، گناه آنها را ثابت كرد ؟ » گفت : « با وجود اين من ميخواهم بدانم يك خروار آرد چقدر نان دارد . » گفتم : « اگر مقصود همين باشد ، تحقيق آن مشكل نيست ولى براى اينكه خيلى دقيق بوده و جزئيات آن را بدانيم ، بايد يك دكان سنگكى را يكهفته گرداند و هر روز مقايسه و بعد از آن نتيجهء هفت روز را رويهم ريخت و بعد تقسيم بهفت\r\n\r\n","description":"","footnote":"","page_name":" 394 ","page_number":406},
  {"content":"\r\n\r\nكرد تا مأخذ بدست آيد ، من اين كار را ميتوانم براى شما انجام بدهم گفت : « ممنون ميشوم » گفتم : « البته ميخواهيد محرمانه باشد ؟ » گفت : « بلى ! » گفتم : « يك حوالهء چهارده خروارى گندم باسم حامل بدهيد و بنويسيد قيمت را هم بقيمتى كه بنانواها ميدهند دريافت دارند . ( هنوز آرد بنانواها نميدادند ) نوشت و داد . گفتم : « يك حوالهء پانصد تومان هم بصندوق خزانه بدهيد كه پانزده روزه به آنها رد كنم . » آن را هم نوشت و داد .\r\nگفتم : « يك تلگراف هم بامين ماليهء ساوجبلاغ مخابره كنيد كه حساب ماليات ده مرا با مباشر فورى تصفيه كند كه مباشرم كه مرد بسيار امينى است بتهران بيايد زيرا من بجز او بكس ديگر اعتماد ندارم . » تلگراف را هم نوشت و داد . من بيرون آمده منزل رفتم .\r\nبعد از دو سه روزى ميرزا مهدى اشكورى گيلانى كه در اوقات مسافرت برادرم به مكه او را بر سر ده گماشته بودم و مرد امين صديق سادهء امتحان داده‌اى بود ، بتهران آمد . گندم را بوسيلهء او از انبار گرفته و خود او را همراه بارها بآسيا فرستاده ، عين آن را آرد و دكانى در مقابل كوچهء صدراعظم در پامنار كرايه كرده ، مشغول نانوائى شد . به او دستور داده بودم ، اگر كسى از تو بپرسد : « چه شد كه خدمت را ترك و نانوائى مىكنى ؟ » بگويد « قدرى گندم دارم ميخواهم كاسبى كنم . » دستور من براى ميرزا مهدى مثل امر مجتهد نسبت بمقلد بود . آنچه ميگفتم با كمال ديانت عمل ميكرد . به او سپرده بودم خودش هم ترازودارى ميكرد .\r\nميرزا مهدى هر شب بعد از تعطيل دكان كه از راه ميرسيد ، ابتدا آنچه پول داشت از سياه و سفيد و اسكناس از جيب و بغل بيرون ميآورد و بادقت شماره و يادداشت مىشد . بعد آنچه مخارج دكان از قبيل كرايهء دكان و مزد عملجات و قيمت سوخت و نمك و صابون و روغن چراغ و نفت از اين پول به مصرف رسيده بود ، علاوه ميشد و از آنرو ميزان نانى كه فروخته شده بود بدست ميآمد . بعد از اين نان‌خور تمام عملجات و نان‌بر مجانى بعضى از آنها هم تعيين و تخمين شده بر آن افزوده ميگشت و از اين‌رو مىفهميديم كه در آن روز چند من نان از دكان بيرون آمده است . ميزان حاصل نان كه بدست ميآمد ، به ميزان آردى كه در روز خمير شده بعلاوهء خمير ترشى كه از شب قبل داشت و ميزان خميرى كه براى ترش سحر روز بعد نگاهداشته بود ، بدقت وارسى شده ميزان آرد مصرفى دكان هم تعيين و معلوم ميگشت كه در اين روز چه مقدار آرد پخته شده و مقايسه ميكرديم كه يكمن آرد چقدر نان داشته است . در آخر كه دكان را تعطيل كرد ، مقايسه‌هاى هفت روزه را روى هم ريخته ، بهفت تقسيم و نتيجهء عمل اين شد كه يك خروار صد منى گندم يكخروار و شصت من و سى و پنج سير نان سنگك تازه به سنگ تمام و بدون غل‌وغش دارد .\r\nنانواها از ترازودارهاى خود دخل هر يكمن آرد را يكمن نيم نان تحويل ميگيرند .\r\nنان‌خور و نان‌بر دكان كه بين چهار پنج من مىشود ، جزو اين عمل است . ولى يك خروار آرد نانوائى يكخروار نيست ، زيرا آردها را در كيسهء كرباسى چهار منى كه آنها را پستائى ميگويند ريخته‌اند و با كيسه چهار من حساب ميكنند . اين كيسه‌ها يكى شش هفت سير وزن\r\n\r\n","description":"","footnote":"","page_name":" 395 ","page_number":407},
  {"content":"\r\n\r\nدارد كه اقلا در بيست و چهار كيسه بيش از چهار من كم است .\r\nاين كسر توفير كيسه ، عوض كسر بوجارى است كه گندم بطور متوسط بايد هر خروارى چهار من افت بوجارى داشته باشد ، پس همان يكمن ، يكمن و نيم آنها درست است .\r\nخلاصه جدولى براى عمليات مختلفه با دقت‌هائيكه برادرم آقاى فتح اللّه مستوفى دارد ، براى اين هفت روز نانوائى ساخته شد . ديگر براى من كار نانوائى چيز نهانى نداشت ، سى و چند تومان در اين هفت روزه دخل اين دكان شده بود ، پول خزانه را پس دادم و جدول عمل را با سى و پنج تومان دخل بمرنار تسليم كردم . بعد از تشكر فراوان از زحمات من ، سى و چند تومان را بميرزا مهدى انعام داد .\r\n\r\nرياست من در ارزاق شهر\r\nماه قوس هم گذشت كار نان شهر روزافزون بدتر شد ، مرنار آنچه آهوگردانى « 1 » كرده بود كه من داوطلب اصلاح كار نان شده پيشنهادى در اين باب به او بدهم ، من نفوذناپذير مانده بودم . يكروز باز مرا بدفتر خود خواند ، چيزى را كه از دو ماه قبل در نظر گرفته و همهء اين مقدمات براى آن بود ، صاف و پوست‌كنده به من اظهار و خواهش كرد كه من رد نكنم . ضمنا گفت : « الان چهار هزار خروار آرد روسى و سه هزار خروار جو و هزار خروار گندم در انبار داريم . اين خوراك چهل روز شهر است ، آرد روسى هرقدر بخواهيم به مجرد يك تلگراف بعد از پانزده روز اينجا حاضر مىشود . جو و گندم هم از عراق و خمسه و قزوين و ساوه خواسته‌ايم ، و ميرسد . حيف است اين غله و آرد بدست اين مردمان متقلب تلف شده و مردم از آن استفاده ننمايند . » گفتم : « امشب فكرهايم را ميكنم ، فردا صبح جواب مىدهم . » البته ديگر از حيث عمل بعد از يكهفته نانوائى تشويشى نداشتم و ميدانستم كسى نميتواند « كلاه سرم بگذارد « 2 » » اين يك شب را براى نقشهء عمليات وقت خواسته بودم .\r\n\r\n\r\n","description":"","footnote":"\r\n( 1 ) - شكارچيها مخصوصا در شكار آهو امتحاناتى كرده و رويهء گردش آهو را در بيابان بدست آورده‌اند . گاهى اتفاق افتاده است كه گلهء پنج شش‌تائى آهو سمت مشرق ديده شده و شكارچى ماهر به سمت مغرب رفته و در محلى پشت سنگ ميان گودالى مىنشيند و مطمئن است اين گله آهو از جلو تيررس او عبور خواهد كرد و صددرصد پيش‌بينى او بوقوع ميپيوندد . شكارچى كه ميخواهد با اطمينان خاطر بيشترى در كومه بنشيند ، يكى را مامور مىكند كه از فلان سمت رفته آهوها را رم بدهد زيرا ميداند كه آهوها اگر از سمتى كه معين مىكند رم بخورند حكما از محلى كه او ( شكارچى ) منتظر آنها در كومه نشسته است عبور خواهند كرد . البته اين آهوگردانى كار هر شكارچى تازه‌چرخى نيست و خيلى سابقه لازم دارد تا شكارچى بداند از كدام سمت بايد آهو را رم داد تا از جلو محلى كه منتظر آن است رد شود . آهوگردانى كنايه از اقداماتى است كه ظاهرا با مقصود تماس نداشته باشد ولى باطنا براى انجام همان مقصود به عمل آيد .\r\n( 2 ) - كلاه سر كسى گذاشتن كنايه از فريب دادن و گول كردن او است . شايد اين استعاره كه در اين سى چهل سالهء اخير خيلى رايج و در كتب هم وارد شده است ، از عادت خيلى قديم مجازات مقصرين بيرون آمده باشد . در ازمنهء خيلى قديم رسم بوده است مقصر را بعد از مجازات دوره\r\n","page_name":" 396 ","page_number":408},
  {"content":"\r\n\r\nدر خزانه ، ميرزا سيد حسن خان بقاء الدوله معاون كابينه و ميرزا همايون خان سياح رئيس كارگزينى با من دم‌خور بودند ، هر دو را زرنگ و زيرك به جا آورده بودم ، برادرم آقاى فتح اللّه مستوفى رئيس جزو جمع و ميرزا على اكبر خان برادرزاده‌ام رئيس محاكمات ماليه هم بودند ، كميتهء پنج نفرى باسم كميتهء نان از اين چهار نفر و خودم تشكيل كرده شهر تهران را به چهار قسمت تقسيم و هر قسمتى را بيكى از اين چهار نفر سپردم . محلهء دولت را بمناسبت اينكه خانهء ميرزا سيد حسن خان در آن واقع بود ، به او محول كردم . سنگلج و دروازه قزوين را به همان مناسبت بادارهء ميرزا همايون خان سياح واگذاشتم . محلهء عودلاجان نصيب ميرزا على اكبر خان و محلهء بازار تحت اداره آقاى فتح اللّه مستوفى قرار گرفت . فردا رفقا را برداشته بدفتر مرنار رفتيم ، كميتهء نان را معرفى كرده ، شش نفرى نشستيم و مشغول مقدمات كار شديم . من بمرنار گفتم : « ما نبايد در كار دادوستد قيمت آرد مداخله داشته باشيم . » گفت : « همين‌طور است » گفتم : « نصف جو و يك ربع گندم و يكربع آرد روسى نانش خوب نميشود ، مخلوط را نصف آرد روسى و نصف گندم و جو بايد منظور كرد كه ضمنا در گندم و جو هم كه بايد در داخله تدارك شود ، در مضيقه نباشيم . » پيشنهاد مرا پذيرفت . بازهم گفتم :\r\n« هر شش هفت دكان يكنفر مفتش لازم دارد كه در حضور او عمليات نانوائى انجام يابد تا از تقلب نانواها مصون باشيم ، مواجب اين مفتش‌ها از جريمهء تخطى نانواها تجاوز نخواهد كرد ، بر فرض اينكه تمام ماهى سيصد تومان خرج اين تفتيش را هم بر خزانه تحميل كنيم ، چيز مهمى نخواهد بود . » اين را هم پذيرفت . گفتم : « اجازه بدهيد من نظامنامه‌اى براى اين كار تنظيم كنم و امضاء كنيد تا بر طبق آن عمل كنيم . اين جمله را هم پسنديد . بعد از قدرى صحبت و بادهائى كه بآستين من كرده « 1 » مرا از تمام وزراى كشور باكفايت‌تر خواند ، از پيش مرنار بيرون آمديم . همان‌روز نظامنامه را تدوين كردم ، جوازهاى چاپى كه جاى مبلغ و مقدار و اسم نانوا و محل و تاريخ صدور و تاريخ مصرف در آنها باز بود چاپ كرديم نانوا خودش با انبار طرف بود ، آرد خود را ميگرفت و قيمت ميداد ، ما با پول آرد تماس و حسابى نداشتيم . هر شش دكان يك مفتش و هريك از چهار قسمت يكنفر سرمفتش داشت .\r\nمفتش بايد صادر و وارد انبار آرد و سوخت و نمك و سبوس دكانهاى قطعهء خود را تحت مراقبت داشته باشد . حتى كپهء آرد و كتهء دكان را مهر كند . آرد بايد در حضور او بطشتك\r\n\r\n\r\n","description":"","footnote":"\r\nميگردانده‌اند كه مردم ببينند و عبرت بگيرند يا تشفى حاصل كنند و البته لباس و بخصوص كلاه آنها را تغيير ميداده‌اند و گاهى كلاه كاغذى مضحكى براى آنها درست ميكرده و سر آنها ميگذاشتند كه در ميان جمعيتى كه بناگزير براى تماشا جمع ميشوند و ازدحام ميكنند درست شناخته شوند .\r\nكسى هم كه فريب مىخورد لا محاله در نزد همكارها به سادگى معروف و مشتهر مىشود و از همين راه اشتهار است كه كلاه سر كسى رفتن كنايه از فريب خوردن شده است . همانطور كه هرقدر لباس مقصر ناموزون‌تر و كلاه او گشادتر بود دليل زيادى تقصيرش بود اينجا هم وقتى كه فريب خيلى زياد باشد صفت گشاد را هم به كلاه داده و ميگويند در اين معامله كلاه گشادى سر . . . .\r\nرفته است .\r\n( 1 ) - كنايه از به تهور آوردن و تشجيع كردن است .\r\n","page_name":" 397 ","page_number":409},
  {"content":"\r\n\r\nخميرگيرى ريخته شود ، دو آتشه‌پزى قدغن است ، اگر كسى تقاضا كرد بايد نان دو آتشه اقلا هشت سير وزن داشته و واقعا برشته باشد . كم‌فروشى نان ، خمير بودن آن ، بدى آب آب‌انبار ، راه نينداختن جمعيت از در دكان ، هريك جريمهء خاصى داشت كه در صورت تكرار ، جريمه بيك سر و نيم و دو سر ترقى ميكرد .\r\nسرمفتش هر شعبه ، مركزى در محله داشت و يكى دو نفر آژان هم براى اجرائيات تحت امر آنها گذاشته ميشد . هر شب بايد نمونهء نان از تمام دكانهاى حوزه با ذكر اسم صاحب دكان كه در روى كاغذ نوشته و بنان سنجاق شود ، براى رئيس شعبه بياورند و يكمشت از اين تنظيمات كه همهء آنها به دو صفحه نميرسيد .\r\nبعد از امضاى نظامنامه بانبار دستور داده شد كه مخلوط را طبق نظامنامهء جديد حاضر كنند . همين كه مخفيانه مقدمات تدارك شد ، يك روز همهء نانواها را خبر كردم باداره آمدند ، ولى هيچ اظهار دانشى از كار نان نكرده ، با كمال سادگى گفتم : « بعد از اين سروكار شما با من است ، من كدخدا و ريش‌سفيد شما هستم ، نانواباشى نداريد ، خودتان با انبار طرف ميشويد ، پول آرد را خودتان ميدهيد و با جوازى كه اين آقايان هر روز به شما ميدهند ، آرد خواهيد گرفت . مخلوط هم نصف آرد روسى و نصف گندم و جو است . ولى آقايان ! من نان روى منبر ميخواهم ، از پس‌فردا صبح كه از خانه بيرون ميآيم ، هميشه بايد منبرها پر و در دكانها خلوت باشد . » نانواها از اينكه مخلوط عوض شده است ، خيلى خوشوقت شدند و گفتند : « شما آرد را هميشه با همين مخلوط بما برسانيد و جلو و عقب نيندازيد اگر ازدحام در دكان ما ديديد ما را بدار بزنيد ! » بعد نقشهء تهران را كه دكانها در آن بامداد قرمز تعيين گشته بود آوردند ، جزئى پس و پيشى كه در حدود محلات واقع شده بود رفع شد ، هركس رئيس حوزهء خود را شناخت ، حواله‌هاى آرد را گرفته و رفتند . البته دو نفر نانواباشى ميان آنها نبودند ، يكى گفت : « دكانهاى آنها چه مىشود ؟ » گفتم : « پسر دارند ؟ » گفتند « بلى ! » گفتم : « قبض آرد آنها را باسم پسرهاشان بنويسيد و يكى از شماها برايشان ببريد . »\r\nسيد معمم بيسواد تركى باسم مير صادق ميان آنها بود گفت : « عرض دارم » گفتم :\r\n« بفرمائيد » گفت : « با اين قيمت آرد ، اين قيمت نان صرف نميكند » ديدم طمع تركى گريبان سيد را گرفته است ، من كه خوب ميدانم بدون هيچگونه دزدى روزى پنج تومان دخل هر دكان است ، اما حالا سزاوار نيست اظهار اطلاع كرده وارد محاجه بشوم . گفتم : « مگر ما بر قيمت آرد افزوده‌ايم ؟ » گفت : « خير ! ولى اين دو نفر كدخداى ما طرف بىمهرى خزانه‌دار شده بودند ، ما براى آبرومند كردن آنها تا حال ضرر ميداديم . » ديدم حرف خيلى ياوه است ولى نبايد حالا محاجه كنم . گفتم : « در آينده كيل ميگيريم اگر ضرر كرد جبران ميكنيم . » گفت : « اينرا بنويسيد » من قلم برداشته تعهدى نوشتم كه : « بعد از كيل گرفتن اگر معلوم شد خسارتى دارند ، بدهم » و امضاء كرده بدست سيد دادم همگى برخاستند و رفتند .\r\n\r\nتشويش مرنار\r\nفردا صبح كه باداره آمدم بلافاصله على بيك آمد ، مرنار مرا خواسته بود ، رفتم ، گفت : « من شنيده‌ام اين دو نفر نانواباشى مشغول\r\n\r\n","description":"","footnote":"","page_name":" 398 ","page_number":410},
  {"content":"\r\n\r\nدسيسه شده‌اند و ميخواهند نگذارند كار روبراه شود مبادا فردا صبح شهر بىنان بماند ! »\r\nگفتم : « آسوده باشيد چنين امرى واقع نخواهد شد » گفت : « چه عيبى دارد آنها را حبس كنيم ؟ » گفتم : « حاجتى نيست » برگشتم ، بعد از دو ساعت باز مرا خواست و گفت :\r\n« اشخاص مطمئن به من گفته‌اند كه فردا در شهر يك دكان باز نخواهد بود . » گفتم : « يقينا يا غرض دارند يا از اوضاع بيخبرند . من صددرصد اطمينان دارم كه فردا نان‌هاى بسيار عالى روى منبرها خواهد بود . » نميدانم اين مخبر يا « فضول آقاسى » كى بود كه مرنار را آرام نميگذاشت .\r\nتا عصرى سه چهار بار مرا خواست و در اين زمينه با من حرف زد و هر دفعه ميگفت : « بايد اين دو نفر را حبس كنيم » گفتم : « برعكس من براى اينكه بشما ثابت كنم كه تمام اين پيشگوئىها باطلست و آزادى اين دو نفر هيچ ضررى به حال نان نخواهد داشت ، ولو بقول شما ، براى حساب آنها هم باشد حبس آنها را در اين دو سه روزه جايز نميدانم » .\r\n\r\nصلوات بلند\r\nفردا صبح از در خانه بيرون آمدم ، به اول نانوائى كه روبروى كوچهء صديق الدوله در گذر سرچشمه بود رسيدم ، ديدم استاد حق هم محلگى را به جا آورده يك نان دو ذرعى با يك صلوات بلند كه از سياه دانه روى آن نوشته بود ، مورب روى منبر انداخته ، اطراف آن را زرورق زده ، روى منبر پر از نان و جز دو سه نفر جلو دكان و توى دكان ازدحامى هم نيست . خود كربلائى حاجى استاد دكان هم دستهاى حنا بسته را از آستين عباى نائينى درآورده روبروى دكان تكيه بجرز دكان كله‌پزى داده ايستاده است . يك تعظيم غرائى مايه گذاشت ، من هم از او تحسين كرده گذشتم . دكان ديگر و دكان ديگر به همين كيفيت بود . بشهادت نان دو ذرعى و صلوات بلند آن ، از اين مخلوط ، نان بسيار عالى به عمل آمده بود كه مردم سه چهار ماه بود نان به اين خوبى نخورده بودند .\r\nاين اعجاز را اين يكربع جو كرده بود ، زيرا آرد هشتر خانى خالص نان سنگك خوب نميشود ، بايد حكما مقدارى جو داشته باشد تا نان آن خوب شود .\r\nوارد دفتر كه شدم ديدم على بيگ حاضر است ، بقول خودش « رئيس » مرا ميخواهد ، رفتم ، ديدم مرنار در پوست خود نميگنجد . گفت : « خيلى مايهء خوشوقتى است كه موفق شده‌ايد .\r\nاز تمام شهر خبر خوبى نان را با تلفون به من ميدهند » گفتم : « افتخار پيشرفت كار راجع بشماست . » گفت : « ولى من ميخواهم براى گرفتن حساب ، اين دو نفر نانواباشى را حبس كنم . » گفتم :\r\n« سه روز به من مهلت بدهيد » گفت : « براى چه بشما ؟ » گفتم : « براى اينكه مردم تصور نكنند اين بهبودى نان براى حبس آنهاست . من دكان‌هاى آنها را هم بپسرهايشان داده‌ام ، اينها لايق حبس نيستند ، مگر اينكه بدهى پيدا كنند و بحبس بروند » گفت : « اينها گندمهاى ما را احتكار كرده‌اند » گفتم : « احتكار نكرده‌اند بسايرين شايد فروخته تفاوت قيمت را خورده‌اند » گفت : « محض خاطر شما تا آخر هفته هم به آنها كارى ندارم . »\r\n\r\n","description":"","footnote":"","page_name":" 399 ","page_number":411},
  {"content":"\r\n\r\n\r\nانضباط كار نان شهر\r\nكار نان شهر روزبروز انضباطش بيشتر مىشود ، مفتشين كم‌كم وارد كار شده و مواد نظامنامه را با كمال دقت اجرا ميكنند ، كم‌فروشى از بين رفته ، هرجا سوءظنى حاصل كنند نان را در ترازو ميگذارند ، اگر كم باشد بقدرى قران نقره روى آن ميريزند ، تا با سنگ وزنه مطابق شود . كيسه‌هاى وصله‌دار و پر از خمير كه براى آرد پستائى در دكانهاست و هريك در حدود يك چارك وزن دارند ، عوض شده كيسه‌هاى متقالى پنج سيرى بجاى آنها گذاشته مىشود كه استاد نانوا به اين وسيله از كسر بوجارى از آرد كسر نكند و بهانهء دزدى و كم‌فروشى و دوآتشه‌پزى براى ترازودار از بين برود . آب ، آب‌انبارهاى دكانها كه اكثر متعفن و كرم گذاشته عوض شده ، سبوس هرچه حاصل شود روزانه از دكان خارج ميگردد كه خليفه نتواند آنها را بيخته يكمن دو من آرد زبر تحصيل و بچشمهء آرد روزانه بزند . نانگيرى كه نان نپخته از تنور درآورد جريمه‌اش ميكنند ، با مشتريها بايد با كمال معقوليت رفتار كرده ادب اجتماعى محفوظ باشد ، خليفه بايد در پختن آرد خيلى دقيق باشد كه تمام سبوس را از آرد بگيرد ، خميرگير بايد خمير را خوب ورز بدهد كه نان خوب از كار دربيايد ، سكوى زير پارو و ظرف آب صابون براى ماليدن به كف پارو بايد هميشه تميز كرده باشد ، سنگهاى رودخانه‌اى و سقط پاره‌اى بسنگهاى آهنى كه تمام تفتيش شده و درست و تمام بود تبديل مىشود ، هر مفتشى يك مهر چوبى به قدر يك قالب خشت يسجع « يا رزاق » داشت كه شمارهء قطعهء خود را در آن كنده و با آن كتهء آرد را مهر ميكرد و هميشه كيسه‌هاى آرد با حضور مفتش به آب ريخته ميشد و براى خمير سحر هم كه غائب بود ، وقتى ميآمد بايد دقتهاى لازم را در خمير موجود بكند كه در آرد آن تقلبى از حيث جنس و وزن نشده باشد . آخر الامر هر شعبه‌اى دكان خاصى داشت كه شخصا رئيس شعبه نظارتهاى خاص در آن به عمل ميآورد ، نان آن دكان بمنزلهء نمونه بود تا اندازهء مراقبت انبار در آرد مخلوط معلوم شود . خود من هم اكثر روزى يك بار بانبار رفته در عمليات مخلوط و بيحتن آرد نظارت ميكردم .\r\nگاهى كه از كارهاى مالياتى خسته ميشدم ، بدرشكه نشسته دوره ميافتادم و اگر بىنظمى ميديدم ، فقط كافى بود كه تذكر بدهم و بمرتكب بگويم : « وقتى مفتش آمد ، بگو جريمه‌ات را بگيرد و قبض بدهد » هيچوقت اتفاق نيفتاد مرتكب خودش امر را بمفتش ابلاغ نكند . نانواها برؤساى خود خيلى احترام ميگذاشتند و پيدا بود كه هم آنها را دوست دارند و هم از آنها ملاحظه و احتياط ميكنند . احترام و دوستى آنها بواسطهء انضباط شديد بود كه هيچ عملى بىمجازات نمىماند .\r\nتا سال 1307 شمسى و مسافرتم بشيراز ، در عبور از كوچه و بازار لام عليكم « 1 » هائى دريافت ميكردم كه نشانهء دوستى و احترام اين طبقه از عملهء نانوائى تهران بود . اما سنديكه مير صادق براى كيل گرفتن و پرداخت توفير از من گرفته بود ، بعد از آنكه در صحبت‌هاى مجالس بعد دانست كه من از همه چيز نانوائى باخبرم ، در جيبش پوسيد .\r\n\r\n\r\n","description":"","footnote":"\r\n( 1 ) - « لام عليكم » مرخم سلام عليكم است . چون عملجات نانوائى اكثر از دستهء مشهديها بودند و ميدانيم اين طايفه بترخيم كلمات عادت داشته و اين عادت را در سلام هم معمول ميكردند .\r\n","page_name":" 400 ","page_number":412},
  {"content":"\r\n\r\nمن ديگر حرفى از آن نشنيدم ، حتى بعد از دو سه هفته در قيمت آرد و نان تجديدنظر كرده طورى معادله بسته شد كه روزى چهار پنج تومان دخل استاد به دو تومان تنزل يافت .\r\nحقا از صد الى دويست تومان سرمايه و زحمت كمى كه استاد در اين طرز نانوائى داشت ، اين اندازه دخل عادلانه و از آن بيشترش تعدى نسبت بنان‌خور بود . براى سرمفتشها هم ، از وجوه جرائم ، هريك ، يك اسب خريدارى شده بود كه بحوزهء خود بهتر بتوانند رسيدگى كنند . يكى از مفتشين ساده آن دوره امروز در عدليه كرسىنشين و براى خود پيائى است . بمفتشها ماهى سى تومان بعلاوهء عليق اسب حقوق ميداديم .\r\n\r\nطمع شاهزادگى\r\nچهار پنج روز بعد از ورود ما به كار نان شهر ، هيئت وزراء عوض شد . كابينهء صمصام السلطنه بختيارى رفت و كابينهء علاء السلطنه بجاى آن برقرار گيرد . در اين كابينه عين الدوله وزير داخله و قوام السلطنه وزير ماليه بودند . مستشار الدوله و ممتاز الدوله و دو سه نفر ديگر هم هريك يك وزارتى داشتند . سه چهار روزى از تشكيل كابينه گذشته بود ، مرنار مرا خواست و گفت : « هيئت وزراء مرا براى استعلام از كار نان خواسته است ، رفتن من فائده‌اى ندارد ، بر فرضهم بروم بايد شما همراه باشيد ، من از شما بپرسم و بگويم و شما ترجمه كنيد ، بهتر اينست كه خود شما برويد و هرچه پرسيدند جواب بگوئيد . » عصر آن روز بهيئت وزراء رفتم ، علاء السلطنه تفقدات پدرانهء خود را به جا آورده گفت : « آنروزيكه شما وارد كار نان شده بوديد ، نوكرها آمدند گفتند نان خوب و فراوان شده است ، نانى هم كه سر سفره بود بسيار خوب بود ، پرسيدم چه شده كه كار نان به راه افتاده است ؟ گفتند رئيس كار عوض شده است . گفتم كى رئيس شده است ؟ اسم شما را آوردند . گفتم ميتوانيد اميدوار باشيد كه تا اين رئيس سر كار است ، نان شهر به همين پايه‌ها خواهد بود » از حسن نظر حضرت اشرف آقاى رئيس الوزراء نسبت به خود تشكر كردم . بعد از اين تعارف مقدماتى پرسيد : « شما اطمينان داريد كه كار نان تا سر خرمن به همين خوبى بگذرد ؟ » گفتم : « هروقت در پيشرفت آن وقفه‌اى حس كنم ، فورا استعفاء خواهم كرد . كار نان چيزى نيست كه بتوان در آن قولى داد زيرا اكثر عمليات آن مربوط بعوامليست كه دست اشخاص ديگر است . » محرك اين استعلام از كار نان عين الدوله بود .\r\nاين شاهزاده كه « در زمان مظفر الدين شاه و حكومت چند سالهء تهران از سوراخ و سنبه و چشمه‌هاى دخل اين كار باخبر بود ، تصور كرده بود كه بايد غلهء فراوانى در انبار حاضر شده باشد كه كار نان خوب شده است . اگر بدى نان گذشته را پيراهن عثمان كرده دست مرنار را از كار كوتاه كنند و حضرت و الا سر انبار پر هوار شود ، بد لقمه‌اى نيست . جواب من برئيس الوزراء خيلى كلى بود و به درد شاهزاده نميخورد . بنابراين بهتر بود خودش وارد صحبت شده رقم قطعى موجودى انبار را بدست بياورد و از آنرو كار مذاكره و فشار بخزانه‌دار را تعقيب كند . به اين نظر رشتهء صحبت را از دست علاء السلطنه گرفته پرسيد : « چقدر جنس در انبار داريد ؟ » گفتم : « چهار هزار خروار آرد روسى ، سه هزار\r\n\r\n","description":"","footnote":"","page_name":" 401 ","page_number":413},
  {"content":"\r\n\r\nخروار جو ، هزار خروار گندم در ده روز قبل داشتيم . صادر و وارد اين ده روز را نميدانم چيست ؟ درهرحال اگر در اين ده روزه بقدريكه مصرف كرده‌ايم ، آردى داشته باشيم ، خيلى خوب جنبيده‌ايم . » با كمال تعجب و حتى با پرخاش گفت : « همين ؟ ! ! اينكه نان چهل روز شهر بيشتر نيست ؟ » گفتم : « انبار محلى نيست كه نان سال شهر را يك جا در آن ريخته پاى آن بنشينند و روزانه از آن بخورند تا تمام شود ، بلكه محل صادر و وارد غله براى ناى است ، همينقدر كه مايه و مقدمات تدارك شده و مراقبت شود كه هميشه نان چهل روز در انبار باشد ، هميشه كار بىعيب است » سبيل‌هاى شاهزاده آويزان شد زيرا دانست كه بر فرض اينكه بتواند انبار را بدست بياورد تازه چيزىكه دم او را ببيند در آن موجود نيست و خزانه‌دار هم خرش به گل نخوابيده كه وقتى كار با او نيست ، براى دخل شاهزاده انبار را هميشه پرنگاهدارد .\r\nمقصود اصلى از بين رفت ولى شاهزاده خود را از تنگ‌وتا نينداخت و براى پنهان داشتن منظور اساسى و اظهار دانش راجع به كار نان پرسيد : « روزى چقدر گندم بنانوا ميدهيد ؟ » گفتم : « چون آرد روسى طالب زياد دارد و نميشود آن را بدست نانوا داد ، گندم و جو را هم خودمان آرد و با آرد روسى مخلوط ميكنيم و آرد به آنها ميدهيم ، نه گندم . ميزان آن هم تا ده روز قبل سيصد خروار بود ولى چون مردم براى بدى نان در اول سال آرد براى خود تدارك ديده و نان خانه خور در شهر زياد است ، فعلا دويست و شصت هفتاد خروار مصرف روزانه داريم . كم‌وزياد آن در آينده مربوط بحاجت است و درهرحال از سيصد خروار بيشتر و از دويست و پنجاه خروار كمتر نخواهد شد . » از اين جمله هم شاهزاده نتيجه‌اى نگرفت و دندانش بپشم من گير نكرد « 1 » زيرا سايرين هم اينقدرها وزير داخله بوده‌اند كه بدانند دويست و شصت هفتاد خروار حداقل مصرف نان شهر ، بلكه هيچوقت با اين مقدار پخت ، نان شهر به اين فراوانى نبوده است . ولى شاهزاده نميخواست مرا به اين مفتى ول كند و به اين نظر وارد جزئيات شده گفت : « نانواها خيلى متقلبند شما را خواهند خورد ! » گفتم : « بشهادت نان فراوان و خوبى كه در شهر هست ، تاكنون من از آنها تقلبى نديده‌ام ، در آينده هم هروقت تقلبى بكنند ، از مجازات آنها كوتاهى نخواهم كرد » .\r\nگفت : « به ! شما نميدانيد اينها چه مردمان بدجنسى هستند ، در كته و تغار خمير و دوآتشه‌پزى و ترازودارى چه تقلباتى دارند ؟ » گفتم : « من براى اينكه از دزديهاى آنها باخبر شوم ، قبلا يكهفته يك دكان نانوائى باز كرده و از جزئيات تقلب آنها باخبر شده‌ام . اگر اين كار را نكرده بودم ، زير بار « به منزل رساندن اين كاسهء مودار » نميرفتم\r\n\r\n\r\n","description":"","footnote":"\r\n( 1 ) - دندان كسى به پشم كسى گير كردن ، كنايه از وسيلهء حمله بدست آوردن است .\r\nاصل اين مثل را دهاتيها در مواردى استعمال ميكنند كه مقصر خودمانى باشد و ميگويند دندان ما به پشم خودمان گير كرده است يعنى به جهت خودمانى بودن مقصر ، نميتوانيم مجازات لازم را به او بدهيم .\r\n","page_name":" 402 ","page_number":414},
  {"content":"\r\n\r\nباعث تصديع نبايد بشوم و جزئيات را بعرض برسانم ، اگر مايل باشيد بپرسيد تا از جوابيكه عرض خواهم كرد بر حضرت و الا ثابت شود كه اگر من آنها را نخورم ، آنها مرا نخواهند خورد . » اين جواب من رگ دل شاهزاده را پاره كرد و دانست كه من از او در اين كار خبره‌ترم و مرعوب اين حرفها نميشوم . ولى هنوز نميداند كه من اهل بند و بست هم هستم يا خير ؟ و اينهم چيزى نيست كه در حضور جماعت از آن استطلاع كند . بنابراين ، از در آشتى تو آمده گفت : « نه . . . مىبينم كه خوب از همه چيز باخبريد ، امشب به منزل بيائيد تا منهم بعضى چيزها كه از تقلبات آنها ميدانم ، براى شما بگويم تا بهتر بتوانيد با آنها مقابله كنيد . » گفتم : « خيلى متشكرم شرفياب ميشوم و از تجربيات حضرت و الا استفاده خواهم كرد » .\r\nقوام السلطنه وزير ماليه كه تا اينوقت ساكت بود ، همين كه شاهزاده موقتا دست از سر من برداشت پرسيد : « براى بعد چه فكر كرده‌ايد ؟ » گفتم : « خزانه‌دار به من گفته است از خمسه و عراق جنسهائى خواسته و آرد روسى هم هرقدر حاجت پيدا كنيم با مخابره يك تلگراف بعد از پانزده روز اينجا خواهد رسيد . » گفت : « شما اطمينان داريد كه تا آخر سال هميشه خوراك چهل روز را در انبار داشته باشيد ؟ » گفتم : « بلى ! زيرا در شهر و بلوكات هم غله فراوان است و مشترى هيچ ندارد . در اين ده روز چون نانواها را قدغن كرده‌ام كه هيچ گندم و جو نخرند ، روزى بيست سى خروار غله‌اى كه بميدان ميآيد از صبح تا عصر ميماند و روزافزون از قيمت آن كاسته مىشود . چنان كه قيمت گندم از سى و پنج و جو از بيست و پنج تومان در همين ده روزه به بيست و هفت و بيست تنزل كرده است .\r\nمن اين رويه را تا چهار پنج تومان تنزل قيمت باز هم تعقيب خواهم كرد . آنوقت ممكن است از ميدان هم خريدارى كرد . » گفت : « اگر اختيار در دست شماست ، چرا تنزل را پائين‌تر نميخواهيد بياوريد ؟ » گفتم : « آنوقت از گندمى كه امروز از راه تجارت از خمسه و عراق بميدان ميريزد . محروم خواهيم شد . من حساب كرده‌ام گندم از بيست و دو و جو از پانزده تومان اگر ارزان‌تر شود ، آنها كه امروز از عراق و خمسه براى تجارت غله ميآوردند ، ديگر نخواهند آورد و بمضيقه خواهيم افتاد . » گفت : « ضرر نان در هر خروارى چقدر است ؟ » گفتم : « تعيين ضرر واقعى آن احصائيهء دقيق ميخواهد زيرا معلوم نيست چه مقدار از غلهء آن مال دولت است و همچنين معلوم نيست غله‌اى كه از خارج ميرسد بچه مبلغ براى دولت تمام مىشود ، ولى اگر نرخ غلهء امروز تهران را مدرك قرار بدهيم ، ميتوانيم سنجشى به عمل آوريم . مخلوط نان شهر نصف آرد روسى و يك ربع آرد گندم و يك ربع آرد جو است . اولى سى و پنج ، دومى بيست و نه و سومى بيست و پنج تومان امروز در شهر خريدار دارد . بنابراين آرد مخلوط خروارى سى تومان بنرخ امروز براى دولت ميارزد و ما در هيجده تومان بنانواها ميدهيم كه آنها نان را در سى و دو شاهى بفروشند . پس امروز هم هر خروارى دوازده تومان ضرر نان شهر است و در آينده منتها تنزلى كه بواسطهء عمليات ماهرانه در ميدان بتوانيم بگندم و جو بدهيم ، خروارى پنج تومان بيشتر نخواهد بود .\r\nمن خيال دارم خروارى دو سه تومان هم بر قيمت آرد نانواها بيفزايم زيرا در يكهفته\r\n\r\n","description":"","footnote":"","page_name":" 403 ","page_number":415},
  {"content":"\r\n\r\nنانوائى خود به حساب دقيق هريك روزى پنج تومان عايدى دارند و تصديق مىفرمايند كه اين دخل زياد است . بنابراين ضرر دولت را منتهى بتوانيم به خروارى شش تومان تنزل دهيم زيرا آرد روسى هم كه قيمت آن قابل تنزل نيست مگر اينكه دولت امر بدهد بر قيمت نان بيفزايند .\r\nهمگى گفتند : « خير ! هيچوقت به اين فكر نباشيد ، چند سال است كه دولت به همين ميزانها نان را ارزانتر بمردم خورانده و ضرر آن را متحمل شده است ، خروارى شش تومان چيز مهمى نيست . » قوام السلطنه پرسيد : « كى اين ضرر از دوازده بشش تومان تنزل خواهد كرد ؟ » گفتم : « سه تومان تفاوت دخل نانواها را من تا هفته ديگر عملى ميكنم ، اما راجع بنرخ ميدان يكى دو هفته وقت لازم دارد . » باز علاء السلطنه تفقدات پدرانهء خود را كه هروقت مرا ميديد ، معمول ميداشت ، شروع كرده گفت : « با اطمينانهائى كه شما ميدهيد و با دولت‌خواهى و صحت عملى كه در شما سراغ داريم و بخصوص بيانات روشنى كه امروز در كار نان كرديد ، من و ساير آقايان وزراء مطمئن شديم كه مردم بر خلاف گذشته در اين ششماههء تا سر خرمن راحت خواهند بود ، موفق باشيد ! » من با فرود آوردن سر تشكر كرده و برخاستم . گزارش مجلس را عينا بمرنار دادم و به او گفتم كه سر شب ميروم ببينم شاهزاده چه چيز تازه‌اى دارد كه من از آن بيخبرم » .\r\nاول شب به منزل شاهزاده رفتم ، كسى نبود ، شايد صاحبخانه عمدا مجلس را دو نفرى كرده بود كه من در صحبت آزاد باشم ، صحبتهاى او در كار تقلبات نانواها چيزهاى كلى بود كه من جزئيات آن را بهتر از او ميدانستم و هرچه ميگفت من بر آن حاشيه‌هائى ميزدم كه بداند اطلاعات من از او خيلى بيشتر است . دو سه بار صحبت را بدخلهاى رؤساى سابق كشاله داد ولى از من چيزى كه زمينهء مذاكره‌اى دست او بدهد بروز نكرد و من برخاستم .\r\nفردا صبح كليات مذاكرات را بمرنار گفتم .\r\n\r\nمداخلهء بى مورد\r\nشاهزاده از مذاكرهء اين شب دانست كه از من آبى گرم نميشود « 1 » از فردا دست باقدامات ديگر زده بنظميه امر داده بود آژان بدر دكانها فرستاده راجع به آب آب انبارها و اينكه چقدر آرد گرفته و چقدر پخته و براى فردا چه دارند استنطاقاتى به عمل آورند و آخر شب هم از هر دكانى يك دست وار نان بگيرند و براى خوراك سگهاى او بفرستند . سر شعبه‌ها بيشتر و رؤساى كميته قدرى كمتر ، از اين رويه شكايت كردند . من گفتم : « بگذاريد كارش را بكند بعد از يكهفته خواهيد ديد كه اين كار بىنتيجه را خودش سرخواهد داد » .\r\n\r\n\r\n","description":"","footnote":"\r\n( 1 ) - اين مثل را هميشه بطور منفى يا استفهام به كار مىبندند و معنى آن حاجت بتفسير ندارد . مورد استعمالش در جاهائى است كه اميد نفعى اعم از مادى يا معنوى در كار داشته باشند و بيأس تبديل يافته باشد و يا از اميدى كه از طرف كسى داشته باشند استفهامى كنند .\r\n","page_name":" 404 ","page_number":416},
  {"content":"\r\n\r\nبا وصف اين ، قضيه را بمرنار هم گفتم ، ديدم اين مسيو حتى از سرمفتشها هم از اين اقدام بيشتر عصبانى شده و با اضطراب عجيبى پرسيد : « چه بايد كرد ؟ » گفتم :\r\n« هيچ ! بايد گذاشت اين اقدام بىنتيجه را امتداد بدهد تا خسته شده خودش واگذار كند . » ولى نميدانم مرنار بچه منظور خيلى به اين موضوع اهميت ميداد ، بخصوص در اين وقت كه حامى او نايب السلطنه هم غايب و جز بوسيلهء سفارت روس كه با شاهزاده بند و بست داشت كسى را كه از او دفاع كند ، بدسترس خود نداشت . درهرحال هروقت مرا ميديد ، از شدت و ضعف اين اقدامات شاهزاده سؤال ميكرد . بالاخره يك روز گفت : « اين بما بر - مىخورد كه آژانها بامر شاهزاده در كار نان مداخله كنند . » گفتم : « بايد به من بربخورد كه من چون از بىثمر بودن آن مطمئنم ، باكى از اين خرده‌كاريها ندارم . حالا ميگوئيد در اين زمينه با شاهزاده وارد جنگ شويم ؟ » گفت : « نه ! ولى معتقدم كه با او آشتى كنيم كه مداخلهء خود را قطع كند . » گفتم : « ما با او در حال جنگ نيستيم كه آشتى كنيم و نميشود بوزير داخله گفت تو در كار نان تفتيش مكن . » گفت : « او اگر تفتيش هم بخواهد بكند ، بايد از ما بپرسد . اينكه خودش مستقيما وارد تفتيش شده است ، خيلى پرمعنى و مثل اين است كه بگفته‌هاى ما اعتماد ندارد . » گفتم : « باز هم بايد بگويم « ثم ماذا » از اين اقدامات چه نتيجه‌اى خواهد گرفت ؟ من بقدرى از كار خود مطمئنم كه اگر صد نفر هم مفتش بفرستد ، ايراد و خدشه‌اى پيدا نتوانند بكند . بالاخره بفرمائيد چه كنيم كه شاهزاده دست از اين تفتيش بىنتيجهء خود بردارد ؟ » گفت : « ما روزى سه چهار هزار تومان ضرر نان را ميدهيم براى ما مشكل نخواهد بود كه روزانه در هر خروار پنج هزار يا يكتومانى بشاهزاده بدهيم كه دست از اين سماجت بىموضوع بردارد ! » خوانندهء عزيز ميتواند درجهء تعجب مرا از اين حرف ، آن هم از طرف يك مستشار اروپائى كه قانون 23 جوزا آنهمه اختيار به او داده است ، حدس بزند . واقعا بقدرى اين حرف بىمنطق و بر خلاف اصل بنظرم غريب آمد ، كه مثل اين بود با زبان چينى با من حرف ميزنند . ولى اظهار تعجب كردن و نصيحت دادن بر خلاف سياست بود . به او گفتم : « اجازه بدهيد من امشب بروم شاهزاده را ملاقات كنم و قدرى لرى و خودمانى با او وارد صحبت شده نيت او را بفهمم تا رويهء اقدامات بعد بدست آيد » .\r\n\r\nرنگ تزوير پيش ما نبود\r\nسر شب به منزل شاهزاده رفتم ، منتظر الحكومه و بادنجان دور قاب - چين زياد بود ، من در گوشهء مجلس ساكت نشستم ، شاهزاده هم چيزى به روى خود نياورده و در حضور جماعت وارد هيچ صحبت نشد ، پا سفت كردم تا دوبدو شديم . گفتم : « حضرت و الا ! شما در اين چند مجلس شرفيابى و از تفتيشهائى كه در اين ده پانزده روزه علنى و سرى در كار نان كرده‌ايد ، بايد مرا خوب شناخته و دانسته باشيد كه من در اين كار جز زحمت هيچ استفاده‌اى ندارم ، حتى يكقران هم اضافه حقوق در اين كار به من نميرسد . در اين خدمت مجانى جز رفاه خلق خدا و بلند كردن سنگ زور كه من به آن عشق دارم و نمايش دادن توانائى خود به همه كار هيچ منظور و مقصودى ندارم ، از مداخلات حضرت و الا در اين يكى دو هفتهء اخير همچو ميفهمم كه\r\n\r\n","description":"","footnote":"","page_name":" 405 ","page_number":417},
  {"content":"\r\n\r\nدر اين كار بينظر نيستند . اگر اينطور است و حدسم مطابق با واقع است ، به من محرمانه بفرمائيد من خودم را از اين كار بر كنار ميكنم . يقين بدانيد كه هركس بجاى من بيايد ، چون اطلاع و بىطمعى مرا ندارد قهرا كارش خراب خواهد شد . آنوقت شما بر او و بر مرنار بتازيد و كار خود را بسازيد . اگر هم مطلب غير از اين است ، به من بفرمائيد كه مقصود از اين مداخله چيست ؟ خودتان خوب ميدانيد كه : « ميخ دوفاق به زمين فرو نميرود » و نانواها دزدانى هستند كه پى بازار آشفته ميگردند از خدا ميخواهند « ماما دو سه تا بشود تا سر طفل نان را كج از تنور دربياورند « 1 » » شاهزاده ده دوازده ثانيه بعد از اين بيانات من ساكت ماند ، مثل اين بود كه پى جواب ميگردد ، بالاخره سر بلند كرده گفت : « كه شما تصور كرده‌ايد كه من سر پيرى بفكر اين هستم كه از نان بيوه‌زن و پيرزن بخورم ؟ ! ! » گفتم : « پس اين مداخلات در كاريكه مىبينيد بدون هيچ نقص گردش منظم خود را دارد براى چيست ؟ » گفت : « من نبايد از كار نان شهر خبردار باشم ؟ » گفتم : « چرا ! ولى بوسيلهء من » گفت : « شما تحت امر من نيستيد . » گفتم : « اگر حاضر باشم بهتر از آنها كه تحت امر مستقيم حضرت اقدس و الا هستند خود را تحت اوامر شما بياورم چطور ؟ من حاضرم خود را از طرف شما در اين كار بدانم ، هر يكى دو شب يك بار خدمت برسم ، اوامرتان را در كار نان بشنوم و اجراء كنم ، نمونهء نان هر شب براى من مىآورند بعد از تفتيشات عين آن را براى حضرت و الا بفرستم . باقى ماند يك موضوع كه من خواسته باشم بر شما تعميه كنم ، خانوادهء ما را مىشناسيد ، هيچ‌يك اهل اين خرده‌كاريها نبوده و نيستيم ، من در اين خاصيت خانوادگى از همه آنها سرم ، خون پدرم كاملا در رگهاى من جريان دارد .\r\n رنگ تزوير پيش ما نبود * شير سرخيم و افعى سيهيم \r\nحضرت و الا ! مرا از خود بدانيد و با من صاف راه برويد ضرر نخواهيد كرد » شاهزاده چاى تازه‌دم و قليان خبر كرد و در جواب من شروع كرد بنقل قصه‌هائى از خانواده و بخصوص از پدرم كه من خود از آنها بهتر مسبوق بوده و بعضى از آنها را در اين كتاب نوشته‌ام . وقتى ميخواستم برخيزم ، گفت : « من ميسپارم ديگر كسى در دكانها نرود ، با كمال دلگرمى مشغول كار خود باشيد . » گفتم : « در حقيقت بعد از اين امر شفاهى آخرى حضرت و الا و از اين ساعت ببعد است كه من رئيس ارزاق اين شهرم . » شاهزاده حظ كرد و بر خلاف عادتش دست محكمى به من داد و از هم جدا شديم .\r\nفردا صبح پيش مرنار رفتم . گفت : « ديشب با شاهزاده وزير داخله چه كرديد ؟ » گفتم :\r\n« آشتى كرديم » گفت : « مأمورين خود را پس خواهد كشيد ؟ » گفتم : « شايد در اين ساعت امر خود را در اين زمينه برئيس نظميه داده باشد و امروز بعد از ظهر مفتشين ما از داشتن موى دماغ فارغ باشند . » گفت : « بچه شرايط ؟ » گفتم : « تقريبا هيچ ! من بايد نان پاره‌هائيكه آخر شب برايم مىآورند ، جهت تغذيهء سگهاى شاهزاده بفرستم و هفته‌اى يكى دو شب هم در حاشيهء مجلس او نشسته گزارش شفاهى از كارنان به او بدهم . » خنديد و گفت : « خوب ارزان\r\n\r\n\r\n","description":"","footnote":"\r\n( 1 ) - اقتباس از مثل معروف : « ماما كه دو تا شد سر بچه كج درميآيد »\r\n","page_name":" 406 ","page_number":418},
  {"content":"\r\n\r\nتمام كرده‌ايد ! جريان مذاكره چه بود ؟ » گفتم : « جزئياتش زياد است ، اجمالا برگ شاهزادگيش زدم و از خر شيطان پائينش آوردم ، باهم چاى خورديم و با همين شرايط دست گرمى بهم داده از هم جدا شديم . هفته‌اى دو سه شب حاشيه‌نشينى مجلس وزير داخله هم براى من بىتفريح نيست . »\r\nبعد از يكى دو ماه روزى مرنار به من گفت : « شاهزاده از من دعوت كرده است فردا شب بمنزلش بروم در كار نان صحبت كند ، شما هم بيائيد اينجا باهم برويم . » فردا عصرى نامه‌اى از او دريافت داشتم كه در آن نوشته بود : « فكر كردم شايد شاهزاده بخواهد چيزهائى در امر نان به من بگويد كه با حضور شما نتواند آزادانه صحبت كند ، صلاح دانستم با ترجمان الدوله بروم ، بنابراين زحمتى بشما ندارم . » نه من از مرنار چيزى از نتيجهء اين ملاقات پرسيدم و نه او چيزى به من گفت ، نميدانم در نتيجهء اين جلسه چيزى بچگ‌وپوز شاهزاده رسيد يا خير ؟ مرنار و عين الدوله و ترجمان الدوله هر سه مرده‌اند و حل معما به آن دنيا افتاده است ، خدا در روز حساب سر فارغ به من بدهد تا از موضوع باخبر شده به راشى و مرتشى هر دو بخندم . بلژيكىها براى پيشرفت كار خود از اين خيانت‌پيشگىها زياد داشتند و از اين « دوستها در سر جاليز ملت ايران » زياد ميگرفته‌اند .\r\n\r\nتمام سنگينى كار نان به پشت من قرار گرفت\r\nيكى از خصائص بلژيكىها نقض قول‌وقرار بود ، وقتى كه خرشان از پل ميگذشت ، جمهورى ديگر اهميتى بقول‌وقرار رئيس خود مرنار نداده دست ايرانيها را در حنا ميگذاشتند تا هرطور بتوانند كار خود را پيش ببرند . در كار نان هم همين سنت سنيه را معمول داشتند . ميدانيم قرار من با مرنار اين بود كه او جنس تهيه كند و من عادلانه و عاقلانه به مصرف برسانم ، همينقدر كه فكر مرنار از ادارهء نان شهر فارغ شد ، غير از آرد روسى ديگر پاپى رساندن گندم و جو بانبار نبوده به من ميگفت شما خودتان از هر جا ميتوانيد فكر كنيد . منهم جنسهائيكه بميدان وارد ميشد بوسيلهء اشخاصيكه كسى آنها را نميشناخت ، ميخريدم و بانبار ميفرستادم ولى اين جنس كافى نبود .\r\nسعد السلطان قزوينى را براى خريد غله معرفى كردم ، با خروارى يكقران حق - العمل ، او را بجان انباردارهاى شهرى انداخته پانصد خروار گندم و جو خريدارى و بانبار نقل ميشد . يكى از انباردارهاى شهر ، اسكندر خان ارمنى سرتيپ قزاق بود كه ببهانهء جيرهء قزاقها و عليق اسب آنها مقدار زيادى گندم و بقول خودش « ژو » داشت . اين سرتيپ ارمنى درشق كمانى هزار لگد بگور يهوديها زده در دندان‌گردى افراط ميكرد .\r\nدر ميان شيعيان على ولى اللّه هم ، حاجى صادق علاف سرچشمه و پامنار ، برادر حاجى رضا قلى ميوه‌فروش سر چهار راه لاله‌زار ، دست كمى از او نداشت . گندمها را به نرخ ميدان كه در بيست و دو تومان واداشته بوديم ميخريديم ، جوها را هم از قرار پانزده تومان بها ميداديم ، تا يك ماه بعد از عيد نوروز كار به همين پايه‌ها ميگشت ، در اينوقت بمرنار گفتم :\r\n« من از دو ماه باقيمانده تا سر خرمن ايمن نيستم . زيرا شترها بچرا ميروند و تجار گندم\r\n\r\n","description":"","footnote":"","page_name":" 407 ","page_number":419},
  {"content":"\r\n\r\nنخواهند توانست مال به جهت تجارت خود پيدا كنند ، ته انبارهاى شهرى هم بالا آمده است » پيشنهاد كردم : « پنج شش هزار خروار گندم و جو از عراق و خمسه ، قرارداد خريد و حمل ببنديم » با اينكه از امتحان پيشگوئى پارسالهء من بايد تجربه‌آموز شده باشد ، چون وضع حاضر بىمنقصت بود ، عذرهائى براى رد اين پيشنهاد تراشيد .\r\nماه دوم بهار را بخوشى گذرانديم ، در ماه سوم باوجود حاصل بسيار خوب آن سال در زحمت افتاديم ، بىنظمى انبار هم كه نه با كم‌ادراكى ورشوال بلژيكى و نه با پاچه - ورماليدگى و تقلب بيدو « فرانسوى » هيچيك بسامان نميرسيد ، مزيد بر علت . بود تا بالاخره ماه سوم بهار هم بازحمت زياد و حتى اعتراف ميكنم كم نانى پاره‌اى از روزها بپايان رسيد .\r\nگندم ورامين بميدان آمد و از هر حيث راحت شديم . دستور دادم هرچه گندم و جو بميدان مىآيد ، اگر تا عصر مشترى پيدا نكرد ، بطور غيرمستقيم براى انبار بخرند . در ماه سرطان ، گذشته از راه بردن نان شهر ، ده هزار خروار هم از جنس خريدارى در انبار ذخيره كردم ، حاجت بآرد روسى تمام شد ، قيمت نان هم خيلى پائين آمده بود ، قيمت گندم بپانزده و جو بده تومان يعنى خيلى ارزانتر از بهاى سال قبل و سال قبلتر شد .\r\nولى مرنار اصرار داشت كه آرد جو ضميمهء آرد سنگك بكنند . اول كه از صدى سى صحبت بود ، بالاخره با استدلالات من بصدى ده قانع شد . ولى من معتقد بودم كه اصلا نان سنگك ، آن هم در سال به اين فراوانى ، نبايد جو داشته باشد . بخرجش نميرفت و ميگفت : « جو خالصه را بچه مصرف برسانيم ؟ » ضرر رئيس نيمه مطلع براى اداره خيلى زياد است ، مرنار در اين يك ساله باز هم بايد بگويم زيردست من از بىاطلاعى بحت بسيط پارسال بيرون آمده ولى هنوز به آن درجه نرسيده بود كه همه چيز را بفهمد . اين بود كه در پيشنهادها سليقهء خود را مداخله ميداد و كار را خراب مىكرد . چنان كه در خصوص همين موضوع مخلوط كردن جو بنان سنگك ، وقتى كه دستش از استدلال كوتاه ميشد ميگفت : « نان جو قويتر از گندم و براى مردم نافعتر است » و يك مشت از اين حرفهاى پوچ .\r\n\r\nجمهورى بلژيكيها از پيشرفت كار من ناراضى است\r\nشايد قدرى از اين گهگيرىها هم بواسطهء اين بود كه جمهورى بلژيكى از پيشرفت‌هائى كه براى من در كار نان شهر پيدا شده بود و اعتباراتى كه در اين يك ساله در نزد دولت و ملت پيدا كرده بودم عصبانى بودند و بدشان نمىآمد با القاآت جاهلانهء خود مرنار را بمداخله و رد پاره‌اى از پيشنهادهاى من برانگيزند . چون به خوبى ميديدند كه ماليه غير از گمرك است و اداره كردن بطور « ميرزا بنويس » معمول خودشان امكان ندارد ، بايد شر مرا از سر خود بكنند و ميرزا بنويسهاى تازه‌اى پيدا كنند . دلسرد كردن من سياست خوبى براى جمهورى بود .\r\nاز طرف ديگر وقتى كه كار نان شهر تهران بمنتهى درجهء وخامت رسيده بود ، ناچار خبر اين فتح نمايان بلژيكىها ببروكسل رسيده ، دولت بلژيك براى حفظ حيثيت سيتواين‌هاى بلژيك مؤاخذاتى كرده و مرنار هم توضيحاتى داده تا بالاخره دولت بلژيك يكنفر مفتش براى رسيدگى بحقيقت امر بتهران فرستاد . اين مفتش يكنفر\r\n\r\n","description":"","footnote":"","page_name":" 408 ","page_number":420},
  {"content":"\r\n\r\nمستشرق فارسىدان باسم بريكتو بود .\r\nولى وقتى اين مستشرق بايران رسيد كه روزهاى آخر خرابى و بعد از يكى دو هفته من وارد كار شده و كارها دفعتا روبخوبى گذاشت بريكتو شرحى از دورهء گذشته بعنوان تقلب نانواها و شرحى از نظاماتى كه من برقرار كرده بودم ، بعنوان وضع حاضر با ذكر اسم من نوشته بروزنامهء اندپاندانس‌بلژ چاپ بروكسل فرستاده بود . اين روزنامه را من نديدم ، مرحوم اسد اللّه كردستانى مرا از مضمون آن آگاه كرده مىگفت همه‌جا اسم شما را با احترام ذكر كرده و زحمات شما را در پيشرفت اين كار متذكر شده است . البته اين موضوع هم تيرى بود كه بقلب جمهورى مىخورد ، بنابراين ديگر آقايان آن همكارىهاى هفت هشت ماه قبل را نداشتند . كار نان را الى الابد دست خود دانسته و خويش را بدرجه‌اى مطلع ميپنداشتند كه حاجتى بوجود كميتهء نان نداشته باشند . بخصوص كه از بيانات من دانسته بودند كه امسال حاصل بسيار خوب و يك برابر و نيم نان اهل كشور گندم موجود است . ناصر الملك حامى مرنار هم كه در اين يك ساله شايد بواسطهء همين اوضاع نان و ظاهرا ببهانهء معالجه باروپا رفته بود ، عنقريب خواهد آمد . اگر سرسمى هم در كار نان بروند ، با حمايت او رفع و رجوع خواهد شد . براى اين‌كه خاطر خوانندهء عزيز را از روحيه و طرز فكر بلژيكىها نسبت بايرانيها و بخصوص جمهورى آنها كه اكثر تصميمات خود را بر ضد ميل مرنار هم اجراء ميكردند واقف شود ، چند واقعه را با بىاهميتى كه دارند متذكر ميشوم .\r\n\r\nفرانسوى شارلاتان\r\nروزى كارت دعوتى به من رسيد كه بيدو رئيس انبار به اين عنوان كه مثلا چون آقاى خزانه‌دار كل در فلان روز و فلان ساعت براى سركشى بانبار تشريف ميآورند از . . . . . . . . . . خواهشمند است از حضور خود بر اينجانب منت گذارند .\r\nاز همين طرز دعوت ، خوانندهء عزيز ميتواند تصور كند اين مسيو چه شارلاتان شيادى بوده است ؟ در روز و ساعت مقرر بانبار كه دو سه ماهى بود ادارهء آن از خيابان جليل‌آباد به محل انبار امروزه نقل شده بود رفتيم ، تمام سران خزانه اعم از ايرانى و ارمنى و بلژيكى بودند ، در محلى ميز بزرگى گذاشته شده آشاميدنى و خوردنى روى آن چيده بودند و اطراف آن صندلىهائى گذاشته شده بود ، بعد از صرف چاى بيدو حضار را براى تماشاى عمليات انبار آرد برد ، تلهاى آرد جو و گندم نابيخته‌اى ترتيب داده و چندين نفر عملهء آرد بيز مشغول بيختن آرد بودند . عده‌اى حمال هريك يك گونى تا كرده روى دست داشتند كه آنچه آرد بيخته و حاضر ميشد ، بلافاصله در گونيها كرده بگوشهء ديگر انبار كه در آنجا هم جمعى هريك با پارو و شن‌كشهاى خود حلقه زده ايستاده بودند ، ميبردند و در وسط حلقه ، اين عمله‌ها نه تا آرد گندم و يكى آرد جو خالى ميكردند . اينها هم با پارو و شن‌كشهاى خود آردها را كاملا مخلوط كرده عدهء ديگرى در گونيها ريخته و بگوشهء ديگر انبار كه وزن و دردوزى ميشد نقل كرده و بالاخره عدهء آخرى گونيهاى وزن كرده را در محل نزديكتر بدر انبار مىچيدند .\r\n\r\n","description":"","footnote":"","page_name":" 409 ","page_number":421},
  {"content":"\r\n\r\nاگرچه من در اين اواخر خيلى بانبار نميرفتم ، زيرا ميديدم كه سركشى من در انبار تفاوتى در پاك كردن گندم و بيختن آرد حاصل نميكند ، ولى خوب ميدانستم كه عمليات عادى انبار هيچوقت بنظم و ترتيب امروزه نيست . معلوم بود بيدو زحمتى كشيده و شايد چند ساعتى عمله‌ها را از كار بيكار كرده و آنها را تمرين داده است . البته براى نمايش ايندرجه از تظاهر شايد مجاز باشد . از طرز بيختن آرد هم بر من معلوم بود كه روزهاى عادى اينقدر دقت در گرفتن سبوس آرد نميشود اين گندم‌نمائى و جوفروشى هم البته در روزى كه براى نمايش است ، قابل عفو مىباشد . از طرف مرنار و تمام سران خزانه كه تماشاى اين عمليات براى آنها تازگى داشت ، تحسين‌هائى از نظم عمل نسبت بفرماندهان درجه دوم كه تمام افتخارات آن عايد بيدو ، فرمانفرماى كل انبار ، ميشد به عمل آمد .\r\nبعضى از آقايان ، مخصوصا بلژيكيها كه يا از راه عدم اطلاع يا براى حلال كردن آب جوهائى كه آشاميده بودند ، از نرمى و پاكى آرد هم تمجيدهائى كردند و بيدو هم مثل آكتورهاى تآتر با لباس مشكى خود در مقابل اين تحسينات ، سر فرود آوردن و روانس‌هاى خود را تحويل داد ،\r\nسپس براى تماشاى بوجارى بيرون آمديم ، يك ماشين بوجارى در فضاى جلو انبارها گذاشته بودند ، مقدارى گندم در آن ريخته گردوخاك ، كوزل و كلوخ و دانه‌هاى ريز علفهاى هرزه‌ايرا كه لاى گندم اتفاق ميافتد ، از گندم سوا كرد . ولى ريگهائى كه به قدر دانهء گندم است طبعا در آن باقى ماند . يكنفر بوجار با غربالش ايستاده بود ، مقدارى از گندم پاك‌كردهء ماشين را در غربال ريخت ، واقعا با مهارت خاصى كه من تا آن روز نظير آن را نديده بودم ، شروع بگرداندن گندم در غربال نمود . چنان استادانه بغربال حركت ميداد كه مثل اينكه مغناطيس در گوشهء غربال گذاشته باشند ، دانه‌هاى ريك يكىيكى از گندم جدا شده در اين گوشهء غربال جمع ميشد . آنوقت گندم صاف پاك خالص را از سمت راست و دانه‌هاى ريگرا از سمت چپ خالى كرد ، اينعمل واقعا تماشا داشت و مهارت بوجار را در كار خود خوب نمايش ميداد . تمام حضار تحسين كردند و به سمت ميز خوراكى برگشتند .\r\n\r\nاين آرد دخل برنميگرداند\r\nدر ضمن راه ، يكى از نانواها كه براى گرفتن آرد روزانه بانبار آمده و گونىهاى سربستهء روز قبل را كه براى نان فردا حاضر كرده بودند گرفته و بر دوچرخهء خود گذاشته بود ، مقدارى از آرد يك گونى را براى امتحان جنس آن در جام برنجى جيب خود با يك مشت آب خمير كرده و ديده بود كه اين آرد خيلى كثيفتر از آردهاى روز قبل است .\r\nچشمش كه به من افتاد با جامش نزديك شده چندبارى انگشت خود را در جام فرو برده بخمير رقيق محتوى آن آلوده كرده بيرون ميآورد و با اضطراب عجيبى پشت سر هم ميگفت : « آقا ! اين نون نميشه ! آقا ! اين آرد سنگك نميشه ! » من ميدانستم بيچاره بچهء بلائى دچار شده و فردا گرفتار تعرض مفتشهاى من خواهد شد و ناچار است مقدارى آرد گندم خوب از خارج تدارك كرده بچشمهء اين آرد كثيف بزند تا لا محاله خمير اين آرد بتنور بند شده و بتواند دخل\r\n\r\n","description":"","footnote":"","page_name":" 410 ","page_number":422},
  {"content":"\r\n\r\nعادى را حاصل كند . واقعا مردك چنان مضطرب بود كه ادب عادى خود را كنار گذاشته با صداى بلند پشت سر هم « آقا ! اين نون نميشه ! آقا ! اين آرد دخل برنميگردونه ! » خود را تكرار ميكرد . « اينقدر شور بود كه خان هم فهميد » مرنار كه با بيدو مشغول صحبت بود ، متوجه اضطراب مردك شده از من پرسيد : « اين شخص چه ميگويد ؟ » من نخواستم خوشى نمايش را برهم بزنم . گفتم : « چيز مهمى نيست از عاديات شكايت دارد » در همين لحظه بيدو كه نزديك مرنار بوده با هم صحبت ميداشتند و سؤال مرنار صحبت او را قطع كرده بود ، دنبال صحبت خود را گرفته گفت : « عمليات ما هر روزه به همين نظم است ، گندم‌هائيكه پاك ميكنيم به همين خوبى و آردهاى ما هميشه به همين پاكى است كه ملاحظه كرده‌ايد . » من اينجا تاب نياورده نزديك آمده گفتم : « اگر اين حرف شما درست است ، پس اضطراب اين مردك از چه راه است ؟ » گفت : « كى ؟ » گفتم : « همين بدبختى كه الان آقاى خزانه‌دار از سبب اضطراب او سؤال كرد و من جواب گفتم شكوه او از عاديات است ! عملياتيكه امروز شما تحويل داديد براى نمايش البته خوب است ، اما از جمله‌ايكه الان بخزانه‌دار كل گفتيد و بر حسب تصادف شنيدم ، همچو برميايد كه ميخواهيد ادعا كنيد هميشه گندم را با اين دقت پاك ميكنيد و هميشه آردهاى شما بصافى همين آردهائى است كه امروز براى نمايش مخلوط كرده‌ايد و نظم عمل شما هر روزه بنظم امروزه است ؟ »\r\nاين مرد جاهل شارلاتان كه نميدانست من از زواياى كار انبار باخبرم و بيك نگاه بسطح انبار ، جاى هر چيز را ميدانم و در كمال آسانى ميتوانم خلاف عمليات امروزى او را ثابت كنم ، گفت : « مگر شما غير از اين تصور ميكنيد ؟ » گفتم : « من تصور نميكنم بلكه يقين دارم كه امروز ما بيك كمدى دعوت شده‌ايم و عمليات شما در روزهاى عادى غير امروز است . »\r\nاز لحظه‌ايكه من وارد صحبت با بيدو شده‌ام ، خزانه‌دار از حركت به سمت انبار سرپوشيده باز ايستاده و تمام سران خزانه براى سبب اين وقعه نزديك شده و جمله آخرى « ما امروز بيك كمدى دعوت شده‌ايم » همه را متوجه صحبت كرده است . بيدو گفت :\r\n« عجب ! شما در مقابل حس و عيان هم ترديد ميكنيد ؟ من كمدى بازى نميكنم نانواهاى شما كمدى بازى ميكنند كه آردهاى خوب را از انبار ميگيرند و نان بد بخورد مردم ميدهند » .\r\nگفتم : « آقاى عزيز مؤدب باشيد ! بنانواهاى من كه مردمان شرافتمندى هستند توهين نكنيد ! من الان حاضرم ثابت كنم كه نه آردهاى بيختهء هر روزه شما مثل اين آرد نمايشى امروز و نه گندمهاى پاك كردهء شما نظير اين گندمى است كه امروز براى نمايش پاك كرديد . » بعد به سمت مرنار متوجه شده گفتم : « اين دوچرخهء نانواست كه دم در انبار است و گونيهاى آرد فردا را كه تازه از انبار گرفته در آن گذاشته و موجود است . بفرمائيد برويم سر گونيها را باز كنيم تا مطلب واضح شود . » بيدو گفت : « آرد كه از انبار خارج شد ، من مسؤل آن نيستم . من چه ميدانم ؟ شايد در آن مواد خارجى داخل كرده باشند . » گفتم : « اين حرف كه خيلى بيهوده است زيرا نانوا مواد خارجى آن هم آرد كرده در جيبش ندارد كه در حضور اين همه مردم و با حضور پليس انبار شما داخل كيسه‌ها كرده\r\n\r\n","description":"","footnote":"","page_name":" 411 ","page_number":423},
  {"content":"\r\n\r\nباشد . گذشته از اين كيسه‌هاى شما همان‌طور سربسته است . » در اين ضمن متوجه شدم كه از ته انبار گونى آخرى اين دوچرخه را شاگرد نانوا بكول كشيده به سمت درميآورد . با صداى بلند : « پسر همانجا بايست » او را وسط انبار سرپوشيده متوقف كرده گفتم : « ولى من با شما همراهى ميكنم ، اين گونى كه دوش اين شاگرد نانواست كه هنوز از در انبار خارج نشده است ؟ بفرمائيد برويم سر اين گونى تا بر همه ثابت شود كه كمدىباز كيست . » مرنار راه افتاد ، جماعت هم دنبالش ، نزديك شاگرد نانوا رسيديم ، با چاقوى جيب خود پسرك در گونى را شكافتيم ، من يك مشت از گونى گرفته با كف دست ديگرم فشارى روى آن وارد آوردم ، بواسطهء اين عمل تمام سبوسهاى درشت آرد جو رو آمده جلو مرنار گرفته گفتم :\r\n« تماشا كنيد ، گذشته از سبوس كه كف دست مرا مثل پشت‌بام كاهگل شده كرده است ، ذرات سياهى هم دارد كه علامت مواد خارجى گندم است ، از يكى از آقايان خواهش ميكنم زحمت بكشند يك مشت از آرد امروزى را كه در آن گوشه تل است بياورند مقايسه كنيم . » نظرم نيست گويا ميرزا سيد عبد اللّه خان رئيس ماليهء تهران يك مشت از آن آرد آورد ، بايشان گفتم :\r\n« عين عمل مرا در آن اجراء كنند . » ايشان هم فشارى روى آرد وارد آورده جلو آوردند ، نه سبوس و نه مواد خارجى هيچ نداشت ، آرد سفيد فرد اعلى بود ، همگى يكىيكى جلو آمده تماشا كردند .\r\nگفتم : « اين از عمليات آردبيزى شما ، اما راجع ببوجارى شما اولا شما يك ماشين بوجارى بيشتر نداريد و اين ماشين را هم ديروز تعمير كرده و براى نمايش امروز حاضر نموده‌ايد و نميتوانيد ادعا كنيد كه با اين ماشين روزى سيصد خروار غله را ميتوانيد پاك كنيد . » گفت : « بوجارهاى ما چنان‌كه همه ديدند ، بهتر از ماشين گندم پاك ميكنند . » گفتم : « گندمى كه براى فردا بوجارى كردهء باشيد . البته در انبارها داريد ، ما را سر آن ببريد . » گفت : « نداريم » گفتم : « قاعده نيست كه گندم بوجارى نكرده را در اين انبارهاى دستى بريزند . من الان در گوشهء انبار ، تل گندم مىبينم كه حكما بوجارى كردهء شماست و شما براى پنهان داشتن خطاى خود آن را پاك نكرده قلمداد ميكنيد . خوب ! در اين كار هم با شما همراهى ميكنم ، اين جوالهائى كه چهار رديفه و سه طبقه در آن گوشهء فضاى انبار چيده شده است ، چيست ؟ انشاء اللّه مدعى نخواهيد شد كه بارى است تازه وارد انبار شده است و اعتراف خواهيد كرد كه بارهاى گندم پاك كرده است كه براى بردن بآسيا حاضر كرده‌ايد ؟ » گفت : « بلى ! ولى از پريروز تا حال توى گرد و خاك مانده ناچار قدرى كدر شده است ، من ضامن كار آسيابان نيستم » گفتم : « آقاى عزيز ! گردوخاك بجوال نخى آسيابان نفوذ نميكند ، ولى من با شما همراهى كرده يكى از جوالهاى طبقهء دوم از رديف وسط را باز مىكنم كه اين بهانهء شما هم مرتفع شود . بفرمائيد سربارها » مرنار جلو و همگى از عقب بكنار رديف جوالها رسيديم ، يكى از نانواها را كه در فضاى انبار ايستاده بود صدا زدم ، آمد ، از وسط سه رديف جوال و از طبقهء دوم يكى را بيرون كشيد ، با چاقو سر جوال را شكافت ، من جلو آمده دستم را عمودى به قدر يك چاركى در جوال فرو بردم ، از مغز محتويات كفى برداشتم جلو چشم مرنار بردم ، اين گندم مثل اين بود كه هيچ بوجارى نشده و خاك و مواد خارجى زياد\r\n\r\n","description":"","footnote":"","page_name":" 412 ","page_number":424},
  {"content":"\r\n\r\nداشت و بعلاوه در همين يك مشت ، گذشته از چند كلوخ ريزه دو سه ريك درشت به وزن نيم نخود در آن بود . مرنار كه تا اين وقت ساكت مانده بود گفت : « اين‌كه قلوه‌سنگ هم ميانش دارد ! . »\r\nبعد بمرنار گفتم اينست گندم و آردى كه ما بخورد مردم ميدهيم ، حالاست كه ميتوانم بگويم نانواهاى من مردم شرافتمندى هستند كه از اين آرد و بار ، باز نان نسبة بهترى بمردم ميدهند . آقاى بيدوى عزيز ! اميدوارم حالا كمدىباز را شناخته باشيد . رنگها همه برافروخته و چشمها همه برق ميزد ولى با جهات مختلف . ايرانيها از اينكه هموطنان آنها گرفتار خوردن اين كثافتها هستند عصبانى بودند ، ولى بلژيكيها از اينكه باصطلاح استعمارى خودشان يكنفر « بومى » اينقدر جرى و متهور باشد كه در مقابل جماعت ، تقلب يكنفر « آقاى اروپائى » را اگرچه بلژيكى نيست ولى درهرحال اروپائى است واضح و روشن كند . من در اين روز اين دو برق را كه يكى بر له و ديگرى بر عليه من بود ، به خوبى در چشمها ميديدم . چون ديگر اشتهاى خوراكى براى كسى باقى نمانده بود سرها به زير افتاده به سمت درشكه آمده نشستيم و بمنزلها برگشتيم ، ولى بيدو همچنان بر سر كار خود باقى و آردهاى نانوائى به همان بديها بود كه بود .\r\nدو سه روز بعد كه نزد مرنار رفته بودم ، پرسيد : « آردها بهتر نشده است ؟ » گفتم : « ده نه همانهاست كه ديده‌ايد . » گفت : « من مفتش فرستاده‌ام » گفتم : « مفتش شما يا فهم تفتيش ندارد و يا بملاحظهء همقطارى ماست مالى مىكند . بالاخره مشغول كارهائى مىشود كه خارج از تفتيش اوست ، ولى من نميدانم ما را بادارهء نان شهر چكار است ؟ » گفت : « ميخواهيد بگوئيد بعد از اينهمه زحمت و تجربه ، اين كار را رها كنيم ؟ ! » گفتم : « لا محاله مرا از اين كار نجات بدهيد ، من رئيس ماليات مستقيم هستم ، مرا با نانوائى چكار ؟ يكروز در دفتر شما با حضور متين السلطنه در ضرابخانه يك پيش‌بينى كردم ، برحسب تصادف پيش‌بينى من بوقوع پيوست .\r\nشما هم گرفتار شده بوديد ، مجبور بودم براى حفظ حيثيت اداره و رفاه عامه فداكارى كنم .\r\nامسال سال خوبى است ، كار نان خودبخود بهتر از اين نوع اداره كه نمونهء آن را پريروز ديديم خواهد گشت . شما هم بآبرومندى سال بدى را ورگذار كرده‌ايد و نمايش خود را داده‌ايد . چه حاجت بتعقيب اين كار داريد ؟ درهرحال مرا معاف كنيد . » گفت : « غير از شما كسى را نداريم . » گفتم : « با اين انبار شما و اين آرد و بار ، از من چه برميآيد ؟ خواهيد ديد كه از اين تفتيش هم نتيجهء معكوس خواهيم گرفت . »\r\n\r\nپوست خربزه\r\nجمهورى صلاح نديده بود كه بوسيلهء يكنفر بومى يكنفر اروپائى مخذول شود . بيدو سابقا رئيس ماليهء قزوين بود ، بعد از اين تفتيش او را بيكى از ولايات فرستادند كه از جلو نظر آنها كه در آن روز تقلب و شارلاتانى او را مشاهده كرده بودند دور و مشغول همين قماش كارهاى خود باشد . ادارهء انبار تحت امر و نظر رئيس ماليات غيرمستقيم بود ، اين آقا بامر مرنار مفتش فرستاده و اين مفتش محل آب شدن آشغالهائى را كه بگندم ميزدند يا بهتر بگويم از گندم خارج نميكردند ، پيدا كرده و چندين فقره قبض حوالهء جنس خريدارى جهت انبار را كه در خارج\r\n\r\n","description":"","footnote":"","page_name":" 413 ","page_number":425},
  {"content":"\r\n\r\nفروخته شده بود ، بدست آورد . آقاى لكيفر بجاى مؤاخذه از بيدو كه قيمت اين گندمها بكيسهء او رفته بود ، بواسطه‌هاى اصل معاملهء خريد چسبيد . از جمله سعد السلطان قزوينى بود كه اين بدبخت را بيشتر به جهت اينكه من او را معرفى كرده بودم حبس كرد . البته چيزى پاگير او نميشد ، زيرا او جنس را خريده و فته طلب جنسى فروشنده را تحويل انبار كرده بود ، ولى حبس او در انظار حبس يكى از عمال نانوائى به نظر ميآمد و تلافى توهين يكنفر بومى را بيكنفر اروپائى تا حدى بيرون ميآورد .\r\nسعد السلطان پس از چند روز آزاد شده به من خبر داد كه لكيفر كه شخصا از او استنطاق ميكرد در ضمن سؤالاتش پرسيده بود كه : « شما در خريدهاى خود چه حق العملى برئيس نانوائى كه معرف شما بوده است ميداده‌ايد ؟ » يكى دو روز بعد دكتر نصر اللّه خان كه با فهيم الملك رفيق و بوسيلهء او جزو مترجمين لكيفر قرار گرفته بود ، نظرم نيست براى چه كارى ، در ضرابخانه بدفتر من آمد ، به او گفتم : « بلكيفر بگو : « من كسى هستم كه از حالا بفكر آنم كه روزى كه بخواهم شماها را از ماليه بيرون كنم ، چه پوست خربزه‌اى براى زدن پشت گردن شما تدارك ببينم . همچو شخصى طبعا از نان بيوه‌زنهاى هموطن خود نميخورد .\r\nمردك جاهل ! اين سؤال ياوه چه بوده است كه از سعد السلطان كرده‌اى ؟ » دكتر نصر اللّه خان نميدانم خودش از خبركشها « 1 » بود يا نه ؟ ديدم ميگويد : « من هرگز جرأت گفتن چنين چيزى را به او ندارم » گفتم : « خبركش هم نميشناسى كه از خودت ممنونش كرده اين جمله را به او بگوئى ؟ ! بر فرض كه لكيفر براى يقين خود از توهم پرسيد آنوقت كه ديگر خجالتى ندارد خبر را تصديق و مخصوصا اضافه كن كه فلانى به من گفت كه اين جمله را بشما بگويم . البته معنى پوست خربزه به پشت گردن زدن را هم ميدانى كه چيست ؟ اگر نميدانى برايت تشريح كنم . وقتى بخواهند كسى را بدون آزار ولى با توهين از جائى خارج كنند ، بجاى پس‌گردنى پوست خربزه را نرم‌نرم به پشت گردن او ميزنند كه زودتر خارج شده هواى مجاور را تميز كند . « 2 » گاهى كه بخواهند توهين زيادتر باشد پوست خربزه را از سمت گوشت آن بپهن هم آلوده ميكنند . به تو اجازه مىدهم كه بجاى چه پوست خربزه‌اى . . . . . بگوئى پوست خربزه را با چه پهنى . . . » البته چيزى از رد و قبول اين پيشنهاد نگفت . ولى از وجنات\r\n\r\n\r\n","description":"","footnote":"\r\n( 1 ) - خبركش همان خبرچين است حاجتى بتفسير و توجيه ندارد و اين اصطلاح شايد در خراسان رايج باشد زيرا من آن را اولين دفعه در يكى از سخنرانيهاى راديوئى آقاى راشد شنيده‌ام و چون كشيدن معين فعل بعضى از افعال فحش است و من از نقطه‌نظر اخلاقى فرقى بين خبركش و آنها كه عامل آن افعالند نميدهم ، بجاى خبرچين عادى خبركش را به كار برده‌ام . شايد بتوان بين خبركش و خبرچين اين تفاوت را قائل شد كه خبرچين سعيى در بيرون آوردن خبر نميكند و از آنچه مىشنود آنچه را كه لازم داشته باشد يكه‌چين كرده و بجاى مقصود مىرساند ، اما خبركش سعى مىكند كه بطرح صحبتهاى مناسب خبر را از اشخاص خالى الذهن بيرون بكشد . بنابراين خبركش خبيث‌تر و بدجنس‌تر از خبرچين است و چون اكثر اشخاص كه براى بلژيكىها به اين شغل شريف مشغول بودند از اين دسته بودند ، خبركش نسبت به آنها بيشتر از خبرچين صدق مىكند .\r\n( 2 ) - اين جمله از زبان روسى اقتباس و ترجمه شده است .\r\n","page_name":" 414 ","page_number":426},
  {"content":"\r\n\r\nاو دانستم كه اين جمله را خواه مستقيما خواه بطورى كه راهنمائى كرده بودم ، بطور غير مستقيم ، بدست صاحبش خواهد رساند . من ديگر اتفاق نيفتاده است كه اين دكتر را ببينم و بپرسم پيغام را رسانده است يا خير ؟ حالا هم نميدانم اين دكتر زنده است يا نه كه از او تحقيقى كنم .\r\n\r\nبگذار صحبتمان را بداريم !\r\nآنروزى كه در ابتداى تصدى كار نان بهيئت وزراء رفته بودم ، وقتى براى دادن گزارش ماجرى نزد مرنار رفتم ، دكركر هم كه تازه چند روزى بود از مسافرت خارج برگشته و به عادت خود بافتخار شاگردى من ، يا برعكس ، من بشرف رياست ايشان نائل شده بودم ، نزد مرنار بود . من همانطور كه بدون هيچ قصد اظهار وجود و اهميتى از خود ، اظهارات رئيس الوزراء را در جاى خود در اين كتاب نوشته‌ام ، آن روز هم بدون هيچ از اين قماش خودنمائيها بلكه بيشتر براى فهماندن درجهء رضايت هيئت وزراء از كار نان كه براى مرنار خيلى اهميت داشت ، از ذكر تحسينات رئيس الوزراء از شخص خودم كوتاه نيامدم .\r\nيك مرتبه اين مرد خشن نادان نيش خود را بجلو مايل و دندانهاى زشت خود را بيرون انداخته با خندهء پرمعنائى گفت : « ما ميدانيم كه شما نزد هيئت وزراء اعتبار زيادى داريد . » من نگاه خشمگينى به سمت او انداختم كه معناى آن اين بود كه اين مردك فضول كيست و چيست كه در مذاكرهء ما مداخله مىكند ؟ مرنار كه متوجه لفظ و معناى رويهء هر دو طرف بود ، به سمت دكركر برگشته گفت :\r\n Eh Deker KER laissez - nous causer \r\nاه ! ! دكركر بگذار صحبت خود را بداريم ! ! » دكركر كه مثل خوك تيرخورده چاره‌اى جز جا خالى كردن نداشت ، بچاك زد و هواى اطاق را تميز كرد .\r\n\r\nمن كار را بدست آدم ناشى نمىسپارم !\r\nده بيست روزى از اين مقدمه گذشت ، يكروز من به جهت سركشى به كار نان قدرى ديرتر باداره آمدم ، مير محمد حسين خان كه همچنان سمت معاونت مرا در كار ماليات داشت ، اظهار كرد : « دكركر فرستاده بود شما را ميخواست » من بلافاصله بدفتر او رفتم . گفت :\r\n« ميخواستم بگويم كه تقسيمى در آرشيو ادارهء خودتان بكنيد ، مثلا جنوب و شمال يا مشرق و مغرب كه آرشيو اداره دو قسمت داشته باشد . » گفتم : « بچه مقصود و براى رسيدن بچه نتيجه ؟ » گفت : « شما به كار نان مشغوليد ، ميخواهيم كمكى بشما بدهيم . » گفتم : « من كى از زيادى كار شكوه كرده‌ام ؟ الآن روى ميز من صاف و پاك است در صورتى كه ميتوانم دوسيه‌هاى سه چهار روز قبل را كه نزد شما فرستاده و بجز يك نظر هيچ كارى نداشته است از توى كشوهاى ميز شما در بياورم . و انگاه تقسيم آرشيو چه كمكى به حال من خواهد كرد ؟ » گفت : « معاون شما مشغول يك قسمت مىشود و شما سرتان فارغتر ميگردد . » ديدم رويهء تقسيم و تفوق را ميخواهد به كار بيندازد و معاون مرا به روى من وادارد . گفتم : « بدون اينكه بخواهم در هوش و فهم معاونم ترديدى بكنم ، بايد بشما بگويم اگر مىبينيد تمام\r\n\r\n","description":"","footnote":"","page_name":" 415 ","page_number":427},
  {"content":"\r\n\r\nپيشنويسها خط او است و از اين راه تصور كرده‌ايد كه از شخص او مدعى براى من بتراشيد ، خيلى در اشتباهيد . اگر دستورهاى من پاى كاغذهاى وارده نباشد ، از مير محمد حسين خان كه سهل است از خيلى از او كهنه‌كارترها هم برنميآيد جواب كافى به اين مراسلات بدهند .\r\nگذشته از اين ، من امروز نسبت به تمام كار دستور مىدهم ، شما نصف دستور دادن را از من ميگيريد و جاى آن حمالى پيشنويس نصف ديگر را بر من تحميل ميكنيد و اسم آن را كمك ميگذاريد ؟ الحق خوب كمكيست ! ! » از حيث منطق حرف جواب نداشت . دكركر گفت :\r\n« دستور خزانه‌دار كل است . » گفتم : « من الان ميروم و مىبينم چگونه خزانه‌دار كل يك همچو دستور بيموضوعى را داده است ؟ » در اين ضمن فهيم الملك ( جناب آقاى خليل فهيمى ) كه معاون وزير ماليه شده و سابقا عضو گمرك و با اينها سابقه داشته ، نميدانم براى وساطت و توصيه در گذراندن چه كارى وارد شد . من با ايشان دستى داده از اطاق بيرون آمدم و يكسر بدفتر مرنار رفتم . ماجرى را گفته پرسيدم : « شما چنين امرى داده‌ايد ؟ » گفت :\r\n« بهيچوجه ! ديروز در ضمن رضايت از زحمات شما بدكركر گفتم : « كار او خيلى زياد است و زحمتش دو برابر سابق شده است . او گفت ممكن است كمكى به او بدهيم ولى من جوابى از نفى و اثبات ندادم . » گفتم : « بلى آقاى دكركر براى مقاصد خود موقع بدست آورده است . خواهش ميكنم من بعد از اين اظهار رضايتها لا محاله نزد دكركر نفرمائيد . » گفت : « اين جز صحبتى بين من و او نبوده است . » گفتم : « خواهش دارم اين صحبت را هم پس بگيريد . » گفت : « حالا كه شما نميخواهيد از شما اظهار رضايت كنم پس ميگيرم . » نزد دكركر برگشتم ، فهيم الملك هم نشسته بود ، گفتم : « من از مسيو مرنار تحقيق كردم او مىگويد چنين امرى نداده است ، فقط از كارهاى من نزد شما اظهار رضايت كرده و گفته است زحمت من زياد شده است ، شما پيشنهاد كرده‌ايد كمكى به من بدهيد و او هيچ جوابى از نفى و اثبات بشما نداده است ، شما كيستيد كه با اين تعبيرات غلط خود بين رئيس و مرؤس دلسردى توليد ميكنيد ؟ » گفت : « اينكه دلسردى ندارد ، از حقوق شما كه چيزى نكاسته‌اند ؟ » گفتم : « اينقدر اسم حقوق را بميان نياوريد ! من براى چراندن اين ماهى دويست تومان خدمت نميكنم . » گفت : « پس براى چه به خود زحمت مىدهيد ؟ » گفتم :\r\n« براى چيزى كه شخص شما خيلى از آن بدوريد ، براى نفع رساندن بجامعه و براى حيثيت خود خدمت ميكنيم و الا اگر من به كارهاى شخصى خود رسيدگى كنم ، استفاده‌ام بيش از اينهاست . امروز هم به قدر همين حقوقى كه به نظر شما خيلى مهم ميآيد ، من خرج ادارهء مباشرت دهاتم ميكنم . » باز با همان خنده‌ايكه خوانندهء عزيز سابقه دارد ، گفت : « اگر اينطور است خواهش ميكنم مرا براى مباشرت خودتان تعيين كنيد » گفتم : « شما را ؟ ! هرگز من چنين كارى نخواهم كرد و كار خود را بدست آدم ناشى مثل شما نخواهم داد ! » البته او خفه شد . من گويا اين اولين و آخرين دفعه‌اى بوده است كه در را با صداى بلند بر سر صاحب اطاق كوبيده باشم ، درهم فنرش تازه و سفت بود ، چنان صداى طراق آن بلند شد كه به تمام اطاقهاى مجاور رسيد . پس‌فردا دكركر مأمور ولايات شد و من از همكارى اين\r\n\r\n","description":"","footnote":"","page_name":" 416 ","page_number":428},
  {"content":"\r\n\r\nمردك بىادب جاهل براى هميشه خلاص شدم . ديگر هروقت بتهران ميآمد ، بفكر ادارهء ماليات نمىافتاد .\r\n\r\nدام‌گسترى جمهورى بلژيكيها\r\nاينها يك‌همچو مردمان پست خيانت پيشه‌اى بودند كه در همان روزها كه من شب و روزم را براى شستن كثافت‌كاريهاى آنها صرف ميكردم ، از اين خوابها براى من ميديدند . اين رويه منحصر به من نبود و با همه همين رويه را معمول ميداشتند ، منتهى باقى از راه ناچارى و بيكسى و بيزبانى تحمل كرده به روى خود نميآوردند و قدم‌بقدم عقب نشسته و ميرزابنويس يا هرچه بلژيكهيا ميخواستند ميشدند ، ولى طبع من از اين كوچكىها و تملقات ابا داشت . اين بود كه مقاومت ميكردم و از اين صحنه‌ها به راه مىافتاد . چنان كه ميرزا زين العابدين خان برادرزاده‌ام را كه آنهمه در تشكيل دفتر وظائف زحمت كشيده بود ، چنان كه ديديم ميخواستند بلافاصله از كار خارج كنند و بالاخره هم كار خود را كردند و در آتيه نزديكى فرىيه كه كارهاى وظايف را رسيدگى ميكرد ، با همهء نادانيش دامى گسترده اسباب خروج او را از اداره فراهم كرد . براى اينكه دوباره به اين قسمت برنگرديم ، همينجا تفصيل قضيه را براى خوانندهء عزيز مينويسم :\r\nفرىيه در يكى از دوسيه‌هاى وظائفى كه مدير كل وظائف پيش‌نويس نامه آن را امضاء كرده بود ، بىترتيبى احساس نموده بطور استفتاء و سؤال از عمرو و زيد ، پرسشى با چند پيچ‌وتاب كه قدرى مطلب را از صافى و سادگى خارج كند ، ولى اصل مطلب همان مطلب دوسيه باشد ، ترتيب داده نزد ميرزا زين العابدين خان فرستاد ، بواسطهء پيچ‌هائى كه براى تاريك كردن موضوع بقضيه داده بود ، مدير كل وظائف باشتباه افتادهء به عكس تصميم خود در دوسيه رأى ميدهد . آقايان اين موضوع را پيراهن عثمان كردند و بالاخره باوجود قول و قرار قبلى بين مرنار و ميرزا زين العابدين خان ، جمهورى بر مرنار غلبه كرد و شايد بر خلاف ميل باطنى او بصدور حكم انفصال مدير كل وظائف موفق شد . ميرزا زين العابدين خان را از وزارت ماليه مانده و از خزانه رانده‌اش كردند و كار وظائف را بدون اسم مديرى بقوام حضور محول داشتند . ميرزا مصطفى خان را براى اينكه بيكارش كنند تا به زودى عذرش را بخواهند ، بادارهء محاسبات فرستاد كه با ميرزا غلامحسين خان نورائى برادر ميرزا محمد حسين خان كه در دورهء تجديد آزادى تقريبا بيكار شده و نميدانم بتوصيهء كى در ادارهء محاسبات خزانه معطل و سرگردان بود ، در بيكارى مسابقه بگذارند .\r\nمن قضيه دام‌گسترى فرىيه را دو سه ماه بعد از انفصال ميرزا زين العابدين خان كشف كردم . چنان كه اشاره كردم اين واقعات مال پنج شش ماه بعد از اين است . باز هم براى اينكه مجددا به اين موضوع برنگردم ، واقعهء ديگرى را كه دام‌گسترى فرىيه بر ضد من بود ، در اينجا متذكر ميشوم كه خوانندهء عزيز توجه كند كه چگونه جمهورى با نظم از روى نقشه به سمت ميرزابنويس كردن ايرانيها پيش ميرفت و براى اين كار چه طرحهاى عجيب ميكشيد .\r\n\r\n","description":"","footnote":"","page_name":" 417 ","page_number":429},
  {"content":"\r\n\r\nدر همان روزهائى كه فرىيه مشغول دوسيه‌سازى بر ضد ميرزا زين العابدين خان بود ، يكروز يادداشتى براى من فرستاده بود كه باز بطور استفتاء و پرسش از عمرو و زيد ، سؤالى با يكى دو تا پيچ منتهى راجع بخالصهء انتقالى و اصولى كه براى حل بدهى آنها من خود اتخاذ كرده و موافقت مرنار را در مورد آن تحصيل كرده بودم ، از من كرد . من سؤال را كه خواندم متوجه شدم كه اين سؤال از روى دوسيهء يكى از صاحبان خالصه انتقالى كه يك ماه قبل دوسيهء آن را رد كرده و خبرى از برگشتن آن ندارم ، ترتيب داده شده است به روى خود نياورده با ده بيست كلمه جواب سؤال فرضى يا بقول فقها استفتاء را نوشته رد كردم . يكماهى گذشت ، باز يادداشت ديگرى به من رسيد كه همان سؤال را با يكى دو تا پيچ بطور ديگر كرده بود . من باز هم بدون اينكه تذكر بدهم كه اين همان سؤال يك ماه قبل است ، جواب استفتاء را نوشته پس فرستادم . خلاصه در ظرف سه چهار ماه ، باز اين سؤال با پيچ‌وخمهاى مختلف از من شد . در مرتبهء چهارم تنگ آمدم ، زير استفتاء نوشتم :\r\n« اين سؤال و سه سؤال قبلى تماما از روى فلان دوسيه كه چهار پنج ماه است از جريان افتاده تنظيم شده است از همان سؤال اول شما دانستم كه مقصود شما امتحان من است كه آيا مثل نظرى كه در دوسيه اتخاذ كرده‌ام راى خواهم داد يا بر خلاف آن ؟ به روى شما نياوردم . دو بار ديگر همان سؤال را با پيچ‌هاى مختلفى كه بايد بگويم در نهايت ناشيگرى ترتيب داده بوديد ، براى من فرستاديد و در هر سه پرسش جواب من يكى و با دوسيه متحد بود . بشما بگويم اگر منطق بجاى چهار شكل هزار شكل داشت و شما هم هوش ترتيب دادن يك سؤال بهزار شكل را داشتيد ، نمىتوانستيد از من قول متضاد بيابيد زيرا من در هيچ كارى بر خلاف اصول اتخاذ شده اقدام نميكنم . شايد در اين دو سه ساله كه در خزانه هستم بيست سى هزار دوسيه از زيردست من گذشته باشد ، اگر تمام آنها را زيرورو كنيد ، يك خلاف اصل در آن‌ها پيدا نخواهيد كرد . خواهش دارم دوسيه را زودتر از كشو ميز خودتان آزاد و مردم را سرگردان نكنيد . » بعدها كه سبب خارج شدن ميرزا زين العابدين خان را كشف و با تاريخ اينواقعه تطبيق كردم ، دانستم كه جمهورى اين آقا را مأمور كرده بوده است كه عمو و برادرزاده هر دو را نشانه كند ، منتهى از جانب من تيرش به سنگ خورده است .\r\nاين جزئيات را براى آن مينگارم كه خوانندهء عزيز بداند ما با چه مردمان بىحيثيتى همكارى ميكرديم . نه قول ، نه قرار ، نه صداقت ، نه فداكارى ، هيچ سرشان نميشد و بهر قيمتى بود ، ميخواستند استعمار ماليه را هم مثل تصرف گمرك عملى كنند .\r\n\r\nجوان است و جوياى نام آمده است\r\nتازه ميرزا زين العابدين خان از ادارهء وظائف رفته و قوام حضور شخص اول ايرانى ، ولى بالمره بىاختيار و ميرزابنويس ادارهء وظائف شده بود . براى اينكه بتواند دل رؤساء را بدست بياورد كه شايد اسم مديرى كل وظائف را بسر او بگذارند ، تملقات عجيب از بلژيكىها ميكرد . بر او ايرادى نبود ، جوان بود و جوياى نام آمده بود . منتهى بجاى گرز سام ، بادكنك مجازگوئى را توك چوب كرده بدوش گرفته بود و با اين اسلحه بعقيدهء\r\n\r\n","description":"","footnote":"","page_name":" 418 ","page_number":430},
  {"content":"\r\n\r\nخود مستقيم به سمت مقصود پيش ميرفت . لولوى بلژيكى را مرنار براى معاونت خود از خراسان خواسته كار ماليات و وظائف را از طرف خود به او رجوع كرده و براى كار محاسبات و كارگزينى هنسنس را نميدانم از كدام ايالت خواسته بين خود و بلژيكيها هم فاصله و واسطه‌هائى قائل شده بود . لولو ، فرىيه را از مداخله در وظائف بازداشته نمىدانم اين قسمت را بكداميك از همقطارهاش رجوع و كار اين آقاى دوسيه‌ساز را منحصر به كار ماليات مستقيم كرده بود .\r\nيكروز در ساعت تنفس ، بعد از نهار ديدم آقاى قوام حضور خود را از آنچه بود جوانتر وانمود كرده و با لهجهء بچگانه به من ميگويد : « حرومت باشه ! » من حيرت كردم كه من چه لقمهء چربى كه چشم او پى آن بوده است خورده‌ام كه حرامم باشد ؟ گفتم : « چه ميگوئى ؟ چه چيز حرامم باشد ؟ » گفت : « مسيو فرىيه » گفتم : « فرى يه سهل است ، من تمام بلژيكيها را با يك خر سياه معاوضه ميكنم . آقاى من ! اينقدر از اين فرىيه عزيز راضى نباشيد ، آنروزى كه شما بخواهيد دم از استقلال بزنيد و اظهار جزئى عقيده‌اى بكنيد امين ماليه ( لقب سررشته‌دار كاشان و در ادارهء وظائف مرد زحمت‌كش بىادعائى بود ) را بجاى شما خواهند گماشت . مگر شما اينجا خبركشى سراغ كرده‌ايد كه براى خوش‌آمد اين حيوانات اين صحبت‌ها را طرح ميكنيد ؟ عيب ندارد ، اگر خبرچينى در اينجا باشد . هم حرف شما و هم حرف مرا يك جا براى فرىيه ميبرد و البته اجر شما زيادتر خواهد شد . من از اين بابت كه شما باجر شايانى خواهيد رسيد خيلى خوشوقتم . » اين آقا برادر دو وزير و نوه و نبيرهء ميرزا محمد و ميرزا محمد تقى دو قوام الدوله و دو وزير ديگر اين كشور بود كه اين گونه تملقات غائبانه را از اين حمال بيسواد فلامان ميكرد !\r\nآيا بلژيكيها حق نداشتند بتوفيق يافتن خود در استعمار ماليهء اين كشور اميدوار باشند ؟ .\r\nمن از اين وقايع از بلژيكيها و تملقات ايرانيها زياد در نظر دارم كه باز هم نميخواهم از حافظهء خود سوءاستفاده و خواننده عزيز را معطل اين جزئيات كنم . اگر در كار نان هم بر خلاف رسم خود در نوشتن اين « شرح زندگى » داخل جزئيات شده و مفصلتر نوشتم ، براى آنست كه كار نان در اين كشور امروز هم باز دست خارجيهاست و ما باز هم با مستشارهاى خارجى كه بعقيدهء من چيزهاى زيادى هستند سروكار داريم . صريح مينويسم اين آقايان هرقدر هم آمريكائى باشند نميتوانند كار ماليه را بسامان كنند . در كار نان بر فرض اينكه چند نفرى هم پيدا كنند كه فداكار باشند مثل من و رفقايم گرفتار عناصر ناپاك ايرانى و امريكائى شده كارى از پيش نخواهد رفت . تصور نشود اين اظهار اطلاع‌هاى من در امر نان بمنزلهء حسن طلب است ، من يك بار در اين كتاب از اينكه نه وزير ميخواهم بشوم و نه وكيل ، شرحى نوشته‌ام . حالا هم مينويسم كه من در دو سه ماه ديگر كه چهل سال مدت خدمتم تمام خواهد شد ، با اينكه گذشته از برجا بودن قواى مادى و معنوى از حيث سن هم هنوز موقع تقاعدم نيست ، ميخواهم متقاعد شوم و از همهء كارها بر كنار باشم . اين اظهار اطلاع‌ها را براى آن كردم و وارد جزئيات شدم . كه كارنان را همه‌كس بفهمد و بداند با صحت عمل و جزئى زحمت ، در كمال خوبى ، ميتوان اين كار را گرداند . هشتصد هزار نفر جمعيت امروز شهر تهران\r\n\r\n","description":"","footnote":"","page_name":" 419 ","page_number":431},
  {"content":"\r\n\r\nنبايد مايهء تشويش و مشكلى كار باشد زيرا سيصد هزار نفر جمعيت آن روز تهران با وسائل آن دوره و الاغ و شتر و آسياى آبى را اگر با اتومبيل و كاميون و آسياى بخارى و برقى امروز مقايسه كنيم ، خواهيم ديد كه نان دادن آن سيصد هزار نفر بدرجات از اين هشتصد هزار نفر مشكلتر بوده است و ما چهار پنج نفر با وجود داشتن كارهاى مخصوص به خود ، اين كار را مثل كار تفريحى مىگردانديم . نانواها هم بقول فرانسه‌ها « آنقدر كه سياهى پس ميدهند ، شيطان نيستند . » اگر سروكارشان با مردمان امين صحيح العمل باشد ، در ظرف مدت كمى سيتواينهاى خوبى خواهند شد . اما امروز چه كنند كه براى نفس كشيدن هم از آنها حق الپرچين ميخواهند . آنها هم بازار را آشفته ديده مشغول چاپيدن خلق اللّه ميشوند . شخصى پرسيد قليه با قاف است يا با غين ، شنونده گفت با هيچكدام ، با گوشت است و بس . اينقدر دنبال اداره و ميز و صندلى نباشيد ، اشخاص امين و بصير پيدا كنيد و كار را به آنها بسپاريد . چنان كه در آينده ، نه چندان دور ، اظهارنظر خواهم كرد كه آزادى نان بهترين طرق راه‌حل كار است . فعلا قدرى هم خوانندهء عزيز را وارد سرگذشت اختصاصى خود بنمايم .\r\n\r\nتأسيس خانواده\r\nبعد از عروسى برادرم ، ديگر راه عذرى براى من باقى نماند . مادرم هر روز اين وظيفهء اجتماعى را به ياد من ميآورد ولى گرفتارىهاى كار ادارى و يك قدرى هم كم‌وسيلگى مادى مانع اين كار بود . بعد از اصلاحى كه مرنار در حقوق اعضاى خزانه به عمل آورد ، ماهى دويست تومان من و يكصد و پنجاه تومان برادرم آقاى فتح اللّه مستوفى عايدى خدمت داشتيم . ملك‌هاى جعفرآباد ساوه به همان خرابى سابق باقى و هميشه محتاج بكمك خارجى بود كه باميد آبادى آيندهء آنها ، هر سال مبلغى روى آن ميگذاشتيم . از ملك ساوجبلاغ هم بعد از مصارف محلى و ماليات آن كه در حدود چهل خروار و واقعا گزاف بود و نانى كه براى خانه از آنجا ميآوردند ، منتهى صد و بيست خروار و بعد از كرايه ، قيمت آن منتهى سالى بهزار و پانصد تومان ميرسيد .\r\nطبع منهم اجازه نميداد همسرى از خودم پائين‌تر داشته باشم و وقتى اسم زن متمول را ميشنيدم حرف آقا غلامحسين للهء على اصغر بيادم ميآمد و از رنگ زردى آن گريزان بودم .\r\nنه اين بود كه پنج شش سال هم در اروپا بسربرده بودم ؟ ناچار سليقه‌ام هم در لوازم زندگى زياد بود . اما از حيث نديدن همسر و عدم توافق اخلاقى احتمالى ، چندان گيرى نداشتم زيرا بتجربه از كار ديگران در اروپا ميدانستم كه زيباترين زن‌هاى عالم بعد از يكى دو سال به نظر شوهر عادى خواهد آمد . توافق نظر هم در دو نفر محالست ، هريك از طرف ازدواج كه به جوش خوردن وصلت راغب‌تر باشد ، رويه و اخلاق خود را با طرف موافق نشان داده و بعد از ازدواج هر خوئى كه جبلى او است ، ظاهر خواهد كرد . بهرحال چندى بهار و پائيز كردم تا بالاخره ديدم سى و شش هفت ساله شده عنقريب سنم بچهل خواهد رسيد و از پير پسرهائى خواهم شد كه كسى رغبتى به همسرى من نكند .\r\n\r\nدر جستجوى نامزد\r\nبالاخره در بهار سال 1331 در جواب يكى از يادآوريهاى هرچندى يك بار مادرم گفتم : « اختيار با شماست ، هرچه بكنيد من مطيعم . »\r\n\r\n","description":"","footnote":"","page_name":" 420 ","page_number":432},
  {"content":"\r\n\r\nهمين جواب كافى بود كه از فردا صاحب خانم ام النساء باجى كه نيمه دايهء من بود و خوانندهء عزيز او را خوب ميشناسد ، درپى نامزد دوره بيفتد . چند جا رفت ، بعضىها را او نپسنديد و برخى را من رد كردم . تا روزى از گردش دوره برگشت و گفت : « امروز بخانهء حاجى فخر الملك هم‌محلهء خودمان رفته چيزى را كه ميخواستم آن‌جا پيدا كردم . » معلوم است رد و قبول من فقط از نقطه‌نظر تناسب خانوادگى بود . گفتم : « كفوى كريم است ، مابقى منوط بپسنديدن خانمهاست . » خواهرم حاجيه سكينه خانم ، عيال موقر الدوله ، با لباس مبدل و ناشناخت رفت و ديد و پسنديد . مذاكرهء مقدماتى شروع گرديد .\r\nحاجى ابو الحسن خان فخر الملك پسر رضا قلى خان است . اين رضا قليخان دختر عباس ميرزا را گرفته و حاجى فخر الملك از طرف مادر بخانوادهء سلطنت منسوب ميشد .\r\nرضا قلى خان پسر خسرو خان و او پسر امان اللّه خان اردلان والى كردستان زمان فتحعلى شاه بود . خود اين خانواده اسامى ديگرى هم از پدران خود ميدانند كه همه والىهاى كردستان بوده‌اند . حاجى فخر الملك با عباسه خانم دختر عز الدوله عبد الصمد ميرزا برادر ناصر الدينشاه ازدواج كرده و از درباريان دربار ناصر الدين شاه و مظفر الدينشاه و در دورهء شاه اخير بوزارت تجارت و بعد از چندى بحكومت عراق و سپس باز بوزارت تجارت و در دورهء مشروطه هم در زمان محمد على شاه چند ماهى به همين وزارت رسيده و در دورهء مشروطهء كبير بحكومتهاى عربستان و يزد نائل شده و فعلا براى دفعهء دوم بحكومت عراق رفته بود . از حيث خانواده نجيب‌ترين خانواده‌هاى كشور و از حيث دارائى هم چيز زيادى نداشت كه با ده دوازده نفر اولاد رنك زردى گفتهء للهء على اصغر را براى من بياورد . بواسطهء هم‌محلگى و استيفاى كردستان كه با پدرم و برادرم بود ما به حال خانوادگى همديگر آشنا بوديم .\r\nتازه پدرم مرده بود ، اول شب زمستان و برادرم آقا ميرزا رضا برحسب عادت خود باطاق كار ما آمده به نماز ايستاده بود كه بعد به منزل يكى از رفقاى دورهء خود برود ، در اين ضمن از بيرون در صدائى بلند و شخصى وارد شد ، من و برادرم آقاى فتح اللّه مستوفى مشغول مشق بوديم ، با اينكه وارد را نشناختيم ، برسم زمان تواضع كرده در كنار بخارى جا براى او باز و خودمان حريم براى احترام او منظور كرديم ، در اين ضمنها برادرم سلام نمازش را داده برخاست و در سمت ديگر بخارى نشست و ما را معرفى كرد ، شخص محترم ناشناخت گفت منهم خود را براى آقا كوچكها معرفى كنم « بنده ابو الحسن كرد » بعد از اين معارفه گاهى كه در كوچه و خيابان احيانا بهم برميخورديم ، سلام و تعارف بين من و فخر الملك رد و بدل ميشد . بعد از يكسالى برادرم ميرزا محمود وزير با عبد اللّه خان سردار اكرم قره‌گوزلو ( امير نظام بعد ) و فخر الملك و آقا ميرزا جعفر و آقا ميرزا رضا شامى دور انداخته بودند .\r\nشبى كه مهمان آقا ميرزا رضا بودند ، منهم حاشيهء مجلس نشسته بودم . قبل از حكومت اخير عراق هم ايشان از من وقت خواستند و ساعتى به منزل من آمدند كه راجع بحقوق حكومتى ايشان در عراق دستورى بپيشكار ماليهء آنجا بدهم . ولى برادرم آقا ميرزا رضا با او رفت و آمد زياد داشت . حتى خانم آقا ميرزا رضا با شاهزاده عباسه خانم ملقب بواليه عيال\r\n\r\n","description":"","footnote":"","page_name":" 421 ","page_number":433},
  {"content":"\r\n\r\nحاجى فخر الملك خصوصيت هم داشتند . پس خيلى حاجت بتحقيق از حال همديگر نداشتيم ، همين كه مذاكرهء رسمى بميان آمد ، بعد از يك كاغذ كه بحاجى فخر الملك نوشته بودند ، او هم تصويب كرده بود . ساير موضوعات چيز مهمى نبود ، هم من ميدانستم كه چه بايد بكنم و هم خانوادهء عروس ميدانستند با كى سروكار دارند .\r\n\r\nشيرينىخوران\r\nروز سوم شعبان سال 1331 كه روز ولادت حضرت سيد الشهداء و روز عيد بود ، براى شيرينىخوران تعيين شد . آن سال بواسطهء گرفتارى كار نان شهر كه اكثر كار آن در اوائل شب بود ، البته شميران نرفته بودم . در روز عيد سوم شعبان مادرم و خواهرهايم و حاشيهء مختصرى با لوازم شيرينىخوران از قبيل شال و انگشتر و غيره بعد از ظهر بدزاشوب و بباغ ييلاقى حاجى فخر الملك رفتند و شيرينىخوران با تمام تشريفات معموله به عمل آمد .\r\nدر اين روز منهم در فرمانيهء شميران مهمان محمد ولى ميرزا پسر فرمانفرما بودم .\r\nفرمانفرما داراى ملك زياد و اكثر املاك او خالصهء انتقالى بود . براى ماليات بدهى خود با خزانه و ادارهء ماليات ، كار زياد داشت . پيش‌بينىهاى اين شاهزاده اقتضا ميكرد كه پسرش را جزو اعضاى خزانه كند . بنابراين شاهزاده محمد ولى ميرزا اگرچه كار معينى در خزانه نداشت ، ولى با ما همقطار بود . مردمدارى فرمانفرما هم مستلزم آن بود كه به اعضاى خزانه سورهائى بخوراند . شاهزادهء جوان پسر خود را وسيلهء اين سور خوراندن قرار داده بود كه دعوت همقطار از همقطاران باشد و در ظاهر عنوان سور دادن براى گذراندن كار بميان نيايد . البته براى گم كردن ايز ، بايد همه رؤساى خزانه دعوت شوند و منحصر بكاركنان ادارهء ماليات مستقيم نباشد . روز سوم شعبان روز عيد و سلطان احمد شاه در صاحبقرانيه سلام مىنشست ، اكثر رؤساى خزانه بايد در اين سلام حاضر باشند ، موقع بهتر از اين نميشد شاهزاده محمد ولى ميرزا از همقطارها دعوت كرده بود كه بعد از سلام بفرمانيه كه وصل بصاحبقرانيه است بروند ، سايرين هم كه بسلام نميآمدند دعوت شده بودند كه مستقيما از شهر آمده در اين مهمانى شركت كنند .\r\n\r\nزنده شدن شال كلاه\r\nسلام رفتن اعضاى خزانه هم سبب خاصى داشت كه خوانندهء عزيز را بايد از آن مسبوق كنم . ميدانيم در دوره‌هاى سابق مستوفيها عموما براى سلامها دعوت و اكثريت آنها حاضر هم ميشدند وصف آبرومندى با سر صفى مستوفى الممالك جوان يا در غياب او با وزير دفتر پير تشكيل ميدادند .\r\nدر دورهء تجديد آزادى كه مستوفيها لت‌وپار شدند ، براى سلام از رؤساى ادارات ماليه دعوت ميشد ، ولى فقط رؤساى ادارات هفتگانهء استيفائى در سلام حاضر ميشدند . اما شال كلاه و جوراب قرمز چون قديمى و در تجدد هرچه قديمى است محكوم بزوال است ، از بين رفته بود و فقط با بدوش افكندن جبه ، لباس تمام رسمى خود را در برداشتند . ولى رئيس ديوان محاسبات و رئيس كابينه و رئيس ادارهء خزانهء مركزى و همچنين رئيس دفتر محاسبات كل چون جبه نداشتند ، به اين سلامها نمىآمدند . هروقت به اين آقايان گفته ميشد كه : « چرا بسلام\r\n\r\n","description":"","footnote":"","page_name":" 422 ","page_number":434},
  {"content":"\r\n\r\nنمآييد ؟ » ميگفتند : « ما از اين لباس تركمنى ( يعنى جبه ) بدمان ميآيد . » باوجود اين ، در شبهاى مهمانى عيد ولادت شاه يا گاهى كه بوئى از عيدى دادن شاه جوان بمشامشان ميرسيد ، اين لباس تركمنى منفور را به عاريه از اين و آن گرفته و با كمال ميل پوشيده حاضر ميشدند .\r\nميدانيم آقاى قوام السلطنه در كابينهء علاء السلطنه وزير ماليه شد . چون هيچ كارى در ماليه نداشت و بيكار هم نميتوانست بنشيند بفكر اين افتاد كه ترتيبى در سلام و لباس رسمى برقرار كند . با آقاى خليل فهيمى معاون وزارتخانه نقشه‌اى براى لباس سلام ايرانيها و فرنگىها ريخت و حتى شال و كلاه و جوراب قرمز و كفش دستك‌دار سابق را هم زنده كرد . درجات اعضاء را روى رنگ شال جبه تعيين نمود . وزير ماليه با جبهء ترمهء سفيد و خزانه‌دار و معاون وزارتخانه با جبهء ترمه زمردى كه هر سه شمسهء مرصعى هم داشتند و رؤساى درجه اول كه در حقيقت با رتبهء مدير كلى امروز برابر بودند ، با جبهء ترمهء پرتقالى و يك رتبه پائين‌تر از آنها با جبهء ترمهء لاكى بودند و جبه‌هاى اين دو دسته بىشمسه بود .\r\nمنتهى با اين تفاوت كه ايرانيها از وزير و معاون و رؤساى اول و دوم ، همگى شال و كلاه و جوراب قرمز و كفش دستك‌دار هم بايد داشته باشند ، ولى اروپائيها با جبهء ترمهء رنگ رتبهء خود و كلاه ايرانى بودند و كفش و جوراب آنها هم معمولى بود .\r\nقبل از عيد نوروز ، نظامنامهء اين لباس نوشته شده براى اينكه آقايان بلژيكيها التفات كرده بسلام حاضر شوند ، بوساطت آقاى فهيم الملك كه مرنار هم براى مخارج آن چك‌وچانه‌اى نزند ، جبه‌هاى ترمه‌اى هم بخرج دولت براى آنها تهيه شد . بعضى از گدامنشهاى ايرانى هم كه جبه نداشتند ، از اين پيش‌آمد استفاده كرده جبهء مفتى دوختند .\r\nروز عيد نوروز با اين هيئت و با اين لباس رسمى همگى بسلام رفتيم ، عكس هم انداختيم كه وزير ماليه و خزانه‌دار و معاون و چند نفر از قديميهاى بلژيكيها بر صندلى نشسته و باقى ايستاده‌اند . در اعياد مذهبى فقط رؤساى ايرانى با جبه‌هاى زمردى و لاكى و پرتقالى و شال كلاه حاضر ميشدند .\r\nدر اين گونه موارد كه پاى امتياز بميان مىآيد ، هميشه اشخاصى هستند كه بسماجت چغندر جزو مركبات كرده ، خود را يك مرتبه بالاتر ميكشند . يا آنها كه نبايد در روال سلام آمدن باشند ، نيز شكر پنير داخل مويز ميكنند . در اين موارد هم سنت سنيهء شيعه هاى على ولى اللّه قدرى از اين بىترتيبىها پيش آورد كه اسم مرتكبين را باحترام پير مردها و مرده‌ها نميآورم .\r\nبايد انصاف داد كه اين كار آقاى قوام السلطنه كه مثل رژيمان‌سازى معاونت وزارت جنگش كار اساسى نبود ، سبب شد كه همرتبه بودن ايرانيهاى درجهء اول و دوم خزانه با بلژيكيها ، لا محاله در سلام محرز شود كه : « آقايان خيلى خودشان را از خانم و بومىها را از كنيز ندانند . » در شبهاى مهمانى جشن ولادت شاه هم ، همگى اعم از ايرانى و فرنگى ، با جبه‌اى كه رنگ آن رتبهء آنها را تعيين ميكرد ، منتهى بىشال كلاه و يا كلاه عادى\r\n\r\n","description":"","footnote":"","page_name":" 423 ","page_number":435},
  {"content":"\r\n\r\nحاضر ميشدند . ولى در اين شبها يك مشكل ديگرى پيش‌ميآمد و آن لا به شرطى رنگ جبه‌هاى سايرين بود . زيرا از اعضاى ساير وزارتخانه‌ها در دوره‌هاى سابق هيچيك معمولا به سلام نميآمدند كه جبه‌اى داشته باشند . در اين شبها از آشنايان قديمى خود جبه‌اى عاريه ميكردند و خيلى اتفاق ميافتاد كه مثلا يك شخصى كه معلوم نبود از كجا كارت تحصيل و چگونه خود را داخل اعضاى درجه اول و دوم وزارتخانه‌ها كرده است ، با جبهء سفيد كه رنگ جبهء وزير ماليه بود حاضر ميشد .\r\nاگرچه جناب آقاى سيد ضياء الدين طباطبائى ، در رسالهء شعائر ملى خود قدرى هم لباس متحد الشكل امروز را هو كرده است ، ولى درهرحال متحد الشكل شدن لباس رسمى كاركنان دولت و تعيين نوع لباس هر صنف و براى هر مجلس و تشخيص اشخاصيكه بايد بسلام بيايند ، نيز يكى از كارهاى بسيار خوب دورهء ديكتاتورى است . به شرط اينكه شيعه‌هاى على ولى اللّه از رأفت و حجب شاه جوان استفاده نكرده ، حدود را از دست ندهند و در اين موارد ادب محضر را نگاهداشته و در پيراهن و يقه و دستمال‌گردن طبق نظامنامه رفتار كنند و پيراهن‌هاى خانه‌شور و يخه‌هاى دولائى نرم بىآهار را زير فراك و ژاكت نپوشند .\r\nمن در سلامها و مجالس رسمى بعد از دورهء مرحوم پهلوى ، از اين بىترتيبىها زياد ديده و فكر ميكنم كه شايد همين كه ژاكتها قدرى از رنگ و رو بيفتد يا لباس رسمى حاجت بتجديد زردوزى پيدا كند ، باز گرفتار همان لباس‌هاى « جغوربغور « 1 » » از همه‌جور سابق شويم . شاه سابق خيلى به اين تشريفات اهميت و از هركس بىترتيبى در لباس ميديد ، در همان سر صف تذكر ميداد . حتى در تذكرات خود خشونت هم ميكرد و بقدرى در اين كار شدت عمل داشت كه حتى اگر گوشهء دستمال از جيب كوچك روى قلب ، برحسب تصادف ، نمايان بود ، ايراد ميگرفت و حقا معتقد بود كه در حضور شاه بايد ادب محضر از هر حيث رعايت شود . شاه جوان مؤدب‌تر از آنست كه اين تذكرات را بدهد ولى بايد ما خود احترام و ادب محضر را رعايت كرده ، كارى نكنيم كه باز محتاج بشاه پرخشونت بشويم .\r\n\r\n\r\n","description":"","footnote":"\r\n( 1 ) - در سر بازار مرغ‌فروشها كه بين سبزه‌ميدان و دهنهء بازار حريرفروشان واقع بود ، روبروى سنگكى ، دكانى بود كه در آن خوراكهاى عمومى از قبيل آش ماش و رشته و غيره مىپختند يكى از خوراكهاى اين دكان كه در همه فصل سال تهيه ميكردند ، مخلوطى از چربى و دل و جگر بود . به اين خوراك كه واقعا بوى اشتهاآورى هم داشت و در مجموعهء بزرگى كه روى كوره كار گذاشته بودند سرخ و تهيه ميكردند ، اسم حسرت الملوك داده بودند و بعضى هم به آن جغور بغور ميگفتند . من از اصل و ريشهء اين دو لغت عاميانه بىاطلاعم . شايد بتوان از جملهء ( از همه‌جور ) كه دنبال آنست ، پى به معناى جغور بغور برد ، زيرا جگر سفيد و سياه و دل و قلوه و بالاخره مرى گوسفند و بز و براى چربى آن پيه و دنبه و آخر الامر پياز ، مخلوط عجيبى مىشود كه اگر از حيث زيادى اجزاء نظيرى داشته باشد ، مثلا شله‌قلمكار را بتوان مثل آن دانست .\r\nدر اصطلاح عاميانه جغور بغور به چيزى ميگويند كه از حيث ظاهر خيلى بىترتيب و بىرويه و مخلوطى درهم باشد كه اگر مثل متن « همه‌جور » هم دنبال آن ذكر شود ، بهتر و بيشتر مقصود را ميفهماند .\r\n","page_name":" 424 ","page_number":436},
  {"content":"\r\n\r\n\r\nجوانها بشتابيد !\r\nبارى عصرى همين كه مهمانى محمد ولى ميرزا ورگذار شد ، من به سمت تجريش و منزل برادرم آقا ميرزا رضا كه امسال بر خلاف دو سه سال گذشته باغ ظفر السلطنه را اجاره كرده است رفتم . خانمها هم كه مجلس شيرينىخوران را ورگذار كرده بودند ، به آنجا آمده بودند و گزارش مجلس را دادند . محل اين احتفال رسمى نامزدى در چادرپوش و ظرفهاى ميوه از تفت‌هاى تركه‌اى برك‌دار و مهمانهاى خارجى خانوادهء عروس ، منحصر بخانم علاء السلطنه رئيس الوزراء و خانم حاجى امام‌جمعهء خوئى ، همسايه‌هاى جنوبى و شمالى باغ حاجى فخر الملك بوده‌اند .\r\nمن خيلى از سادگى و احترام مجلس خوشوقت شدم و بر اين حسن سليقهء مادر زن آيندهء خود در دل تحسين كردم . اما بيانات خواهرها كه كاش خودت هم بودى و ميديدى كه عروس چقدر برازنده و زيباست ، در من اثرى نداشت . زيرا در اروپا خيلى از اين زيبائيها ديده بودم كه بعد از يكى دو سال هيچ اثرى از آن نمانده و در نظر شوهر « نادعلى » مظهر العجائب شده است . دستورات مذهبى ما در باب ازدواج ، واقعا بهترين سرمشق است .\r\nبزرگان دين ما فرموده‌اند : « در انتخاب همسر در پى جمال و مال نباشيد كه از هر دو محروم خواهيد ماند بلكه به قصد احياء سنت به اين كار اقدام كنيد تا خدا مال و جمال نصيب شما كند » زبان شرع بايد به همين لهجه باشد ، ترجمهء آن به زبان عادى اين است كه : « همتان مصروف اداى وظيفهء اجتماعى و توليد مثل باشد ، مال و جمال فرع است . » مثل عاميانه : « مشكل‌پسند پشكل‌پسند خواهد شد » نيز براى پروراندن همين مقصود معروف شده كه براى جوانهاى ايرادگير ، تازيانهء اخلاقى باشد . ولگردى و وقت‌گذرانى در كافه‌ها يا شبگذرانى با رفقا و آزاد بودن از قيد زن و فرزند و صاحب اختيارى مطلق ، در دارائى و وقت خود ، ظاهر فريبنده‌اى دارد ولى يكساعت تونس با زن و بخصوص با بچهءهاى كوچك و شنيدن شيرين‌زبانى هاى آنها چيزى است كه اگر خدا در بهشت موعود هم نظير آن را به   « لا يَسْمَعُونَ فِيها لَغْواً وَ لا تَأْثِيماً إِلَّا قِيلًا سَلاماً سَلاماً   « 1 »   »   وعده نداده بود ، جوى شير و عسل و شراب و كباب مرغ و ميوهء بهشت مادى جز جهنم چيزى نبود .\r\nجوان‌ها بشتابيد و در جوانى از اين كيف معنوى برخوردار شويد . وقتى پير شديد ، زن سوهان روح و فرزند مدعى شماست . آنها بىتقصيرند ، تقصير از سن زياد شماست كه اولى را زيبا نميبيند و دومىها هم سليقهء شما را با سليقهء دوره مخالف مىبينند و به خود اجازه ميدهند شما را به عادات زمان مسبوق كنند و شما اين تذكرات را مدعىگرى ميپنداريد .\r\n\r\nاولين ديدار من از خانوادهء عروس\r\nچند روز بعد از شيرينىخوران ، حس كردم كه خانوادهء عروس مايلند من ديدارى از خانواده بكنم . اما بهانهء تشكيل اين مجلس چه ميتواند باشد ؟ ديدن مريم خانم فخر السلطنهء عروس ؟ كه هنوز نامحرم است . يا عباسه خانم ، شاهزاده واليه مادر عروس ؟ باز\r\n\r\n\r\n","description":"","footnote":"\r\n( 1 ) - سورهء واقعه ، آيهء 25 - 26\r\n","page_name":" 425 ","page_number":437},
  {"content":"\r\n\r\nهم نامحرم است : برادرهاى عروس هم كه بزرگها و رسيده‌هاى آنها دو نفرشان در مسافرت داخله و دو نفرشان در بروكسل مشغول تحصيلند . پدر عروس هم كه در عراق است ، پس چه بايد كرد كه اين مقصود خانمها انجام شود ؟ اما عروس دو برادر ده دوازده ساله هم دارد كه ميتوان ديدار آنها را بهانه قرار داد . پيغامى با كمال ادب و احترام خدمت شاهزاده خانم فرستاده ، عصر روز جمعه را كه آقا كوچولوها تعطيل دارند البته براى ديدن آنها تعيين و وقت خواستم . قبلا معلوم بود كه جواب چرب‌ونرم و مساعد است .\r\nروز مقرر درشكه‌اى كه از شهر تا دزآشوب ، رفتن و برگشتن ، با شرط يكى دو ساعت معطلى ، بسه تومان كرايه كرده بودم ، مرا دم در باغ حاجى فخر الملك پياده كرد .\r\nچون خوانندهء عزيز را از تغييراتيكه در لباس اين دوره به عمل آمده است مسبوق نكرده‌ام ، بد نيست لباس خود را در اين روز تشريح كنم . ردنكت فاسونى نازك و جليقه و شلوار هم از همان پارچه ، پيراهن پارچهء كتان راه‌راه با يخهء سفيد و دستمال گردن و كفش بنددار خرمائى پنجه پهن و كلاه ماهوت مشكى به بلندى پانزده شانزده سانتىمتر و عباى خرمائى كار فلاحيهء بسيار نازك كه تقريبا حاجب ماوراء نبود ، لباس مرا تشكيل مىداد و اين لباس تقريبا لباس عمومى مردمان آبرومند دوره بود .\r\nدر زمستان ، پارچه ردنكت جاندارتر و از حيث رنگ تيره‌تر و روپوش ، عباى نائينى يا پالتو ميشد و رنگ كفش بمناسبت رنگ ردنكت اگر مشكى بود مشكى و الا به همان رنگ خرمائى باقى ميماند . در مجالس چون اكثر بلكه همه‌جا صندلى و مبل معمول بود ، با كفش وارد اطاق ميشدند ولى عبا و پالتو را جز آنها كه ملاحظهء سرما خوردن خارج را داشتند ، پشت اطاق نمىكندند . بعضى هم بجاى ردنكت ، كت و جليقه و شلوار با عبا يا پالتو ميپوشيدند ولى بواسطهء كوتاهى ، با اين لباس هيچوقت بىروپوش نبايد از خانه بيرون بيايند در صورتى كه با ردنكت ممكن بود ، بىعبا هم ، از خانه بيرون آمد اما خيلى برازنده نبود .\r\nبه مجرد پائين آمدن از درشكه پيرمردى كه ظاهر حالش ميگفت باغبان است ، مرا به سمت درى كه بعد از يك پيچ پائين‌تر از در معمولى قديمى باغ بود ، هدايت كرد . بعدها دانستم كه اين قسمت ، باغ اختصاصى حاجى عز الممالك ( جناب آقاى امان اللّه اردلان وزير پيشه و هنر امروز ) است كه بعد از وكالت مجلس كه حكومت عربستان حاجى فخر الملك در سه سال قبل براى او روبراه و دست‌وپا كرده بود ، از بيكارى بتنگ آمده بمعاونت ماليهء كرمانشاهان راضى شده و فعلا غائب مىباشد .\r\nبورود باغ ، آقا كوچولوها از من استقبال كردند و مرا بچادرپوش قلمكارى كه نه چندان دور از مدخل باغ و بفرشهاى كردستانى و عراقى عالى مفروش بود بردند .\r\nفصل اقتضا نداشت كه تجيرهاى پوش افتاده باشد ، تجيرها را در سمت باغ اندرون كه دست راست چادر واقع ميشد ، بفاصله دو ذرعى زده و ديوارى از قلمكار و كرباس بين اندرون و بيرون ايجاد كرده بودند . در وسط چادر ولى متمايل به سمت اين ديوار پارچه‌اى\r\n\r\n","description":"","footnote":"","page_name":" 426 ","page_number":438},
  {"content":"\r\n\r\nچند تا صندلى و دو سه تا ميز و روى آنها ظرفهاى شيرينى و ميوه چيده شده و معلوم بود كه « رصدخانه » پشت اين تجيرها برپا خواهد شد . من هم تكليف خود را ميدانستم ، رو بتجيرها نشستم ، آقا كوچولوها هم طرفين با حريمى هريك يك صندلى گرفتند .\r\nاداره كردن مجلس از حيث صحبت البته با من بود و چون در خانوادهء خود با پسرها و نوه و نبيره‌هاى برادرها و خواهرهايم كه به اين سن‌ها باشند خيلى صحبت كرده بودم ، طرز تونس با پسربچه‌ها را خوب زير چاق داشتم . بسؤالات خود آقايان را به حرف آورده و از هر جوابى در ديگرى از صحبت باز ميكردم كه صحبتها يكنواخت و براى مترصدين پشت تجير هم خسته‌كننده نباشد . اسم اين آقا كوچولوها عباسقلى خان ( آقاى عباسقلى اردلان خزانه‌دار كل سابق ) و حاج عليقلى خان ( آقاى عليقلى اردلان مستشار سفارت كبراى ايران در آنكارا ) بود . عباسقلى خان چون بزرگتر بود و ميخواست احترام مرسوم زمانه را كه كم حرفى كوچكترهاست رعايت كند ، جوابها را كوتاه و به اندازه ميداد و خيلى باب تازه براى صحبت بدست نميآمد . ولى حاجى عليقلى خان هم جوانتر بود و هم مثل امروزش اهل صحبت و تونس . بنابراين صحبت من با اين اشرف الحاج و المعتمرين خيلى جور شد . مخصوصا از سفر مكه كه در دورهء استبداد صغير با پدر و مادر به زيارت مشرف شده بود صحبت بميان آمده و بقول خودش ازلى لى كردن بين صفاء و مروه و ساير اعمال حج و لباس احرامش شرحهاى خيلى بامزهء جالب بيان كرد .\r\nمجلس ما يكساعتى طول كشيد .\r\nاين ديدار براى من هم لازم بود . در مثل ميگويند : « كرباسرا كنارش بين ، دختر را برارش بين » در آن روزها كه بواسطهء عادت ، ديدن همسر آينده براى مرد ميسر نبود ، اين مجلس يكساعته كه مرا بجزئيات اخلاقى خانوادگى همسر آيندهء خود آگاه كرد ، خيلى نافع بود . اجمالا از اين وصلت خشنود و راضى شدم زيرا آقا كوچولوها را اهل محبت و انسانيت بجا آوردم . مخصوصا حاجى عليقلى خان كه چون سنش كمتر بود آزادتر حرف ميزد و مثل امروزش مجلس را پر از سادگى و صفا و محبت و مزه ميكرد . هر دو برادر خيلى باهوش و زيرك و بزرگمنش بودند . انسان هم اگر از همسر خود بيش از اينها توقع داشته باشد ، همان « مشكل‌پسند » مثل معروف است كه ميدانيم چه بر سرش خواهد آمد .\r\nاز خوانندهء عزيز عذر ميخواهم كه در شرح عروسى خود تفصيل قائل شده و جزئيات را ذكر كرده و ميكنم . البته توجه دارند كه تشريح اوضاع ادارى دورهء مشروطه مرا از ذكر اوضاع اجتماعى زمان بازداشته و اگر در اينجا بتشريح آن نپردازم ، ديگر محلى براى نمودن تغييراتيكه در اين سى ساله در عرسىها يعنى بزرگترين مورد نمايش وضع اجتماعى پديد آمده است نخواهم داشت . « گاو براى گاودانه كشتن سرش درد مىكند » مثل معروف است و البته من در شرح عروسى خود تواناتر از تشريح عروسى ديگرانم . چنان كه در مقدمه وعده كرده‌ام ، در اين شرح زندگانى ، آنچه بسرم گذشته است از خوب و بد بدون ذره‌اى قصر و اشباع بقلم آورده و خواهم آورد . اگر تاكنون « شرح زندگانى من » سانحهء زننده‌اى\r\n\r\n","description":"","footnote":"","page_name":" 427 ","page_number":439},
  {"content":"\r\n\r\nنداشته و سراسر پيشرفت بوده است ، از قبيل مناسبات بعد از وقوع نپنداشته در آن قصرى تصور نفرمايند . عنقريب بقسمتهاى زننده و حتى توهين‌آميز و محروميتهاى آن هم خواهم رسيد و ملاحظه خواهند فرمود كه در شرح آنها هم مثل ذكر پيشرفتهاى گذشته دليرم .\r\nاميدوارم خوانندهء عزيز مرا خودپسند و گزافه‌گو بجا نياورد و بالاختصاص مواردى كه پاى خودم در ميان است ، مرا متظاهر و خودنما نداند زيرا من آنچه برم گذشته است و با موضوع متناسب بدانم ، بيريا ، بدون كوتاهى و بلندى مينويسم .\r\nبارى ، جهاز عروس البته نواقصى داشت كه بايد تكميل كنند ، ماه رمضان هم در جلو بود ، ماه شوال و ذيقعده هم در نزد اهل تشيع ماه‌هاى مباركى براى عروسى نيست ، در خانوادهء ما هم بين عقد و عروسى فاصله را جايز نميشمردند ، بنابراين هر دو قسمت مهم تا سه ماه ديگر بتاخير افتاد ، ولى با اينكه داماد هنوز عروس را نديده و آشنائى باهم ندارند ، هل و گل فرستادن بين طرفين دوام دارد . در هر عيديكه در اين دو سه ماه اتفاق ميافتد ، شيرينى و ميوه و آجيل با لباس دوخته و پارچهء ندوخته و جوراب و شيشهء عطر و از اين قبيل يادبودها مخصوصا باسم سليقه و خريد خود داماد براى عروس ميرود و عروس هم پيراهنهائى كه بدست خود براى داماد دوخته است ، با كراوات و سنجاق ظريف كراوات براى داماد ميفرستد .\r\nخوانندهء عزيز توجه دارد كه كار نان شهر را ناتمام گذاشته‌ام و چون پردهء آخرى اين كمدى در فاصلهء بين شيرينىخوران و عروسى اتفاق افتاده است ، براى تنوع بد نيست بدوا حساب كار نان را تصفيه كرده ، بعد بذكر وقايع عروسى بپردازم تا ضمنا هر واقعه‌اى هم در تاريخ و جاى خود ذكر شده باشد .\r\n\r\nآخرين پردهء كار نان و انزاع آن از مرنار\r\nچند روز بعد از مذاكرهء اخير خود راجع باستعفاى از كار نان ، باز مرنار را ملاقات كردم و رك‌وراست به او گفتم : « اگر شما مرا از اين كار معاف نكنيد ، من اقدام خواهم كرد كه اصلا كار نان از خزانه منتزع شود . » گفت : « شما اين كار را نخواهيد كرد زيرا بصرفهء ما نيست » گفتم : « برعكس چون بصرفهء ماست اين كار را خواهم كرد . » گفت : « چطور بصرفه ماست ؟ » گفتم : « براى من اتفاق نيفتاده است كه شاندل شماها را ديده باشم ، شايد شمع پيهى ما كه سابقا معمول بوده است چيزى نظير شاندل شما باشد ، اين شمع پيهى بواسطهء خامى و كلفتى فتيله در موقع سوختن حاجت داشته كه هر ده بيست دقيقه يك بار سر فتيله را بزنند و اين كار را گلگيرى چراغ ميگفتند .\r\nگرفتن گل چراغ با اينكه چيز كم اهميتى بود ، خيلى مهارت لازم داشت زيرا بايد آن را با مقراضى كه در بغل آن محفظه‌اى بود طورى بگيرند كه سر فتيلهء نيم سوختهء زده شده روى فرش نيفتد و بمحفظه وارد شود . با فى الجمله عدم مواظبت در اندازه گرفتن محل برش يا لرزش دست ، ممكن بود چراغ خاموش گردد .\r\nدر آن دوره كبريت خودسوز شيميائى هم هنوز بايران نيامده بود ، اگر چراغ\r\n\r\n","description":"","footnote":"","page_name":" 428 ","page_number":440},
  {"content":"\r\n\r\nخاموش ميشد ، دوباره افروختن آن زحمت زيادى داشت ، بيچاره نوكر يا خدمتكارى كه از طرف آقا يا خانم مأمور گرفتن گل چراغ ميشد ، اگر اين خدمت را خوب انجام ميكرد كار مهمى نكرده و تحسينى نداشت ولى اگر دستش ميلرزيد و چراغ را خاموش ميكرد ، گرفتار پرخاش يا لا محاله شنيدن جملهء سرزنش‌آميز ! « اى واى چراغ را خاموش كردى ؟ » ميگرديد . كار نان هم عينا مثل گرفتن گل چراغ است ، اگر خوب باشد نه از طرف دولت و نه از طرف مردم تحسينى ندارد و پناه بر خدا اگر بد بشود ، آنوقت آدم يك شهر مدعى پيدا خواهد كرد . با اينكه در اين شش هفت ماههء تصدى كميتهء نان ، همواره نان فراوان و هميشه خوب بوده است ، از خود شما ميپرسم جز روز اول كسى بشما گفته است كه نانهاى شهر خوب و متصديان واقعا زحمت كشيده‌اند ؟ مسلما خير ! ولى در همان يكى دو روزى كه در اواخر ماه سوم بهار كم نانى داشتيم ، يقينا عدهء زيادى جهت اين كمى را از شما پرسيده‌اند آخر اين چه كارى است كه خوب اداره كردن آن تحسين نداشته ، مردم آن را كار عادى بدانند و بدى آن‌كه اكثر مربوط بمدير آن هم نيست ، مستلزم اينقدر هو و جنجال و طعن و لعن باشد ؟ ! . از اين گذشته ، شما خزانه‌دار و مأمور جمع‌آورى عايدات و پرداخت مخارجيد ، من هم رئيس ماليات مستقيم و مأمور تنظيم وصول مالياتهاى نقدى و جنسى هستم ، ما را به كار نان چكار ؟ ما بايد انبار غله را پر كنيم تا هروقت احتياج عمومى بگندم و جو احساس شد بتوانيم رفع حاجت كنيم . ديگر ما نبايد وارد آرد كردن غله و تفتيش آسيا و نان پختن و تقسيم آن بين نانخورها بشويم . مگرنه تقسيم كار يكى از اصول مسلم ادارهء خوب است ؟ ما چرا بر خلاف اين اصل مسلم كاريرا كه هيچ مربوط بما نيست تصرف كرده و با اصرار ميخواهيم در كار سايرين مداخله كنيم ؟ كار نان با وزارت داخله است نه ما . پارسال برحسب تصادف كارى ابتدا به گردن شما و بعد به گردن من افتاد ، بآبرومندى آن را انجام كرديم .\r\nامسال هم سال خوب و غله فراوان و آزادى نان بهترين طريق ادارهء آنست ، ما انبار خود را با اين پانزده هزار خرواريكه ذخيره كرده‌ايم و چهل هزار خرواريكه از جنس دولتى خواهيم داشت قرص نگاه ميداريم ، نانواها را سر ميدهيم كه مثل سنوات عادى و تحت نظارت وزارت داخله خودشان بخرند و خودشان بفروشند . اگر احساس كمى غله كرديم ، در انبار را باز ميكنيم و به همه كس گندم ميفروشيم . يقين بدانيد كه هيچ محتكرى با پنجاه شصت هزار خروار غله‌ايكه ما خواهيم داشت ، نميتواند مقاومت كند . از اين هم كه بگذريم ، مردم زيربار نان بدى كه ما به آنها ميخورانيم آن هم در سال به اين فراوانى نميروند و همه مايلند كه نان آزاد شود . همه‌جا از وضع حاضر نان نقادى ميكنند ، شما در جامعه نيستيد كه از اين حرفها خبر داشته باشيد ، من ميدانم كه بازاريها هر روز بهيئت وزراء ميروند و آزادى نان را ميخواهند ، اگر ما خودمان بدست خودمان تقديم كنيم آبرومندتر است .\r\nمثل اين بود كه بيانات من در او مؤثر شد . سربرآورده گفت : « تا ببينيم » گفتم :\r\n« من از شما اجازه ميخواهم كه هرجا زمينه را حاضر ديدم ، در اين باب اقدام كنم . » گفت :\r\n« قدرى فكر لازم دارد » گفتم : « من هم بدون اجازهء شما در اين زمينه اقدامى نميكنم ولى\r\n\r\n","description":"","footnote":"","page_name":" 429 ","page_number":441},
  {"content":"\r\n\r\nدرهرحال زودتر تصميم بگيريد . » و چون ميدانستم كه براى اجراى يك مقصود ، پركردن گوش طرف مؤثر است ، هروقت زمينه دستم ميآمد ، مطلب را بگوشش ميكشيدم ، ولى او همواره براى اخذ تصميم امروز و فردا ميكرد . مثل اين بود كه براى اخذ تصميم پى فشار خارجى ميگردد كه در اين عقب‌نشينى در نزد جمهورى بىمستمسك نباشد . روزگار خود به خود اين مستمسك را ايجاد كرد ، روزى مرا خواست و گفت : « امروز عصر براى مذاكرهء كار آيندهء نان بايد بصاحبقرانيه و هيئت وزراء برويم . » عصرى در ساعت مقرر باهم بهيئت وزراء يا بقول خود مرنار « بهيئت الوزاره » رفتيم . در راه به او گفتم : « اگر امروز زمينه را مساعد بيابم كار نان را از گردن خودمان خواهم افكند . » از نفى و اثبات جوابى به من نداد و من همين سكوت او را اجازهء تلقى كرده به هيئت وزراء وارد شديم .\r\nوزراء همان وزيران سابقند و عين الدوله هم تاحدى ديكتاتور آنهاست ، مخصوصا قوام السلطنه وزير ماليه با اينكه از خرده‌كاريهاى عين الدوله و نظر سوءاستفاده‌اى كه در كار نان دارد خوب مطلع و بيشتر از همه متوجه مقاصد او است ، نظر باينكه سابقا منشى و رئيس دفتر او بوده است ، خيلى از او ملاحظه دارد . خلاصه جلسه رسمى شد ، آقاى فهيم الملك معاون وزارت ماليه هم بود ، او پهلوى مرنار نشست و من خيلى از اين پيشآمد خوشوقت شدم . زيرا ترجمهء بيانات مرنار آن هم در كار نان براى من اهميتى نداشت ، براى من بهتر بود كه آزاد و متوجه وضعيت مجلس باشم تا هروقت موقع اقتضا كرد مقصود خود را كه آزادى نان بود انجام كنم .\r\n\r\nچند كلمه از كليات علم اقتصاد و قهر وزير داخله\r\nحاجت بذكر نيست كه باز هم عين الدوله محرك تشكيل اين مجلس شده است ، زيرا از ذخيره‌ايكه من براى نان شهر كرده‌ام باخبر و ميداند بين چهل و پنجاه هزار خروار هم غلهء خالصه و اربابى تهران به آن اضافه مىشود . بنابراين زيادتر از نصف نان شهر تأمين شده است . اگر شاهزاده خود را صاحب‌اختيار اين گندم بكند كه بهر نرخى كه ميخواهد بنانوا بفروشد ، از حق الپرچين همين پنجاه شصت هزار خروار حاضر لا اقل دويست هزار تومانى بجيب خواهد زد .\r\nساير وزراء بخصوص قوام السلطنه وزير ماليه همه متوجه منظور اصلى شاهزاده هستند ولى از ترس ديكتاتورى شاهزاده جرأت ندارند بر خلاف عقيدهء او آن هم در امر نان كه حقا بايد جزو وزارت داخله باشد دم بزنند ، معهذا مستشار الدوله ( جناب آقاى صادق سفير كبير اسبق ايران در دربار تركيه ) و ممتاز الدوله گاهگاه كه شاهزاده خيلى در پروراندن مقصود تندروى مىكند ، با جمله‌هاى سقراط مآب خود وزير داخله را بمتضادگوئى خويش معترف ميكنند . قوام السلطنه سكوت محض است و حتى جرأت ژكيدن هم ندارد ، نوبت سخن بمرنار رسيد .\r\nمرنار با وجود ده سال اقامت در ايران ، هنوز فارسى را باندازه‌اى نياموخته بود كه نازك‌كاريهاى صحبت را بفهمد . بنابراين كلياتى از تفتيش نانوائى و آسياها و احتكار\r\n\r\n","description":"","footnote":"","page_name":" 430 ","page_number":442},
  {"content":"\r\n\r\nبيان كرد كه چون با موضوع مذاكره تماسى نداشت ، در حقيقت نامربوط بوده مجلس را خنك كرد و از سكه انداخت . من موقع را مناسب يافته اجازهء نطق خواستم ، از وجنات وزير داخله پيداست كه خيلى از مداخلهء من در صحبت راضى نيست ولى سايرين چون ميدانستند كه من رك‌وراست بىترس و باك حقايق را آفتابى خواهم كرد همگى تمايل خود را به شنيدن بيانات من ظاهر كرده و مخصوصا علاء السلطنه با مهربانى پدرانهء خود مثل هميشه گفت : « بيانات شما حلال مشكلات كار نان است ، بفرمائيد . »\r\nگفتم : « مداخلهء دولت در كسب‌وكار عمومى كه نانوائى هم يكى از آنهاست ، مسلما به حال عامه نافع نيست ، قاعده كليهء « بگذاريد صادر و وارد كنند ، بگذاريد مشغول كسب و كار باشند » يكى از اصول مسلم اقتصاد است ، پس دولت نبايد در كسب‌وكار مردم مداخله كند مگر وقتى كه احساس نمايد كه عدم مداخله ضررش براى عامه زيادتر است ، امسال به قدر يكسال و نيم خوراك مردم در اين كشور گندم موجود و در چنين سالى آزادى نان و غله بهترين طرز ادارهء اين كار است . » تا اينجاى نطق من كه با نظريات شاهزاده وزير داخله موافق بود ، بتصديقات سرى و چشمى ايشان هم مفتخر و سرافراز ميشد . من دنبالهء نطق خود را گرفته گفتم : « ممكن است بفرمايند با تقلب نانواها و احتكار محتكرين چه بايد كرد ؟ جواب تقلب نانواها را « سزاى كمفروش ، گرانفروش ، بدفروش نخريدن است » ميدهد . وقتى كسب نانوائى مجاز و آزاد شد و حمل‌ونقل نان و گندم تفتيش نداشت و همه حتى دهاتىها هم توانستند نان پخته وارد شهر بكنند ، نانواى متقلب چه ميتواند بكند ؟\r\nهيچ ! جز اينكه براى جلب مشترى نان خود را خوب و قيمت را به قدر مزد و مايه قرار دهد چاره‌اى ندار . گذشته از اين ، آزادى نانوائى مستلزم آن نيست كه اگر يكى از نانواها تعدى كرد مجازات نشود . اما احتكار ، اولا در سال پرحاصلى مثل امسال كسى به خيال احتكار نمىافتد . باوجوداين دولت نبايد احتياط را از دست بدهد كه اگر طمع غله‌دارها و تجار گندم به حركت آمده و بخواهند نرخ را بالاتر ببرند دستش خالى باشد . ما الان پانزده هزار خروار غلهء خريدارى از ميدان تهران را در انبارهاى خود موجود داريم ، در حدود چهل و پنج هزار خروار هم محصول خالصه و ماليات اربابى تهران است كه بمرور بانبار وارد خواهد شد كه زيادتر از چهل هزار خروار اين موجودى گندم خواهد بود ، با اين غله جواب هر محتكريرا ميتوان داد . در مملكتى كه احتكار يكى از كسب‌هاى عادى است ، دولت بايد بزرگترين محتكر باشد . بنابراين بايد به اين غله وقتى دست بزنيم كه از محصول سال ديگر مطمئن شده باشيم . اگر بخواهيم از حالا جوال پاى انبار بگذاريم ، گرفتار همان كم نانى و قشقرق پارسال خواهيم شد . ما انبار خود را پر نگاه ميداريم ، هر وقت محتكرين بيمزگى كردند ، در آن را باز ميكنيم و بقدرى ارزان خواهيم فروخت كه محتكرين مجبور شوند با ما رقابت كرده از ما ارزانتر بفروشند .\r\nقسمت اخير نطق من سبيلهاى شاهزاده را آويزان كرد ولى سايرين همه شكفته شدند و بناى تحسين را گذاشتند . آقاى مستشار الدوله گفت شما خوب است رساله‌اى در اين باب\r\n\r\n","description":"","footnote":"","page_name":" 431 ","page_number":443},
  {"content":"\r\n\r\nبنويسيد . زمينهء اكثريت ، بلكه اتفاق ، دست شاهزاده وزير داخله آمد در صورتى كه شايد قبلا رفقا را يكىيكى پخته و در هوار شدن خود سر انبار گندم آنها را با خود همراه هم كرده بود . وقتى كه كار را اينطور ديد ، سكوت اختيار نموده عبوس كرده هيچ از رد و تصديق چيزى نگفت . علاء السلطنه رئيس الوزراء كه اكثر گرفتار فشار بازاريها براى آزادى نان بود ، همين كه ديد پيشنهاد من عين تقاضاى مردم است و ساير رفقا هم با آن همراه هستند و درهرحال مرنار هم ساكت است ، حظ كرده و از من پرسيد : « كى ميتوانيم اين نظر شما را عملى كنيم ؟ » عرض كردم : « از همين ساعت » مرنار گفت : « ولى يك نظامنامه‌اى براى كار نانوائى بايد تدوين كرد كه نانواها نتوانند تقلب كنند . » گفتم : « اين نظامنامه خيلى چيز مختصرى است و مجرى آن هم البته وزارت داخله خواهد شد . ولى هيچ مانعى نيست كه ما از روى تجربيات اين يك ساله و عملى كه كرده‌ايم آن را تنظيم و تقديم كنيم « 1 » » علاء السلطنه گفت : « بهتر اينست كه قبل از تدوين نظامنامه بنانواها ابلاغ كنيد كه آن‌ها براى تدارك گندم بفكر خود باشند . » عرض كردم : « مانعى ندارد ولى ما مقدارى آرد در انبار و آسيا داريم كه بايد نانواها ببرند . » پرسيد : « چه مقدار است ؟ » گفتم : « منتهى چهار پنج روز شهر را كفايت كند . فردا صبح بنانواها اخطار ميكنم كه براى پنج روز ديگر تدارك خود را ببينند . » گفت : « بسيار خوب من اين كار را تمام شده از شما ميخواهم . » عرض كردم :\r\n« اطاعت ميكنم . »\r\nعين الدوله از فرط غضب نتوانست خوددارى كند ، برخاست و از مجلس بيرون رفت قوام السلطنه موقع مخلائى گير آورده بوسيله فهيم الملك توصيه‌هاى معمولى خود را بمرنار راجع بپاره‌اى پرداخت‌ها شروع كرد . تقريبا مجلس از رسميت خارج شده بود ، وزراء دوبدو با هم صحبت ميكردند ، يكى از آنها برخاست بيرون رفت كه از سبب غيبت ديكتاتور الوزراء مسبوق شود . برگشت ، پچ‌پچ بين افراد وزرا درگرفت ، معلوم شد شاهزاده از تصميم هيئت راجع بنان بخصوص ماندن انبار در دست ماليه خيلى عصبانى شده ولى چون در اين باب اعتراضى نميتوانست بكند ، مذاكرهء مواجب سوارهء كاشى را بهانه كرده است كه قرار بود با مرنار در اين زمينه هم صحبت شود و هيچيك از وزراء چيزى در اين زمينه نگفته‌اند در صورتى كه بايد خودش قضيه را مطرح كرده باشد و بر سايرين ايرادى نبوده است . به اين قهر بچگانه كه سبب آن بر همه واضح بود ، همه ميخنديدند . بقدرى خنده و پچ‌پچ آقايان وزراء زياد بود كه من هم كه در اين كار وارد نبودم مطلب را يافتم . حتى يكى از وزراء گويا\r\n\r\n\r\n","description":"","footnote":"\r\n( 1 ) - مرنار نميدانم بچه قصد و شايد به منظور فرستادن اين شاهكار ببلژيك و مثلا اظهار وجود كردن از اينكه نان تهران را مرتب كرده است ، اهميت زيادى بتدوين اين نظامنامه ميداد بعد از اين روز وقتى ديد كسى پاپى نظامنامهء او نيست ، روزى ما را بچيذر محل ييلاقى خود دعوت كرد ، نهارى هم خورديم و به خط خودش البته با راهنمائيهاى من و ساير اعضاى كميتهء نان جمله‌هائى بعنوان نظامنامه بهم بست و آن را با دقت در كيفش گذاشت . من از آن هيچ‌جا اثرى نديدم و يقين دارم كه براى حسن خدمت خود و جوابگوئى باعتراضات سال قبل دولت بلژيك ، اين نظامنامه تدوين كردهء خود را ( ؟ ) براى كشور خويش فرستاده است .\r\n","page_name":" 432 ","page_number":444},
  {"content":"\r\n\r\nممتاز الدوله بود كه با خنده به من گفت : » همهء اين آتشها از گور شما بلند مىشود » .\r\n\r\nسوارهء كاشى\r\nاما سوارهء كاشى چه بود ؟ من در رسالهء ابطال الباطل كه بر رد قرارداد وثوق الدوله و بدون امضاى خود نوشته‌ام ، به اين موضوع اشاره كرده‌ام . نايب حسين يكى از اشرار كاشان بود كه بدبختى دامنگير او شده ، در زمان محمد عليشاه و دورهء مشروطهء اول ، بناى ضديت را با اوضاع جديد گذاشت . در ابتداى امر به جهت سرگرمى دولت و ملت و نزاعهاى موضوعى استبداد و مشروطه و بىاهميتى اين موضوع كسى پاپى او نميشد ، سهل است ، در استبداد و طرف دولت محمد عليشاه نوازشهائى هم ديد و جريتر شد . همين كه دورهء تجديد آزادى رسيد ، بازهم به همان خيالات دورهء مشروطهء اول باقى بود و تصور ميكرد اين اوضاع اين دفعه هم دوامى نخواهد كرد . به همين جهت با پسرش ما شاء اللّه كه خود را خان و سردار هم ميخواند ، بناى ضديت را با اوضاع جديد گذاشت . هروقت عده‌اى براى قلع‌وقمع اين پدر و پسر ميرفت ، كاشان را تخليه ميكردند و بكويرهاى اطراف پناه ميبردند . نيروى دولتى كه برميگشت ، با عدهء خود برگشته در كاشان به همان كارهاى سابق خود ميپرداختند . كم‌كم كار اين نايب حسين و بخصوص پسرش ، از ضديت با مشروطه آن هم فقط در شهر كاشان تجاوز كرده متعرض دارنده‌هاى حول‌وحوش ، چه در كاشان و چه در اطراف ، هم ميشدند . حتى تا اردستان و بلوكات يزد هم ميرفتند و مردم آنجاها را هم سر و كيسه كرده برميگشتند .\r\nشاهزاده عين الدوله و هيئت دولت وقت صلاح ديدند كه از ماشاء اللّه خان قراسوران‌باشى بسازند و حقوقى بعنوان مستحفظ راه به او داده و مطيعش بكنند . با قول‌وقرار و مهر كردن قرآن ، ماشاء اللّه خان با سوارهاى خود بتهران آمده چندى در پايتخت اقامت كرد . ولى در قول‌وقرار و مهر خود به قرآن پادار نبود ، اكثر نقض عهد ميكرد و بقول خودم در ابطال الباطل ، از لفت‌وليس بدش نميآمد . تا وثوق الدوله به شرحى كه در همان رساله نوشته‌ام ، در كابينهء قرارداد او را بتهران خواند . اين‌بار رئيس الوزراء بد عهدى كرد و پدر و پسر را اعدام نمود و باز بقول خودم در آن رساله خوب كارى كرد . زيرا اين موضوع خيلى براى آزادى مايهء سرشكستگى بود كه يك مشت اشرار دور يك بيسروپا جمع شده مدت ده دوازده سال با دولت بجنگند و دولت باوجود قشونكشيهاى متعدد ، از عهدهء آنها برنيامده و بالاخره مجبور شود با آنها آشتى كند . حتى در همين حال آشتى هم آنها دست از خرده كاريهاى زمان قبل خود برنداشته هم از دولت هم از مردم باج سبيل بگيرند .\r\nخلاصه ، موضوع قهر شاهزاده چيز مهمى نبود و در همان مجلس با مرنار مذاكره شده ، قرار پرداخت حقوق سوارهء كاشى را دادند ولى شاهزاده از فرط غضب كه تيرش در موضوع هوار شدن سر انبار غله به سنگ خورده بود ، تا دو سه روز ديگر به حال قهر باقى بود تا مصلحين خيرانديش ميانه افتادند و شاهزاده آشتى كرد . بعدا كه تحقيق كردم ، اين همه عشوه‌هاى شترى و نازوغمزهء بى مورد ، بواسطهء بندوبستى بوده كه شاهزاده با روسها داشته و ترسهاى مرنار هم از او به همين جهت بوده است . همقطاران او هم كه متوجه مطلب\r\n\r\n","description":"","footnote":"","page_name":" 433 ","page_number":445},
  {"content":"\r\n\r\nبودند ، ميخواستند از نفوذ او استفاده كرده و او را نرنجانند .\r\n\r\nسياست پوسيدهء استبدادى\r\nميدانيم من هفته‌اى يكى دو شب برحسب قرار جزو حاشيهء مجالس اول شب شاهزاده ، وزير داخله ، بودم . گويا در حدود همان اوقاتى كه مرنار را با ترجمانى ترجمان الدوله ملاقات كرده بود ، يك شب ديدم شاهزاده ميگويد : « يك كسى پيدا شده است تعهد مىكند نان شهر را با روزى دويست خروار آرد در خروارى پنج تومان گرانتر از نرخى كه فعلا شما بنانواها ميدهيد و با همين نرخ نان فعلى اداره كند . » گفتم : « يعنى ميخواهد بگويد گندم در هر يكمن بيش از يكمن نيم نان ميدهد و سيصد هزار نفر جمعيت شهر ، كمتر از دويست و پنجاه خروار آرد لازم دارند ؟ » گفت : « من نميدانم ، يك كسى يك پيشنهادى به اين كيفيت به من داده است . » گفتم : « حضرت و الا از همه‌كس بهتر ميدانيد كه اين حرف بىپاست ولى من جلو اين شخص طاقه شال پهن ميكنم معرفيش كنيد در صورتى كه اعتبارش بىسوسه باشد ، من فورا با او اين قرارداد را مىبندم زيرا در اين صورت خزانهء دولت از پرداخت روزى دو سه هزار تومان ضرر نان فارغ خواهد شد . » گفت : « بعد با شما در اين زمينه مذاكره خواهم كرد . » فردا اول شب رفتم ، گفتم : « راجع بداوطلب نان شهر كه ديشب مذاكره فرموديد ، منتظرم اين شخص را معرفى فرمائيد . » گفت : « حالا باشد » پس‌فردا شب باز رفتم . همين جواب را شنيدم ولى دست از گريبانش برنداشته و تا يكهفته هر شب ميرفتم و معرفى مؤمن را كه يقين داشتم وجود خارجى ندارد ، از اين پيرمرد دمكرات دروغگو ، با سماجت ميخواستم .\r\nبالاخره به او گفتم : « يكهفته است كه من اين مژده را از حضرت و الا شنيده‌ام ، حداقل روزى دو هزار تومان نفع اين معامله است ، اگر همان شب اول اين شخص را معرفى فرموده بوديد تا حال شانزده هزار تومان بدولت نفع رسيده بود ! حالا هم استدعا دارم اين شخص را معرفى فرمائيد تا خزانه دولت را هرچه زودتر به اين نفع برسانم . » گفت : « اين شخص كار را با ادارهء ماليات مستقيم ( ؟ ) قبول دارد و ميگويد اگر اين اداره تحت امر او نباشد از رسيدن گندم و جو بانبار مطمئن نيست . » گفتم : « اگرچه اين دو كار بهم مربوط نيست و ماليات دولت را نميتوان مقاطعه داد و اين جمله همچو مىرساند كه اين شخص مرد ياوه‌گوئى است ، ولى اجازه بدهيد « دروغگو را تا در خانه‌اش برسانيم » صد روز بسر خرمن داريم ، در همين صد روزه لا محاله دويست هزار تومان فائدهء دولت است ، من حاضرم از رياست ماليات مستقيم الى الابد صرفنظر كنم و اين كار را با ادارهء ماليات به او واگذارم . » شاهزاده گفت :\r\n« با او حرف ميزنم » فردا شب باز رفتم و گفتم : « مذاكره فرموديد ؟ . . . » گفت : « عجب ! شما چه اصرارى داريد ؟ ! » گفتم : « بلى ! اصرارم براى نفع عامه است من ميخواهم اين شخص را بشناسم و بدانم اين آقاى ملاكى كه سالى بيست سى هزار خروار گندمهايش را بدولت مجانا واگذار مىكند كيست و املاكش كجاست و سرمايه‌اى را كه روزى دو هزار تومان ضرر بين را تحمل كند ، از چه محل بدست آورده است ؟ ! حضرت و الا ! شما وزير داخله هستيد ، در محضر عمومى موضوعى را مطرح ميفرمائيد ، مردم كه نميدانند اين حرف ياوه\r\n\r\n","description":"","footnote":"","page_name":" 434 ","page_number":446},
  {"content":"\r\n\r\nاست ، اگر من دروغگو را بدر خانه خود نرسانم و بىاساسى اين ياوه‌گوئى را ثابت نكنم ، مردم گمان خواهند برد كه من در اين كار نفع خصوصى دارم . » شاهزاده اين فحشهاى صريح مرا خورد و تحليل برد و من هم از فردا شب مجلس او را ترك گفتم ولى نمونهء نان را هر شب برايش ميفرستادم .\r\n\r\nعقدكنان\r\nمنزل اختصاصى عروس و داماد بيرونى تازه‌ساز تعيين شده بود كه بايد من و مادرم در اين حياط منزل كنيم و اندرون وسط بيرونى شود . البته حياط وسط براى بيرونى خيلى آبرومند نبود ولى چون خيال داشتيم در آتيه حياط كوچك جنب هشت مدخل و طويلهء قرينهء آن و اين حياط وسطى را بهم كوبيده و زمينى به طول چهل پنجاه و عرض بيست متر ايجاد كرده و در سمت شمال آن چهار اطاق و چهار زيرزمينى بسازيم و باقى را حياط و باغچه كنيم و اين ساختمان و باغچه را به بيرونى تخصيص دهيم ، اگر بيرونى موقتا هم چندان آبرومند نبود ، چيز مهمى بشمار نميآمد . اين فكر فكر خوبى بود زيرا اصل « دورى و دوستى » را بين جاريها محفوظ داشته و بيرونى دو برادر كه در همه چيز زندگى با هم شريك بودند ، بين دو اندرون اتفاق افتاده و حوائج هريك را نسبت باندرون خود در كمال رفاه برميآورد .\r\nاز روباهى پرسيدند چند تا حيله دارى كه از دست سگ فرار كنى . جواب داد هزار تا و از همه بهتر آنست كه نه من او را ببينم و نه او مرا .\r\nوقوع بيرونى بين دو اندرون ، طبعا اين موضوع را عملى ميكرد پس دو حياط اندرون احتياج بدستكاريهائى مثلا براى ساختمان آشپزخانه و ايجاد قفسه‌هائى براى لوازم زندگانى اندرونى داشت كه ناگزير بايد به عمل آيد و چون حياط اندرونى كه به من تخصيص مييافت وسيعتر و از طرف ديگر لازم بود همانطور كه مادرم زحمت ادارهء شام و نهار پسر و عروس اولى را متكفل شده و آن عروس را تمرين داده حالا همان وظيفه را نسبت به پسر و عروس ديگر خود هم انجام دهد ، قرار شد كه آشپزخانهء برادرم سوا شود و آشپزخانهء من و مادرم با هم باشد . بارى بنائى آمد و دو حياط را براى اندرون شدن و آشپزخانه داشتن مهيا كرد . ضمنا رنگ در و ديوار اطاقها هم تجديد شد . بناى سمت شمال و اطاق روى آب‌انبار از بناى سمت مغرب كه سه اطاق و دو راهرو ميشد ، نصيب من و دو اطاق ديگر بناى سمت مغرب كه يكى بزرگ و ديگرى كوچك بود ، بمادرم تخصيص يافت و بناى تنكه‌سازى سمت مشرق بخدمتكارها رسيد و زيرزمين سمت شمال ، آشپزخانهء بسيار وسيعى شده از هر حيث براى اندرونى آماده گرديد . در اين آشپزخانه فر و شيرآب جارى هم تدارك شد .\r\nمنهم يكى از سه اطاق قسمت خود را بالاختصاص بخودم تخصيص داده ، كتابهاى خويش را در دو قفسه و لباسهاى خود را در دو قفسهء ديگر آن گذاشته ، فرش و مبل و پردهء آبرومند براى آن تدارك ديدم كه اطاق مردانهء خوبى باشد . تالار و اطاق روى آب‌انبار را سهم همسر آيندهء خود قرار دادم كه بميل خود فرش و مبل و پرده براى آن بياورد .\r\nمادرم هم رختخواب همه چيز تمامى بر جهاز من اضافه كرد كه زندگانى آبرومندانهء\r\n\r\n","description":"","footnote":"","page_name":" 435 ","page_number":447},
  {"content":"\r\n\r\nداماد قبل از عروسى در نزد خانواده‌اى كه از زندگانى داخلى داماد بيخبرند محرز باشد .\r\nميدانيم عقدكنان و عروسى در خانوادهء ما بايد وصل بهم باشد ، باوجود اوضاع سياسى جديد و بىاعتقاد شدن مردم بچيزهاى ماوراء الطبيعه ، رعايت ساعت سعد در عروسى و عقدكنان ، چون طرف آن زنها بودند ، باز هم از بين نرفته بود . در تقويم ، صبح امروز را براى عقد و فردا شب را براى آوردن عروس ساعت سعد معين كرده بود . پس قبل از عقدكنان بايد جهاز عروس را بياورند .\r\nعصر روز قبل از عقدكنان ، قافلهء جهاز البته بىموزيكان و نقاره از خانهء حاجى فخر الملك بخانهء ما راه افتاد . حاجى ملا رضاى شميرانى كه معروف بجاجى آخوند فخر الملكى و در حقيقت پيشكار پدر عروس بود و كتابچهء صوت جهاز را در بغل داشت ، از جلو و خوانچه‌هاى اسباب زندگى و قاطرهاى يخدان و مفرش و مسينه‌آلات بطورى كه خوانندهء عزيز سابقه دارد ، از عقب بخانهء ما وارد شدند . جهاز ، بسيار مفصل و پرمايه و آبرومند بود . ظروف ، چينى و نقره ، پرده‌ها مخمل ، پشتيها و مبلها مرواريددوز ، اسباب چراغ همه‌جور . خلاصه اينكه يك تالار نه ذرع در پنج ذرع و نيم و يك اطاق چهار ذرع در پنج ذرع و نيم و دو راهرو را از ميز و صندلى و مبل و قالى و قاليچه و اسباب چراغ مانند دكان سمسارى آندوره كه مزين‌ترين دكان‌ها بود پركردند . حاجى زرى ، دختر مسنى كه همراه حاجى فخر الملك به مكه هم رفته و بعدها من او را امام سيزدهم خانمهاى خانوادهء عز الدوله لقب دادم ، مأمور تزيين اطاقها شده بود . صورت جهيزيه را برادرم آقا ميرزا رضا با جملهء انشاء اللّه مبارك است امضاء كرده ، با يك طاقه شال اميرى بته بادامى سفيد كه مادرم از بقچهء خود بيرون آورد ، بحاجى آخوند تسليم كردند . ساير حاملين جهاز هم البته هريك انعامى گرفته ، بعد از صرف شربت و شيرينى رفتند و حاجى زرى مشغول كار شد و چون امام سيزدهم خانواده و ناچار در همه چيز جهيز از او مشورت شده و او بود كه رنگ پارچه‌هاى مبل و پشتيها را معين كرده بود ، خود او را هم مأمور آراستن اطاقهاى عروس كرده بودند .\r\nدر اين دوره مجلس عقد را از حيث دعوت مفصل ميگرفتند و دعوت عروسى را بعد از هفتهء اول عروسى آن هم منحصر برفقاى جوان داماد ميكردند . در مجلس عقدكنان تمام رفقا و آشنايان خانوادهء عروس و داماد دعوت ميشدند كه از سه ساعت بغروب مانده تا يكى دو ساعت از شب رفته دسته‌دسته آمده و در اطاقها و بر صندليهائيكه تنگ درز دوره چيده و جلو هر دو سه صندلى ميز كوچكى و در آن شيرينى و ميوه گذاشته بودند مينشستند و چاى و شربت و بستنى خورده ميرفتند . اين وضع براى آن اتخاذ شده بود كه دوستان و آشنايان همه دعوت شوند و جا هم براى پذيرائى آن‌ها تنگ نباشد .\r\nولى من با اينكه از همهء جوانهاى دوره متجددتر قلم رفته بودم ، مثل پاپاژى يه نور ماند ، يكى از قهرمانهاى ميزرابل ويكتور هوگو ، معتقد بودم كه در عروسى بايد رسوم قديم را ترك نكرد . گذشته از اين ، عروسى بايد خيرش بسائل و محروم برسد . شيرينى و ميوه ، آن هم منحصر بمردمان با تمكن چه خيرى براى سائل و محروم دارد ؟ در صورتى كه\r\n\r\n","description":"","footnote":"","page_name":" 436 ","page_number":448},
  {"content":"\r\n\r\nاگر دعوت بشام يا نهار باشد ، طبعا صد الى دويست نفرى فقير و محروم هم از فاضل غذا استفاده خواهند كرد . از طرف ديگر ، دوره هم ديگر اقتضا نداشت كه مثل دامادهاى سى چهل سال قبل ، بقول سراج الملك اصفهانى ، « لا پالون قائم شوم » و ميل من در ترتيب مجلس مداخله نداشته باشد . به همين جهت بود كه مجلس عقد را مختصر و محترم و مجلس عروسى را مفصل و با شام و جمعيت زيادتر برپا كردند .\r\nبرحسب ساعت ، عقدكنان بايد صبح به عمل آيد ، برادرها و خواهرهايم با اجراء كنندگان صيغه كه طرف ايجاب آن آقاى حاجى امام جمعه خوئى ( ملا و مجتهد مشروطه ) بود ، به منزل عروس رفته در ساعت مقرر صيغه جارى شد . در اين دوره كه مجالس عقدكنان مفصل ميگرفتند ، رسم شده بود كه داماد با لباس ردنكت مشكى بايد در همان نزديكى و بدسترس حاضر باشد كه بعد از اجراى صيغه بمجلس عقد زنانه برود و پهلوى عروس روى صندلى بنشيند و براى دفعهء اول در آينهء پاى عقد كه جلو عروس گذاشته‌اند ، همسر خود را ديده و مطربها آهنگ « بادا بادا مبارك بادا » را بزنند و بخوانند . البته خانمهاى مهمان هم چادر نمازهاى خود را بسر افكنده ، روى خود را تنگ ميگرفتند و از تماشاى اين اولين ملاقات داماد و عروس و يادآورى عروسى و اولين ملاقات خود با شوهرشان ، به حساب اين داماد و عروس ، كيف ميكشيدند . ولى چون عقدكنان ما مختصر و عروسى هم فردا شب بود ، خدا بشاهزاده واليه عمر بدهد ، مرا از اقتفاى اين رسم كه فردا شب درهرحال گرفتار آن بودم نجات داد .\r\nولى من ميخواستم مجلس عقد محترمانه‌اى كه رفقاى درجه اولم در آن حضور داشته باشند ، برپا شود . بنابراين ، عصر همانروز در منزل حاجى فخر الملك مجلس رسمى عقدكنان منعقد شد . مدعوين وزراى حاضر و وزراى دوره‌هاى قبل و اجمالا تمام منتظر الوزاره‌ها و رئيس مجلس دورهء ماقبل ( جناب آقاى مؤتمن الملك ) و مرنار رئيس خزانه و از خانوادهء خودمان هم هفت هشت نفرى از درجه اول دعوت شدند . عده بيشتر از سى چهل نفر نبود . رسم قديم دلمه ، ولى بدون شاخه نبات به عمل آمد . برادرم آقا ميرزا رضا كه رقعهء دعوت هم بامضاى او بود تقسيم‌كنندهء دلمه شد .\r\n\r\nعروسى\r\nمجلس عروسى يك شب بود ، صد و پنجاه نفرى مردانه و در همين حدود هم زنانه وعده داشتند . دعوت‌كنندهء آقايان ، برادرم آقا ميرزا رضا و رقعهء دعوت خانمها به مهر مادرم بود . مجلس مردانه ، در خانهء برادرم آقا ميرزا رضا و مجلس زنانه در خانهء خودمان منعقد شد و اولين دستهء مطرب مردانه و زنانه براى سرگرم كردن مهمان‌ها دعوت شده بودند .\r\nدستهء مردانه ، دستهء حسن على اكبر بود . اين دسته ، شخصى بلقب مطربى حاجى لره داشت كه لهجه‌هاى كاشى و اصفهانى و لرى و قزوينى و ترك و كاكاسياه را با اصطلاحات آنها به خوبى تقليد ميكرد و الحق مرد بامزه‌اى بود . حتى بعضى از آنكدت‌هاى اروپائى را هم وارد مطايبات خود كرده ، ببذله‌گوئى خود جنبهء ادبى و اخلاقى هم ميداد .\r\n\r\n","description":"","footnote":"","page_name":" 437 ","page_number":449},
  {"content":"\r\n\r\nدر اين ضمن ، يك نيمساعتى براى رسم ديرين استقبال داماد از عروس رفته مجددا بمجلس برگشتم . همين كه مهمانها سرشام رفتند ، بمجلس زنانه كه آنها هم بعد از ورود عروس ، شام خود را خورده بودند آمدم .\r\nهنوز رسم دست‌بدست دادن عروس و داماد متروك نشده بود و اين كار بايد بتوسط يكنفر مرد تمام عيار انجام يابد . اين مرد كيست ؟ من كه پدر ندارم ، برادرهاى من ؟ كه بعروس نامحرمند ، برادرهاى بزرگ و پدر عروس ؟ غايبند . بنابراين شاهزاده معتضد السلطنه ، پسر علينقى ميرزاى اعتضاد السلطنه ، را كه دائى مادر عروس و محرم بود ، براى اين مهم دعوت كرده بودند . تشريفات به عمل آمد ، لباس عروس از پارچهء ابريشمى سفيد تا پشت پا و براى سربند عروس تورى مانندى ترتيب داده بودند كه دنبالهء آن يكى دو ذرعى روى زمين ميكشيد . تمام مهمانها بتالار بزرگ هجوم آوردند . من و خانم مستوفى ميان جمعيت روى صندلى نشستيم . من براى شيرين كردن مجلس وراجى ميكردم و آواز و تصنيف بمطرب‌ها دستور و بعد از ختم هر دستورى پول‌هاى كوچك طلائى هم به آنها ميدادم . خواهر كوچك عروس هم كه براى نگاهداشتن دنبالهء عروس آمده بود ، پشت سر ما دو نفر ايستاده بود . مادرم نزديك من آمد ، دست او را بتشكر از زحماتش بوسيدم .\r\nاو هم روى پسر و عروسش را بوسيده و مجلس بخيروخوشى ورگذار شد .\r\nفردا صبح ديدن رسمى هم از شاهزاده واليه به عمل آوردم . سر هديه‌هاى قوم‌وخويشها و رفقاى نزديك عروس و داماد بخانهء ما باز شد . طاقه‌هاى شال و قواره‌هاى نابريدهء مردانه و زنانه و قاليچه و ساعت‌هاى قيمتى و اسباب نقرهء ساخته و جارهاى دو سه شاخهء بلور و براى عروس جواهر از قبيل انگشتر و گل يخه و ساعت و از اين خردوريزها با شاخه‌هاى گل پائيزه مانند شب بود و ميخك و احيانا گل سرخ ميآوردند . بعد از چند روز ، خلعتى هاى عروس براى مادر و برادرها و خواهرهاى داماد كه براى مادر و برادرانم طاقهء شال بود تقسيم شد . البته صاحب خانم هم كه گذشته از نيمه‌دايگى داماد ، واسطهء اوليهء اين وصلت بود سهمى از اين خلعتىهاى عروس داشت . اين عروسى قبل از عيد اضحى در ذيحجهء سال 1331 اتفاق افتاد و همچو بنظرم ميآيد شب نهم عقرب بود و شب ورود عروس به خانه بعد از دو سه ساعتى باران عقرب هم باريد و اينرا من بفال نيك گرفتم . عروس در اينوقت بيست و دو سال الا پانزده روز از عمرش گذشته و از حيث سن‌وسال هم با همديگر متناسب بوديم . « * »\r\n\r\n\r\n","description":"","footnote":"\r\n( * ) - بانو مريم مستوفى ( اردلان ) فرزند مرحوم ابو لحسن خان ( حاجى فخر الملك ) در سال 1272 شمسى در تهران تولد يافت و در سال 1291 شمسى مطابق با 1331 قمرى با مرحوم عبد اللّه مستوفى ( مؤلف اين كتاب ) ازدواج نمود . بانو مريم مستوفى از زنان متدين و نيكوكارى بود كه تا پايان عمر در اثر معتقدات مذهبى در راه خدمت بمردم و نيكوكارى و خدمات اجتماعى لحظه‌اى فروگذار نكرد و از همين‌رو از نخستين سالهاى تأسيس جمعيت شير و خورشيد سرخ ايران با اين جمعيت همكارى و تشريك مساعى داشت و بارها بنمايندگى از طرف جمعيت بكشور هاى اروپا و آمريكا مسافرت نمود و از طرز كار اين مؤسسات اطلاعات گرانبهائى كسب نمود و از\r\n","page_name":" 438 ","page_number":450},
  {"content":"\r\n\r\nشب عيد غدير شد ، خانم مستوفى به من گفت : « من بىاندازه دلم براى شاهزاده واليه تنگ شده است . » گفتم : « پاشو چادر كن باهم ميرويم ، منهم خيلى دلم ميخواهد شاهزاده را ببينم . » ابتدا باور نميكرد ، وقتى دانست جديست ، برخاست و حاضر شد . از در خانه كه بيرون آمديم بازوى خود را خم كرده گفتم : « كوچه‌ها تاريك است ، دستت را ببازوى من حلقه كن . » گفت : « اگر مردم ببينند چه خواهند گفت ؟ » گفتم : « تاريك است كسى ما را نميشناسد ، گذشته از اين چه ايرادى باينكار وارد است ؟ » خانم مستوفى اطاعت كرد . به همين هيئت وارد اندرون و يكسر و بى خبر باطاق شاهزاده وارد شديم . خانم مستوفى دست خود را از بازوى من جدا كرده ، با قال‌وقيل زياد خود را به گردن شاهزاده انداخت و لوسبازيهاى دخترانه را نسبت بمادر به عمل آورد . شاهزاده از اين صفا و بىپيرايكى حظ كرد ، قدرى نشستيم يك قورى و قندان و شيردان چاىخورى نقرهء بسيار زيباى كار شيراز كه تازه رسم شده بود از اشكال تخت جمشيد ميساختند ، براى همين صفا و بىپيرايگى به من هديه كرد . يك ساعتى نشستيم ، براى شام به منزل آمديم . هنوز رسم پاگشاى عروس ، بخصوص در خانواده‌هاى قديمى معمول بود و سابقه نداشت كه داماد دست عروس را گرفته اينطور بى خبر و آزادانه به منزل مادر زن بروند .\r\n\r\nحاصل زندگى من\r\nنتيجهء اين ازدواج و حاصل زندگانى من ، دو پسر و سه دختر است كه بعرصه رسيده و اسامى آنها به ترتيب ولادت ، نصر اللّه و مهروش و باقر و هوروش و نيره است .\r\nپسر اولى ، نصر اللّه مستوفى تولد در 25 رمضان 1332 قمرى مطابق با دوم اسد 1292 شمسى ليسانسيهء تاريخ و جغرافيا از دانشسراى عالى ، ابتدا در مدارس متوسطه بشغل دبيرى اشتغال داشته و فعلا مدتى است در وزارت پيشه و هنر شغل بازرس وزارتى و رتبهء هفت ادارى دارد .\r\nدختر اولى ، مهروش صفىنيا تولد در دوم رجب 1335 قمرى مطابق 4 ثور 1296 ليسانسيهء زبان فرانسه و انگليسى و متخصص تعليم و تربيت از دانشسرايعالى و در دبيرستان چك و اسلواكى و دبيرستانهاى ديگر سمت دبيرى دارد و چنان كه اسمش گواهى مىدهد ، با آقاى غلامرضاى صفىنيا مستشار ديوان كشور ازدواج كرده و داراى دو پسر يكى فرامرز صفىنيا يازده ساله و ديگرى خسرو صفىنيا سه ساله است .\r\nپسر دوم ، مهندس باقر مستوفى تولد در چهاردهم جمادى الاخرهء 1326 قمرى مطابق ششم حمل 1297 شمسى كه با كالورآى خود را از مدارس متوسطهء تهران گرفته و بعد بانگلستان رفته و داراى ديپلوم مهندسى از دانشگاه بيرمنگام و مدال كادمن است . چندى در آبادان\r\n\r\n\r\n","description":"","footnote":"\r\nمؤسسات صليب سرخ كشورهاى تركيه - ايتاليا - آلمان - سويس - فرانسه و انگلستان بدريافت نشان مخصوص نايل گرديد .\r\nبانو مريم مستوفى از سال 1311 بيشتر وقت خود را در پرورشگاهها و بيمارستانهاى شير و خورشيد سرخ ايران و در راه امداد آسيب‌ديدگان و تسكين آلام دردمندان گذراند و در روز يكشنبه هشتم ارديبهشت سال 1342 ديده از جهان فروبست .\r\n","page_name":" 439 ","page_number":451},
  {"content":"\r\n\r\nمشغول كارهاى نفتى بوده و فعلا در تهران شغل معاونت پروفسور ويندزور را در بنگاه آبيارى دارد و در نقشهء سد لار مداخلهء كامل داشته است « 1 »\r\nدختر دوم ، هوروش مقدم تولد 23 ذيقعدهء 1338 قمرى مطابق 17 اسد 1298 كه مثل خواهرش ليسانسيه در فرانسه و انگليسى و تخصص در تعليم‌وتربيت از دانشسرايعالى است . رتبه‌اش پايهء دو دبيرى و در دبيرستان نوربخش مشغول تعليم دخترانست . سال گذشته با آقاى محسن مقدم كه بشغل تجارت مشغول است ازدواج كرده و يك دختر پنجماهه دارد كه خانم مستوفى اسم خود ، مريم را به اين نوه داده است و مثل مرحوم ميرزا يوسف صدراعظم « خودش همينطور راه ميرود . »\r\nدختر سوم ، نيرهء مستوفى تولد اول شعبان 1343 مطابق هفتم حوت 1303 شمسى كه فعلا در دانشسرايعالى مشغول تمام كردن سال آخر تحصيلات خود مىباشد و در بهار آينده انشاء اللّه بگرفتن ديپلم ليسانس در رشتهء زبان انگليسى و آلمانى و فرانسه با تخصص در تعليم و تربيت موفق خواهد شد . « 2 »\r\nخيلى خوشوقت و مفتخرم كه با اينكه خود جز يك ليسانس زوركى عهد مظفر الدين شاهى سرمايهء دانش و بينشى ندارم ، پنج ليسانسيه بجامعه تحويل داده‌ام . انصاف را كه بيشتر توفيق يافتن فرزندان در تحصيل اثر جديتهاى خانم مستوفى است كه حتى زحمت اداره كردن خانه شوهر و پسر مهرى صفىنيا را هم تقبل كرد و او را بگرفتن باكالورآو ليسانس كه اولى در زمان شوهردارى و دومى در دورهء شوهردارى و بچه‌دارى بوده وادار نموده است . شايد در آينده بازهم موقعى پيدا كرده بزحمات خانم مستوفى در راه تربيت فرزندان اشاره بكنم .\r\nالبته خوانندهء عزيز منتظر نيست كه من تصور اخلاقى فرزندان خود را بكشم و از دانش و بينش آنها چيزى بقلم آورم و مثل سوسك كه به بچهء خود ميگفت : « قربان دست و پاى بلورينت بروم » مهر پدرى مرا وادار باغراق دربارهء آنها نمايد . اجمالا و باز هم به نظر من ، بچه‌هاى بدجنس مردم آزارى نيستند . براى آنها و ساير جوانان اين كشور كه همگى\r\n\r\n\r\n","description":"","footnote":"\r\n( 1 ) - باقر مستوفى بدعوت انجمن فرهنگى ايران و انگليس ، براى تكميل تحصيلات پريروز اول بهمن 1323 بلندن رفته است كه تحصيلات عالىتر خود را در دانشگاه لندن تمام كند . از طرف وزارت كشاورزى هم مأمور است كه راجع بسدسازى لاربا بنگاه‌ها و ادارات دولتى و متخصصين فن وارد مذاكره و خود را براى انجام اين خدمت آماده‌تر نمايد .\r\n( 2 ) - نيرهء مستوفى پس از تمام كردن دورهء دانشسرايعالى تهران در بهار 1324 وارد خدمت دبيرى شد . پس از دو سه ماهى اشتغال از شوراى فرهنگى ايران و انگليس دعوتش كردند كه براى تكميل تحصيلات در رشتهء تعليم‌وتربيت بدانشگاه ادين‌بورگ بانگلستان برود و وزارت فرهنگ به او مرخصى داد . بعد از گذراندن دورهء يكسالهء اين دانشگاه در شهريور 1326 از انگلستان مراجعت كرد و تا بهار سال 1329 در دبيرستان نوربخش و مؤسسان شوراى فرهنگى ايران و و انگليس مشغول تعليم و تربيت دخترها شد . در اين تاريخ اين‌بار از امريكا دعوت‌نامه‌اى براى مدت يكسال دريافت كرد كه براى مطالعه و تكميل تحصيلات بامريكا برود . با طياره به سمت مقصود عزيمت نمود تا شش ماه در نيويورك بمطالعه پرداخت كه براى ابتداى دورهء تحصيل بدانشگاه برود .\r\n","page_name":" 440 ","page_number":452},
  {"content":"\r\n\r\nبرادرزادگان منند ، خير و سعادت از خدا ميطلبم و توصيه ميكنم كه فرزندان و برادران و خواهران و شوهران و زنان و پدران و مادران و از همه بالاتر سيتو اين‌هاى خوب و در راه خدمت جامعه فداكار و زحمتكش و صبور و قانع باشند .\r\n اندرين دائره ، ميباش چودف ، حلقه‌بگوش * ورقفائى خورى ، از دائرهء خويش مرو \r\nو بدانند آنچه نصيب آنهاست مسلما به آنها خواهد رسيد و در طلب زندگى دنبال كارهاى پست نروند تا بزرگوار و بزرگمنش واقعى بشوند .\r\n\r\nمرنار يكى از رجال ايران است\r\nبعد از تابستان ، بايد خزانه از ضرابخانه به شهر منتقل گردد ، ولى اجارهء تمام خانهء صاحب اختيار با بانك سرنگرفت . بانك شاهنشاهى انگليس بود و هيچوقت سياست مالى را فداى سياست دولتى نميكرد و برعكس بانك رهنى كه دولتى و تابع سياست دولت روس بود ، تا مجبور نميشد ، ملك و خانه از كسى وثيقه نميگرفت . بر فرض اينكه برحسب تصادف جائى پولش جا واميكرد و مجبور ميشد در عوض پول خانه قبول كند ، هرچه زودتر رهينه را به پول نزديك كرده اصل و فرع سرمايهء خود را تأمين مينمود . خانه صاحب اختيارى خيلى بزرگ و پر طول و تفصيل بود و يك جا مشترى نداشت ، بانك خيال خرد كردن و دست‌بسر كردن آن را داشت ، پس يك جا نميشد بخزانه اجاره دهد . زيرا ممكن بود مشترى بخواهد از خود خانه استفاده نمايد و اجاره بودن خانه ممكن بود باعث جوش نخوردن معامله شود . اين بود كه باغ عمارت كلوب ايران را كه مشترى دست بنقدى نداشت ، مرنار براى منزل شخصى خود اجاره كرد و سر ادارات خزانه بيكلاه ماند تا بالاخره خانه‌هاى آقايان هدايت را كه قسمتى در خيابان صنيع الدوله و قسمتى در ميدان مخبر الدوله واقع بود ، اجاره كردند و خزانه قدرى ديرتر از ييلاق ضرابخانه به آنجا منتقل شد . گذشته از اينها با توسعهء روز افزونى كه در ادارات خزانه معمول ميداشتند ، سه حياط عمارت صاحب اختيارى هم براى خزانه كافى نميشد .\r\nمرنار ديگر آن سيتواين سادهء بروكسل و تنها رئيس گمرك ايران نبود ، بلكه خزانه - دار كلى بود كه اختيارات او بموجب قانون 23 جوزاى تنگوزئيل 1329 معين و با فشار دولتين ، اين اختيار را مالك شده و بايد آن را بنفع حاميان خود و جمهورى بلژيكىهاى مستخدم ايران اداره كند . عبث نيست كه فرىيه تازه‌وارد ، كوس رياست بر دو مدير كل ايرانى مىزند ، سهل است ، ميتواند مثل مهتر نيسم عيار كمند خاك كند و پوست خربزه زير پاى مدير كل ايرانى بگذارد و كسى نباشد كه از او بازخواست نمايد ؟ .\r\nباوجود سنت سنيهء بلژيكىها كه هرچه از راه مشروع و غير مشروع در ايران بدست ميآورند بايد از خرج بخورونميرى يكسر ببانك بروكسل بفرستند ، مرنار كه در قسمت زندگى شخصى اين سنت را كاملا رعايت ميكرد ، در تجمل و شكوه عمارت و اثاثيه ، دست از جان شسته ، عمارت و مبل با سليقه‌ترين اشخاص دورهء ناصرى و مظفرى ، يعنى صاحب اختيار را اجاره ميكرد . امسال ييلاق او هم عمارت و باغ صاحب اختيارى چيذر بود كه بوسيلهء يكى دو دست بشعاع السلطنه منتقل شده و در غيبت او از كس‌وكارش اجاره كرده بود .\r\n\r\n","description":"","footnote":"","page_name":" 441 ","page_number":453},
  {"content":"\r\n\r\nاز طرف ديگر وزراء اكثر عوض ميشوند ، مرنار دائمى است و همين دوام او در ماليه كه حساس‌ترين ادارات است ، سبب شده كه از او ديكتاتورى بوجود آورد و در كارهاى مالى ساير وزارتخانه‌ها مداخله كند . وزراء هم هيچ راهى براى جلوگيرى از او ندارند .\r\nمجلسى نيست و بودجه‌اى هم وجود ندارد . اين وضعيت نه فقط او را صاحب منع و اعطاء كرده است ، بلكه بدون اراده او هيچ كارى از هيچ وزيرى متمشى نيست . سازگارى اين وضع با سياست دو منطقهء نفوذ كه در اين‌روزها روح سياست خارجى ايران است ، حاجت بتوضيح ندارد . مرنار هم دليرانه اين سياست را بدستور سفارتها تعقيب مىنمايد .\r\nمتنفذين بومى از هر حيث مرجحند ، مرنار بدون پرسش از هيئت وزراء حقوق ارباب وظيفه را از قرار نصف قابل پرداخت اعلام كرده است ، معهذا با اينكه حقوق‌بگيرها در تهرانند ، اين نصفه هم بعذر نداشتن پول ، در محلى كه حقوق آنها بخرج آنجا ميآيد ، بثلث و ربع تنزل مىكند . مردمان آبرودار بىوسيله براى دريافت همين نصف و ثلث و و ربع بعذابى مبتلا هستند كه نظير آن در هيچ دوره‌اى ديده و شنيده نشده است . بعد از گربه رقصانىهاى تعرفه و تشخيص هويت كه اكثر ده بيست روز الى يك ماه صاحب حقوق را به عذاب مىانداخت ، وقتى حوالهء صندوق را به او ميدادند ، وصول بصندوق براى او امكان نداشت .\r\nزيرا ژاندارم در ادارهء صندوق را گرفته نمىگذاشت مردم بآزادى حقوق خود را دريافت كنند . بهانهء اين رفتار هم كم‌پولى خزانه بود كه مثلا روزى شش هفت هزار تومان بيشتر نميتوانست پرداخت كند . اين مبلغ هم به اشخاص توصيه شده تخصيص مييافت و سر عامه بىكلاه ميماند .\r\nولى متنفذين با يك ملاقات با مرنار و قدرى تملق ، در كمال سهولت ميتوانستند حقوق خود را تمام بگيرند . وسيله‌هاى عجيب براى اين كار فكر ميكردند كه از آن جمله فرستادن بنده‌زاده‌ها ببروكسل براى تحصيل بود .\r\nميدانيم اصول مسلمى براى تصفيهء حسابهاى گذشتهء صاحبان خالصجات انتقالى وضع شده بود ، در اين قسمت هم گذشتهائى بر نفع متنفذين به حكم مرنار باجراء مىرسيد ، ولى همين كه كار به بيدست و پا ميرسيد ، همان اصول مسلم را هم دربارهء آنها نميخواستند تبعيت كنند و كار آنها گرفتار « مو از ماست كشيدنها « 1 » » و صرفه‌جوئيهاى فرىيه و لولو ميشد .\r\nمن تا ميتوانستم حق و عدالت را در قسمت خود رعايت نمايم ، با كمال شوق مشغول كار ادارهء ماليات مستقيم بودم . ولى ميديدم اختيار اداره دارد از دستم بيرون ميرود و بدون اينكه خود خواسته باشم ، اشخاصى كه براى « ميرزابنويسى « 2 » » از آسمان افتاده « 3 » و با كمال ميل حاضرند هرچه رؤساء ميخواهند بدون رعايت هيچ اصلى باجراء برسانند ، زيردست من گماشته شده‌اند . كاريكه با آن همه شعبه‌هاى زياد در زمان شوستر و اوايل\r\n\r\n\r\n","description":"","footnote":"\r\n( 1 ) - مو از ماست كشيدن ، كنايه از دقت و باريك‌بينىهاى بىوجه است .\r\n( 2 ) - ميرزابنويس ، كنايه از كارمند مطيع بىاراده و كم فكرى است كه هيچ نظرى بكاريكه انجام ميدهد نداشته و از ادراك خوبى و بدى حاصل عمل خود عاجز باشد .\r\n( 3 ) - از آسمان افتادن كسى براى كارى ، كنايه از مناسبت داشتن زياد او براى آن كار است .\r\n","page_name":" 442 ","page_number":454},
  {"content":"\r\n\r\nمرنار با من و معاونم و دو سه نفر انجام ميگرفت ، حالا باوجوداينكه از حيث عده كار يك ثلث آنوقت هم نيست ، بايد اين يك ثلث بتوسط ده بيست نفر نويسنده و مترجم انجام شود .\r\nزنگ و زنجيرهائى كه به كار بسته شده و بالاختصاص دو رئيس ما فوق كه فرىيه و لولو هستند ، كارها را عبث معطل مىكند . اصول بوركراسى جاى فعاليت و عمل را مىگيرد و كم‌كم من هم دارم ماشين امضاى بىاراده مىشوم .\r\n\r\nبوركراسى آفت اراده و عمل است\r\nبوركراسى بدترين طرز گردش كار است . هرجا راه و پاى اين طرز باز شود ، استقلال روحى و آزادى فكرى ، مدير آن را بدرود ميگويد . از ثبات تا مدير كل همه ماشين امضاء ميشوند و مسؤليت ادارى لوت شده كارهاى عمومى مسؤل شخصى ندارد . افسار كارها در دست اشخاص كم تجربه و كم رتبه‌اى ميافتد كه با فهم ناقص خود از كاغذهاى بىزبان دوسيه چيزى درك كرده يا نكرده موضوع را بمرور جلو مىبرند و اكثر اتفاق ميافتد كه رأى غلط و فهم ناقص شخص اولى كه انشاءكنندهء مطلب است از زير سه چهار امضاى بالادست‌ها با همان نقص و غلط خود گذشته و بامضاى وزير به مقصد هم ميرود . بعقيدهء من ، اين طرز اداره را مردمان بىحافظهء كم‌هوش ، كه نميخواهند به نقص خلقت خود براى كارهاى عمومى معترف شده كار را باهلش بسپرند ، اختراع كرده و دكانى است كه بىكفايتى در مقابل كارآمدى به راه انداخته است . براى يكنفر مدير زيرك چيز فهم در دفعهء اول مشروحه و عرضحال و در دفعات بعد پيشانى ارباب رجوع دوسيه و حافظهء اين مدير ، آرشيو عمل است .\r\nدوسيه و كارتن براى كمك بكم فهمى و بىادراكى و كندهوشى مديران اختراع نشده كه در هيچ وارده‌اى بدون دوسيه نتوان اقدام كرد بلكه اين اختراع براى جمع‌آورى كاغذهاى كار خاتمه يافته است كه اگر در آينده بخواهند بدانند اين كار چطور ختم شده است ، به آن رجوع نمايند .\r\nملل لاتين و بخصوص بلژيكىها كه مع الاسف ما اصول ادارى خود را بيشتر از آنها گرفته‌ايم ، از همه بوركرات‌تر و به همين جهت در عمل از آنگلوساكسون‌ها كه بيشتر درپى مدير خوبند و آرشيو را براى تاريخ ميخواهند عقب ميباشند . بازهم اينجا همان موضوع قليه كه نه با قافست و نه با غين بلكه با گوشت است پيش ميآيد . ادارهء خوب بآرشيو منظم و دوسيه و كارتن مرتب نيست بلكه بوجود مدير چيزفهم است و لا غير .\r\nبعضى تصور ميكنند كه طرز بوركراسى اگر معطلى دارد ، لا محاله از اشتباه مصون و براى جلوگيرى از تفريط و تقلب و تشخيص عامل اشتباه كننده و ناپاك نافع است ، در صورتى كه برعكس اشتباه و تقلب و حقه‌بازىهاى ادارى هيچ وسيله‌اى بهتر از بوركراسى ندارد . زيرا بواسطهء گذشتن كار از زير چندين چشم كه همه باميد هم و باعتماد عضو پائين‌تر نخوانده امضاء ميكنند و بالاختصاص بىاختيارى امضاءكنندهء آخرى ، مسؤليت لوث و بيم اشتباه و تقلب و تفريط در اين طرز زيادتر است بعقيدهء من بايد سكان اداره را بمديران زيرك چيز فهم داد و اختيار را از بالا و پائين تا شخص او جاروب كرده دور ريخت و او را مختار و مسؤل قرارداد و اين مسؤليت را هم تنها از نقطه‌نظر دولت نبايد ملاحظه كرد بلكه بايد\r\n\r\n","description":"","footnote":"","page_name":" 443 ","page_number":455},
  {"content":"\r\n\r\nمديرانرا نسبت بضررى كه بواسطهء كم‌فهمى و آراء غلط خود بمردم وارد ميكنند ، نيز مسؤل كرد و ضامن خسارت آنها هم دانست .\r\nتنها اشخاصيكه در محاكم قضائى مشغول قضاوتند قاضى نيستند بلكه هيئت عاملهء يك كشور ، از آژان پست كوچه تا پادشاه مملكت ، هركس كه صاحب امر و نهى است قاضى است و كار اين قاضىهاى ادارى بدرجات مشكل‌تر از قضات دادگسترى مىباشد . زيرا در محاكم دعوى بين دو طرف طرح شده و طرفين دعوى ، اعم از اينكه خصوصى باشد يا عمومى ، حاضرند و هرجا قاضى بخواهد بخطا برود بنفع خود به او تذكر ميدهند ولى قاضىهاى ادارى كه بين افراد و دولت بايد قضاوت كنند ، اكثر جز دعوينامهء كتبى افراد بر دولت چيزى در دست ندارند و در حين محاكمه هم هيچيك از طرفين حاضر نيستند كه در رد ادعاى طرف خود توضيحاتى داده خاطر قاضى را بحقيقت توجه دهند . حكم قاضى عدليه در محاكم بالاتر قابل نقض است ، در كشور ما به جهت نقض تشكيلات ، شكايت از حكم قضات ادارى باز هم به خود آنها كه حكم داده‌اند مراجعه مىشود . پس بايد اين قضات ادارى هريك در كار خود و حدود خويش بسيار بينا و بصير باشند كه به مجرد خواندن عريضهء شاكى با نوشتن ده پانزده كلمه در پاى وارده ، مطلب را حل و تكليف جواب را معين كنند . نه اينكه سابقه را بخواهند و بعد از ديدن آن هم نتوانند از مثبت يا منفى عقيده‌اى اتخاذ كرده و مجبور شوند به ايراد جمله‌هاى ذو وجهين و ملمع خود ، كار را براى كارگران زيردست خود هم مشكلتر كنند .\r\nمن در مدت خدمت چهل سالهء ادارى خود كمتر اتفاق افتاده است كه از اين قماش ملمعات به كار برده باشم . اگر چيزيرا نفهميده‌ام رك و راست بقصور خود اعتراف كرده از زيردست خود توضيح خواسته و با دو كلمه توضيح شفاهى يا كتبى او ، تكليف جواب را تعيين كرده ، سهل است ، هميشه باصل مسلمى كه حاكم قضيه است نيز اشاره كرده‌ام كه تا ضمنا زيردست هاى خود را هم تربيت و تمرين داده باشم .\r\nبارى اين اوضاع خزانه بخصوص بىاعتدالىها و اخذهاى به غير حق و اعطاهاى به غير مستحق و پامال شدن اصول مسلم و تعبير آنها به ضرر مردمان بىوسيله و نفع متفذين كه از صدر تا ذيل اين دستگاه را فراگرفته بود ، مرا دلسرد كرده بود ، ضمنا خرده‌كاريهاى بلژيكيها در مستعمره كردن اداره و فاصله‌اى كه مرنار بين خود و ماها قائل شده و بالاختصاص مذاكرهء آمدن چهل نفر بلژيكى ديگر كه گرماگرم مشغول تدارك آن بودند ، مرا به خيال كناره‌گيرى از اين كار كه باسم من ولى من از ناگواريهاى آن بيشتر از همه‌كس در رنج بودم انداخت .\r\n\r\nخواب عجيب\r\nدر خوابهائيكه انسان ميبيند ، اقوال مختلفى ذكر كرده‌اند . آنها كه نميخواهند زير بار قضاياى ماوراء الطبيعه بروند ، ميگويند خواب ديدن بر اثر افكار روزانه است كه هرچه انسان در روز مىكند و ميگويد يا در وقتى از اوقات زندگى خود كرده و گفته و يا شنيده است ، بطور تفرقه و درهم خواب ميبيند . البته ايندسته معتقد بتعبير خواب نيستند و اثرى براى رؤيا قائل نميباشند .\r\nجمعى هم هستند كه در هر چيز پاى ماوراء الطبيعه را پيش كشيده و براى هر خوابى\r\n\r\n","description":"","footnote":"","page_name":" 444 ","page_number":456},
  {"content":"\r\n\r\nتعبيرى قائلند . شرع ما كه از روى گفتهء بزرگان دين ما اتخاذ شده است ، در اين باب هم حد وسطى قائل شده ، بين اضعاف و احلام و روياى صادقه فرق گذاشته قسمت اول را باطل و قسمت دوم را با تعبير و در زندگانى آيندهء شخص مؤثر دانسته ولى درهرحال خواب را حجت قرار نداده است . من در زندگى خود خواب‌هائى ديده‌ام و تعبيراتى از آنها كرده‌ام كه اكثر مطابق با واقع بوده است .\r\nاز جمله در زمستان اين سال شبى خواب ديدم باغى در بيرون شهر از رضا قلى خان آقاى رضا قلى قديمى پسر مشار السلطنه كه در ادارهء ماليات مشغول خدمت بود ، خريدارى كرده و براى تماشاى اين باغ رفته‌ام . اين باغ به شكل دائرهء هندسى و دورهء ديوار آن درختهاى كاج رسيده دارد . در خيابان‌هاى آن درختهاى ميوه‌دار كاشته شده و باقى آن قطعاتى است كه براى صيفىكارى مهياست . يكى از محسنات اين باغ نزديكى آن بگار راه‌آهن عمومى ايران ( ؟ ) است در صورتى كه اينوقت ايران راه‌آهنى غير از راه شاه عبد العظيم نداشت كه گار عمومى داشته باشد . نظرم نيست كه بنائى در آن ديده باشم ، معهذا از باغبان پرسيدم آشپزخانهء اين باغ كجاست ؟ مرا بآشپزخانه‌اى دلالت كرد كه گذشته از اجاقهاى معمولى ، فرهم داشت . من براى امتحان از كشش فر ، گفتم در آن آتش كردند و براى اينكه بدقت آن را امتحان كرده باشم ، سرم را خم كرده از سوراخ فر بتماشاى شعله‌هاى آتش كه به سمت دودكش عقب لوله ميشد مشغول گشتم . كلاه نرم بىمقوائى از پوست لوتر بسيار عالى كه در روسيه زمستانها معمول بود بر سر داشتم . يك بزمجه بزرگى از ميان آتش درآمد و خود را از سوراخ بيرون افكند . در همين حال كلاه من از سرم افتاد و بزمجه آن را بنوك خود گرفته بميان آتش برگشت . من عصاى دست خود را چندين بار در ميان آتش جولان دادم ، بزمجه مستأصل شده بيرون آمد درحاليكه كلاه را بدون اينكه هيچ اثر سوختگى و حتى گرد و دود در آن باشد ، بنوك خود دارد و چندين جاى بدنش از ضربه‌هاى عصا مجروح شده است . من عصا را ببيخ گردن او دم لبهء كلاه گذاشتم كه آن را رها كند . حيوان متقلب مثل اينكه فيزيك خوانده است كلاه را با دندانهاى خود ميگرداند كه فشار عصا را به گردن خود تخفيف دهد . من از اين سماجت برآشفتم و پاى خود را به پشت آن گذاشته و دست ديگر خود را به كار انداخته كلاه را گرفتم و كشيدم . گردن حيوان از تنه‌اش جدا شد بكنار افتاد و من كلاه خود را بسر گذاشته از مطبخ خارج شدم .\r\nمن از ماه رمضان اين سال ، بواسطهء يك تب سه روز روزه قرض داشتم كه از كوتاهى روزهاى زمستانى استفاده كرده مشغول اداى قرضم شده بودم . در يكى از اين سه شب بود كه وقتى براى خوردن سحرى از خواب برخاستم ، اين خوابرا ديده بودم و طبعا مثل هر مسلمان چندين بار لا حول گفتم . خانم مستوفى كه براى كمك بتدارك سحرى بيدار شده بود ، از سبب و حول‌هاى من پرسش كرد . گفتم خوابى ديده‌ام با كسى منازعه‌اى خواهم كرد كه فيروزى نصيب من خواهد شد خودم ميدانم كه با بلژيكيهاست .\r\nصبح بواسطهء روزه‌دارى قدرى ديرتر باداره آمدم ، مير محمد حسين خان دستور تقسيم كاريرا كه بين اعضاى درجه سوم قسمت شده و از من و معاونم دو ماشين اصلاح و امضاء ساخته\r\n\r\n","description":"","footnote":"","page_name":" 445 ","page_number":457},
  {"content":"\r\n\r\nبودند ، به پيشنهاد فرىيه و امضاى لولو ، نزد من گذاشت . به او گفتم من ديشب خواب ديده‌ام سر بزمجه‌ايرا كنده‌ام ، اميدوارم سر اين بوركراتها باشد فعلا دستور را اجراء كنيد تا ببينيم چه پيش ميآيد .\r\nيكى دو ماههء آخر زمستان گذشت و روزافزون فكر استعفاء در من قوت ميگرفت .\r\nفكر ميكردم كه بايد اين استعفاء موجه و با استدلال بوده ، در نامهء استعفاء ، تمام جهاتى كه مرا به اين كار واداشته است ذكر شود و از بىترتيبى اداره و رفتار بلژيكيها هم در آن ذكرى برود كه لا محاله فداكارى من به حال باقى ايرانيهاى خزانه نافع واقع شود و اين خود بمنزلهء اعلان جنگ با بلژيكيهاست . جنگ كردن با اين مردمان بىحيثيت قوى كه زور آنها آب خارجى مىخورد ، البته كار كوچكى نيست و در زندگى ادارى من اثر بزرگى باقى خواهد گذاشت . تكيه‌گاه من در اين جنگ چيست ؟ هيچ ! زيرا خوب ميدانم كه هيچكس پيدا نخواهد شد كه جرأت كرده جزئى همراهى با من بكند . همين وزراء كه كه امروز دلشان از دست مرنار خون است حتى قدرت اينكه كارى به من در ادارهء خود رجوع كنند نخواهند داشت . برادرم هم البته بايد با من استعفاء كند زيرا ماندن او در اداره ديگر صورتى نخواهد داشت . ما دو نفرى دو هزار تومان مواجب ديوانى كه تازه باسم وظيفه موسوم شده است ، داريم كه مثل اشخاص عادى بيش از نصف آن را بما نخواهند داد .\r\nپس عايدى دولتى ما در اثر اين استعفاء بربع عايدى فعلى كه ماهى سيصد و پنجاه تومان است تنزل خواهد كرد و تا بلژيكيها صاحب‌اختيار ماليه و مرنار ديكتاتور ايران است ، بايد با همين حقوق كم بسازيم . از ملك هم بعد از وضع كمكى كه بعلىآباد بايد كرد ، منتهى سالى هزار تومان عايدى داشته باشيم . مخارج امروز ما هر قدر هم صرفه‌جوئى كنيم ، از چهار هزار تومان كمتر نخواهد شد و نصف اين مخارج بلامحل است .\r\nماه اول بهار رسيد ، يك شب با آقاى فتح اللّه مستوفى دوبدو نشستيم ، تمام اين حسابها را برادرانه باهم كرديم ، در اينجا برادرم جمله‌ايرا به من تذكر داد كه بيش از هر چيز مرا بكاريكه در اجراى آن بواسطهء همين مشكلات مردد بودم مصمم كرد . برادرم گفت : « ما بصمد خان شجاع الدوله ايراد ميكنيم كه چرا بر ضد مليت قيام كرده و خود را بروسها بسته و بنفع آنها و سياست دو منطقهء نفوذ خود را در آذربايجان فعال مايشاء كرده و سياست روس را در اين ايالت پيش ميبرد ، در صورتى كه خدمت ما در خزانه ، اگرچه بطور غيرمستقيم ، ولى درهرحال براى پيشرفت اين سياست بمراتب مؤثرتر است . ما قوهء مادى و سوار و تفنگ و فشنگ نداريم ، قدرت ما بقلم ما و كارهاى ادارى ماست كه اينقدرت را در طبق اخلاص گذاشته تقديم بلژيكيها و بالنتيجه در راه پيشرفت سياست خارجى در ايران به كار ميبريم . بين ما و شجاع الدوله چون نيك بنگرى فرقى نيست . » اين بيان برادرم بقدرى در من تأثير كرد كه بايشان عرض كردم به زودى حود را از اين كار خلاص خواهيم كرد . ضمنا از وضع دارائى موجود خودمان هم تحقيق كردم ، ديدم بيش از چهل خروار جو كه بواسطهء پر بودن انبار بر اثر اقدامات بهار گذشتهء خودم خروارى شش تومان بيشتر نميخرند ، چيزى در بساط نيست .\r\n\r\n","description":"","footnote":"","page_name":" 446 ","page_number":458},
  {"content":"\r\n\r\n\r\nرشوه‌هاى ادوار قديم\r\nولى فكر كردم تا يك مجلس با مرنار ملاقات نكرده مطالبرا اجمالا به او نگويم ، حقا راه اعتراضى براى او باز ميگذارم كه بعدها ممكن است بگويد چرا به من نگفتى كه اصلاح كنم . اين بود كه با يقين بىاثرى اينعمل ، روزى بملاقات او رفتم و اجمالا از اينكه من جز ماشين امضاء چيزى نيستم شكايت كرده و از واسطه‌هائى كه بين من و او در كار آمده و باغچه‌هائيكه آنها در اختيارات من رفته‌اند مذاكره بميان آورده و از طرز گردش كار خزانه كه بنفع متنفذين و ضرر مردمان بيوسيله پيش ميرود اشاره‌اى كردم .\r\nمرنار خيلى پرچانه بود ، مخصوصا وقتى كه نميخواست جواب قطعى به كسى بدهد ، در دور كردن صحبت از موضوع زبردستى زيادى از خود نشان ميداد . در اينمورد هم برويهء خود عمل كرد و در ضمن صحبت ، برشوه و ارتشاء رسيد و گفت : « آيا امروز در خزانه رشوه‌گيرى هست ؟ » گفتم : « اين سؤال از من كه عضو خزانه هستم نتيجه ندارد زيرا اگر من خودم اينكاره هستم ، البته جواب من منفى خواهد بود و اگر اينكاره نباشم از رشوه و ارتشاء بيخبرم .\r\nمردم كشور ما بقدرى باهوشند كه با يك مجلس ملاقات ، رشوه‌گير و رشوه‌نگير را تشخيص ميدهند و با كسى كه اينكاره نباشد اصلا صحبت آن را هم بميان نمياورند . خيلى كم اتفاق افتاده است كه كسى با من حرف رشوه بزند ، پس منهم مثل شما بيخبرم . » گفت : « در اينكه اين‌روزها رشوه به قدر قديم مرسوم نيست ، شك و ترديدى نيست و خيلى اين عادت كمتر شده است . » گفتم : « اساسا معلوم نيست مقصود از رشوه چيست » باينجا رسيده بودم كه على بيك وارد شد و ظرف نقرهء خيلى خوش‌ساختى كه چهار پنج دانه پرتقال درشت شاداب در آن بود ، روى ميز گذاشت و گفت فلان آدم فرستاده است . اين معترضه قهرا صحبت ما را قطع كرد .\r\nبعد از رفتن على بيك ، من دنبالهء صحبت را از دست نداده گفتم : « بلى ! معلوم نيست بچه چيزها بايد اسم رشوه داد ؟ كسى كه با كسى كارى دارد ، البته ميخواهد در نظر مرجع كار خود مطبوع باشد . در كوچه به او برميخورد ، ناگزير احترام بيشترى نسبت به او منظور ميدارد كه اگر كارى با او نداشت ، مسلما اينقدر در تعارف لفت‌ولعاب نميداد اين را مىشود رشوه اسم گذاشت ؟ گفت : « شما خيلى دور ميرويد ، اين رشوه نيست و رشوه راجع بماديات است . » گفتم : « ميخواهيد يك درشكهء كرايه‌اى بگيريد ، يك درشكه هم بيشتر نيست ، وقتى نزديك ميآيد ميبينيد يكى از ارباب‌رجوعهاى شما آن را گرفته است ، ميخواهيد برگرديد ، اين شخص باصرار از حق خود صرفنظر مىكند . اين يكى چطور ؟ رشوه هست يا نيست ؟ » گفت : « اين هم جنبهء ماديش هيچ است و البته رشوه نيست . » گفتم : « اين چند دانه پرتقال كه براى شما اين شخص هديه كرده است رشوه است يا نه ؟ اگر شما خزانه‌دار كل نبوديد ، در اين فصل كه پرتقال چيز كميابى است اين هديه براى شما نميآمد ، گذشته از اين ، اين شخص با شما كار هم دارد و خوب ميدانم كه مشغول مذاكره خريدارى جنس استرآباد از شماست . اگرچه او ميگويد اين جنس را براى حاكم استراباد ميخواهد تسعير كند و حاكم آنجا هم اين غله را براى نان شهر ميخواهد و جنبه‌هاى مشروع قضيه ظاهرا بىوسوسه است ، ولى از شما ميپرسم اگر اين شخص براى خود و حاگم استراباد كه قوم‌خويش اوست فائده‌اى\r\n\r\n","description":"","footnote":"","page_name":" 447 ","page_number":459},
  {"content":"\r\n\r\nتصور نميكرد ، براى بهم بستن اين معامله هيچ به خود زحمت دوندگى و رفت‌وآمد ميداد ؟\r\nو مخصوصا اين پرتقال‌هاى شاداب را در اين موقع سال براى شما ميفرستاد ؟ مسلما خير ! » گفت : « باوجود اين مقدمات كه شما بيان كرديد و تمام آنها را هم تصديق دارم ، اين چيزها ناقابلتر از آنست كه به آن اسم رشوه بدهند . »\r\nگفتم : « پس اجازه بدهيد تا چيزهائى كه براى خودم اتفاق افتاده است براى شما نقل كنم ، پيشكار ماليهء خمسه تازه بتهران و دفعهء اول است كه بملاقات من باداره آمده است ، من مشغول كارم ، و در يكى از پاكنويسهائيكه مشغول مطالعهء آنها هستم نقطهء زيادى است ميخواهم بتراشم ، پيشخدمت كار ابراز اين تراش را كه تازه برده است پاك كند هنوز سر جايش نقل نكرده است ، آقاى پيشكار از جيب خود چاقوى كار خمسهء دسته نقرهء بسيار ظريفى بيرون آورد تيغه آن را باز و براى رفع حاجت به من ميدهد ، من رفع حاجت كرده با تشكر پس مىدهم ، آقاى پيشكار از پس‌گرفتن آن امتناع مىكند ، چاقو الان روى ميز من است .\r\nاين رشوه است يا خير ؟ » گفت : « خير ! » گفتم : « ميدانيد كه من تازه عروسى كرده‌ام ، از ارباب رجوع ، آنها كه كارشان در جريان بود چون اخلاق مرا ميدانستند البته جرأت نكردند كه هديه‌اى براى من بفرستند ، ولى بعضى كه كارشان ختم شده بود ، چون ديده بودند كه من بدون گربه رقصانى و معطلى كار آنها را تمام كرده و خود را از اين راه مديون ميدانستند و رفاقتى هم بين من و آنها بود هديه‌هائى از قبيل قاليچه و خردوريز ديگر براى من فرستاده‌اند كه از يكطرف اگر من كارى براى آنها انجام نداده بودم البته نميفرستادند و از طرف ديگر اگر هديهء آنها را پس ميدادم ، بايد با آنها قطع رفاقت كنم . اين رشوه است يا خير ؟ » گفت : « شما ميگوئيد باهم رفاقت داريد ، البته اين هديهء عروسى است نه رشوه . » گفتم : « حاجى سيف الدوله ، برادر عين الدوله ، رفيق خودمان در ملاير املاك خالصهء انتقالى دارد ، عمل چند سالهء آن تصفيه نشده است ، بوسيلهء شيخ سيف الدين به من مراجعه كرده است ، منهم اصول مسلمى را كه خود وضع كرده‌ام به او گفته و پس از چك‌وچانهء زياد راضى شده است كارش برطبق همان اصول تصفيه شود ، من حكم آن را نوشته براى امضاى شما فرستاده‌ام ، يكروز صبح باداره آمدم ، در ضمن كارهاى امضا شده يكى هم كار حاجى سيف الدوله بود ، ولى در همين وقت على بيك وارد شد ، پاكتى از طرف شما بدستم داد كه پشت آن نوشته بوديد عين الدوله راجع به كار برادرش داده است . ببينيد چيست ؟ كارش را تمام كنيد . ديدم كاغذى است كه حاجى سيف الدوله به عين الدوله نوشته و در آن بآقا داداش خود ميگويد : « در جهنم عقربيست كه از آن بايد بمار پناه برد . » من از امروز و فردا كردن ميرزا عبد اللّه خان رئيس ماليات مستقيم بتنگ آمده‌ام ، از مرنار خواهش كنيد كار مرا بترجمان الدوله ( ؟ ) مراجعه كند كه من زودتر خلاص شده به ملاير بروم . » عين الدوله كاغذ را خوانده يا نخوانده در هيئت وزرا بشما داده شما مستقيما براى من فرستاده‌ايد ، من فورا دوسيهء تمام شدهء كار شاهزاده را از ميان دوسيه‌هاى روى ميزم خارج كرده بكشو ميز خود منتقل نمودم و گوشى تلفن را برداشته از شاهزاده شيخ سيف الدين خواهش كردم باداره بيايد . مرد با پاى ناتوان آمد ، اول حكم امضاء شده و تمام را نشانش دادم ، ديد و خيلى\r\n\r\n","description":"","footnote":"","page_name":" 448 ","page_number":460},
  {"content":"\r\n\r\nاظهار خوشوقتى كرد ، بعد كاغذ حاجى سيف الدوله بآقا داداشش را به دستش دادم ، خواند ، خيلى خلقش تنگ شد و چندين بار جملهء عادى خود « بينى ما بين اللّه » را با « خيلى بد كرده است » ضميمه كرده تحويل من داد . من دوسيه را بجاى خود يعنى در كشو ميز گذاشته بشيخ سيف الدين گفتم بتلافى اين حق‌نشناسى من اين دوسيه را يك ماه در ميز خود توقيف ميكنم . باز تكرار كرد : « بينى ما بين اللّه » شما هرچه بكنيد حق داريد . »\r\nاول شب به منزل آمدم ، كاغذى از شاهزاده روى ميز من بود ، شاهزاده اسم اين حق ناشناسى را شوخى قلمى گذاشته بعد از عذرخواهى زياد نوشته بود شيخ خزعل ( دامادش ) چند طاقه شال برايش فرستاده يكى از آنها را بعنوان جريمهء اين شوخى براى من ارسال داشته است . آورنده رفته بود كه جوابى بدهم ، فردا صبح موضوع را با شما مذاكره كردم .\r\nشما گفتيد : « جريمه‌اش را قبول و دوسيه‌اش را آزاد كن ! » گفت : « اينكه مسلما رشوه نيست و جريمهء حق‌ناشناسى است . » گفتم : « چيزهائى كه شنيده‌ايد قديمىها ميگرفتند ، از همين قماش بوده است . چرا آنها يك چيزهاى ديگرى هم داشتند كه اسم آن رسوم بود .\r\nمثل تومانى يك عباسى حاشيهء قبض‌نويسى و استصوابى ضابط اسناد خرج كه در حقيقت حق العمل و مثل وجهى است كه اصحاب دعوى اينروزها به وكيل مرافعه ميدهند . » اين آخرين ملاقات من با مرنار يكساعتى طول كشيد .\r\n\r\nاستعفاى من از خدمت در خزانه\r\nچند روزى صبر كردم ، معلوم بود تغييرى در اوضاع حاصل نشد .\r\nمن و برادرم آقاى فتح اللّه مستوفى استعفاءنامهء خود را نوشته براى مرنار فرستاديم . اين قبيل كاغذها چيزى نيست كه سواد آن را ضبط كنند ، چندى در جيب و بغل مانده مىپوسد . ولى برحسب تصادف من يك ماه قبل ميان كاغذهاى كهنه ، دوسيهء منظم اين مكاتبه را ديده بدسترس گذاشتم كه در اينجا عينا رونويس ميكنم .\r\nتهران 18 حمل بارس‌ئيل 1332 .\r\nآقاى خزانه‌دار كل\r\nخود شما بهتر از همه كس مسبوقيد كه بنده برحسب خواهش مستر شوستر خزانه‌دار كل سابق و امر وزارت ماليه ، اول كسى بودم كه وارد ادارهء خزانه‌دارى كل شده ادارهء ماليات مستقيم را كه قبل از اين تاريخ ابدا وجود نداشت ، تأسيس نمودم و تا امروز قريب سه سال است كه با اختياراتى بيش‌وكم ، محدود يا نامحدود ، ششماه در رياست مستر شوستر و دو سال و نيم با شما مشغول گردانيدن اين اداره بودم ، ولى تا تابستان گذشته كار من تنها اداره كردن ماليات نبود بلكه چون ادارات مميزى و وظائف و پرسنل و خالصجات و محاسبات بعضى هنوز تأسيس نشده و برخى هنوز بوظائف خود آشنائى نداشتند فقط با چهار نفر اعضاء ، گذشته از كارهاى مالياتى تمام كارهاى راجعه به اين ادارات را هم بنده ميكردم .\r\nهرگاه تنزيه نفس نباشد و حمل بر رعونت نشود ، ميتوانم بگويم با اينكه تا اين اواخر هيچگونه منبعى براى تحصيل اطلاعات در خزانه موجود نبود ، كار بدرجات بهتر از امروز\r\n\r\n","description":"","footnote":"","page_name":" 449 ","page_number":461},
  {"content":"\r\n\r\nاداره شده و در كارهائى كه بمشورت من ميگذشت ، هيچوقت حكمى كه مخالف صرفهء دولت و منافى با عدالت باشد صادر نميشد . شاهد حال ، دوسيه‌هاى خزانه‌دارى كل است كه در تمام آنها رأى خود را نوشته‌ام . اشخاصى را كه براى ولايات پيشنهاد كرده‌ام ، امروز بهترين مأمور ايرانى و بلژيكى شما هستند و ديگر نتوانسته‌ايد نظير آنها را باداره جلب كنيد .\r\nزيردست خود چندين مستخدم قابل تربيت كرده‌ام كه اگر بعد از اين خراب نشوند ، هميشه بهترين مستخدم ادارهء خزانه خواهند بود .\r\nهموطنان شما را كه نه فقط از ماليهء ايران بىاطلاع بودند ، بلكه در ماليهء هيچ مملكتى از جملهء متخصصين محسوب نميشدند ، در ولايات بواسطهء دستور العملهاى خود كه بامضاى شما براى آنها ميفرستادم و در مركز بمشورتهاى خود بجريان امور مسبوق كرده و در حقيقت مرئوس شاگردها و استاد رؤساى خود بوده‌ام و هميشه با اطلاعات خود راه راست را به آنها نموده و مخزن اطلاعات متحركى براى كليهء ادارات مختلفهء خزانه‌دارى كل بوده‌ام . در كار نان شهر تهران كه بواسطهء خبط و خطاهاى پىدرپى ، انبار دولت بالمره خالى شده و افكار عامه بىاندازه در اضطراب و راه جلو رفتن و عقب نشستن هر دو بر شما مسدود بود ، شما را از مخمصهء بزرگى نجات داده ، ششماه تمام ساعات بيكارى و تفريح خود را مجانا و بلاعوض در راه تنظيم اين امر صرف و نان شهر پايتخت را به آن خوبى اداره نموده ، مجال تعرض و شكايت بر احدى باقى نگذاشتم ، سهل است ، راه‌حل مسأله نان پايتخت را براى بعد هم بشما نمودم .\r\nواضح است همينقدر كه انسان فى الجمله حس و شرف داشته باشد ، اين همه زحمت را فقط براى چرانيدن ماهى صد و شصت يا دويست تومان مقررى تحمل نميكند . پس آيا براى رسيدن بچه مقصود من اينقدر زحمت ميكشيدم ؟ براى سه مقصود :\r\nاولا - خدمت بآب‌وخاك و وطن و مملكت و دولت خود كه چون شما و هموطنانتان را مستشارانى خيرخواه ايران فرض نموده بودم ، تصور ميكردم با بيغرضى شما بهتر ميتوانم به اين مقصود نائل شوم .\r\nثانيا - معرفى خود بهموطنانم كه تصور ميكردم باوجود بيطرفى شماها زودتر بمطلوب ميرسم .\r\nثالثا - كسب معلومات تازه كه خيال ميكردم شما چيزهائى در ماليه ميدانيد كه اهالى مملكت ما نميدانند و زيردست شما چيز ياد ميگيرم و خود را براى خدمت دولت و ملت خود بيش از اينها حاضر ميكنم .\r\nولى متأسفانه بعد از دو سال و نيم تجربه مشاهده ميكنم كه بهيچيك از مقاصد خود نخواهم رسيد و در تمام تصورات خود در اشتباه بوده‌ام .\r\nدر موضوع اول مقاصد شما با مقاصد من سازگارى ندارد ، پلتيك شما عاجزكشى است آنها را كه دسترس به جائى ندارند موضوع همه‌گونه تعدى مأمورين خود قرار ميدهيد و هر قدر شكايت كنند مطالب آنها را رسيدگى نمينمائيد ، اما با آنها كه از قدرت و بستگى و\r\n\r\n","description":"","footnote":"","page_name":" 450 ","page_number":462},
  {"content":"\r\n\r\nتوطئه‌چينى آنها وحشت داريد ، بمداهنه ميگذرانيد . ما هم در انظار آلت اين بىاعتدالى معرفى ميشويم .\r\nدر موضوع ثانى از يكطرف هموطنان شما چون خود را ناچار مىبينند ، با ما مشورت ميكنند . بعد از آنكه سليقهء آنها رأى ما را بالمره تغيير داد ، تصميمى ميگيرند . اگر خوب شد ، كردهء شماست و اگر بد شد چنان كه غالبا بواسطهء كجى سليقه و عدم آشنائى بجريان امور ، بد هم مىشود ، شخص شما نسبت آن را بما داده وقتى كه بعد از فشار مردم بمواقف رسمى مجبور ميشويد تصميم خود را تغيير بدهيد ، ميگوئيد چه بايد كرد ؟ بما بدحالى ميكنند ! . .\r\nدر صورتى كه هرگاه بدوسيه‌ها رجوع شود ، ثابت خواهد شد كه رأى ما مطابق عدالت بوده و سليقهء هموطنان شما آن را خراب كرده است . از طرف ديگر خود شما در مواقف رسمى و پيش همه‌كس نسبت بعموم ايرانيهاى اعضاى خزانه اظهار عدم اعتماد ميكنيد ، نتيجه‌ايكه از اين مقدمات براى رؤساى ايرانى خزانه حاصل مىشود اين است كه نزد هيئت دولت و متنفذين مملكت بد نفس و نادان و متقلب قلم ميروند و در نزد عامه بدخواه معروف ميشوند و شما به مقصود خود كه انزجار ايرانيها از هموطنان آنها و وارد كردن دسته‌دسته بلژيكى است نائل مىشويد .\r\nدر موضوع سوم - اولا هيچيك از شماها در فن ماليه متخصص نيستيد كه چيزى بما بياموزيد ، برعكس تاكنون همواره از ما چيز آموخته‌ايد . ثانيا بر فرض اين‌كه متخصص هم بوديد ، چيزى ياد نميداديد و اگر هم ما خود ياد ميگرفتيم ، ما را از ادارهء خود دور ميكرديد . شاهد حال ادارهء گمرك است كه در پانزده سال باوجوداينكه همهء شما گمركچى بوده‌ايد ، يكنفر كه بتواند رياست مستقل گمرك پست‌ترين محل را اداره كند نخواسته‌ايد تربيت بكنيد و بعضىها هم كه بواسطهء جربزهء شخصى خود توانسته‌اند خويش را لايق اين مقام كنند ، بهر وسيله كه بوده است از اداره خارجشان كرديده‌ايد .\r\nبنابراين بايد گفت يگانه مقصود شما اين است كه از اين چند نفر ايرانى كه در خزانه حيثيت علمى و عملى و خانوادگى دارند از يكطرف به قدر قوه استفاده علمى و عملى و حيثيتى بنمائيد و از طرف ديگر آنها را در انظار خراب و به مجرد رفع احتياج از كار دور و بجاى هريك نفر آنها چند نفر بلژيكى بگماريد و بعد از آنكه ايرانى كه بيش از پنجاه شصت تومان ماهانه داشته باشد در اداره باقى نماند ، حمالى اداره را بباقيماندهء بوميها رجوع و ماليهء ايران را هم مثل گمرك آن محرمانه اداره كنيد و تصور ميكنيد با اين ترتيب هرگاه روزى بخواهند شما و هموطنانتان را خارج نمايند ، كسى كه بتواند از عهدهء اداره كردن شعب مختلفهء ماليه اين مملكت برآيد در ميان ايرانىها يافت نميشود .\r\nبنده چون بيش از اين نميخواهم آلت اجراى مقاصد شما بشوم و مخصوصا مايلم كه در موقع لزوم كه شايد بعقيدهء شما و بعضى از هموطنانتان خيلى دور نباشد ، بر آن مقدار كه تاكنون در ضمن عموم ايرانيهاى خزانه بدنفس و نادان قلم رفته‌ام بعضى خصوصيات كه ناگزير براى دور شدن من از كار لازم خواهد شد افزوده نشود ، بموجب اين مشروحه\r\n\r\n","description":"","footnote":"","page_name":" 451 ","page_number":463},
  {"content":"\r\n\r\nاستعفاى خود را از رياست ماليات و خدمت در خزانه‌دارى كل داده هم خاطر شما را از جانب خود و هم وجدان خود را از خدمت كردن در چنين اداره‌اى آسوده مينمايم تا ديگر مورد كينهء هموطنان خود و موضوع سوءظن مصادر امور كه ريشه‌اى جز طرز رفتار شما ندارد واقع نشوم .\r\nعبد الله\r\n\r\nجواب مرنار\r\nمن انتظار جوابى از اين استعفاءنامهء موجه خود نداشتم ولى با كمال تعجب با عنوان رئيس اداره در خزانه‌دارى كل ( ! ) جوابى كه چون نميخواسته‌اند ايرانيها از آن مسبوق شوند ، بفرانسه نوشته بودند ، دريافت داشتم .\r\nاينك ترجمهء متن جراب :\r\nتهران 9 آوريل 1914 - نمره 1261\r\nميرزا عبد اللّه خان رئيس اداره در خزانه‌دارى كل\r\nكاغذ شما كه در آن استعفاى بيسابقه و قطعى خود را پيشنهاد كرده بوديد به من رسيد .\r\nمن افسوس دارم كه تصميم شما اينطور بيسابقه و قطعى بوده است . صحيحتر و عاقلانه‌تر اين بود كه قبلا شكايات خود را به من اطلاع داده ، لياقت‌هاى عاليه و ادعاهاى خود را به من خاطر نشان مينموديد ، هرگاه از رسيدگى باظهارات شما امتناع ميكردم ، آنوقت جملات سختى كه بر ضد خزانه‌دار و مأمورين بلژيكى وارد آورده‌ايد ، نه اينكه تعديل ميشد ، ولى سبب آن شايد تشريح ميگرديد .\r\nبا اين طرز رفتار ، شما از زمرهء مستخدمين دولتى خارج شده‌ايد تا در جرگهء روزنامه‌نگاران عادى كه اخيرا مشاجرهء بيمغرى را برضد اروپائيهاى حافظ منافع مملكت شما دنبال ميكنند جاى بگيريد . بعبارة اخرى ، شما هم ، خواسته‌ايد از خود سرى نامحدودى كه در اين مملكت جانشين قوانين اوليه است ، استفاده كنيد .\r\nهمانطور كه مستخدمين اروپائى بعد از مقالات رعد و ساير روزنامه‌ها كارهاى سابق خود را براى خير ايران دنبال كرده‌اند ، بعد از اين نقادى شما هم كه به نظر ميرسد براى انتشار نوشته شده است ، مشاغل خود را مثل سابق تعقيب خواهند كرد .\r\nالتفات فرموده سلام مشتاقانهء مرا بپذيريد .\r\nخزانه‌دار كل . مرنار\r\n\r\nجواب من بجواب مرنار\r\nخوانندهء عزيز توجه دارد كه اين جوابرا من نميتوانستم بىجواب گذاشته و تحليل ببرم . بنابراين شرح ذيل را به فارسى به او نوشتم .\r\nتهران 22 حمل بارس‌ئيل 1332\r\nمسيو مرنار خزانه‌دار كل\r\nكاغذ جوابيه ، مورخهء 9 آوريل جارى نمرهء 1261 شما هم به من رسيد . چنان كه خود شما نوشته‌ايد ، استعفاى من بقدرى قطعى بود كه ابدا منتظر جواب شما آن هم با خطاب\r\n\r\n","description":"","footnote":"","page_name":" 452 ","page_number":464},
  {"content":"\r\n\r\nرئيس در ادارهء خزانه‌دارى كل نبودم و هرگاه در اين كاغذ ، وارد بعضى عنوانات نشده بوديد ، جواب هم بشما نميدادم .\r\nاز اظهار تأسفى كه از استعفاى قطعى و بدون سابقهء من كرده بوديد ، متشكرم ولى اينكه مينويسيد مناسبتر اين بود كه قبلا شما را از شكايات خود مسبوق ميكردم . . . لازم ميدانم مذاكرات مكرر خود را در موضوع انتشارات رسمى و غيررسمى و مستقيم شما با خودتان و بعضى از هموطنانتان كه يقينا بشما اظهار كرده‌اند ، بخاطر شما بياورم و مخصوصا صحبتى را كه روز دوشنبهء 9 حمل جارى در منزل خود شما ، باهم داشته‌ايم ، خاطر نشان شما بنمايم . در اين روز من طرز رفتار بعضى از هموطنان شما را كه با من كار ميكردند به خوبى براى شما تشريح كرده‌ام و تصور ميكنم ده روز وقت به خوبى كفايت ميكرد كه در اظهارات من دقت كرده تصميمى بگيريد .\r\nاز من مىپرسيد چرا از لياقت‌هاى عاليهء خود كه شما از آنها درشكيد شما را مسبوق نكرده‌ام ، در صورتى كه بعد از دو سال و نيم خدمت نتوانسته باشيد لياقت مرا كه هميشه خيلى از نزديك با شما در ادارهء خزانه مشغول كار بوده‌ام بفهميد ، يقينا صحبتى كه منتهى يكى دو ساعت طول مىكشيد ، چيزى بر ادراكات شما نمىافزود .\r\nشما از ادعاهاى من ، با قصد اينكه مرا خودپسند بشماريد ، مذاكره مينمائيد و مىخواهيد به من بفهمانيد كه تقاضاهاى من زيادتر از لياقت من است . اگر زحمت نباشد ، يك مرتبهء ديگر ، كاغذ سابق مرا با دقت بخوانيد جواب خود را در آنجا خواهيد يافت و بر شما مسلم خواهد شد كه من خودپسند نبوده تقاضاى شخصى نداشته‌ام .\r\nبه من ميگوئيد با اين طرز رفتار ، من از زمرهء مستخدمين دولتى خارج شده‌ام تا در جرگهء روزنامه‌نگاران عادى كه اخيرا مشاجرهء بىمغزيرا بر ضد اروپائيهاى حافظ منافع مملكت من دنبال ميكنند جاى بگيرم . اجازه بدهيد عرض كنم قسمت اول اين جملهء كاغذ شما توضيح واضح است ، زيرا بديهى است همين كه كسى از خدمت اداره‌اى استعفاء داد ، البته خود را از زمرهء مستخدمين آن اداره خارج مينمايد . ولى از ذيلى كه به اين جمله بسته‌ايد ، همچو مستفاد مىشود كه شما نقادى و روزنامه‌نگارى را با داشتن شغل ادارى مانعة الجمع ميدانيد در صورتى كه من يكنفر را ميشناسم كه در تحت امر و خيلى نزديك به خود ، روزنامه و مطبعهء مخصوص داشته ، لوايح و مقالات و رساله‌ها در دفاع از خود مينويسد و و منتشر مىكند و در آنها از ملت و دولتى كه نان آن را مىخورد نقادى ، نه ، بلكه مذمت مىكند و باوجوداين يكى از مستخدمين بزرگ صديق با وفاى همان ملت و دولت هم بشمار ميرود !\r\nيك نكتهء ديگر هم در اين تذييل هست كه شما خواسته‌ايد تنقيدكنندگان از خزانه‌دارى كل را بروزنامه‌نگاران منحصر نمائيد . از اين زله قلم بر شما خرده نميگيرم زيرا ميدانم شما بدريافت اين قبيل كاغذها عادت نداشتيد و چيز غير معتاد هم حواس را قدرى پريشان مىكند .\r\n\r\n","description":"","footnote":"","page_name":" 453 ","page_number":465},
  {"content":"\r\n\r\nدرهرحال براى اطمينان شما مينويسم با اينكه شغل روزنامه‌نگاريرا مثل شما عادى و حقير نميدانم و كارى محترم ميشمارم ، ابدا خيال ندارم اين شغل را پيشه خود قرار بدهم تا وسيلهء آن با كسى مشاجرهء بيمغز يا با مغز كنم .\r\nدر موضوع خودسرى نامحدودى كه نوشته‌ايد در اين مملكت جاى قوانين اوليه حكم فرماست ، اگر اشتباه نكنم خواسته‌ايد بفهمانيد كه در نوشتن كاغذ سابق خود من هم مخالف نظم ادارى رفتار و خودسرى كرده‌ام . در صورتى كه من در تمام مدت خدمت خود ، خواه در خزانه و خواه در ساير وزارتخانه‌ها ، همواره مطيع نظم ادارى بود هيچوقت اوامر رؤساى مستقيم خود را بلا اجراء نگذاشته‌ام و چون شما را مخالف اين مسلك ديده ، مشاهده كردم كه تمام خيالات شما صرف زير پاگذاشتن قوانين مرضوعه و احكام دولتى و بعبارة اخرى خودسرى است ، از كار كناره گرفتم تا آلت اجراى مقاصد خودسرانه نباشم .\r\nبلى ! آقاى خزانه‌دار كل ! من يقين دارم كه در اين مملكت خودسرى جاى قانون را گرفته است ؛ اگر چنين نبود ، قوانين بودجه سال قويئيل كه اساس اخذ ماليات در اين مملكت است ، بسليقه‌هاى شخصى تعبير و غالبا دستخوش تغيير نميشد و مردم را دچار تحمل بار گران نميكردند . اگر خودسرى نامحدود در اين مملكت رواج نداشت ، امر دولتى كه شما يكى از مستخدمين باوفاى آن هستيد ، در پرداخت وظائف در هر ولايتى به شكل مخصوصى اجرء نميگرديد . اگر خودسرى نامحدود در ايران موجود نبود ، لا محاله ممكن بود بپرسند وصول يازده كرور تومان ماليات ، چند نفر مستخدم خارجى لازم دارد و خرج ادارهء اين كار چقدر بايد بشود و بسيارى چيزهاى ديگر كه امروز متأسفانه يا خوشبختانه براى شما بواسطهء همان خودسرى نامحدود ، مسكوت عنه مانده است .\r\nدر اين صورت اجازه بدهيد بپرسم كيست كه از خودسرى نامحدود استفاده مىكند ؟ ، من خوب ميدانم كه بعد از ذكر ادلهء استعفاى خود كه شما آن را تنقيد تصور كرده‌ايد و بسيارى ديگر از اين قبيل ، مستخدمين بلژيكى كه كارهاى خود را تعقيب خواهند كرد ولى در اين‌كه كارهاى آنها چنان كه شما ادعا ميكنيد براى خير ايران باشد ، شك دارم بلكه هرگاه چنان كه خودتان نوشته‌ايد كارهاى خود را مانند سابق تعقيب كنند ، اعمال آنها بر ضرر ايران خواهد بود نه نفع آن .\r\nدر خاتمهء كاغذ خود لازم ميدانم از شما تشكر كنم كه يك وظيفه را به ياد من آورديد .\r\nاگرچه كاغذ اوليهء من چنان كه شما تصور كرده‌ايد براى انتشار نوشته نشده بود و من هم مثل بعضى از مستخدمين بزرگ دولتى روزنامه و مطبعهء مخصوص ندارم ، ولى براى اينكه اين استعفاى مرا بعضى از هموطنانم كه هنوز بصداقت شما معتقدند بد تعبير نكنند ، تمام مراسلاتى را كه فيما بين ما در اين موضوع مبادله شده است منتشر كرده محاكمهء آن را بافكار عمومى كه بعقيدهء شما در اين مملكت وجود ندارد واميگذارم .\r\nالتفات نموده سلام مشتاقانهء مرا بپذيريد .\r\nعبد الله\r\n\r\n","description":"","footnote":"","page_name":" 454 ","page_number":466},
  {"content":"\r\n\r\n\r\nجنگ مطبوعاتى\r\nبرحسب وعده‌اى كه به او داده بودم ، هر سه فقره مكاتبه را براى انتشار بروزنامه فرستادم و همچو انگاره گرفتم كه در همان وقتى كه ترجمهء جواب من بدست او مىرسد ، همهء شهر از ماجرى باخبر باشند .\r\nانتشار خبر استعفا و بخصوص جواب من بكاغذ اخير مرنار كه بيشتر حقايق را روشن و علت استعفاى مرا واضح مينمود ، وجاهت زيادى پيدا كرد . مردمانى كه هيچ آنها را نديده و نميشناختم ، بملاقات من ميآمدند و مراسلات بىامضائى براى من ميرسيد كه باظهارات خويش تشويقم ميكردند و از اشخاص متعين آنچه در نظر دارم يكى جناب آقاى حسين علاء بود كه بيريا با تلفن به من تبريك گفت .\r\n\r\nخوب كارى است اما ما نميكنيم\r\nمردم‌دارى شاهزاده فرمانفرما و خصوصيت او با خانواده و شخص من اقتضاء ميكرد در اين موقع از من ديدارى بكند . شاهزاده با اينكه در كارهاى دولتى هيچ معتقد بقهر و استعفاء نبود ، از اين كار خيلى تحسين كرد . به او گفتم شما كه اينقدر از اينرويه تحسين ميكنيد ، چرا خودتان در زندگانى اينرويه را اتخاذ نمينمائيد . آن روزيكه شاهزاده محمد ولى ميرزا را باستخدام خزانه فرستاديد ، خيلى به من برخورد كه شاهزادهء ايرانى بدون احتياج نوكرى از طرف او و احتياج ادارى از طرف خزانه و بالاختصاص بدون داشتن كار معين فقط قربة الى اللّه وارد خدمت اداره‌اى شود كه سكان‌داران آن اين حمالهاى خارجى باشند . در جواب اينحرف من ، شرح بسيار مضحكى از يكى از وقايع دورهء وليعهدى مظفر الدينشاه كه چون از عفت قلمى دور است از نقل آن خوددارى مىكنم اظهار داشت و خود را شاهد مثال قرار داده گفت من نمىتوانم مثل شما باشم . زيرا با اينكه تمام خالصه هاى انتقالى در كل كشور بقلم خانوادهء شما باين‌وآن داده شده شما يك كف خالصه انتقالى نداريد كه گرفتار تسعير و تخفيف آن باشيد . شما بحكومت نمىرويد كه مواجب سوارهاى حكومتى و هزار حرف خرج ديگر داشته باشيد ، من بدبخت جز اين‌رويه چاره‌اى ندارم .\r\n\r\nوزير بىشهامت\r\nروزى بملاقات آقاى قوام السلطنه رفتم ، ايشان كماكان وزير ماليه بودند ، مدتى باهم در باغچهء خانه‌ايكه تازه در خيابان قوام السلطنه ساخته بود گردش كرديم ، بايشان گفتم : « من تا به حال عضو خزانه بودم ، البته خلاف حيثيت ادارى من بود كه از ناهنجاريهاى اين ماشين ظلم و استبداد نقادى كنم ، استعفاى من از اداره فقط براى اينكه شريك اين تظلم نباشم نيست بلكه ميخواهم اين قدرت عظيم را كه بلژيكيها بدست آورده و بر خلاف مصالح مملكت بر ضد ايرانيها به كار مىبرند ، از دست آنها بگيرم . سينهء من پر از معلوماتى است كه صددرصد آنها را محكوم مىكند ، شما وزير ماليهء كشور و از همه‌كس براى اين كار مناسبتريد ، من آمده‌ام خدمت خود را بكشور در اينموضوع بشما پيشنهاد كنم ، با من همراهى كنيد ريشهء اين فساد را از كشور بكنيم . » با اظهار قدردانى و تحسين از اين فداكارى و تشكر از پيشنهاد من گفت :\r\n\r\n","description":"","footnote":"","page_name":" 455 ","page_number":467},
  {"content":"\r\n\r\n« هروقت موقع رسيد ، من از معلومات شما استفاده خواهم كرد . » ديدم مؤمن بقدرى از اين كارها بدور و يا از نتيجه مأيوس است كه نمىخواهد و لو بشنيدن هم باشد ، وارد جزئيات شود و مطلب را دربست بموقع مناسب احاله مىدهد !\r\nساير وزراء هم تماسى با اين كار نداشتند . اما وزراى بيكار بخصوص آنها كه در اين دو سه ساله وزير ماليه شده بودند ، خيلى از من تشويق ميكردند . من هم از بيانات آنها براى آينده كه بمقام وزارت ناچار ميرسيدند اتخاذ سند ميكردم .\r\n\r\nعدو شود سبب خير اگر خدا بخواهد\r\nولى اينها بمرنار و بلژيكيها كارى نميكرد و آنها بقول مرنار بر نفع و بعقيدهء من بر ضرر ايران مشغول كار خود بودند و مطلب داشت كم‌كم كهنه ميشد و از بين ميرفت . ولى خود مرنار وسيلهء تازه‌اى بدست داد و آن پيشنهادى بود كه براى پركردن چالهء كسر بودجه كشور راجع باستقراض يك ميليون ليره بهيئت وزراء كرد . استقراض ؟ ! پناه بر خدا ! ! اين چه كارى است ؟ مگر ميخواهند دومرتبه محمد عليشاه را بايران بياورند ؟ ! هنوز از هرج‌و مرج‌هاى نتيجهء استقراض يك ميليون ليرهء سابق خلاص نشده‌ايم ! ! گذشته از اين ، ما چه حاجت باستقراض داريم ؟ اگر درآمدهاى خود را بىحيف‌وميل جمع كنيم كاملا وفا بخرج ما خواهد كرد .\r\nولى بكى مىشود اين حرفها را زد ؟ بوزراء ؟ كه شايد هريك مبلغى طلب سوخته از خزانه دارند و اميدوارند كه از وجه اين استقراض طلب را تنخواه كنند « 1 » ؟ يا بنايب السلطنه كه يكماهى بيشتر بموعد كبير شدن سلطان احمد شاه و ختم اختياراتش باقى نيست ؟ گذشته از اين ، مگر همين و الا حضرت اقدس دامت عظمته نبود كه استعفاء و طرفيت مرا با بلژيكيها ملامت كرده بود ؟ پس چه بايد كرد كه از اين كار خطرناك جلوگيرى شود ؟\r\nاينوقت خوابى كه زمستانى ديده بودم نظرم آمد ، ديدم قسمت اول خواب يعنى افتادن كلاه از سر من و ربودن بزمجه و بردن آن‌ميان آتشى كه خودم روشن كرده‌ام عملى شده است ولى هنوز عصائى به كار نبرده‌ام ، عصاى من هم قلم است ، بايد آن را به كار انداخت و مردم يعنى ملت را خبردار كرد . خوب ! بر فرض ملت خبردار شد ، چه خواهد كرد ؟ اگر سياست دولتين به دادن اين استقراض جديد علاقه‌مند نبود حكما مرنار اين پيشنهاد را نميكرد ، من يكنفر هم كوچكتر از آنم كه بتوانم با سياست دولتين جنگ كنم ، پس عملى شدن قسمت دوم خواب چگونه بايد صورت بگيرد ؟\r\nمن در اينوقت ساعاتى از زندگانى خود را ميگذراندم كه حسابى در كارم نبود و بيك قوهء ماوراء الطبيعه‌اى معتقد بودم و يقين داشتم كه بالاخره فيروزى نصيب من خواهد شد و به همين جهت براى جهات منفى قضيه توجيهاتى ميكردم كه شايد خيلى هم از روى منطق نبود . بهرصورت بانتشار مقاله‌اى تحت عنوان « بودجهء ما كسر ندار » مصمم شدم .\r\nدر اين مقاله من تمام عايدات دولت را يكىيكى بقلم آورده ، رقم كل درآمد را\r\n\r\n\r\n","description":"","footnote":"\r\n( 1 ) طلب تنخواه كردن كنايه از نسيه نقد كردن است\r\n","page_name":" 456 ","page_number":468},
  {"content":"\r\n\r\nبدست داده ، سپس مخارج را هم جزءبجزء تعيين و از تفريق دو رقم ، تفاضل درآمد بر مصارف را ثابت كرده ، در آخر شرحى هم با استدلال از مضار اين استقراض بقلم آورده بروزنامه فرستادم . ميدانيم در دورهء آزادى تا اينوقت بودجه‌اى براى جمع و خرج دولت نوشته نشده بود و اين مقاله كه حاوى كليات بودجه بود ، عامه را از عايدات و مصارف ادارات دولتى مطلع ميكرد .\r\nانتشار اين مقاله با وجاهت زيادى كه پيدا كرد ، سبب شد كه دو سه نفرى هم كه در هيئت وزراء طرفدار استقراض بودند ، غلاف رفتند و تير مرنار اين‌بار به سنگ خورد و پيشنهادش رد شد .\r\n\r\nو زاد فى الطنبور نغمه اخرى\r\nولى مرنار آرام نگرفت و نغمهء ديگرى كوك كرد و آن ندادن حقوق بژاندارمرى بود . ژاندارمرى در اين دو سال و نيمه ، ترقى زيادى كرده در حدود پانزده هزار نفرى افراد منظم و افسران وظيفه‌شناس و پستها و پادگانهاى مرتب داشته نظم داخلى را در قسمتى از كشور برقرار كرده بود . كلنل يالمارسن سوئدى كه برتبهء ژنرالى هم سرافراز شده بود ، با چند نفر از هموطنانش در تربيت افراد و تعليم افسران جهد بليغ ميكردند و كم‌كم داشت هستهء مركزى قوهء منظم مطيع در ايران وجود مىيافت . سوئديها هم بدون هيچ دخالت در سياست خارجى ، وظيفهء سربازى خود را كاملا رعايت كرده و اجمالا ژاندارمرى تنها نيروى منظم ملى بشمار ميآمد كه بىگربه رقصانىها و سياست‌بازيهاى قزاقخانه نظم داخلى را برقرار مينمود .\r\nنرساندن روغن به اين ماشين كه در حقيقت ام الاسباب نظم داخله بود ، البته مردم را بتشويش ميانداخت و بالاخره دولت را مجبور ميكرد كه خود بمرنار تكليف تجديد پيشنهاد استقراض را بنمايد . سروصداى اين نرساندن حقوق كه بلند شد ، همه متوحش شده بودند كه اگر واقعا پول براى ژاندارمرى موجود نباشد ، چكنيم ؟ بازهم متوكلا على اللّه قلم برداشته مقاله‌اى تحت عنوان « خزانهء ما اينقدرها تهى نيست » البته با استدلالات تام‌وتمام نوشته و بروزنامه فرستادم .\r\nاين مقاله اگرچه مختصرتر از مقالهء سابق بود ولى چون رقمهاى قطعى با نام و نشان از درآمدها و مصارف فعلى نشان داده ثابت ميكرد كه پول در خزانه موجود است ، وجاهت زيادى پيدا كرد . براى مرنار يكى از دو كار باقى ماند كه يا مقاله را تكذيب و رد كند ، يا بژاندارمرى پول بدهد . رد كردن مقاله با دليلهائيكه همراه داشت ممكن نبود ، مجبور شد حقوق ژاندارمرى را حواله بدهد و رفع نگرانى عمومى بشود .\r\nروزنامه‌اى كه مكاتبات مرا با مرنار و مقالات بعدى مرا منتشر ميكرد ، روزنامهء ارشاد و يكى از روزنامه‌هاى متوسط پايتخت بود . ولى بواسطهء درج همين مقالات خوانندهء زياد پيدا كرده اهميتى يافته بود . ساير روزنامه‌ها هم كه قضيه را دانستند ، به خيال پيدا كردن خواننده ، بفكر نوشتن مقالاتى بر ضد مرنار و بلژيكيها افتادند .\r\n\r\n","description":"","footnote":"","page_name":" 457 ","page_number":469},
  {"content":"\r\n\r\nمقاله‌نويسى بر ضد مرنار و خزانه‌دارى يكى از عايدات روزنامه‌نگارى شد ، مرنار كه تا اينوقت جز گاهگاه از طرف جناب آقاى سيد ضياء الدين طباطبائى وكيل امروزهء مجلس شوراى ملى و مدير آن روز روزنامهء رعد آن هم براى مصلحتهاى خصوصى كسى سر بسرش نميگذاشت بلكه خود او بوسيلهء حاجيان ارمنى مدير مطبعهء بسفور رساله‌ها و مقالاتى برضد هيئت دولت منتشر ميكرد و هيچكس جرأت نداشت از تهمتهاى او تكذيبى بكند ، كارش به جائى رسيد كه هدف حملهء تمام روزنامه‌ها گرديد .\r\nخيلى اتفاق ميافتاد كه در عبور از خيابان ميديدم كسى نزديك من آمده ، با كمال ادب . از موضوعى راجع بمرنار و عمليات خزانه‌دارى سؤالى مىكند . البته حقايق را بى كم‌وزياد به او ميگفتم ، فردا ميديدم در يكى از روزنامه‌ها بىاينكه اسمى از منبع اين اطلاع برده باشد ، مقاله‌اى درآمده است كه نتيجهء همان چند دقيقه مذاكره با من است .\r\nبسا اتفاق ميافتاد كه شخصى مقالهء ساخته و پرداختهء خود را نزد من ميآورد و از من خواهش تصحيح آن را ميكرد ، منهم غلطهاى فنى كه در آن مييافتم شفاها به او ميگفتم . فردا عين مقاله در يكى از روزنامه‌ها منتشر شده بود . گاهى مدير ارشاد از رقابت سايرين و سكوت روزنامهء خود شكايت ميكرد ، موضوعيرا شفاها نقرير ميكردم و او خود مقاله‌اى ترتيب ميداد كه از سايرين عقب نماند .\r\n\r\nتاجگذارى رسمى سلطان احمد شاه\r\nبيست و هشتم شعبان سال 1332 مطابق روز ولادت سلطان احمد شاه و سال هيجدهم ولادت او و بنابراين روز تاجگذارى رسمى بود . گذشته از جشن معمولى سلطنت‌آباد ، در دربار و مجلس شوراى ملى هم جشن‌هائى برپا شد . مرا هم با اينكه هيچ سمت رسمى نداشتم در تمام اين مجالس دعوت كرده بودند . مرنار هم البته همه‌جا بود . برخورد ما دو نفر كه ناگزير دماغ‌بدماغ پيش ميآمد ، مضحك بود . من هميشه صورتم را از مواجههء با او ميگرداندم و ميگذشتم . ساير بلژيكيها كه جلو ميآمدند ، انسانيتى ولى خيلى خشك رد وبدل ميشد .\r\nمعمولا اينطور پيش‌آمدهاى جشنى سبب تغيير موضوع در روزنامه‌ها مىشود ولى مردم بقدرى از مرنار عصبانى بودند كه بعد از سه روز جشن و چراغانى و اشتغال بتماشاى تشريفات تاجگذارى شاه جوان تجديد مطلع كردند و با شدت بيشترى ضديت با خزانه‌دارى را دنبال نمودند .\r\n\r\nتكليف آشتى از طرف مرنار\r\nيكروز حاجى فخر الملك از من خواهش كرد براى كاريكه با من دارد بديدار او بروم ، بدزاشوب رفتم ، به من گفت : « از كار شاه‌آباد كرمان خالصهء انتقالى كه در روزهاى آخر عمر خود مظفر الدين شاه به من بخشيده و تاكنون به تصرف من نداده‌اند ، خبر دارى ؟ » گفتم :\r\n« بلى » گفت : « من براى اصلاح اين كار از مرنار وقت خواسته بودم ، به من وقت داد نزد او رفتم ، حرفهاى مرا با دقت تمام شنيد ، اين شرح را بادارهء مربوط دستور داد .\r\n\r\n","description":"","footnote":"","page_name":" 458 ","page_number":470},
  {"content":"\r\n\r\nمن تشكر كردم ، خواستم برخيزم ، گفت : « منهم بشما كارى دارم . » گفت : « اين داماد شما چرا با من اينطور رفتار مىكند ؟ ميانهء ما چيزى اتفاق نيفتاده است كه مستلزم اينقدر ضديت باشد ، من الان هم بقلب خود كه رجوع ميكنم مىبينم او را دوست دارم ، او خدمات زيادى بادارهء خزانه‌دارى كل كرده است كه قابل فراموشى نيست ، اين سوء تفاهم‌ها گاهى خودبخود اتفاق ميافتد ، اين وقعه را هم بايد از همانها دانست و رفع كرد . حالا من بشما كه نزديكترين اشخاص به او هستيد ميگويم من ميتوانم نسبت به او همان شخص سابق باشم ، شما وسيلهء اين التيام بشويد ، براى طرفين سودمند است . من منتظر جواب شما هستم . » حالا شما چه ميگوئيد ؟ من به او وعده كرده‌ام جواب شما را به او برسانم . گفتم : « به او بگوئيد اين جوانها حرف از كسى نميشنوند و اگر لازم باشد كه قدرى از من مذمت كنيد هيچ كوتاه نيائيد و بر نادانى من نزد او تأسف بخوريد . » گفت : « اى بابا ! اين چه حرفى است ؟\r\nآخر اين مرد اين حكم را نسبت بشاه‌آباد به من داده است ؟ من چطور به او اينطور جواب بدهم ؟ » گفتم : « اينكه عرض كردم از من مذمت كنيد و بر نادانى من تأسف بخوريد ، به جهت حلال كردن همين حكمى است كه بشما داده است و يقين بدانيد اگر من رئيس ماليات مستقيم بودم با كمال ارادتى كه بشما دارم ، كار را باينخوبى كه او دستور داده است بنفع شما تمام نميكردم . » گفت : « پس من در مقابل اين انسانيت او چكار كنم ؟ » گفتم : « هيچ ! از اينحكم استفاده كنيد و اين استفاده را از بركت وجود من بدانيد . » « هذا ايضا من بركة البرامكه » ولى حاجى فخر الملك از اين حكم چرب مرنار استفاده نكرد . دعواى قسمتى از ورثهء آنمرحوم با دولت ، هنوز هم ختم نشده و شاه‌آباد در تصرف دولت است .\r\n\r\nاستعفاى مرنار\r\nمرنار با پيشامدى دچار شده بود كه با شرايط حاضر نميتوانست به خدمت خود ادامه بدهد . يا بايد قدرت از دست رفتهء او تجديد شود يا از كار كناره كند . استعفاى او بهترين راه‌حل موضوع و با منافع جمهورى بلژيكى و سفارت روس هم سازگار بود .\r\nيا هيئت وزراء جرأت پذيرفتن استعفاى او را نميكرد ، در اين صورت بايد از او تقويت كرده جلو روزنامه‌ها را بگيرد و حتى پيشنهاد استقراض او را هم عملى كند . يا برعكس تهورى بخرج داده استعفاى او را ميپذيرفت ، در اين صورت سفارت روس حاضر بود مفاد اولتيماتوم دو سال و نيم قبل را بخاطر دولت آورد و خزانه‌دارى يكى ديگر از بلژيكىها مثلا لولو را جلو كشيده و دولت را بپذيرفتن آن وادار بنمايد و به نظر همچو ميرسيد كه تصميم به اين استعفاء با رضايت جمهورى و مشورت سفارت روس و از روى حساب بوده است . در هر حال در اوائل ماه رمضان استعفاءنامهء مرنار بهيئت دولت رسيد .\r\nمطلب غامض‌تر از آن بود كه دولت بتواند بلافاصله در رد و قبول آن تصميم بگيرد .\r\nگذشته از اين شاه جوان هم تازه داراى اقتدارات قانونى خود شده شايد در كابينه هم تغييرى حاصل شود . پس تا تكليف كابينه معين نشود ، طبعا موضوع مسكوت خواهد ماند .\r\nولى روزنامه‌ها خيلى از اين استعفاى ظاهرى خوشوقت شده و همگى هيئت وزراء را بقبول آن تشويق ميكردند .\r\n\r\n","description":"","footnote":"","page_name":" 459 ","page_number":471},
  {"content":"\r\n\r\nاما من خوب ميدانستم كه اين استعفاء تظاهر صرف و براى دو قرص كردنست . بر فرض اينكه مرنار هم برود ، در اساس كار فرقى نمىآورد و استعمار ماليهء ايران و پيشرفت سياست دو منطقهء نفوذ كماكان بسياهكاريهاى خود ادامه خواهد داد . درست است كه ضربه‌هاى عصاى من بزمجه را مجروح كرده است ، ولى هنوز مقصود اساسى من حاصل نشده و سر من بىكلاه مانده و مقصود اساسى من كه استقلال تام‌وتمام ماليه است هنوز به جائى نرسيده است .\r\n\r\nفرج بعد از شدت\r\nدر اين ضمنها در چهاردهم رمضان 1332 جنگ بين‌الملل اول در گرفت ، قشون آلمان در ظرف يكى دو هفته لوكزانبورك و بلژيك را مسخر كرده ، ماه رمضان خاتمه نيافته بود كه قشون اين دولت نزديك پاريس رسيد . حواس دولتين روس و انگليس بجانب جنگ معطوف شده موقتا پيشرفت دادن سياست دو منطقهء نفوذ در درجهء چهارم و پنجم افتاد و حمايت از مرنار و بلژيكيها كوچكتر از آن شد كه سفارتهاى روس و انگليس خود را مشغول آن كنند و ايرانيها را عبث با خود دشمن نمايند .\r\nمرنار از استعفاى خود پشيمان شده و حاضر است هستى خود را بدهد و اين استعفاءنامهء ملعون را پس بگيرد ولى كجا ؟ تير از شست رفته ديگر برگشت ندارد ! پس چه بايد كرد ؟\r\nبوسيلهء بعضى از ايرانىهاى زيردست خود ، با سيد ضياء الدين مدير رعد كه در نامهء خود به من با آن تحقير و تبختر دشمنى او را با خويش به چيزى نشمرده بود آشتى كرد .\r\nسيد هم مثل امروز و كلاه‌پوستى ، مرد حق و خريدار بازار بىرونق شده صورت مجلس ملاقاتى با خزانه‌دار كل در روزنامهء رعد منتشر نمود . البته ظاهر امر اين بود كه اين مجلس ملاقات براى نفع عامه از طرف مدير رعد از مرنار خواسته شده است ولى در حقيقت دفاعنامه‌اى بود كه سؤالات آن شايد بسفارش خود مرنار از طرف مدير روزنامه تنظيم شده و جوابهاى مرنار با لحن حق‌بجانب رويهء گذشته را تاحدى تعديل ميكرد و براى آتيه هم همه‌گونه رعايت‌هاى جانب ملى را در اداره كردن خزانه وعده ميداد .\r\nانتشار اين صورت مجلس ملاقات كه ساختگى و تظاهر در آن به خوبى پيدا بود ، موقع تازه‌اى بدست من داده باز در همان روزنامهء ارشاد جوابهاى فنى و دندان‌شكنى ، البته بمرنار نه بروزنامه ، دادم كه اين قبيل نغمه‌ها را براى هميشه ترك گفته مثل بچهء آدم منتظر تعيين سرنوشت خود از طرف دولت بشود .\r\nغير از ارشاد ، ساير روزنامه‌ها هم قدرى بآقا سيد ضياء الدين در عالم همكارى حمله كردند . سيد هم كه نتيجهء خود را گرفته بود ، غلاف رفت و فحش‌هاى رفقا را تحليل برد .\r\nچنان كه پيش‌بينى ميشد ، در اواخر رمضان 1332 كابينه تغيير كرد . مستوفى الممالك جانشين علاء السلطنه و حاجى محتشم السلطنه وزير دلسوختهء اسبق ماليه بازهم وزير ماليه اين كابينه شد . اول كاريكه كابينهء جديد صورت داد ، قبول استعفاى مرنار بود . بعد گرماگرم مشغول فراهم كردن مقدمات بازكردن مجلس سوم شدند و مجلس جديد در اوائل 1333 تشكيل گرديد .\r\n\r\n","description":"","footnote":"","page_name":" 460 ","page_number":472},
  {"content":"\r\n\r\nمن در ايام بيكارى ، لايحهء قانونى براى تشكيلات جديد ماليه نوشته و در اين لايحه يك ادارهء كل عايدات و يك ادارهء خزانه و يك ادارهء كل محاسبات و يك ديوان محاكمات پيش‌بينى كرده بودم كه با ديوان محاسباتى كه قانون آن از مجلس سابق گذشته بود ، كارهاى ماليهء كشور را اداره كند . در اين قانون خزانه‌دار را بالمره مطيع وزارت ماليه كرده بودم كه بلژيكى يا ايرانى هركس رئيس آن شود ، بالمره تحت امر وزارت ماليه باشد و در حقيقت از اين اداره چيزى نظير صندوق صادر و وارد ماليه ساخته بودم . اين لايحهء قانونى ساخته و پرداخته و همه چيزش حاضر بود .\r\n\r\nقانون تشكيلات ماليه\r\nولى قبلا لازم بود قانون 23 جوزا منسوخ شود ، لايحهء نسخ اين قانون بوسيلهء وزير ماليه بمجلس رفت و تقريبا باتفاق آراء اين قانون نسخ شد .\r\nآقاى حاجى محتشم السلطنه كميسيونهائى از ايرانيها و بلژيكىها تعيين كرد كه موقتا كارها را رسيدگى و جريان بدهند . البته منهم در يكى از اين كميسيونها عضو شدم و بآقاى وزير ماليه پيشنهاد كردم كه قانون تشكيلاتى براى ماليه بمجلس بدهند و قانون ساخته و پرداختهء خود را بايشان دادم . ايشان هم بعد از مطالعه تغييرات جزئى در مقدمهء قانون داده ، عين آن را بمجلس بردند . بلژيكيهاى ماليه هم كه زمينهء تشكيلات آينده دستشان آمد ، با كمال افسوس يكىيكى جا خالى كرده به سمت كشور خود رفتند .\r\nفقط لولو كه فعلا هم كفيل خزانه‌دارى بود باميد اينكه خزانه‌دار آتيه شود پا سفت كرد .\r\nاينمرد از همهء بلژيكىها پست‌تر و خيانت‌پيشه‌تر بود . در آن روزها كه تازه استعفاى مرنار پذيرفته شده بود ، روزى يكى از رفقاى ايرانى « 1 » خود را نزد من فرستاد و از من خواهش كرد بملاقات او بروم . منهم مانعى نديده و ديدارى از او كردم . ديدم به من وعده‌هائى ميدهد و ضمنا اظهار مىكند كه : « من با عقايد شما كه در روزنامه‌ها خوانده‌ام همراهم ، بيائيد باهم كمك كنيم ، چرخ ماليهء اين كشور را به راه بيندازيم . » من صاف و پوست‌كنده به او گفتم : « عقيدهء من بر استقلال وزارت ماليه و يك خزانه‌دارى است كه بالمره تحت امر وزير ماليه باشد ، نميدانم اين مرام من با فكر شما جور است يا نه ؟ فعلا بايد قانون 23 جوزا را نسخ كرد و قانون تشكيلات ماليه را از مجلس گذراند و بعد بر طبق آن قانون دنبال اشخاص گشت » .\r\n\r\nكاغذپرانى مرنار\r\nسه چهار شب بعد از قبول استعفاى مرنار و كفالت لولو همان رفيق او نزد من آمد ، سواد كاغذى كه مرنار مانند رئيس هيئت بلژيكيها بهموطنان خود نوشته بود براى من آورد ، بمضمون كاغذ مراجعه كرده ديدم انشاء خود مرنار است . در اين نامه ببلژيكيها دلگرمى ميداد كه « اقداماتى كرده است كه قبول استعفاى او بدماغ وزيرى كه جرأت كرده اين استعفاء را پذيرفته است برگردد . » و ضمنا به آنها ميگويد « اگر اينطور كه شروع كرده‌اند پيش بروند ، عنقريب\r\n\r\n\r\n","description":"","footnote":"\r\n( 1 ) - ميرزا اسد اللّه خان كردستانى .\r\n","page_name":" 461 ","page_number":473},
  {"content":"\r\n\r\nحقوقهاى شما را نخواهند داد » و يكمشت از اين تحريكات . برفيق ايرانى خود گفتم :\r\n« من نذر ميبندم كه اين كاغذ را لولو بشما داده باشد كه به من بدهيد كه من بر ضد رفيق و هموطنش مرنار آن را منتشر كنم . منهم چون اين انتشار خيانت كارى بلژيكيها را بيشتر ثابت مىكند ، با كمال ميل و حتى با شرح مؤثرى منتشر خواهم كرد . ولى اين لولوى عزيز خيلى در اشتباه است ، كسى ديگر بريش پهن او چله‌اى خرد نخواهد كرد « 1 » . » دو روز بعد در روزنامهء ارشاد در تحت عنوان « كاغذپرانى مرنار » ترجمهء نامهء او با تشريحاتى كه از جمله‌هاى آن نقادى شده بود ، بيرون آمد . يقين دارم همه بلژيكيها البته غير از لولو تعجب كرده‌اند كه اين نامهء محرمانه چگونه بدست من رسيده است و هيچيك باور نميكردند كفيل خزانه‌دارى كل فعلى و رئيس جمهورى آيندهء بلژيكيهاى مستخدم ايران ، ايندسته گل را آب داده باشد .\r\n\r\nقيافهء مجلس جديد\r\nدر مجلس جديد بازهم اعتداليها و دمكراتها با هم مواجه شدند ، اين‌بار دمكراتها نغمهء ديگرى كوك كرده و معتقد بودند كه بايد مثل تركها برله آلمان و بر ضد دولتين روس و انگليس وارد جنگ شد و براى حصول اين نتيجه از هيچگونه ابرام فروگذار نميكردند و با اينكه دولت ايران در طلوع جنگ بيطرفى اختيار كرده و اين جمله در تمام مرامها و برنامه‌هاى هيئتهاى وزراء كه بمجلس ميآمد يكى از فصول برجسته بود ، معهذا اينها بخصوص ليدر آنها سليمان ميرزا از هيچگونه اقدام مخالف كوتاه نميآمدند . ولى اعتداليها معتقد بودند كه بايد مشغلهء دولتين را غنيمت شمرده مثل واقعهء مرنار عملا و بمرور ، خود را از تحت نفوذهاى خارجى درآورد .\r\n\r\nاللهم شتت شملهم و فرق جمعهم\r\nبدون هيچ انكار و ترديد ، مردم در دورهء جنگ بين‌الملل بىاندازه از دولتين همسايه رنجش داشتند . شبهاى جمعه در مسجد زيرزمين زير ساعت صحن حضرت عبد العظيم جمعيت هزار نفرى از مقدسين كه از استبداد و مشروطه و اعتدالى و دمكرات بى خبر بودند و احيا ميگرفتند با ناله و ندبه نسبت بدولتين لعن و نفرين ميفرستادند . سحرها كه قرآن سر ميگرفتند ، خطيب جماعت دست بدعا برميداشت ، از درگاه خداوند خذلان دولتين را استدعا مىكرد . هزار صدا با حدت بىنظير آمين ميگفت و مخصوصا نسبت بروسها كه حرم حضرت رضا سلام اللّه عليه را بمباران كرده بودند ، عداوت بىاندازه بود و انگليس‌ها را چون با آنها همكار بودند ، دشمن ميداشتند . من خودم خيلى از مجالس روضه ديده‌ام كه روضه‌خوان‌ها جمله‌هاى عربى و فارسى تلفيق و بدولتين در منبرها نفرين مىكردند ، حتى\r\n\r\n\r\n","description":"","footnote":"\r\n( 1 ) - از معنى كلمهء چله بريش كسى خرد نكردن من اطلاعى ندارم و نميدانم چله‌اى كه قابل خرد كردن بريش كسى باشد چيست ؟ شايد مقصود از چله آلت بافندگى باشد ، در اين صورت معنى حقيقى جمله اينطور مىشود كه ريش او پشمى ندارد كه لايق به كار انداختن چله باشد و درهرحال اين جمله را در موردى كه بخواهند كمى اهميت شخص را تذكر بدهند به كار مىبندند .\r\n","page_name":" 462 ","page_number":474},
  {"content":"\r\n\r\nربنا اطمس على اموالهم و اشدد على قلوبهم اللهم انزل عليهم بأسك و نقمتك اللهم شتت شملهم و فرق جمعهم » و از اين قبيل مضامين ، دعاى عادى آنها بود .\r\nولى هيچيك از اين حقايق نبايد بوكلاء حق بدهد كه علنا بر ضد سياست دولتى كه بمرام و برنامهء آن راى داده‌اند قيام كنند . البته اين وضعيت مال يكسال ديگر است و در آينده شايد بمناسبت ، موقعى بدستم بيايد كه قدرى بيشتر در اين زمينه بنويسم . تذكر اين مبحث در اينجا براى آنست كه خوانندهء عزيز توجه كند كه مجلسى كه در آن عده‌اى حواسشان مصروف پيشرفت دادن اين بيطرفى و عدهء ديگر مخالف با آنست ، خيلى حواس قانونگزارى ندارد و هيئت‌هاى وزراء هم بر اثر اين دو دستگى و نتايج اين افكار كه تماس كامل با سياست دارد ، تندتند عوض ميشوند و به همين جهت پيشنهادهاى قانونى در كميسيونهاى مجلس زياد است كه همه بلا اقدام مانده است . چنان كه كابينهء مستوفى الممالك كه قانون تشكيلات ماليه را پيشنهاد كرده بود ، افتاد و كابينهء مشير الدوله ( حسن پيرنيا ) جانشين آن شد . در اين كابينه مشار السلطنه ( قديمى ) وزير ماليه بود ، بعد از تذكر مشير الدوله راجع بگذراندن قانون تشكيلات ماليه ، وكلاء تازه يادشان آمد كه چنين قانونى هم هست ، بعضى رندهاى مجلس مثل سردار معظم خراسانى هم هستند كه با لولو بندوبست كرده و ميخواهند از او خزانه‌دار مستقل نظير شوستر و مرنار بسازند . بنابراين ميخواهند شور قانون قدرى عقب بيفتد كه افكار ضد بلژيكى كه هنوز تر و تازه است ، كهنه شود . اينها پيشنهاد كردند خوب است پيشنهاد سابق بهيئت وزراى تازه برود تا نظر اين هيئت هم نسبت به آن تعيين شود . حرف از اين حسابىتر نبود ، پيشنهاد را براى رئيس الوزراى جديد فرستادند ، اما مرحوم مشير الدوله در ظرف يكهفته نظرى بقانون افكنده طرح جديديكه خزانه‌دار را قدرى بيشتر از لايحهء انشائى من قدرت ميداد ، نوشته و هر دو را خيلى زود بمجلس فرستاد . ولى تا رفتند مقدمات مطرح شدن آن را فراهم كنند ، اين كابينه هم رفت .\r\nكابينهء عين الدوله روى كار آمد ، وزير ماليهء اين كابينه عبد اللّه خان امير نظام قره گوزلو بود .\r\nامير نظام جز اينكه املاك زيادى از همه رقم در همدان داشت و ماليات بده بزرگى بود ، اطلاع ديگرى از ماليه نداشت .\r\nكميسيونى كه در كابينهء مشير الدوله در وزارت ماليه مركب از برادرزاده‌ام ، ميرزا محمد عليخان مستوفى سابق فارس ، و برادرم آقا ميرزا رضا و عز الملك اردلان براى تصويب كليهء حوالجاتيكه بخزانه ميرفت و همچنين كميسيون ديگرى كه از من و ميرزا زين العابدين - خان برادرزاده‌ام و دكتر مصدق براى تصويب ساير مكاتباتى كه در جمع و خرج توفيرى حاصل ميكرد يا باصطلاح مالى جديد براى تصويب اعتبارات تعيين شده بود ، كارهاى فنى ماليه را عهده‌دار و بنابراين ممكن بود از امير نظام هم ، وزير ماليه ساخته شود . مگر حكيم الملك كه چند بار وزير ماليه شده بود ، از امير نظام در كار كابينه خبيرتر و بصيرتر بود ؟ .\r\nمن هنوز اطلاعاتم از وضع حاضر ماليه از همه زيادتر و تروتازه‌تر و از افتتاح\r\n\r\n","description":"","footnote":"","page_name":" 463 ","page_number":475},
  {"content":"\r\n\r\nمجلس ببعد وجودم بسيار به كار است . هركس وزير ماليه باشد منبع اطلاعى به از من از اوضاع حاضر ماليه ندارد و طبعا مراجعات به من و عضويتم در كميسيونهاى فوق العاده هم زيادتر از سابق است .\r\nيكروز متوجه شدم لايحهء قانونى تشكيلات ماليه بىمواظب و سرپرست در مجلس مانده و ممكن است چيز نتراشيده‌اى از زير چرخ قانون بيرون بيايد . مطلب را با وزير مذاكره كردم ، ولى خود وزير كه اهل اين مدافعه‌ها نبود ، از ماها هم يكى دو نفرى كه اينكاره ميتوانستيم باشيم رسميتى نداشتيم كه بمجلس رفته بنام دولت از قانون دفاع كنيم .\r\nمنهم از بندوبست لولو با سردار معظم ( تيمورتاش وزير دربار پهلوى ) باخبرم ، عيب كار در اينجاست كه اعتداليها هم اختلاف‌نظرى باهم پيدا كرده دو دسته شده كلوب آنها هم دائر نيست كه هر شب به آنجا رفته يكى از آنها را تعليم داده براى سرپرستى لايحهء دولت بگماريم .\r\n\r\nكشتىگيرى دو پهلوان\r\nسردار معظم خراسانى را خوب ميشناختم ، درجهء تهور و بيباكى او را در راه جاه‌طلبى خوب ميدانستم و ميفهميدم كه با جزئى غفلت ممكن است زحمات يكسالهء من هدر برود و بهمت اين وكيل جوان ، از لولو ، مرنار ثانى تراشيده شود . پس چكنم كه اين قانون را از غربت و بيكسى خلاص كنم ؟ از فكلبهاى مجلس مأيوس بودم زيرا در آنها آن درجه پشت‌كار را سراغ نداشتم كه دل به كار داده و با دقت خود نكات باريك قانون را در نظر بگيرند ، وانگاه به اين طبقه اعتماد زياد نداشتم . بوجود آمدن شخصى مثل سردار معظم در ميان اين دسته كافى بود كه مرا نسبت به همه ظنين كند . در ميان غير فكليهاى اعتداليهاى مجلس نظر انداخته آقاى شيخ اسد اللّه محلاتى را به نظر آوردم . نزد مدرس رفته مطالب را كه تاحدى از آنها باخبر هم بود ، خوب حالى كردم و آقاى شيخ را از او خواستم . آقاى محلاتى براى دفاع قانون و نظرات من از طرف چهارده نفر هيئت علميه كه از اعتداليون سوا شده بودند مأمور شد . الحق من از حدت ذهن آقاى محلاتى در نكات قانون ماليه حظ ميكردم . گويا سردار معظم هم از تحشيد قواى ما باخبر شده و از روى قانون انشاء من و قانون انشاء مشير الدوله يك طرح سومى ترتيب داده پانزده بز اخفش يا همدست از وكلا پيدا كرده بامضاى آنها رساند و طرح سومى مقابل دو فقره لايحهء دولتهاى قبل پيشنهاد كرد .\r\nسردار معظم در اين طرح خود زبردستى عجيبى بخرج داده ، روح قانون 23 جوزاى منسوخ را كه استقلال تام‌وتمام خزانه‌دارى كل بود ، در طرح پيشنهادى خود گنجانده و در جائى كه بايد ناگزير براى وزارت ماليه اختياراتى قائل شود ، مطلب را ذو وجهين نوشته بود كه در آينده و بمرور بتوان بنفع خزانه‌دارى تفسير و ترجمه نمود . و از همه مهمتر اينكه خود سردار معظم مخبر كميسيون قوانين ماليه هم بود .\r\nآقا شيخ اسد اللّه همسايه ما بود ، هر شب منزل ما ميآمد ، اگر من هم نبودم برادرم آقاى فتح اللّه مستوفى حاضر بود ، آقا شيخ درس خود را حاضر ميكرد و فردا بمجلس ميرفت\r\n\r\n","description":"","footnote":"","page_name":" 464 ","page_number":476},
  {"content":"\r\n\r\nو از قانون انشاء من دفاع مينمود . من بايشان گفته بودم پاپى اسامى نباشند ، اسامى را از قانون مشير الدوله بگيريد ولى روح قانون انشاء من كه اقتدار وزارت ماليه است بايد محفوظ باشد . سردار معظم با آقا شيخ اسد اللّه مواجه شد ، اين دو حريف هريك طبق نظريهء خود باهم ميجنگيدند . با اينكه سر وكلا به كارهاى همراهى با آلمان و يا ضديت با اين سياست مشغول بود ، در اكثر موارد نظر من تأمين ميشد . به اين ترتيب بود كه اين قانون بدون مدافع از طرف دولت ، بنفع وزارت ماليه از مجلس گذشت .\r\n\r\nاگر ميگفت . . . من هم ميگفتم . . .\r\nبعضى از روزها ، من خودم براى تماشاى كشتى نوچهء پير خود با اين پهلوان حراف جوان بمجلس ميرفتم ، كمتر اتفاق ميافتاد كه سردار معظم بتواند پشت اين پهلوان پير را به خاك بياورد . مادهء پيشنهادى كميسيون قوانين ماليه كه قرائت ميشد ، آقا شيخ اسد اللّه دست بلند ميكرد ، يكى دو سه اعتراض بابهام عبارتى و ضديت منطوق و مفهوم اين ماده با مواد تصويب شدهء قبل و اصول مسلم ايراد مينمود . سردار معظم ميخواست با فن خطابه كار را پيش ببرد ، ولى سادگى بيان حاجى شيخ اسد اللّه مجالى به اين فنون نميداد و اكثريت طرفدار حاجى شيخ ميشد .\r\nمن گاهى وسط جلسه نكته‌اى بنظرم ميرسيد ، حاجى شيخ را در تنفس گير آورده آنچه بايد بگويم خاطر نشان ميكردم ، همه ميدانستند حاجى شيخ اسد اللّه نمايندهء من است و سردار معظم نمايندهء لولو . يكروز سردار معظم يك نكتهء باريك فنى در ماده‌اى گنجانده و آقاى شيخ توجه كرده و تغيير عبارت ماده را پيشنهاد كرد . وكيل جوان بىاندازه عصبانى شد و بطوريكه سه چهار نفر حول‌وحوش هم شنيدند گفت : « خوب است پاشم بگويم من ميرزا عبد اللّه خان را ديده‌ام او با اين ماده بطوريكه پيشنهاد شده است راضى است . » رفقا بشيخ اسد اللّه خبر دادند ، پيرمرد در نهايت سادگى گفت : « بى خود نگفت ! اگر ميگفت من هم در نوبت خود ميگفتم . من منكر نيستم كه اين نكات را ميرزا عبد اللّه خان به من مياموزد ولى شما هم خوبست اعتراف كنيد كه مدرس شما هم لولو است . »\r\nاين قانون با اينهمه بلائى كه بر سر ماليهء اين كشور آمده است هنوز هم كلا نسخ شده ، قانون منحصر زندهء تشكيلات ماليه است . اگر در فصول و مواد آن دقت كنند به خوبى پيداست كه بعضى مواد آن يك ابهامهاى خفى دارد . اين ابهامها بر اثر همين كشمكش‌هاى اين پير و جوان است ولى وقتى اين قانون از كار درآمد كه بلافاصله كابينهء عين الدوله افتاد و پس از يك ماه بحران ، كابينهء مستوفى الممالك روى كار آمد . در اين كابينه ، وثوق الدوله وزير ماليه شد و بقول خودم در ابطال الباطل « مع الاسف بازهم قرعهء تشكيلات ماليه براى دفعهء دوم باسم ايشان درآمد . »\r\n\r\nمهاجرت\r\nباوجوداين اگر مجلس سوم جوانمرگ نميشد ، ممكن بود از تشكيلات اين قانون جديد چيز نسبة متناسبى كه با وضعيت سازگار باشد بيرون بيايد . ولى اقدامات دموكراتها در پيشرفت دادن سياست آلمان و بالاختصاص تحشيد قواى داوطلب براى همراهى آلمان كه بوسيلهء ليدر\r\n\r\n","description":"","footnote":"","page_name":" 465 ","page_number":477},
  {"content":"\r\n\r\nدموكراتها به عمل آمد ، توجه دولتين انگليس و روس را جلب كرد . از قوه‌اى كه روسها در سرتاسر شمال ايران داشتند عده‌اى را بنزديك پايتخت خواسته و سفيركبير عثمانى را كه نميدانم بچه مقصد از تهران خارج شده بود اسير كردند . شهر تهران مورد تهديد واقع شد و كابينهء مستوفى الممالك تصميم گرفت پايتخت را باصفهان منتقل كند .\r\nبكلنل ادوال ، قائم مقام ژنرال يالمارسن ، امر داده شد مركز خود را باصفهان منتقل نمايد ، بوكلاء هم گفته شد باصفهان بروند ، روز هفتم محرم 1334 عمليات اين نقل‌وانتقال شروع گرديد ، من در اين سياست وارد نبوده و از جزئيات مسألهء مهاجرت بى اطلاعم و چون جز حافظهء خود منبع ديگرى براى نوشتن اين « شرح زندگانى خود » نمىخواهم داشته باشم ، ناگزير از كسى چيزى در اين موضوع نمىپرسم و اجمالا مينويسم تمام وكلا و تمام آنها كه در مدت جنگ بين‌الملل ، در سياست ، هيزم ترى بانگليسها و روسها فروخته و آنها كه در تحشيد قواى داوطلب براى آلمانها دوندگى كرده بودند يا جزو اين قوه بشمار ميآمدند ، تهران را ترك گفتند .\r\nدر اين ضمن بعضى هم بودند كه تظاهر بخرج داده و ميخواستند در نزد جامعه اهميتى پيدا كنند و از راه لزوم مالايلزم ، پياز جزء ميوه‌جات كرده با سايرين به راه افتادند .\r\nبعضىها هم بودند كه مسلما طرف تعرض نبودند ولى واقعا از راه عقيدهء ايران‌دوستى و وطن خواهى تحمل اينوضع بر آنها گران بود و نميخواستند بيش از اين گرفتار اين اوضاع باشند .\r\nبهرصورت همگى به سمت قم حركت كردند و بعدها هريك از آنها بجانبى متفرق شدند و بعضى به خاك عثمانى و حتى ببرلن هم رفتند . ولى باقدامات سفارتين و قول‌وقرارها و وعد و وعيدها از حركت شاه و هيئت دولت باصفهان جلوگيرى به عمل آمد .\r\n\r\nتشكيلات جديد ماليه\r\nتشكيلات آقاى وثوق الدوله و اجراى قانون جديد ، با كمى پس و پيش ، در همين اوقات به عمل آمد . مشار الملك معاون ، عميد الحكماء كه عميد السلطنه شده بود ، رئيس تشخيص عايدات ، منتخب الدوله رئيس محاسبات و جناب آقاى دكتر ولى اللّه نصر كه با پاكدامنى و نيكمردى خدشه‌ناپذير ، در قوانين ماليه عامى بحت بسيط بود ، به حكم  إِنَّ الْحَسَناتِ يُذْهِبْنَ السَّيِّئاتِ  « 1 » رئيس ديوان محاكمات شدند . اما كميسيون تطبيق حوالجات كه در قانون جديد قائم مقام ديوان محاسبات شده بود ، چون انتخاب آن برحسب قانون به پيشنهاد وزارت ماليه و انتخاب مجلس منوط و اين پيشنهاد و انتخاب به عمل آمده بود . ميرزا محمد على خان برادرزاده و آقا ميرزا رضا برادرم و عز الملك كه قبل از اين تشكيلات هم مشغول اين كار بودند ، قابل تغيير نبودند . ميرزا زين العابدين خان برادرزادهء ديگرم هم مدعى العموم ديوان محاكمات تعيين شد . اين آقايان هم هريك در ادارهء خود عده‌اى از كاركنان خزانه را بتناسب جمع‌آورى كردند و دوائر زيردست خود را بين آنها تقسيم نمودند ته‌ماندهء بلژيكيهاى ماليه بعضى بگمرك رفتند و برخى ايران را ترك گفتند . لولو كه شايد\r\n\r\n\r\n","description":"","footnote":"\r\n( 1 ) - سورهء هود آيهء 116\r\n","page_name":" 466 ","page_number":478},
  {"content":"\r\n\r\nجمهورى بلژيكىها بخيانت‌پيشگى او در كار مرنار واقف شده و از طرف ديگر در قانون تشكيلات هم شكست خورده نتوانسته بود خزانهء ذى قدرتى در قانون بگنجاند ، ايران را ترك گفت و بالاخره خزانه‌دارى كل بفهيم الملك رسيد .\r\n\r\nعاقبت مرنار\r\nمرنار كجا رفت ؟ براى اينكه مجددا به اين قسمت برنگردم ، اجازه ميخواهم قدرى از سلسلهء حوادث جلو بيفتم . مرنار بعد از استعفاء براى دادن حساب دورهء خزانه‌دارى خود ، ميرزا احمد خان آذرى مرد متظاهر قلمبه‌گوى بىاطلاع را بكمك خود طلبيده مشغول ترتيب محاسبات خود گرديد . ولى قبل از اينكه كارش را تمام كند ، در بهار سال 1334 نميدانم چه مرضى گرفت و در گوشهء كدام مهمانخانه در سن متوسط بدرود زندگى گفت و اين حساب هم با مرگ او خاتمه پذيرفت .\r\n\r\nمن رئيس محاسبات ضرابخانه نميشوم\r\nاينجا يك سؤال پيش ميآيد كه چرا به من در مقابل اين زحمات ، اجرى و كارى داده نشد ؟ آقاى وثوق الدوله وقتى بوزارت ماليه برقرار شد ، من از ايشان در باغ معتضد الملكى در تجريش كه حالا متعلق بآقاى تدين است ، ديدنى كردم . ايشان هنوز قانون تشكيلات را از مجلس نگرفته و از آن خبرى نداشتند ، چگونگى اين قانون را از من پرسيدند . من نقشهء اصلى خود و تغييراتيكه در آن به عمل آمده و بالاخره آنچه از دستگاه قانونگذارى خارج شده و بايد به آن عمل شود ، بعرضشان رساندم و طرز جريان آيندهء آن را اجمالا تشريح كرده گفتم اين قانون با كشمكشهائى كه در آن شده است ، بىمنقصت نيست ولى اجراى آن چندان مشكلى ندارد و اگر در عمل بپاره‌اى مشكلات بربخورد ، با چند تبصره كه از مجلس بگذرانيد ، اصلاح آن كار آسانى است . ايشان خيلى از توضيحات من خوشوقت شده گفتند :\r\n« با كمك شما همه را اصلاح خواهيم كرد » .\r\nايشان از من كمكى نخواستند و من هم البته بايشان مراجعه‌اى نميكردم زيرا به زودى مجلس بهم خورد و البته ايشان باوجود مجلس و حكم فرمائى قانون ، بوجود من احتياج داشتند و بعد از برهم خوردن مجلس با مشار الملك و عميد السلطنه و سايرين مطلق العنانتر و بهتر ميتوانستند مقاصد خود را انجام كنند . پس از مدتى ، بتوسط برادرم آقا ميرزا رضا رياست محاسبات ضرابخانه ( ! ) را به من پيشنهاد كردند . البته اينهم كارى نبود كه مرا مشغول كند .\r\nپائيز گذشت ، يك پنجاه روزى هم بعد از مهاجرت ، كابينهء فرمانفرما بر سر كار بود ، بر اثر هجوم روسها بر عده‌اى از بقاياى ژاندارمرى كه در رباطكريم اجتماع كرده و از راه عصبانيت بدون هيچ كمك و مددى چماق نشان دولت روس ميدادند و كشتار بىرحمانهء آنها كه از طرف قشون روس بدان اقدام شد ، اين كابينه هم افتاده و كابينهء سپهسالار ( خلعتبرى ) روى كار آمد .\r\nوزارت ماليهء اين كابينه بحاجى يمين الملك ، ميرزا على خان معز السلطان سابق ،\r\n\r\n","description":"","footnote":"","page_name":" 467 ","page_number":479},
  {"content":"\r\n\r\n( پدر حسابىها ) رسيد . آقا ميرزا رضا برادرم رئيس تشخيص عايدات شد و برادر ديگرم آقاى فتح اللّه مستوفى برياست مميزى در ادارهء تشخيص عايدات برقرار گرديد . زمستان سپرى شد ، در عيد نوروز من بديدار رئيس الوزراء رفته و چون در منزل نبود ، كارت گذاشته بودم . آقاى سپهسالار كه البته وقت بازرسى كارتها را نداشتند . نظرم نيست از كداميك از نزديكان من احوال مرا پرسيده گفته بودند در اين عيد از من ديدن نكرده است ، من با او كار هم دارم ، ميخواهم او را ببينم . خبر به من رسيد صبح جمعه‌اى در اطاق جنب حوضخانهء عمارت ولىآباد بديدار ايشان نائل شدم .\r\n\r\nاشتغال من بمميزى ايالت تهران\r\nسپهسالار بسيار خوش‌محضر بود و با خانوادهء ما سابقهء دوستى اجدادى داشت ، روى كار آوردن برادرهايم هم از همين رهگذر بود ، از اطلاعات من راجع بماليه بى خبر نبود و از زحماتى كه من در كوتاه كردن دست بلژيكىها از ماليه كشور كشيده بودم كاملا مطلع بود .\r\nبعد از ردوبدل شدن تعارفات معموله گفت : « من ديشب بفكر شما افتاده ، ديدم دولت حق زحمات شما را اداء نكرده است ، اگرچه كارى هم كه حالا براى شما فكر كرده‌ام كار پرمشقتى است ، ولى براى شخص فعالى مثل شما زحمت كار را نبايد به حساب آورد بلكه نتيجهء آن را بايد در نظر گرفت . در تهران مميزىهائى كرده‌اند كه اكثر آنها غلط و پر از اغراق يا سهل‌انگارى است و هيچوقت يك بلوك را دنبال نكرده‌اند كه به جائى برسانند و بتوانند از روى اين مميزيها جزو جمع جديدى بسازند . ميخواستم از شما خواهش كنم براى سرمشق مميزى كل كشور اين كار را در تهران عملى كنيد . بحاجى يمين الملك وزير ماليه كه الان اينجا بود دستور داده‌ام ، شما را خواهد ديد و ترتيب مسافرت خود را خواهيد داد . البته از ورامين هم شروع خواهيد كرد . »\r\nمعلوم است با اين طرز بيان مؤدبانهء رئيس الوزراء پيشنهاد ايشان قابل رد نبود .\r\nگذشته از اين منهم از بيكارى خسته شده بودم ، در مواجب هم كه كسرونقصى در كار نميآمد .\r\nكار صحرائى هم خالى از تفريح نبود و با طبع من كه بآزادىعمل راغب بودم سازگار بود .\r\nبا تشكر از اين يادبود ايشان ، از هم جدا شديم .\r\nمن براى اين خدمت ، دو دسته مهندس ، يكنفر مقنى ، يك‌نفر مميز ، يك نفر منشى ، هفت هشت سر اسب سوارى و هفت سر قاطر براى حمل بنه و آشپز و آبدار و ناظر خرج و جلودار و مهتر و قاطرچى و لوازم آشپزى و آبدارى و فرش پيشنهاد كردم . بدون كسر يك قلم ، تمام را تصويب كرد ، اعضا و لوازم تدارك شد و در اواسط ثور سال 1295 شمسى هيئت مميزيرا بورامين بردم .\r\n\r\nمميزيهاى قديم و جديد\r\nمميزيهاى عهد قاجاريه از روى اصول علمى نبوده است ، اشخاصى را كه اطلاعات زراعتى داشتند براى اين كار تعيين ميكردند ، آنها هم بدهات رفته با ملاحظهء آب و ملك و كشت‌وكار و حرفهء اهالى ، مالياتى از نقد و جنس ، براى آنها معين ميكردند . همين كه يك ولايت يا يك بلوك تمام ميشد . از روى تشخيص اين مميزى ، جزو جمع براى ولايت\r\n\r\n","description":"","footnote":"","page_name":" 468 ","page_number":480},
  {"content":"\r\n\r\nيا بلوك ترتيب ميدادند . اكثر دقت زيادى هم در عايدى يك ده نكرده و مثل عموم كارهاى استبدادى ، بيسروصدا ورگذار شدن كار ، بيشتر از جمع‌آورى دقيق تمام عايدات طرف رعايت بود . اگر احيانا مميزى مثل ميرزا حبيب اللّه عموى ما خيلى دقيق ميشد و ميخواست . عوائد را كاملا استقصاء كند ، حتى دولتيان هم از مميزى او ناراضى ميشدند . ماليات را نقدى و جنسى تعيين ميكردند زيرا نميخواستند رعيت را در نقد كردن جنس براى اداى ماليات به زحمت بيندازند ، گذشته از اين ، اگر در تسعير هم ترقى و تنزلى پيدا ميشد ، استفادهء يك طرف بر ضرر طرف ديگر بميان نمىآمد . در ولاياتى كه مثل يزد و كاشان ، اهالى خودشان بغله حاجت داشتند ، ماليات را نقدى و در تسعير هم اسفل القيم را در نظر ميگرفتند كه رعيت از عهدهء اداى آن برآيد . همهء اين مميزىها مال دورهء ناصر الدينشاه بود فقط در دورهء مظفر الدينشاه بر اثر اضافه‌جمعهائى كه ميرزا محمود قره بر خراسان كرده و بعضى از جاها مثلا مثل قوچان از سنگينى ماليات و بىاعتدالى حكام در تقسيم اضافات شكوه داشتند ، هيئت مميزى برياست ميرزا ابو القاسم مستوفى كاشان ، براى تعديل ماليات آنجا مأمور شده اضافه‌جمعهاى اين چند ساله را بين دهات با رعايت ماليات سابق تعديل كرده بود .\r\nميدانيم در صدارت امين الدوله ، ناصر الملك وزير ماليه شد . يكى از منابع تكثير عايدات دولت مميزى جديد تصور ميشد ، حقا فكر ميكردند كه ماليات فعلى از روى مميزىهاى عهد محمد شاه و بخصوص عهد صدارت امير نظام فراهانى و تسعيرات آنروزهاست كه گذشته از سهل‌انگاريهاى مميزين كه همه‌جا بر نفع رعيت بوده است ، تفاوت تسعير امروز با آن روزها چندين برابر است . پس اگر مميزى جديد بشود ، بر فرض كه اضافه جمع‌هاى اواخر ناصر الدين شاه را هم به حساب بياورند ، بازهم فائدهء دولت زياد خواهد بود .\r\nگذشته از اين ، اضافه‌جمعهاى دورهء ناصرى و مظفرى هم كه اكثر بطور مساوات بر دهات تقسيم نشده است ، تعديل خواهد شد .\r\nناصر الملك خود مردى ملاك و از چشمه‌هاى عايدى يك مالك به خوبى باخبر بود .\r\nبواسطهء اقامت در اروپا و مطالعهء كتب مختلفهء فنى ، از اصول مميزى علمى كاداستر « 1 » اروپا هم بىاطلاع نبود . ولى بوسيلهء كى اين اصول را اجرا كند ؟ مستوفىها كه از اين اصول خبرى نداشتند ، بنابراين كلياتى را در نظر آورده و با مستوفىهائى كه اطلاعى از امر زراعت داشتند ، مذاكراتى كرد و نقشه‌هاى عملى تنظيم نمود . صورت سؤالهائى كه براى بدست آوردن عايدى بايد از مالك يا نمايندهء او بشود ترتيب داد ولى بلافاصله چنان كه ديديم صدارت امين الدوله برهم خورد و نتيجه‌اى از اين اقدامات مقدماتى گرفته نشد . در دورهء صدارت عين الدوله كه مجددا بوزارت ماليه رسيد ، نيز كارهائى براى تكميل عمليات سابق كرد كه آنها هم بواسطهء پيشآمدهاى صدارت عين الدوله بمقام اجراء و عمل نرسيد .\r\nدر دورهء مشروطهء اول و استبداد صغير هم ، البته موقع اين قبيل كارها نبود ، مشروطهء كبير پيش‌آمد ، صنيع الدوله وزير ماليه شد ، خزانهء مركزى هم تأسيس شده بود ، گشتند\r\n\r\n\r\n","description":"","footnote":"\r\n( 1 ) -  Cadastre \r\n","page_name":" 469 ","page_number":481},
  {"content":"\r\n\r\nصورت و نقشه‌هاى كار ناصر الملك را بدست آورده فكر و نقشهء او را دنبال و صورت سؤالهائى چاپ كردند كه در مقابل هر سؤال دو ستون داشت ، يكى راجع بجوابى بود كه مالك ميداد و ديگرى شامل تحقيقات مميز بود . ولى اين عمل منحصر بدهاتى بود كه مالك ، از زيادى ماليات آن شكوه ميكرد . كارهاى ديگرى كه در ماليه داشتند ، مجالى براى مميزى عمومى باقى نميگذاشت .\r\nباوجوداين ، گاهگاه بدهات ديگر هم مأمور مميزى ميفرستادند و با همين طرز سؤال و جواب ، صورتهائى تنظيم ميشد و اينهم در مواردى بود كه ماليات‌دهى را خيلى كم تصور ميكردند و يا مربوط به باقى دهات مالكى بود كه از زيادى ماليات يكى از املاكش شكايت داشت . با اينكه اين مميزيها منحصر ببلوكات تهران بود ، هيچ نتيجهء عملى از آنها نگرفته بودند . زيرا كسر كردن و اضافه نمودن ماليات ، هر دو منوط بامر مجلس بود و كار شايانى در اين زمينه انجام نشده بود كه بتوانند يك جا بمجلس برده جزو جمع جديدى بتصويب مجلس برسانند .\r\nمرنار در خزانه‌دارى خود هوسن مهندس مساح بلژيكى را براى مميزى استخدام كرد . آلات و ادوات نقشه‌بردارى از قبيل « تاكه‌امتر » و « تخته پلانشت » و « تئودوليد » و لوازم اين كار مانند « ژالون » و « مير » و كاغذهاى نقشه‌كشى « و بلانىمتر » حتى چتر مهندسى و جعبه پرگار و غيره وارد كرد . اين مهندس مساح عده‌اى از شاگردان دار الفنون را كه چند مقاله هندسه خوانده بودند ، جمع‌آورى كرده و تمرين‌هائى بانها داد و گاهگاه كه دانستن عايدى ملكى طرف احتياج ميشد و بالنتيجه نقشه‌بردارى لزوم پيدا ميكرد ، نقشه‌هائى هم برميداشتند و همان سؤال و جواب‌هاى سابق را هم با نقشه توأم ميكردند . ولى بازهم عمل عموميت نداشته بطور تفرقه از هر بلوكى چند قريه كه آنها هم اكثر راجع بخالصجات بود ، به اين طريق نقشه‌بردارى شده بود .\r\nمن در ادارهء عايدات قانون انشائى خود ، دائرهء مميزى پيش‌بينى كرده بودم كه اين دائره ، مميزى عمومى را در كشور شروع كند . مرحوم مشير الدوله هم عين آن را در لايحهء خود با فى الجمله تغيير پيشنهاد كرد . چون كار هم فنى و چندان مربوط به اختيار وزرات ماليه و خزانه‌دارى نبود ، از كشمكش‌هاى مجلس مصون ماند . ولى دايرهء جوان مميزى در به دو تأسيس خود بكارى نپرداخته ، شايد در هر بلوك چند فقره مميزى و نقشه‌كشى كرده و درهرحال اين دائره بيشتر حالت تجمل ادارى را داشت و كار شايانى نكرده بود .\r\nمديرى برادرم آقاى فتح اللّه مستوفى در دائرهء مميزى و رياست برادر ديگرم آقا ميرزا رضا در ادارهء كل تشخيص عايدات و توجه سپهسالار رئيس الوزراء به اين كار به من قدرتى داده بود كه هر پيشنهادى راجع بمميزى ايالت تهران ميكردم ، بدون ذره‌اى تغيير پذيرفته ميشد .\r\nيمين الملك ميخواست قدرى بيمزگى كند ولى كارى از پيش نبرد . فقط كارى كه كرد اين بود كه ده پانزده روز ما را عبث معطل كرد و وقتى دانست « از اين نمد كلاهى\r\n\r\n","description":"","footnote":"","page_name":" 470 ","page_number":482},
  {"content":"\r\n\r\nندارد » « گه‌گيرى » را كنار گذاشته مثل بچهء آدم شد و ما به سمت ورامين رهسپار شديم .\r\n\r\nعمليات مميزى در ورامين\r\nمن هيچ بورامين نرفته بودم ، مميزى كه همراه بود صلاح ديد كه بكهريزك مندكان برويم . منهم چون نابلد بحت بسيط بودم ، در مقابل اين پيشنهاد چيزى نگفتم . عصرى بده مزبور رسيديم و در منزل كدخدا سلطان محمد بوربور كه نيمه مالك و نيمه مستأجر ده مزبور و ده مجاور آن خليفه‌آباد بود پائين آمديم . كدخدا جلو آمد ، به او گفتم : « زحمت ما بشما فقط اين است كه طويله‌اى براى مالها و دو سه اطاق براى منزل بما بدهيد ، من از مهمان‌نوازى ايلاتى شما خوب باخبرم ، ولى خواهش ميكنم بر خلاف رسم خودتان كه مهماندارى از هر وارد و بخصوص نوكر دولت است ، با من همراهى كرده تعارف را كنار بگذاريد و ما را بگذاريد تا به كارهاى خودمان برسيم . » ديدم كدخدا با وحشت عجيبى جواب گفت : « امكان‌پذير نيست كه ما مهمان را بگذاريم در خانهء ما از خود خرج كند . » گفتم :\r\n« مهمان يكشب يا دو شب بيش نبايد باشد ، من ميخواهم خانهء شما را مركز عمليات خود قرار بدهم ، شايد يك ماه در اين ده بخواهم توقف كنم . گذشته از اين ، دولت همه چيز اين هيئت حتى نمك و زعفران مصرف آن را پيش‌بينى كرده و داده است در اين صورت براى منهم ممكن نيست مهمان شما شوم و اگر به اين شرط كه خرج ما با خودمان باشد ما را نپذيريد بده ديگر ميرويم . » وقتى اين جملهء اخير را شنيد قدرى نرم شد و گفت : « آخر مردم به من چه خواهند گفت ؟ » گفتم : « كار من منحصر به اين ده و حول‌وحوش نيست ، من بايد تمام ورامين و ساير بلوكات تهران را مميزى كنم ، وقتى با سايرين هم همين معامله را كردم ، مردم چيزى ندارند بشما بگويند و مخصوصا بشما ميسپارم كه حتى يك لقمهء نان هم نبايد بهيچ‌يك از همراهان من بدهيد . اين هيئت از آقا و نوكر همگى شام و نهار منظم خواهند داشت ، من فقط از شما خواهش ميكنم اين زحمت را قبول كرده در مواردى كه نوكر و ناظر خرج هيئت نابلد باشد ، شما محلهائى كه از آنجا آذوقه ميتوان بدست آورد به او معرفى كنيد و اگر در خود ده حاضر است دستور بدهيد به قيمت عادلانه بما بفروشند . » سپس ناظر خرج را خواسته در حضور او از قيمت عمومى اشياء از كدخدا تحقيقاتى كرده ، صورتى برداشته به او دادم .\r\nبراى پانزده مال و بيست مرد روزانه ميزانى نان و گوشت و برنج و روغن و ساير لوازم كاه و يونجه و جو برآورد و كار خانگى هيئت را مرتب نموده شامى خورديم و خوابيديم .\r\nاين مذاكره با كدخدا بسيار لازم بود زيرا من از رسم دهاتى خبر داشتم كه تا فردا عصر اين خبر در تمام ورامين منتشر شده و كار آيندهء ما را پيش خواهد برد كه هرجا برسيم از ترس خرج مهماندارى ما را ببهانهء نداشتن منزل رد نكنند . از طرف ديگر اعضاى هيئت هم بدانند براى كار آمده‌اند ، وقت خود را بسورچرانى تلف ننمايند و نوكر و قاطرچى رويه را دانسته به كسى تعدى روا ندارند و همگى بدانند كه رويهء سابق متروك است تا در آينده حاجتى بتذكر و قسر و فشار در كار نباشد و خانه و دارائى دهاتىها مورد بىاحترامى و تطاول واقع نشده و نمايندگان آنها هم بدانند كه رشوه و تقاضائى ولو بپذيرائى مرسوم\r\n\r\n","description":"","footnote":"","page_name":" 471 ","page_number":483},
  {"content":"\r\n\r\nهم باشد ، در كار نيست تا از آوردن توصيه و سفارش مأيوس شده بگذارند عادلانه بدهى ملك آن‌ها تعيين شود .\r\nفردا صبح آقايان مهندسين و مميز را باطاق خود دعوت كرده ، در طرز عمل بمشاوره پرداختيم . نظر آقايان اين بود كه مثل سابق نظرى به آب و خاك بيندازند و سؤالاتى از نمايندهء مالك بكنند و دوسيه‌هائى تنظيم و بر دوسيه‌هاى سابق اضافه نمايند . گفتم : « بالاخره بايد اين كشور مميزى علمى بشود و از ايالت تهران هم بايد شروع كرد . در اين صورت چه بهتر از اينكه اين خدمت بدست آقايان انجام شود . » يكى از آنها گفت : « مقصود از مميزى علمى چيست ؟ » گفتم : « نقشه‌بردارى » ديدم مثل اينستكه چينى حرف زده‌ام ! آقايان بهم نگاه ميكنند و چيزى جواب نميگويند و يكى از آنها كه مسن‌تر بود گفت : « نقشه‌بردارى وقت زياد ميبرد ! » گفتم : « پس شما دو دسته مهندس كه چهار نفريد در اين هيئت چكار بايد بكنيد ؟ آب را مقنى و جنس زمين را كه چه عملى دارد مميز تشخيص ميدهد . » يكى از جوانها گفت :\r\n« البته اگر عجله نداشته باشيد نقشه‌بردارى هم ميتوان كرد . » گفتم : « مقصود از عجله چيست ؟\r\nالبته كارد روى حلق ما نيست كه اگر روزى دو ده را مثلا نقشه‌بردارى نكنيم سر ما را ببرند ولى تأنى هم اندازه دارد . بعقيدهء شما اين دو دسته مهندس روزى چقدر مىتوانند كار كنند ؟ » گفت : « بسته بعرض و طول دهات است . » گفتم : « سرهم روزى يك ده را ميتوان نقشه‌بردارى كرد ؟ » گفت : « هرگز ، گذشته از نقشه‌بردارى نقشه‌كشى هم هست چطور ممكن است دو دسته مهندس روزى يك ده را از كار درآورند ؟ »\r\nدر مدرسهء سياسى ، آقاى مهندس بغايرى ، در ضمن درس هيئت و مقدمهء جغرافيا طرز نقشه‌بردارى و استعمال ادوات مهندسى را بما درس گفته و آلات و كار ابزارهاى نقشه‌بردارى را بما نشان داده و چگونگى ترسيم نقشه را هم بما آموخته بود . در جاى خود نوشته‌ام كه من به اين رشته خيلى علاقه داشته و آنچه معلم ميگفت خوب ضبط ميكردم . هيچ تصور نميكردم كه روزى اين دانش به درد من بخورد ، بنابراين وارد طرز عمل شده و بآقايان حالى كردم كه اينقدر هم كه آنها ميخواهند كار را مشكل قلمداد كنند مشكل نيست . آن روز تا عصر كار ما بمشاوره يا بهتر بگويم بمحاجه گذشت و بالاخره بآقايان گفتم : « اگر كار را پشت هم بيندازيم ، نصف كار يك ده ، بده مجاور هم برخواهد خورد . وقتى كه شما محيط يك ده را گرفتيد ، فردا كه ده ديگر را ميخواهيد بگيريد ، قدر اقل ، نصف كار امروز را ديروز انجام كرده‌ايد . بنابراين كار شما منحصر به نصف محيط يك ده مىشود ، اين نصف بطور متوسط هيچوقت زيادتر از صد و پنجاه شكستگى و بنابراين صد و پنجاه زاويه‌گيرى كار ندارد و صد و پنجاه زاويه را در يك روز ميتوان گرفت .\r\nدرهرحال مقاطعهء شما نيست ، شما دو دسته هريك روزى صد و پنجاه زاويه براى من بگيريد مرا كافى است . » حرف من جواب نداشت . از فردا صبح به همين طرز عمل را شروع كرديم ، هر دسته‌اى روزى يك ده را نقشه‌بردارى و روز ديگر آن را رسم كرده نقشه ترتيب ميدادند . اگر يك ده بزرگتر بود كه بيش از يك روز وقت مىبرد ، در مقابل دهات كوچكترى\r\n\r\n","description":"","footnote":"","page_name":" 472 ","page_number":484},
  {"content":"\r\n\r\nهم بود كه كمتر از يك روز كار داشت . بطوريكه از حاصل كار اين دو دسته مهندس روزى يك ده از كار درميآمد .\r\nاز يكى از مهندسين كه اسمش غلامحسين خان و پسر بناى قمى و جوان زحمتكش و چيز فهمى بود ، خواهش كردم با زنجير فاصلهء دو نقطهء ثابت را پيموده و بنقطهء ثابت ديگرى زاويه گرفت كه قاعده‌اى براى مثلثات بعدى داشته باشيم . هر روز با گرفتن يكى دو زاويه بمركزى مانند گنبد امامزاده كه در دهات زياد است ، پيش برود تا اگر در عمليات نقشه بردارى بجزو تقريب و مسامحه‌اى پيش‌آمد كرده باشد ، بوسيلهء اين عمل مطمئن اصلاح و تصحيح شود كه در نتيجه نقشهء جغرافيائى صحيحى هم بتوان از ايالت تهران ترتيب داد .\r\nنقشهء يك ده كه از كار درميآمد ، بعد از مساحت با پلانى متر سطح اراضى تعيين ميگشت . مقنى آب را سنگ كرده ، مميز هم استعداد جنس زمين را تشخيص ميداد و از آنرو استعداد آب و خاك معين ميگشت . صيفىهاى معمولى محل هم باندازهء آب در هر ده البته با تسامح عادلانه برآورد شده ، سؤالات از مالك هم به عمل آمده و مميز از روى بصيرت ميتوانست در آنها اظهار عقيده كند .\r\nاز نيمهء ثور تا اول سرطان چهل و پنج روز در ورامين مانديم ، خودم هر روز با يك دسته از مهندسين بيرون ميرفتم ، گاهى كه يكى از دو نفر مشغول ترسيم نقشه‌هاى برداشته شده بود ، شغل مهندسى دوره‌گرد را كفالت ميكردم . در اين چهل و پنج روزه سه دفعه مركز عمليات را عوض كرديم . كهريزك مندكان و خليفه‌آباد و يوسف‌آباد كمانكش و شور قاضى و ابراهيم‌آباد و آفرين و چندين ده ديگر را در مركز كهريزك تمام كرديم . از اينجا بمحمودآباد نو رفتيم ، آنجا مركز دومى عمليات ما شد . از يك طرف كار را بكارهائى كه در كهريزك كرده بوديم وصل كرده و از طرف ديگر تا نزديكى فتح‌آباد جنب امام‌زاده جعفر كه مركز سوم عمليات ما گرديد ، كار را پيش برديم . در اين مركز سوم ، باغات امامزاده جعفر و دو رديف دهات دور فتح‌آباد را نقشه‌بردارى كرده از يك طرف به كارهاى سابق وصل نموده و از دو طرف ديگر هم مقدارى پيش رفتيم .\r\nشب اول سرطان 1294 كه بتهران برگشتيم ، چهل و پنج قريه پشت سر هم نقشه بردارى و مميزى شده و حاصل اين مميزى بده هزار تومان نقد و در حدود دويست خروار جنس فائدهء ساليانهء دولت شده بود . مالكين هم هيچيك اعتراض نمىتوانستند بر اين طرز عمل بكنند زيرا رعايت سن خوارگى هم كه تقريبا يكسال در ميان است به عمل آمده بود .\r\nروزى كه بهيئت وزرا براى گزارش شفاهى رفتم ، برئيس الوزراء گفتم در ورامين بواسطه گرماى هوا ديگر نميشود كار كنيم ، اجازه بدهيد تابستان را در دماوند برويم ، تصويب كرد ، چند روزى براى استراحت در تهران مانده هيئت را بدماوند بده اوره بالاى قصبهء دماوند بردم و آنجا مشغول كار شديم .\r\n\r\nعمليات مميزى در دماوند\r\nدر دماوند كار دقيقتر بود زيرا در اينجا ديگر آب فراوان و ملاك عمل فقط مساحت زمين و زمين هم بعضى اراضى مزروع و برخى باغ قيسى بود كه هر قطعه را بايد عليحده نقشه‌بردارى و ميزان\r\n\r\n","description":"","footnote":"","page_name":" 473 ","page_number":485},
  {"content":"\r\n\r\nعايدى آن را تعين كرد . زراعت هم بين شتوى و اسپرس و لوبياكارى تقسيم ميشد . گذشته از اين ، دماوند اكثر خرده مالك بوده و بدهى باغ و زمين هريك را بايد عليحده معين نمود . خلاصه اوره را مركز قرار داده عمليات را از مشا شروع كرده و تمام دهات درهء دماوند را يكى بعد از ديگرى نقشه‌بردارى و ترسيم و مساحت و بدهى هر مالك را معين نموده رو بقصبهء پائين آمديم و ضمنا مزارع حول‌وحوش را هم نقشه‌بردارى كرده و مرتب جلو رفتيم . در اينجا هم سه مرتبه مركز عمليات عوض شد « 1 »\r\n\r\nتار\r\nمالكين تار از زيادى ماليات خود شكايت كرده بودند ، از مركز حكم شده بود اين ده بطور استثناء زودتر تكليفش معين شود .\r\nوقتى كه مركز عمليات در روح‌افزا بود ، با يكنفر مهندس و يكنفر مميز مسافرتى بتار كردم . راه اين ده بسيار صعب بود ، دنبالهء تار رود را گرفته بر ضد جريان رودخانه بعد از طى سه چهار ساعت راه به اين ده رسيديم . اين ده قديم خيلى آباد بوده و دو آسيا داشته است ولى فعلا هيچ سكنه ندارد و از سربندان كه تا اين ده دو فرسخ راه و در دامنهء آفتاب روى كوه ابره شيوه واقع است ، عده‌اى رعيت آمده زراعتى در اينجا ميكنند و زمستان ميروند و بهار براى آبيارى و تابستان براى جمع‌آورى مجددا ميآيند .\r\nكشت آينده هم بايد تا اول عقرب تمام شود زيرا اكثرا در اواسط اين برج يخ‌بندان در اين محل شروع ميگردد .\r\nبه قدر هزار قدم بالاى اين ده بهمنى روى تار رود افتاده پل طبيعى از برف و يخ بر روى رود بسته است كه هر ساله بهمن تازه‌اى روى آن افتاده بدل مايتحلل تابستان گذشته را بوجود ميآورد . عمدهء درآمد مالك اين ده از حق المرتعى است كه از گوسفندداران دريافت ميدارد . چند هزار سر گوسفند و ساير مواشى در حول‌وحوش اين ده در چرا هستند . عمليات نقشه‌بردارى و مميزى اين ده در ظرف يك روز تمام شد .\r\n\r\nمومج\r\nبراى اينكه كار اين دره را بالمره تمام كرده باشيم ، به سمت چهار محلهء مومج حركت كرده با همراهان بر ضد جريان رودخانه سربالا رفتيم ، بعد از طى يكفرسخ بدرياچهء مومج رسيديم . اين درياچه بواسطهء زلزله‌اى كه كوره را خراب كرده و جلو رودخانه را گرفته در ته دره ايجاد شده راه آن بسيار صعب و سمت درياچه پرتگاه است . بعد از درياچه به قدر نيم فرسخى كه سرازيرى ميرود بفلات مسطحى ميرسد كه در وسط اين فلات از يك چشمه به قدر بيست سى سنگ آب ميجوشد كه منبع آن همان درياچهء مومج است . اين آب كه به سمت چهار محلهء مومج ميرود ، اول بمزرعهء چمندا ميرسد در اينجا با نهرى كه از اين آب جدا كرده‌اند مقدارى زراعت كرده‌اند . بعد از يك پيچ رودخانه وارد دره‌اى مىشود كه سمت شمال و جنوب آن كوه و رودخانه از وسط ميگذرد . باز نهرهائى از رودخانه جدا كرده طرفين رودخانه را زراعت كرده‌اند . اسم اين ده هوير است . دو شب در اينجا مانده ، نقشه‌بردارى اينجا را\r\n\r\n\r\n","description":"","footnote":"\r\n( 1 ) - و اين سه مركز اولى ادره دومى روح‌افزا و سومى شلمبه بود .\r\n","page_name":" 474 ","page_number":486},
  {"content":"\r\n\r\nتمام كرده ، بعد از طى يك ربع فرسخى بدره و ده ديگرى كه بده نار معروف است رفتيم . دو شب هم اينجا مانده ، نقشه‌بردارى و مميزى اين ده را هم تمام كرده به مومج كه نيم فرسخى پائين‌تر از ده نار بود رفتيم . اينجا هم عمليات را تمام كرده ، بعد از طى نيم فرسخ به يهر رفتيم . دو شب هم آنجا توقف كرده ، بعد از اتمام كار آنجا از گردنهء بسيار صعبى بالا رفته از آرو و سيدآباد سردرآورده ، از سمت ديگر كوه ابره‌شيوه بجانب دماوند رهسپار شده ، از جاوان و سربندان گذشته بدماوند و از آنجا بروح‌افزا مركز عمليات برگشتيم .\r\nمومج يكى از جاهاى بسيار خوش‌آب و هواى حول‌وحوش دماوند است ، در هريك از اين چهار قريه كه به چهار محلهء مومج معروف است ، اقلا سه چهار هزار كندوى عسل و پنج شش هزار گوسفند دارند . زراعت آن چندان لايق نيست ، عمدهء دخل از احشام و كندوى عسل است ، زمستان جز عدهء كمى از سكنه كه مواظب خوراك دادن گوسفندان هستند ، كسى در اين چهار محله نميماند ، همه بمازندران ميروند و در آنجا ببافندگى و دوزندگى مشغول ميشوند و ماه دوم بهار مجددا برميگردند . اهالى ، بخصوص در يهر ، قاطر زيادى دارند كه از مازندران برنج بدهات برده كسب ميكنند . بهترين شير و عسل و سردترين چشمه هاى آب را دارند . درخت ميوه جز در يهر كه پست‌تر و هواى آن ملايم‌تر است ، در سه محلهء ديگر وجود ندارد و درختهاى آن‌ها منحصر به بيد و يكنوع تبريزى است . فقط در يهر گردو و آلوبالو و آلوچهء كمى دارند . من بجوانها توصيه ميكنم كه از آب‌وهوا و يخ طبيعى هوير و ده نار و مومج نگذرند و تابستان مسافرتى باينجاها بكنند . بخصوص كه راه‌آهن شمال هم شايد از دو سه فرسخى يهر عبور مىكند .\r\nسفر من بمومج در ماه رمضان بود ، دم در خانه‌اى سيدى ايستاده بود ، به من گفت « چون مسافريد البته روزه نيستيد ، از اين آب بخوريد » ديدم به قدر هفت هشت سنگ آب از نهرى جارى است : تصور كردم سيد روزه و تشنه است كه مرا به خوردن آب از اين نهر توصيه مىكند باوجوداين ، ادب حضور مانع از آن بود كه ولو يك كف هم باشد از نهر بخورم . دستم را وارد آب كردم ، واقعا از سردى بىنظير بود ، حيرت كردم كه آب به اين زيادى و به اين سردى از كجا ميآيد ، ده بيست قدم سربالا رفتم ، از ريشهء كوه اين آب بيرون ميآمد ، از اين رقم آبها در سه محلهء بالاى مومج زياد است .\r\nعلفى در كوههاى اين چهار محله ميرويد كه اهالى به آن كوزل ميگويند و بقدرى معطر است كه عطر آن در شير و ماست و حتى كره و روغن گوسفنديكه از آن چريده باشد اثر مىكند ، خلاصه اينكه اين چهار محله هم از آنجاهاست كه ارزش دارد براى تماشاى طبيعت از راه هاى دور شدر حال كرده به آنجا بروند . در هوير وقتى سر سفره نشستم ديدم يخ نيست .\r\nگفتم چرا يخ نگذاشته‌اند : گفتند الآن ميفرستم ميآورند . من پيش خود فكر كردم كه كه بنهار نخواهد رسيد . هنوز غذا نصفه‌كاره بود كه يخ آوردند . پرسيدم : « مگر تا معدن يخ چقدر راه است ؟ » گفتند : « همينقدر كه بعد از خواستن شما رفته‌اند و آورده‌اند » بعد از نهار كه از منزل بيرون آمدم ، دويست سيصد قدم دور تر از خانه كوه پر از يخ و فصل هم نيمهء اسد بود .\r\n\r\n","description":"","footnote":"","page_name":" 475 ","page_number":487},
  {"content":"\r\n\r\nبارى تا اول ميزان در دماوند ماندم ، چون باز از مركز امر شده بود يكى از دهات شاه مير خان دماوندى و كرك حاجى ميرزا عليمحمد اصفهانى را استثنائا جلو بيندازيم ، در مراجعت ابتدا بده شاه مير خان رفته آنجا را نقشه‌بردارى و مميزى كرده از آنجا عصرى از درهء ساران و كيلان دماوند سر بدرآورديم . شب را در دهى گذرانده فردا صبح از درهء ساران سرازير شده به سمت كرك آمديم . كرك يكى از مراكز عمليات ما شد . چند روزى آنجا اقامت كرده كرك و ذرك و احمدآباد نصير الدوله ( پدر آقاى بدر ) و پنبه لق و ساير دهات دنبالهء رودخانه ايوان‌كيف را نقشه‌بردارى و مميزى كرده بايوان كيف آمديم . چون بازهم هواى ورامين گرم بود دو هفته در ايوان‌كيف مانده ، تمام بلوك را نقشه‌بردارى و مميزى و آخر ميزان كار آنجا تمام و از ايوان‌كيف به سمت ورامين حركت كرديم و كريم آباد خالصه را مركز عمليات قرار داديم . كريم‌آباد وصل بآفرين و ابراهيم‌آباد بود كه در بهار از مركز كهريزك نقشه‌بردارى كرده بوديم . ولى چون پنجم محرم بود اسباب كار و بنه را در كريم‌آباد گذاشته به تهران آمديم كه ايام تعطيل را در تهران باشيم .\r\nدر چهار پنج ماههء غيبت ما ، كابينه باز تغيير كرده اين‌بار براى دفعهء اول مقام رياست وزراء نصيب آقاى وثوق الدوله شده ، برادرم آقا ميرزا رضا از ادارهء تشخيص عايدات كنار رفته ، مجددا آقاى عميد السلطنه اين مقام را حائز و مشار الملك معاون و كفيل وزارت ماليه شده بود .\r\nآقاى وثوق الدوله بهر وزارتخانه‌اى ميرفتند ، مثل ستارهء دنباله‌دار اينها را همراه ميبردند و ناچار بودند براى اين آقايان جا خالى كنند . نيمهء محرم مجددا عده را برداشته بكريم‌آباد رفتيم و عمليات را تعقيب كرديم و تا اول جدى دو سه مركز عوض كرده تمام بهنام سوخته و مقدارى از بهنام ميان راه ده‌بده ، پشت سر هم نقشه‌بردارى و مميزى كرديم . آخرين مركز ما در قوينك جده ملكى معاون الدوله و عمليات ما بده شريفا وصل به شهر ورامين رسيده بود .\r\nبواسطهء رسيدن فصل زمستان ، باحتمال بارندگى ، عمليات صحرائى را تعطيل كرده بتهران آمديم كه زمستان را صرف ترسيم نقشه‌هائى كه برداشته شده و هنوز رسم نكرده بوديم برسانيم . زيرا در كارهاى تابستان و پائيز كار خود را منحصر ببرداشتن نقشه و گرفتن يادداشت از استعداد زمين و ميزان آب قرار داده بوديم كه سه ماههء زمستان را صرف ترسيم نقشه و تنظيم دوسيه‌هاى مميزى بنمائيم تا هيئت در تمام فصول كار داشته باشد .\r\nدو سه شب بعد از ورود بتهران يكشب هشت ساعتى باران آمد . در صورتى كه غير از دو سه ساعت در روزهاى اول عقرب ديگر هيچ باران نباريده و اين باران هم چندان پشتى نداشت . همينقدر شد كه حاصل‌هاى تشنه باصطلاح گلوئى تر كردند .\r\n\r\nسوقات سفر\r\nهر روز مهندسين و مميز و مقنى به منزل ما ميآمدند ، نوكر و عملجات مميزى در خدمت آنها بوده ، نهار را هم آنجا ميخوردند و تا عصر مشغول ترسيم نقشه‌ها بودند . من هم گذشته از سركشى بعمليات آنها ، مشغول اداى قرض روزه رمضان شدم ، چهار پنج روزى روزه گرفته بودم كه تبى\r\n\r\n","description":"","footnote":"","page_name":" 476 ","page_number":488},
  {"content":"\r\n\r\nعارض شد . در ده شاه ميرخان با اينكه من فقط براى نهار خوردن از اسب پياده شده حتى بعدازظهر هم دراز نكشيده بودم ، كنهء گوسفندى مرا زده و جاى آن به قدر پشت ناخن انگشت نر ورم كرده و سياه شده به همان حالت مانده بود . در اينوقت كه تب آمد اين محل كنه زده هم سرباز كرده خون و جراحت مىافشاند . البته دكتر لقمان الدوله طبيب معالج را به اين موضوع هم توجه دادم . بعد از يكشبانه روز در كش‌ران ، همان سمتى كه كنه زده بود ، احساس سوزشى در رباطهاى مفصل ران كردم . پس از امتحان گلوله‌اى به قدر مغز فندق در وسط آن رباط كه مركز سوزش بود يافتم . دكتر آمد و معاينه كرد و گفت اين تب از اثر اين گلوله و تمام اينها از اثر كنه‌زدگى است . براى جلوگيرى از زياد شدن اثر سم كنه‌زدگى بعضى عمليات و تزريقات به عمل آمد ولى گلوله فندقى در ظرف دو سه روز بدرشتى يك خيار شد و در كش‌ران آماس بزرگى كرده درجهء حرارت بسى و نه و چهل رسيد . پنج شش روز تب چهل درجه باقى بود و ضمادهاى آب‌جوشى كه پشت سر هم روى موضع مىانداختند ، نميتوانست در عمق دو سه سانتيمترى فساد را برساند كه زخم سرباز كند . بالاخره دكتر لقمان الملك و دكتر نليگان طبيب سفارت انگليس را هم خبر كردند . قرار شد فردا نيشتر بزنند و سر زخم را با عمل جراحى باز كنند . فردا صبح كه براى عمل آمدند ، من احساس كردم كه تبم قطع شده است ، بدكترها اظهار كردم ، همين كه روى دمل را باز كردند به قدر يك گردو فساد منجمد از دمل بيرون آمده بود و با انبر كه آن را بيرون آوردند به قدر يك گردو هم گودى بجاى گذاشت ، يك ماه تمام هر روز يك بار بايد اين زخم را شستشو كرده فتيله بگذارند تا از نو گوشت رسانده هموار شود و حتى يك بار كه در گذاشتن فتيله قدرى مسامحه كرده بودند ، درد و سوزش موضع مجددا شروع شد و تب آمد كه مجبور شدند دوباره ميل بيندازند و ته گودى را پاره كنند كه بمرور اصلاح و معاينه شود .\r\n\r\nخدمت دفاع سن\r\nاواخر بهمن بود ، يكروز كاغذى از وزارت ماليه دريافت كردم كه مرا بكميسيونى در تشخيص عايدات دعوت كرده بودند . منزل عميد السلطنه رئيس تشخيص عايدات سر كوچه ما بود ، به او پيغام دادم كه « از اين نامهء شما همچو دانستم كه خبر نداريد من بچه حالم ؟ » جواب داد : « از حال شما خبر دارم و باوجوداين وجود شما بامر دولت در كميسيون لازم است ، بهر شكل هست بايد بيائيد . » در ساعت مقرر در حقيقت جنازهء مرا بدرشكه بار كردند و باطاق رئيس تشخيص عايدات كه محل انعقاد كميسيون بود بردند . كميسيون براى دفع آفت سن بود ، نشستيم ، چند نفرى هم بودند ، از جمله ميرزا جمشيد فارسى رئيس رودخانهء جاجرود بود . اطلاع او در اين موضوع بد نبود ، سايرين بىاطلاع بحت بسيط بودند ، يكساعتى مذاكره شد ، گفتند :\r\n« بهترين طريق دفاع ، گرفتن سن از پاى بوته‌ها در كوه قره آقاج است . » گفتم : « مسلما هر دانه سنى كه از كوه قره آقاج گرفته و تلف شود ، بيست سى دانه از نتايج اين حيوان را كسر خواهد كرد ولى قلع ماده نخواهد شد . درهرحال اگر طرز دفاع همين باشد ، بايد قيمتى براى سن معين كرده خريدارى شود وارد و بازارى كه نان و لوازم را ارزانتر از همه‌جاى\r\n\r\n","description":"","footnote":"","page_name":" 477 ","page_number":489},
  {"content":"\r\n\r\nحول‌وحوش بفروشد ، بايد همراه خريداران باشد كه مردم به خيال گذران و زندگى ارزان ، به اين محل بيايند . در اين اردو بازار چادرهائى هم براى مسكن واردين برپا شود كه روزها بروند سن بگيرند و بياورند و بفروشند و از پول آن از اردوبازار لوازم زندگانى خريدارى كرده و اعاشه كنند و در اين چادرها شب را بروز آورند .\r\nاين رأى را پسنديدند ، صورت مجلس كردند ، عميد السلطنه با توصيهء ماندن اعضاى كميسيون برخاست و با گزارش بهيئت وزراء رفت . بعد از نيمساعت مراجعت كرده گفت :\r\n« دولت از شما خواهش دارد اين خدمت را انجام كنيد . » گفتم : « حال من اقتضاء ندارد . » گفت : « اين كار سى چهل هزار تومان خرج دارد و دولت جز بشما بكس ديگرى اطمينان ندارد كه عمليات را به او بسپارد . » گفتم : « پس من بايد از دكترهاى خود بپرسم ، اگر آنها خطرى در اين مسافرت نبينند ، حاضرم اين خدمت را انجام بدهم منتظر جواب من باشيد ! »\r\nمنزل كه آمدم دكتر لقمان الملك دكتر معالج و لقمان الدوله آمدند ، مطلب را به آنها گفتم ، زخم را كه در شرف التيام بود معاينه كردند و گفتند : با يك شاگرد جراح كه پانسمان بتواند بكند ميتوانيد به اين مسافرت برويد . من مثل اشخاص عادى كه در اين موارد ميگذارند دفعهء دوم دنبال آنها بفرستند . رفتار نكرده بعد از رفتن دكترها نقشهء اعضاء و اجزاء و طرز جريان كار را به نظر آورده ، فردا صبح منشى ادارهء مميزى را خواسته قبول خود را با پيشنهاد لوازم كار تهيه كرده فرستادم .\r\nپيشنهاد من عينا پذيرفته شده ، از فردا شروع بجمع‌آورى لوازم اردو شد . دو چادرپوش يكى براى رئيس و يكى براى اعضاى كرسىنشين و عده‌اى چادر دوسرى و قلندرى براى محل خريد سن و منزل نوكر و اعضاء واردين كه براى جمع كردن سن مىآمدند و دو قطار شتر براى حمل آذوقه و لوازم و عده‌اى ترازودار براى وزن كردن سن و اردو و بازارچى و ناظر خرج و همه جور اسباب كار را در ظرف سه چهار روز تهيه ديده خودم با آقاى ناصر قلى اردلان وكيل امروزهء مجلس كه رئيس صندوق تعيين شده بود ، با درشكه بپاچالك محاذى شريف‌آباد در كوه قره آقاج رفتيم . محل اردو را تعيين كردم و از فردا صبح باقى لوازم اردو هم رسيد ، چادرها برپا و اردو قائم شد .\r\nبيابانگردى هشت نه ماههء من در ورامين و دماوند و اطلاع بر اخلاق دهاتيها خيلى بپيشرفت اين كار كمك كرد . از تهران هم كاسبهائى كه بقالى و نانوائى و آشپزى و قصابى بكنند ، همراه برده بوديم . دو تنور براى نان تافتون دائر شد و دو نفر شاطر و يك استاد نانوا كه آرد را به قيمت ارزان بگيرد و نانرا از قرار يكسر و نيم با رعايت ارزانترى قيمت گندم و مزدكار و سوخت بفروشد به راه افتاد . در دكان بقالى همه چيز حتى سبزى خام هميشه حاضر و نرخ اشياء خام و پخته معين و اعلان شده بود . خلاصه اردوبازارى تدارك ديده شد كه براى پذيرائى هزار نفر جمعيت حاضر باشد . قاطرهاى مميزى به شهر ميرفتند لوازم ميآوردند ، همچنين شترها بخوار رفته از آنجا گندم آورده در آسياهاى ايوان‌كيف در سر راه آرد و باردو حمل ميكردند . اين اشياء تحويل اردو بازارچى ميشد و او در نوبت خود ببقال و آشپز و نانوا تحويل داده وجه آن را دريافت ميداشت و تحويل صندوق ميكرد و اين\r\n\r\n","description":"","footnote":"","page_name":" 478 ","page_number":490},
  {"content":"\r\n\r\nپولها فردا صبح در مقابل قيمت سن ، تحويل سن‌گيرها ميگشت كه آنها تا عصر خرج كنند و عصرى مجددا بصندوق برگردد . يك ماه در پاچالك مانديم ، بعد از آنكه در بوته‌هاى اين ناحيه ديگر سنى باقى نماند ، اردو را بعد از نوروز از پاچالك كنده به بهبر برديم . آنجا هم يك ماه سن‌گيرى كرده اول ارديبهشت بتهران برگشتيم .\r\nمن از اين مسافرت خاطره‌هاى شيرين دارم كه اگر بخواهم همهء آنها را ذكر كنم از حدود اين كتاب خارج خواهد شد . معهذا بعضى از آنها را كه شامل طرز جريان كار است در اينجا ذكر ميكنم :\r\nدو سه روزى بود كه اردو قائم شده بود ، يكروز عصرى آقاى سردار انتصار رئيس بريگاد مركزى ( جناب مظفر اعلم ) وارد شدند . معلوم شد ايشان را با سيصد نفر از عدهء خود مأمور گرفتن سن كرده و امر داده‌اند سن را از افراد ايشان از قرار منى يكتومان يعنى به نصف قيمتى كه از عموم ميخريم ، خريدارى كنيم و در مقابل روزى نيم من نان و دو قران نقد بهريك از آنها بدهيم . از ايشان پرسيدم : « عده شما كجا هستند ؟ » گفت : « در شريف‌آباد » گفتم : « كى ميآيد ؟ » گفت : « هر وقت شما بتوانيد به آنها نان بدهيد . » گفتم :\r\n« فردا شب من ميتوانم از آنها پذيرائى كنم . » ولى عدهء ايشان فردا پيش از ظهر آمدند . قدرى اين مهمانهاى غيرمترقب كارها را درهم كرد ولى بفاصلهء يكى دو روز كار بجريان افتاد .\r\nآقاى سردار انتصار در اردوى نظامى نميماند ، در شريف‌آباد منزل داشت . هفته‌اى يك روز بديدار افراد خود به پاچالك يا بهبر ميامد .\r\n\r\nسلام در پاچالك\r\nنوروز 1296 با اواخر جمادى الاولى 1335 مطابق بود و از اين تاريخ ، تاريخ سال هجرى شمسى جانشين هجرى قمرى گرديد ، ( منبعد بقيهء شرح زندگانى خود را با اين تاريخ خواهم نگاشت .\r\nمنتهى برسم زمان بجاى فروردين و ارديبهشت . . . حمل و ثور . . . مينويسم تا بفروردين و ارديبهشت برسيم ) خلاصه عيد نوروز ميرسيد ، با آقاى سردار انتصار قرار گذاشتيم در اين بيابان كه جز يك چشمهء آب و چند خانهء قشلاقى چيزى ندارد و وسيلهء تفريحى نيست ، براى عيد نوروز سلامى فراهم كنيم . بتهران نوشتم عكس شاه و شيرينى و ظرف و لوازم و شاهى سفيد و پنجهزارى و دو هزارى طلا براى عيدى افراد و كاركنان ادارى و افسران بفرستند . سردار انتصار هم دستوراتى براى رژه افراد بافسران داد و روز قبل از عيد لوازم رسيد ، چادرپوشى كه مخصوص خودم بود محل سلام مقرر شد ، در روى ميزى كه با سبزه و گل‌هاى طبيعى آرايش شده بود عكس شاه را گذاشتند ، روى آن پارچه‌اى كشيدند ، خطبهء سلامى تنظيم كرده بشيخ على مؤذن و روضه‌خوان اردو كه از تهران براى اين كار همراه آورده بودم دادم .\r\nتحويل بعدازظهر و بنابراين روز سلام فردا صبح بايد باشد ، بعد از ساعت تحويل با سردار انتصار ديدوبازديد به عمل آمد و بهمهء افسران و صاحبمنصبان ادارى پنج هزارى و دو هزارى عيدى دادم . فردا صبح صاحبمنصبان قلمى طرفين عكس شاه ايستاديم ، شيخ على\r\n\r\n","description":"","footnote":"","page_name":" 479 ","page_number":491},
  {"content":"\r\n\r\nخطبهء سلام را خواند ، بعد از خطبه و جواب از طرف من ، رژه شروع گرديد . صفوف بريگاد از سوار و پياده و توپخانه و آخر همه صحيهء اردو ، رژه رفتند . بعد بهر سربازى شش شاهى سفيد عيدى دادم . شب قبل و آن شب افراد مشق فانوسى كردند كه خالى از زيبائى نبود و شب بعد هم تآترى تربيت دادند . دو روز بعد از عيد اردو را از پاچالك كنده به بهبر برديم . من خود قبل از عيد به آنجا رفته ، محل اردوى رعيتى و نظامى را معين كرده بودم . اينجا از حيث آب خيلى بهتر از پاچالك است .\r\nروز قبل از عيد كه برادرم آقاى فتح اللّه مستوفى لوازم عيد را فرستاده بود ، خبر برهم خوردن سلطنت روسيه و استعفاى نيكلاى اول و تشكيل حكومت موقتى را كه بالاخره بكمونيسم منجر شد ، نوشته بود و رسيدن اين خبر عيد ما را واقعا مبارك كرد . روز سيزدهم بازىهاى ورزشى چه از طرف افراد نظامى و افسران و چه از طرف افراد اردوى رعيتى و صاحب‌منصبان قلمى ، با تمام تشريفات به عمل آمد .\r\nبعد از باران هفت هشت ساعته‌ايكه در اول چله آمده است ، ديگر باران حسابى نيامده ، در چهارچهار زمستان يك پوش برف و در روز نيمهء اسفند عصرى به قدر دو ساعت تگرگ و باران و بادى آمد ، ديگر هيچ باران نيامده است . در همان‌روزهاى اول ورود بپاچالك ، غلامحسين خان مهندس را از تهران خواستم . آمد و از كوههاى پاچالك تا حدود ايوان‌كيف با مثلثات و ميراژ نقشه‌بردارى و نقاط سن‌دار را در نقشه نمودار كرد و ضمنا مثلثات ورامين را بدماوند كه هريك را عليحده گرفته بود متصل نمود كه اين دو قطعه ، بعد از پرشدن دهات ، براى نقشهء جغرافيائى ايالت تهران هم حاضر باشد غلامحسين خان براى تمام كردن اين عمل ، دو سه شب مجبور شد در شكاف كوهى بسر برد ولى لوازم زندگى با قاطر براى او فرستاده مىشد .\r\nبهبر حمام داشت ، من ميزانى براى حمام معين كردم كه اهل اردو به حمامى بدهند .\r\nكدخدا را گماشتم كه حساب آن را برداشته ، آنچه حاصل مىشود ، يك ثلث مال حمامى و دو ثلث به مصرف تعمير حمام برسد . آخر كار حاصل عمل را از كدخدا قبض گرفته برعيتها اطلاع دادم كه در تعمير حمام نظارت كنند و اگر تعمير نشد ، به من اطلاع بدهند . در پاچالك كه حمام نداشتيم ، بعد از ظهرهاى جمعه سوار شده بنزديكترين ده ورامين كه حمام تميز داشت مىرفتيم ، استحمام كرده برميگشتيم .\r\nعمل قصابى و چشمه‌هاى درآمد اين عمل را هم من در اين اردو زير چاق كردم .\r\nدر اوائل ورود ، تصور ميكردم هداوندهاى پاچالك خودشان گوسفند و گوشت باردو بياورند بعد ديدم اين آقايان مىخواهند گوشت را يك برابر و نيم قيمت تهران بفروشند . يكى دو نفر را بورامين فرستاده صد سر گوسفند گوشتى خريد و آورد . هر روز به قدر لازم يكى دو سه تا كشتار ميكردند ، پوست و روده و پيه شكم و دل و جگر و كله‌پاچه عليحده و گوشت را عليحده به مزد و مايه مىفروختند كه پول گوسفند استهلاك شود .\r\nدر صندوق و انبار سن و در طرز جريان تحويل گرفتن سن و پرداخت وجه بآورندهء آن نظمى برقرار شده بود كه دينار و مثقالى اختلاف پيدا نميكرد . روزى بآقايان\r\n\r\n","description":"","footnote":"","page_name":" 480 ","page_number":492},
  {"content":"\r\n\r\nصاحبمنصبان قلمى گفتم من بهركس كه بتواند در اين تنظيمات دزدى كند ، جايزه مىدهم .\r\nبعضى از جوانها داوطلب شدند ، بعد از دو روز بعجز خود اعتراف كردند در صورتى كه من جز بازرسى در صندوق و انبار سن ، كار ديگرى نمىكردم و تمام عمليات بدست آنها اجرا مىشد . سنها را هم هر روز بار قاطرها كرده بتهران ميفرستادم كه وزن كرده خودشان تلف كنند كه هيچ راهى براى سوءظن در كار نباشد . در اين دو ماهه ، دوازده خروار سن گرفته بتهران فرستاديم . يكمن سن بيست و هفت هزار دانه بود . اكثر روزها سوار ميشدم بكوههاى سن‌دار ميرفتم و بادقت در زندگى و طرزهاى دفاع اين حيوان مطالعه ميكردم .\r\n\r\nسن ورامين\r\nدورهء زندگانى اين حشره در حدود بيست ماه و توليد آن در مزارع گندم و جو ، در ورامين ، در بهار و موت آن در زمستان سال بعد در كوه قره‌آقاج است .\r\nپدر و مادرها در فصل بهار بهيئت اجتماع از كوه قره‌آقاج بلند ميشوند و بورامين كه در جنوب اين كوه واقع است ، در مزارع گندم و جو پائين ميآيند . موقع حركت آنها از سيزده روز قبل از نوروز تا آخر سيزدهء دوم بعد از نوروز است كه برحسب سردى و گرمى هوا جلو و عقب ميافتد . سن‌ها به مجرد فرود آمدن در مزارع گندم و جو ، عمليات تخريب زراعت را شروع ميكنند . يعنى نيش خود را به بند ساقه‌هاى گندم و جو كه تازه سر كشيده و نى بيرون زده است فرو برده ، شيرهء آن را ميمكند . اين عمل جز اينكه نىهاى جوان زراعت را سر مىكند ، نتيجهء سوء ديگرى ندارد و اينهم جبران‌پذير و شايد براى نمو زراعت هم مفيد باشد زيرا بمنزلهء سرچر مختصرى بيش نيست . مثل اينكه اين حيوان تا از شيرهء ساقهء گندم و جو تغذيه نكند ، قوت توليد مثل در او ايجاد نمىشود زيرا در روز بعد ، نر و مادهء اين حيوان با هم جفتگيرى ميكنند و تا يكى دو روز باهم جفتند بعد از يكى دو روز شروع بتخم‌ريزى كرده در پشت برگهاى گندم و جو در سه رديف موازى و بعدد طاق تخم‌ريزى ميكنند . تخمهاى آنها در روزهاى اوليه سفيد و شفاف و باندازهء نصف دانهء خشخاش است .\r\nمادر و پدرها بعد از اين عمليات ، ديگر در مزارع ديده نميشوند . البته رفته‌اند ، ولى رفتنشان بر خلاف موقع آمدن تشريفات و تجمع و دسته‌سازى ندارد بطوريكه از رفتن آنها كسى خبر نميشود ، فقط ديگر در مزارع نيستند . اهالى ميگويند بعلفزارهاى مسيله ميروند . من در اين باب تحقيقى نكرده‌ام ولى عمليات مذكور را در بهار گذشته در مزارع ورامين با دقت مشاهده كرده‌ام . وقتى سن ميآيد تابش آفتاب به زمين قدرى تيره مىشود ، عده‌اى از آنها بزراعت ميريزند و باقى ميگذرند كه بمزارع جلوتر بروند باز هم اهالى ميگويند تمام سن بمزارع نميريزد و بيشتر آنها بمسيله ميروند .\r\nدر موقع گذشتن سنها ، اگر نزديك به زمين باشند صداى بال آنها مثل صداى جريان رودى كه از خيلى دور به گوش برسد استماع مىشود و اكثر بعد از ظهرها در مواقعيكه هوا آرام و بىباد است حركت ميكنند . سن البته هر سال از كوه قره‌آقاج در اين سه سيزده\r\n\r\n","description":"","footnote":"","page_name":" 481 ","page_number":493},
  {"content":"\r\n\r\nحركت مىكند و سالهائيكه سن بورامين نميريزد ، همان سالهاست كه باد و نسيمى در حين حركت نيست كه در اين سالها از بالاى آسمان ورامين ميگذرند و از آنها چيزى بورامين نميريزد و اين قسمت اخير هم قول اهالى است كه در اين باب من تحقيقى نكرده‌ام .\r\n\r\nبعد از رفتن پدر و مادرها\r\nتخم‌ها بعد از رفتن پدر و مادر كم‌كم از شفافى افتاده رنگ آنها تيره مىشود و بعد از چند روز بجوجه‌هاى بسيار ريزى مبدل ميگردد كه از بوى علف گندم و جو و احيانا از شبنم روى برگ غله ، تغذيه مينمايند . ضمنا از پاى بوته‌هاى گندم و جو كه بعد از افتادن شاه نىهائى كه پدر و مادرها ساقهء آنها را مكيده و آنها را سر كرده‌اند ، شاخه‌هاى زيادى زده و باصطلاح نچ ميكنند و از هريك از اين ساقه‌هاى فرعى هم نى بوجود آمده و از يك ريشه شايد پنج شش و بيشتر و كمتر نى كه هر يك‌يك سنبل دارد پيدا ميشوند .\r\nجوجه سن‌ها شبها كه هوا خنك است و همچنين از يكى دو ساعت به ظهر مانده تا سه چهار ساعت بعد از ظهر كه تابش آفتاب زيادتر است ، پشت برگهاى پائين شاخه‌هاى گندم پنهان ميشوند كه از سرما و گرما ايمن باشند . عصرها و صبحها كه هوا ملايم است ، روى سنبلهاى گندم و جو مىنشينند و بقدرى زيادند كه روى سنبلها را ميپوشانند در اين موقع بال و پرى ندارند ، رنگ آنها نخودى تيره و از حيث قطر و قواره به قدر ماش و در اواخر به قدر لپه و بزرگتر از لپه ميشوند ، ولى هيچ خسارت و زحمتى بسنبلها و دانه‌ها وارد نميآورند . هر قدر سنبلها برومند و درشت‌تر ميشوند ، اينها هم بزرگتر ميشوند ، تا موقعى كه گندم و جو شروع بدانه‌بندى مىكند ، اينوقت است كه نيش يا خرطوم آنها بلند شده و بقول محلىها خوراكى ( خورنده ) ميشوند و در ظرف يكى دو سه ساعت با خرطومهاى خود شيرهء دانه‌ها را مكيده پوستى از آن باقى ميگذارند .\r\nبعضى از سالها سن‌ها ديرتر از گندمها ميرسند يا بقول ورامينىها ديرتر خوراكى ميشوند و اين در مواقعى است كه پدر و مادرها در سيزدهء دوم و سوم بمزارع ريخته باشند ، در اين سالها دندانشان بجو بند نميشود زيرا اين غله زودتر ميرسد و فقط گندم مورد چراى آنها واقع مىشود .\r\nدر اين سالها جوجه سن‌ها با خرطومهاى خود رطوبتى بر دانهء گندم وارد كرده ، آرد آن را مايع ميكنند و بعد ميمكند . بعض از سالها كه در سيزدهء سوم آمده باشند ، فقط سر دانهء گندمها را به قدر يك ربع يا يك ثلث خالى ميكنند و مابقى سالم ميماند . از اين جهت است كه ميگويند اگر سن سيزدهء قبل از عيد بيايد ، تمام حاصل را فاسد مىكند و اگر در سيزدهء اول بعد از عيد بيايد دو ثلث و اگر در سيزدهء دوم بعد از عيد بيايد فقط يك ثلث حاصل را فاسد خواهد كرد .\r\nباز هم اهالى ميگويند كه مادرها و پدرها هم در موقعى كه بچه‌ها « خوراكى » ميشوند ، برميگردند و با بچه‌ها در خوردن شيرهء گندم و جو شركت ميكنند و بچه‌ها را\r\n\r\n","description":"","footnote":"","page_name":" 482 ","page_number":494},
  {"content":"\r\n\r\nبرداشته بكوه قره‌آقاج برميگردند و اين كار در اوايل تابستان واقع مىشود . شايد اين گفته بىاصل هم نباشد زيرا بعضى از سالها اتفاق افتاده است كه تا اول تابستان ابدا سن در مزارع نبوده و در اينوقت سنى كه از مسيله برميگشته ، بحاصل ريخته و با تزريق خود ربع يا دو خمس از حاصل را زده است . بهرصورت سن‌ها بعد از چراندن حاصل ، بكوه قره‌آقاج برميگردند و باقى سال را در اين كوه بسر مىبرند و از علف بوته‌هاى درمان ( درمنه ) كه در اين كوه زياد است تغذيه ميكنند . هوا كه سرد مىشود ، زير همين بوته‌ها ميخزند و برگهاى اين بوته كه طبعا زمستان ميريزد ، بالا پوشى براى آنها ايجاد مىكند . سن‌ها زير اين بالاپوش به حال مرگ و بدون هيچ حركت و تغذيه‌اى ميمانند تا بهار و هوا گرم شود و بيرون بيايند و مثل سال قبل دسته‌بندى و فوج سازى و به حالت اجتماع حركت كنند و بمزارع ورامين بروند . پدر و مادرهائى كه بهار قبل بمزارع ورامين رفته و با بچه‌ها برگشته‌اند ، در اين زمستان ميميرند . مرگ آنها هم به اين صورت واقع مىشود كه در وسط دم و كمر آنها سوراخى ايجاد ميگردد كه در وقت بهار كه بچه‌ها جان ميگيرند ، اينها بواسطهء همين سوراخ پشت كمر ديگر زنده نشده ميپوسند . فقط بچه‌هاى سال قبل هستند كه در اينسال مجددا بورامين يعنى محل ولادت خود برگشته توليدمثل ميكنند .\r\nاين آفت در تهران منحصر ببلوك ورامين است ، ندرة بغار و فشافويه و ايوان‌كيف در قسمتى كه با ورامين هم‌خاك هستند ، نيز سرايت مىكند . ساير بلوكات تهران از آن معاف است ، اصفهان و قم و بعضى بلوكات ساوه هم سن‌ميرود و از قرارى كه معروف است در اصفهان و قم و ساوه از كوههاى آفتاب روى همان حدود ميآيند . در قم و ساوه كوه هاى هندس را محل زمستانى اين حشره ميدانند ولى تحقيقى از اين قسمت نشنيده‌ام كرده باشند .\r\n\r\nمجهولات زندگانى سن\r\nاينها چيزهائى بود كه بعضى از آنها را خود مشاهده كرده و پاره‌اى از آنها را از قول معمرين كه بطور شياع شنيده‌ام ، در اينجا نوشتم . ولى خيلى چيزها در زندگانى اين حشره هست كه هنوز من در آنها تحقيقى نتوانسته‌ام بكنم و آنچه هم پرسيده‌ام جواب قانع‌كننده‌اى تاكنون نشنيده‌ام . از جمله اينكه در سال‌هائيكه سن بورامين نميريزد و از قرارى ميگويند حكما در مواقع معينه ( سه سيزده ) حركت مىكند ، اين حشره كجا ميرود ؟ در مزارع ديگرى غير از ورامين ؟ گفتم : در حول‌وحوش تهران جز ورامين جاى ديگرى آفت سن اصلا وجود ندارد . قم و ساوه و اصفهان ؟ ميدانيم كه اينجاها محل خاصى براى قشلاق سن وجود دارد . گذشته از اين ، سالهائى هم هست كه در هيچيك از اين سه محل آفت سن نيست ، در اين سالها كجا ميروند ؟ و توالد و تناسل آنها در اين سالها چگونه انجام مييابد ؟ در اين سالها پدر و مادرها چه ماده‌اى پيدا ميكنند كه از آن خورده خود را براى جفتگيرى حاضر ميكنند ؟ و بچه‌ها چه مايهء\r\n\r\n","description":"","footnote":"","page_name":" 483 ","page_number":495},
  {"content":"\r\n\r\nحياتى براى اولين ماه‌هاى زندگى خود بدست ميآورند ؟ آيا چنان كه اهالى ميگويند ، پدر و مادرها واقعا بعد از تخم‌ريزى در مزارع بمسيله ميروند ؟ و آيا واقعا مجددا بسر وقت بچه‌هاى خود بمزارع برميگردند ؟ در اينكه در ميان سنهاى خواب كوه قره‌آقاچ در حدود صدى ده سن‌هاى كمر سوراخ كه قطر و قوارهء آنها با سنهاى عادى فرق داشته و پيداست مادر و پدرند ، حرفى نيست . به همين جهت هم دورهء زندگانى اين حشره را بيست ماه نوشتم . پس ناچار اينها همراه بچه‌هاى خود مجددا به اين محل قشلاقى خود برگشته‌اند .\r\nولى ميتوان احتمال هم داد كه اينها سن‌هاى مسنى بوده‌اند كه سال قبل ، از پيرى نتوانسته‌اند به ييلاق بروند و مانند بنه پاهاى ايلات در قشلاق خود مانده‌اند . دراينصورت مدتى كه براى مدت زندگانى آنها معين كردم ، باطل خواهد بود . ديگر اينكه اين حشره كه در اول زندگى اينقدر باسليقه است كه جز از شيرهء گندم چيز ديگرى نميخورد ، چگونه باقى عمر را بعلف بيابان ميسازد و در بهار ديگر فقط براى حاضر شدن جهت جفت‌گيرى ، آن هم تنها بشيرهء ساق گندم و جو قانع است درصورتيكه ممكن بود براى سركشى بتخمها و جوجه‌هاى خود در همان مزارع مانده بچه‌ها را بقول محليها خوراكى كرده و طريق ارتزاق از شيرهء گندم را به آنها بياموزند . اصلا اين غيبت و حضور چه معنى دارد ؟ و براى چه مقصود بعد از تخم‌ريزى از مزارع ميروند و در اوائل سرطان ( تيرماه ) برميگردند ؟ شايد مقصود از اين غيبت ، بىمعارض گذاشتن بچه‌ها است . در اصفهان و قم و ساوه هم زندگى و ييلاق و قشلاق آنها به همين طرز است ، يا اختلافى دارد ؟ تاكنون در اين محل دفاعى از اين حشره نكرده يا اقلا من نشنيده‌ام كه كسى در زندگى اين حيوان در آنجاها تحقيقاتى كرده باشد و اسم محل رفتن پدر و مادر را بعد از تخم‌گيرى ، ولو بقول اهالى هم باشد ، هيچ نشنيده‌ام .\r\nهمچنين در سالهائيكه سن بورامين ميآيد ، آنها كه بمزارع نميريزند و از بالاى سر ميگذرند كجا ميروند ؟ چگونه است كه آنها مثل پاره‌اى از جوانهاى اين دوره براى توليدمثل حاضر نيستند و مايلند بلا عقب و يالقوز باشند ؟ يا در مسيله وسيلهء ديگرى براى تغذيه و جفت‌گيرى و توليدمثل دارند كه عدهء اساسى و اصلى آنها بدنبال آن ميروند و آنها كه بمزارع ميريزند ، براى وزش باد و در حقيقت مانند جامانده‌هاى ايل در عرض راه و تفرقهء خانوار است زندگى و توليدمثل اساسى آنها روش ديگرى دارد ؟\r\nاين آفت در ورامين تا سه سال پشت سر هم باشدت و ضعف هست و سه سال نيست .\r\nآيا اين طرز آمدوشد مرتب كه اكثر تخلف‌ناپذير است ، چه عامل مؤثرى دارد ؟ گرمى و سردى هوا و كم‌بارانى و پربارانى مسلما اثرى در آن ندارد . مثلا امسال 1323 از حيث سن سال وسط از سالهاى خوب بود . در زمستان و بهار بارندگى خيلى كم و ماه اول بهار هم كه موعد آمدن اين حشرهء موذى است ، هوا البته گرمتر از سالهاى عادى بود .\r\nباوجوداين سن در ورامين نيامد . پس اين كمى و زيادى كه گاهى بلوكهاى غار و فشافويه و ايوان‌كيف را هم ميگيرد ، چه عامل مؤثرى دارد ؟ . يا نيامدن سن بر اثر چه پيش‌آمدى\r\n\r\n","description":"","footnote":"","page_name":" 484 ","page_number":496},
  {"content":"\r\n\r\nاست ؟ بازهم اهالى ميگويند در سالهائيكه سن زياد است ، در كوه هم زيادتر از سالهائى است كه اصلا اين آفت نيست . درهرحال بحسابى كه در بالا از بودونبود اين آفت كرديم ، نصف حاصل شتوى ورامين بخور اين حيوان است . ورامين در سالهاى بىآفت صد هزار خروار گندم دارد كه بايد به روى هم سالى پنجاه هزار خروار آن را در اثر اين آفت هبا و هدر دانست . اين مقدار غله ارزش آن را دارد كه بذل جهد حسابى براى برانداختن آن بكنند .\r\n\r\nطريقهء دفع آفت سن\r\nاولا لازم است كه نقاط مجهول زندگى و ييلاق و قشلاق رفتن اين حشره را بطوريكه برجسته‌هاى آن را در اينجا اشاره كردم كشف كنند . مثلا هيئت بازجوئى بمسيله و كوه قره‌آقاج ورامين بفرستند و از چيزهائى كه در نزد اهالى معروفست بازجوئى دقيق نموده ، معين كنند كه آيا گفته‌هاى اهالى مقرون بحقيقت است و يا از جمله شياعهاى بىاصل مىباشد ؟ اين هيئت‌ها بايد يكدوره شش ساله در فصولى كه احتمال وجود آنها در آن فصول در اين سه محل ميرود ، تمام ايام مواظبت و مراقبت نمايند و مواقع ورود و اقامت و رفتن آنها را با قيد تاريخ روز و ساعت ثبت كنند و هريك بمركز عمليات كه البته در ورامين تشكيل خواهد شد ، منظما گزارش بدهند . مثلا براى تحقيق اينكه آيا پدر و مادرها بعد از تخم‌ريزى بمسيله ميروند يا خير ؟ ممكن است بال اين حشره را در موقع جفت‌گيرى و تخم‌ريزى كه فرّار نيستند ، رنگ بزنند تا هيئتى كه در ميسله مشغول مطالعات است صحت‌وسقم اين قسمت را بدست بياورد . و براى تحقيق اينكه آيا سن‌ها بعد از چراندن حاصل مجددا بكوه قره‌آقاج برميگردند يا خير ، نيز ممكن است همين عمل رنگ كارى را در آخر كار و موقع حركت آنها از ورامين هم معمول دارند . با تفاوت گذاشتن بين رنگ اول و دوم كه هر دو بايد در مزارع ورامين زده شود ، معلوم خواهد شد كه كمر سوراخ‌ها همان مادر و پدرهاى پارسال به دنيا آمده‌اند كه در اين زمستان ميميرند ، يا آنها همان بنه پاهائى هستند كه از ضعف پيرى نتوانسته‌اند با جماعت حركت كنند .\r\nبعد از تحقيقات مقدماتى و اطلاع كامل بر چگونگى رفت‌وآمد و زندگانى آنهاست كه ميتوان جنگ با اين حشره را در كمال سهولت شروع كرد و صددرصد بحصول نتيجه مطمئن بود . مثلا اگر قول اهالى كه اين حشره زمستان را در كوه قره‌آقاج بسر ميبرد و بهار در مزارع ورامين ريخته و بعد از چرا مجددا به حالت اجتماع ، به اين كوه برميگردد مسلم شد ، چنان كه ظاهرا هم همينطور بايد باشد ، بعقيدهء من سهلترين وسيلهء دفع آن ، سوزاندن بوته‌هائى است كه اين حشره زمستان را زير شاخه و زير لحاف برگهاى آنها بسر ميبرد . خوشبختانه اين حيوان جز زير بوته درمان ( درمنه ) زير بوتهء ديگرى نميخوابد بوته‌هاى كوه قره‌آقاج گذشته از درمان دو قسم ديگر بيش نيست كه آنها عبارت از گون و كاروانكش است كه اولى بواسطهء ملحق بودن به زمين و دومى بواسطهء داشتن ساقهء بلند هيچيك قابل اينكه پاى آن پناهگاهى باشد نيست . گذشته از اين برگى ندارد كه ريخته\r\n\r\n","description":"","footnote":"","page_name":" 485 ","page_number":497},
  {"content":"\r\n\r\nو براى اين حيوان لحافى ترتيب دهد . بوتهء درمان هم طورى است كه مرتب و بدون فاصله زياد و پشت‌سرهم ميرويد بطوريكه با يك كبريت ميتوان در زمستان يك صحرا را آتش زد . همينقدركه مواظب باشند كه اگر بفاصله‌اى برخورد كرد آتش را به آتش برسانند ، كافى است . گذشته از اين ساقه‌هاى اين بوته هم در زمستان خشك است و خوب ميسوزد و بيخ بوته هم حالت قو دارد كه آتش را به خود جذب كرده و تا سطح زمين و مجاور خاك تمام بوته تبديل به خاكستر مىشود .\r\nولى شرطش اينست كه تمام بوته‌هاى درمان اين كوه را در ظرف مدت از آذر تا اواسط فروردين كه دورهء خواب اين حيوان است ، بسوزانند كه از آنها چيزى باقى نماند كه بورامين برود و تخم‌ريزى كرده در تابستان برگردد . اگر غير از اين بكنند ، به هيچ نتيجه‌اى نميرسند . چنان كه گرفتن سن هم هيچ نتيجه‌اى ندارد ، زيرا اولا پاك كردن سن از بوته‌ها بوسيله خريدارى ميسر نيست ثانيا كسى كه براى بدست آوردن وزن سن‌گيرى مىكند ، طبعا وقت خود را صرف دقت و جستن بوته‌ها نمىنمايد و همين كه در يك بوته سن كم شد ، ببوتهء ديگر ميپردازد . برفرض اينكه بروز مزد هم عمله براى جمع كردن آن بگمارند ، حوصلهء هيچ عمله‌اى وفا به پاك كردن بوته‌ها نميكند . گذشته از اين ، پاك كردن بوته‌ها هم بطوريكه هيچ در آن سن باقى نماند ، ممكن نيست . من خود كرارا يك بوته را با كمال دقت گشته و آنچه سن داشته است جمع‌آورى كرده و يقينم شده است كه ديگر در اين بوته سن وجود ندارد . بعد آن بوته را آتش زده‌ام و بعد از خمود آتش روى خاكسترهاى همان بوته به قدر يك ثلث عده‌اى كه گرفته بودم سن سوخته شماره كرده‌ام . زيرا نميدانم در سوزاندن بوته چه اثرى است كه تمام جنازه‌هاى سوخته و خاكستر شدهء سن روى سطح خاكستر بوته ميآيد كه به خوبى ميتوان شمرد .\r\nبعد از آنكه چند روز در نقاط مختلفهء كوه گردش و چندين بار سن‌جوئى و بوته آتش‌زنى را تكرار كردم ، يقينم شد كه عمليكه فعلا به آن مشغوليم نتيجهء مهمى ندارد .\r\nمنتهى در هر خروار سنى كه ميگيريم دو ميليون و هفتصد هزار دانهء آن را معدوم مىكنيم . در اين كوهها آنقدر بوته درمان پر از سن وجود دارد كه اين ميزان عشرى از آن نخواهد شد . بنابراين طرز دفاع سوزاندن را علاج منحصر دانستم و براى اينكه در آينده از روى بصيرت اقدام و عمل شود ، عدهء بيست نفرى از بريگاد مركزى را بدون اينكه به آنها توصيه و تأكيدى راجع به زياد كار كردن كنم مأمور كردم يك ناحيهء درمان‌دار را در ظرف سه روز رفتند و سوزاندند . بعد بوسيلهء غلامحسين خان مهندس ، آن قطعه نقشه‌بردارى و مساحت شده و حاصل عمل بنفرات و روز تقسيم و از آنرو از روى مساحت نقشه‌اى كه از كوه قره‌آقاج برداشته بوديم ، بدست آوردم كه چقدر عمله در ظرف چه مدت ميتواند تمام كوه را آتش زند .\r\nمفع الاسف تمام اين نقشه‌ها با تمام نقشه‌ها و دوسيه‌هاى مميزى كه به اين زحمت ترتيب داده و بوزارت ماليه فرستادم ، در حريق ماليه كه يكى دو سال بعد اتفاق افتاد\r\n\r\n","description":"","footnote":"","page_name":" 486 ","page_number":498},
  {"content":"\r\n\r\nسوخت و امروز چيزى از آنها در دست نيست كه رقم قطعى بدست بدهم . ولى در مقاله‌اى كه در پائيز همان سال به خواهش آقاى وثوق الدوله ( بعد از رياست وزراء ) در روزنامهء خورشيد منتشر كردم ، تمام جزئيات را نوشتم . فعلا به اين مقاله هم دسترس ندارم ولى آنچه در نظرم مانده است بطور خلاصه اينستكه معتقد شده بودم سوزاندن كوه بوسيلهء عمله مزدور غيرعملى است و لازم دانسته بودم كه پنج فوج هزار نفرى در مدت چهار ماه و نيم از آذر تا نيمهء فروردين تمام اين كوهها را از ساحل چپ رودخانهء جاجرود تا نزديكى ايوانكيف مىتوانند بسوزانند .\r\nگزارشها و نقشه‌هاى من سوخت ولى دستور مرا كه سوزاندن كوه قره‌آقاج باشد ، مأمورين دولتخواه ( ؟ ) ماليه فراموش نكردند . هر سال يك پنجاه شصت نفرى از بچه‌هاى شهرى را با پاتابهء پيچيده و گيوه آژدار سنيجانى كه هريك يك آب‌پاش براى نفت پاشى ( ؟ ) و يك مشعل نفتى بدست داشتند ، براى تظاهر و حلال كردن قيمت نفت ( ؟ ) و مصارف ديگر روانه كوه قره‌آقاج كردند و رئيس خالصجات هم دلش خوش بود كه آفت سن با اين بچه‌ها و اين اين آبپاش و مشعلها دفع مىشود . اگر بحسابهاى ساليانهء گذشته رسيدگى كنند ، شايد تاكنون دو مقابل آتش زدن تمام كوه خرج اين عمل لغو كرده باشند . بدون اينكه يكشاهى از اين عمل نتيجه بگيرند « 1 »\r\nشنيده‌ام آقاى دكتر افشار طرز ديگرى براى دفع اين آفت به نظر آورده و امتحانات\r\n\r\n\r\n","description":"","footnote":"\r\n( 1 ) - عجب اين است كه درحال حاضر هم همين عمل و خرج‌تراشى رايج است و هرچند يك بار در روزنامه‌ها ميخوانيم كه صد يا دويست يا بيشتر هكتار از زمين‌هاى سن‌دار را سم پاشى كرده يا سوزانده‌اند در صورتى كه اين عمل لغو است و هيچ فايده‌اى بر آن مترتب نميشود .\r\nزيرا در باقى اراضى كه چندين هزار برابر اين صد يا دويست هكتار است بقدرى سن هست كه اگر ده يك آن هم بورامين بريزد ، براى خوردن غلهء اين بلوك كافى است . من اين جمله را كرارا بوزراى كشاورزى گفته‌ام ولى آقايان روساء و كارمندان ذىنفع نميخواهند دست از اين خرج‌تراشى بردارند . مضحك اين است كه يكى از مهندسين كشاورزى كه متصدى اين كا است ، درمورديكه من در تناسب عمله‌اى كه در روزنامه نوشته بودند مزد داده‌اند با ميزان سن جمع‌آورى شده خدشه كردم و گفتم اين تعداد عمله ممكن نيست اينقدر سن جمع كنند ، آقاى مهندس ميفرمودند سن‌ها را از لاى سنگ مشت‌مشت جمع ميكنيم و خيلى به اين قول خود تكيه ميكرد و مثل اين بود كه با بزار بازارى حرف مىزند . من بآقايان قول مىدهم صد سال ديگر هم اگر اين رويه را تعقيب كند ، يك پول ارزش عملى ندارد و جز تلف كردن مال و عمر فائدهء ديگرى بر آن مترتب نخواهد بود . چنان كه از اين ده بيست ميليونى كه به اين طريقه عمل در اين سى سالم خرج كرده‌اند ، هيچ فايده نبرده‌اند و هشتاد سال ديگر هم كار به همين قرار خواهد بود . اما من هم ميدانم كه عبث در اين زمينه قلم‌فرسائى ميكنم زيرا آقاى مهندس فوق العاده ميخواهد و مأمورين جزء خرج سفر و هر سال مبلغى مال بيوه‌زن و يتيم از راه سن‌گيرى بايد بكيسه‌هاى شخصى برود و آقايان دست‌بردار نيستند .\r\n","page_name":" 487 ","page_number":499},
  {"content":"\r\n\r\nدقيق در طرز خود نموده و از نتيجه دادن آن صددرصد مطمئن هستند و آن توليد مرض مسرى در اين حيوان بوسيلهء سمپاشى است . من از جزئيات طرز ايشان بىاطلاعم ولى اجمالا ميدانم كه اين حيوان خيلى اهل تونس باهم جنس خود نيست و خيلى مشكل است كه مثلا در كوه قره‌آقاج چند هزار ناخوش آنها بتوانند باقى را هم به مرض خود مبتلا نمايند . چرا ! در مزارع كه جوجه‌هاى آنها روى سنبلها مىنشينند ، خيلى باهم تماس دارند ، و ممكن است اين عمل در اين مزارع نتيجهء خوبى بدهد و مقصود اصلى كه نجات زراعت ورامين است ، بدون جمع‌آورى پنج فوج و نگاهدارى آنها در مدت پنج ماه در كوه بىآبى مانند قره‌آقاج صورت بگيرد .\r\n\r\nداروى كك حاجى ميرزا آقاسى\r\nيكى از متلكهائى كه براى خوش‌باورى و گولى حاجى ميرزا آقاسى ساخته‌اند اينست كه ميگويند در آن روزها كه زندگىها بتروتميزى اين روزها نبود ، كك هم البته خيلى زياد بوده است . محل جلوس حاجى ميرزا آقاسى هم نمد مسندى كلفت همدانى بود كه روى آن پتوى آبى علامت صدارت را گسترده و لانهء درست‌وحسابى براى كك‌ها ساخته بودند .\r\nساقهء جوراب جناب صدارت پناهى هم همينقدر بود كه چهارانگشتى از ساقهء پاى او را بپوشاند . تنبان قصب حاجى هم بقدرى گشاد بوده است كه در موقع نشستن تا كندهء زانو حكما با نمد و پتو تماس پيدا ميكرده و نتيجه اين ميشده است كه همينقدر كه حاجى بر مسند صدارت مىنشست ، ككها از يكطرف و ارباب‌رجوع از طرف ديگر به پيرمرد حمله ميبردند . البته خاراندن بدن هم در حضور جماعت با متانتى كه لازمهء صدارت بود ، منافات داشت و حاجى از رقاصىهاى اين حيوانات كه بلامعارض در سطح بدن او مشغول چرا بودند ، بسيار رنج ميبرد و هيچ وسيلهء دفاعى در دست نداشت .\r\nروزى وقتى مجلس خلوت‌تر شد حاجى از ظلم ككها شكايت آغاز كرد . يكى از شارلاتانهاى دوره كه براى پيدا كردن شكار ، اكثر در حاشيهء مجلس صدور بودند ، موقعى بدست آورده گفت :\r\n« ككها را ميفرمائيد ؟ داروئى دارد كه در كمال سهولت جناب صدارت پناهى را از شر اين حيوان موذى نجات خواهد داد . من نسخهء اين دارو را از كتابى كه يكى از دراويش هندى داشت استنساخ كرده‌ام . دواهاى عجيب‌وغريب دارد ، اگر نزد عطارهاى اين شهر پيدا شود ، مثل آبست و آتش و بادوپشه . نسخهء به اين خوبى در هيچ‌جاى دنيا يافت نميشود ! واقعا چه خوب بود كه فرموديد . علاج به اين خوبى حاضر و موجود باشد و جنابعالى رنج ببريد ؟ آن هم از دست كك ؟ ! خيلى مايهء تأسف است ! ما شا اللّه به اين حوصله و به اين متانت و وقار ! كه هيچ هم اظهار نميفرمائيد ! بر من لازم شد كه هر جاى دنيا باشد ، ادويهء اين نسخه را فراهم كرده داروى آن را براى جنابعالى فراهم كنم كه از دست اين حيوان خبيث اينقدر در عذاب نباشيد . درويش صاحب نسخه ، مرد مرتاض وارسته‌اى بود و از اثر اين نسخه چيزها نقل ميكرد . ميگفت تمام اطباء و گياه‌شناسان هند جمع\r\n\r\n","description":"","footnote":"","page_name":" 488 ","page_number":500},
  {"content":"\r\n\r\nشده و اين نسخه را براى پادشاه هندوستان ترتيب داده‌اند . من يقين دارم كه مرد مرتاض وارستهء هندى ميدانسته است كه روزى جناب صدارت پناهى به آن محتاج خواهد شد و الا من كجا و مقام شامخ درويش مرتاض كجا ؟ خدا خواسته است كه من با او آشنا شوم و اين را او به من بدهد كه امروز براى جنابعالى علاج اين جانور ملعون حاضر باشد و الا من سگ روسياه چه لياقت دارم كه براى وجود مبارك نافع واقع شوم .\r\nخدا از اين اسباب‌ها زياد دارد ، كوهى را بكاهى ميبندد و عالمى را بموئى ، بهر جا كه خواسته باشد ميكشاند ! خداست كه اين اسباب‌ها را فراهم ميآورد . اى كك‌هاى ملعون ! ديگر شما بعد از اين نخواهيد توانست جناب مستطاب صدارت پناهى را آزار بدهيد . من اينجا هستم و شيشهء عمر شماها پيش من است ، بيك اشاره و امر ايشان اگر لوازم و عقاقير اين نسخه زير سنگ هم باشد پيدا ميكنم و بعون اللّه و توفيق و يارى بارى تعالى ريشهء شما را خواهم كند كه ديگر باعث زحمت شخص بزرگى كه سلامت و رفاه او مايهء آسايش صد هزار كرور خلق است نشويد و حد و اندازهء خود را دانسته محل پاكى مثل بدن جناب مستطاب صدارت مآب را با دست‌وپاى كثيف خود ميدان تاخت‌وتاز قرار ندهيد ! اين دارو چنان آنها را ريشه‌كن خواهد كرد كه من بعد تمام كك‌هاى عالم اگر قصد جسارت كرده و بخواهند بحريم خوابگاه و مسند جنابعالى نزديك شوند ، همين كه بخاطر بياورند كه چگونه اسلاف آنها در اين راه جان تسليم كرده‌اند ، فورا متوقف شده جرأت نخواهند كرد قدم فراتر نهند و جابجا خشك شده به روى هم خواهند ريخت ! !\r\nمرتاض هندى ميگفت بوى اين دارو با اينكه براى انسان مفرح است ، بقدرى كك را عذاب ميدهد كه ككها از ده فرسخى نميتوانند جلو بيايند . شايد خدا خواسته باشد وجود جنابعالى را كه سبب آسايش دو هزار كرور خلق است ، از اين جهت هم نافع كرده مردم اين شهر و حتى تمام حول‌وحوش ، سهل است ، تمام ايران را از شر اين حيوان ملعون خلاص كرده و « از دولت سر يك گندم ، چندين هزار كرور تلخه هم آب خورده » برفاه و راحت برسند .\r\nحاجى ميرزا آقاسى يا واقعا به اين حرفها فريفته شد ، يا ديد كه حرفى زده و ميدانى بدست مؤمن داده و تا چيزى بچك‌وپوزش نرسد ، جلو لاطائلاتش بسته نخواهد شد . در هرحال ناظر را احضار و امر كرد پنجاه تومان براى تدارك داروى كك تسليم او نمايند .\r\nمقصود شارلاتان حاصل شده بود ولى براى اينكه بازهم راهى جهت اخذ باز گذاشته باشد گفت : « چاكر از همين ساعت كه از خدمت مرخص ميشوم ، دنبال جمع‌آورى عقاقير اين دارو ميروم و اگر لازم باشد بهندوستان هم مسافرت ميكنم كه نسخه ، كامل العيار و اثر آن قطعى باشد . حاجى چيزى نگفت ، او هم از اين سكوت اتخاذ سند كرده ، فورا از در خارج شده پول را از صندوقدار گرفته دنبال خيال خود رفت .\r\nمدتى گذشت و از داروساز خبرى نرسيد ، تا چندى حاجى بفكر اين بود كه يقينا تدارك نسخه مشكل بوده و تأخير از اين راه است . بعدا كه غيبت داروساز از حد طبيعى\r\n\r\n","description":"","footnote":"","page_name":" 489 ","page_number":501},
  {"content":"\r\n\r\nگذشت و روزى كه باز ككها هجوم بيشترى به بدن حاجى بردند ، فراشى دنبال داروساز رفت ، مؤمن آمد ، جهت تأخير را گفت : « من دنبال ادويه و عقاقير نسخه ميرفتم و تركيب ادويه را بپسرم محول كرده بودم ، چه بايد كرد ؟ جوانند و كم‌تجربه . پسرك بعضى عقاقير را زيادتر از عقاقير ناياب مخلوط كرده و اندازه و مقدار ادويه از تناسب خارج شده بود .\r\nبايد آن را متناسب كنم ، پنجاه تومان هم تمام شده بود ، ميترسيدم اگر همين تركيب ناقص را حضور مبارك بياورم اثر خود را نبخشد . اگر بيست سى تومان ديگر بود كه اين نقص اصلاح ميشد ، ديگر معطلى نداشت ولى من خجالت مىكشيدم شرفياب شوم . كار اين جوانها عينا همان مثل معروف است كه : « يك جاهل سنگى بچاه مياندازد و صد تا عاقل نميتوانند آن را بيرون بياورند . من شب و روز بفكر آزارى كه از اين حيوان خبيث بوجود مبارك ميرسد بودم . منتهى بهر درى زدم پول گير نياوردم كه اين نقص را كه در واقع سبب آن خودم بوده‌ام و ربطى بجناب صدارت پناهى نداشته است رفع كنم . فراش كه آمد ديدم چاره‌اى جز راستى و عرض صدق مطلب ندارم ، اين است كه شرفياب شده سبب تأخير را بعرض رساندم ، حالا هم يكى از دوستان من وعده كرده است اين سى تومان را براى من از جائى فكر كند ، تا دو روز ديگر حاضر خواهد شد ، كسرى دواها را تكميل كرده بحضور مبارك خواهم آورد . » حاجى ناظر را احضار كرده ، امر داد سى تومان ديگر به او بدهند .\r\nداروساز پول را گرفت و باز هم دنبال خيال خود رفت .\r\nاگر تا اينوقت هجوم كك‌ها و پنجاه تومان اكثر حاجى را به ياد داروساز مى انداخت ، حالا ديگر سى تومان هم بر پنجاه تومان افزوده گشته و جناب حاجى هم واقعا در نتيجه گرفتن از اين هشتاد تومان پولى كه مايه رفته بيحوصله شده است . بخصوص كه فصل پائيز هم شروع شده و دورهء دوم زندگى كك رسيده و آنها هم هر روز از پاچهء تنبان گشاد حاجى بدرون لباس ميروند و بيداد ميكنند . يك فكر ديگر هم خاطر جناب صدارت پناهى را بزودتر رسيدن دارو محرك ميشد و آن اين بود كه عنقريب زمستان خواهد آمد و كك‌ها طبعا از بين ميروند يا لا محاله كم ميشوند و امتحان دارو بسال ديگر محول خواهد شد . بهرحال يك ده بيست روزى هم دندان روى جگر گذاشت و تطاول و تعديات ككها را باميد برانداختن ريشهء آنها كه بنابرقول داروساز عنقريب صورت ميگرفت تحمل كرد . بالاخره مجددا فراش ديگرى سروقت داروساز رفت و جواب آورد كه دو روز ديگر با دارو شرفياب خواهد شد .\r\nروز مقرر داروساز در جلو و حمالى كه صندوق بسيار بزرگى بر دوش داشت ، از دنبال وارد منزل حاجى شدند و بكمك فراشها بار از دوش حمال پائين آمده و چند نفر پيشخدمت اطراف صندوق را گرفته ، با دواساز بمحضر حاجى بردند . جناب حاجى قلم را زمين گذاشته كارها را تعطيل كرد تا توصيف و طريقهء استعمال اين داروى معجزآسا را درست فراگيرد . صندوق را ميان اطاق ، زمين گذاشتند ، شارلاتان ما جلو آمده در صندوق را كه با قفل بزرگى بسته بود گشود و از مياى آن صندوق ديگرى كه با قفلى قدرى\r\n\r\n","description":"","footnote":"","page_name":" 490 ","page_number":502},
  {"content":"\r\n\r\nكوچكتر قفل شده بود بيرون آورد . در آن را باز كرده صندوق كوچكتر و كوچكتر ديگر و همينطور تا بصندوقچهء كوچكى كه در آن قوطى مقوائى بسيار كوچكى بود رسيد . در آن را گشوده از وسط صندوقها و صندوقچه‌ها كه سطح اطاق را پر كرده بود راهى پيدا كرده نزديك مسند آمد و دو زانوى ادب به زمين زده قوطى را جلو حاجى گذاشت .\r\nمحتويات اين قوطى بيش از دو سه سير نبوده عطرى از آن بلند شد كه فضاى اطاق را معطر كرد .\r\nبديهى است اول چيزىكه حاجى از او سؤال كرد ، مقدار و طرز استعمال دارو بود .\r\nشارلاتان گفت : « قربان ! اين دارو چهل مثقال تمام است ، گذشته از وقت و زحمت و دوندگىهائى كه براى پيدا كردن عقاقير آن به كار رفته است ، هر مثقالى دو تومان قيمت ادويهء آنست . اجزاء اين دارو از دواهاى معمولى نيست كه همه‌جا و نزد هر عطارى يافت شود . شايد گاهى بايد يكسال معطل شد يا يكى دو تا از نايابهاى آنها را از هندوستان خواست .\r\nوقتى هم برسد . معلوم نيست خوبش باشد . در اين صورت جان‌نثار تصور ميكنم تا ممكن است بايد در مقدار استعمال صرفه‌جوئى كرد . طرز استعمال آن هم اينستكه بايد مقدارى از اين دارو با يك موضع حساس كك تماس پيدا كند . بنابراين بهترين رويهء استعمال آن اين است كه همين كه كك را ديديد ، فورا نوك انگشت سبابه را به زبان مبارك آشنا كرده ، رطوبتى در آن ايجاد فرمايند و بلا تأمل روى كك بگذارند و انگشت نر را بانگشت سبابه نزديك برده جانور موذى را ميان دو انگشت بگيريد و طورى آن را از سطح بدن بربايند كه سرش به سمت نوك انگشتان جنابعالى باشد . بعد با يك سنجاق مقدار بسيار كمى از اين داروى قيمتى گرفته و دقت بفرمائيد درست به چشم حيوان بريزيد . اثر معجزآساى دارو فورا حيوان را كور مىكند و ديگر نميتواند جست‌وخيز كرده جنابعالى را به زحمت بيندازد . گذشته از اين ، چون دارو بنقطهء حساس بدن جانور اصابت كرده است ، بعد از يكى دو ساعت زندگى را بدرود ميگويد و الى الا بد از شر او جنابعالى و هم ساير خلق خدا فارغ خواهند شد . »\r\nحاجى قدرى فكرى كرده گفت : « اگر كك را بتوانم ميان دو انگشت خود بگيرم كه با همان دو انگشت آن را له ميكنم ، چه حاجت به اين دارو دارم ؟ » شارلاتان گفت :\r\n« البته اينهم يكى از راههاى دفع اين حيوان موذى و طريقهء اختراعى جنابعالى هم خيلى خوب طرزى است . »\r\nمتوجه باشيم كه دفع سن بوسيلهء توليد ناخوشى در حيوان با سم‌پاشى ، مثل داروى كك حاجى ميرزا آقاسى نشود كه بعد از خرج و زحمت زياد ، طريقهء اجراى آن با اسباب و وسائلى كه امروز در دسترس است ، بمشكلات برخورد كرده و بالاخره هم اثر آن قطعى نباشد و طرز سوزاندن تمام بوته‌هاى محل زمستانى آنها بر اين طرز ترجيح پيدا كند .\r\nبهرصورت چنان كه در بالا هم اشاره كرده‌ام ، سالى پنجاه هزار خروار غله ضرر اين آفت است كه بايد بهر قيمت و زحمتى كه هست چاره‌اى براى دفع آن فكر كرد . من با وسائل\r\n\r\n","description":"","footnote":"","page_name":" 491 ","page_number":503},
  {"content":"\r\n\r\nسى سال قبل ، سوزاندن تمام كوه قره آقاج يعنى خراب كردن لانهء زمستانى را بسر آنها بطوريكه نه از خانه و نه از صاحب‌خانه ديگر اثرى باقى نماند ، طريقهء منحصربفرد تشخيص دادم . حالا با وسائل علمى امروز البته راههاى ديگرى هم ميتوان فكر كرد ولى شرط اساسى آن اينست كه طرز اجراء آن مستلزم كارهاى غيرممكن و چيزهائى نباشد كه فعلا در اين كشور وجود ندارد و الا همانطور كه سى سال است وقت را گذرانده و قدمى در اين مشروع برنداشته‌ايم ، در آينده هم سالها بايد باميد تدارك مقدمات دفاع علمى نشسته و سالى پنجاه هزار خروار نان و قوت اهالى كشور را فداى مسامحه و تهيهء وسائل مقدمات نمائيم و نتيجه هم مثل داروى كك حاجى ميرزا آقاسى بشود و سوزاندن ، از آن عملىتر باشد .\r\n\r\nعمليات مميزى در سال دوم\r\nمن در اردوى سن هم كه بودم از كار مميزى غفلت نداشتم . قبلا بوزارت ماليه پيشنهاد كرده بودم ، يكنفر معاون براى من تعيين كنند كه هيئت را بعد از عيد بورامين ببرد . از طرف وزارت ماليه ميرزا ابو الحسن خان ( آقاى ابو الحسن مستوفى مستشار فعلى ديوان محاسبات ) را براى معاونت هيئت مميزى تعيين كردند كه در اواسط حمل هيئت را برداشته بقوينك برد كه دنبالهء كارهاى پائيز را بگيرند .\r\nغلامحسين خان مهندس را هم بعد از اتمام نقشه‌بردارى قره آقاج به قوينك فرستادم و بدستورات كتبى خود كفيل هيئت را با دنبال كردن خطمشى پائيز گذشته آشنا كردم .\r\nدر اواخر حمل ، بعد از آنكه بپرواز باقيماندهء سن و نبودن آن در بوته‌ها يقين حاصل شد ، اردو را بهم زده اعضاء و كاركنان جزء را مستقيما بتهران روانه كردم و خودم بشريف‌آباد آمدم . اردوى نظامى هم براى رفتن بتهران تازه رسيده بود ، با آقاى سردار انتصار وداع كرده براى توديع با سربازان با هم بسر صف نظاميان رفته از همكارى و زحمات افراد و افسران اظهار امتنان كردم و در ميان فرياد هوراى اين جوان‌هاى رشيد سوار شده بقوينك مركز مميزى آمدم . يك دو شب آنجا مانده . كارهاى چند روز قبل را اجمالا ديده و دستور كار روزهاى بعد را داده ، عصر روز آخر حمل وارد تهران شد . دو سه روزى هم صرف دادن محاسبه و تحويل لوازم اردو شد ، از رئيس الوزراء ديدارى كرده گزارشهاى شفاهى كارها و امتحانات خود را راجع بسن دادم . مشار الملك و عميد السلطنه بازهم نتوانسته بودند با هم كنار بيايند ، وثوق الدوله آنچه سعى كرده بود ميان اين دو نفر را آشتى بدهد ، ميسرش نشده بالاخره كفالت وزارت ماليه را بمنتخب الدوله واگذاشته بود .\r\nمن خواستم ديدارى از سردار انتصار بكنم ، در خانهء برادرش محل ملاقات تعيين كرده و اين اول و آخر دفعه بود كه من منزل منتخب الدوله رفتم . ضمنا گزارش كتبى هم در امتحانات راجع بسن و عقيدهء خود كه سوزاندن تمام كوه قره‌آقاج بود دادم .\r\nادارهء تشخيص عايدات در مقابل انجام اين خدمت ، پيشنهادى بوزارت ماليه فرستاد كه هزار تومان بعنوان فوق العاده در حق من اعطاء گردد . من اهل مطالبه نبودم ، وزارت\r\n\r\n","description":"","footnote":"","page_name":" 492 ","page_number":504},
  {"content":"\r\n\r\nماليه هم اهل اين قبيل قدردانيها نبود ، نميدانم اين پيشنهاد كجا رفت كه بعدها هيچ اثرى از آن ظاهر نشد .\r\nبر اثر كنه‌زدگى پائيز گذشته ، بدن من بخصوص نزديك مفصلها بثوراتى بيرون ميزد بدكترها مراجعه كردم ، گفتند بايد چندى در شهر بمانى و معالجه كنى . به اين جهت نميتوانستم در ورامين بمانم و باوجود آقاى ابو الحسن مستوفى ، حاجت زيادى هم بوجود من نبود . من هرچندى يك بار سرى بهيئت‌زده كارهاى گذشته را بازرسى ميكردم و دستور خطمشى براى بعد ميدادم . ولى از معالجهء اطباء فائده‌اى حاصل نشد حتى ماه رمضان را هم نگذاشتند روزه بگيرم و باوجوداين كارى پيش نبردند . بالاخره دكتر اسكات دكتر انگليسى استحمام آب گرم لاريجان را معالجهء منحصر دانست ، تا به آنجا برسيم .\r\n\r\nكميتهء مجازات\r\nدولت روس بعد از استعفاى نيكلاى دوم از امپراطورى روسيه و استنكاف برادرش گراندوك ميشل از قبول امپراطورى و تشكيل حكومت موقتى و صلح با آلمان ، البته با دولت انگليس كه بازهم با آلمان در جنگ بود ، ديگر رابطه‌اى نميتوانست داشته باشد . پس سياست دو منطقهء نفوذ ، بالتبع از بين رفته و سردار معظم خراسانى ( تيمور تاش ) كه براى عملى كردن دو منطقهء نفوذ ، بعضويت كميسيون مختلط ، از طرف وثوق الدوله تعيين شده بود ، بيكار گشته است . قشون روس بفرماندهى ژنرال باراتف كه سرتاسر شمال ايران را اشغال كرده بود ، در محلها و پادگانهاى خود بىخرجى و مهمات مانده بوسيلهء انگليس‌ها نگهدارى ميشوند ولى سياهى لشكرند و به هيچ اقدامى مبادرت نميكنند و به همين جهت حتى دهاتىها هم فهميده‌اند كه امرى از آنها متمشى نيست و كسى هم سنگى در ترازوى آنها نميگذارد .\r\nخوشتاريا تبعهء روس كه امتيازاتى در سرتاسر شمال ايران از كابينهء وثوق الدوله گرفته و گرماگرم مشغول عملى كردن دو منطقهء نفوذ از راه تجارت و صنعت شده بود ، ديگر اثرى از كارهايش پيدا نيست بلكه دست و پاى خود را در همه‌جا جمع كرده است .\r\nعبد السلامها ، سلمانخانها ، پناهىها همه از نفوذ افتاده ، بفكر وسيلهء ديگرى براى تحليل بردن خورده برده‌هاى سابق خود هستند ، زيرا از طرف مأمورين روس ديگر تقويتى از آنها نميشود . مردم اين اوضاع را ميبينند و همه منتظرند كه دولت اقداماتى براى امتيازات استقلال شكنانه‌اى كه روسها به زور گرفته‌اند به عمل آورد و چون ملاحظه ميكنند كه دولت برعكس بازهم دست از كارچاقى ته‌ماندهء قدرت روسها برنميدارد و مثل اينست كه مانند انگليسها از شكسته شدن اين چماق بين‌المللى نارضامندى داشته و اميدوار است كه حكومت مردهء تزارى دوباره جان بگيرد و همان بيرويگىهاى سابق را امتداد دهد و آن‌ها را هم بنوائى برساند ، طبعا برضد آن هستند . وثوق الدوله هم احساس كرده است كه يك پاى او شل شده و پاى ديگر او هم تقريبا از قوت افتاده است و به اين جهت خود را به كارهاى عادى مشغول كرده منتظر روز بهترى است . گذشته از اين چون همه ميدانستند كه اين كابينه متكى بخارجى است ، به همين جهت اعمال او را نپسنديده و با اقدامات خود با آن ضديت ميكردند .\r\n\r\n","description":"","footnote":"","page_name":" 493 ","page_number":505},
  {"content":"\r\n\r\nچنان‌كه يكى دو ماه قبل از پيش‌آمدن وقايع روسيه ، در تهران كميتهء سرى باسم كميتهء مجازات تأسيس شده بود و براى هواخواهان وثوق الدوله نامه‌هائى به خط سرخ مىفرستاد و آن‌ها را به ترك هوادارى از وثوق الدوله نصيحت و تهديد و ضرب الاجل ميكرد كه اگر تا فلان روز دست از اين رويه برندارند ، گرفتار انتقام ملت خواهند شد .\r\nعصر روز آخر دلو سال 1295 ميرزا اسمعيل خان رئيس انبار غله كه با سفارت انگليس مربوط و يكى از كارچاق‌كنهاى وثوق الدوله بود ، البته بعد از دريافت نامه خونين و تعيين ضرب الاجل ، بعد از ختم كار روزانه ، با درشكه از انبار بيرون آمده به سمت خيابان رى امروز ميآمد كه دنبال خيال خود برود . در وسط راه بين انبار و خيابان رى گرفتار حمله چند نفر شده او را از پا درآوردند و نظميه با همهء تجسس خود نتوانست كشفى بكند . بعد از دو ماهى نوبت بميرزا محسن برادر صدر العلماء كه يكى از مبرزين اهل علم و خود را كارچاق‌كن درست‌وحسابى وثوق الدوله كرده بود رسيد . او را هم در وسط بازار نزديك منزلش از پا درآوردند و بازهم نظميه نتوانست اثرى از اين كميته بدست بياورد .\r\nدر اواخر جوزاى 1296 بازهم ، البته بعد از دريافت نامه و ضرب الاجل ، دو سه نفرى بادارهء روزنامه عصر جديد رفتند و متين السلطنه مدير روزنامه را كه در مقالات روزنامهء خود از انگليسها هواخواهى كرده و در حقيقت براى اين قسمت ارگان دولت وثوق الدوله بود ، به دو نفر سابق ملحق ساختند . وثوق الدوله چاره‌اى جز استعفاء از مقام رياست وزراء نداشت و علاء السلطنه مجددا برياست وزراء برقرار شد . باوجوداين ، كميته دست از عمليات خود برنداشته ، در اوائل اسد 1296 منتخب الدوله يكى از كاركنان ادارى وثوق الدوله و برادر داماد او را هدف تير تروريست‌هاى خود كرد . عميد السلطنه و چند نفر ديگر از پارتيهاى وثوق الدوله مجبور شدند از كار خارج و در دهات بيغولهء اطراف شهر متوارى شوند . ولى كابينهء علاء السلطنه كه مشير الدوله و مستوفى الممالك و ممتاز الدوله و حاجى محتشم السلطنه عضو آن بودند ، بعد از ده پانزده روز توانست اين كميتهء سرى را كشف كرده افراد آنها را براى استنطاق و ثبوت جرم بمحبس بفرستد و باقى كاركنان و هواخواهان وثوق الدوله هم توانستند نفس راحتى بكشند . كشف اين كميته هم بوسيلهء نصير السلطنه پسر حاجى محتشم السلطنه بود كه آقاى وثوق الدوله همين موضوع را پيراهن عثمان كرده و در بيانيه‌هاى كابينهء بعدى خود ميخواست وانمود كند كه مثلا اعضاى كابينهء علاء السلطنه با تروريستها همدست بوده‌اند .\r\n\r\nقحطى سال 1296\r\nچنان كه در مواقع خود اشاره شده است ، در ششماه آخر و فصول بارانى سال 1295 به همه جهت ده دوازده ساعت بيشتر باران نيامده بود . در تمام مدت فصل بهار هم تا بيست و هشتم ماه دوم بهار ، نم از آسمان پائين نيامده و در اين وقت شش هفت ساعت باران پرپشت قطره درشتى آمد ولى براى زراعت بلوكات گرمسير تهران « نوشداروى پس از مرگ سهراب » بود زيرا اكثر زارعين زراعت‌هاى خشك شده خود را چرانده بودند . اين باران فقط به درد بلوكات نسبة سردسير تهران مثل ساوجبلاغ و شهريار كه اكثر از قنات مشروب ميشدند ، افاقهء جزئى داشت .\r\n\r\n","description":"","footnote":"","page_name":" 494 ","page_number":506},
  {"content":"\r\n\r\nحال تمام ايران به همين منوال بود ، رودخانه‌ها خشك و قناتها هم كم‌آب شده بود . در ورامين آفت سن‌خوارگى هم مزيد بر علت شده ، آنچه از قحطى و خشكى نجات يافته بود ، گرفتار اين آفت شد . گندم كه در بهار سال 1295 خروارى بيست تومان قيمت داشته و در پائيز اين سال به بيست و پنج تومان رسيده بود ، در بهار 1296 بسى تومان بالغ شده و هرچه نزديكتر بخرمن ميشد ، گرانتر ميگشت . دولت ، سهام الدولهء جليلوند را كه مرد با تقواى متنسك ولى حاجى عمو قلى بود برياست نانوائى تهران تعيين كرده و او هم با اصول قديم در كار جمع‌آورى غله و راه بردن نان شهر آنچه ميتوانست ميكرد .\r\nهفت هشت نفر از تجار درجه اول كشور هم باسم كميسيون ارزاق از طرف دولت تعيين شدند كه كمك كار سهام الدوله باشند و اين كميسيون هم هر روزه در عمارت گالرى تشكيل شده و در اين مشروع با رئيس ارزاق معاونتهائى ميكرد . ولى كار روزى دادن بسيصد هزار نفر جمعيت تهران ، با اين قحط سال ، اقدامات ديگرى لازم داشت كه وسائل آن در دست دولت نبود . از جمله خريد آرد از روسيه يا خواستن گندم از كراچى كه معمولا در سنوات كم گندمى در ايران از اين دو ممر رفع حاجت ميكردند . در اين سال بواسطهء جنگهاى بين‌الملل و بخصوص انقلاب روسيه ، آنها خودشان هم احتياج بگندم خارجى داشتند . اين كميسيون براى ترفيه حال فقرا رأى داده بود كه نان را از قرار يك من دو قران و دو عباسى بمردم بفروشند درصورتيكه گندم خروارى سى و دو سه تومان و روزانه مبلغى ضرر دولت بود .\r\n\r\nمسافرت آب گرم لاريجان\r\nفهيم الملك ( جناب آقاى خليل فهميى وزير مشاور كابينهء فعلى ) دو سه سال بود به مرض سياتيك ( عرق النساء ) مبتلا و گرفتار بستر و بالين بود . اطباء آب گرم لاريجان را براى افاقه تجويز كرده بودند و هر سال در فصل تابستان ده بيست روزى براى استحمام به اين محل ميرفت . روزى من بعيادت ايشان رفتم ، در ضمن صحبت گفتند قصد سفر آب گرم دارند . با ايشان قرار گذاشتيم با هم به اين مسافرت معالجه‌اى برويم . قاطرها را با چند سر اسب از دماوند كه هيئت مميزى در تابستان به آنجا رفته بود ، خواسته ، بعد از احياهاى ماه رمضان بدماوند رفته يك شب در آنجا گذرانده خواهرزاده‌ام ميرزا صادقخان اعتلاء الدوله را همراه برداشتيم و به آب گرم رفتيم . ميرزا صادق خان اعتلاء الدوله رئيس دفتر رياست وزراء كابينهء سابق و يكى از اشخاصى بود كه از ترس كميتهء مجازات بعد از كابينهء وثوق الدوله نميخواست در تهران باشد .\r\nبيست روز تمام در آب گرم مانديم ، آب‌گرم لاريجان از دامنهء سمت مشرق كوه دماوند بيرون آمده ، بعد از طى يك نيم فرسخى از دره‌هاى عميق برود هراز ميريزد . اين آب به قدر دو سه سنگ و حرارت آن در وقتى كه از چشمه بيرون ميآيد ، بقدرى است كه تخم - مرغ را در ظرف چند دقيقه ميپزد و مرغ كشته را كه در آن بزنند ، قابل پركندن مىشود .\r\nدر مجاور آن ، چشمهء آب سرد گوارائى هم براى آشاميدن و طبخ موجود است .\r\n\r\n","description":"","footnote":"","page_name":" 495 ","page_number":507},
  {"content":"\r\n\r\nاز زمان قديم ، شايد از دورهء صفويه ، حمام عمومى پائين اين چشمه ساخته‌اند كه مقدار كمى از اين آب را از نهر اصلى جدا كرده ، بخزانهء اين حمام مياندازند كه هميشه جارى است . ولى اين حمام در اين وقت يك قسمت از اطاق گرمخانه‌اش خراب شده و باوجود اين بعضىها از آن استفاده ميكردند .\r\nاهالى ده موسوم بگرمسر كه با اين چشمه يك كيلومتر فاصله دارد ، در نزديكى اين چشمه و حمام عمومى ، هريك در اراضى خود . حمامهاى نيمه‌خصوصى و نيمه‌عمومى ساخته‌اند كه واردين از آنها استفاده مينمايند . يكنوع حمامهاى مخصوصى هم اهل سليقه اختراع كرده و بمهمانداران خود دستور داده بودند كه از همه تميزتر و مطمئن‌تر و آن عبارت بود از چالهء مدورى كه دورهء آن را سنگ بست كرده بودند كه با انداختن يك الوار چوبى در گوشهء دائره ، در كمال خوبى قابل استفاده ميشد . منتهى بايد در دستگاه مهمان ، چادرى هم باشد كه روى آن زده و از هر حيث قابل استفاده شود . واردين به زمين و يورت هركس وارد ميشدند ، صاحب يورت از آنها پذيرائى ميكرد . لوازم معيشت براى آنها ميآورد و در آخر كار هم انعامى براى پذيرائى در يورت و استفاده از حمام به او داده ميشد . صاحب يورت ما موسوم بمشهدى تقى و در سنوات قبل مهماندار فهيم الملك بوده و مرد زرنگ نان پيدا كن و در آن واحد بسيار ساده و نجيب است .\r\nدر نزديكى اين آب گرم چشمهء ديگرى هم هست كه به آب آهن معروف و از رسوب سرخى كه در اطراف آن نهر ديده مىشود ، پيداست كه آهن فراوانى دارد . در ساحل راست رود هراز ، بفاصلهء يكفرسخ به سمت تهران ، ده اسك واقع و نزديكى آن آب گرم ديگرى است كه باسم اين ده آب اسك موسوم و حرارت آن كم و اكثريت موادى كه در آن است زاج مىباشد . در سر اين چشمه هم استخر كم‌عمقى از زمانهاى قديم زير طاق آسمان ساخته‌اند كه در آن هم مردم استحمام ميكنند ، هركس به آب گرم ميرود ، در مراجعت در اين استخر هم غوطه‌اى مىخورد . آب اسك تقريبا مانند آب حمامهاى رامسر است .\r\nدر اين بيست روزه ، من و آقاى فهيمى ، هر روز دو بار صبح و عصر در حمام اختصاصى خودمان كه بسعى مشهدى تقى ايجاد شده و روى آن چادر قلندرى آسترشله قرمزى زده شده بود ، استحمام ميكرديم . اعتلاء الدوله چون حاجتى نداشت ، هر وقت براى شستشو ميخواست حمام برود ، از همين حمام استفاده ميكرد . يك نهر كوچك خاصى براى اين حمام از سرچشمه باز كرده بودند كه بعد از استحمام صبح ، تا ظهر جارى و آب حمام بالمره عوض ميشد . بعد از ظهر براى اينكه آب خزانه ملايمتر و قابل استفاده شود آب حمام را مىبستند . بعد از استحمام عصر ، مجددا آب به آن ميانداختند و در آخر شب مىبستند كه حمام براى فردا صبح معتدل و حاضر شود . بعضىها هم بودند كه قدرى آب سرد ضميمه ميكردند و در حقيقت از اثر آب گرم ميكاستند .\r\n\r\n","description":"","footnote":"","page_name":" 496 ","page_number":508},
  {"content":"\r\n\r\nآقاى فهيم الملك بمناسبت سابقهء دو سه ساله ، اختياردار اين اردوى كوچك است ، هريك از ما سه نفر يك چادر اختصاصى داريم كه لوازم شخصى و تخت‌خواب ما در آنست يك چادر آشپزخانه و يك چادر هم براى مستخدمين هست ، لهجهء اهالى لهجهء مازندرانى است ، لوازم از قبيل هيزم و كاه و جو و سبزى و تخم‌مرغ و مرغ را مشهدى تقى ميآورد و گاهى كه سبزى يافت نميشود ، يكى از اقوام خود موسوم بشهاب الدين را بيكى دو فرسخى فرستاده لوازم مهمانان خود را تدارك مىكند . به اين شهاب الدين اهالى شاه بدين ميگفتند حتى اين جوانك مهر اسم خود را شاه بدين كنده بود .\r\n\r\nخروس مشهدى تقى\r\nروزى بفكر رفتن اسك افتاديم ، مشهدى تقى براى آوردن لوازم مسافرت فردا ، بگرمسر رفت ، عده‌اى مرغ و خروس هم از مال مشهدى تقى در حول‌وحوش ما ميچريد ، خروس اين مرغها بسيار كولى و پر سروصدا و بعد از ظهرها مانع خواب بود ، بتحريك اعتلاء الدوله بنوكرها گفته شد شر اين خروس را بكنند ، آنها هم خروس را گرفته براى نهار فردا سر بريدند . براى اينكه ببينيم مشهدى تقى چه ميگويد و براى گمشدن خروس چه مىكند ، سپرده شد به او چيزى نگويند . مشهدى تقى آمد ، خروس را نديد ، نيمساعتى گشت ، بالاخره از نوكرها سؤال كرد ، آشپز به او ميگفت : « چون تو ! مشهدى تقى ! من پيش از پاى تو او را ديده‌ام . » و راست هم ميگفت اما در ديگ آن را ديده بود . بالاخره مشهدى تقى را خواستيم بر گمشدن خروس اسف و افسوس زياد خورديم و به او گفتيم اين خروس چند ميارزيد ؟ گفت سه چهار قرانى قيمت داشت . گفته شد يك تومان به تو انعام داده مىشود كه تلافى آن دربيايد . اخم مشهدى از هم باز شد ، يكتومان را گرفت . من به او گفتم اگر بخواهى وداع آخر را با خروس وفادار بكنى ، سرى بديگ‌هاى سربار بزن . آدم بيكار ، در آب گرم ، وسيلهء تفريحى جز اين قبيل خرده‌كاريها ندارد .\r\nپنج روز به آخر دورهء استحمام مانده بود ، اعتلاء الدوله بدندان درد سختى گرفتار شد كه با اسب و نوكر بدماوند و از آنجا بتهران رفت . ما هم همين كه بيست روز بسر آمد ، يكشب در پلور و يك شب در هيئت مميزى كه در مراء دماوند بود ، مانده بتهران آمديم . در بين راه از ماهى قزل‌آلا در پلور استفادهء كاملى به عمل آمد . اصل راه بين دماوند و آب گرم ساختهء صفويه است كه طول مدت و عدم مواظبت آن را خراب كرده و در بعضى از قطعات ، راه ديگرى ايجاد كرده‌اند . از پلور به آب گرم راه بسيار سخت و همه‌جا از بغله و رود هراز از ته دره با صداى زياد ميگذرد . در بعضى از نقاط رودخانه مانند طناب سفيدى از ته دره پيدا و پرتگاه بسيار مهيب است . ريزش كوه هم گاهى همين جادهء باريك را پر كرده ، عبور را مشكلتر مىكند . نزديكترين راه حمل برنج و مركبات از مازندران بتهران همين راه است كه تهران را بآمل وصل مىكند . در بين راه يكى دو كاروانسراى سنگى كه آنها هم از عهد صفويه است دارد .\r\n\r\n","description":"","footnote":"","page_name":" 497 ","page_number":509},
  {"content":"\r\n\r\n\r\nاشتغال من به كار رياست ارزاق تهران\r\nگويا اوائل ميزان بود يكروز با تلفن مرا بهيئت وزراء احضار و كار رياست ارزاق تهران را به من تكليف نمودند . بعلاء السلطنه رئيس الوزراء عرض كردم امسال وضع غله غير از پنج سال قبل است . آن سال ، تنگى و غلاء ، مصنوعى و بر اثر خبط و خطاى كاركنان نان و ممكن بود با حسن تدبير و جلوگيرى از تقلب و حيف‌وميل اصلاح شود اما امسال قحطى درست‌وحسابى است ، نبايد منتظر باشند كه اشتغال من به اين خدمت كار نمايانى بكند . از حالا تا رسيدن خرمن آتيه ، نه ماه است و در حدود هشتاد هزار خروار گندم يا لا محاله گندم و جو لازم دارد . من اطلاع دارم كه در بلوكات عشر اين غله هم موجود نيست . در ولايات هم گندمى نيست كه بپايتخت بياورند . ولى برنج مازندران امسال خوب شده است ، برنج گرده كه در سابق بروسيه حمل ميشد ، بواسطهء اختلال آن كشور با همهء احتياجى كه اهالى روسيه به آن دارند ، دست رعيت مانده و مشترى ندارد . پيشنهاد ميكنم تا هوا خوب است ، سى چهل هزار خروار برنج در تهران ذخيره كنيم كه مردم شهر لامحاله گرسنه نمانند . گفت : « بسيار خوب پيشنهادى است ، مقدمات آن را در كميسيون ارزاق بسنجيد و پيشنهاد كتبى بدهيد تا اقدام شود . فعلا ما بهر زحمتى هست ، روزى سيصد خروار گندم و جو فراهم ميكنيم و ميدهيم و باوجوداين ، وضع ادارهء نان خوب نيست . ميخواهيم شما اين زحمت را براى رفاه عامه قبول كنيد . » عرض كردم نان در شهر يكمن دو قران و دو عباسى است در صورتى كه در بيرون دروازه يكمن سه چهار قران قيمت دارد . بنابراين بردن نان از شهر بخارج ، قطع نظر از اينكه شايد بيرون شهرىها هم اكثر نان نداشته باشند ، خود تجارتى است . از طرف خانه‌دارهاى شهرى هم طالب آرد زياد است ، پس نانوا تا ميتواند كم ميپزد و آنچه هم كه ميپزد ، مشترى بيرون بر ، مجال بمردمان ناتوان آبرودار شهرى نميدهد . البته با تعيين مفتش براى نانوائىها ميتوان از كم پختن جلوگيرى كرد ولى بيرون‌برها كماكان هستند اگر روزى ششصد خروار هم بپزند ، حاضرند براى فروش بخارج بخرند و بيرون بفرستند سرشمارى هم نداريم كه براى هر خانواده‌اى جيره برقرار كنيم و بليط به آنها بدهيم .\r\nمن امر را اطاعت كرده آنچه در قوه دارم كوشش ميكنم ولى نبايد انتظار داشته باشيد كه ورود بنده در كار نان شهر مثل دورهء گذشته باشد و فورا ازدحام در دكانها تمام شده مردم مرفه شوند . ممتاز الدوله وزير ماليه گفت : « تمام اين بيانات شما صحيح و هيئت دولت به خوبى توجه به اين نكات دارد . شما همانطور كه وعده كرديد ، كوشش خود را بكنيد كه وضع بهتر شود ، ما هم منتظر اعجاز از شما نيستيم . راجع ببرنج هم همانطور كه حضرت اشرف آقاى رئيس الوزراء فرمودند ، پيشنهاد كنيد تصويب شود . »\r\n\r\n","description":"","footnote":"","page_name":" 498 ","page_number":510},
  {"content":"\r\n\r\n\r\nتدارك سى هزار خروار برنج براى مردم تهران\r\nاز هيئت وزرا يكسر بكميسيون ارزاق رفتم ، موضوع حمل برنج را مطرح كردم . الكساندر خان طومانيانس مديرعامل تجارتخانهء طومانيانس در ايران هم عضو كميسيون بود . اين تجارتخانه در آمل و بار فروش و سارى و خلاصه در تمام نقاط مهم مازندران عمال داشت ، خريد و حمل برنج گرده را تا حدود سى هزار خروار عهده‌دار شد كه عمال او بطور تجارتى بخرند و حمل كنند و تحويل خود او باشد تا در موقع ضرورت به كار آيد . پيشنهاد آن كتبا بهيئت وزراء تقديم گرديده تصويب شد . طومانيانس هر هفته صورت برنجهاى حمل شده را بكميسيون ارزاق ميآورد . تا اوائل زمستان و فصل راه‌بندان سى هزار خروار برنج در انبار شهر موجود شد و خطر گرسنه ماندن شهر مرتفع گرديد .\r\n\r\nتشكيلات تفتيشى كار نان تهران\r\nدر كار نان شهر هم ، من از آقاى على منصور كه در وزارتخارجه رئيس ادارهء انگليس و خانهء او در خيابان سربازخانه ، نايب - السلطنه ، بود خواهش كردم قسمت محلهء چاله ميدان را به عهده گيرند . همچنين آقاى دهخدا كه منزل ايشان در خيابان صفى عليشاه بود ، به خواهش من كار قسمت محلهء دولت را عهده‌دار شد . آقاى فتح اللّه مستوفى هم كه تازه از رياست مميزى بر كنار شده بود ، كار دو قسمت محلهء بازار و دروازهء قزوين را به عهده گرفت . همانطرز چهار سرمفتش و هر شش دكان يكنفر مفتش برقرار گرديد . منتهى بجاى آرد كه در دورهء قبل ميدادند ، اين سفر گندم بنانواها داده ميشد و مفتشين هر روزه به ميزان گندم يا جوى كه نانواها گرفته بودند ، آرد گندم و جو تحويل ميگرفتند و در موقع خمير حاضر ميشدند .\r\nاين عمليات البته از كم پختن نانواها جلوگيرى كرده وضع قدرى بهتر شد . ولى گرانى روزافزون غله ، در خارج شهر ، موجب هجوم بيرون‌برها بدكانهاى نانوائى بوده و براى جلوگيرى اين كار ، هيچ وسيله‌اى در دست نبود . زيرا گذشته از اين‌كه مأمورين دروازه‌ها مراقبتى در جلوگيرى از خروج نان از شهر نميكردند ، خندق شهر هم راههاى زيادى داشت كه حتى شتر با بارش ممكن بود از آنها بگذرد .\r\nهيچ چيز به قدر ازدحام دكان براى نانوا پرصرفه نيست زيرا اولا نانى كه از تنور بيرون آمده و فورا بترازو برود ، هر منى در حدود يكسير تفاوت وزن پيدا مىكند . ثانيا اكثر مردم بواسطهء معطلى كه كشيده‌اند ، همينقدر كه نان بدستشان رسيد ، ديگر حوصلهء وزن كردن آن را ندارند و نكشيده و از روى دانهءاى يك چارك مىبرند . شاطر بىانصاف هم البته متوجه ازدحام هست ، همين كه جمعيت دكان را زياد ديد ، نانهاى چاركى را هفت و هشت سيرى ميپزد . نان‌گير هم نان را نپخته از تنور مىكند و با اين كيفيت دخل دكان اقلا يكخمس زياد مىشود . البته مفتشين ادارهء نانوائى تا ميتوانستند جلوگيرى ميكردند ، ولى يكنفر مفتش و شش دكان باوجود ازدحام زياد مشتريها چگونه ميتواند وظيفهء خود را انجام\r\n\r\n","description":"","footnote":"","page_name":" 499 ","page_number":511},
  {"content":"\r\n\r\nدهد ؟ اكثر همان نان‌برها كه از كثرت معطلى عصبانى بودند ، مانع اداى وظيفهء تفتيشى او ميشدند .\r\nخلاصه اينكه باوجود روزى سيصد خروار پخت ، ازدحام دكانها زياد بود ، ولى بواسطهء مواظبت مفتشين جنس نانها خوب و گندم يا جوهر چه بود ، غل‌وغش نداشت و مرغوب بود .\r\nدر اين ضمنها تقاضا و توصيهء پاره‌اى از اشخاص هم كه هميشه در ادارات ايرانى معمول بوده است ، قدرى باعث زحمت ميشد . مثلا شخصى كه بطمع روزى چهار پنج قران كرايه ، دكان نانوائى ساخته و تقريبا هميشه دكانش خالى افتاده بوده است ، به تحريك نانوائى كه او هم هيچوقت دكان مرتبى نداشته است به خيال دائر كردن دكان خود افتاده ، توصيه از اين و آن ميآورد كه براى دكان ملكى او هم پختى تعيين شده به اين نانوا هم گندم بدهند . بهانهء اين تقاضاها هم زيادى جمعيت ساير دكانها بود كه تصور ميكردند اگر عدهء دكانها زيادتر شود ، از ازدحام كاسته خواهد شد . ديگرى دكان نانوائى دائرى داشت ، نانواى مستأجر دكان به او وعده ميداد كه اگر روزى پنجاه من بر ميزان پخت من بيفزايند ، كرايهء دكان روزى پنجهزاريرا بيك تومان ترقى ميدهد . اين آقا هم توصيه ميآورد ، باز هم بهانهء اين اقدام همان كم شدن ازدحام بود كه بهمهء اهل نان برسد .\r\nبعضيها هم سايهء دست مىخواستند كه نانواى محل آنها را معطل نكند ، اين‌ها چيزى نبود و ممكن بود با استدلال اين قبيل تقاضاهاى شخصى را رد كرد و منهم آن اندازه قوت‌نفس داشتم كه به اين توصيه‌ها از راه در نروم و خط مستقيم را از دست ندهم .\r\n\r\nنردبان تازه براى رسيدن بمقام رياست وزراء\r\nولى عدهء زيادى زن ، در دكانها ميآيند و معطلى خود را با اغراق زياد وسيله قرار داده و دادوقال راه مياندازند و پيداست كه مقصودشان اغتشاش است . اين گزارش ، تقريبا از تمام سرمفتشين به من رسيد ، من خودم بطور ناشناخت بدكانها رفته و مثل يكى از افراد كه منتظر نان هستند ، مدتى در داخلهء چند دكان توقف كرده و حتى با بعضى از اين خانمها بطور نصيحت وارد صحبت هم شدم و يقين كردم كه اينها محركى دارند كه عمدا دكانها را مغشوش كنند . بعد از اين مقدمه ، بمفتشين دستور دادم كه هروقت زنى خيلى شلافگى كرد در فلان گوشه‌اى از چادر او با گچ تحرير يك خط كوتاهى بكشند و اگر خطى در همانگوشهء چادر زنى ديدند ، بدانند كه اين كار يكى از همقطارهاى آنهاست ، مواظب او باشند كه اگر بازهم داد و قال به راه انداخت يك خط بر خط همقطار خود بيفزايند . همين كه عدهء خطها بپنج رسيد ، او را بوسيلهء آژان بنظميه بفرستند . بنظميه هم دستور داده شد كه ريشهء كار را درآورده معلوم نمايد كه محرك اين زنها كيست ؟\r\nبعد از يكى دو روز كه هفت هشت نفر از اين زنها بنظميه فرستاده شدند ، معلوم شد حضرت و الا شاهزاده عين الدوله چون ميخواهد رئيس الوزراء شود اين كار را وسيله قرار داده است .\r\n\r\n","description":"","footnote":"","page_name":" 500 ","page_number":512},
  {"content":"\r\n\r\nيكروز مفتشى زنى را در دكان نانوائى تكيهء رضا قلى خان مىبيند كه خيلى هتاكى مىكند ، ولى حركات و جوهر صداى او بزن نميماند . بادقت زيادترى ريش و سبيل اين زنرا از زير پيچه مشاهده مىكند . آژان خبر كرده نقاب را از صورت او بالا زده مردم همگى متوجه ميشوند كه مرد است . خبر به من رسيد ، گفتم مؤمن را همانطور با چادر و پيچه منتها با روى باز بنظميه ببرند . محرك اين آقاى چادر پيچه‌اى هم عين الدوله بود !\r\nروزى صبح ، على الرسم بهيئت وزراء ميرفتم كه از وضع نان شهر و انبارهاى محتكرين كه تازه يافته بودم و بايد گشوده بين نانواها تقسيم و قيمت به صاحب آن‌ها داده شود ، گزارشات خود را بدهم . همين كه از خيابان باب همايون گذشته ميخواستم وارد ارك شوم ، در گوشهء سمت چپ معبر ، آقاى سيد محمد اسلامبولچى را زيارت كردم . ايشان با دست اشاره به سمت در باغ عمارت گالرى كه در ميدان ارك واقع بود كرده با صداى بلند فرمودند :\r\n« متوجه جلوتان هم باشيد ! » اين سيد هم مثل ميرزا عبد الحسين خرازى و حاجى محمد حسين رزاز و حاجى نبى قناد و حاجى محمد تقى بنكدار و مشهدى كرمعلى كفاش از سردسته‌هاى بازاريها بوده و كانديداهاى زوركى رياست وزراء از اين بازاريها استمداد هم ميكردند و من خوب مىدانستم كه اين سيد مشغول جفت‌وجلا براى عين الدوله است . بعد از اداى اين جمله از طرف او ، سر بلند كرده ديدم سيصد چهارصد نفر زن جلو در هيئت وزراء ايستاده‌اند و قال‌وقيل معمولى زنهاى عوام از آنها بلند است . دانستم كه سيد آن‌ها را جمع‌آورى كرده و براى هياهو باينجا آورده و توجه دادن به من هم براى اين است كه مثلا من مرعوب شده جاخالى كنم و ميدان براى عمليات زنها هموارتر شود . فورا از درشكه بيرون آمده ، پياده به راه افتادم و از وسط جمعيت زنها گذشته بدرگاه در باغ كه رسيدم ، برگشته و رو بزن‌ها ايستاده گفتم : « خانم‌ها چه ميفرمايند ؟ »\r\nيكى از سردسته‌ها كه نزديك من بود گفت : « آمده‌ايم نان ميخواهيم . » گفتم : « اينجا كه نانوائى نيست ، اگر نان ميخواهيد برويد در دكانها ، من هم الان ميروم و به تمام شعبه‌ها تلفن ميكنم خانمها را زودتر راه بيندازند . » گفت : « نانواها نان‌هائيرا كه ميپزند ، بقوم و خويشهاى خود ميدهند ، از تلفن شما هم كارى براى ما صورت نميگيرد ، ما امروز اينجا آمده‌ايم كه تكليف كار خود را براى هميشه معين كنيم . » گفتم : « هيئت وزراء هرجا سراع كنند امر ميدهند گندم ميآورند ، من هم شب و روزم وقف رفاه شماهاست ، اگر شماها واقعا از اشخاصى باشيد كه خودتان متصدى نان خريدن باشيد ، بايد همه مرا بشناسيد كه من هروقت بهر دكانى ميرسم ، مردها را كنار كرده ابتدا شما خانمها را راه مياندازم . » ديدم جماعت زيادى گفتند : « ما حالا كه گفتيد شما را شناختيم ! خدا بشما عمر بدهد ! ما از التفاتهاى شما ممنونيم ، همينطور كه گفتيد شما خيلى بداد ما رسيده ما را از معطلى خلاص كرده‌ايد ، حالا هم اين التفات را بفرمائيد ! » گفتم : « من بعد از نيمساعت گردش دكان‌ها را شروع ميكنم و الساعه هم همينقدر كه دستم بتلفن برسد ، فورا به تمام شعبه‌ها دستور مىدهم كه شما را زودتر راه بيندازند . »\r\n\r\n","description":"","footnote":"","page_name":" 501 ","page_number":513},
  {"content":"\r\n\r\nصداى دعا و ثنا از جمعيت بلند شد ، راه افتادند و سردسته‌ها در نگاهدارى آنها سعى بيهوده ميكردند . بعد از دو سه دقيقه جز هفت هشت نفر از كلانترها كسى جلو باغ باقى نمانده به آنها گفتم : « اگر نرويد من بوظيفهء خود عمل ميكنم . » ديدم ميخواهند شلافگى كنند . چند نفر آژان را كه بواسطهء جمعيت زنها در آن حول‌وحوش جمع شده بودند ، طلبيده گفتم : « اين خانمها را بنظميه ببريد . » بعد متوجه سيد اسلامبولچى كه قدرى نزديك‌تر شده بود گشته نگاه فاتحانه‌اى بچهرهء او انداخته ، بهيئت وزراء رفتم . بعدها از گزارش نظميه بهيئت وزراء معلوم گرديد كه حدس من كاملا صائب بوده و سيد بامر عين الدوله و بوسيلهء اين هفت هشت نفر زن ، اين جمعيت را راه انداخته بوده است .\r\n\r\nمن سنگر خود را از دست نميدهم\r\nروز چهارم محرم ، پيغامى از طرف شاهزاده عين الدوله دريافت كردم . شاهزاده بوسيلهء محرم خود به من مىگفت : « معلوم نيست من از سايرين براى شما بدتر باشم ، اگر من بر سر كار بيايم شما را مستقلتر ميكنم » جواب گفتم : « بشاهزاده عرض كنيد من براى رفاه عامه به اين كار مشغول شده‌ام ، هركس رئيس الوزراء باشد ، به حال من فرقى نمىآورد .\r\nولى سنگريرا هم كه به من سپرده‌اند ، از دست نميدهم و نميدانم شاهزاده چگونه به كسى كه به ديگران خيانت كرده و سنگر خود را بحريف بفروشد اعتماد خواهد كرد . »\r\nروز تاسوعا تا ظهر واقعا ازدحام مردم وحشت‌انگيز بود ، ولى نان هم خوب از تنور بيرون ميآمد . از بعد از ظهر كم‌كم جمعيت رو بكمى گذاشت و مقارن غروب گذشته از طبق‌هاى نان‌فروشهاى سابق الذكر ، نان‌هاى سنگك هم مثل سال‌هاى فراوانى در دوش شاگرد نانواها بدور افتاده ، فرياد « گل نون گرمه » در همه‌جاى شهر بلند بود .\r\nعين الدوله مأيوس شده غلاف رفت و ديگر متعرض كار من نشد و براى حصول مقصود خود بفكر راه ديگرى افتاد كه در اينوقت بواسطهء اينكه كار او با من تماسى نداشت ، از آنها بىاطلاع بودم « 1 » .\r\nخانهء من فقط در شب عاشورا از نان سنگك بازار استفاده كرد . وقتى به خانه آمدم ، ديدم ميگويند ما غفلت كرده‌ايم فقط براى امروز آرد خمير كرده و پخته‌ايم و براى فردا نان نداريم . گفتم شكر خدا را كه شبى شما بىنان مانده‌ايد كه نان در شهر فراوان است و مشترى ندارد . بفرستيد از دكان نان بخرند . من در عالم وجدان سربار كردن خود را بر مردم بيچارهء شهر تهران خلاف مروت ميدانستم و سپرده بودم كه هيچ‌كس از نانخورهاى خانه ، در دكانهاى نانوائى نرود . در سالهاى عادى شش خروار آرد مصرف خانهء من\r\n\r\n\r\n","description":"","footnote":"\r\n( 1 ) - شايد يكى از جهات كاميابى من در اين روز عقيدهء عامهء مردم بحران بودن كسب در شب عاشورا بوده است كه مكروه را بعقيدهء خود حرام پنداشته روز عاشورا را بشب عاشورا سرايت داده باشند . همچنين محتمل است كه چون مشغول عزادارى بوده‌اند ، بفكر كسب و كار نيفتاده‌اند و الا بيست خروار پخت علاوه از روزهاى عادى نميبايست نان را طورى فراوان كند كه بدوش و دوره بيفتد\r\n","page_name":" 502 ","page_number":514},
  {"content":"\r\n\r\nو برادرم بود كه هر سال اول ميزان از ده ميآوردند . امسال چون ميدانستيم كار نان در شهر سخت خواهد شد ، سپرده بوديم دوازده خروار بياورند . در اول ميزان اين دوازده خروار ذخيره شده بود بنابراين حاجتى بدكان‌هاى نانوائى نداشتيم . من سپرده بودم هر روز دو برابر روزهاى عادى آرد خمير ميكردند ، نهار و شام و صبحانه را مخصوصا در اطاق جنب مدخل خانه ( اطاق خودم ) قرار داده بودم . تا سر سفره بوديم ، هر فقيرى دم در صدا ميكرد ، از سفره براى او نان و غذا ميداديم . سفره را كه جمع ميكردند ، تا نوبت ديگر چيزى نبود كه ما يا غير ما بخورند . من خيلى كم تصور ميكنم كه در اين سال كسى از گرسنگى تلف شده باشد . مردمان توانا از مردم دستگيرى ميكردند و تلفات مردم بيشتر از مرض محرقه و حصبه بود كه در اواخر زمستان و فصل بهار واقعا بيداد كرد . تا به آنجا برسيم ، مطالب ديگرى است كه بايد خوانندهء عزيز را از آنها مسبوق كنم .\r\nامسال علاقهء ساوجبلاغ ما محصول متوسط خود را داشت ، بعد از وضع بذر و مساعده و مصارف محلى و خانگى ، در حدود صد خروار گندم فروشى داشتيم . ما خوب ميدانستيم كه گندم امسال بيكصد و پنجاه تومان ترقى خواهد كرد و خيلى اكراه داشتيم كه از اين قيمت زياد گندم چيزى داخل مال و مكنت ما بشود . البته حرص بشرى هم مانع آن بود كه مثلا گندم را ارزانتر از نرخ عادى بفروشيم . با برادرم در قبل از ميزان و تصدى خود در كار نانوائى مشورت كردم و همچو صلاح ديديم كه گندمها را در همين پائيزى كه خروارى سى چهل تومان قيمت داشت دست‌بسر كنيم . ولى موضوع ديگرى هم بود كه نبايد بمحتكر فروخت . ارباب كيخسرو شاهرخ از طرف دولت بنرخ عادى براى نانوائى شهر گندم ميخريد و بانبار ميفرستاد ، گندمها را در خروارى سى و شش تومان بارباب فروختيم .\r\nعين الدوله دست از سر من برداشته مشغول عوام‌فريبى شده است ، از گندم قاسم‌آباد و قندى شاه و عسطلك ملكى سابق و چالتر خان كه تازه خريدارى كرده است ، در دكان جنب خانهء خود نان ميپزد و شبها بدر خانهء فقرا ميفرستد و احيانا خود هم همراه نان بدر خانه‌ها ميرود كه نوكرش تقلب نكند يا اجرش زيادتر باشد . اين شاهزاده از مداخله‌هاى دورهء استبداد خانه و اثاثيهء در خور وزارت و صدارت را تهيه و در دورهء مشروطه هم از مداخلهاى كار ، مبلغى پس‌انداز و چالتر خان را خريدارى نمود . ولى در مقابل اين خريد جديد ، مبلغى مقروض شده بود كه خانه و عسطلك و چالتر خان و قاسم‌آباد قنديشاه و يا بعبارت ساده‌تر كليهء دارائى خود را در عوض گرو داده و بنابراين كار دارائى او خيلى خوب نبود . بواسطهء سن خوارگى ورامين ، چالتر خان هم در اين دو سه ساله عملى نداده و شاهزاده مجبور بود كه هر شش ماه يك بار فرع قرض خود را بر اصل اضافه كرده و اسناد بيع شرطى را تجديد نمايد . پس براى شاهزاده لازم بود بهر سعى و كوششى كه هست ، مقام حاصلخيزى بدست آورد تا شايد بتواند از حاصل آن ، چالهء قروض را هموار كند و ميداند سى هزار خروار برنج هم در انبار دست‌نخورده حاضر است كه اگر رئيس الوزراء شود ، تماما در اختيار او خواهد افتاد . خروارى ده تومان هم كه از آن استفاده كند ، گذشته\r\n\r\n","description":"","footnote":"","page_name":" 503 ","page_number":515},
  {"content":"\r\n\r\nاز اداى قروض ، در هريك از املاك خود قصرى هم خواهد ساخت .\r\nميدانيم وزارتها و رياست وزراى سابق شاهزاده بواسطهء حمايت روسها بود و در اينوقت روسى در كار نبود كه كارى به اين كارها داشته باشد و براى شاهزاده لازم بود وجاهت داخلى پيدا كند و ضمنا رشتهء قديمى بندوبست با دمكراتها را محكمتر نمايد . اين بود كه از سردسته‌هاى بازاريها و اشخاص متنفذ آنها تملق ميگفت و بامير المؤمنين على عليه السلام تأسى جسته ، شبها نان و خرما بدر خانه‌ها ميبرد . ولى دمكراتها هم چون قدرت خارجى او تمام‌شده بود ، ديگر سنگى در ترازوى او نميگذاشتند . چنان كه در اينوقت او را بآقا حاجى مخبر السلطنه ( جناب آقاى مهديقلى هدايت ) فروختند و كابينهء وزراء كه ميخواست با ورود يكى از دمكراتها در هيئت وزراء رضامندى اقليت را هم بدست بياورد ، آقاى هدايت را به سمت وزارت ارزاق وارد كابينه كرده باز سر شاهزاده بىكلاه ماند\r\n\r\nوزارت ارزاق\r\nورود آقاى حاجى مخبر السلطنه بكابينه ، به سمت وزارت ارزاق ، در اوائل محرم بود .\r\nدمكراتها بموجب سنت سنيهء خود كه با كمال بىاطلاعى از هر چيز اظهار وقوف و اطلاع ميكردند و « با مشك خالى پرهيز آب گفته » و به همه كس تهمت ميزدند ، و عده‌هاى همراهى زياد در كار نان شهر بايشان داده و ايشان را بر ضد كاركنان ارزاق ، البته بيشتر بر ضد من كه سوابق گل‌كشتى با آنها داشتم ، برانگيخته بودند . ايشان با اين زمينه وارد كار شدند ، ولى بعد از يكهفته‌اى كه با تمام قواى خود تفتيشات و تحقيقات كرده و دانستند كه من فداكار جدى و تقريبا مجانى عامه هستم ، بىاندازه به من اعتماد پيدا كرده و بقول خودشان كه بعدها در ضمن صحبت ميگفتند ، آمده بودند « شر بد نفس متقلبى را از سر عامه بكنند ، رفيق امين طرف اطمينان پيدا كردند . » من با ايشان كيل دم‌پخت‌پزى را گرفته ، قيمت آن را در يكمن سى و دو شاهى بستيم كه بعد از آنكه گندم تمام شد و ديگر نتوانستند با نان مردم شهر را اسير كنند ، مقدمات كار دم‌پخت‌پزى حاضر باشد و ضمنا كارخانه‌هائى كه بتوانند روزى دو سه خروار برنج دم‌پخت كنند ، بسعى بعضى از تجار و كسبه دائر و اسباب كار از هر حيث آماده شد .\r\nماه عقرب را هم بهمين‌طورها گذرانديم ، ولى گندم و جو بانبار ميرسيد و اكثر حوالجاتى كه براى دريافت گندم از انبار بنانواها ميدهيم ، دست آنها ميماند و آنها از ذخيرهء چهار پنج روزهء خود ، دكان خود را ميگردانند و احيانا دكانهاى آنها بسته ميماند و ازدحام ساير دكانها زيادتر و مردم نارضامندتر ميشوند . هر قدر از عدهء دكانهاى نانوائى كسر مىشود ، دم‌پخت‌پزى به راه ميافتاد ولى مردم نميخواهند دم‌پخت بخورند و نان را با همهء زحمتى كه تحصيل آن دارد ، بر اين غذاى برنجى ترجيح ميدهند .\r\n\r\nكابينهء عين الدوله\r\nعين الدوله موقع را مناسب ديده ، سردسته‌هاى بازاريها را بوعدهء اينكه اگر رئيس الوزراء شود نان را فراوان خواهد كرد ، با خود همراه كرده آنها بدوره افتاده و از علما استمداد كردند . از علماى مبرز شهر كسى با آنها همراه نشد ، رفتند سيد مصطفى قنات‌آبادى\r\n\r\n","description":"","footnote":"","page_name":" 504 ","page_number":516},
  {"content":"\r\n\r\nرا پيدا كردند . اين سيد با اهالى محلهء خود و جمعى از بازاريها يكروز عصر بهيئت وزراء ريخته ، از كم نانى شكايت و ضمنا مقصود اصلى از اين تجمع را حالى كردند . علاء السلطنه استعفا كرد ، عين الدوله رئيس الوزراء شد ، ولى تقريبا همان وزراى سابق بر سر كار ماندند حتى علاء السلطنه هم در اين كابينه شركت كرد زيرا تصور ميكردند كه اجتماع اين مردمان مبرز سبب گشايش در كارها بشود .\r\nجناب آقاى هدايت هم با همان وزارت ارزاق ، در اين كابينه ماندند ولى چون علاقهء شاهزاده رئيس الوزراء را بامر ارزاق حس كردند ، كم‌كم طناب خود را از زير بار كشيده ، اين‌بار من دماغ‌بدماغ با شاهزاده مواجه شدم ، شاهزاده روزهاى اول بمد استبداد در حضور جماعت از كفايت و درايت من در كار نان تحسين فراوان ميكرد و در خفا به من ميگفت عمدا در كار ارزاق مداخله مىكند كه شر مخبر السلطنه را از سر من بكند و به من استقلال بدهد . در جواب اين جمله ، بايشان عرض كردم : « اگر فكرى داريد براى تهيهء گندم و جو بفرمائيد ، استقلال يا زيردست بودن من فرقى در اساس كار نميآورد ، استفاده‌اى از اين كار ندارم كه استقلال من موجب مزيد آن شود و جز زحمت كه آن را هم براى رفاه عامه ميكشم ، اين كار فائده‌اى براى من ندارد . زيرا گذشته از تمام روز كه گرفتارم ، نصفه‌هاى شب هم بايد بانبارهاى خصوصى كه پيدا كرده‌ام بروم كه در نقل و تحويل آن نسبت به صاحب انبار كه مخصوصا جاخالى مىكند ، تلف و تفريطى نشود و آبروى اداره و دولت محفوظ باشد و سروصداى صاحب گندمها بيرون نيايد . آقاى حاجى مخبر السلطنه هم در همه‌جا كمك‌كار و مدافع من هستند ، من كارشكنى از ايشان نديده‌ام كه براى پيشرفت ادارى هم كه باشد طالب استقلال باشم . » بعد از ده بيست روز نميدانم در سر چه مطلبى بود كه شاهزاده عشوه‌هاى شترى ميخواست تحويل بدهد . منهم تعرض كرده رفتم و يك روزى در كار مداخله نكردم . تمام وزراء حتى علاء السلطنه از من خواستند كه كار را وانگذارم . باحترام خواهش آنها باز وارد كار شدم ولى به خوبى احساس ميكردم كه مقصود شاهزاده پركردن چاله صد الى دويست هزار تومان قرض خود از نان اين شهر بدبخت است و مرا بزرگترين مانع كار خود ميداند .\r\nكم‌كم بر خلاف وعده‌هاى عين الدوله بمردم ، مجبور شديم دكانها را يك در ميان ببنديم و روزى سيصد خروار پخت را به صد و پنجاه و حتى بعضى از روزها به صد خروار هم تنزل بدهيم . هر روز بعد از ميزان توانائى پرداخت انبار ، عده و محل دكان‌هائيرا كه بايد فردا باز باشد ، با خود شاهزاده تعيين ميكرديم و شاهزاده با تلفن بانبار دستور پرداخت حوالجات مرا ميداد . من هم از روى همانصورتيكه باهم تنظيم كرده بوديم ، حواله ميدادم ولى روزافزون توانائى پرداخت انبار كمتر ، وعدهء دكانهاى باز تنزل ميكرد .\r\nمعلوم است در مقابل ، دم‌پخت‌پزيهائيكه با آقاى حاجى مخبر السلطنه ترتيب مقدماتى گشايش آنها را داده بوديم ، باز ميشد و مردم خواهىنخواهى به اين غذاى برنجى معتاد ميشدند .\r\n\r\n","description":"","footnote":"","page_name":" 505 ","page_number":517},
  {"content":"\r\n\r\nيكروز انبار از پرداخت گندم حوالجات من استنكاف كرد ، در صورتى كه روز قبل على الرسم با شاهزاده همه چيز آن را تمام كرده بوديم . نانواها بشكايت نزد من آمدند ، از انبار كه تحقيق كردم معلوم شد شاهزاده دو ساعت بعد از تلفن پرداخت ، مجددا تلفن نكول بانبار زده است و اين كار موجب ميشد كه دكانهاى دائر هم بسته شده و نان در شهر هيچ نباشد . زيرا ذخيرهء نانواها تمام شده بود و اگر يك روز به آنها گندم نميرسيد ، فردا يا پس فرداى آن بىآرد ميماندند و مجبور ميشدند دكانهاى خود را لنگ كنند . گذشته از اينكه شهر بىنان ميماند ، گرم كردن مجدد تنور سرد شده هم مبلغى براى نانواها خسارت داشت . من همانطور كه از تعدى نانوا به نانخور جلوگيرى ميكردم ، وظيفهء خود ميدانستم كه از تعدى دولت بنانواها هم جلوگيرى كنم كه بهانهء تعدى بمردم را نداشته باشند .\r\n\r\nداغ دل يا دق‌دلى\r\nصبح بعمارت هيئت وزراء رفتم ، شاهزاده تازه آمده بود ، حاجى معين التجار بوشهرى ( پدر آقايان بوشهرى ) هم نزد شاهزاده بود ، وارد شدم ، شاهزاده و حاجى معين در يك سمت و من در يك سمت ديگر ميز دراز هيئت وزراء كه روميزى ماهوت سبزى روى آن گسترده بودند ، روبروى شاهزاده نشسته گفتم : « انبار ديروز حوالجات نانواها را نپرداخته است . » گفت : « من سپرده بودم ندهند . » گفتم :\r\n« مگر قبلا قرار عدهء دكانهائى كه بايد ديروز باز باشد ، خود حضرت اقدس و الا معين نفرموده و امر نداده بودند كه انبار پخت روزانهء آنها را بدهد ؟ » گفت : « چرا ! ولى من گندم را براى اين مىدهم كه نان كنند و بمردم بدهند نه اينكه حيف‌وميل كنند . » گفتم : « البته مقصود ديروز نيست زيرا امر نكول حواله پريشب داده شده و مقصود از اين فرمايش روزهاى قبل است . » گفت : « بلى ! و مخصوصا پريروز . » گفتم : « پريروز و روزهاى قبل و حتى از ساعتى كه بنده متصدى امر نان شهر هستم ، هيچ اتفاق نيفتاده است كه نانوائى براى روزى گندم بگيرد و دكانش بسته باشد يا از ميزان مقرر كمتر بپزد .\r\nمخصوصا روزهاى آخر كه عدهء دكانها به نصف و ثلث تنزل كرده و مفتشين و سرمفتشها بواسطهء كم شدن كارها بهتر مىتوانند دكانهاى باز را تحت مراقبت داشته باشند . مخصوصا همين پريروز كه حضرت و الا فرموديد من به تمام دكانها سركشى كرده‌ام و همه‌جا مفتشين و آژان‌هاى نظميه را مراقب ديده‌ام . گذشته از اين ، اگر در كار عيبى ملاحظه بفرمايند ، راه اصلاحش اين نيست كه امر فرمايند حوالجات نانواها را نپردازند تا در نتيجه يكروز شهر بى نان بماند . » گفت : « پس ميخواهيد بگوئيد من دروغ ميگويم . » گفتم : « خودتان كه تفتيس نكرده‌ايد ؟ راپورت‌دهنده مسلما خلاف عرض كرده است . » با تغير گفت « اه . . . ! من اينجا نيامده‌ام با تو محاجه كنم ، بزن توى سرش ! »\r\nمن معنى اين جملهء اخير را نفهميدم زيرا كسى نبود كه من توى سرش بزنم . يك مرتبه ديدم دستى به پشت گردن من اصابت كرد ، برگشتم ديدم تلفونچى هيئت وزراست كه\r\n\r\n","description":"","footnote":"","page_name":" 506 ","page_number":518},
  {"content":"\r\n\r\nبراى رساندن پيغام تلفنى توى اطاق آمده و پشت سر من روبروى شاهزاده ايستاده بود و اين امر به او بوده و او هم اجراء كرده است . من نهيبى به سمت او رفته گفتم : « برو گم شو ! مردكه ! تو ديگر در اين ميان كيستى ؟ ! ! » از نهيب من او جا خالى كرد و از در بيرون رفت . من برخاستم بيرون آمدم .\r\n\r\nلا يحب الله الجهر بالسوء من القول الا من ظلم\r\nدر اطاق جلو آقاى علاء السلطنه روبروى درى كه من از آن به اين اطاق آمدم نشسته و ارباب كيخسرو شاهرخ هم در گوشهء ديگر اطاق بود . من جلو علاء السلطنه روى زمين نشستم ، دامن كت او را گرفته گفتم : « شما رئيس الوزراء شديد ، پى من فرستاديد مرا مأمور سرپرستى كار نان شهر كرديد ، ( با اشاره به سمت اطاقى كه عين الدوله در آن نشسته بود ) اينمردكهء كهنه جلودار طالب مقام شما بود ، از هرزگيهاى او در دكانهاى نانوائى كه بوسيلهء من كشف و جلوگيرى ميشد خودتان بهتر از من مسبوقيد ، بالاخره حريف من نشد . يكروز يكمشت بازارى با يك سيد پيشنماز بيسواد را تحريك كرد باينجا آمدند ، شما كنار رفتيد و اين كهنه جو دزد رئيس الوزراء شد .\r\nمن ميدانستم كه اين مرد كه بفكر تلافى با من است . از كار كناره كردم ، شما و رفقاتان همگى از من خواهش كرديد . مجددا وارد كار شدم ، زيرا فكر ميكردم كه كابينه همانست كه بود و رياست اين بخوبر « 1 » براى مصلحت روزگار است . آقاى حاجى مخبر السلطنه طناب خود را از زير بار ارزاق كشيد و مرا با اينمرد طماع كه ميخواهد با دزدى نان بيوه‌زنها قرضهاى خود را بدهد مواجه كرد . نتيجه اين شد كه اينمرد بىشرف امروز امر داد توسرى به من بزنند در صورتى كه حرفهاى من تمام منطقى و از روى كمال ادب بود و هيچ چيزى كه سبب اين توهين باشد ، از من سرنزده است ، حاجى معين بوشهرى الان هم آنجا و شاهد گفته‌هاى من است » .\r\nمن چنان ميلرزيدم و اين جمله‌ها را با صداى بلند اداء ميكردم كه صداى من با وجود بسته بودن درها توى باغ هم ميرفت تا چه رسد باطاق مجاور . يك بار متوجه شدم ديدم حال علاء السلطنه بعد از شنيدن نتيجهء شكايت من از من بدتر شده پيرمرد رنگش مثل گچ سفيد شده و لرزه بر اندامش افتاده نزديك است سكته كند . دامنش را رها كرده ساكت شدم . پيرمرد برخاست و باطاق عين الدوله رفت و من از عمارت هيئت وزراء خارج شدم .\r\n\r\n\r\n","description":"","footnote":"\r\n( 1 ) - سابقا اسبهاى قيمتى و ماديانهاى نژاده البته خيلى خواهان داشت و در تابستانها كه مجبور بودند براى هواخورى آنها را بيرون ببندند ، تدبيرى براى جلوگيرى از سرقت شبانه كرده آنها را بخو ميكردند و زنجير بخورا با ميخ طويلهء محكمى به زمين ميكوبيدند و بخورا قفل ميكردند تا بازكردن و دزديدن اسب كندوكوب و معطلى داشته باشد ، بخوبر بمعنى حقيقى كسى را ميگويند كه با وسايل غيرعادى بتواند بخورا بىسروصدا ببرد و اسب را بدر برد و در معنى استعاره‌اى اين لغت مركب نسبت به اشخاص متقلب كه وسيله‌هاى خاص براى تقلب پيدا ميكنند مورد استعمال دارد\r\n","page_name":" 507 ","page_number":519},
  {"content":"\r\n\r\n\r\nفرشتهء مروت\r\nبوسط باغ كه رسيدم ديدم مخبر السلطنه مىآيد . او از دور حال مرا مشاهده كرد ، جلو آمد ، گفت : « شما را چه مىشود ؟ » گفتم :\r\n« رفاقت نيمه راه شما در كار ارزاق سبب شد كه دست مرا در حنا گذاشتيد و امروز اينمرد بيشرف كه بوسيلهء هوچىهاى بازار رئيس الوزراء شده است ، مثل سگ به من پريده توهين كرده است . » گفت : « براى چه ؟ » گفتم : « براى اين‌كه ميخواهد دزدى كند ، مرا مانع كارش مىبيند . » گفت : « بهانهء اين اقدام چه بوده است ؟ » گفتم :\r\n« برويد از خودش و حاجى معين التجار كه حاضر بوده است بپرسيد . » خواستم حركت كنم دست مرا گرفت و گفت : « من ميخواهم شرح سؤال و جواب را از خود شما بشنوم . »\r\nگفتم : « حال من خيلى بد است ، شايد تب كرده باشم . » گفت : « من تا از شما شرح واقعه را نشنوم ، دست از شما برنميدارم . » گفتم : « ميفرمائيد همين‌جا براى شما نقل كنم » گفت : « اينجا خوب نيست . خواهش ميكنم باهم بهيئت وزراء برويم . » گفتم : « تا اين مردكهء بىهمه‌چيز سركار است ، من پا به اين عمارت نخواهم گذاشت . » گفت : « باهم ميرويم ، در اطاق عليحده مىنشينيم ، شما موضوع و چگونگى مذاكرات را براى من نقل ميكنيد ، آنوقت هرجا خواستيد ميرويد . » من واقعا حاجى مخبر السلطنه را دوست ميداشتم و بيش از اين مقاومت را در مقابل امر ايشان سزاوار ندانسته باهم به عمارت برگشتيم\r\nباطاق دورافتاده‌اى رفته دوبدو نشستيم ، سيگارى به من دادند و كم‌كم وارد تحقيقات شدند ، من سابقهء طرز جريان كار را از روزيكه ايشان مداخلهء خود را قطع كرده بودند عرض كردم و واقعهء يكساعت قبل را بطوريكه خوانندهء عزيز سابقه دارد ، نقل نمودم . اين جلسهء دو نفرى ما نيم ساعتى طول كشيد ، ايشان برخاستند ، به من فرمودند : « يك قول به من بدهيد » گفتم : « امر فرمائيد اطاعت ميكنم . » گفت : « تا من برنگردم ، از اينجا جائى نرويد . » گفتم : « مقصود چيست ؟ » گفت : « برميگردم بشما ميگويم . » و از در خارج شد .\r\nمن هم بگوشهء نيمكت افتاده در درياى فكر فرو رفتم . نميدانم چقدر وقت گذشت ، من از خود بىخبر بودم ، حتى سيگار هم نمىكشيدم . در تمام مدت عمرم ساعت به اين بدى نگذرانده بودم ، بالاخره آقاى حاجى مخبر السلطنه برگشت . به من گفت : « برخيزيد با من بيائيد . » گفتم : « كجا ميخواهيد مرا ببريد ؟ » گفت : « آسوده باشيد من كارى نمىكنم كه مخالف حيثيت شما باشد . » مرا بلند كرد ، باهم بيرون آمديم ، بعد از يكى دو پيچ در راهروها بسفره‌خانهء هيئت وزراء وارد شديم ، همگى وزراء دور ميز نشسته بودند ، فقط دو تا جا خالى بود ، ايشان نشستند ، مرا هم نشاندند .\r\nصحبتهاى عادى سر سفره كه تا حدى موجب تفريح و رفع خستگى دو سه ساعت كار است در كار نيست . همه سربزير افكنده و متفكرند و خود رئيس الوزراء از سايرين گرفته‌تر به نظر ميآيد . از وضع مجلس دانستم كه ابتدا علاء السلطنه و بعد سايرين هريك كه رسيده و از قضيه خبردار شده‌اند ، او را سخت ملامت كرده و بعد از يكى دو ساعت هنوز هم از حال تعرض خارج نشده‌اند . گوئى از خجالت اين رفتار رئيس خود ، سر نميتوانند برآورد .\r\n\r\n","description":"","footnote":"","page_name":" 508 ","page_number":520},
  {"content":"\r\n\r\nمخصوصا مشير الدوله كه گذشته از دو سال شاگردى من از او ، سه چهار سال هم با يكديگر در زير يك بام منزل داشته و از جزئيات روش و اخلاق من مسبوق است ، بىاندازه گرفته و مهموم به نظر ميآيد .\r\nسوبها را كشيده در بشقابها حاضر بود ، مشغول شدند ، من تا آخر سفره لب به غذا نزدم ، در اين كار تعمد و تظاهرى نداشتم بلكه واقعا نميتوانستم چيزى بخورم . وزيرى كه پهلوى من نشسته بود ، يكى دو غذاى اول را در بشقاب من هم كشيد و همينطور دست‌نخورده ماند در غذاهاى بعد ايشان هم اين كار بيفائده را ترك گفتند . در اواخر غذا نظرم نيست كدام يك از وزراء شايد آقاى مخبر السلطنه بود كه براى خارج كردن مجلس از اين وضعيت كار نان شهر را طرح كرد . مثل اين بود كه سايرين هم همه منتظر بودند كه موضوعى پيدا كرده مجلس را از اين سكوت مرگ‌آسا بيرون بياورند . هريك در اطراف قضيه چيزهائى گفتند ، در آنجاها كه مثلا بايد رئيس ارزاق شهر كارى بكند اسم مرا مىآوردند و از اين جمله ميخواستند بفهمانند كه من بايد دنبالهء كارهاى خود را داشته باشم و هريك از آنها بمناسبت حرفهائى ميزدند كه در واقع قدردانى و اظهار رضايت از كارهاى سابق من بود . ولى من تا آخر ساكت ماندم و هيچ حرف نزدم .\r\nوزراء برخاستند و باطاق جلسه رفتند ، منهم بيرون آمده يكسر به منزل رفتم . ديدار زن و فرزندان مايهء تسليت شد ، غذا خورده دو ساعتى خوابيدم . از خواب كه برخاستم ، از ميرزا احمد خان شريعت‌زاده ، آقاى احمد مشاور وكيل فعلى مجلس شوراى ملى ، با تلفن خواهش كردم ملاقاتى از من بكنند . كاغذى بدست گرفته استعفانامهء خود را با يك شعر ارسال المثل بهيئت وزراء مسوده كردم . آقاى شريعت‌زاده اول شب آمد ، بايشان وكالت دادم كه در ديوان عالى تميز شاهزاده را بجرمى كه مرتكب شده است ، تعقيب نمايد .\r\nپس‌فردا صبح عريضهء وكيل من بديوان عالى تميز و استعفاى من بهيئت وزراء در يكوقت به دو مقصد رسيد .\r\n\r\nكابينهء مستوفى الممالك\r\nدو روز بعد كابينهء عين الدوله ساقط و كابينهء مستوفى الممالك جانشين آن شد . من آنچه واقع شده است ، بقلم ميآورم و نمى خواهم ادعا كنم كه افتادن كابينهء عين الدوله مربوط به اين وقايع بوده ، ولى بايد بگويم كه اگر هم تصادف باشد ، تصادف عجيبى بوده است . درهرحال اين آخرين وزارت عين الدوله بود و دورهء نكبت او از همين روز شروع شد . تا ميتوانست و املاك آزاد داشت ، با استقراض‌هاى جديد يكطورى با وامخوهان كنار ميآمد . همين كه كفگير بته ديگ خورد « 1 » و صداى آن بلند شد ، طلبكارها كه اگر\r\n\r\n\r\n","description":"","footnote":"\r\n( 1 ) - در مواردى كه پلو نذرى ميدادند و فقرا براى گرفتن پلو ميآمدند وقتى كفگير بته ديگ مىخورد ، معلوم ميشد كه غذا تمام شده و اشخاصى كه غذا به آنها نرسيده بايد دست‌خالى برگردند . از اين‌رو كفگير بته ديگ خوردن ، كنايه از تمام شدن مايه و مورد استعمال آن مثل مورد متن در جائى است كه باقيماندهء مايه ، وفا بمخارج و قروض شخصى نكند و سروصداى آن مثل صداى خوردن كفگير بته ديگ بلند شود .\r\n","page_name":" 509 ","page_number":521},
  {"content":"\r\n\r\nميخواستند تمام اصل و فرع وام خود را استنقاذ كنند ، چيزى هم دستى طلبكار ميشدند املاك و خانهء او را از دستش گرفتند . خانهء او قطعه‌قطعه شده و هر پارچهء آن بدست يكنفر افتاد . مرگ ميان جانش رسيد و با كمال اسف و افسوس و حسرت دار فانى را وداع گفت و شايد اگر ميخواست محكوميت‌هاى خود را در عدليه بپردازد ، كفن هم از خود نداشت .\r\nبراى اينكه دوباره به اين موضوع برنگردم ، از خوانندهء عزيز اجازه ميخواهم قدرى از سلسلهء حوادث جلو بيفتم . عين الدوله شايد مقارن افتادن از رياست وزراء ، احضاريهء ديوان عالى تميز را دريافت كرد . چندى بفكر پيدا كردن دليل براى نسبت دادن حيف و ميل به من ، اين طرف آن طرف گشت . حتى بنانوا باشيهاى دوره‌هاى سابق متوسل شده و بوعده‌هاى بىپاى خود كه عنقريب رئيس الوزراء شده دربارهء آنها چنين و چنان خواهد كرد ، آنها را بدوندگى واداشت و بيهوده وقت خود را صرف نمود . چون حيف و ميلى در كار نبود ، چيزى دستش نيامد و مجبور شد بوسيلهء منشى خود ، نصير دفتر ، قريب ، كه اصلا با ما هم‌ولايتى بود ، در خانهء قوم و خويش‌هاى من هم مثل آقا ميرزا محمد على خان و آقا ميرزا رضا بفرستد و گدائى صلح كند . البته آن‌ها جواب‌هاى سخت به او دادند .\r\nدر اين ضمن‌ها احضاريهء دوم و سوم براى شاهزاده رفت و متعاقب آن ناگزير حكم غيابى صادر مىگشت . بالاخره مجبور شد برفيق سابق دمكراسى و رقيب ديروزى خود مستوفى - الممالك متوسل شود .\r\n\r\nشما جوانيد بايد گذشت داشته باشيد\r\nشبى من به منزل صاحب‌اختيار ، جناب آقاى غلامحسين غفارى ، رفته بودم ، مستوفى الممالك رئيس الوزراء وارد شد ، مرحوم مستوفى الممالك هروقت از كار خسته ميشد ، بخانهء صاحب‌اختيار ميآمد و با تونس با او و هركس در حول‌وحوش بود ، وقت ميگذراند . اكثر شام را هم آنجا خورده و شايد در همانجا هم ميخوابيد . بارى صحبت از هر در ، در گرفت ، همين كه قدرى از شب گذشت و من خواستم برخيزم گفت : « من با شما كارى داشتم . » نشستم ، مجلس كه خلوت شد ، به من گفت : « در كار محاكمهء با شاهزاده عين الدوله ميخواهيد تا كجا پيش برويد ؟ » گفتم : « تا صدور حكم از طرف ديوان عالى تميز كه مردم بدانند من بيگناه گرفتار اين توهين شده‌ام . » گفت : « مگر كسى هم هست كه نداند شاهزاده كار بدى كرده و يا در صحت‌عمل و راستى و كاردانى شما ترديدى داشته باشد ؟ » گفتم : « انسان دشمن زياد دارد ، آنها مثل دوستان فكر نميكنند ، هزار ياوه‌سرائى دنبال شخص ميكنند . » گفت : « تصور ميكنيد حكم ديوان عالى تميز جلو ياوه‌سرائى دشمنان را ميگيرد ؟ حيثيت شما در نزد اشخاص همانست كه بود ، شما چيزى از دست نداده‌ايد كه باينوسيله جبران شود . » گفتم : « در اروپا اين وقايع اكثر به دوئل ختم و اعادهء حيثيت مىشود . در اين كشور حكم محكوميت شخص متجاوز ، لامحاله مايهء تشفى است . » گفت :\r\n« محكوميت اين شاهزادهء پيرى كه شهرت همين كار زشت بزرگترين مجازات اوست ، چه\r\n\r\n","description":"","footnote":"","page_name":" 510 ","page_number":522},
  {"content":"\r\n\r\nتشفى دارد ؟ شما جوانيد ، نبايد اعتنا به اين قبيل تشفىها داشته باشيد ، لازمهء جوانمردى شما گذشت است . »\r\nگفتم : « آخر سايرين هم بايد بدانند كه نميتوان با اشخاص باحيثيت اين معامله‌ها را كرد . » گفت : « مقصود شما حاصل شده است و با همين اندازه اقدام شما همه فهميده‌اند كه ديگر نميشود به شخص عبث توهين كرد . يقين بدانيد كه بعد از اين اقدام شما ، ديگر هيچ‌كس جرأت اين قبيل اقدامات را بر عليه كسى نخواهد داشت . » گفتم : « شما اول جنتلمن كشور ما هستيد ، پدران همديگر را خوب ميشناسيم ، من اختيار را بشما واميگذارم هرطور شما صلاح بدانيد ، همانطور رفتار ميكنم . » از جا برخاست ، حس كردم ميخواهد نزديك من بيايد ، مجال نداده جلو ايشان رفتم ، با تشكر فراوان دست محكمى به من داد ، به منزل آمدم .\r\nدو روز بعد با تلفن به من گفت : « عصر جمعه شما مهمان داريد ، خواستم شما را خبر كنم كه در منزل باشيد . » گفتم : « رسم خانوادگى ما اين است كه اين قبيل احتفال‌ها را در خانهء بزرگترها ميكنيم ، مهمانها بايد خانهء برادر بزرگتر من آقا ميرزا رضا تشريف بياورند . » گفت : « من بايشان تلفن كنم ؟ » گفتم : « خير ! من ببرادرم اطلاع مىدهم . »\r\nعصر جمعه منزل آقا ميرزا رضا رفتم ، آقاى فتح اللّه مستوفى هم بود ، مستوفى الممالك اول آمد ، نشست ، شاهزاده عين الدوله بعدتر آمد ، بغل گشود ، مرا بوسيد ، نشستيم ، مقدارى صحبت كرديم ، برخاستند رفتند ، من فردا صبح ترك دعوا بديوان عالى تميز فرستادم .\r\nكابينهء مستوفى الممالك اوائل زمستان 1296 برقرار شد ، در اينوقت در روسيه بالشويكها بجاى منشويكها تازه زمامدار شده بودند . كم‌كم انتشارات بالشويكى بقشون روس در ايران هم سرايت كرده ، هيچ چيز ولو پولى كه انگليسها ميان افسران آنها مىپاشيدند ، نتوانست جلو تفرقهء آنها را بگيرد . افراد اسب و تفنگ خود را اكثر با يك خوشهء انگور يا دو سه سير كشمش معاوضه كرده « 1 » از سرحد ايران به وطن خود رفتند .\r\nروسها در شرفخانه ، ساحل درياچهء اروميه ، اسلحه و مهمات و آذوقه و لوازم يك صد هزار قشون جمع‌آورى كرده و ميخواستند اينجا را ستاد لشكر خود نموده و بعدها از آن مركز به سمت بغداد و عراق حمله ببرند . در اين وقت حتى اين محل مهم هم بى\r\n\r\n\r\n","description":"","footnote":"\r\n( 1 ) - چون ميخواستند با اسب و يراق و اسلحه وارد خاك روسيه و گرفتار مواخذهء بلشويكها كه از مدتى پيش آنها را بكشور خود فراخوانده بودند نشوند ، ناگزير بودند علائم جرم تمرد را از خود دور كرده با لباس عادى و از راههاى قاچاق از سرحد بگذرند . شايد به همين جهات حتى از داشتن پول جيب و بغل احراز ميكردند و اين ارزان بىعلت به اين علت بوده است .\r\nدرهرحال من در زمان استاندارى خويش در رضائيه خيلى شنيده‌ام كه واقعا آنها اسب و يراق خود را در نزديكيهاى سرحد با كمى انگور يا قدرى كشمش مبادله كرده و خارج شده‌اند به حدى كه براى من اين موضوع به حد تواتر و شياع رسيده است . اختيار باور كردن و نكردن اين خبر با خوانندهء عزيز است .\r\n","page_name":" 511 ","page_number":523},
  {"content":"\r\n\r\nسرپرست مانده ، عمواغلىهاى ارونق و انزاب و تبريز تمام آن لوازم و مهمات را تصاحب كردند . پتوهاى پشمى آن را بعد از يكى دو دست ، دانه‌اى پنج شش قران ميفروختند .\r\nپادگان اروميهء روسها تمام لوازم و تفنگ و توپ و مهمات خود را برئيس مدرسهء امريكائى فروخت و رفت . آقاى رئيس مدرسه ، البته با صلاح‌ديد مقامات جنگى آمريكا و انگليس ، با اين اسلحه از آسورىهاى اروميه عده‌اى را مسلح كرده ميخواست بكمك قواى انگليسها ببغداد برود ولى در بين مراغه و خاك افشار به مرض غيرمعلومى درگذشت .\r\nاسلحه و مهمات اين اردو را بعضى آسورىها بردند و قسمت مهم آن گير افشارهاى صائين - قلعه و تيكان تپه آمد . اين تفرقهء قواى روس كه در پائيز شروع شده بود در زمستان به حد كمال رسيده ، سرتاسر شمال و مغرب ايران بالمره از قشون روس پاك شد .\r\nلازمهء دورانديشى انگليسى اين بود كه لا محاله راه بين بغداد و قزوين و گيلان را در دست داشته باشد كه در موارد لزوم ، بتوانند در خاك روسيه باقدامات ضد كمونيسم بپردازند و فعلا هم از قوت گرفتن عثمانيها در قسمت كردستان جلوگيرى به عمل آورند .\r\nهمدان مركز اين عمليات شد معلوم است دولت ايران در اينوقت قشونى نداشت كه طرف بيم و اميدى باشد ، قشون منظم و مسلح آن‌ها همان ژاندارمها بودند كه دو سال قبل با مهاجرين به سمت عثمانيها رفته و متفرق و قسمتى از آن در رباطكريم شش فرسخى تهران بدست روسها قليه و قورمه شده بودند . معهذا همراهى وزراء و حكام و بخصوص رئيس الوزراء براى پيش‌بينى آذوقه و خواربار و ساير كارهاى برقرارى اين پادگانها در اين خط راه خيلى مؤثر بود . البته مستوفى الممالك مرد بندوبست با خارجه نبود ، اين همان رئيس الوزراء بود كه بر اثر فشار روس و انگليس و نزديك شدن قواى روس بتهران ، ميخواست پايتخت را باصفهان ببرد و سبب مهاجرت و توليد زحمت براى دولتين شده بود ، پس امروز هم از او اميدى نداشتند . بنابراين بايد فكر پيدا كردن شخص ديگرى باشند كه در اين كار و كارهائى كه شايد در آتيه پيش بيايد ، با آنها همراه باشد . وثوق الدوله در رياست وزراء سابقش بد امتحان نداده و تا توانسته بود دولت تسارى مردهء پوسيدهء روس را بنفع انگليس‌ها سرپا وانمود كرده بود من تصور ميكنم از همين روزها نقشهء شش هفت ماه بعد را كه زمينه‌هاى اقدام روشنتر مىشد كشيده ، قرارمدار و شرط رياست وزراء او را داده و زمينه را حاضر كرده باشند و الا هيچ دليلى براى استعفاى وثوق الدوله از وزارت فرهنگ كه در يكى از كابينه‌هاى اخير داشت ، به نظر نميرسيد . همچو به نظر ميآمد كه چون موقع قحطى و سختى بود ، عمدا از كار خارج شد كه براى بعد از قحطى دست‌نخورده و تر و تازه باشد .\r\n\r\nوضع ارزاق در كابينهء مستوفى الممالك\r\nكابينهء مستوفى الممالك دكانهاى نانوائى شهر را به چهار باب منحصر و قيمت نان را به چهار هزار و ششصد دينار ترقى داد و بجاى نان دم‌پخت را از قرار سى و دو شاهى بدسترس مردم گذاشت . ولى چون كاركنان ارزاق مواظبت و دقت نميكردند ، دم‌پختها قدرى\r\n\r\n","description":"","footnote":"","page_name":" 512 ","page_number":524},
  {"content":"\r\n\r\nروان و هر منى چهار پنج شاهى آب داشت . معهذا غذا بود و مردمى كه دسترس بنان نداشتند ، ميخريدند و بجاى نان صرف ميكردند . ازدحامى هم در دكانهاى دم‌پخت فروشى وجود نداشت و بىهيچ معطلى مردم ميتوانستند از اين غذاى برنجى استفاده كنند . قيمت برنج پلوئى هم چندان زياد نبوده ، منتهى به دو سه برابر قيمت سالهاى عادى ترقى كرده و آن هم بيشترش از راه گرانى كرايه بود . قيمت گوشت و روغن هم به همين ميزان ترقى كرده و بطور قطع و بضرس قاطع ميتوان گفت در اين قحطى در تهران كسى از گرسنگى نمرد بلكه تلفات مردم از حصبه و محرقه و بقدرى اين دو مرض زياد بود كه خيلى اتفاق ميافتاد كه تمام اهل يك خانه از بزرگ و كوچك به اين مرض مبتلا ميشدند . عدهء اموات تهران اگرچه احصائيه‌اى كه ثبت و ضبط شود نداشت ، ولى مسلما به روزى صد الى دويست نفر ميرسيد و اين وضع از اواسط زمستان تا اواخر بهار و سرخرمن دوام داشت .\r\nهيئت مميزى ايالت تهران ، بعد از تابستان گذشته از دماوند بورامين آمده دنبالهء كار سابق را گرفت و اوائل زمستان على الرسم بتهران آمد . در بهار سال 1297 البته باوجود قحطى و ناخوشى موقع اين عمليات نبود و براى تعقيب كار با تصويب وزارت ماليه منتظر رسيدن خرمن گرديد . در ايام تعطيل البته مخارج آشپزخانه نداشتند ولى در هرحال عليق مالها را من منظما ميدادم . از اول بهار 1296 كه قيمت ارزاق و كاه و يونجه و جو گران شده بود ، هيئت هر ماهه مبلغى تفاوت مخارج داشت . من اين مخارج را همه ماه ميپرداختم و صورت تفاوت را بوزارت ماليه ميفرستادم . در اين بهار باوجود اينكه مخارج منحصر بعليق مال شده بود ، اين تفاوت گاهى بماهى پانصد ششصد تومان هم بالغ شد كه بواسطهء تغييرات پىدرپى كابينه ، تصميمى در پرداخت آن نگرفته بودند . من مجبور بودم اين تفاوتها را كه از اصل خرج هيئت هم تجاوز ميكرد ، هر ماهه قرض كنم و بپردازم .\r\n\r\nكابينهء صمصام السلطنه\r\nكابينهء مستوفى الممالك تا عيد نوروز 1297 بيشتر دوام نكرد ، مردم بواسطهء دم‌پخت و بىاقدامى دولت در كار نان كه در حقيقت از راه بيچارگى بود ، از آن ناراضى بودند . دربار هم با صمصام - السلطنه بهم بست و مستوفى الممالك استعفاء كرد و صمصام السلطنه روى كار آمد . اين كار با نقشهء انگليسها راجع به روى كار آوردن وثوق الدوله هم منافاتى نداشت . زيرا دو سه ماهى تا سرخرمن و فصل فراوانى وقت بود و صمصام السلطنه در اين دو سه ماهه ناگزير كارهائى صورت ميداد كه بيشتر مايهء روسفيدى كابينهء بعدى بشود .\r\nمعهذا حق احتياط مشار الملك را هم به سمت وزير ماليه در اين كابينهء لرى چپاندند كه بيشتر اسباب خرابى آن را فراهم و سرخرمن كه ميخواهند كار را شروع كنند ، وسائل را بيشتر آماده نمايد .\r\nدوازده خروار آردى كه دو برابر سالهاى عادى ذخيره كرده بوديم ، تا شب عيد بيشتر دوام نكرد . ميرزا مهدى را بده فرستاديم ، دو خروار آرد در خروارى يكصد و بيست تومان خريدارى كرد و براى ما فرستاد . اين آرد با كمال صرفه‌اى كه ميكرديم ، دو ماه\r\n\r\n","description":"","footnote":"","page_name":" 513 ","page_number":525},
  {"content":"\r\n\r\nبيشتر دم ما بند نشد . بالاخره مجبور شديم وقتى جو خوشهء ورامين در اوائل جوزا به شهر رسيد و قيمت آن از صد و بيست سى تومان به شصت هفتاد تومان تنزل كرد ، يك خروار جو خريده آرد كرديم و ماه رمضان را با نان جو گذرانديم ، تا اول سرطان رسيد و از گندم تركوب ده ، آرد آوردند .\r\nپائيز و زمستان سال 1296 از حيث بارندگى خوب بود . در بهار 1297 هم بارندگى بد نبود و سال 1297 از حيث حاصل از سالهاى خوب بشمار ميآمد . بخصوص كه سن ورامين هم دورهء نيامدنش شروع شده بود و در ظرف ماه سرطان گندم به سى و پنج و جو به بيست و پنج تومان تنزل كرد و غلا و تنگى بسر آمد و مردم مرفه شدند .\r\n\r\nبنائى بيرونى جديد\r\nمزد عمله و بنا در اين بهار خيلى ارزان بود ، زيرا كسى بنائى نميكرد ، و به همين نظر ما بفكر افتاديم نقشهء سابق راجع به كوبيدن بيرونى كوچك و طويله و حياط وسط و ساختن بيرونى وسيع آبرومندتر را عملى كنيم ، همين كه نان جو در شهر يكمن سه قران شد شروع به عمل كرديم . مزد بنا شش قران و عمله سى شاهى بود . مصالح ، آجر و سنگ و چوب ساختمان جديد از بناهاى كهنهء سه حياط بدست آمد و در سمت شمال ، وصل باندرون مسكونى من ، يك راهرو عريض در وسط ، چهار اطاق طرفين آن زيرورو و در سمت كوچهء مسجد حاجى شيخ - عبد النبى هم يك مدخل و چهار اطاق طرفين آن طرح‌ريزى و سفت‌كارى آن تا آخر ميزان تمام شد . مخارج اين سفت‌كارى از هزار و ششصد هفتصد تومان تجاوز نكرد و ضمنا از راهرو تالار آينهء بيرونى قديم كه اندرون مسكونى برادرم آقاى فتح اللّه مستوفى بود ، درى به اين بيرونى بزرگ باز شد كه تا موقع تمام شدن نازك‌كارى عمارت جديد ، اطاق آبرومند خارج و داخل كه بمنزلهء سفره‌خانه باشد ، داشته باشيم . فقط يك اطاق و يك زيرزمين بناى جديد را در همين پائيزى نازك‌كارى كرديم كه زير آن آبدارخانه و روى آن اطاق پذيرائى ما بود . حياطسازى و نازك‌كارى باقى بنا را ببعد موكول كرديم كه بمرور انجام شود زيرا در اين سال محل براى مخارج بيشتر نداشتيم .\r\n\r\nتأسيس شوراى عالى تجارت\r\nدر كابينهء صمصام السلطنه آقاى معين الوزاره ( جناب آقاى حسين علاء وزير دربار شاهنشاهى ) براى دفعهء اول به سمت وزارت فوائد عامه و تجارت و فلاحت جزو هيئت دولت شد . ميرزا على محمد خان اويسى ( جناب آقاى اويسى معاون وزارت پيشه و هنر ) كه رئيس ادارهء تجارت و فلاحت بود ، موقعى بدست آورده نظامنامه‌اى براى تشكيل شوراى عالى تجارت نوشت و باجراء گذاشته شد . بموجب اين نظامنامه شش نفر از وجوه تجار ، بانتخاب خود آنها و شش نفر از طرف دولت بموجب پيشنهاد وزارت فوائد و صدور فرمان همايونى براى عضويت شوراى عالى تجارت بايد معين شده و در كارهاى اقتصادى كشور اظهارنظر كنند . مرا يكى از شش نفر دولتيها در نظر گرفته براى اين خدمت معين كردند . به حكم انتخاب اعضاى شوراى عالى تجارت ، حاجى معين التجار رئيس اين شورى تعيين و هفته‌اى\r\n\r\n","description":"","footnote":"","page_name":" 514 ","page_number":526},
  {"content":"\r\n\r\nيكروز دو سه ساعتى به اين خدمت افتخارى مشغول شدم .\r\n\r\nمأموريت بمعاونين سفارت ايران\r\nدر زمستان 1296 و بحبوحهء قحطى ، از طرف بلشويكها كه تازه استقرارى پيدا و منشويكها را بيرون كرده بودند ، براوين كنسول سابق روس در خوى مأمور شد كه با دولت ايران وارد مذاكره شده قراردادى با ايران ببندد . ولى چون هنوز بلشويكها نتوانسته بودند دنىكن و كلچاكرا كه يكى در جنوب و ديگرى در مشرق روسيه عده‌اى دور خود جمع كرده و از انگليسها هم به آنها كمك ميشد قلع‌وقمع و دولت خود را بلامعارض كنند ، حقا دولت وقت صلاح نديد كه با او وارد مذاكره شود و اين مأمور در بهار 1297 بىنيل مرام بروسيه برگشت .\r\n\r\nالغاى لرانهء كاپيتولاسيون\r\nكابينهء صمصام السلطنه به طرز لرى خود و بدون هيچ مقدمه و البته بدون هيچ نتيجه ، فقط به اين مستند كه دولتى كه اساس كاپيتولاسيون بموجب قراردادى بوده است كه با او بسته شده بوده و او ديگر در بين نيست كه ادعائى بر اين طرز غيرعادلانه داشته باشد ، با اعلان خود كه بسفارتخانه‌ها فرستاد ، كاپيتولاسيون را الغاء كرد ، در صورتى كه محاكمات وزارتخارجه در مركز و كارگذاريها در ولايات ، كماكان مشغول قطع و فصل كارهاى اتباع خارجه بودند و اين اعلان جز روى كاغذ ، اثر خارجى پيدا نكرد . ولى وقتى كمپانى راه‌آهن حضرت عبد العظيم بگرانى كاه و جو و لوازم ديگر مستمسك شده خواست بر قيمت بليط ترامواى اسبى شهر و راه‌آهن حضرت عبد العظيم بدون هيچ مستنديكه در پيمان‌نامه ذكر شده باشد بيفزايد ، جناب آقاى حسين علاء وزير فوائد عامهء اين كابينه با جوابهاى منطقى اين تقاضا را رد كرد و چون روسها كه در حقيقت تا اندازه‌اى مالك اصلى اين راه‌آهن شده بودند فشارى نداشتند ، اين حرف حسابى پيش رفت .\r\nانتهاى جلد دوم\r\n\r\n","description":"","footnote":"","page_name":" 515 ","page_number":527},
  {"content":"\r\n . \r\n","description":"","footnote":"","page_name":" 516 ","page_number":528},
  {"content":"\r\n . \r\n","description":"","footnote":"","page_name":" 517 ","page_number":529},
  {"content":"\r\n . \r\n","description":"","footnote":"","page_name":" 518 ","page_number":530},
  {"content":"\r\n . \r\n","description":"","footnote":"","page_name":" 519 ","page_number":531},
  {"content":"\r\n . \r\n","description":"","footnote":"","page_name":" 520 ","page_number":532},
  {"content":"\r\n . \r\n","description":"","footnote":"","page_name":" 521 ","page_number":533},
  {"content":"\r\n . \r\n","description":"","footnote":"","page_name":" 522 ","page_number":534},
  {"content":"\r\n . \r\n","description":"","footnote":"","page_name":" 523 ","page_number":535},
  {"content":"\r\n . \r\n","description":"","footnote":"","page_name":" 524 ","page_number":536},
  {"content":"\r\n . \r\n","description":"","footnote":"","page_name":" 525 ","page_number":537},
  {"content":"\r\n . \r\n","description":"","footnote":"","page_name":" 526 ","page_number":538},
  {"content":"\r\n . \r\n","description":"","footnote":"","page_name":" 527 ","page_number":539},
  {"content":"\r\n . \r\n","description":"","footnote":"","page_name":" 528 ","page_number":540},
  {"content":"\r\n . \r\n","description":"","footnote":"","page_name":" 529 ","page_number":541},
  {"content":"\r\n . \r\n","description":"","footnote":"","page_name":" 530 ","page_number":542},
  {"content":"\r\n . \r\n","description":"","footnote":"","page_name":" 531 ","page_number":543},
  {"content":"\r\n . \r\n","description":"","footnote":"","page_name":" 532 ","page_number":544},
  {"content":"\r\n . \r\n","description":"","footnote":"","page_name":" 533 ","page_number":545},
  {"content":"\r\n . \r\n","description":"","footnote":"","page_name":" 534 ","page_number":546},
  {"content":"\r\n . \r\n","description":"","footnote":"","page_name":" 535 ","page_number":547},
  {"content":"\r\n . \r\n","description":"","footnote":"","page_name":" 536 ","page_number":548},
  {"content":"\r\n . \r\n","description":"","footnote":"","page_name":" 537 ","page_number":549},
  {"content":"\r\n . \r\n","description":"","footnote":"","page_name":" 538 ","page_number":550},
  {"content":"\r\n . \r\n","description":"","footnote":"","page_name":" 539 ","page_number":551},
  {"content":"\r\n . \r\n","description":"","footnote":"","page_name":" 540 ","page_number":552},
  {"content":"\r\n . \r\n","description":"","footnote":"","page_name":" 541 ","page_number":553},
  {"content":"\r\n . \r\n","description":"","footnote":"","page_name":" 542 ","page_number":554},
  {"content":"\r\n . \r\n","description":"","footnote":"","page_name":" 543 ","page_number":555},
  {"content":"\r\n . \r\n","description":"","footnote":"","page_name":" 544 ","page_number":556},
  {"content":"\r\n . \r\n","description":"","footnote":"","page_name":" 545 ","page_number":557},
  {"content":"\r\n . \r\n","description":"","footnote":"","page_name":" 546 ","page_number":558},
  {"content":"\r\n . \r\n","description":"","footnote":"","page_name":" 547 ","page_number":559},
  {"content":"\r\n . \r\n","description":"","footnote":"","page_name":" 548 ","page_number":560},
  {"content":"\r\n\r\nميرزا رضاى كرمانى قاتل ناصرالدينشاه در حبس\r\n\r\n","description":"","footnote":"","page_name":" 549 ","page_number":561},
  {"content":"\r\n\r\nميرزا رضاى كرمانى قاتل ناصرالدينشاه در بالاى دار\r\n\r\n","description":"","footnote":"","page_name":" 550 ","page_number":562},
  {"content":"\r\n . \r\n","description":"","footnote":"","page_name":" 551 ","page_number":563},
  {"content":"\r\n\r\nمدرسه علميه\r\nاز راست به چپ دو نفر ايستاده : محمد صفى خان ( اديب ) ناظم ابتدائى - ميرزا كاظم خان ناظم قسمت علمى . صف ايستاده : ناصرخان - محمد على خان - محمد عليخان - محمود خان - تقى عظيمى - ميرزا باقر - عباسخان قاجار - ميرزا هاشمخان - . . . - . . . - كاظم خان . صف نشسته : ميرزا محمدعلى - سرلشكر محمدنخجوان - ابوالقاسم خان نوهء سراج الملك - نظام الدين حكمت - ركن الدين مختارى - عزت الله هدايت - ميرزا محمود خان پسر ميرزا على اكبر ساعت ساز ( معلم ) - عبدالعظم قريب ( معلم ) - ميرزا ابوالقاسم رهنما ( معلم ) امان الله خان هدايت - نصرت الله ميرزا ( سرلشكر جهانبانى ) - حسينخان - حسينخان - . . . - باقر هوايد .\r\n( متعلق بصفحه 31 )\r\n\r\n","description":"","footnote":"","page_name":" 552 ","page_number":564},
  {"content":"\r\n\r\nمهتدى الممالك\r\nفخر الملك - مظفر الدين شاه\r\n\r\n","description":"","footnote":"","page_name":" 553 ","page_number":565},
  {"content":"\r\n\r\nامين السطان اتابك اعظم\r\n\r\n","description":"","footnote":"","page_name":" 554 ","page_number":566},
  {"content":"\r\n\r\nناصرالملك وزير ماليه\r\n\r\n","description":"","footnote":"","page_name":" 555 ","page_number":567},
  {"content":"\r\n\r\nمهمانى منزل صاحب اختيار در موقع مسافرت فرهنگ مظفرالدين شاه و نايب السلطنگى محمدعلى ميرزا وليعهد\r\nآقاى موسى رئيس - آقاى صاحب اختيار - محمد على ميرزا وليعهد - مشيرالدوله وزير امور خارجه - مجدالدوله - محمد ولى - خلعتبرى - صدرالسلطنه - سردار محترم ( عزيز السلطان )\r\n\r\n","description":"","footnote":"","page_name":" 556 ","page_number":568},
  {"content":"\r\n\r\nآخوند ملامسيو نوز\r\n\r\n","description":"","footnote":"","page_name":" 557 ","page_number":569},
  {"content":"\r\n\r\nنويسنده در 25 سالگى\r\n\r\n","description":"","footnote":"","page_name":" 558 ","page_number":570},
  {"content":"\r\n . \r\n","description":"","footnote":"","page_name":" 559 ","page_number":571},
  {"content":"\r\n\r\nم . ميرزا محبعلى خان معلم تاريخ م . محقق الدوله مدير م . ذكاء الملك معلم ادبيات م . ميرزا عبدالحسين خان معلم تاريخ - عبدالله مستوفى\r\nمهمانى منزل محبعلى خان\r\n\r\n","description":"","footnote":"","page_name":" 560 ","page_number":572},
  {"content":"\r\n . \r\n","description":"","footnote":"","page_name":" 561 ","page_number":573},
  {"content":"\r\n\r\nنويسنده در لباس رسمى\r\n\r\n","description":"","footnote":"","page_name":" 562 ","page_number":574},
  {"content":"\r\n\r\nهيئت سفارت كبراى فوق العادهء ايران در لندن\r\nژنرال اسليد / مستر پاركر / مشير الملك / عبدالله مستوفى / صفاء الممالك\r\n\r\n","description":"","footnote":"","page_name":" 563 ","page_number":575},
  {"content":"\r\n\r\nهيئت سفارت ايران در پطرزبورغ قبل از احضار مشير الملك\r\n\r\n","description":"","footnote":"","page_name":" 564 ","page_number":576},
  {"content":"\r\n\r\nميرزا اسحق خان مفخم الدوله وزير مختار پطرز بورغ\r\n\r\n","description":"","footnote":"","page_name":" 565 ","page_number":577},
  {"content":"\r\n\r\nمرحوم ميرزا شفيع خان مستشار الملك\r\n\r\n","description":"","footnote":"","page_name":" 566 ","page_number":578},
  {"content":"\r\n . \r\n","description":"","footnote":"","page_name":" 567 ","page_number":579},
  {"content":"\r\n\r\nخانم مريم مستوفى\r\n\r\n\r\n","description":"","footnote":"","page_name":" 568 ","page_number":580}
  ]