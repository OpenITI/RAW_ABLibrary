[
  {"content":"\r\n\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\nجلد دوم\r\nدل ايرانشهر\r\nبخش اول\r\nنوشتهء\r\nدكتر محمد محمدى ملايرى\r\nتهران\r\nانتشارات توس\r\n1375\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\nجلد دوم\r\nدل ايرانشهر\r\nبخش نخست\r\nدكتر محمد محمدى ملايرى\r\nچاپ نخست 1375\r\nتيراژ : 7000 نسخه\r\nحروف نگار و صفحه آرا : پروين صدقيان\r\nليتوگرافى ، چاپ و صحافى : شركت سهامى چاپ افست\r\nناشر : انتشارات توس ، تهران ، تلفن 6461007\r\nشابك 454 x - 453 - 315 - 964\r\nISBN 964 - 315 - 453 - x 454\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد دوم\r\n\r\nفهرست\r\nعنوان / صفحه\r\nچند مقدمه - 1 ) زبان تاريخ 5\r\n- 2 ) باز هم سخنى دربارهء تعريب 15\r\n- 3 ) تكرار چند نكته 23\r\n- 4 ) پيش‌درآمدى كه پيامد نداشت 27\r\n- 5 ) جائى كه خالى مانده و فرصت‌هائى كه به دست آمده 31\r\nگفتار نخست - ايرانشهر 37\r\nگفتار دوم - دل ايرانشهر 47\r\nگفتار سوّم - نامهاى دل ايرانشهر از سورستان تا عراق 57\r\nگفتار چهارم - عراق و دگرگونيهاى لفظى و جغرافيائى آن 71\r\nگفتار پنجم - نخستين آشنائى اعراب مسلمان با نظام ديوانى ايران و پىآمدهاى آن 91\r\nگفتار ششم - اصلاحات مالى انوشروان و اثر آن در پيشرفت و گسترش نظام ديوانى ايران 99\r\nگفتار هفتم - نظام آبيارى ايرانى و سابقهء تاريخى آن 107\r\nگفتار هشتم - جستجوئى براى يافتن پايه‌هاى علمى نظام آبيارى و شيوهء احداث قنات در ايران 121\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nعنوان / صفحه\r\nگفتار نهم - عبيد الله ابن خردادبه و نوشته‌هاى او همچون راهنمايانى به تاريخ و فرهنگ گذشتهء ايران 145\r\nگفتار دهم - كتاب المسالك و الممالك قديمىترين كتاب جغرافيائى در زبان عربى 175\r\nگفتار يازدهم - تقسيمات كشورى و ديوانى سورستان ( - عراق كنونى ) در دوران ساسانى و دوران انتقال 207\r\nگفتار دوازدهم - استان شادفيروز 221\r\nگفتار سيزدهم - استانهاى شرق دجله و طرحهاى بزرگ آبيارى و دفاعى در آنجا 239\r\nگفتار چهاردهم - استان شادهرمز 263\r\nگفتار پانزدهم - استان شادقباد 279\r\nگفتار شانزدهم - استان بازيجان خسرو ( - ارندين كرد ) يا استانهاى نهروان‌ها 295\r\nگفتار هفدهم - استان شادشاپور يا كسكر 317\r\nگفتار هيجدهم - استان شادبهمن 337\r\nگفتار نوزدهم - ابلّه 353\r\nگفتار بيستم - ميشان 383\r\nگفتار بيست و يكم - بصره از سنگلاخهاى لغوى تا واقعيات تاريخى و جغرافيائى 399\r\nگفتار بيست و دوم - چگونه شيطان در بصره لانه كرد 423\r\nگفتار بيست و سوم - ريشه‌هاى كهن فارسى در بصرهء قديم 437\r\nفهرستها - 453\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nچند مقدمه\r\n\r\n1 زبان تاريخ\r\nسرزمينى كه صحنهء اصلى انتقال تاريخ و فرهنگ ايران از دورهء ساسانى به عصر اسلامى بود همين‌جائى است كه امروز به نام عراق خوانده مىشود و يكى از كشورهاى شناخته شده و معتبر عربى به شمار مىرود . اين‌جا از آن رو صحنهء اصلى اين نقل و انتقالها گرديد كه هم در دورهء ساسانى پايتخت ايران بود و هم در دوران اسلامى با بصره و كوفه و سپس بغداد ، حاكم‌نشين ايران گرديد و در هردو دوره هم به حكم مركزيت آن ، مجمع دانشمندان و فرزانگان و صاحبان ذوق و انديشه از سرتاسر كشور پهناور ايران و كانون تمدن و فرهنگ سراسر ايران‌زمين بود و در همين‌جا بود كه كسانى از اهل علم و ادب ايران در دوران اسلامى به نقل آثار فارسى به عربى پرداختند و با پرمايه ساختن آن در رشته‌هائى كه كم‌مايه مىنمود آن را براى دربر گرفتن فرهنگ اسلامى آماده ساختند .\r\nولى در آن دوران نه اين‌جا به نام عراق خوانده مىشد و نه سرزمينى عرب‌نشين و عربىزبان به شمار مىآمد . اين‌جا در دوران ساسانى به نام سورستان خوانده مىشد ، و ازجمله سرزمين‌هائى بود كه همگى ايرانشهر بزرگ را مىساختند ، و عربها هم آنجا را سواد مىخواندند و در قرن‌هاى نخستين اسلامى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nهم به همين نام در كتابها آمده است . سورستان پايتخت ايران‌شهر بود و ايران‌شهر هم در ايران امروز با حد و مرزها و ويژگىهاى كنونى آن خلاصه نمىشد ، بلكه ايرانى بود به مراتب گسترده‌تر از اين ، با سرزمين‌هاى ديگرى در پيرامون آن كه به گفتهء ابن بلخى « پارس دار الملك اصلى آن بودى و بلخ و مدائن هم بر آن قاعده دار الملك اصلى بودى و خزائن و ذخائر آنجا داشتندى و مايهء لشكر ايران از آنجا برخاستى » « 1 » و ايران امروز تنها يكى از اين سه دار الملك يعنى پارس را در خود دارد ، آن‌هم نه چون دار الملك . بلخ در حال حاضر قصبه‌اى است كم‌نام و نشان در كشورى به نام افغانستان و مداين ويرانه‌اى است در كشور ديگرى به نام عراق .\r\nسرزمين سورستان قديم و عراق كنونى با طبيعت معتدل و زمين حاصلخيز و آب فراوان و آبراههاى بزرگ خود از زمانهاى بسيار قديم كه گذشته‌هاى بسيار دور آن در تاريكيهاى تاريخ پوشيده مانده است ، محل زندگى انسانها بوده و به همين‌سبب هم يكى از كانونهاى تمدّن بشر شناخته شده است . تاريخ حكومتهاى اين سرزمين را بجز دوره‌هائى كه بيشتر با زمين‌شناسى ارتباط مىيابد از 2400 سال پيش از ميلاد مسيح كه عهد سومريان و اكاديان شروع شده مىدانند . اين تاريخ به دوره‌هائى چند تقسيم مىشود كه معروفترين آن در دوران قديم دورهء بابلى بوده كه با فتح بابل پايتخت آن به دست كورش هخامنشى و انقراض آن دولت پايان يافته و دورهء ايرانى آن شروع شده و از همان تاريخ يعنى از سال 539 پيش از ميلاد مسيح كه در قلمرو حكومت ايران درآمده و يكى از مناطق دوازده‌گانه ايرانشهر گرديده تا سال 639 ميلادى كه همچون مناطق ديگر ايران در حوزهء اسلام و حكومت خلفا درآمده ، نزديك به دوازده قرن جزئى از ايرانشهر به شمار مىرفته و پس از اين تاريخ هم در دوران اسلامى همچنان جزئى از جامعه و سرزمين‌هاى ايرانى شمرده مىشده و تا قرنهاى اخير سرنوشت آن در مراحل مختلفى كه بر آن گذشته از سرنوشت ايران در مراحل مختلفش جدا نبوده است .\r\n\r\n\r\n","description":"","footnote":"\r\n( 1 ) . فارسنامهء ابن بلخى ، چاپ شيراز ، سال 1343 شمسى ، ص 113 .\r\n","page_name":" 6 ","page_number":6},
  {"content":"\r\n\r\nكشور كنونى عراق با مرزهاى كنونى آن كشورى است نوبنياد كه تاريخ تشكيل آن از پايان جنگ جهانى اول يعنى از نيمهء اول همين قرن بيستم تجاوز نمىكند « 1 » . ولى نام عراق براى اين سرزمين قديم است . با اين تفاوت كه در قديم چنان كه در همين كتاب خواهد آمد ، اين نام به سرزمينى گفته مىشده كه تنها شامل قسمت جنوبى عراق كنونى مىگرديده و حد فاصل آن را با قسمت شمالى آن كه در كتب عربى به نام جزيره خوانده مىشده خطى دانسته‌اند كه دو رود دجله و فرات را در نقطه‌اى كه آن دو بيش از هر جاى ديگر به هم نزديك مىشوند از هم جدا مىسازد « 2 » ، يعنى خط مستقيمى كه شهر انبار را در ساحل باخترى فرات به شهر تكريت در ساحل خاورى دجله مىپيوندد .\r\nولى از همهء دوره‌هاى مختلفى كه بر اين سرزمين گذشته تنها آن دوره در اين كتاب مورد بحث و بررسى است كه در محدودهء دوران انتقال جاى مىگيرد يعنى دورهء اخير ساسانى و قرنهاى نخستين اسلامى .\r\n\r\nسخنى از ايران‌شهر و دل ايران‌شهر\r\nآن‌چنان كشور پهناورى را ايرانشهر مىخواندند و چون سرزمين سورستان پايتخت چنان كشورى بود آن را هم دل ايرانشهر مىگفتند و به همين‌سبب اين نام به جاى عنوان اين كتاب برگزيده شد زيرا در اين كتاب همه‌جا سخن از همين سرزمين يعنى مركز ايرانشهر و جائى است كه پيوندگاه همهء سرزمين‌ها و همهء مردمانى بوده است كه دوران شكوفائى خود را با هم گذرانده‌اند و هرچند حوادث ايام آنها را به تدريج از هم جدا ساخته ولى تاريخ آنها در اين دوران كه موضوع اين كتاب است به هم پيوسته است .\r\nدربارهء اين نام‌ها در گفتارهاى بعد توضيحات بيشترى خواهد آمد ، در اين جا تنها به اين نكته اشاره مىشود كه اگر بنا مىبود كه تمام سرزمين‌هائى كه\r\n\r\n\r\n","description":"","footnote":"\r\n( 1 ) . اين كشور از شكست دولت عثمانى در جنگ بين الملل اول و تجزيهء آن ، از چند ولايت آن دولت تشكيل يافت و حدود آن طبق قرارداد سال 1926 ميلادى مشخص گرديد ( العراق قديما و حديثا ، ص 33 .\r\n( 2 ) . بلدان الخلافة الشرقية ص 41 .\r\n","page_name":" 7 ","page_number":7},
  {"content":"\r\n\r\nايرانشهر آن روز را مىساخته‌اند و اين كتاب از تاريخ و فرهنگ آنها سخن مىگويد به نام‌هاى امروزشان خوانده شوند مىبايستى نام بسيارى از دولتها و سرزمين‌هائى كه امروز در همسايگى ايران هستند و هم‌چنين برخى از جمهورىهاى تازه استقلال‌يافته آسياى ميانه را ذكر كرد . ولى چون زبان اين كتاب زبان تاريخ است از اين‌رو از همهء اين كشورها به همان نام فراگيرى ياد خواهد شد كه در آن روزگار بدان نام خوانده مىشدند . يعنى ايرانشهر با تقسيمات كشورى آن روز و نامهاى آنها چنان كه عراق هم به همان نامى خوانده مىشود كه بيان‌كنندهء موقع سياسى آن در تقسيمات كشورى همان سرزمين فراگير يعنى ايرانشهر بوده است .\r\nو به همين مناسبت اين مطلب هم بايد گفته شود كه آن دوران تاريخى كه از اين سرزمين در اين كتاب موضوع سخن است تنها همان دوران انتقال يعنى دو سه قرنى است كه از اواخر عهد ساسانى تا اوائل عصر اسلامى را دربر مىگيرد ، هر چند ممكن است در مواردى براى توضيح بيشتر مطلبى دامنهء سخن به كمى پيش يا پس از اين دوران هم كشيده شود . و آنچه را هم كه در اين مورد نمىتوان بىتوجه از آن گذشت آن ذوق و هنرى است كه آن مردم در نام‌گذارىهاى خود براى مركز حكومت خويش و مناطق مختلف آن به كار برده‌اند . ناميدن اين مركز به نام زيبا و پرمعنى دل ايرانشهر يعنى جائى كه براى همه اجزاء آن كشور بزرگ چه دور و چه نزديك به يك‌سان بتپد و پيوند استوار و هم‌بستگى يك‌سان همهء آنها را به اين مركز برساند گذشته از ذوق و هنر از عقل و درايتى هم در آيين كشوردارى حكايت دارد كه درخور تأمل است . و ناميدن استانها و مناطق مختلف اين سرزمين هم به نامهائى كه شادى و نشاط از آنها مىتراود خبر از مردمى مىدهد كه جهان و زندگى را با ديدى ديگر مىنگريسته‌اند .\r\nبا اين مقدمات دور از حقيقت نخواهد بود اگر گفته شود كه اين دوران با ويژگيهائى كه از لحاظ همبستگى و آبادى و رفاه و سرافرازى داشته براى همهء مردمان ساكن اين مرزوبوم يعنى كشور پهناور ايران‌شهر از دوره‌هاى خوب\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nتاريخ مشترك آنان بوده ، همچنان كه براى سرزمين عراق هم كه امروز چهره‌اى ديگر و حال و هوائى ديگر دارد همان دورانى كه با عنوان دل ايران‌شهر مركز چنين كشور پهناورى بوده يكى از دوره‌هاى آبادى و رونق و شكوفائى آن به شمار مىرفته .\r\n* * * \r\nنگاهى به عوامل وحدت ايرانشهريان\r\nمىتوان انگاشت كه از ميان عوامل مختلفى كه همهء آن مردم و سرزمينشان را به هم پيوسته و از مجموع آنها كشور واحدى ساخته‌اند مهمترين آنها عامل سياسى و نظامى بوده ، بدين معنى كه همهء اجزاء مختلف آن كشور پهناور بدان‌سبب به يكديگر وابسته و پيوسته بوده‌اند كه همه در زير لواى يك حكومت به سر مىبرده‌اند ، و اين وحدت سياسى مانع از هم گسيختگى آنها بوده است . اين را از آن‌رو مىتوان انديشيد كه همين عامل سياسى بارزترين عاملى است كه همواره به چشم مىخورد ، و معمولا در تاريخها هم بيشتر بدان توجه مىشود ، ولى واقعيات تاريخى دربارهء جامعه ايرانى چنين گمانى را بىچون و چرا تائيد نمىكند ، چون برخى از رويدادهاى تاريخى خلاف اين را مىرسانند .\r\nاگر وحدت سياسى و نظامى مهمترين عامل پيوستگى اين مردم و سرزمينشان مىبود مىبايستى پس از زوال آن وحدت با زوال دولت ساسانى و نابود شدن قدرت نظامى آن ، اين جوامع به هم پيوسته هم از خدا خواسته از يكديگر مىگسستند و هريك راه خود در پيش مىگرفتند و چنان كه معمول آن دوران بود در آن جامعهء جديد حل مىشدند و به خورد آن مىرفتند چنان كه ديگران رفتند ولى چنان نشد . پيوند ايرانشهريان آن‌چنان ژرف و استوار بود كه با آن‌كه اين سرزمين پهناور و مردم آن به تدريج و جدا از هم به اسلام درآمدند در جامعهء اسلامى هم همچون كشورى به هم پيوسته و مردمى يك زبان و يك فرهنگ نمودار شدند و با همهء عوامل نامساعدى كه بر آنها روى آورده بود باز\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبه خورد هيچ جامعهء ديگرى نرفتند و اين وحدت ملى و فرهنگى آنها آن‌چنان آشكار و نظرگير بوده كه همهء مورخانى كه از سرزمين‌هاى اسلامى و مردم آن چيزى نوشته‌اند دربارهء ايرانيان اين وحدت را درخور ذكر دانسته و به اجمال يا تفصيل از آن سخن گفته‌اند .\r\nمسعودى در جائى كه هفت ملت بزرگ جهان را وصف مىكند و نخستين آنها را ايرانيان يا به تعبير خود او « الفرس » ياد مىكند و زيستگاه ايشان را از بلاد جبال و آذربايجان و ارمنستان و آران و بيلقان و دربند قفقاز گرفته تا حدود خراسان و سيستان و ديگر مناطق شرق و جنوب و غرب برشمرده از وحدت كشور و زبان همهء اين سرزمين‌ها سخن مىگويد « 1 » . و مقدسى بشارى هم جلد دوم از كتاب دو جلدى خود به نام احسن التقاسيم را به تمامى به « اقاليم العجم » اختصاص داده و چون صفت جامع و فراگير همه را زبان فارسى دانسته مىتوان آنچه را او به نام اقاليم العجم خوانده جهان ايرانى يا جهان فارسىزبان ناميد . و به همين دليل بوده كه در ترجمهء فارسى اين كتاب عنوان اين جلد دوم را « سرزمين ايران » نهاده‌اند كه عنوانى درست و به جا است . « 2 »\r\nكتاب مقدسى از چند نظر براى بحث و تحقيق دربارهء تاريخ و جغرافياى تاريخى ايران و سير آن در كتب عربى و اسلامى داراى اهميت و اعتبار فراوان است كه در جاى خود بدانها اشاره خواهد شد ، و آنچه در اين مورد درخور ذكر مىنمايد يكى اين است كه مقدسى همهء آن جاهائى را كه او اقاليم العجم خوانده ، هرچند او در عدد آن اقاليم تصرف كرده و آنها را با به هم پيوستن برخى از آنها از دوازده به هشت رسانده است ولى با اين حال باز هم به تفصيل آنها را بيان كرده و نام قديمى اقليم‌هاى به هم پيوسته را هم آورده و بدين صورت ، اگر از\r\n\r\n\r\n","description":"","footnote":"\r\n( 1 ) . مسعودى ، التنبيه و الاشراف ، ص 77 - 78 .\r\n( 2 ) . ترجمه اين كتاب را از عربى به فارسى كه ترجمه‌اى است روان و زبان‌دار آقاى دكتر علينقى منزوى انجام داده و در سال 1361 خورشيدى به وسيلهء چاپ كاويان در دو جلد در تهران منتشر شده است .\r\n","page_name":" 10 ","page_number":10},
  {"content":"\r\n\r\nاين تصرفها و تصرفهاى ديگر او كه در جاى خود خواهد آمد صرف‌نظر شود ، كتاب او نمودار روشنى است از همان سرزمين پهناورى كه ايرانشهر خوانده مىشده به ويژه با برشمردن شهرها و مكانهايى كه در مناطق مختلف همين سرزمين از كتابى كه آن را « جغرافياى قباد » ناميده‌اند « 1 » نقل كرده و همچنين با برشمردن محلهائى از كتابى كه دربارهء گردشگاهها در خزانهء عضد الدوله يافته و در كتاب خود آورده است . « 2 »\r\nو ديگر اين است كه مقدسى خود ساليان دراز در اين مناطق سفر كرده و چون فارسى مىدانسته و در همهء آنها با همين زبان سخن مىگفته از اين‌رو اظهارنظرهائى كه او دربارهء اين زبان يعنى زبان جامع همهء اقاليم العجم و تفاوتهاى جزئى آن در مناطق مختلف كرده ، آن‌چنان صريح و روشن و غيرقابل تأويل و تغيير است كه در مطالعات زبان‌شناسى ايرانى هم سندى مهم و مغتنم تواند بود . وى در اين‌باره گويد : « سخن اين اقليم‌هاى هشت‌گانه به عجمى است ليكن برخى از آنها درى و برخى ديگر شكسته و ناروشن است ولى همهء آنها فارسى خوانده مىشوند . « 3 » مقدسى زبان جاهائى را كه سالم و روان و رسا بوده درى ناميده و زبان جاهائى را كه شكسته و ناروشن بوده ( شايد لهجه‌هاى محلى را ) منغلق خوانده يعنى پيچيده و گنگ . و در جاهائى هم كه مردم آنها در كنار زبان فارسى زبانى ديگر هم داشته‌اند آن زبان را هم نام برده ولى زبان فارسى آنها را هم ناگفته نگذارده ، چنان كه در ارمنستان و آران گويد : « در ارمنستان به ارمنى و در آران به آرانى سخن مىگويند و فارسى آنها هم مفهوم و نزديك به خراسانى است « 4 » و اقليم سند و مردم آن را هم با اين عبارت مختصر و مفيد\r\n\r\n\r\n","description":"","footnote":"\r\n( 1 ) . اين نام‌گذارى از مترجم فارسى اين كتاب است و مناسبت آن‌هم اين است كه آن كتاب يا رساله‌اى با نام قباد آغاز مىشده و آنچه در آن آمده خواسته‌هاى او را مىنموده است .\r\n( 2 ) . احسن التقاسيم عربى ، ج 2 ص 257 - 259 .\r\n( 3 ) . احسن التقاسيم عربى ، ج 2 ص 259 .\r\n( 4 ) . احسن التقاسيم عربى ، ج 2 ص 378 .\r\n","page_name":" 11 ","page_number":11},
  {"content":"\r\n\r\nوصف كرده : « ماء مرئ و عيش هنئ و ظرف و مرؤة و فارسيّة مفهومة » « 1 » يعنى « آب گوارا و زندگى دلپذير و ظرافت و مردانگى و فارسى درخور فهم ( - فهميدنى )\r\nنشانى اين وحدت و هم‌بستگى را پس از دوران خلافت هم در دورانهائى كه مناطق مختلف اين مرزوبوم در اختيار حكومت‌هاى جداگانه‌اى بوده كه غالبا باهم به دشمنى مىپرداخته و به جنگ و ستيز برمىخاسته‌اند و چنين مىنموده كه مردمان آن مناطق هم از هم گسسته و بيگانه شده‌اند ، به روشنى مىتوان در تاريخ زبان و ادبيات فارسى يافت . زيرا در تاريخ همين زبان و ادبيات است كه مىتوان به وضوح ديد كه چگونه همان مردمى كه به ظاهر در لواى فرمان‌روايان مختلف و از هم بيگانه و باهم دشمن و گاه در حال جنگ مىزيسته‌اند خود آن مردم بىپروا به آن درگيرىها و جنگ و جدال‌هاى قدرت‌طلبان همچون مردمى يگانه و هم‌زبان و هم‌فرهنگ پيوندهاى ديرينهء خود را همچنان استوار داشته و بزرگان شعر و ادب و دانشمندان و هرآنچه نمودار فرهنگ و تمدن ايران بوده از هر گوشه از اين سرزمين پهناور برمىخاسته‌اند و به هرجا كه منتسب مىبوده‌اند همهء آنها را از بزرگان علم و ادب و فرهنگ خود مىشناخته‌اند . و اين خود بهترين نشانهء وحدت يك قوم و ملت است .\r\n\r\nنشانه‌هائى از اين وحدت در دورانهاى پيش از اسلام\r\nدربارهء وحدت فرهنگى و هم‌بستگى جوامع ايرانى پيش از اسلام هم اين مطلب گفتنى است كه اين وحدت و هم‌بستگى نه تنها در دوران ساسانى كه ايرانيان دولتى بزرگ و فراگير تشكيل داده بودند صورت گرفته بود ، بلكه پيش از ساسانيان نيز همچنان در واقع موجود بود هرچند در ظاهر نمودى نداشت ، زيرا اگر نه‌چنين بود تنها با كارهاى رزمى اردشير كه\r\n\r\n\r\n","description":"","footnote":"\r\n( 1 ) . احسن التقاسيم عربى ، ج 2 ص 480 .\r\n","page_name":" 12 ","page_number":12},
  {"content":"\r\n\r\nفرمان‌روايان محلى را از ميان برداشت يا به اطاعت خود درآورد و باهم پيوستن سرزمين‌هاى نامتناجس و اقوام ناهمگون و ناسازگار وحدت كشور و به پا خاستن دولتى نيرومند و توانا يعنى ايران ساسانى عملى نمىشد . در صورتى كه پس از رفع همين مانع سياسى معلوم شد كه وحدت ملى ايرانيان حقيقتى بوده است موجود ، و تنها در گرو رفع موانعى بوده است كه از ظهور آن جلوگيرى مىكرده است ، اين نوشتهء كريستن‌سن وصفى است گويا از چنين وضعى در دو دورهء اشكانى و ساسانى : « تاريخ‌نويسان رومى چنان كه بايد به اهميت تغييرى كه در ايران به واسطهء تأسيس سلسلهء جديد روى داد پى نبردند . ديون (  Dion  ) و هرودين (  Herodien  ) داستان پيروزى اردشير را بر اردوان به كوتاهى ياد كرده‌اند ، روميان مىديدند كه دولت تازه نيرومندتر از دولت گذشته و در نتيجه براى مرزهاى شرقى امپراطورى روم خطرناك‌تر از آن است ، ليكن اين را درنمىيافتند كه اين دولت از پايه و بنيان با آنچه در گذشته بوده جدا است ، يا به عبارت ديگر روى كار آمدن دولت ساسانى آخرين مرحلهء يك تحوّل طولانى است كه در زير قشرى از تمدن يونانى در دورهء اشكانى جريان داشته است . در اين دوره قسمتى از عناصر يونانى از پيكر ايران زدوده شد ، و قسمت ديگر در آن تحليل رفت و دگرگون گرديد ، و در هنگامىكه اردشير زمام حكومت را به دست گرفت جامعهء ايرانى هم رفته‌رفته به صورت يك واحد ملى نمودار مىگرديد ، و صفات برجستهء اين وحدت بيش از پيش در تمام شؤون فرهنگى و اجتماعى وى آشكار مىشد ، و بدين‌ترتيب اين تغيير سلسله تنها يك واقعهء سياسى نبود بلكه پيدايش روح تازه‌اى را در امپراتورى ايران نشان مىداد . » « 1 »\r\n\r\n\r\n","description":"","footnote":"\r\n( 1 ) .  Christensen . L'Iran sous les Sassanides , p . 92 . \r\n","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n2 باز هم سخنى دربارهء تعريب\r\nدر مقدمهء جلد اول اين كتاب شرحى دربارهء تعريب و اثر زيان‌بار آن در پوشيده داشتن تاريخ و فرهنگ ايران گذشت و به اين مطلب هم اشاره شد كه مراد از تعريب در اين‌جا آن نوع شناخته‌شده‌اى كه عربى گردانيدن كلمات فارسى باشد نيست بلكه مراد انواع ديگرى از تعريب است كه چندان شناخته شده و مورد توجه نيست و در همان مقدمه به مقتضاى مقام از دو نوع آن كه يكى تعريب اشخاص بود و ديگرى تعريب . تاريخ ذكرى رفت و براى هركدام هم نمونه‌اى آورده شد .\r\n\r\nتعريب نامهاى جغرافيائى و راههاى آن\r\nدر اين‌جا هم سخن از تعريب است ولى از نوع ديگر آن يعنى تعريب نامهاى جغرافيائى . و تجديد سخن در اين موضوع از آن‌رو در اين جا ضرورت دارد كه عربى گردانيدن نام‌ها و پديده‌هاى جغرافيائى اين سرزمين در اين دوران كه در اين‌جا موضوع بحث و بررسى در اين جلد است گذشته از پوشيده داشتن بسيارى از سوابق تاريخى و جغرافيائى آنجا لغزشگاههاى ژرفى هم در راه تحقيق در آن سوابق به وجود آورده كه شناخت آنها از مقدمات ضرورى اين\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبحث و بررسى است . و به همين‌سبب است كه در بسيارى از گفتارهاى اين كتاب مباحثى كه در جستجوى اصل و تبار نامها يا محلهائى باشد كه دچار چنين تعريب و تحريفهائى شده و ناشناس مانده‌اند كم نيست . و شايد تكرار اين مطلب كه در جاى ديگر هم گفته شده بىمورد نباشد كه اين‌گونه مباحث در اين كتاب يك تفنن لغوى يا ادبى يا مباحثى فرعى و جانبى نيست بلكه از مباحث اصلى تاريخ و فرهنگ ايران در اين دوران است و در متن مطالب آن جاى دارد زيرا از خلال همين كاوشهاى لغوى و ادبى است كه مىتوان پرده‌هائى از ابهام را كه آن را پوشانده به كنارى زد ، و گوشه‌هائى از آن تاريخ و فرهنگ را از درون تيرگىها بيرون كشيد .\r\nهرچند در اين كتاب در موارد خاص جاىجاى بحثى از اين قبيل مربوط به همان مورد خواهد آمد ولى مطالب ديگرى هم دربارهء تعريب نامها و آثار جغرافيائى آنها درخور ذكر مىنمايد كه دانستن آنها براى آشنائى بيشتر با اين پديده و شناخت بهتر راههاى تحقيق و تتبع در آن ضرورى است . و آنچه در اين جا مىآيد از اين مقوله است .\r\nيكى از آن مطالب اين است كه عربى گردانيدن نامها و پديده‌هاى جغرافيائى از چندين راه صورت گرفته : يكى از راه ترجمهء نامهاى فارسى به عربى بوده است كه چون همين ترجمه‌هاى عربى جاى آن نامهاى فارسى را گرفته ، و آن نام‌هاى فارسى را به فراموشى كشانده همهء سوابق تاريخى هم كه مربوط به آن نام‌هاى فارسى بوده يا از ميان رفته يا اگر هم كم‌وبيش باقى مانده به حساب همان نام عربى رفته است . لوسترانج چند مورد از اين قبيل نامها را به عنوان مثال آورده همچون قرية الجمل و قرية الملح و قرية الآس ، كه نام اصلى و فراموش شدهء آنها به ترتيب ده اشتران و ده نمك و ده مورد بوده « 1 » ، و با مطالعه در كتابهاى جغرافيائى عربى و بحث و فحص در آنها نمونه‌هاى ديگرى را هم مىتوان بر آنچه لوسترانج آورده افزود ، مانند جائى كه در عربى به نام حديثه خوانده مىشده در\r\n\r\n\r\n","description":"","footnote":"\r\n( 1 ) . بلدان الخلاقه الشرقيه ، ص 35 .\r\n","page_name":" 16 ","page_number":16},
  {"content":"\r\n\r\nنزديكى موصل كه معمولا آن را حديثة الموصل مىگفته‌اند و به قول ياقوت نام اصلى آن نوكرد بوده كه به حديثه ترجمه شده « 1 » . يا نام بين النهرين كه براى عراق به كار مىرود كه آن‌هم ترجمهء عربى از نام فارسى آن يعنى ميان رودان « 2 » است و نام يونانى رومى آن يعنى  Mesopotamia  هم برگردان همين نام فارسى بوده كه خود آن در اين‌جا كاربردى ندارد .\r\nبجز ترجمه كه يكى از راه‌هاى عربى گردانيدن نامهاى فارسى بوده ، راه ديگر آن تعريب بوده بدين‌گونه كه همان نام‌هاى فارسى را به شكل عربى درآورند مانند ساباط كه شكل عربى شدهء يكى از شهرهاى هشت‌گانهء مدائن يعنى بلاش آباد « 3 » بوده ، و بهرسير كه آن‌هم شكل عربى شدهء نام يكى ديگر از همان شهرها يعنى به اردشير بوده « 4 » . در اين مورد اين مطلب هم گفتنى است كه گاه در نام‌هاى عربى شده تعريب و تحريفهاى مكرر اتفاق افتاده ، و آنها را از اصل فارسى خود دور تر گردانيده ، و بازشناختن آنها را دشوارتر ساخته است ، و چون در طى مطالب اين كتاب با اين‌گونه كلمات برخورد مكرر خواهد بود در اين‌جا از ذكر نمونه‌اى براى آنها خوددارى مىشود .\r\n* * * \r\nروش برخى از مؤلفان تاريخ و جغرافياى عربى\r\nنكتهء ديگرى كه در اين مورد گفتنى است و توجه به آن براى پرهيز از لغزش در تحقيق ضرورى مىنمايد ، گرايش برخى از مؤلفان تاريخ و جغرافياى عربى است به اين كه نام\r\n\r\n\r\n","description":"","footnote":"\r\n( 1 ) . معجم البلدان ، ج 2 / ص 222 ، در حديثة الموصل .\r\n( 2 ) . هرتسفلد ، ص 307 .\r\n( 3 ) . معجم البلدان ، ج 3 ، ص 3 ، در ساباط .\r\n( 4 ) . معجم البلدان ، ج 1 / ص 768 - ياقوت به نقل از حمزهء اصفهانى كه آن را بهترين شهر اردشير معنى كرده گويد : اين شهر كه در غرب دجله است تنها شهرى است از مداين كسرى كه تا امروز در برابر ايوان كسرى كه در شرق دجله است باقى مانده من آنجا را بارها ديده‌ام ، نزديك آن‌جا از سوى جنوب رود زريران است و از سوى غرب رود صرصر .\r\n","page_name":" 17 ","page_number":17},
  {"content":"\r\n\r\nمحل‌هاى جغرافيائى را هم ، حتى در جاهائى كه نه سرزمين عربى بوده و نه عرب‌نشين ، تا جائىكه بتوانند به يك ريشهء عربى برگردانند هرچند از لحاظ معنى هيچ‌گونه تناسبى هم بين آنها نباشد . و در مورد سرزمين عراق اين مطلب را هم بايد بر آن افزود كه چون علماى لغت عربى در هنگامى كه به جمع روايات يا تأليف كتابى در لغت عربى دست زده‌اند اين سرزمين را جزو سرزمين‌هاى عربى مىپنداشته‌اند از اين‌رو به ذهن آنها هم نمىرسيده كه براى يافتن اصل و تبار نامهاى آنجا جز به زبان عربى به زبان ديگرى هم مراجعه نمايند .\r\nو شايد دور از واقع نباشد اگر گفته شود كه اين روش تا حد زيادى از اصلى سرچشمه مىگيرد كه هرچند با اصول زبان‌شناسى و ريشه‌يابى لغات ناسازگار است ولى برخى از ارباب لغت عربى بدان گرايشى دارند ، و آن اين است كه تا وقتى بتوان براى كلماتى كه آنها را در زبان عربى دخيل يعنى غير عربى شمرده‌اند و ارجاع آنها به يك اصل عربى مخرجى يافت ، نبايد آنها را غير عربى شمرد « 1 » ، و از آنجا كه خاصيت اشتقاقى زبان عربى به گونه‌اى است كه غالبا كلمات دخيل هم همچون ريشه‌اى براى اشتقاق كلمات جديد به كار مىروند و مىتوان همان مشتقات را هم مخرجى براى عربى نماياندن آن كلمات شمرد . از اين‌رو رفتن به دنبال يافتن چنين مخرجى در مباحث مربوط به كلمات معرّب و دخيل در زبان عربى گاه لغزشگاه‌هائى به وجود مىآورد كه حتى اهل علم و معرفت هم اگر دقت كافى نكنند از افتادن در آنها در امان نخواهند ماند چنان كه مصحح فاضل كتاب « المعرّب من الكلام الأعجمى » كه در اين‌جا به عنوان نمونه ذكر مىشود از آن در امان نمانده است .\r\nكسانى از صاحب‌نظران كه كتاب « المعرّب من الكلام الأعجمى » تاليف ابى منصور جواليقى به تصحيح احمد محمد شاكر را كه در سال 1361 هجرى قمرى به وسيلهء دار الكتاب المصريّة به چاپ رسيده و در قاهره منتشر شده است\r\n\r\n\r\n","description":"","footnote":"\r\n( 1 ) . نگاه كنيد به كتاب « ردّ العامى الى الفصيح » چاپ مطبعة العرفان ، صيدا ، لبنان ، 1371 ه . ق .\r\n1952 م . ، ص 1 مقدمه تاليف احمد رضا عضو مجمع علمى عربى دمشق .\r\n","page_name":" 18 ","page_number":18},
  {"content":"\r\n\r\nمطالعه كرده‌اند ، روش اين مصحح را در اصلاح برخى عبارات درخور تصحيح ، و شناسائى وى را از مآخذ و منابع اصلى لغت عربى ، و دقت وى را در مراجعه به منابعى كه جواليقى از آنها نقل كرده ، به شايستگى ستوده‌اند . ولى با همهء اين اوصاف كه عالمان را شايسته است باز در مواردى وى در داوريهاى خود در آنچه به همين كلمات دخيل بازمىگردد به لغزشهائى دچار شده كه درخور عالمان نيست . از آن جمله به عنوان مثال مطلبى است كه وى در ذيل اين عبارت جواليقى « و نافجة المسك ، أعجميّة معرّبة » ( ص 341 ) نوشته است . وى پس از ذكر آنچه در كتاب‌هاى مختلف لغت عربى ، با ذكر اسم و رسم آن‌ها ، آمده داير بر اين‌كه نافجة معرب از نافهء فارسى است كه مشك درون آن قرار دارد ، گويد :\r\n« اين‌ها همه ادعاهائى است بىدليل زيرا ماده ( ن ف ج ) عربى و به معنى برخاستن است و در معانى بسيارى به كار رفته و از آن جمله نافجة المسك است » . اين يكى از آن لغزش‌هائى است كه اين مصحح فاضل به سبب گرايش به همان اصلى كه ذكر شد و ناآشنائى با زبان فارسى بدان دچار شده ، زيرا نفج فعلى است كه در عربى از همان نافجه معرّب از نافهء فارسى گرفته شده ، و از اين‌جا است كه به معنى برخاستن بوى خوش يا بوى مشك به كار رفته و در همين معنى هم به كار مىرود نه در مطلق برخاستن .\r\nو به سبب همين لغزشها بوده كه استاد فقيد عبد الوهاب عزّام استاد دانشگاه قاهره كه گذشته از زبان عربى در زبان و ادب فارسى هم دستى توانا داشت و در آن دانشگاه استاد اين زبان بود ، در مقدّمهء عالمانه‌اى كه بر اين كتاب نوشته پس از ذكر محاسن آن و شايستگى علمى مؤلف آن گويد : « اگر استاد مصحح در برخى از مسايل به كسى كه زبان فارسى و زبان‌هاى سامى را مىدانست مراجعه مىكرد مىتوانست در ترجيح بين آراء مختلف داورى شايسته و صاحب‌نظر باشد و تفسيرهاى او در برخى موارد نزديك‌تر به صواب باشد » و آنگاه براى نمونه چند مورد از آراء ناصواب او را دربارهء كلماتى كه از فارسى معرب شده برشمرده ولى اين را هم در پايان افزوده كه چنين خطاهاى كوچكى را در چنين كار بزرگى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمىتوان ناچيز شمرد . « 1 »\r\n\r\nچند نمونه\r\nنمونه‌هائى از اين مورد ، يعنى كوشش براى پيوستن كلمه‌اى دخيل به يك اصل عربى و يافتن مخرجى براى آن ، در مؤلفات عربى كم نيست و اگر در آنچه به نامهاى جغرافيائى بازمىگردد ، كه موضوع سخن در اين كتاب است ، به كتاب معجم البلدان ، كه بزرگترين و شناخته‌ترين فرهنگ جغرافياى تاريخى به زبان عربى است ، مراجعه شود مواردى از اين‌گونه تخريج‌ها را در آن بسيار مىتوان يافت . با اين كه مؤلف آن ياقوت از كسانى نبوده است كه جز با زبان عربى و نام‌هاى عربى سروكار نداشته باشند . و اين چيزى است كه جز رسوخ اين گرايش در مؤلفان عربى دليل ديگرى براى آن نمىتوان انگاشت . و دو مورد زير از اين رو در اين‌جا به عنوان نمونه ذكر مىشوند كه با موضوع اين كتاب ارتباط نزديك و مستقيم دارند :\r\nاز نخستين شهرهاى مرزى ايران كه در همسايگى أبلّه ، بندر معتبر ايرانى در دهانهء خليج‌فارس ، به تصرف نخستين مجاهدان اسلام درآمد جائى بود به نام مذار مركز تسوى ميشان يكى از تسوهاى چهارگانهء استان شاد بهمن كه وصف آن در همين كتاب خواهد آمد . « 2 » ياقوت در معجم البلدان در معرفى آن گويد اين نام عجمى است ولى مخرجى هم در زبان عربى دارد و آن اين است كه يا اسم مكان از فعل و ذر يذر باشد كه به معنى ترك كردن و واگذاردن است ، يا مصدر از فعل مذر به معنى فاسد شدن ( از مذرت البيضة ( يعنى تخم مرغ فاسد شد ) باشد . « 3 »\r\nو همانند اين و شايد هم عجيب‌تر از اين مخرجى است كه براى ارجاع نام كرج\r\n\r\n\r\n","description":"","footnote":"\r\n( 1 ) . المعرّب من الكلام الاعجمى ، لابى منصور الجواليقى ، به تحقيق و شرح احمد محمد شاكر ، القاهرة ، مطبعة دار الكتب المصريّة ، تقديم الكتاب بقلم الدكتور عبد الوهّاب عزّام ، ص 3 - 8 .\r\n( 2 ) . به گفتار نوزدهم ، دربارهء ميشان و مذار در همين كتاب مراجعه شود .\r\n( 3 ) . معجم البلدان 4 / 468 .\r\n","page_name":" 20 ","page_number":20},
  {"content":"\r\n\r\nبه يك اصل عربى ذكر كرده : در غرب ايران حوالى شهر اراك از روزگار قديم جائى بوده كه در فارسى كره خوانده مىشده و كره‌رود كنونى در آن حوالى يادگارى از آن نام است . عربها آن را كرج خواندند و چون مدتها محل استقرار ابو دلف عجلى از سرداران عرب مأمون و معتصم بود به كرج ابى دلف معروف شده بود . در تاريخ قم از مؤلفات قرن چهارم هجرى آمده كه كرج را عربها از نام فارسى آن كه بوهين كره بوده مختصر كرده‌اند . و در ايام فرس هم آن را بوهين كره مىخوانده‌اند « 1 » . ياقوت هم در وصف آن گويد : « اين نام فارسى است و مردم آنجا را كره خوانند ، ولى مخرج آن در عربى اين است كه از « تكرّج الخبز » كه به معنى فاسد شدن نان است مشتق شده باشد ، و من براى اين اشتقاق معنائى نمىشناسم « 2 » . » گرچه ياقوت براى اين كرج يك مخرج عربى يافته هرچند براى آن معنائى نمىشناخته ولى همين مخرج عربى او هم عربى نيست و آن‌هم معرّب از فارسى است ، چون آن كلمه كرج هم كه تكرّج الخبز از آن مشتق شده آن‌هم شكل عربى شدهء كره است كه در فارسى به معنى كپك نان هم آمده است « 3 » . و تكرّج الخبز كه به معنى نان كپك زده است از همين كلمه گرفته شده .\r\n* * * ذكر اين نكته و توضيح بيشتر دربارهء تخريج از آن‌رو در اين‌جا ضرورت يافت كه اين امر يكى از لغزشگاه‌هاى مهم اين راه و توجه به آن يكى از مقدمات لازم براى تحقيق در تاريخ و جغرافياى اين سرزمين است ، زيرا نام‌هاى جغرافيائى كه بازمانده‌اى از روزگاران قديم‌اند در خود نشانه‌هائى از آن روزگاران نهفته دارند كه براى راه‌يابى به آن گذشته‌ها راهنمايانى ارزشمند توانند بود . و از اين‌جا است كه بحث و بررسى دربارهء اين نام‌ها به قصد شناخت تعريب\r\n\r\n\r\n","description":"","footnote":"\r\n( 1 ) . تاريخ قم ، چاپ تهران 1313 ه . ش . ص 23 .\r\n( 2 ) . معجم البلدان ، 4 / 251 .\r\n( 3 ) . برهان قاطع ، در واژه كره « . . . و زنگارمانندى را گويند كه به روى نان و ميوه و امثال آن نشيند و معرّب آن كرج باشد چه هرچيزى كره گرفته را متكرّج خوانند . »\r\n","page_name":" 21 ","page_number":21},
  {"content":"\r\n\r\nو تحريف‌هائى كه در آنها روى داده خود بخش مهمى از تحقيقات تاريخى اين سرزمين است . و اين‌كه در اين كتاب غالبا مباحث جغرافيائى و گاه تاريخى آن با مباحث لغوى براى شناخت اصل و تبار كلمات يا نامها در هم مىآميزد از اين ضرورت برخاسته است .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\n3 تكرار چند نكته\r\nدر مقدمه و دو گفتار نخستين جلد اول اين كتاب ، دربارهء موضوعى كه عنوان عام اين كتاب شده و همچنين مباحث ديگرى كه در آن مطرح گرديده ، توضيحات نسبة مفصلى آمده بود كه هرچند تا حدى بيش از حد متعارف به نظر مىرسيد ولى براى آشنائى مقدماتى خواننده با محتواى آن كتاب و نام آن‌كه كمى دور از ذهن و نامأنوس مىنمود و همچنين براى بيان مراحل مختلفى كه بر مباحث اين كتاب گذشته تا به شكل كنونى درآمده است ، بايسته و ضرورى مىبود .\r\nاز آنجا كه برخى از آن توضيحات براى آمادگى ذهنى خواننده با مطالبى هم كه در اين جلد مطرح مىگردد نيز سودمند و لازم مىنمايد به جاى ارجاع به آن جلد همان مطالب در همين‌جا به اجمال و اختصار نقل مىشود .\r\n\r\nدوران انتقال و پژوهشگران\r\nيكى از آن توضيحات اين بود كه تاريخ و فرهنگ ايران در اين دوران هم كه در اين كتاب دوران انتقال خوانده شده ( نه دوران انقطاع ) همچنان سرزنده و پويا به سير طبيعى خود ادامه داده و آثار بسيار ارزنده‌اى هم از خود به يادگار گذاشته ، و اگر ناشناس مانده و امروز براى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبازشناختن آن بايد كار و كوششى مضاعف به كار برد اين نه به سبب قطع و فصلى بوده كه در مسير تاريخى آن روى داده بلكه بدان‌سبب بوده است كه آثار فرهنگ و تمدن ايران در اين دوران به صورتهاى مختلف به زبان عربى انتقال يافته و به تدريج به خورد زبان عربى رفته و به مرور ايام پرده‌هائى ضخيم از تعريب و تيرگيهاى ديگر آن را فراگرفته و رفته‌رفته آن را چنان در خود پوشيده و پنهان ساخته كه وقتى امروز از تاريخ پيش از اسلام ايران و تاريخ اسلامى آن ياد مىشود گوئى از دورانهائى سخن مىرود از هم گسسته و بىپيوند كه ديوارى آن دو را از هم جدا ساخته آنچه در آن سوى ديوار بوده نابود و منقرض گشته و آنچه در اين سوى ديوار است نوظهور و نويافته است ، و اين چنان كه در آن جلد گفته شد و در اين‌جا هم با تأكيد بيشترى تكرار مىشود پندارى است نادرست و دور از واقع . و شايد با شواهدى كه هم در آن جلد و هم در اين جلد آمده اين حقيقت هم مسلم شده باشد كه تاريخ و فرهنگ ايران در اين دوران هم دور از دسترس تحقيق نيست بلكه مانند دوره‌هاى ديگر و همانند ديگر ناشناخته‌هاى تاريخ براى شناخته شدن در گرو پژوهش‌هائى است مبتنى بر اصول علمى تحقيق و آن‌هم در انتظار پژوهش‌گرانى است بدين‌صفات و با اين هدف :\r\n« دانش‌دوست و حقيقت‌جو و پرشكيب و توان و نسبت به تاريخ و فرهنگ خود و مردم سرزمين خويش علاقه‌مند » تا با همت ايشان مسير تاريخ و فرهنگ ايران در اين دوران كه از خس و خاشاك زمان و نادانىهاى مزمن و تعصّبهاى گوناگون پوشيده و پنهان مانده است پاك و صافى گردد و در نتيجه آن علاوه بر تاريخ ايران تاريخ اسلام هم در اين سرزمين صاف‌تر و روشن‌تر جلوه كند . » ( ص 45 )\r\n* * * \r\nاهميت پژوهش در اين دوران\r\nديگر از آن توضيحات بيان اهميتى بود كه پژوهش و كنجكاوى در اين دوران انتقال نه تنها براى رفع ابهام از خود آن دوران بلكه و همچنين براى روشن\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nشدن بسيارى از مسائل ديگرى دارد كه باعث ابهام و تيرگى تاريخ و فرهنگ ايران شده است . اين مطلب بدين‌گونه بيان شده بود ، كه در اين‌جا هم عينا تكرار مىشود :\r\n« اين‌كه به ادامهء تحقيق در اين دوران اين اندازه اهتمام هست بدين‌سبب است كه بسيارى از انحراف‌هائى كه در تاريخ و فرهنگ ايران روى داده ، و تحريف‌هائى كه در آن به عمل آمده به اين دوران برمىگردد ، و بيشتر ترديدها و حدس و گمان‌ها و ابهام‌هائى هم كه زبان و فرهنگ ايران پيش از اسلام را دربر گرفته از اين دوران سرچشمه مىگيرد . و رفع اين ابهام‌ها و اصلاح تحريف‌ها و انحراف‌ها و شناخت صحيح بسيارى از مسايل ناشناخته يا بد شناختهء اين دوران هم جز از راه تحقيق و تتبع و كاوش و جستجو و بحث و بررسى در همين دوران صورت‌پذير نيست . » ( ص 43 - 44 ) .\r\n\r\nروش اين كتاب در عرضه كردن مطالب\r\nديگر از آن توضيحات كه اين‌جا هم بايد تكرار شود اين است كه اين نوشته‌ها كه به صورت اين كتاب انتشار مىيابد در واقع گزارش‌هائى است از سير و سلوكى چندين و چند ساله در راهى كم‌رهرو و ناهموار ، و كند و كاوى است در درون زبان و فرهنگ عربى براى دست يافتن به آنچه از آثار فرهنگ و تمدن ايران به خورد آن زبان و فرهنگ آن رفته و جزء آن گرديده ، و از پيكر اصلى خود جدا مانده‌اند . و چون روى سخن در اين كتاب بيشتر با همان پژوهندگانى است كه وصفشان گذشت و همانها هستند كه بايد به همت آنان همين راه ناهموار و كم‌رهرو ، هموار و پررهرو گردد و در نتيجه چهره‌هاى پوشيده و ناشناختهء فرهنگ و تمدن ايران آشكار و شناخته گردد ، از اين‌رو به جاى اين‌كه در اين نوشته‌ها تنها به ذكر نتيجهء بحث و بررسيها اكتفا شود سعى شده كه خواننده خود در مسير بحث و بررسىها قرار گيرد ، ناهموارىهاى اين مسير و ابهام‌ها و تيرگىهائى كه آن را فراگرفته بشناسد و با كوشش‌هائى كه در راه رفع آن ابهام‌ها و تيرگىها به عمل آمده اجمالا آشنا شود و از لغزشگاه‌هاى فراوان اين راه كه با\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمختصر غفلتى پژوهنده را به كام خود مىكشد كم‌وبيش آگاه گردد و به همين سبب است كه شايد خواننده كم‌حوصله و آسان‌طلبى كه بخواهد تنها نتيجهء همه اين بحث و بررسىها را به صورت مطالبى شسته رفته در كتابى به آئين پرداخته بيابد اين كتاب را در حد انتظار خود نيابد . زيرا در اين نوشته‌ها هرچند هدف گزارش كارهائى است كه تا كنون در اين راه انجام يافته ولى وصف اجمالى دشوارىهائى هم كه در اين راه وجود دارد ، و پژوهندگانى كه خواه ناخواه بايد همين راه را به‌پيمايند بايد از آنها آگاه شوند ، نيز هست . به همين‌سبب مطالب اين كتاب به صورتى عرضه شده كه آنان يعنى آن پژوهندگان را نيز كه از مخاطبان عمدهء اين كتاب هستند ، به كار آيد اگر چه اين امر باعث گردد كه رسوم معمول در تأليف كتاب در آن رعايت نگردد .\r\nو به همين‌سبب است كه اگر مثلا در بيان مطلبى ، توضيحى دربارهء لغتى لازم آيد به جاى اين‌كه طبق رسم معمول ، آن لغت در گوشه‌اى از حاشيه با عبارتى كوتاه معنى شود ، گاه آن عبارت كوتاه به مبحثى مفصل تبديل مىشود كه نه در حاشيه بلكه در متن جاى مىگيرد ، و چه بسا يكى دو گفتار كتاب را هم به خود اختصاص دهد ، زيرا آن لغت در مسير مباحث اين كتاب يك كلمهء ساده نيست كه با عبارتى كوتاه بتوان آن را معنى كرد بلكه همچون درجى است سربسته كه از تاريخ اين سرزمين و فرهنگ و تمدّن مردم آن رازها در خود نهفته دارد و چون گشاده گردد داستان‌ها از دوران خود پيش از آنكه بدين‌صورت كنونى درآيد بازمىگويد داستان‌هائى ، هم ناشناخته و هم شگفتىزا ، و براى گشودن چنين درجى نمىتوان از ارباب لغت يارى خواست چون خود آنها غالبا از درون آن ناآگاهند ، و همانند اين موارد در اين كتاب كم نيست .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\n4 پيش‌درآمدى كه پيامد نداشت\r\n\r\nاطلس تاريخى ايران و نقشهء شماره هشت آن\r\nدر سال 1350 هجرى خورشيدى كه اكنون نزديك به يك ربع قرن از آن تاريخ مىگذرد دانشگاه تهران به پايمردى جمعى از استادان رشته‌هاى ادب و تاريخ و جغرافياى دانشكده ادبيات همان دانشگاه نخستين اطلس تاريخى ايران را در كتابى نفيس با ظاهرى آراسته منتشر ساخت و بدين‌سان نخستين گام را براى پر كردن خلئى كه در تاريخ و فرهنگ ايران در زمينهء جغرافياى تاريخى اين سرزمين وجود مىداشت و نبود آن از سالها پيش به شدت احساس مىشد برداشت .\r\nاين كتاب داراى 28 نقشهء جغرافيائى است كه هريك از آنها دوره‌اى از دوره‌هاى تاريخ سنتى ايران را ، كه معمولا به نام فرمان‌روايان همان دوره‌ها خوانده مىشده‌اند ، مىنماياند . و پيش از هرنقشه‌اى هم توضيحى جامع و مختصر در كليات تاريخى همان دوره ، كه در نقشه نموده شده ، آمده است كه آن را هم بايد از محسنات آن شمرد .\r\nآنچه در اينجا از همه مندرجات اين كتاب موضوع سخن است نه همه كتاب بلكه نقشه شمارهء هشت آن است كه ايران را در روزگار ساسانيان مىنماياند و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآنچه هم از اين نقشه مورد نظر است نه همهء آن بلكه تنها همان سرزمينى است كه پايتخت دولت ساسانى يعنى تيسفون در آن نموده شده . سرزمينى كه در اين نقشه نامى ندارد و جز همين تيسفون و جاى ديگرى به نام و هشت آباد محل ديگرى در آن ذكر نشده ولى در نقشه بعد كه دوران طاهريان را نشان مىدهد به نام عراق عرب خوانده شده است .\r\nتوجه به اين بخش از اين نقشه در اين‌جا بدين‌سبب است كه كتاب حاضر كه اين چند سطر در يكى از مقدمه‌هاى آن مىآيد به تمامى دربارهء تاريخ و جغرافياى تاريخى همين سرزمين در همين دورانى است كه در اطلس جغرافيائى ايران چنان كه گفته شد بىنام ماند . ولى در اين كتاب به نامى كه براى آن در همان دوران مأنوس بوده يعنى دل ايران‌شهر خوانده شده است .\r\nآنچه از كتابى به نام اطلس تاريخى ايران دربارهء اين سرزمين انتظار مىرفت بيش از آن چيزى بود كه در آن يافت شد . ولى اين را هم نبايد ناديده گرفت كه اين اطلس نخستين گامى است كه در اين راه نارفته برداشته شده و نمىتوان از آن انتظار كمال داشت . پديدآورندگان فاضل آن‌هم بيش از اين رسالتى براى آن نشناخته‌اند كه آنچه اكنون انتشار يافته مقدمه‌اى براى كارى بزرگ باشد كه در آينده همچنان ادامه يابد و راه كمال پويد . اين گفتهء خود ايشان در مقدمهء همين كتاب است كه : « كتاب حاضر به عنوان اولين اطلسى كه تاكنون از تاريخ ايران تدوين شده است تنها پيش‌درآمدى است در راه تهيه اطلس‌هاى كامل‌تر بعدى و بنابراين هرگز نمىتوان ادعا كرد كه اين تأليف آخرين اثر در اين راه دشوار و در عين حال اساسى باشد . » « 1 »\r\n\r\nآنچه تاكنون شده و آنچه بايد بشود\r\nآنچه از اين گفته برمىآيد و انتظار اهل مطالعه هم همان بوده اين است كه انتشار اين پيش‌درآمد آغاز فرخنده‌اى براى پىآمدهائى در تحقيقات علمى در زمينهء جغرافياى تاريخى ايران باشد ، و\r\n\r\n\r\n","description":"","footnote":"\r\n( 1 ) . اطلس تاريخى ايران ، مقدمه .\r\n","page_name":" 28 ","page_number":28},
  {"content":"\r\n\r\nمركزى كه عهده‌دار تهيه و نشر آن پيش‌درآمد بوده نه تنها همچنان به كار خود ادامه دهد بلكه كانونى هم براى تربيت محققان جوان و باهمت و با پشتكار گردد تا با پژوهش‌هاى پيوسته خود كارى را كه شروع شده است همچنان به پيش ببرند ، و وسائلى هم كه براى تدوين چنان اطلسى فراهم آمده بوده همچون هستهء اصلى يك كتابخانهء تخصصى و يك مركز فنى پژوهشى براى تحقيق در جغرافياى تاريخى ايران به كار گرفته شده باشد و تاكنون گامهائى هم در راه توسعه و كمال برداشته شده و در طى اين مدت كتابها و رساله‌هاى ديگرى هم در زمينهء جغرافياى تاريخى ايران و رشته‌هاى فراوان آن منتشر شده باشد .\r\nو از اين‌كه چنين نشده و هيچ نشانه‌اى هم از ادامهء اين كار به چشم نمىخورد اين خيال در ذهن مىگذرد كه شايد اين كتابى كه بنا بوده پيش‌درآمدى براى اطلس تاريخى ايران باشد خود همان اطلس تاريخى كامل ايران پنداشته شده و به همين‌سبب هم بوده كه به جاى اين‌كه به نام « پيش‌درآمدى براى اطلس تاريخى ايران » خوانده شود با نام « اطلس تاريخى ايران » و با همان ظاهر آراسته‌اى كه درخور اطلس كامل تاريخى ايران است انتشار يافته .\r\nبه‌هرحال آنچه در اين‌جا درخور يادآورى مىنمايد اين است كه تحقيق در جغرافياى تاريخى ايران با وسعت و تنوعى كه تاريخ ايران از باستان زمان داشته و دگرگونىهائى كه در دوره‌هاى مختلف تاريخى در وضع جغرافيائى مناطق مختلف آن روى داده و بسيارى از نامهاى جغرافيائى قديم را دگرگون ساخته و اصل آنها را پوشيده داشته است ، چنان كه نظاير فراوان آن را در همين كتاب حاضر مىتوان ديد ، يكى از مسائل اساسى فرهنگ ايران است كه بايد درخور اهميت و وسعت دائرهء آن به گونه‌اى صورت گيرد كه با كشف نامهاى قديم جغرافيائى فصلهائى از تاريخ اين سرزمين را هم كه در خود پوشيده داشته‌اند ، روشن سازد . و جاهائى را كه در دوره‌هاى مختلف تاريخى از مراكز مهم فرهنگ و تمدن ايران بوده‌اند به درستى بشناساند . و در اجراى اين هدف اگر كتاب اطلس جغرافيائى ايران به همانگونه كه در مقدمه آن آمده همچون\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nپيش‌درآمدى براى مطالعه و تحقيق در جغرافيا و اطلس جغرافيائى ايران به شمار آيد ، چنان كه پيش از اين گذشت ، آغاز فرخنده‌اى براى چنين تحقيقاتى خواهد بود ، ولى اگر رسالتى بيش از اين از آن انتظار رود يعنى همان رسالتى را كه از اطلس تاريخى ايران انتظار مىرود مسلم است كه آن را برنمىتابد . و به جاى اين كه درى بر روى گوشه‌اى از فرهنگ ناشناختهء ايران بگشايد گاه باشد كه درهائى را بر روى آن ببندد زيرا اين انديشه را به ذهن بياورد كه آنچه در اين زمينه مىبايستى بشود شده و كار ناتمامى باقى نمانده تا همت پژوهشگرى را براى اتمام آن برانگيزد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\n5 جائى كه خالى مانده و فرصت‌هائى كه به دست آمده\r\nآنچه خالى مانده جاى يك مركز علمى و پژوهشى در سطح پژوهشگاه‌هاى معتبر جهانى ، مجهز به وسايل علمى و فنى امروزى و درخور تاريخ و فرهنگ مشترك ايران‌شهريان است ، تا از يك سو به بررسى و پژوهش آن تاريخ در بستر فرهنگى و جغرافيائى گسترده‌اش بپردازد ، تيرگىها را از گذشته‌هاى دور و نزديك آن بزدايد ، تحريف‌هائى كه در دوره‌هاى مختلف چه به دست دوستان ناآگاه و چه به وسيلهء دشمنان آگاه در آن صورت گرفته بازنمايد ، و مرزهاى آن را كه پيوسته براى رنگين ساختن تاريخ و فرهنگ ديگران مورد تجاوز بوده و هنوز هم هست نگهبان باشد . و از سوى ديگر با شناساندن راست و درست و دور از تحريف همين تاريخ و فرهنگ به صاحبان اصلى آنها يعنى مردم همين مرز و بوم و همهء آنها كه در ساختن و پرداختن آن سهمى داشته‌اند ، آنان را به شناخت صحيح خويشتن و يافتن هويت اصلى خود رهنمون شود تا آنها خود به نگهبانى آن بپردازند و با پاس داشتن از حريم حرمت آن ديگران را هم از تجاوز به آن حريم بازدارند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاين كار از آن‌رو ضرورت دارد كه غفلت و بىخبرى صاحبان همين تاريخ و فرهنگ و ناآگاهى آنها از ارج و بهاى آن و اثرى كه در تكوين شخصيت ايشان داشته است گذشته از زيانهاى فراوانى كه به آن و به خصوص به زبان فارسى زده همواره مهمترين عاملى بوده است كه ديگران را به دست‌برد به آن ، كه آن را مالى بىصاحب پنداشته و بىمدافع يافته‌اند ، واداشته . و اين حقيقتى است كه هر قدر دامنهء تحقيق را در اين زمينه‌ها پيش‌تر ببرند آن را نمايان‌تر خواهند ديد .\r\n* * * \r\nمردم همتاريخ و پژوهشگاههاى مشترك\r\nاز فرصت‌هائى كه به دست آمده يكى اين است كه با دگرگونيهائى كه اخيرا در اين منطقه روى داده برخى از ملتهائى هم كه از گذشته‌هاى بسيار دور تا گذشته‌هاى نزديك در سرزمين باستانى ايرانشهر با ديگر ايرانشهريان در كنار هم مىزيسته و كم‌وبيش در ايجاد فرهنگ و تمدنى كه در آن به وجود آمده شركت داشته‌اند ، و بر اثر حوادثى نابدلخواه از كانون اصلى خود جدا مانده و هريك سرنوشتى ديگر يافته‌اند ، اكنون به آزادى خود دست يافته و بر سرنوشت خود حاكم شده‌اند ، و اين پيش‌آمد فرصتى در اختيار آنها گذارده تا هم خود را و هم پيوندهاى ديرينهء خود را بهتر بشناسند . و هرچند امروز برخى از اين ملتها نام و زبانى ديگر و راه و رسم ديگرى دارند ولى به‌هرحال تاريخ مشتركى هم دارند كه آنها را به خود مىخواند و آن تاريخ گذشتهء همين سرزمين ايرانشهر است كه از روزگاران بسيار دور همه را در قلمرو خود و در كنار هم مىداشته است . و اكنون بر عهدهء دانشمندان و اهل علم و انديشه اين كشورها است كه با كمك هم به بحث و تحقيق دربارهء تاريخ و فرهنگ گذشتهء خود بپردازند و با تشكيل پژوهشگاه‌ها و فرهنگستان‌هاى مشترك درصدد شناخت صحيح و دور از تحريف تاريخ مشترك خود و سرزمين خويش برآيند و با زدودن ابهامها و تيرگىهائى كه در اثر گذشت روزگار و عوامل نامساعد آن را فراگرفته مردم خود را از گذشته‌هاى دور و نزديك خود\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو سرزمين خويش آگاه‌تر سازند و با نمايان ساختن پيوندهاى ديرينه‌اى كه آنها را به هم مىپيوسته آنان را در جهان پرآشوب كنونى از پشتوانه‌هائى ژرف‌تر و پايدارتر برخوردار گردانند .\r\n* * * \r\nجغرافياى تاريخى مشترك\r\nيكى از اين زمينه‌هاى علمى كه در محدودهء همين تحقيقات مشترك قرار مىگيرد و جز با كمك و همكارى اهل علم و تحقيق همهء اين كشورها نمىتوان چنان كه بايد و شايد بدان پرداخت جغرافياى تاريخى اين منطقه است كه ، به سبب پيوستگى سرزمين‌ها و هم‌بستگى تاريخى و فرهنگى همهء آنها در دوره‌هاى بسيارى از تاريخ خود و دگرگونىهائى كه در طى تاريخ در نام‌ها و نشانىهاى آنها روى داده است ، شناخت همه‌جانبهء آنها نه در محدودهء بومى و محلى بلكه در محدودهء تحقيقات مشترك و در گسترهء سرزمين تاريخى همهء آنها قرار مىگيرد .\r\nو آنچه در اين مورد گفتنى مىنمايد اين است كه جغرافياى تاريخى اين منطقه با همهء اهميتى كه در درك صحيح گذشتهء اين سرزمين و مردم آن و تحولات تاريخى آنها داشته است كمتر بدان‌گونه كه درخور آن بوده است مورد توجه ارباب علم و تحقيق بوده و به همين‌سبب كار ناكرده در آن بسيار و موضوع‌هاى ناشناخته كه نياز به بحث و تحقيق دارد در آن فراوان است . و از اين‌جاست كه اگر از اين فرصتى كه اكنون به دست آمده و محيط را براى كارهاى مشترك علمى كم‌وبيش آماده‌تر ساخته استفاده شود و اهل دانش و بصيرت اين منطقه با همكارى هم به تدوين يك فرهنگ مفصل جغرافياى تاريخى اين منطقه يعنى همان ايرانشهر قديم بپردازند كه شامل همهء نام‌هاى قديم شهرها و روستاها و دشت‌ها و رودها و كوه‌ها و كويرها و ساير نشانه‌هاى جغرافيائىاى باشد كه در تاريخ‌ها و كتاب‌هاى جغرافيائى قديم آمده ، با شرح همهء دگرگونىهائى كه در دوره‌هاى مختلف تاريخى در آنها روى داده و تغييرهائى كه در نام‌هاى آنها\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nحاصل شده تا به امروز رسيده‌اند ؛ اين كار نه تنها خلئى را كه همهء پژوهندگان تاريخ و فرهنگ اين منطقه در همهء اين كشورها از ديرباز آن را احساس مىكرده‌اند پر مىكند بلكه خود نيز نمونه‌اى از يك كار علمى مشترك و باارزشى خواهد شد كه همهء مراكز علمى و پژوهشى تاريخى و جغرافيائى جاهاى ديگر نيز از آن برخوردار خواهند گرديد و فتح بابى هم خواهد شد تا با كارهاى مشترك در زمينه‌هاى ديگر گام‌هاى ديگرى در راه همكارىهاى علمى كه اين منطقه بدان نياز فراوان دارد برداشته شود و يكى از آن زمينه‌ها زبان و ادبيات فارسى است .\r\n* * * \r\nزبان فارسى در كشورهاى فارسىزبان\r\nهرچند امروز زبان فارسى در همهء سرزمين‌هائى كه در قرن چهارم هجرى مقدسى بشارى آنها را اقليم الاعاجم خوانده به عنوان زبان جامع و مشترك همهء آنها باقى نمانده و از مجموع آنها جز سه كشور ايران و افغانستان و تاجيكستان به عنوان كشورهاى فارسىزبان شناخته نمىشوند ، بىآنكه پايگاههاى مهم زبان و ادبيات فارسى را در شبه‌قارهء هند و پاكستان از ياد ببريم يا ارج و بهاى بزرگانى را كه آن قاره در فرهنگ و تمدن ايران پرورده است فراموش كنيم يا زبان و ادب فارسى را از همكاريهاى دانشمندان و فرزانگان آن ديار بىنياز بدانيم . يا اين را ناگفته بگذاريم كه ادبيات زبان فارسى با ويژگىهاى خود كه همواره جنبهء انسانى و جهانى آن بر جنبه‌هاى محلى و بومى آن چربيده است ، در زبان و فرهنگ بسيارى از اين كشورهاى ناهم‌زبان هم ردپائى از خود گذاشته كه محققان آن ديار هم براى تدوين تاريخ و فرهنگ گذشتهء خود ناچار بايد از آن آگاه باشند و اثر آن را در تاريخ و فرهنگ خود بشناسند . اما در اين‌جا كه سخن دربارهء مسايل زبان فارسى است روى سخن هم بيشتر با فرزانگان همين كشورهائى است كه فارسى ، زبان دانش و انديشه و فرهنگ آنها و زبانى است كه بايد به پايمردى آن\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبا جهان امروز و دانش و فرهنگ پيشرفتهء آن هم‌عنان گردند . و از آنجا كه از ميان همهء ايرانشهريان اينان به سبب همين زبان و ادبيات آن بيش از همهء آنها وارثان تاريخ و فرهنگ گذشتهء اين سرزمين‌اند ، بيش از همه هم وظيفه‌دار حفظ آن تاريخ و فرهنگ و نگهبانى از اين زبان و ادبيات گستردهء آن‌اند زيرا اين حقيقت را به خوبى مىدانند كه براى داشتن انديشه‌اى روشن و زاينده و پربار و مستقل بايد زبانى صريح و روشن و زاينده و پربار داشت و در دنياى آينده هم بيش از گذشته ملتها براى اين‌كه واپس نمانند و باركش ديگران نشوند نياز به انديشه‌هاى بارور و فرهنگى توانا خواهند داشت تا بتوانند در پرتو آن و به راهنمائى دانش و خرد خويش راه خود را بازيابند و به بىراهه نيفتند .\r\nو اكنون سئوالى كه در برابر همهء اين فرزانگان قرار دارد اين است كه آيا در حال حاضر زبان فارسى در كشورهاى فارسىزبان در همان وضعى است كه درخور آن است و مىبايستى باشد ؟\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nگفتار نخست ايران‌شهر\r\nايران‌شهر در منابع قديم ايرانى « اوستا ، بندهش ، مقدمهء قديم شاهنامه * در رسالهء شهرستانهاى ايران * در جغرافياى گواذ * در جغرافياى موسى خورنى يا ايران‌شهر ماركوارت * تقسيمات ايرانى جهان همچون پايهء كارهاى علمى منجمان و رياضىدانان در زيجها و گاهشماريها * نوشتهء ياقوت در اين‌باره .\r\nدربارهء ايران‌شهر به جز آن دسته از منابع عربى اسلامى كه با واسطه به دوران ساسانى بازمىگردند ، و در اين كتاب معمولا همانها مورد مراجعه قرار مىگيرند ، دسته ديگرى هم از منابع ايرانى در دست است كه آنها مستقيما از دوران ساسانى و گاه قديم‌تر از آن دوران سرچشمه مىگيرند . و از آنجا كه اين دستهء اخير نخستين مايه‌هاى كتب جغرافيائى عربى اسلامى در اين زمينه بوده‌اند در اين‌جا نخست به مطالب اين‌ها و آنگاه به آنچه از منابع عربى اسلامى برمىآيد اشاره خواهد شد .\r\n* * *\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nايران‌شهر در منابع قديم : اوستا ، بندهش ، مقدمهء قديم شاهنامه\r\nايران‌شهر به دو صورت در منابع قديم ايرانى آمده يكى از نظر وضع آن در مجموعهء جهانى و ديگر از نظر تقسيمات كشورى و وصف شهرها و سرزمين‌هاى آن . در مورد نخست در منابع ايرانى كشور ايران‌شهر در دايرهء مركزى جهان قرار دارد كه شش كشور ديگر به شكل شش دايره دورتادور آن را گرفته و بدان پيوسته‌اند . سرچشمهء اصلى اين تقسيم كه اساس تقسيم جهان به هفت كشور يا هفت اقليم شده از اوستا است ، صورت كاملى از اين تقسيم به جز در اوستا كه ترجمهء خوب و رسائى از آن به زبان فارسى از استاد فقيد ابراهيم پورداود در دست است ، در دو مأخذ قديمى ايرانى ديگر نيز هست يكى در كتاب بندهش كه از آن‌هم به همت دكتر مهرداد بهار ، ترجمه‌اى به فارسى آن‌هم خوب و رسا با يادداشتهائى مفيد در دست است « 1 » ، و ديگرى در مقدمهء قديم شاهنامه كه از آن‌هم با تحقيقات عالمانه علامه فقيد محمد قزوينى نسخه خوب و قابل استفاده‌اى به چاپ رسيده است « 2 » .\r\nنام شش كشورى كه گرداگرد ايران‌شهر را گرفته‌اند در اين مأخذها تفاوت خيلى كمى باهم دارند : در مقدمهء قديم شاهنامه كه قديم‌ترين متن فارسى است كه\r\n\r\n\r\n","description":"","footnote":"\r\n( 1 ) . بندهش ، فرنبغ دادگى ، گزارنده مهرداد بهار ، تهران انتشارات توس ، 1369 .\r\nدر پيشگفتار اين كتاب ، گزارنده شرح سودمندى دربارهء نسخه‌هاى مختلف و متعدد بندهش و ترجمه‌هاى جزئى يا كلى آن به زبانهاى مختلف غربى و شرقى آورده و در پايان آن ترجمهء خود را بدين‌گونه معرفى كرده است : « اين ترجمه كه خوب يا بد محصول بيش از بيست سال كار پيوستهء نگارنده بر كتاب بندهش ايرانى و هندى است ؛ چنانچه قبلا ياد شد ، براساس بررسى و تطبيق سه دست‌نويس  TD 1  و  TD 2  و  DH  فراهم آمده است ، و متكى به ترجمهء انگلساريا ، يادداشتهاى استاد بيلى و ترجمه‌هاى كوتاه هنينگ و زنر از بخش‌هائى از بندهش است . » ص 10 پيش‌گفتار .\r\n( 2 ) . در « گزارش كنگره فردوسى در 1313 هجرى خورشيدى » انتشارات وزارت فرهنگ به نام هزارهء فردوسى ، تهران ، 1322 هجرى خورشيدى .\r\n","page_name":" 38 ","page_number":38},
  {"content":"\r\n\r\nاز آنها نام برده در اين‌باره چنين آمده است :\r\n« هركجا آرام‌گاه مردمان بود به چهار سوى جهان از كران تا كران « اين زمين را ببخشيدند و به هفت بهر كردند ، و هر بهرى را يكى كشور خواندند « 1 » . نخستين را ارزه خواندند دوم را سوت خواندند سوم را فرددفش خواندند چهارم را ويددفش خواندند پنجم را ووربرست خواندند شش را وورجرست خواندند هفتم را كه ميان جهانست خنرس بامى « 2 » . و خنرس بامى اين است كه ما به دو اندريم و شاهان او را ايران‌شهر خواندندى . . . » « 3 »\r\nو در كتاب بندهش كه تازه‌ترين گزارش فارسى از يك متن پهلوى به وسيلهء آقاى دكتر مهرداد بهار است بدين‌گونه آمده :\r\n« هنگامىكه تيشتر آن باران را ساخت كه درياها از او پديد آمدند ، زمين را همه‌جاى نم بگرفت ، به هفت پاره بگسست ، داراى زيروزبر و بلندى و نشيب بشد . پاره‌اى به اندازهء نيمه‌اى ( در ) ميان و شش پارهء ( ديگر پيرامون آن قرار گرفت ) . آن شش پاره به اندازهء خونيرس است . او ( آنها را ) كشور نام نهاد . زيرا ( ايشان را مرز ببود ) چنان ( كه ) پاره‌اى را ( كه ) به ناحيهء خراسان است ، كشور ارزه ، پاره‌اى را ( كه ) به ناحيهء خاوران است ، كشوره سوه ، دو پاره را ( كه ) به ناحيهء نيمروز است ، كشور فرددفش و ويددفش ، دو پاره را ( كه ) به ناحيهء اباختر است ، كشور وروبرش و وروجرشن خوانند .\r\nآن را كه ميان ايشان و به اندازهء ايشان است ، خونيرس خوانند « 4 » .\r\n\r\n\r\n","description":"","footnote":"\r\n( 1 ) . مرحوم قزوينى در حاشيه اين عبارت چنين نوشته‌اند : « اسماء آتيه هفت كشور و اين نوع تقسيم زمين به هفت قسمت كه يكى از آنها يعنى ايران‌شهر در وسط و شش ديگر گرداگرد آن مىباشند مأخوذ از اوستاست . براى اطلاع از تفصيل اين فقره رجوع شود به ترجمهء اوستا به اهتمام آقاى پورداود ج 1 ص 431 - 432 . » سپس نام بسيارى از نوشته‌هاى خاورشناسان و مآخذ اسلامى را كه متعرض تقسيم زمين به هفت كشور به طرز ايرانيان شده‌اند ذكر كرده‌اند كه محققان را بسيار به كار آيد ( گزارش كنگرهء فردوسى منعقد در 1313 هجرى خورشيدى در تهران ص 138 ) .\r\n( 2 ) . يعنى خونيرس درخشان ( ترجمهء اوستا ، پورداود ج 1 ص 431 خونيرث درخشان )\r\n( 3 ) . گزارش كنگرهء فردوسى ، ص 139 از مقالهء قزوينى با عنوان ( مقدمهء قديم شاهنامه به قلم حضرت آقاى ميرزا محمد خان قزوينى ) از صفحهء 123 به بعد .\r\n( 4 ) . بندهش ، گزارش فارسى از مهرداد بهار ، انتشارات توس ، تهران 1369 ، ص 70 .\r\n","page_name":" 39 ","page_number":39},
  {"content":"\r\n\r\n* * * و اما از نظر تقسيمات داخلى آن :\r\nاز منابع قديم ايرانى آنها كه از سرزمين‌هاى داخلى ايران‌شهر سخن گفته و از شهرهاى آن كم‌وبيش نامى برده و صورتى به دست داده‌اند يكى بندهش است كه در آن علاوه‌بر آنچه در بخش نهم آن دربارهء نحوهء آفرينش‌ها نام كشور ايران‌شهر به عنوان مركز كشورهاى هفتگانهء سرزمين‌هاى جهان ذكر شده كه وصف آن گذشت ؛ در بخش شانزدهم آن‌هم كه دربارهء شهرهاى نامى از ايران‌شهر و خانهء كيان است ، ذكر بيشترى از آن آمده است . در اين بخش جمعا نام هفده سرزمين به عنوان بهترين سرزمين آفريده آمده است كه نخستين آنها ايرانويچ است و آخرين آنها پارس است . « دشت سورى كه بدان سوريان ماندگارند ( كه ) بغداد خدايان آفريده است . پس از ايرانويچ ، دومين بهترين سرزمينى است كه در اين صورت آمده « 1 » .\r\nجغرافياى بندهش به عقيدهء گزارنده آن « از يك سو زير تأثير نام‌هاى اساطيرى اوستائى و از سوى ديگر مبتنى بر جغرافياى نجد ايران و جلگه‌هاى آسياى ميانه و بين النهرين در عصر ساسانى و گاه اوايل اسلام است . » « 2 » از ميان سرزمين‌هائى كه در اين بخش ذكر شده دو سرزمين هستند كه « نا ايرانيان بدانها زيند كه يكى سرزمين هندوستان است و ديگرى سرزمينى است كه تازيان در آن زيست كنند » « 3 »\r\n* * * \r\nرساله در شهرستانهاى ايران\r\nو ديگر از منابع ايرانى قديم كه نام ايران‌شهر در آن آمده رسالهء كوچك چند صفحه‌اى به زبان پهلوى است به نام « شهرستانهاى ايران » كه از آن‌هم\r\n\r\n\r\n","description":"","footnote":"\r\n( 1 ) . بندهش ، گزارش مهرداد بهار ، ص 133 .\r\n( 2 ) . بندهش ، گزارش مهرداد بهار ، ص 11 .\r\n( 3 ) . اين دو سرزمين در فهرست‌مانندى كه در اين بخش آمده به شماره‌هاى 15 و 16 مشخص شده‌اند .\r\n","page_name":" 40 ","page_number":40},
  {"content":"\r\n\r\nدر حال حاضر ترجمه‌اى روان و خوب به زبان فارسى از آقاى دكتر احمد تفضلى در دست است كه گذشته از توضيحاتى كه دربارهء ويژگيهاى آن نسخه و متن‌هاى متعدد آن و ترجمه‌هائى كه تاكنون از آن شده در مقدمه آن مىتوان يافت در پايان هم يادداشتهائى بر آن افزوده شده كه ارزش تاريخى آن رساله را نمايان‌تر ساخته است « 1 » .\r\nرسالهء شهرستانهاى ايران چنين آغاز مىشود : « به نام دادار نيك افزونى بخش .\r\nبه نام و نيرو و يارى دادار اورمزد و بخت‌نيك . شهرستانهائى كه در زمين ايران‌شهر ساخته شده‌اند ، هركدام در چه روزگارى ، در كجا و به دست كدام سرخدايى ساخته شده است ، به تفصيل در اين رساله نوشته شده است از اين سرآغاز كه هدف پديدآورندهء اين رساله را معلوم مىدارد كه معرفى سازندگان اين شهرها است كه گاه شخصيت‌هاى افسانه‌اى و گاه تاريخى هستند مىتوان تفاوت آن را هم با ايران‌شهر بندهش ، كه در آنجا سخن از آفرينش اين سرزمين‌ها و شهرهاست ، دريافت . در مقدمهء مترجم دربارهء زمان تدوين اين رساله آمده : « تدوين نهائى اين رساله مانند اغلب آثار پهلوى كه امروز در دست داريم احتمالا در قرن سوم هجرى ( نهم ميلادى ) صورت گرفته است . آخرين شخصيت تاريخى كه نامش در متن آمده ابو جعفر منصور دوانيقى دومين خليفه\r\n\r\n\r\n","description":"","footnote":"\r\n( 1 ) . اين ترجمه با عنوان ترجمه شهرستانهاى ايران ، در جلد دوم شهرهاى ايران به كوشش محمد يوسف كيانى ، تهران 1368 از صفحهء 333 به بعد چاپ شده است . در مقدمه آن آمده : « اين رساله تاكنون پنج بار به وسيلهء « بلوشه » ، جاماسپ آسانا ، مودى ، ماركوارت ، نيبرگ » چاپ شده و سه بار به زبانهاى اروپائى ( فرانسه - انگليسى ) ترجمه شده است ( نشانى آن چاپها و اين ترجمه‌ها در مقدمه رساله آمده است ) به فارسى نيز دو ترجمه از آن در دست داريم . يكى ترجمه صادق هدايت كه اساس آن همان ترجمهء انگليسى ماركوارت است . بار ديگر آن را سعيد عريان با يادداشتهاى مفيد و بعضى پيشنهادات تازه در قرائت كلمات همراه با آوانويسى لاتين به فارسى ترجمه كرده است . » آقاى دكتر تفضلى ترجمه خود را چنين شناسانده : « در اين ترجمه خصوصا از يادداشتهاى ماركوارت در تعليقات كتابش و نيز از كتابهاى ديگر او و از تحقيقات ديگر دانشمندان استفاده كرده‌ام . . . »\r\n","page_name":" 41 ","page_number":41},
  {"content":"\r\n\r\nعباسى است كه بين سالهاى 136 تا 158 هجرى خلافت كرده است . اما تدوين اوليه آن احتمالا به اواخر دورهء ساسانى بازمىگردد . گرچه هسته اساطيرى بسيارى از مطالب آن به دورانهاى بسيار قديمتر تعلق دارد . » « 1 »\r\n\r\nدر جغرافياى گواذ\r\nاز نوشته‌هايى كه در همين زمينه از دوران ساسانى به دوران اسلامى رسيده و از ترجمه برخى از آنها هم اثرى در مآخذ اسلامى ديده مىشود چنين برمىآيد كه در آن دوران تدوين مجموعه‌هائى از شهرهاى ايران از جنبه‌هاى خاصى كه مورد نظر يا نياز جمع‌آورندگان آنها بوده اگر هم رواج نداشته نامأنوس هم نبوده است . قديمىترين نوشته‌اى از اين قبيل كه در مآخذ اسلامى ترجمه‌اى از آن را مىتوان يافت كتابى بوده است كه وقتى شاه آفريد « 2 » دختر فيروز پسر يزدگرد را كه در جنگهاى قتيبة بن مسلم در خراسان اسير شده بود به بصره نزد حجاج فرستادند آن را در جامه‌دان او يافتند و به گفتهء ابن الفقيه زادان فرّخ دبير حجاج آن را به عربى ترجمه كرده و ابن الفقيه و مقدسى مطالبى از آن را در كتابهاى خود آورده‌اند . و چون از مقدمهء آن برمىآيد كه آن كتاب به دستور قباد پسر فيروز فراهم آمده بوده در ترجمهء فارسى كتاب مقدسى آن را « جغرافياى گواذ » عنوان داده‌اند . در اين كتاب شهرهاى مختلف ايران در گروههائى دسته‌بندى شده و هرگروه با صفتى مشخص از قبيل دلگشاترين ، سردسيرترين ، حاصل‌خيزترين ، كم‌باران‌ترين ، و از لحاظ مردمان ، زيباترين ، خردمندترين ، زيرك‌ترين ، فريبكارترين ، كوته‌بين‌ترين و مانند اينها توصيف شده‌اند . « 3 »\r\n\r\n\r\n","description":"","footnote":"\r\n( 1 ) . رساله شهرستانهاى ايران ، در مجموعهء شهرهاى ايران ج 2 ، ص 332 - 334\r\n( 2 ) . اين نام از تاريخ طبرى ( 2 / 1874 ) است . اين نام در البلدان يعقوبى ، ص 209 شاهفرند و در احسن التقاسيم مقدسى ص 257 شاهين آمده .\r\n( 3 ) . تفصيل اين مطالب را در مقدمه بخش دوم از ترجمه فارسى كتاب احسن التقاسيم از دكتر على نقى منزوى خواهيد يافت ، تهران ، اسفند 1361 خورشيدى ، چاپ كاويان ص 257 به بعد .\r\n","page_name":" 42 ","page_number":42},
  {"content":"\r\n\r\nو از همين قبيل توانند بود مجموعه‌هائى كه به نام راهنامه ، به وسيلهء افراد يا گروهها يا مسئولان امور كه به حكم شغل و حرفه يا وظيفه و تكليف خود با سفر دائم سروكار داشته يا موظف به دانستن وضع راهها و شهرهاى بين راه بوده‌اند تهيه مىشده ، مانند بازرگانان معتبر و كاروان‌سالاران و پيكهاى تيزتك و مسئولان ديوان بريد و راهداران و راهبانان و سرهنگان ديوان سپاه و مانند اينها ، تا از وضع شهرها در مناطق مختلف و فاصلهء منزلگاههاى بين آنها و خصوصيات طبيعى و اجتماعى و امنيتى آنها ، و هرآنچه دانستن آن براى آنها از نظر تنظيم امور و رفع نارسائىهاى آنها ضرورى بوده است ، همواره آگاهى كافى در اختيار آنها بگذارند . راهنامه‌هائى كه نخستين مايه‌هاى اصلى كتابهائى گرديدند كه در دوران اسلامى به نامهائى همچون المسالك يا المسالك و الممالك كه ترجمهء گونه‌اى از همان نام قديم بود خوانده شدند ، و نخستين كتب جغرافيائى عربى به شمار مىروند .\r\n* * * \r\nدر جغرافياى موسى خورنى يا ايران‌شهر ماركوارت\r\nديگر از جاهائى كه در منابع جغرافيائى پيش از اسلام كشور ايران‌شهر از نظر تقسيمات درونى آن مورد سخن است جغرافياى موسى خورنى است كه چون اساس پژوهش‌هاى عالمانهء ماركوارت دانشمند آلمانى در جغرافياى تاريخى ايران گرديده بيشتر به نام ايران‌شهر ماركوارت معروف شده . دربارهء اين جغرافيا هم مىتوان چنين پنداشت كه آن‌هم مجموعه‌اى از شهرهاى ايرانشهر بوده كه به منظور خاصى تدوين شده زيرا به نوشتهء آن استاد بدان شكل كه منابع آن جغرافيا ترتيب سرزمين‌ها را مطرح مىكنند نمىتوان تصور كرد كه آن مؤلف از فهرست‌هاى رسمى دولتى استفاده كرده باشد . و از اين‌كه در تقسيمات آن كتاب در بعضى جاها از نامهاى رسمى آنها در اين كتاب اثرى نيست ولى در عوض از تقسيمات استانهاى تحت پوشش كليساهاى نسطورى نشانه‌هاى فراوانى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدر آن هست كه فقط با استفاده از فهرست كشيشان نسطورى قابل تشخيص بوده است چنين نتيجه مىشود كه جغرافياى موسى خورنى بيش از آنچه نمودارى از فهرست‌هاى رسمى دولتى ايران باشد تحت تأثير فهرست كشيشان نسطورى كه براى مراكز اسقف‌نشين تهيه مىشده است قرار داشته . « 1 » يك مطالعهء اجمالى از فهرست شهرستانهاى ايران نوشته موسى خورنى ، هم اين نظر ماركوارت را تائيد مىكند ، و هم تفاوت‌هائى را كه بين آن فهرست « 2 » با تقسيمات رسمى و ديوانى ايران ديده مىشود نشان مىدهد .\r\n* * * \r\nتقسيمات ايرانى جهان همچون پايه كارهاى علمى منجمان و رياضىدانان در زيجها و گاهشمارىها\r\nهرچند در انتقال مطالب اين منابع ايرانى به منابع عربى اسلامى در برخى از اصطلاحات آنها به تدريج دگرگونيهائى روى داده . و ظاهرترين آنها هم كلمه كشور است كه در عربى به كلمهء اقليم تبديل شده و در تقسيم جهانى به جاى هفت كشور ، هفت اقليم معروف گرديده ولى در اصول آنها كه هم در علم هيات و نجوم و گاه‌شمارى عربى اسلامى به كار مىرفت و هم در نظام تقسيمات كشورى كه مورد عمل ديوانهاى دولت و به ويژه ديوانهاى خراج و بريد بود تغييرات زيادى كه آنها را از اصول خود منحرف گرداند حاصل نگرديد .\r\nياقوت كه كتاب معجم البلدان خود را در قرن هفتم هجرى تاليف كرده و تا زمان او قرنها از انتقال اين اصول به منابع عربى اسلامى گذشته بود دربارهء هيات اقاليم هفتگانه به گونه‌اى سخن مىگويد كه گوئى تنها روش مورد عمل در زمان او\r\n\r\n\r\n","description":"","footnote":"\r\n( 1 ) . ايرانشهر ، تاليف پروفسور ماركوارت ، ترجمه فارسى دكتر مريم ميراحمدى ، انتشارات اطلاعات تهران 1373 ، ص 24 و 25 .\r\n( 2 ) . ترجمه فارسى اين فهرست را هم در صفحه‌هاى 37 تا 39 همان كتاب خواهيد يافت .\r\n","page_name":" 44 ","page_number":44},
  {"content":"\r\n\r\nهمين روش ايرانى بوده ، با اين تفاوت كه دبيران ديوان هفت اقليم را كه به صورت شش دائره محيط بر يك دائره مركزى بوده ، و به قول ياقوت مورد عمل ايرانيان از قديم بوده است ، ملاك عمل قرار مىداده‌اند . و منجمان و رياضىدانان در زيجها و مسايل گاهشمارى آن را به شكل خطهاى موازى كه از شرق به غرب كشيده مىشده رسم مىكرده‌اند . و درهرحال اساس كار همهء آنها همان اساس تقسيمات ايرانى يعنى تقسيم جهان به هفت بخش بوده .\r\nياقوت شكل اين دو هيأت اقليم‌هاى هفتگانه را هم كشيده و در مقدمه كتاب او هم چاپ شده ( بين صفحه‌هاى 28 و 29 ) و نكته‌اى كه در اين مورد درخور توجه مىنمايد اين است كه ياقوت كه رسم شش دائره محيط بر يك دائره ، و تغيير كشور را به اقليم از ابو ريحان به كتاب خود نقل كرده از قول او آورده كه همين تقسيم كه آن را تقسيم اهل فارس خوانده مورد عمل هرمس « 1 » هم بوده است ، كه ابراهيم فزارى در زيج خود از آن ياد كرده و گويد كه چون هرمس از قدماء اهل نجوم بوده معلوم مىشود كه در زمان او هم جز اين روش تقسيم ديگرى شناخته نبوده و گرنه هرمس كه خود اهل رياضيات نجومى بوده شايسته‌ترين فردى بوده كه از آن پيروى نكند و روش ديگرى به كار بندد ( مقدمه معجم البلدان ص 27 ) .\r\n* * * اين را هم در اين‌جا بايد افزود كه ياقوت در همين مقدمه كه از وابستگى هر اقليمى از اقليم‌هاى هفت‌گانه زمين به سيّاره‌اى از هفت سيّاره آسمان سخن\r\n\r\n\r\n","description":"","footnote":"\r\n( 1 ) . هرمس ، از نامهائى در تاريخ است كه شايد به سبب شهرت علمى او چيزهاى زيادى به او نسبت داده‌اند و كسان ديگرى را هم به آن نام خوانده‌اند كه نامهاى آنها را در فهرست ابن نديم مىتوان ديد . و به همين‌سبب هاله‌اى از ابهام وجود تاريخى او را دربر گرفته ، و اما آن هرمسى كه به علم نجوم شهرت داشته همان است كه بايد سرگذشت او را از روايت ابو سهل پسر نوبخت كه ابن نديم آن را در مقدمهء فن اول از مقالهء هفتم در اخبار فلاسفهء طبيعين و منطقيين آورده است ، ( ص 238 و 239 ) ، و همچنين در صفحهء 267 الفهرست ابن نديم كه كتابهاى نجومى او را برشمرده است جستجو كرد . و به‌هرحال تاريخ زندگى او درست روشن نيست ولى كتابها و آراء او در نجوم و زيجها از زمانهاى بسيار قديم شناخته و مشهور بوده است .\r\n","page_name":" 45 ","page_number":45},
  {"content":"\r\n\r\nمىگويد ، عقيدهء ايرانيان و روميان هردو را هم در آن باره ذكر مىكند . وى هر هفت سيّاره را به نامهاى عربى آنها مىخواند ، ولى به جز نام عربى آنها تنها نام فارسى آنها را هم مىآورد نه نام رومى آنها را ، گويد اقليم اول به اتفاق فرس و روم اقليم زحل است كه به فارسى كيوان گويند . اقليم دوم به گفتهء ايرانيان ( فرس ) از آن مشترى است كه نامش به فارسى هرمز است و به قول روميان از آن شمس است . اقليم سوّم به قول ايرانيان از آن مريخ است كه به فارسى بهرام گويند و به قول روم عطارد است . اقليم چهارم به قول ايرانيان از آن شمس است و نامش به فارسى خرشاذ ( خورشيد ) است ، و به راى روميان از آن مشترى است ، اقليم پنجم به اتفاق ايرانيان و روميان از آن زهره است و نامش به فارسى اناهيد است و اقليم ششم به قول ايرانيان از آن عطارد و نامش به فارسى تير است و به قول روم از آن قمر است و اقليم هفتم به قول ايرانيان از آن قمر است و به قول روميان از آن مريخ و نامش به فارسى ماه است ( معجم البلدان ج 1 ، ص 29 - 35 ) .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nگفتار دوّم دل ايرانشهر\r\nدل ايران‌شهر در نوشته‌هاى قديم اسلامى : ( ابن خردادبه - قدامة بن جعفر - مسعودى ) * دل ايران‌شهر در نوشتهء ابن رسته * سنجشى بين آن و آنچه در بندهش آمده * روايت ياقوت دربارهء دل ايرانشهر .\r\n\r\nدل ايران‌شهر در نوشته‌هاى ابن خردادبه و قدامة بن جعفر و مسعودى\r\nدر نخستين كتابهايى كه در زبان عربى در دانش جغرافيا تأليف شده ، سرزمينى را كه امروز با كمى اختلاف در حدومرز آن ، عراق مىخوانند ، سواد و دل ايرانشهر خوانده‌اند .\r\nابن خردادبه كه كتاب « المسالك و الممالك » او قديمىترين كتاب در اين رشته است و به احتمال زياد تاليف آن به سال 232 هجرى مىرسد ، و پس از اين دربارهء او گفتارى خواهد آمد ، پس از مقدمه‌اى كوتاه در وصف زمين و اشاره‌اى گذرا به تقسيمات جغرافيائى آن و ذكر قبلهء مناطق مختلف معموره نسبت به جهات چهارگانه كعبه ، كتاب خود را با عنوان\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nالسواد آغاز كرده و گويد : « با ذكر سواد آغاز مىكنيم ، زيرا پادشاهان ايران آن را دل ايران‌شهر مىناميدند . »\r\nابن خردادبه همين سرزمين سواد را مركز تقسيمات خود قرار داده و جهات چهارگانهء مشرق و مغرب و شمال و جنوب را كه شهرها و راههاى آنها را ذيل همين عنوانها ياد كرده ، با آنجا سنجيده ، ولى نه بدين‌سبب كه آنجا در زمان وى پايگاه خلافت و مركز دستگاهى بوده كه بر همهء آن سرزمين‌ها فرمان مىرانده و خود او هم در آن دستگاه مقام و منزلتى داشته ، بلكه بدان‌سبب كه پادشاهان ايران آنجا را دل ايران‌شهر مىخوانده‌اند « 1 » .\r\nدر كتاب « الخراج » قدامه هم كه تاريخ تاليف آن را پس از كتاب ابن خردادبه نوشته‌اند و به نيمهء دوم قرن سوم مىرسد . مركز تقسيم و سنجش جهات چهارگانهء جهان همچنان سواد باقى مانده ولى نه بدان‌سبب كه آنجا دل ايران‌شهر بلكه بدان سبب كه آنجا مركز مملكت اسلام است . ولى در آنجا اين توضيح هم اضافه شده كه اگر در حال حاضر چنين است اين بدان‌سبب است كه ايرانيان اين‌جا را مركز قرار داده بودند و آن را دل ايران‌شهر مىخواندند « 2 » .\r\nاين عنوان كه در دورهء ساسانى و شايد هم قبل از آن به اين سرزمين داده شده ، و در نخستين كتابهاى جغرافياى عربى هم به شرحى كه گذشت همچون عنوانى شناخته شده براى اين سرزمين ذكر شده است ، بيشتر نمودارى از موقع سياسى و ادارى و وضع آن در تقسيمات كشورى ايران بوده ، زيرا اين سرزمين در طى قرنها ، هم پايتخت دولت ايران و هم مركز دستگاه ديوانى و هم كانون علم و\r\n\r\n\r\n","description":"","footnote":"\r\n( 1 ) . ابن خردادبه ، المسالك و الممالك ، ص 5 : « ثمّ ابتدىء بذكر السّواد اذ كانت ملوك الفرس تسمّيه دل ايرانشهر ، اى قلب العراق » اين توضيح هم اضافه شود كه مراد از العراق در اين‌جا چنان كه خواهد آمد ايران است .\r\n( 2 ) . در نبذمن كتاب الخراج و صنعة الكتابة ، لابى الفرج قدامة بن جعفر الكاتب البغدادى ، كه ذيل كتاب المسالك و الممالك ابن خردادبه از ص 184 به بعد چاپ شده ، عبارت قدامه چنين است : « انّ قصبة مملكة الاسلام بلد العراق ، و هذا مع انّه موجود هكذا فى الوقت فقد كانت الفرس تجريه عليه و تسمّيه دل ايرانشهر » . ( المسالك و الممالك ، ص 234 )\r\n","page_name":" 48 ","page_number":48},
  {"content":"\r\n\r\nفرهنگ و تمدن اين كشور بوده است و عنوان آن از اين ديد نظير عنوان « استان مركزى » است كه در روزگار ما به تهران و شهرستانهاى تابع آن گفته مىشود .\r\nاز گفتهء مسعودى در التنبيه و الاشراف چنين برمىآيد كه اينجا را از آن جهت « دل ايرانشهر » و به گفتهء او « لبّ ايرانشهر » مىخوانده‌اند كه اينجا مركز اقليم چهار و به بابل منسوب بوده . مسعودى گويد : « و اين اقليم وسط اقليمهاى هفت‌گانه و معتدل‌ترين و بهترين آنها است و سرزمين عراق وسط اين اقليم است بنابراين شريف‌ترين جاى زمين و گزيدهء آن است . . . و به همين‌جهت پادشاهان گذشته آنجا را براى اقامتگاه خود برگزيدند زيرا نسبت پادشاه به كشورى كه بر آن فرمان مىراند مانند دل است در تنى كه در آن جاى دارد . و همچنان كه خداوند به حكمت خود چون دل را شريف‌ترين عضو آفريد آن را در وسط تن جاى داد ، به همين‌گونه هم نسبت پادشاه به كشور است و شاهان گذشته مىگفتند كه پادشاه بزرگ ( الملك الاعظم ) در مركز دائره كشور خويش است كه بايد به يك نسبت از دائره محيط باشد و به همين‌سبب گفته‌اند كه پادشاه و مدبّر بزرگ بايد زيستگاه او در وسط اين اقليم چهارم باشد . و عراق شريف‌ترين موضعى است كه پادشاهان ملتها از سريانىها تا ايرانىها چه ايرانيان باستان و چه ساسانىها آنجا را براى مركز خويش برگزيدند و اين سرزمين لب ايرانشهر ( - دل ايرانشهر ) است » « 1 » .\r\nآنچه مسعودى نقل كرده از لحاظ بافت اصلى مطالب ايرانى است با تغيير بعضى اصطلاحات آن مانند تغيير « كشور » به « اقليم » و « ايرانشهر » به بابل كه از مآخذ ديگر در آن راه يافته . چنان كه پيش از اين گذشت برحسب هيأت ايرانى جهان معمور به هفت كشور ( به جاى اقليم ) تقسيم مىشده و كشور ايران‌شهر ( به جاى اقليم بابل ) به شكل دائره‌اى در وسط و شش كشور ديگر به شكل دائره‌هاى مماس در اطراف آن قرار داشته‌اند و چون سرزمين عراق مركز فرمانروايان ايران و اقامتگاه پادشاه بزرگ بوده آنجا را دل ايرانشهر ناميده‌اند . اين مطلب در آنچه مؤلفان ديگر اسلامى و به خصوص ابو ريحان و ابن رسته نوشته‌اند و در زير به\r\n\r\n\r\n","description":"","footnote":"\r\n( 1 ) . التنبيه و الاشراف ، ص 36 .\r\n","page_name":" 49 ","page_number":49},
  {"content":"\r\n\r\nآنها اشاره مىشود واضح‌تر بيان شده است .\r\nاستخرى در جائى كه اقليمهاى زمين را برمىشمرد گويد كه اين اقليمها به كشورها تقسيم شده‌اند و ستون كشورهاى جهان چهارند كه آبادترين و پرنعمت‌ترين و نيك‌ترين آنها از لحاظ استوارى سياست و عمران مملكت « ايران‌شهر » است كه مركز آن اقليم بابل است كه همان كشور ايران باشد « 1 » .\r\nابو ريحان بيرونى نيز در ذكر هيأت جهان كشور ايران را به همين نام « ايران‌شهر » خوانده و گويد : « ايرانيان سرزمين‌هاى محيط به « ايرانشهر » را به هفت كشور تقسيم كرده‌اند و دور هرمملكتى را دائره‌اى رسم كرده‌اند و آن را كشور يا كشخر ناميده‌اند و چنان كه گفته‌اند اشتقاق اين كلمه از كشسته است كه در زبان ايشان به معنى خط است » « 2 » . و به گفتهء مسعودى اقليم چهارم را كه وى آن را منسوب به بابل خوانده و گويد در زبان سريانى خنيرث گفته‌اند ( پيش از اين گذشت كه خنيرس نامى است اوستايى ) ايرانيان آن را « ايرانشهر » مىناميده‌اند « 3 » .\r\n\r\n\r\n","description":"","footnote":"\r\n( 1 ) . مسالك الممالك ، ص 4 - « . . . فهذه صورة الأرض عامرها و الخراب منها و هى مقسومة على الممالك و عماد ممالك الارض اربعة فاعمرها و اكثرها خيرا و احسنها استقامة فى السياسة و تقويم العمارات فيها مملكة ايران‌شهر و قصبتها اقليم بابل و هى مملكه فارس . »\r\n( 2 ) . به نقل ياقوت از او در معجم البلدان ، ج 1 ، ص 27 ، عبارت ياقوت چنين است :\r\n« قال ابو ريحان قسم الفرس الممالك المطبقة بايرانشهر فى سبع كشورات و خطّوا حول كلّ مملكة دائرة و سمّوها كشورا او كشخرا اشتقاقها على ما قيل من كشسته و هو اسم الخط فى لغتهم . »\r\nتقسيم جهان معمور به هفت بخش به شكل هفت دائره كه شش تاى آنها محيط به يك دائره باشد طبق نوشتهء بيرونى به نقل ياقوت از او ، يك تقسيم ايرانى قديم است كه جهان را به هفت كشور تقسيم مىكرده‌اند و كشور ايرانشهر در وسط آن شش كشور قرار داشته است . به گفتهء او اين تقسيمى است كه مورد اعتماد دبيران ديوان بوده و از اين گفته چنين برمىآيد كه اين تقسيم رسمى ديوانى بوده . و به گفتهء حمزهء اصفهانى عربها به جاى كشور كلمهء اقليم را كه سريانى است به كار برده‌اند و به جاى هفت كشور هفت اقليم گفته‌اند . ( معجم البلدان ، ج 1 ، ص 26 ، 27 ) مسعودى هم نوشته كه اسم اقليم به فارسى قديم يا به تعبير او « الفارسية الاولى » كشور است ( التنبيه و الاشراف ، ص 34 ) .\r\n( 3 ) . التنبيه و الاشراف ، ص 37 .\r\n","page_name":" 50 ","page_number":50},
  {"content":"\r\n\r\nچنان كه گذشت : بنا بر روايات پهلوى خنيرث نامى بوده كه در ايران باستان به همين اقليم مركزى يعنى ايران‌شهر مىگفته‌اند . اين كلمه در پهلوى  Xvaniras  و در اوستا به شكل  Xvaniraoa  آمده « 1 » . طبرى نيز در جائى كه از تقسيم فريدون زمين را ميان سه پسرش به نامهاى طوج و سلم و ايرج ، سخن رانده گويد وى وسط زمين و آبادترين آنجا يعنى اقليم بابل را كه خنارث مىخواندند با آنچه به آنجا از سند و هند و حجاز و ساير جاها افزود به ايرج داد و به اين‌سبب اقليم بابل ايرانشهر ناميده شد « 2 » ، از اين روايت پيوستگى بين دو واژهء ايرج و ايران و اين‌كه ايران نام شخص انگاشته شده نه نام جا به خوبى درك مىشود . در روايتى كه ابو حنيفه دينورى در همين زمينه نقل كرده اين مطلب نمايان‌تر بيان شده ، در آن روايت كه به جاى فريدون و سه پسرش طوح و سلم و ايرج ، نوح و سه پسرش سام و حام و يافث ذكر شده و در آن آمده كه پس از نوح سام جانشين او شده ، در آن همچنين آمده كه چون اين سام همان است كه ايرانيان ( - عجم ) او را ايران مىنامند ، سرزمينى را هم كه او براى خود برگزيد و در آن ساكن گرديد ايرانشهر ناميدند « 3 » ، ابو ريحان بيرونى « ايرانشهر » را نام جامع همه سرزمين‌هاى ايران از عراق و فارس و جبال و خراسان شمرده است « 4 » .\r\n\r\nدل ايران‌شهر در نوشتهء ابن رسته\r\nو به همين‌سبب كه كشور ايران را ايرانشهر مىناميده‌اند مركز سياسى و علمى آن را هم دل ايرانشهر خوانده‌اند . ابن رسته دربارهء جهات چهارگانهء ايران و تقسيمات آن در دوران ساسانى و\r\n\r\n\r\n","description":"","footnote":"\r\n( 1 ) . از نامه‌هاى پهلوى نقل شده كه در آغاز هزاره هفتم در پى بارانى بزرگ زمين نمناك شد و به هفت پاره شد هرپاره‌اى را كشورى خوانند و پاره‌اى كه به اندازهء همهء شش پارهء ديگر بود در ميان و شش پارهء ديگر پيرامون آن قرار گرفت . پارهء ميانه را كشور خونيرث خوانند . . . ( مهرداد بهار به نقل از بندهش از ص 74 س 10 تا ص 76 س 5 ، نشريه بنياد فرهنگ ايران ، جلد اول ، شمارهء 1 ، ص 13 )\r\n( 2 ) . طبرى 1 / 229 .\r\n( 3 ) . الاخبار الطّوال ، ص 2 .\r\n( 4 ) . به نقل ياقوت از او در معجم البلدان ، 1 / 417 .\r\n","page_name":" 51 ","page_number":51},
  {"content":"\r\n\r\nعلت اين نامگذارى چنين نوشته است : « ايرانشهر به چند بخش تقسيم مىشد : آن بخش را كه در فاصلهء بين دو محل برآمدن آفتاب در بلندترين روز و كوتاه‌ترين روز سال قرار داشت به نام خراسان ( - شرق ) مىخواندند . و آن بخش را كه در فاصلهء بين دو محل فرورفتن خورشيد در بلندترين روز و كوتاهترين روز سال قرار داشت خربران مىگفتند كه به معنى مغرب است . و آن بخش را كه در فاصلهء بين محل برآمدن خورشيد در كوتاه‌ترين روز و محل فرورفتن خورشيد در كوتاه‌ترين روز سال قرار دارد نيم‌روز مىناميدند كه به معنى جنوب است . و آن بخش كه در فاصلهء بين محل برآمدن خورشيد در بلندترين روز و محل فروشدن خورشيد در بلندترين روز سال قرار دارد به نام باختر مىخواندند كه معنى آن شمال است . و آن بخش كه در وسط اين چهار بخش قرار دارد به نام « سورستان » مىخواندند . پس آن بخش كه سورستان خوانده مىشد نسبت به ساير بخشهاى ديگر ايرانشهر مانند قلب است در سينه و به همين‌جهت سرزمين سورستان را كه نام قديم همين سواد بود « دل ايرانشهر » مىخواندند ، كه تفسير آن به عربى « قلب ايرانشهر » است « 1 »\r\n* * * \r\nسنجش بين نوشتهء ابن رسته و آنچه در بندهشن در اين زمينه آمده\r\nدر پى آنچه در آغاز همين گفتار دربارهء ارتباط مآخذ عربى اسلامى با منابع ايرانى ساسانى گذشت براى آنكه اين نوشتهء ابن رسته در آنچه در تعريف جهات چهارگانه است با آنچه در اين‌باره در كتاب بندهشن آمده سنجيده شود متن عربى كتاب ابن رسته و سپس عبارت بندهشن عينا نقل مىشود . متن عربى ابن رسته چنين است « و كانت ايرانشهر مقسومة باقسام ، قسمة منها ما بين مطلع اطول النّهار الى مطلع اقصر النّهار و تسمّى خراسان . و قسمة منها ما بين مغيب اطول النّهار الى مغيب اقصر النّهار و تسمّى\r\n\r\n\r\n","description":"","footnote":"\r\n( 1 ) . ابن رسته ، الاعلاق النفيسة ، ص 104 و 105 .\r\n","page_name":" 52 ","page_number":52},
  {"content":"\r\n\r\nخربران ، تفسيره مغرب الشّمس . و قسمة منها ما بين مطلع النّهار الأقصر الى مغيب النّهار الأقصر و تسمّى نيمروز و تفسيره الجنوب . و قسمة منها ما بين مطلع النّهار الأطول الى مغيب النّهار الاطول و تسمّى باختر و تفسيره الشّمال . و قسمة منها متوسّطة لهذه الاقسام و تسمّى سورستان و هى السّواد . فكانت القسمة المسمّاة ايرانشهر فى سائر اقسام الارض كالصّدر من جسد الانسان ، و كانت القسمة المدعوّة سورستان فى سائر اقسام ايرانشهر كالقلب فى الصّدر فكان يسمّى ارض سورستان الّتى هى السّواد ، فى الدّهر الاوّل ، دل ايرانشهر تفسيره قلب ايرانشهر . » ( الاعلاق النفسيّة ص 104 ) .\r\nآن بخش از اين متن كه در شرح جهات چهارگانه ايرانشهر است سنجيده شود با اين متن كه در شرح همين جهات چهارگانه در كتاب بندهش آمده ( در بخش هفتم آن كتاب دربارهء زيج كيهان كه چگونه اتفاق افتاد . ص 65 ، گزارش مهرداد بهار )\r\n« از آنجا كه خورشيد به روز مهست برآيد تا به روز كه برآيد « 1 » شرق كشور ارزه است . از آنجا كه به روز كه برآيد تا به روز كه بشود « 2 » ناحيهء نيمروز كشور فرددفش و ويددفش است . از آنجا كه به روز كه درشود ، تا به روز مهست درشود « 3 » غرب كشور سوه است . از آنجا كه به روز مهست برآيد ، تا به روز مهست درشود « 4 » ناحيت شمال\r\n\r\n\r\n","description":"","footnote":"\r\n( 1 ) . يعنى محل طلوع خورشيد از آغاز تابستان تا آغاز پاييز مشخص‌كننده مشرق است .\r\n( 2 ) . يعنى محل طلوع خورشيد از آغاز پاييز تا محل غروب خورشيد در آغاز پاييز مشخص‌كنندهء جنوب است .\r\n( 3 ) . يعنى از آن نقطه‌اى كه خورشيد در آغاز تابستان غروب مىكند تا آنجا كه در اول پاييز غروب مىكند مغرب است .\r\n( 4 ) . يعنى از آنجا كه در اول تابستان خورشيد طلوع مىكند تا آنجا كه در اول تابستان غروب مىكند شمال است .\r\nاين تفسيرها از شماره 1 تا 4 از مهرداد بهار و برگرفته از ص 168 كتاب بندهشن است از شماره 11 تا 14 آن كتاب . بهار رسمى هم از اين جهات چهارگانه بر پايهء هرآنچه در بندهشن آمده در صفحه 169 همان كتاب آورده كه به يادبود او عينا در اين‌جا نقل مىشود .\r\n","page_name":" 53 ","page_number":53},
  {"content":"\r\n\r\nكشور و روبرشن و روجرشن است . »\r\n\r\nروايت ياقوت دربارهء دل ايرانشهر\r\nياقوت در معجم البلدان روايتى را دربارهء سواد در دوران ايرانيان از قول يزيد بن عمر الفارسى آورده كه گذشته از وصف اين سرزمين در آبادترين دوران آن ، و چگونگى نام‌گذارىهاى استان‌ها و تسوهاى آن ، شرح نسبة گويايى هم در آن دربارهء نام « دل ايرانشهر » و علت آن نام‌گذارى ذكر كرده كه به سبب جامع بودن آن ترجمهء بخشى از آن در اين‌جا نقل مىشود . گويد : « پادشاهان ايران سواد را دوازده استان مىشمردند و آن را شصت تسو به حساب مىآوردند . ( ياقوت استان را در عربى احازه معنى كرده و تسو را هم كه در عربى طسوج نوشته مىشود ناحيه نوشته است ) و چون ناحيه‌اى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز اين سرزمين مورد توجه شاهى از آنان قرار مىگرفت و او آن را آباد مىكرد آنجا را به نام او مىخواندند . آن‌ها بدين‌سبب سواد را زيستگاه خود ساختند كه خداوند در اين سرزمين انواع نعمت‌ها را از رفاه زندگى و بارورى زمين و بهزيستى گرفته تا كثرت خيرات و اطعمهء گوناگون و رودهاى فراوان و هواى عطرآگين و صناعات لطيف در آنجا گرد آورده است . آنها سواد را به قلب همانند مىساختند و ديگر جهان را به تن و بدين‌سبب آنجا را دل ايرانشهر خواندند كه به عربى قلب ايرانشهر مىشود و ايرانشهر اقليمى است كه در وسط اقليم‌هاى ديگر قرار دارد ، و از آن‌رو اين‌جا را بدين‌گونه خواندند كه آراء برخاسته از صحت انديشه و تعقل از مردم اين‌جا سرچشمه مىگرفت همچنان كه دانش‌هاى دقيق و آداب و احكام لطيف از قلب برمىخيزد . ياقوت پس از ذكر اين مطالب از زبان راوى به ذكر محاسن اين سرزمين و عواملى كه باعث صفاى عيش و سهولت زندگى در آنجا شده است پرداخته و آنجا را با مقايسهء با سرزمين‌هاى اطراف بدين‌گونه وصف كرده :\r\n« از ويژگىهاى اين سرزمين يكى اين است كه در آنجا نه كوههاى بسيار بلند و دور از دسترس وجود دارد و نه بيابان‌هاى وحشت‌زا و نه سرزمين‌هاى بايرى كه مناطق معمور را از يكديگر جدا سازد . بلكه آبادىهاى آنجا به هم پيوسته با نهرهاى بسيار بين روستاها و ديرها و كوههاى كم و عمارات انبوه و با فراوانى انواع غلات و ميوه‌ها و درختان سر درهم كشيده و آب گوارا و هواى صاف و خاك بابركت و طبيعت معتدل و كثرت انواع پرندگان در سايهء درختان آنجا و انواع شكار از پرندگان گرفته تا سم‌داران و آب‌زيان . و اين سرزمينى است كه مردم آن در امان هستند از آنچه مردمان جاهاى ديگر از آن بيمناكند . همچون حملهء دشمنان و گزند مخالفان . و بهره‌اى كه از دو رود دجله و فرات بدين سرزمين اختصاص يافته اين است كه اين دو رود كه در جاهاى ديگر به آسانى قابل بهره‌بردارى نيستند در اين‌جا آب آنها در دسترس مردم است . زيرا در اين سرزمين است كه آب اين دو رود در نهرها و جويبارها در روستاها روان است و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمردم از آب زلال و پاك آنها بهره مىگيرند و آنچه ناپاك و آغشته و مازاد بر مصرف است به دريا مىرود . ولى در جاهاى ديگر اين دو رود با اين‌كه از ميان زمين‌ها مىگذرند از آنها نمىتوانند بهره برگيرند مگر با دشوارى و مشقت بسيار آن‌هم به وسيله چرخ و دلو كه جز به وسيلهء آنها نمىتوان آب آنها را به آن زمين‌ها رساند « 1 » .\r\nچنان كه پيش از اين هم گفته شد اين شرح وضع سرزمين سواد يا دل ايرانشهر را در اوج عمران و آبادى آنجا در دوران ساسانى بيان مىكند ، هنگامى كه با اجراى طرح‌هاى عظيم آبيارى و بستن سدها و آب‌بندهاى متعدد و ايجاد آب‌گيرهايى كه در جاى خود بدانها اشاره خواهد شد دو رود سركش و ناآرام دجله و فرات رام شده و در خدمت عمران و امنيت اين سرزمين درآمده و آب آنها با ايجاد آب‌راههاى متعدد به صحراهاى دوردست هم هدايت مىشده و آنجاها را هم به مزارع سرسبز و خرّم تبديل كرده بود ، پيش از آنكه آن سد و بندها ويران و آن آب راهها خشك و مزارع سرسبز به بيابان تبديل شود . و آنچه دربارهء اين وصف گفتنى مىنمايد اين است كه كاوشهاى باستانشناسى هم كه به وسيلهء برخى از مراكز علمى در اين سرزمين صورت گرفته وجود آن آب‌راهها و آبادى آنجاها را در آن دوران تأييد مىكند . « 2 »\r\n\r\n\r\n","description":"","footnote":"\r\n( 1 ) . معجم البلدان ، 3 ، 176 .\r\n( 2 ) . نگاه كنيد به گزارش هيأت كاوشگران اكسفورد فيلد كه چندى پيش در قلمرو دو استانى كه در تقسيمات كشورى و ديوانى قديم اين سرزمين به نامهاى شادبهمن و شادشاپور خوانده مىشده است به مطالعات باستانشناسى پرداخته‌اند و در گفتار اصلاحات مالى انوشروان و نظام ديوانى ايران . در همين كتاب بدان اشاره شده است .\r\n","page_name":" 56 ","page_number":56},
  {"content":"\r\n\r\n\r\nگفتار سوّم نامهاى دل ايران‌شهر از سورستان تا عراق\r\nسورستان * دگرگونىهاى تاريخى در نام سورستان * درخت آسوريك * كتيبهء شاپور : اسورستان و ميشان * سورستان يكى از بخشهاى دوازده‌گانهء ايران‌شهر * ميان‌رودان * جاهائى كه ميان‌رودان خوانده مىشده‌اند * سواد * سواد العراق * السواد * العراق * عراق در چنبرهء تعريب و تحريف .\r\n\r\nسورستان\r\nواژهء فارسى سورستان كه در دوران ساسانى اين سرزمين را بدان نام مىخوانده‌اند با كلمهء ديگرى كه در عربى سوريا و در لاتين  Syria  خوانده مىشود و امروز نام يكى از كشورهاى معروف عربى به نام سوريه است از لحاظ لغوى بىارتباط نيست . اين ارتباط لغوى و اختلاف جغرافيائى ناشى از دگرگونيهائى است كه در دوره‌هاى مختلف تاريخى در اين منطقه و حدود سياسى سرزمين‌هاى وابسته به آن روى داده است . دگرگونيهائى كه بىتوجهى به آنها بر مآخذ عربى و اسلامى در آنچه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nدربارهء اين نام و تعيين محل آن ذكر كرده‌اند ، سايه‌اى از ابهام افكنده است .\r\n\r\nدگرگونيهاى تاريخى در نام سورستان\r\nاين دگرگونيها بنابر تحقيقات هرتسفلد باستان‌شناس معروف چنين خلاصه مىشود : نام سوريا  Syria  از وقتى به وجود آمد كه پس از جهانگشائىهاى كورش و فتح بابل و آشور تمام سرزمين‌هاى شمالى بين النهرين يعنى آشور قديم  Assyria  با تمام سرزمين‌هاى غربى آن يكى شده و در شاهنشاهى هخامنشى يك ساتراپ‌نشين را تشكيل داده‌اند . ساتراپ‌نشينى كه در مآخذ يونانى و رومى به نام سوريا  Syria  معروف گرديد : سوريا  Syria  لفظ تغيير يافته‌اى است از نام ايرانى اين منطقه كه آن را آثورا يا آشورا  ASura  مىناميدند . اين لفظ ايرانى نخست در يونانى و لاتينى به آشور  Assyria  تبديل گرديد و آنگاه پس از يكى شدن اين هردو منطقه به نام سوريا  Syria  خوانده شد . بنابراين دو نام سوريا  Syria  و آشور  Assyria  هردو نام يك سرزمين بودند و يونانيان نيز اين هردو را نام يك جا مىدانستند « 1 » و همين سرزمين بود كه در زبان فارسى به نام آسورستان و كوتاه‌شدهء آن سورستان ناميده شد .\r\nدر زمان اشكانيان چون روميان پس از پيروزيهائى كه در جنگ با اشكانيان نصيبشان شد بخشى از سرزمين آشور و قسمتى از شمال بين النهرين را تصرف كردند و آن را ضميمهء دولت خويش ساختند ، متصرفات خود را همچنان  Syria  خواندند و اشكانيان هم باقيماندهء همين سرزمين را كه در تصرفشان مانده بود ضميمهء سرزمين بابل كردند و آنها هم همه را همچنان به نام آسورستان و كوتاه‌شدهء آن سورستان ناميدند . بنابراين از اين تاريخ سرزمين بابل قديم با دو نام سورستان و سوريا كه هردو سابقا يك مفهوم را مىرساندند و نام يك سرزمين بودند داراى دو مفهوم شد و هريك به منطقه‌اى جداگانه اختصاص يافت ،\r\n\r\n\r\n","description":"","footnote":"\r\n( 1 ) .\r\n Ernest Hertsfeld , THE PERSIAN EMPIRE Edited From the Posthumous Papers by Gerold Walser , Wiesbaden , 1968 . Page 306 . \r\n","page_name":" 58 ","page_number":58},
  {"content":"\r\n\r\nسورستان براى سرزمين بابل و قسمتى از شمال بين النهرين ، سرزمينى كه بعدها يعنى در دوران اسلامى با كم‌وبيش تغييرى در حدود آن به نام سواد و سپس عراق معروف گرديد . و سوريا براى همين سرزمينى كه امروز هم به همين نام خوانده مىشود و پايتخت آن شام است ، البته آن‌هم با كم‌وبيش تغييرى در حدود آن . و چون پس از سقوط دولت ساسانى اعراب اين منطقه سورستان را چنان كه خواهيم ديد « سواد العراق » و « ارض السواد » خواندند و سپس به عراق معروف گرديد ، كم‌كم نام سورستان براى اين‌جا متروك شد ولى نام سوريا براى سرزمين شام همچنان باقى ماند .\r\n* * * \r\nدرخت آسوريك\r\nدر جزء متن‌هاى پهلوى رساله‌اى هست به نام « درخت آسوريك » كه موضوع آن مناظرهء بز و درخت خرما است كه به عنوان نمونه شعر پهلوى به وسيله چند تن از محققان بررسى شده است « 1 » . اين متن با عبارتى آغاز مىشود كه به فارسى چنين ترجمه شده است « درختى رسته است سراسر ( تر ) كشور سورستان » . « 2 »\r\nآسور در اينجا مسلما به معنى بابل يعنى جنوب عراق كنونى است زيرا خرما از درختان آنجا است . و اين‌كه بعضى از پژوهندگان اين متن احتمال داده‌اند كه اين رساله را اصلى قديمتر از عصر ساسانى بوده و اصل آن به زبان پهلوى اشكانى سروده شده بوده « 3 » با توجه به تحقيقات هرتسفلد كه خلاصهء آن گذشت مىتوان\r\n\r\n\r\n","description":"","footnote":"\r\n( 1 ) . براى اطلاع از اين متن و تحقيقاتى كه در آن شده و به زبان فارسى انتشار يافته نگاه كنيد به :\r\nالف ) منظومهء درخت آسوريك از انتشارات بنياد فرهنگ ايران شامل متن پهلوى ، آوانوشت ، ترجمهء فارسى ، فهرست واژه‌ها و يادداشتها ، از ماهيار نوابى .\r\nب ) مقالهء مرواريد پيش خوك افشاندن ، از دكتر بهمن سركاراتى ، در مجله دانشكده ادبيات تبريز ، زمستان 1352 ، سال 25 ، شمارهء 108 ، ص 473 - 475 .\r\n( 2 ) . ترجمه از ماهيار نوابى است . درخت آسوريك ، ص 41 .\r\n( 3 ) . بهمن سركاراتى ، در همان مقاله به نقل از :\r\n Ch . Bartholomae , Zur Kenstniss Der Mittel Iranisehen Mundarten , IV , 1992 pp . 23 - 28 . \r\n","page_name":" 59 ","page_number":59},
  {"content":"\r\n\r\nزمان آن را فقط تا آن دوره از عصر اشكانى پيش برد كه قسمت اصلى آشور ضميمهء روم شده و اشكانيان تتمهء آن را با بابل يكى ساخته و همه را آسور يا ( سورستان ) ناميده‌اند .\r\nدر رسالهء پهلوى ديگرى هم كه از دورهء ساسانى به نام « خسرو قبادان و ريدك ( يا ريدكى ) باقى مانده از مقام و مرتبتى در دولت ساسانى به نام « آسورستان سالار » ياد شده « 1 » و ظاهرا همين عنوان است كه در عربى به نام اصبهبذ السواد تغيير يافته ، و احتمال هم مىرود كه اصل فارسى اين عنوان عربى سورستان سپهبد بوده باشد . به نوشته كريستن‌سن ، بنا به گفتهء دينورى در الأخبار الطوال ( ص 57 ) ويستهم پس از مرگ يزدگرد اول اين عنوان را داشته و بنابر آنچه در النهايه آمده ( ص 226 ) شاهپور پسر بهرام هم در زمان قباد اول داراى اين مقام بوده . « 2 »\r\n\r\nكتيبهء شاپور آسورستان و ميشان\r\nدر كتيبهء سه زبانى شاهپور اول در كعبهء زرتشت\r\n Kaba - I - Zaratusht Res \r\nكه اروپائيان آن را  Gestae Disi Saporis  كارنامه خدايگان شاهپور ) خوانده‌اند از جملهء متصرفات او يكى هم آسورستان  A ( suristan )  شمرده شده . در اين كتيبه نامى هم از ميشان  Mesene  برده شده كه معلوم مىشود ميشان در آن روزگار وضعى مستقل از سورستان داشته . « 3 »\r\n\r\n\r\n","description":"","footnote":"\r\n( 1 ) . اين رساله بيش از يك بار ، همه يا بخشى از آن به فارسى ترجمه شده . آخرين ترجمه‌اى كه از آن به نظر رسيد از آقاى ابراهيم ميرزاى ناظر است كه در ماهنامهء فروهر سال بيست و هفتم شمارهء 3 و 4 خرداد و تير سال 1371 ه ش . منتشر شده ، و مقام ياد شده در ص 11 آن و زير شمارهء 110 آمده است .\r\n( 2 ) . ايران ساسانى ، ترجمه رشيد ياسمى ص 81 حاشيه 1 .\r\n( 3 ) . اطلس تاريخى ايران ، انتشارات دانشگاه تهران توضيحات مربوط به نقشهء شماره 8 ساسانيان ) .\r\n","page_name":" 60 ","page_number":60},
  {"content":"\r\n\r\nدر قرن چهارم ميلادى هم مورخ رومى آميانوس مارسلينوس -  Ammianus  « 1 »  Marcellinus  - از اين سرزمين بدين‌صورت نام برده : « مهمترين اقليم‌هاى اصلى در فارس ( - ايران ) آن اقليمى است كه آشور خوانده مىشود و اين نزديكترين اقليم‌هاى ايران به ما ( يعنى روم ) و نام‌آورترين آنها است . اين‌جا در گذشته بين طوايف مختلفى تقسيم مىشده ولى امروز همه آنها به يك نام واحد سرزمين آشور ( سورستان ) خوانده مىشود » .\r\n* * * گرچه در دوران اسلامى نام « سورستان » جاى خود را به سواد و سپس به عراق داد ولى نام سورستان هم يك‌باره فراموش نشد بلكه در كتابهاى جغرافيائى و تاريخى عربى اسلامى هم باز جابه‌جا در سخن از گذشته‌ى اين سرزمين ذكرى از اين نام شده است .\r\nطبرى در ذكر جنگ‌هاى اردشير بابكان با اردوان آخرين پادشاه اشكانى پس از شرح پيروزىهاى او در همدان و آذربايجان و ارمنستان و موصل گويد :\r\n« از موصل به سورستان رفت كه همان سواد است و آنجا را تصرف كرد و در ساحل دجله در برابر شهر طهسبون ( تيسفون ) كه شهرى است در جانب شرقى مدائن ، شهرى در غربى آن بساخت و آن را ( به اردشير ) ناميد » . « 2 »\r\n\r\n\r\n","description":"","footnote":"\r\n( 1 ) . آميانوس مارسلينوس  Ammianus Marcellinus  از آخرين تاريخ‌نگاران بزرگ رومى است كه در سال 330 ميلادى زاده شده و تربيتى سپاهى يافته و در جنگ ايران و روم شركت داشته و رويدادهاى سالهاى 370 تا 396 ميلادى را به رشته تحرير كشيده است . و از جمله نوشته‌هاى او شرح جنگ ژولين امپراطور روم و شاپور دوم معروف به ذو الاكتاف است كه امپراطور روم شخصا با سپاهى بزرگ همراه با نيروئى دريائى در امتداد فرات به ايران حمله‌ور شد و پس از پيشروىهائى سرانجام شكست يافت و خود او هم كشته شد و جانشينانش با شاپور معاهده صلحى بدانگونه كه شاپور مىخواست منعقد ساختند تا اجازه يافتند به كشور خود بازگردند .\r\nبخشى از اين نوشته او كه مربوط به همين جنگ است به وسيله آقاى فؤاد جميل به عربى ترجمه شده و با عنوان « العراق فى القرن الرابع للميلاد » در مجله سومر جلد هفدهم ، بخش 1 و 2 سال 1961 چاپ شده و آنچه در اين‌جا از آن نوشته نقل شده از ص 147 آن مجله است .\r\n( 2 ) . طبرى - 1 / 819\r\n","page_name":" 61 ","page_number":61},
  {"content":"\r\n\r\n\r\nسورستان يكى از بخشهاى دوازده‌گانه ايرانشهر\r\nابن رسته زير عنوان « صفة ايرانشهر و السواد » اين سرزمين را همچنان به نام سورستان ياد كرده و زير عنوان « اقسام ايرانشهر » سورستان را ضمن دوازده منطقه‌اى كه از ايران‌شهر برشمرده ذكر كرده است ، گويد : « ايرانشهر مشتمل بر سرزمين‌هائى است بنام كه هريك از آنها چندين استان را دربر مىگيرد » وى از آن سرزمين‌ها اين‌ها را برشمرده : خراسان - سيستان - كرمان - اهواز - جبال - آذربايجان - ارمنستان - موصل - جزيره - شام - و سورستان كه در وسط اين سرزمين‌ها قرار دارد « 1 » .\r\nبلاذرى در داستان ورود اعراب مسلمان به كوفه و انتخاب آنجا به عنوان مهاجرنشين گويد : « آنجا را سورستان مىناميدند » « 2 » و خوارزمى هم در مفاتيح العلوم گويد : « سورستان همان سواد است و سريانىها كه همان نبطىها باشند بدانجا منسوبند « 3 » و ابو ريحان هم در ذكر ماه‌هاى مسيحيان شام و عراق و خراسان و اين‌كه آنها ماه‌هاى خود را به نامهاى سريانى خوانده‌اند گويد :\r\n« سريانىها همان نبطىها ساكنان سرزمين سواد هستند و سواد عراق را سورستان مىخوانند . . . و نيز گفته‌اند كه سورستان شام است » « 4 » .\r\nياقوت در كلمه « سورستان » يك بار از گفتهء زردشت پسر آذرخور معروف به محمد متوكلى به نقل حمزهء اصفهانى از او در كتاب التصحيف نوشته است كه سورستان عراق است و سريانىها كه همان نبطىها باشند بدانجا منسوبند ، و بار ديگر از ابو ريحان بيرونى نقل كرده كه سريانىها منسوب به سورستان هستند و سورستان سرزمين عراق و شام است . و نيز اضافه كرده كه برخى هم گفته‌اند كه سورستان سرزمين خوزستان است . ياقوت پس از نقل اين گفته‌ها گويد « ولى هرقل پادشاه روم وقتى در زمان فتوحات اسلامى شكست يافت و از انطاكيه\r\n\r\n\r\n","description":"","footnote":"\r\n( 1 ) . الاعلاق النفيسة ، ص 105 .\r\n( 2 ) . فتوح البلدان ، ص 339 .\r\n( 3 ) . مفاتيح العلوم ، چاپ وان‌ولوتن ( افست اسدى ) ص 115\r\n( 4 ) . الآثار الباقية ، ص 59 .\r\n","page_name":" 62 ","page_number":62},
  {"content":"\r\n\r\nبه قسطنطنيه مىگريخت رو به شام كرد و گفت : درود بر تو اى سوريه ، درود وداع‌كننده‌اى كه هرگز اميدى به بازگشت ندارد . ياقوت اين گفته را دليل بر اين مىگيرد كه سوريه بلاد شام است نه جاى ديگر » « 1 » ولى در جاى ديگر موضع كوفه را در جنوب عراق ، سورستان خوانده « 2 » .\r\nاين ابهام و ترديد در تعيين محل صحيح سورستان و در تطبيق آن با سوريه كه بعضى آن را عراق و بعضى شام و عراق هردو دانسته‌اند همه از آنجا سرچشمه گرفته كه سابقهء تاريخى اين منطقه در دوران كهن و دگرگونىهاى آن در دوره‌هاى مختلف از نظر مؤلفان دوره‌هاى بعد پوشيده مانده و از آن دوره‌هاى گذشته جز آثارى گنگ و مبهم كه به شكل روايات در اذهان باقى مانده بوده و اين مؤلفان آنها را با ترديد نقل كرده‌اند چيزى در دست نداشته‌اند .\r\nو چون اين گفته‌ها در پرتو تحولات تاريخى سرزمين اثور و تقسيم آن بين ايران و روم به شرحى كه گذشت بررسى شود مىتوان چنين نتيجه گرفت كه آن دسته از مؤلفانى كه سورستان را عراق و شام هردو دانسته‌اند دوران قديم اين منطقه را منعكس ساخته‌اند يعنى دوران كورش بزرگ تا عصر اشكانى را و آنان كه سورستان را با سواد يعنى عراق منطبق ساخته‌اند متأثر از مآخذ ايرانى عصر ساسانى يا اواخر عهد اشكانى بوده‌اند . و آنان كه مانند ياقوت ( در يك مورد ) سورستان و يا عربى آن سوريه را سرزمين سوريه كنونى يعنى سرزمين شام دانسته‌اند نه جاى ديگر ، ديد روميان را بيان كرده‌اند چنان كه ياقوت هم در همين موردى كه از او ذكر شد مستند خود را گفته هرقل ذكر كرده است .\r\n\r\n\r\n","description":"","footnote":"\r\n( 1 ) . معجم البلدان 3 ، ص 185 - 186 ، در اين‌جا اين توضيح بايد اضافه شود كه آنچه را ياقوت به ابو ريحان نسبت داده كه سورستان عراق و شام است ، يعنى هردو باهم ، از نوشتهء ابو ريحان برنمىآيد . ابو ريحان در كتاب الآثار الباقية همچنانكه از او نقل كرديم گويد : « سواد عراق را سورستان مىخوانند . . . و اين را هم گفته‌اند كه سورستان شام است . « و سواد العراق يدعى سورستان . . . و قد قالوا ان سورستان هو الشام » ( الآثار الباقية ص 59 و 60 ) .\r\n( 2 ) . معجم البلدان ، ج 4 ، ص 323 .\r\n","page_name":" 63 ","page_number":63},
  {"content":"\r\n\r\n\r\nميان‌رودان\r\nبه نوشتهء هرتسفلد بخش شمالى عراق كنونى را كه روميان  Mesopotamia  ( بين النهرين ) مىناميدند در دوران ساسانى و در زبان فارسى آن را ميان‌رودان مىگفته‌اند « 1 » اين همان سرزمينى است كه در زبان عربى هم به تناسب همين نام و وضع جغرافيائى آن جزيره ناميده شده است .\r\nمرز اين بخش شمالى را با بخش جنوبى عراق كنونى چنان كه پيش از اين هم گذشت خطى دانسته‌اند كه دو رود دجله و فرات را در نقطه‌اى كه آن دو بيش از هر جاى ديگر به هم نزديك مىشوند به هم مىپيوندد و آن خطى است بين شهر انبار در ساحل باخترى رود فرات و تكريت در كنارهء خاورى رود دجله « 2 » .\r\nولى اين نام « ميان‌رودان » مانند دو نام ديگرى كه ذكر آنها گذشت يعنى سورستان و دل ايرانشهر كه در مآخذ عربى و اسلامى هم ذكر آنها رفته است در اين مآخذ انعكاسى نيافته شايد بدان‌سبب كه اين نام براى اين منطقه يك نام توصيفى بوده كه وضع طبيعى آنجا را مىرسانده نه يك نام خاص جغرافيائى .\r\n\r\nجاهائى كه ميان‌رودان خوانده مىشده‌اند\r\nبدين نام جاهاى متعددى در ايران وجود داشته كه از لحاظ وضع طبيعى آنها يعنى قرار داشتن ميان رودها به اين نام يا نامهائى شبيه به اين ، خوانده مىشده‌اند . مانند جزيره‌اى كه شهر كنونى آبادان در آن قرار دارد كه در زمان ساسانيان ، « ميان‌رودان » خوانده مىشده ، زيرا آن را از دو سوى ، دو رود بزرگ و از سوئى هم دريا احاطه مىكرده « 3 » جزيره‌اى كه در تقسيمات كشورى دوران ساسانى جزء استان بهمن اردشير بوده و در قرنهاى\r\n\r\n\r\n","description":"","footnote":"\r\n( 1 ) . هرتسفلد ، ص 307 .\r\n( 2 ) . لوسترانج ، از ترجمهء عربى كتابش به نام بلدان الخلافة الشرقية ، ص 16 و 17 و 41 .\r\n( 3 ) . ياقوت ذيل ميان‌رودان گويد : « فهذه الجزيرة مثلّثة الشكل من جانبيها دجلة و الفرات و الجانب الثالث البحر الاعظم » ( معجم البلدان 4 / 709 ) ظاهرا مراد از دجله و فرات در اين عبارت دجلة العوراء است كه همين اروندرود امروز و بهمنشير دوران قديم باشد .\r\n","page_name":" 64 ","page_number":64},
  {"content":"\r\n\r\nنخستين اسلامى نيز تا مدتى اين نام براى آن معروف بوده « 1 » و بعدها متروك گرديده .\r\nديگر از جاهائى كه به نام ميان‌رودان خوانده مىشده و ذكرى از آن در تاريخ آمده جائى بوده است در بخشهاى جنوبى استان آذربايجان كنونى كه گرچه امروز به اين نام خوانده نمىشود ولى محل آن با ميان دو آب كنونى و يا محلى كه در مغرب رشته‌كوه‌هاى قافلان‌كوه واقع است و به نام هشت‌رودان خوانده مىشود قابل انطباق تواند بود . نام اين ميان‌رودان در واقعهء فتح آذربايجان در زمان فتوحات اسلامى و در صلح‌نامه‌اى كه بين حذيفة بن اليمان سردار مسلمانان با مرزبان آذربايجان بسته شده بوده آمده است . در اين صلح‌نامه مرزبان آذربايجان پذيرفته كه هشت صد هزار درهم بپردازد به شرط آنكه حذيفة كسى را نكشد و يا به اسيرى نگيرد و آتشكده‌اى را ويران نسازد و متعرض كردان بلاشجان و سبلان و ميان‌رودان نشود . . . « 2 » .\r\nو ديگر ناحيه‌اى بوده در ماوراء النهر در شمال فرغانه كه شهر معروفى هم داشته به نام « خيزلم » يا « خيلام » كه ياقوت محل آن را نزديك آوزكند ذكر كرده است « 3 » . ظاهرا اين نام از آن جهت به اين منطقه داده شده كه دو رود بزرگ آن را احاطه كرده بوده يكى رود سيحون و ديگرى رودى كه در اخسيكت به سيحون مىريخته .\r\nو ديگر دهى بوده است در قم كه نام آن را در كتاب تاريخ قم مىيابيم در جائى كه از جويهاى آنجا و مقدار آب آنها سخن رانده و جوئى را هم به نام جوى ميان‌رودان نام برده و مقدار آب آن را هم بيست و يك مستقه و دو حبه نوشته است « 4 » .\r\n* * * \r\nسواد\r\nسواد در لغت به معنى سياهى است و در اصطلاح\r\n\r\n\r\n","description":"","footnote":"\r\n( 1 ) . معجم البلدان ، ج 3 ، ص 174 - 175 .\r\n( 2 ) . فتوح البلدان ، ص 401 ، در چاپ دكتر صلاح الدين المنجد ميان‌رودان به ساترودان تحريف شده . ياقوت اين نام را درست نوشته است ( معجم 1 / 173 ) .\r\n( 3 ) . معجم ، 4 / 709 .\r\n( 4 ) . تاريخ قم ص 52 .\r\n","page_name":" 65 ","page_number":65},
  {"content":"\r\n\r\nجغرافيائى روستاها و باغها و كشتزارهائى را گويند كه پيرامون شهرها قرار گرفته‌اند . و چون اين كلمه به شهر يا قصبه يا مملكتى اضافه شود مراد از آن همان دهات و كشتزارها و روستاهاى پيرامون آن شهر يا قصبه يا مملكت است مانند سواد الكوفة ( طبرى 1 / 704 ) و سواد البصره ( عيون الاخبار 1 / 214 ) و نظائر اينها كه در فارسى امروزى معمولا آن را حومه گويند . و نوشته‌اند كه اين سرزمين سورستان را از آن‌رو عربها سواد ناميدند كه چون از جزيرة العرب كه سرزمينى خشك و لم يزرع بود به سوى ايران مىآمدند و به اين منطقهء سبز و خرّم و پردرخت كه در كنار صحرا و در حومهء ايران قرار داشت مىرسيدند و سبزى كشتزارها و درختان اين‌جا از دور به چشم آنها سياه مىنمود از اين‌رو اين‌جا را سواد ناميدند . و در همين معنى در كتب لغت عربى آمده « 1 » ( لسان العرب ) و مىتوان انگاشت كه اين معنى هم از همان معناى نخستين آن يعنى باغها و كشتزارهاى اطراف شهرها برخاسته باشد .\r\n* * * \r\nسواد العراق\r\nچنين مىنمايد كه عربها اين‌جا را نخست سواد العراق مىخوانده‌اند با اضافهء سواد به عراق كه دو تا بودن آنها را مىرساند و سپس به تدريج اين نام خلاصه شده و السواد گرديده ، نمونه‌هاى اين تحول را با جستجو در مآخذ قديم عربى مىتوان يافت از آن جمله :\r\nطبرى در جائى كه دربارهء پادشاهان پس از اسكندر در اين منطقه سخن رانده ( 1 / 704 ) و همچنين در جائى كه از غلبهء اردشير بابكان بر اينجا و كوچاندن اعرابى كه در اين‌جا بوده‌اند سخن گفته ( 1 / 748 ) و هنگامى كه از زيستگاه گروههائى به\r\n\r\n\r\n","description":"","footnote":"\r\n( 1 ) . « السواد جماعة النخل و الشجر لخضرته و اسوداده » ( لسان العرب ) . « السواد » كورة ما حول القرى و الرساتيق . . . سواد الكوفة و البصرة ، قراهما ( لسان العرب ) . ( تامرا . . . و هو طسوج من سواد بغداد . معجم البلدان 1 / 813 ) السّواد من البلدة قراها ، ( قاموس ) . « و مخرج الفرات من قاليقلا . . . و يجيئ حتى يبلغ السواد فينشعب منه انهار فى سواد بغداد . . . و بعضه يمرّ فى الكوفة فيخترق سوادها . . . » ( المسالك و الممالك ص 174 ) « ان سواد البصرة كلّهم عجم » احسن التقاسيم ، ص 413 .\r\n","page_name":" 66 ","page_number":66},
  {"content":"\r\n\r\nنام اردوانيين ، كه در جائى در همين منطقه نزديكيهاى ابلّه و حاشيه صحرا مىزيسته‌اند ، خبر داده ( 1 / 747 ) در همه‌جا اين سرزمين را به نام سواد العراق خوانده . در تاريخ يعقوبى هم در ذكر فتوحات اردشير آمده : « . . . پس به سواد عراق رفت و آنجا را مطيع ساخت و آنگاه به خراسان رفت و ولاياتى از آنجا را گشود ( تاريخ يعقوبى ج 1 / ص 159 ) و در الآثار الباقية بيرونى هم در جائى كه از ماه‌هاى مسيحيان شام و عراق و خراسان سخن رفته در عبارتى كه پيش از اين هم از آن مطلبى نقل شد آمده : « سريانىها همان نبطىها ساكنان سرزمين سواد هستند و سواد عراق را سورستان مىخوانند . . . » ( الآثار الباقية ، ص 59 )\r\n\r\nالسواد\r\nولى اين نام بدين‌صورت دوامى نيافت و به نام كوتاهتر و آسان‌تر السواد تغيير يافت و در قرن‌هاى نخستين اسلامى نام رسمى و ديوانى اين سرزمين گرديد و در همه‌جا در كتابها و اسناد ديوانى عربى اسلامى آن محدوده جغرافيائى كه پيش از اين سورستان خوانده مىشد به سواد تغيير نام داد . و در هرجا هم كه مراد ذكر مطلبى مربوط به اين محدوده جغرافيائى بوده در قرنهاى نخستين اسلامى جز نام سواد براى آن ذكر نشده .\r\nچنان‌كه ديديم در كتاب المسالك و الممالك ابن خردادبه كه قديمىترين كتاب جغرافيائى عربى است و بخش مهمّى از آن‌هم دربارهء همين سرزمين است ، همه‌جا اين سرزمين به نام السواد ذكر شده چه در شرح تقسيمات كشورى آن و چه در شرح خراج هريك از مناطق آن « 1 » و چه در بيان مبلغ كل عايدات آنجا از دوران قباد پادشاه ساسانى تا زمان عمر بن عبد العزيز « 2 » و چه در بيان مظاهر طبيعى آنجا . و در كتاب الخراج قدامه هم نام سواد همچنان نام شاخص اين منطقه است هم در شرح تقسيمات كشورى و خراج و هم در شرح ماندابهاى آن و هم در ذكر ديگر امور مربوط به آنجا « 3 » .\r\n\r\n\r\n","description":"","footnote":"\r\n( 1 ) . ص 5 ، « ثم ابتدائ بذكر السواد » و ص 8 ، زير عنوان « تقدير السواد »\r\n( 2 ) . ص 14 ، زير عنوان « مبلغ جباية السواد »\r\n( 3 ) . كتاب الخراج ، المسالك ، ص 236 و 239 و 240 .\r\n","page_name":" 67 ","page_number":67},
  {"content":"\r\n\r\nپس از آنها و در دوره‌هائى هم كه نام عراق براى اين سرزمين به جاى سواد يا در رديف آن به كار رفته باز هرجا سخن از گذشتهء اين سرزمين يا وضع ديوانى و تحديد موقع جغرافيائى آن ، يا بيان احكام اسلامى مربوط به آن ، يا امورى بوده كه ذكر نام خاص آنجا را ايجاب مىكرده باز از آن به نام سواد ياد شده نه نام عراق چنان‌كه در فتوح البلدان در تمام اخبار مربوط به جنگ‌هاى مسلمانان در اين محدوده جغرافيائى و آنچه دربارهء احكام اراضى آنجا روايت شده در همه‌جا همين نام السواد به كار رفته « 1 » . و همچنين است در فهرست ابن نديم در جائى كه از گفتهء ابن مقفع زبان مردم اين منطقه را بيان كرده « 2 » و در بسيارى از موارد در تاريخ طبرى « 3 » و تاريخ بغداد « 4 » و در معجم البلدان\r\n\r\n\r\n","description":"","footnote":"\r\n( 1 ) . در كتاب فتوح البلدان اخبار مربوط به فتوحات مسلمانان در اين منطقه همه زير عنوان « فتوح السواد » ص 295 ، ياد شده و در همه‌جا همين نام تكرار شده « و اقبل المسلمون يغيرون فى نواحى السواد » ( ص 324 ) « سألت مجاهدا عن ارض السواد فقال لا تشترى و لا تباع » ( ص 326 ) « اقر عمر بن الخطاب السواد لمن فى اصلاب الرجال و ارحام النساء » ( ص 326 ) « ان عمر بن الخطاب اصفى عشر ارضين من السواد » ( ص 334 ) « ان عمر بن الخطاب بعث عثمان بن حنيف الانصارى يمسح السواد » ( ص 329 ) « و قال عمر بن عبد العزيز : كان خراج السواد على عهد عمر بن الخطاب مئة الف الف درهم . . . » ( ص 332 ) كتاب الخراج ، المسالك ، ص 234 و 241 و 249 .\r\n( 2 ) . قال عبد الله بن المقفع لغات الفارسية الفهلوية و الدرّية و الفارسيّة و الخوزيّة و السريانيّة . . . و اما السريانيّة فكان يتكلم بها اهل السواد . . . » ( الفهرست ص 13 ) .\r\n( 3 ) . در تاريخ طبرى در اين موارد نام سواد به جاى سورستان يا عراق برده شده . در اين كه فريدون كسانى را كه از آل نمرود و نبطىها در سواد مانده بودند تعقيب كرده ( 1 / 230 ) . در اين‌كه برخى گفته‌اند كه زادگاه او در بابل يا در ناحيه كوثى از سرزمين سواد بوده ( 1 / 252 ) . در اين‌كه ضحاك سرزمين سواد و آنچه بدان پيوسته بود ضميمه حكومت نمرود گردانيد ( 1 / 324 ) . در اين‌كه اسكندر در ناحيه سواد درگذشت ( 1 / 694 ) در ذكر پادشاهانى كه پس از اسكندر بر سواد حكومت كردند ( 1 / 704 ) . در اين‌كه اشك يعنى داراى بزرگ بر سواد غلبه يافت ( 1 / 704 ) در اين‌كه سليمان بن عبد الله بن طاهر در سال 255 هجرى شرطه بغداد و سواد را عهده‌دار شد ( 3 / 706 )\r\n( 4 ) . در تاريخ بغداد هم كه در قرن پنجم تاليف شده در تمام مواردى كه سخن دربارهء احكام\r\n","page_name":" 68 ","page_number":68},
  {"content":"\r\n\r\nمعجم البلدان ياقوت « 1 » .\r\n* * * \r\nعراق\r\nعراق معروف‌ترين و نسبت به نام‌هاى ديگر جديدترين نامى است كه اين سرزمين در دوران اسلامى به خود گرفته و امروز هم نام اصلى و رسمى آن است .\r\nاين را كه در چه تاريخى از دوران اسلامى اين نام به همين سرزمين اختصاص يافته نمىتوان به صورتى قاطع مشخص ساخت . نام عراق هرچند جديدترين نام اين منطقه است ولى خود اين كلمه را پيش از آن‌كه به اين‌جا اختصاص يابد در زبان عربى سابقه‌اى طولانى و معنى و مفهومى شناخته شده بوده است كه چون به تدريج به اين منطقهء سواد اختصاص يافته به همان نسبت هم آن سابقه فراموش گرديده و آن معنى و مفهوم ناشناخته مانده است . و همين هم باعث گرديده تا هاله‌اى از ابهام آن را فراگيرد و با پيشرفت زمان بيشتر و متراكم‌تر گردد . و بدين سبب ، هم كسانى كه از لحاظ لغوى درصدد يافتن معنى واقعى و اصل و تبار اين كلمه برآيند دچار سردرگمى شوند ، و هم آنها كه از لحاظ جغرافيائى در پى يافتن محل واقعى و قلمرو اصلى و تاريخى سرزمينى باشند كه به عراق شناخته شده است . و از اين‌جا است كه كلمهء عراق پيوسته از جهات مختلف مورد بحث و گفتگو و احيانا جولانگاه حدسها و گمانها و نظرهاى درست و نادرست بوده است .\r\n* * *\r\n\r\n\r\n","description":"","footnote":"\r\nسرزمين سواد و رواياتى است كه در آن‌باره آمده آن‌جا صرفا با همان نام سواد ذكر شده در اين‌باره رجوع شود به رواياتى كه در آن كتاب ( ج 1 ، ص 7 - 13 ) زير عنوان « باب حكم بيع ارض السواد و فعل عمر فيه و لأىّ علة ترك قسمته بين مفتتحيه » و همچنين به آنچه در « باب حكم بيع ارض السواد و ما روى فى ذلك من الصحة و الفساد » ( ج 1 ، ص 13 - 22 ) نقل شده است .\r\n( 1 ) . براى نمونه مىتوان در جلد اول كتاب معجم البلدان اين نام را در وصف اين‌جاها يافت ، استان العال ( ص 241 ) استرآباد ( ميسان ) ( ص 242 ) افر ( ص 324 ) بابل ( ص 447 ) بتسابور ( ص 489 ) براز الروذ ( ص 534 ) بريث ( ص 599 ) .\r\n","page_name":" 69 ","page_number":69},
  {"content":"\r\n\r\n\r\nعراق در چنبرهء تعريب و تحريف\r\nدر مقدمه اين كتاب شمه‌اى دربارهء تعريب نام‌هاى جغرافيائى و آثار گمراه‌كنندهء آن بر تحقيقات تاريخى و جغرافيائى اين سرزمين گذشت ، و به اين نكته هم اشاره شد كه براى پرهيز از لغزشهائى كه در نتيجهء همين تعريب و پىآمدهاى آن ممكن است براى پژوهندگان پيش آيد شايد لازم باشد كه در آغاز بسيارى از مباحث جغرافيائى اين منطقه يك بحث و بررسى اضافى هم دربارهء نامها و دگرگونىهائى كه در آنها پديد آمده ، براى بازشناختن اصل و تبار گذشتهء آنها به عمل آيد ، و اگر تعريب يا تحريفهائى در آنها رخ داده باشد آنها هم باز نموده شوند تا بدين‌ترتيب راه تحقيق در آنها هموار گردد . و عراق هم يكى از اين نامها است و اگر آن را يكى از لغزشگاههاى مهم اين بحث و بررسى بخوانيم سخنى به گزاف نگفته‌ايم ، چون اين كلمه هم از لحاظ لفظ و معنى دچار تعريب شده ، و هم از لحاظ مصداق و موقع جغرافيائى دستخوش تغيير و تحول گشته . و هم در دوره‌هاى مختلف تاريخى با حدس و گمانهاى ناصواب بر تيرگىها و ابهامهائى كه آن را فراگرفته بوده است افزوده شده و همهء اينها باعث گرديده كه بحث و بررسى دربارهء اين كلمه خود جزئى از مباحث تاريخى اين منطقه گردد . و بدين‌سبب است كه سخن دربارهء عراق به گفتارى جداگانه اختصاص يافت بدين اميد كه با مرورى مجدد بر آنچه دربارهء آن از لحاظ جغرافيائى در مآخذ تاريخى و جغرافيائى آمده و با آشنائى با آراء و عقايد مختلفى كه دربارهء آن از نظر لغوى ابراز شده راهى به شناخت صحيح آن بازگردد . باشد كه با باز شدن آن از ابهامى هم كه بخش مهمّى از تاريخ اين دوران را فراگرفته است كمى بكاهد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nگفتار چهارم عراق و دگرگونيهاى لفظى و جغرافيائى آن\r\nمعنى عراق در قديمىترين صورت آن * دگرگونيهاى معنى عراق با دگرگونىهاى قلمرو آن * آشفتگىهائى كه از بىتوجهى به اين دگرگونىها برخاسته * آشفتگى در تعيين حدود عراق در معجم البلدان و مراصد الاطلاع * آشفتگى در بيان معنى عراق و تحولات تاريخى آن * نمونه‌هائى از اين آشفتگىها * نگاهى به كتاب تاريخ بغداد * عراق در نوشته‌هاى محققان معاصر .\r\nآشفتگىهائى كه در كتابهاى لغت يا در تفسيرهاى برخى از نويسندگان از قديم و جديد دربارهء معنى و اصل و تبار كلمهء عراق ديده مىشود گذشته از آنچه دربارهء الفاظ معرّب و لغت‌نويسان عرب در گفتارى پيش از اين گذشت به اين امر هم بازمىگردد كه آنها كه عراق را لفظى عربى و نام قديمى همين منطقه مىپنداشته‌اند كوشيده‌اند آن را به يك اصل عربى ، هرچند بىتناسب و ناسازگار ، بازگردانند . و آنها كه آن را نه عربى بلكه معرّب مىانگاشته‌اند سعى كرده‌اند كه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدر همين محدودهء جغرافيائى كه اكنون عراق خوانده مىشود براى آن اصلى بيابند . از اين‌رو براى اين‌كه از مطالعهء آنچه در اين‌باره ذكر شده نتيجه صحيحى به دست آيد بهتر آن دانسته شد كه در اين‌جا نخست به دگرگونىهاى لفظى و تحوّلات جغرافيائى و تاريخى اين كلمه پرداخته شود ، و آنگاه اقوال مختلفى كه در كتاب‌هاى لغت يا در تفسيرهاى برخى از محققان معاصر دربارهء اين كلمه آمده است نقل گردد . تا هم ريشهء اين آشفتگىها كم‌وبيش معلوم گردد و هم مفهوم و مصداق اين كلمه در دوره‌هاى مختلف تاريخى آن تا حدى شناخته شود . و شناخته شدن آن ، پرتوى هم بر برخى از نقاط تاريك تاريخ اين دوران بيفكند .\r\n* * * \r\nمعنى عراق در قديمىترين صورت آن\r\nقديمىترين نوشتهء موجود كه نام عراق در آن آمده كتاب « المسالك و الممالك » ابن خردادبه نخستين كتاب عربى اسلامى در دانش جغرافيا از نيمهء اول قرن سوم هجرى است . ولى در اين كتاب عراق همچون نامى براى اين سرزمينى كه امروز عراق خوانده مىشود به كار نرفته . اين سرزمين در آن كتاب همه‌جا چنان كه پيش از اين هم گذشت سواد خوانده شده . در كتاب المسالك و الممالك عراق در چند جا به كار رفته ولى در همهء آنها اين كلمه همچون نامى براى ايران يا ايران‌شهر است نه جاى ديگر . از اين موارد يكى جائى است كه پيش از اين هم بدان اشاره شد و آن در ترجمهء « دل ايران‌شهر » است به « قلب العراق » « 1 » و ديگر جائى است كه زير عنوان ( ملوك الارض فى اول الزمان و مملكتهم « 2 » ) از تقسيم فريدون كشورش را ميان سه پسرش ، ايرج و سلم و طوج ( تور ) سخن رفته و در آن آمده است :\r\n« و ملّك ايران و هو ايرج على ايران‌شهر و هو العراق فالأكاسرة ملوك العراق من ولده » يعنى فريدون ايران را كه همان ايرج است بر ايران‌شهر كه همان عراق\r\n\r\n\r\n","description":"","footnote":"\r\n( 1 ) . المسالك و الممالك ، ص 5 .\r\n( 2 ) . المسالك و الممالك ، ص 15 .\r\n","page_name":" 72 ","page_number":72},
  {"content":"\r\n\r\nاست فرمان‌روا ساخت و خسروان پادشاهان عراق از فرزندان اويند . و ديگر در جائى است كه زير عنوان « القاب ملوك الارض » گويد « ملك العراق الّذى تسمّيه العامّة كسرى و هو شاهانشاه » « 1 » يعنى لقب پادشاه عراق كه عامه او را كسرى مىخوانند شاهانشاه است .\r\nدر كتاب الخراج قدامه هم چنان كه گذشت عراق در معنى ايران به كار رفته و در آن به اين امر هم تصريح شده كه عراق معرّب ايران است . نوشته قدامه در اين باره چنين است : « ان قصبة مملكة الاسلام بلد العراق و هذا مع انّه موجود هكذا فى الوقت فقد كانت الفرس تجريه عليه و تسمّيه دل ايران‌شهر و انّما سمّت العرب العراق بهذا الأسم تعريبا لما وجدت الفرس سمّته و هو ايران « 2 » . » يعنى مركز كشور اسلام عراق است و با اين‌كه در حال حاضر چنين است ايرانيان هم آن را به همين گونه مركز قرار داده بودند و اين‌جا را دل ايران‌شهر مىخواندند . و عربها بدان سبب عراق را به اين نام ناميدند كه آن معرّب ( شكل عربى شدهء ) ايران است كه ايرانيان آنجا را به اين نام مىخواندند .\r\nو ابو حنيفهء دينورى هم در اخبار سام بن توج كه وى نامش را ايران و نياى جمشيد نوشته ، گويد : « و هو الّذى تسمّيه العجم ايران و قد كان تبوّأ ارض العراق و اختصّها لنفسه فسمّى ايرانشهر « 3 » ، يعنى او همان كسى است كه عجم‌ها او را ايران مىخوانند و او بود كه در سرزمين عراق نشيمن گرفت و آنجا را ويژهء خود ساخت و بدين‌سبب آنجا ايران‌شهر ناميده شد .\r\nدر داستان تقسيم فريدون كشورش را ميان سه پسرش ايرج و سلم و تور مورخان ديگرى هم كه پس از ابن خردادبه آن را ذكر كرده‌اند مانند او همچنان عراق را به جاى ايران‌شهر گذارده‌اند . مسعودى در التنبيه و الاشراف گويد : « و\r\n\r\n\r\n","description":"","footnote":"\r\n( 1 ) . المسالك و الممالك ، ص 16 .\r\n( 2 ) . نبذ من كتاب الخراج . . . المسالك ، ص 234 .\r\n( 3 ) . الاخبار الطوال ، ص 2 . در اين روايت سام پسر نوح در روايات سامى با ايرج پسر فريدون در روايات ايرانى تطبيق شده . اين‌گونه آميختگى در تواريخ قديم كم نيست . نمونه‌هاى آن را در باب بيست و سوم مروج الذهب ( ج 1 ، ص 278 به بعد ) زير عنوان « فى ذكر انساب فارس و ما قاله الناس فى ذلك » مىتوان يافت .\r\n","page_name":" 73 ","page_number":73},
  {"content":"\r\n\r\nجعل ( افريدون ) لسلم الرّوم و ما يليهم من الأمم و لطوج التّرك و ما يليها من الأمم و لا يرج العراق و ما يليه من الأمم . » و در اين شعر هم كه به اين مناسبت آورده از عراق به فارس الملك تعبير شده . « 1 » « و لايران جعلنا عنوة - فارس الملك و فزنا بالنعم « 2 » . »\r\nو در همين معنى ايران است عراق در روايتى كه ابن قتيبه از اصمعى دربارهء قلمرو عراق از هيت تا مرز چين ذكر كرده و در آن اصفهان را صرّة العراق يعنى گنجينهء عراق خوانده است « 3 » .\r\nو به همين معنى است در نوشتهء خوارزمى در مفاتيح العلوم كه گويد : « ايرانيان جيحون را مرز توران يعنى « حد الترك » مىناميدند و مردم خراسان آن را مرز ايران يعنى « حد العراق » مىخواندند « 4 » و نيز به همين معنى است در اين عبارت بلاذرى در روايتى كه وى از مدائنى دربارهء نقل ديوان از فارسى به عربى در زمان حجاج آورده و گويد « و لم يزل ديوان خراج السّواد و سائر العراق بالفارسيّة « 5 » يعنى و همواره ديوان خراج سواد و جاهاى ديگر ايران به فارسى بود .\r\nهمچنين به همين معنى است در روايتى كه ابن نديم از ابو سهل پسر نوبخت نقل كرده دربارهء حمله اسكندر به ايران و سوزاندن آنچه از علوم و معارف در ديوانها و خزانه‌ها در شهر استخر جمع شده بود به اين عبارت : « از آن پس دانش\r\n\r\n\r\n","description":"","footnote":"\r\n( 1 ) . مسعودى دربارهء اين‌كه چگونه اقليم منسوب به ايرج ، ايران‌شهر خوانده شده گويد از كلمهء ايرج جيم حذف شده و به جاى آن نون گذارده‌اند ( مروج 1 / 266 ) و در جاى ديگر ( مروج 1 / 279 ) نام پسر فريدون را به جاى ايرج ايران نوشته و بيت « و لايران جعلنا عنوة را به عنوان مثال براى آن آورده و گوئى ايرج را معرب ايران دانسته . گويد « و ايران تسمّيه الفرس ايرج اذا عرّبوا اسمه . ( كلمه عربوا در تصحيح شارل پلّا به عنوان نسخه بدل در حاشيه قرار گرفته و در متن عرفوا چاپ شده ولى صحيح عكس آن به نظر مىرسد .\r\n( 2 ) . التنبيه و الاشراف ، ص 37 .\r\n( 3 ) . عيون الاخبار ج 1 ، ص 214 . روايت اصمعى چنين است « و عمل العراق هيت الى الصّين و السّند و الهند ثم كذلك الى الرى و خراسان الى الدّيلم و الجبال كلّها و اصبهان صرّة العراق » .\r\n( 4 ) . مفاتيح العلوم ، ص 70 . عبارت خوارزمى چنين است . . . « و كانت الفرس تسمّى صاحب النّهر اعنى جيحون « مرز توران » اى حدّ التّرك . و كان اهل خراسان يسمّونه « مرز ايران » اى حدّ العراق .\r\n( 5 ) . فتوح البلدان ، ص 368 .\r\n","page_name":" 74 ","page_number":74},
  {"content":"\r\n\r\nدر عراق ( - ايران ) مندرس و متلاشى گشت . « 1 »\r\nو به همين‌معنى است عراق در تركيب اضافى سواد العراق كه چنان كه گذشت از تعبيرهاى قديمى است كه سرزمين سورستان يا سواد در عربى به آن نام خوانده مىشده و نمونه‌هائى از آن‌هم ذكر گرديد .\r\nو از همين‌مقوله است آنچه در مراصد الاطلاع در تعريف سواد بدين‌عبارت آمده « السواد رستاق من رساتيق العراق و ضياعها » « 2 » . يعنى سواد روستائى است از روستاهاى عراق ( - ايران ) و از ديه‌هاى آن .\r\nاز آنچه گذشت مىتوان به روشنى ديد كه عراق پيش از آنكه در دوران اسلامى به محدودهء سواد اختصاص يابد در زبان عربى به جاى ايران به كار مىرفته و اعراب كه به تعبير خودشان ايران را معمولا بلاد فارس مىخوانده‌اند در جاهائى كه مىبايستى نام ايران يا ايران‌شهر ذكر شود آن را به عراق تبديل مىكرده‌اند ، و اين امر در نزد مؤلفان قديم اسلامى چنان كه از نوشته‌هايشان پيداست واضح و بىترديد بوده ، و اما اين‌كه چگونه در دوران اسلامى اين نام كه همهء ايران و از آن جمله سواد را هم شامل مىشده چنان كه در تركيب اضافى سواد العراق ديده مىشود رفته‌رفته به همين‌بخش سواد يا سورستان قديم اختصاص يافته شايد آن را بتوان با توجه به تحولات تاريخى اين منطقه و اين نام در دوران اسلامى بدين‌گونه توجيه نمود :\r\n* * * \r\nدگرگونيهاى معنى عراق با دگرگونيهاى قلمرو آن\r\nدر آغاز فتوحات اسلامى كه دو مهاجرنشين بصره و كوفه در همين‌سرزمين سواد به وسيلهء اعراب شكل گرفت اين‌جا ، نخست همچون پايگاهى براى حمله به ايران ، و سپس همچون مركزى براى حكومت بر مناطقى از آن كشور كه به وسيلهء هريك از اين دو\r\n\r\n\r\n","description":"","footnote":"\r\n( 1 ) . الفهرست ، ص 239 « فدرس عند ذلك العلم بالعراق و تمّزق »\r\n( 2 ) . مراصد الاطلاع ، ج 2 ، ص 750 .\r\n","page_name":" 75 ","page_number":75},
  {"content":"\r\n\r\nمركز به تصرف درمىآمد « 1 » ، به كار گرفته مىشد . و از آنجا كه اين دو پايگاه و قلمرو حكومت آنها منحصر به سواد نبود بلكه همهء سرزمين‌هاى تصرف شدهء ايران را هم ، هريك در بخش وابسته به خود ، شامل مىگرديد . از اين‌رو نام بصره و كوفه با نام عراق يعنى ايران قرين گرديد زيرا اين دو شهر در خلافت عربى مركز حكومت بر ايران گرديده بودند و به همين‌جهت بود كه در كتب تاريخى گاهى كه از آن دو باهم سخن مىرود از آن دو به عراقين تعبير مىشود . « 2 »\r\nدر دوران اموى كه كار خلافت و حكومت بر سرزمين‌هاى تصرف شده سر و صورتى گرفت كشور پهناور اسلام به دو بخش عمده تقسيم گرديد . يكى در غرب شامل سرزمين‌هاى عربى و هرآنچه از متصرفات روم در آسيا و آفريقا فتح شده بود كه زير نظر خود خليفه كه در شام مىزيست قرار داشت و ديگرى در شرق شامل تمام سرزمين‌هائى كه در اثر غلبه بر دولت ساسانى به دست آمده بود و آن را عراق مىخواندند كه قلمرو آن چنان كه از اصمعى نقل شد از هيت و عانات در حاشيه صحراى عربستان بود تا اقصى نقاط خراسان بزرگ و همهء آنها در قلمرو حكومت دو كارگزارى قرار داشت كه مقرّ آنها در همين دو شهر بصره و كوفه بود ، و گاه كه امارت بصره و كوفه هردو به يك تن واگذار مىشد چنان كه\r\n\r\n\r\n","description":"","footnote":"\r\n( 1 ) . تمام سرزمين‌هاى جنوبى و شرقى ايران مانند فارس و كرمان و سيستان و خراسان به وسيلهء كارگزارى بصره و تمام سرزمين‌هاى غربى و مركزى ايران هم به وسيلهء كارگزارى كوفه تصرف شده بود و در تحت حكومت آنان قرار داشت و حتى سرزمين خوزستان كه به سبب پايدارى هرمزان فرمانرواى آنجا غلبه بر آن از عهدهء عربهاى بصره به فرماندهى ابو موسى اشعرى به تنهائى برنيامد و عمر سپاه كوفه را هم به فرماندهى نعمان بن مقرن به كمك آنها فرستاد و آنجا را هردو به كمك هم فتح كردند بر سر حكومت آنجا و اين‌كه خوزستان در قلمرو حكومت كدام‌يك از كارگزاريهاى بصره و كوفه قرار گيرد ميان آنها اختلاف پديد آمد و داورى به نزد خليفه بردند و عمر آن را به سبب نزديكى آنجا به بصره در قلمرو حكومت بصره قرار داد .\r\n( 2 ) . جهشيارى ، محمد بن جميل را كه در زمان خلافت هادى خليفهء عباسى سرپرست ديوان بصره و كوفه هردو بود متصدى ديوان عراقين خوانده ( الوزراء و الكتّاب ص 167 ) و ثابت بن موسى را كه در خلافت هارون الرشيد سرپرست ديوان‌هاى بصره و كوفه و شام شده بود متصدى ديوان عراقين و شام نوشته ( الوزراء و الكتّاب ، ص 177 ) .\r\n","page_name":" 76 ","page_number":76},
  {"content":"\r\n\r\nدر زمان معاويه زياد بن ابيه ، و در زمان عبد الملك ، حجّاج بن يوسف ، اين سمت را يافتند « 1 » . آنها حاكم بر تمام قلمرو عراق يعنى ايران‌شهر قديم مىشدند . و از آنجا كه اعراب غالبا پايتخت هركشورى را به نام همان كشور مىخوانده‌اند بنابراين طبيعى بود ، كه سرزمين سواد را هم كه بصره و كوفه در آن قرار داشته‌اند به نام عراق بخوانند و حكومت عراق را شامل همهء سرزمين‌هائى بگردانند كه در قلمرو ايران يا ايران‌شهر بوده است .\r\nو چون برخى از خلفاى اموى خود شخصا امير و حاكمى بر خراسان مىگماشتند و آن را به اختيار عامل عراق نمىگذاشتند از اين‌رو خراسان به تدريج از قلمرو حكومت عراق خارج گرديد ، و به همين‌سبب وقتى خليفه‌اى مىخواست حكومت خراسان را هم به والى خود در عراق واگذار كند نظر به اين سابقه نام خراسان را هم جداگانه در فرمان او ذكر مىكردند . و ظاهرا از آن زمان بوده كه عراق شامل تمام سرزمين‌هاى ايران به‌جز خراسان مىگرديده .\r\nدر دوران عباسى كه مركز خلافت در بخش شرقى سرزمين‌هاى اسلامى يعنى در ايران قرار داشت و مانند دوران اموى حكومت عام و شاملى به نام عراق نداشتند و هريك از مناطق مختلف ايران هم مانند خراسان به نام‌هاى خاص خود همچون كرمان و فارس و خوزستان و طبرستان و گيلان و آذربايجان و مانند اينها شناخته مىشده‌اند به تدريج قلمرو كلمهء عراق هم جمع‌تر گرديده تا جائى كه اين كلمه تنها شامل سواد يعنى سورستان قديم و بخش غربى و مركزى ايران ، واقع بين دو استان فارس و آذربايجان « 2 » ، كه در عربى به نام جبال خوانده مىشده گرديد . شايد بدين‌سبب كه اين‌جا مانند استانهاى ديگر ايران داراى اسم خاص و\r\n\r\n\r\n","description":"","footnote":"\r\n( 1 ) . كسانى از كارگزاران بصره و كوفه كه عهده‌دار هردو مىشدند منحصر به اين دو تن نبوده كه درين‌جا به عنوان نمونه ذكر شدند .\r\n( 2 ) . شهرى كه در حال حاضر به نام اراك خوانده مىشود و مركز استان مركزى ايران است ، پيش از تقسيمات كشورى جديد به نام عراق خوانده مىشد . نام اصلى آن سلطان‌آباد بود كه براى تشخيص آن از شهرهاى ديگرى كه به اين نام خوانده مىشده‌اند آن را سلطان آباد عراق مىگفتند كه مقصود از آن همين عراق عجم بوده .\r\n","page_name":" 77 ","page_number":77},
  {"content":"\r\n\r\nمعروفى نبوده و چون به تدريج بخش جنوبى اين دو منطقه يعنى سواد چهرهء عربى به خود گرفته بود در سده‌هاى بعد براى تشخيص اين دو منطقه كه هردو در زير نام عراق باقى مانده بودند از يك‌ديگر يكى را به نام عراق عرب و ديگرى را به نام عراق عجم خواندند . و اين نام عراق عجم در كتابهاى جغرافيائى ايران تا تقسيمات جديد كشورى در عصر حاضر همچنان باقى ماند « 1 » .\r\nنكته‌اى كه در اين‌جا بايد يادآورى شود اين است كه در قرنهاى نخستين اسلامى اگر در جائى عراقين به كار رفته مراد از آن بصره و كوفه است ؛ زيرا هر يك از اين دو شهر مركز حكومت بر قسمتى از قلمرو شرقى حكومت خلفا يعنى ايران‌شهر يا به تعبير اعراب عراق بوده و براى هريك عامل جداگانه‌اى تعيين مىشده و هرگاه دو مركز به يك عامل واگذار مىگرديده او را عامل خراج عراقين مىگفتند و از همين‌قبيل است دو موردى كه در كتاب الوزراء و الكتّاب آمده و بدان اشاره شد يكى در بيان اينكه هادى خليفه عباسى محمد بن جميل را متصدى ديوان خراج عراقين ساخت و ديگرى در اين خبر كه هارون الرشيد ثابت بن موسى را متصدى ديوان خراج عراقين و شام كرد كه در هردو مورد مراد از عراقين بصره و كوفه است نه عراق عرب و عراق عجم زيرا در اين دوره هنوز منطقه جبال به نام عراق عجم خوانده نشده بود . ولى آنچه در القاب عصر اخير در ايران و عراق به كار مىرفته از قبيل امير العراقين يا شيخ العراقين و سيد العراقين و مانند اين‌ها مراد از عراقين همين دو عراق يعنى عراق عجم و عراق عرب بوده است و به همين معنى تواند بود عبارت قزوينى در آثار البلاد در ذكر مناطق اقليم سوم از شرق به غرب « . . . ثم كابل و كرمان و سجستان و فارس و الاهواز و العراقين و الشام و مصر » « 2 » .\r\n* * *\r\n\r\n\r\n","description":"","footnote":"\r\n( 1 ) . « فارس از جنوب محدود به خليج فارس . . . و از جانب شمال به عراق عجم امروزه » ( جغرافياى مفصل كيهان ، ج 2 ، ص 12 ) . « آذربايجان . . . حدودش با ولايت عراق عجم و موغان و گرجستان و ارمن و كردستان پيوسته است . » ( جغرافياى مفصل كيهان ج 2 ، ص 150 به نقل از نزهة القلوب ، ص 75 ) .\r\n( 2 ) . آثار البلاد ، ص 137 .\r\n","page_name":" 78 ","page_number":78},
  {"content":"\r\n\r\n\r\nآشفتگيهائى كه از بىتوجهى به اين دگرگونيها برخاسته\r\nپوشيده ماندن سابقهء تاريخى و جغرافيائى نام عراق و ناآگاهى برخى از مؤلفان و ارباب لغت دوره‌هاى بعد به تحولى كه در نتيجه تغيير قلمرو اين نام در دوره‌هاى مختلف تاريخى در مفهوم و محدودهء آن حاصل شده و باور قطعى اين مؤلفان به اينكه عراق از قديم و هميشه نام همين منطقه‌اى بوده كه امروز هم هست و لا غير ، سخن ايشان را در توجيه برخى پديده‌ها يا روايات قديم كه با اين باور ناسازگار مىنمايد دچار آشفتگىهائى ساخته كه درخور تأمل است . اين آشفتگى را ، هم در توجيه كاربرد جغرافيائى اين كلمه ، و هم در بيان اصل و ريشه و معنى آن ، مىتوان يافت . مثلا ياقوت در ذيل كلمهء جبال گويد : « ايرانيان در اين زمان اين‌جا را عراق مىخوانند و من نمىدانم اين به چه علت است زيرا عراق سرزمينى است معروف و به كار بردن نام عراق براى اين منطقهء جبال غلط است و اين اصطلاح تازه‌اى است و در قديم شناخته نبوده « 1 » . »\r\nجبال نامى است كه اعراب همين منطقهء عراق عجم را به اين نام و گاهى هم به نام « بلاد الجبل » خوانده‌اند و ظاهرا ترجمهء عربى نام فارسى آن است كه كوهستان خوانده مىشده است . ابو الفداء وصف اين منطقه را زير عنوان « بلاد الجبل و هى عراق العجم » « 2 » آورده است .\r\nياقوت در قرن هفتم هجرى مىزيسته و در زمان او هرچند نام عراق در عربى به همان سرزمين سواد اختصاص يافته بود و از عراق جز آن فهميده نمىشد ولى اين نام در زبان فارسى و نزد مؤلفان عربىنويس آشنا به زبان فارسى هنوز به اين قسمت از سرزمين ايران هم اطلاق مىگرديد و اين هم چنان كه ذكر شد بنابر سابقهء\r\n\r\n\r\n","description":"","footnote":"\r\n( 1 ) . معجم البلدان ، ج 2 ص 15 « جبال نام سرزمينى است كه در اصطلاح ايرانيان به عراق معروف است و آن ما بين اصفهان و زنجان و قزوين و همدان و دينور و كرمانشاه و رى و آنچه ميانه اينها است از شهرها و استانهاى بزرگ » . ياقوت پس از نام بردن از شهرهاى جبال گويد : « و تسمية العجم له بالعراق غلط لا اعرف سببه و هو اصطلاح محدث لا يعرف فى القديم . »\r\n( 2 ) . ابو الفداء ، ص 408 .\r\n","page_name":" 79 ","page_number":79},
  {"content":"\r\n\r\nتاريخى و به دنبال همان استعمال قديم بوده نه يك استعمال جديد . چنين مىنمايد كه آنچه هم در نوشتهء لوسترانج دائر بر اين كه اقليم جبال در هنگام پادشاهى سلجوقيان به غلط عراق عجم خوانده شده « 1 » بازتابى از اين نوشتهء ياقوت باشد كه وى آن را هم نقل كرده است .\r\nلوسترانج در بيان علت اين نام‌گذارى غلط چنين احتمال داده كه سلجوقيان كه در نيمهء دوم قرن پنجم هجرى در بخش غربى ايران فرمان مىراندند و پايتخت خود را همدان قرار داده و نفوذ خود را به بين النهرين هم كه مقر خلافت عباسى بود گسترده بودند از خليفه لقب سلطان العراقين گرفتند و چون اسم عراق عجم با اين لقب منطبق مىگرديد به زودى اقليم جبال به عراق عجم تغيير نام داد « 2 » .\r\nپذيرفتن بىچون و چراى اين گفتهء لوسترانج كمى دشوار مىنمايد ، زيرا اگر نام عراق براى اين بخش غربى ايران كه به عراق عجم خوانده مىشده پيش از اين تاريخ ، چنان‌كه ياقوت پنداشته ، زمينه‌اى نداشته و نامى بيگانه بوده اين كار خلاف عقل و منطق مىنموده كه خليفه‌اى براى اين‌كه لقبى با عنوان سلطان العراقين به كسى بدهد نام آنجا را به عراق عجم تبديل كند تا با عراق عرب دو جاى جدا از هم را تشكيل دهند و با آن لقب منطبق گردد . با توجه به اين‌كه اگر اين كار با فرمان خليفه صورت گرفته بود از آنجا كه كارى مهم و ديوانى بوده كه در تقسيمات كشورى و شايد هم در ابواب جمعى مالياتى اثر فراوان داشته مىبايستى در ديوانهاى مختلف ثبت و ضبط گردد و حدود و مساحت و قلمرو آن با دقت معلوم گردد ؛ كارهائى كه هيچ‌يك از آنها انجام نيافته و در جائى هم منعكس نشده و اين مىرساند كه در واقع تغيير نامى به وسيلهء خليفه صورت نگرفته و اين بخش از ايران پيش از اين تاريخ داراى چنين زمينه‌اى براى چنين نامى بوده است .\r\n* * *\r\n\r\n\r\n","description":"","footnote":"\r\n( 1 ) . بلدان الخلافه الشرقيه ، ص 220 .\r\n( 2 ) . همان كتاب ، ص 221 .\r\n","page_name":" 80 ","page_number":80},
  {"content":"\r\n\r\n\r\nآشفتگى در تعيين حدود عراق در معجم البلدان و مراصد الاطلاع\r\nهمين آشفتگى ناشى از پوشيده ماندن تحول تاريخى كلمهء عراق را در همين كتاب معجم البلدان ياقوت هم ذيل كلمهء العراق و حدود آن مىتوان يافت . در اين‌جا ياقوت گويد دربارهء حدّ عراق اختلاف هست بعضى گفته‌اند عراق همان سواد است كه حدود آن را در محلش بيان كرديم ، و به نظر من هم همين صحيح است . و بعضى ديگر ، چنان كه مدائنى گفته ، عقيده ديگرى دارند و مىگويند حد عراق حفر ابو موسى از سرزمين نجد است و پايين‌تر از آن را عراق گويند ، و گروهى گفته‌اند عراق طور و جزيره و عبر است .\r\nو طور سرزمين واقع بين ساتيدما تا دجله و فرات است . ابن عيّاش گفته كه بحرين از سرزمين عراق است . و مدائنى هم گفته قلمرو عراق از هيت است تا چين و سند و هند و خراسان و سيستان و طبرستان تا ديلم و جبال و گفته است كه اصفهان سنة « 1 » العراق است . ياقوت پس از نقل همهء اين گفته‌ها گويد اينها را از اين‌رو گفته‌اند كه اين‌ها جاهائى بوده‌اند كه در زمان بنى اميه در قلمرو والى عراق قرار داشته‌اند نه اين‌كه اين‌ها از عراق باشند . و عراق همان‌طور كه قبلا گفتيم فقط بابل است و بس « 2 » . و ذيل كلمهء بابل هم گفته « بابل نام ناحيه‌اى است كه كوفه و حله از آن ناحيه‌اند . برخى گفته‌اند بابل عراق است و بعضى گفته‌اند بابل دنباوند است و ابو الحسن گفته بابل كوفه است . « 3 »\r\n* * * نظير همين آشفتگىها را دربارهء عراق در مراصد الاطلاع كه پس از معجم البلدان تأليف شده مىتوان ديد . در آن كتاب در يك‌جا كه قبلا هم بدان اشاره شد سواد را روستائى از روستاها و دهستان‌هاى عراق شمرده « 4 » و در همانجا\r\n\r\n\r\n","description":"","footnote":"\r\n( 1 ) . اين كلمه كه در معجم البلدان سنة العراق است « يعنى چهره و صورت عراق و كنايه از بهترين جاى آن است » در همين عبارت مدائنى كه ابن رسته آن را نقل كرده « صرّة العراق » آمده يعنى گنجينهء عراق .\r\n( 2 ) . معجم البلدان ، ج 3 ، ص 630 .\r\n( 3 ) . معجم البلدان ، ج 1 ، ص 447 .\r\n( 4 ) . عبارت مراصد الاطلاع در اين‌باره چنين است « السواد رستاق من رساتيق العراق و ضياعها » .\r\n","page_name":" 81 ","page_number":81},
  {"content":"\r\n\r\nهم طول سواد را به نقل از ابو عبيده يك صد و شصت فرسخ و طول عراق را به نقل از هموسى و پنج فرسخ و به تعبير خودش 45 فرسخ كمتر از سواد نوشته « 1 » و در جاى ديگر از همين كتاب در تعريف حدود عراق براى عراق هم همان حدودى را ذكر كرده كه براى سواد در اين‌جا آورده نه كمتر از آن يعنى حد شمالى عراق را هم همان حديثة الموصل ذكر كرده نه علت كه به حساب او 45 فرسخ پايين‌تر از حديثة الموصل است .\r\nو به عبارت ديگر صاحب مراصد الاطلاع در يك جا عراق را خيلى بزرگتر از سواد دانسته تا آن حد كه سواد را رستاقى از رستاق‌هاى آن شمرده و در جاى ديگرى عراق را به اندازه سى و پنج يا چهل و پنج فرسخ در شصت فرسخ كوچكتر از سواد نوشته و در جائى ديگر عراق و سواد را به يك اندازه و داراى يك عرض و طول دانسته ، و پيداست كه اين تناقض‌هاى آشكار همه ناشى از خلط و التباس در مفهوم و محدوده عراق در دوره‌هاى مختلف و پوشيده ماندن تحولات تاريخى آن بوده است .\r\n* * * \r\nآشفتگى در بيان معنى عراق و تحولات تاريخى آن\r\nاين ترديد و آشفتگى را كه در موضع جغرافيائى عراق ديده مىشود در بيان معنى لغوى و اصل و تبار آن‌هم در مؤلفات عربى دوره‌هاى بعد همچنان و شايد هم بيشتر مىتوان ديد .\r\nو آنچه در اين مورد درخور توجه مىنمايد اين است كه هرچند بر فاصلهء اين مؤلفات از دوران آن تحولات تاريخى و جغرافيائى افزوده شده و مراحل بيشترى بر آن گذشته اين آشفتگى هم در آنها بيشتر و پردهء ابهام بر آنها گسترده‌تر شده و اگر اين مراحل در آنها پىگيرى شود به چنين صورتى خلاصه مىگردد :\r\nدر نخستين مؤلفات جغرافيائى و تاريخى عربى در جائى كه سخن از دوران\r\n\r\n\r\n","description":"","footnote":"\r\n( 1 ) . مراصد الاطلاع ، ج 2 ، ص 447 .\r\n","page_name":" 82 ","page_number":82},
  {"content":"\r\n\r\nقديم‌تر مىرود يعنى دورانى كه هنوز عراق در محدودهء سواد محصور نشده بوده ، چنان كه گذشت عراق به جاى ايران و به عنوان تلفظ عربى همين كلمه يعنى معرّب آن به كار مىرفته . اين را در مثالهائى كه از كتابهاى ابن خردادبه و قدامه و ابن رسته و ابو حنيفهء دينورى و طبرى و خوارزمى نقل شد با تصريح برخى از آنها كه عراق معرّب ايران است ديديم . همين مطلب را در آنچه از برخى لغت‌شناسان قديم عربى كه از ائمهء لغت عرب به شمارند مانند اصمعى « 1 » و ازهرى « 2 » و جوهرى « 3 » روايت شده « 4 » نيز مىتوان ديد و در لغت‌نامه فارسى اسدى طوسى هم كه به نام « لغة الفرس » شناخته مىشود آن را بدين عبارت مىتوان يافت : « ايران نام عراق است و عراق از ايران معرّب است و اين شعر هم در همين زمينه نقل شده :\r\n« عراق ايران است اين امير ايران است . گشاده گردد ايران امير ايران را « 5 » . »\r\nدر اين‌جا بىمورد نيست كه اين توضيح هم اضافه شود كه چون ايران را در قديم ايران‌شهر مىگفته‌اند و برخى از مؤلفان قديم هم به جاى ايران‌شهر در عربى عراق را گذارده‌اند چنان كه در « دل ايرانشهر » و قلب العراق ، گذشت از اين‌رو برخى از ارباب لغت گمان برده‌اند كه عراق معرب ايران‌شهر يعنى مجموع اين دو كلمه است و بدين‌سبب اين تعريب را بعيد شمرده‌اند . جواليقى كه در كتاب « المعرّب » قول اصمعى را در اين‌باره با اين عبارت نقل كرده « عراق ايران‌شهر خوانده مىشد و اعراب آن را به شكل عربى درآورده و عراق گفتند « 6 » در پايان\r\n\r\n\r\n","description":"","footnote":"\r\n( 1 ) . اصمعى از دانشمندان پرآوازه لغت و نحو عربى در قرن دوم و اوائل قرن سوم هجرى است كه روايات او مورد اعتماد و استناد ارباب لغت است .\r\n( 2 ) . ازهرى صاحب كتاب معتبر ( التهذيب فى اللغة » از دانشمندان معروف لغت عربى در قرن چهارم هجرى است .\r\n( 3 ) . جوهرى صاحب كتاب « تاج اللّغة و صحاح العربيّة ) كه به اختصار « صحاح » خوانده مىشود نيز از دانشمندان و لغت‌شناسان قرن چهارم هجرى است .\r\n( 4 ) . در معجم البلدان زير نام عراق ، و در لسان العرب در عرق .\r\n( 5 ) . لغت فرس ، 376 ص 474\r\n( 6 ) . عين عبارتى كه از اصمعى نقل شده چنين است « و كانت » العراق « تسمّى ايران‌شهر فعرّ بتها العرب و قالوا العراق )\r\n","page_name":" 83 ","page_number":83},
  {"content":"\r\n\r\nآن گفته است و اين لفظ - يعنى ايران‌شهر - از لفظ عراق دور است « 1 » . و ياقوت هم كه همين روايت را از اصمعى نقل كرده در تعليق بر آن نوشته است : « اين‌گونه تعريب دور از اصل است هرچند اعراب در تعريب ( كلمات خارجى ) تا اين حد هم پيش رفته‌اند . » « 2 »\r\nبه نظر نمىرسد آنها كه عراق را برابر ايران‌شهر گذارده‌اند آن را معرب مجموع اين دو كلمه مىدانسته‌اند . همين اصمعى در روايتى كه حمزهء اصفهانى از او نقل كرده و ياقوت هم آن را در جاى ديگر از كتاب خود آورده « 3 » اين تعريب را واضحتر بيان كرده و گفته است : « ايرانيان سرزمين عراق را دل ايران‌شهر مىناميدند و اعراب لفظ ميانى آن يعنى ايران را معرب ساختند و عراق گفتند » . و ديديم كه قدامه و ابن رسته هم به اين امر كه عراق معرب ايران است نه مجموع ايران‌شهر تصريح كرده‌اند .\r\n* * * ولى در دوره‌هاى بعد چنين نيست . در مؤلفات اين دوره‌ها در بيان معنى اين كلمه و اصل و تبار آن شك و ترديد فراوان حاكم است ، زيرا سعى مىشود براى كلمهء عراق متناسب با وضع جغرافيائى يا طبيعى همين منطقهء سواد كه آن را تنها مصداق همين لفظ مىشناختند معنا و اصلى بيابند ، چه آنها كه اين كلمه را فارسى تبار مىدانستند و چه آن دسته از لغت‌نويسان و راويان لغت عربى كه مىكوشيدند براى آن معنائى از ريشهء عربى عرق درآورند . و آنچه در اين ميان درخور تأمل مىنمايد ، همان‌گونه كه پيش از اين هم بدان اشاره شد ، اين است كه در غالب مؤلفات اين دوره‌ها هرچه زمان پيشتر مىآيد و از دوران تحولات\r\n\r\n\r\n","description":"","footnote":"\r\n( 1 ) . جواليقى ، المعرّب ، ص 231 .\r\n( 2 ) . معجم البلدان ، ج 3 ، ص 629 - در كلمهء عراق « و قال الأصمعىّ هو معرّب عن ايران‌شهر و فيه بعد عن لفظه و ان كانت العرب قد تغلغل فى التّعريب بما هو مثل ذالك .\r\n( 3 ) . معجم البلدان ، ج 1 ص 417 - در كلمهء ايران‌شهر « قال الاصمعى فيما حكاه عنه حمزة » كانت ارض العراق تسمّى دل ايران‌شهر . اى قلب بلدان مملكة الفرس ، فعرّبت العرب منها اللّفظة الوسطى يعنى ايران فقالت « العراق » .\r\n","page_name":" 84 ","page_number":84},
  {"content":"\r\n\r\nقديم دور تر مىشود توجه به آن تحولات كمتر و پيوندهاى اين كلمه با اصول قديم آن پوشيده‌تر و اشتقاقهاى عربى آن گسترده‌تر مىگردد تا جائىكه در برخى از اين كتابها معانى عراق به همان اشتقاقهاى عربى منحصر گشته و به روايات ديگر در اين زمينه حتى اشاره‌اى هم نشده است .\r\nالبته اين نكته را هم نبايد در اين مورد ناگفته گذاشت كه در ميان مؤلفات اين دوره‌ها در آنها كه بر مآخذ لغوى و جغرافيايى قديمتر اعتماد بيشترى داشته‌اند ؛ مانند لسان العرب در لغت « 1 » و معجم البلدان در جغرافيا « 2 » نشانه‌هائى از دوران قديم و عقايد علماى سلف را مىتوان ديد ولى در نوشتهء مؤلفانى كه در اين مورد به آن مآخذ قديم رجوعى نداشته يا اگر داشته‌اند از آن روايات قديم بىتوجه گذشته‌اند مانند تاريخ بغداد ، جز همان اشتقاقهاى عربى اين كلمه را نمىتوان يافت .\r\nاينك براى اين‌كه نمونه‌اى هم از اين آشفتگىها و بازتاب آنها در كتب اهل لغت و روايات مختلف و گاه متضادى كه دربارهء معنى و اصل و تبار كلمهء عراق در آنها آمده است در دست باشد مطالب زير هم از آنها ترجمه و در اين‌جا نقل مىشود :\r\n* * * \r\nنمونه‌هائى از اين آشفتگيها\r\nاز لسان العرب : « عراق » بخشى از كشور ايران و مذكر است . بدين نام خوانده شده زيرا كه در ساحل دجله است . و بعضى گفته‌اند آنجا را به\r\n\r\n\r\n","description":"","footnote":"\r\n( 1 ) . لسان العرب ، كتاب معروف و مفصل لغت عربى هرچند در قرن هفتم هجرى تاليف شده ولى مطالب آن چنان كه مولف آن ابن منظور در مقدمهء آن نوشته از اين كتابها گرفته شده :\r\n1 - تهذيب اللغه ابو منصور ازهرى .\r\n2 - المحكم ابن سيده اندلسى .\r\n3 - الصحاح ، ابو نصر جوهرى .\r\n4 - حاشيه صحاح از ابن برّى .\r\n5 - النهايه از ابن اثير .\r\nو همهء اينها از مولفات معتبر قرنهاى پيش بوده‌اند .\r\n( 2 ) . ياقوت در مقدمه كتاب خود اين مراجع را به تفصيل ذكر كرده ( معجم البلدان ج 1 ، ص 7 به بعد )\r\n","page_name":" 85 ","page_number":85},
  {"content":"\r\n\r\nعلّت نزديكى به دريا عراق خوانده‌اند ، چون اهل حجاز جائى را كه نزديك دريا باشد عراق مىنامند . و بعضى گفته‌اند آنجا را عراق ناميده‌اند زيرا آنجا سرزمين عرب را محدود مىسازد . و بعضى گفته‌اند آنجا را از اين‌رو عراق ناميده‌اند كه در آنجا ريشه درختان و نخل‌ها درهم تنيده و به هم پيوسته است گوئى كه آن را جمع عرق شمرده‌اند . و نيز گفته‌اند اين نام را ايرانيان به آن داده و آنجا را ايران‌شهر خوانده‌اند كه معنى آن جاى پردرخت و نخل است و اعراب اين نام را معرّب ساخته و عراق گفته‌اند . ازهرى از قول ابو الهيثم نقل كرده كه به گمان اصمعى نام عراق يك نام غير عربى و معرّب است اين نام ايران‌شهر است كه اعراب آن را معرّب ساخته و عراق گفته‌اند و ايران‌شهر جايگاه پادشاهان است . . .\r\nجوهرى گفته است عراق نام سرزمينى است هم مذكر شمرده شده و هم مونث . و اين كلمه فارسى معرّب است . ابن برّى گفته است كه گاهى عراق به معنى محوطه خانه هم آمده ، و بعضى گفته‌اند كه آن را از لحاظ مشابهت با « عراق المزاده » عراق گفته‌اند . « عراق المزاده » تكه چرمى است كه آن را در انتهاى مشك بين دو قسمت مجزاى آن براى پيوستن آنها به يكديگر دوزند ، زيرا عراق هم بين دريا و مزارع و دهات قرار گرفته . و گفته‌اند عراق ساحل رود يا درياكنار است و به سرزمين عراق هم عراق گفته‌اند كه عراق معرّب است و اصل آن ايراق است ، اعراب آن را معرّب ساخته و گفته‌اند عراق « 1 » .\r\nاز معجم البلدان : « و اما عراق معروف نام سرزمينى است ، و عراقان كوفه و بصره‌اند . نام آن از عراق القربه گرفته شده و آن درز يا تكمه‌اى است در پائين مشك ، از آن‌رو كه آن‌هم در پايين سرزمين عرب واقع شده . اين اشتقاق را ابو القاسم الزجاجى از ابن العربى نقل كرده ، و گفته كه اين‌جا را از آن‌رو عراق ناميدند كه از نجد پايين‌تر و به دريا نزديك‌تر است . و ديگرى گفته كه عراق در كلام عرب به معنى پرنده است ، و عراق جمع عرقه است و عرقه هم گونه‌اى پرنده است . و نيز گفته‌اند كه عراق جمع عرق است .\r\n\r\n\r\n","description":"","footnote":"\r\n( 1 ) . لسان العرب ، در كلمهء عرق\r\n","page_name":" 86 ","page_number":86},
  {"content":"\r\n\r\nقطرب گفته كه عراق را از آن‌رو عراق گفته‌اند كه نزديك دريا است و در آن هم سرزمين‌هاى باير و ناكاشته هست و هم زمين‌هاى پردرخت . و خليل گفته كه عراق ساحل دريا است و عراق را از آن‌رو عراق گفته‌اند چون در ساحل دجله و فرات است و آنها هم در حالت مد تا دريا كشيده مىشوند . و نيز گفته كه آن را به عراق القربه هم مانند كرده‌اند . و اصمعى گفته كه معرّب ايران‌شهر است . در اين قول دورى از لفظ است . هرچند اعراب در تعريب كلمات تا اين حد هم پيش رفته‌اند . بعضى گفته‌اند عراق از عراق الشجر يعنى ريشه‌هاى درخت گرفته شده و عراق از رويشگاه‌هاى درخت است و گويا آن را جمع عرق ( به معنى ريشه ) گرفته‌اند . از ابو عمر روايت شده كه عراق را از آن‌رو عراق گفته‌اند كه نزديك دريا است و اهل حجاز هرجا را كه نزديك دريا باشد عراق نامند . و حمزه گفته ساحل را به فارسى ايراه مىگويند و به همين‌سبب كورهء اردشير خرّه از سرزمين فارس را ايراهستان « 1 » گفته‌اند چون نزديك دريا است . پس اعراب لفظ ايراه را با پيوستن قافى به آن به شكل ايراق معرب ساختند . حمزه در كتاب الموازنه گفته « و\r\n\r\n\r\n","description":"","footnote":"\r\n( 1 ) . نام ايراهستان در فارسنامهء ابن بلخى در دو جا برده شده : يكى در ذكر قلعه‌هاى فارس است به اين عبارت « قلاع ايراهستان بيش از آن است كه بر توان شمردن ، كى به هرديهى حصارى است . اگر بر سنگ و اگر بر تلّ و اگر بر زمين و همه گرم سير لغايت . » ( فارسنامه چاپ سيد جلال تهرانى ص 130 ) و ديگر در بيان اين مطلب كه مردم فارس را خوارى سازد يا نكوئى به اين عبارت « و گفته‌اند كى اگر دستار شبانكاره به سياست بردارى و باز بوى دهى منت بيشتر از آن دارد كى بر وى خندان دستارى ديگر به دو دهى . پندارد از ترس ميدهى ، و بعضى از رعاياى آنجا كه ايراهستان و قهستانهااند ايشان را همان اوليتركى به سياست دارند . » ( همان كتاب ، ص 138 ) ايراهستان در كارنامهء اردشير بابكان هم آمده ، در آنجا در داستان جنگ اردشير با هفتان‌بخت ( كرم خداى ) آمده كه : « هفتان‌بخت را هفت پسر بود كه هريكى را با هزار مرد به شهرى گمارده بود و در آن هنگام يكى از پسران او كه به ايراهستان بود ( مقصود از ايراهستان در اين‌جا بندرهاى كرمان و فارس و كناره‌هاى گرمسير درياست كه از مشرق كرمان تا مغرب فارس كشيده مىشود ) با سپاهى انبوه از تاژيكان ( تازيان ) و ميژنيكان ( چنان كه استاد ماركوارت نوشته مقصود از « ميژن » عمان است چنان كه ياقوت و مسعودى و ديگران هم نوشته‌اند كه ( مزون ) نام عمان بوده است . از دريا گذشته به كرمان آمد و با اردشير به جنگ ايستاد . » ( كارنامك اردشير بابكان ، نوشتهء احمد كسروى ، تهران 1342 ه . ش . ص 35 - 36 ) .\r\n","page_name":" 87 ","page_number":87},
  {"content":"\r\n\r\nواسطه مملكت ايرانيان عراق است و عراق تعريب ايراف به فا است و معنى آن محل فرورفتن و فروافتادن آب است . و اين نام‌گذارى به اين مناسبت است كه دجله و فرات و تامرّا از نواحى ازمنستان سرچشمه گرفته و به سرزمين عراق مىريزند و در آنجا استقرار مىيابند و آنجا را آبيارى مىكنند . و بعضى هم گفته‌اند كه عراق را به اين نام خوانده‌اند به علت هموار بودن زمينش چه آنجا از كوه و دره خالى است و عراق در كلام عرب به معنى زمين هموار است « 1 » . »\r\nاين‌ها رواياتى است كه ياقوت ذيل كلمه عراق دربارهء معنى و اصل و تبار اين كلمه نقل كرده و چنان كه پيش از اين در گفتار « ايرانشهر » گذشت ياقوت در معجم البلدان ذيل كلمهء ايرانشهر هم روايتى از حمزه اصفهانى نقل كرده كه عراق معرب ايران است .\r\n* * * \r\nنگاهى به كتاب تاريخ بغداد\r\nاما در تاريخ بغداد نوشته خطيب بغدادى در قرن پنجم هجرى با آنكه زمان تاليف آن به مراتب نزديك‌تر از زمان تأليف معجم البلدان به دوران دگرگونيهاى لفظى و جغرافيائى عراق است . و قاعدة مىبايستى آن دگرگونيها در آن انعكاس بيشترى داشته باشد ، ولى چنان نيست .\r\nزيرا در آن كتاب تنها همان رواياتى كه دال بر اشتقاق عربى عراق است نقل شده و به معرّب بودن اين كلمه و اصل فارسى آن ، به صورتى كه در كتب ديگر آمده و پيش از اين گذشت ، اشاره‌اى نشده است . در اين كتاب روايتى از ابن اعرابى همان‌كه ياقوت نقل كرده ، و روايتى از غير او نقل شده كه عراق جمع عرقه است و آن‌هم نوعى پرنده است كه آن را هم ياقوت نقل كرده ، و روايتى هم از ابراهيم بن اسحاق عربى آمده است كه عراق را از آن‌رو عراق مىگفته‌اند زيرا هرزمين هموارى كه در كنارهء نهر يا دريائى باشد عراق خوانده مىشود « 2 » . و در اين كتاب نه از روايات اصمعى و ازهرى و جوهرى و نه از روايات ديگرى كه در كتب\r\n\r\n\r\n","description":"","footnote":"\r\n( 1 ) . معجم البلدان ج 3 / ص 628 - 630\r\n( 2 ) . تاريخ بغداد ، ص 24 .\r\n","page_name":" 88 ","page_number":88},
  {"content":"\r\n\r\nقدما دائر بر معرّب بودن اين كلمه و اصل و تبار آن آمده ذكرى نرفته است .\r\n\r\nعراق در نوشته‌هاى محققان معاصر\r\nدر دوران معاصر هم از آنجا كه محققانى كه در تاريخ و جغرافياى اين منطقه تحقيق و تتبعى كرده‌اند در بيان معنى عراق و در جستجوى اصل آن همين منطقهء عراق امروز را در نظر داشته و سعى كرده‌اند كه معنى و اصلى متناسب با اين سرزمين براى آن پيشنهاد نمايند از اين رو در نوشته‌هاى ايشان هم ، البته به نسبتى خيلى كمتر ، همين سايهء ابهام و شك و ترديد را مىتوان يافت .\r\nلوسترانج در اين‌باره چنين نوشته است : « معنى عراق خور يا ساحل است ، و اما اين‌كه در زمانهاى قديم استعمال اين نام به چه صورت بوده امرى است كه آن را شك و ترديد فراگرفته ، شايد اين كلمه نمودارى از نامى قديمىتر باشد كه امروز ناشناخته است ، يا اين‌كه در اصل مراد از اين كلمه چيز ديگرى غير از اين معنى بوده است . تا زيان زمين‌هاى هموار رسوبى ( بخش جنوبى عراق كنونى ) را ارض السواد مىخواندند و مدلول كلمهء السواد به تدريج گسترش يافت تا جائى كه سواد و عراق غالبا دو لفظ مترادف شدند و مراد از آن تمام اقليم بابل گرديد . « 1 »\r\nهرتسفلد باستان‌شناس معروف را هم در اين‌باره نظرى است كه بدين‌گونه خلاصه مىشود : « عراق معرّب ايراگ فارسى است . و ايراگ به معنى سرزمين پست يا جنوبى است . و در دورهء ساسانى قسمت جنوبى عراق را از حد واسط تا خليج فارس به نام ايراگ مىخوانده‌اند . » به عقيدهء وى اين‌كه در مفاتيح العلوم خوارزمى و تاريخ حمزهء اصفهانى نوشته شده كه عراق معرب ايران است اشتباه است و در گفتهء آن دو به جاى كلمهء ايران بايد كلمهء ايراگ گذاشته شود ، و علت اين‌كه آنان عراق را معرب ايران نوشته‌اند اين بوده است كه آن دو معنى ايراگ را نمىدانسته‌اند . و با كلمهء ايران آشنائى داشته‌اند از اين‌رو كلمهء « ايراگ » را به ايران تبديل كرده‌اند و در تبديل ايراگ به عراق همزه به عين تبديل شده و تبديل\r\n\r\n\r\n","description":"","footnote":"\r\n( 1 ) . بلدان الخلافة الشرقية ، ص 41 .\r\n","page_name":" 89 ","page_number":89},
  {"content":"\r\n\r\nهمزه به عين هم در عربى امرى شايع است » . وى همچنين معتقد است كه آنچه در نصّ اوستائى با كلمهء ايرانستان آمده كه نام كوره‌اى ( - استانى ) بوده بين فيروزآباد و خليج فارس به جاى ايرانستان بايد « ايراگستان » خوانده شود و ايراگستان همان عراق است . « 1 »\r\n\r\n\r\n","description":"","footnote":"\r\n( 1 ) . از مقاله هرتسفلد در مجله لغة العرب 4 / 441 - 443 كه در ذيل صفحهء 41 بلدان الخلافه الشرقية نقل شده است .\r\n","page_name":" 90 ","page_number":90},
  {"content":"\r\n\r\n\r\nگفتار پنجم نخستين آشنائى اعراب مسلمان با نظام ديوانى ايران و پىآمدهاى آن\r\n\r\nتوضيحى لازم براى رويدادى مهم * قرار خليفه با قبيلهء بجيله * انصراف از تقسيم اراضى و اثر نظام آبيارى در آن * نمونه‌اى از زد وخورد بر سر تقسيم آبها .\r\nدر مقدمهء جلد اول اين كتاب اجمالا به اين مطلب اشاره شده بود كه هنگامى كه اعراب مسلمان بر مدائن پايتخت دولت ساسانى دست يافتند و بر همهء عراق كه در آن هنگام استان مركزى ايران بود مسلط شدند و ديوان خراج و مجموعهء نظام مالى ايران را در اختيار گرفتند خود را با سازمانى منظم و تا حدى پيچيده روبرو يافتند كه تصرف در آن را نه در حد توانائى خويش ديدند و نه به مصلحت خود يافتند و به همين‌سبب و به حكم ضرورت در نظام موجود تصرفى نكردند و به جاى آن سنت خويش را كه تقسيم اراضى مفتوحه بود تغيير دادند و براى خراج\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nآنجا هم عمر همان نهادهائى را پذيرفت كه خسرو انوشروان نهاده بود . « 1 »\r\n* * * \r\nتوضيحى لازم براى رويدادهاى مهم\r\nآنچه در آن‌جا آمد اشاره‌اى مختصر به روىدادى مفصل و بسيار مهم بود كه هرچند در تاريخها ، در ذكر وقايع آن دوران ، يا خيلى به اجمال از آن گذشته و يا اصلا به آن اشاره نكرده‌اند و به همين‌سبب هم هاله‌اى از ابهام آن را فراگرفته كه خود بر بسيارى از مسايل تاريخى آن دوران هم پرده‌اى از ابهام افكنده است . ولى از آنجا كه رفع ابهام از اين رويداد يكى از گامهاى ضرورى است كه مىبايستى براى روشن شدن تاريخ آن دوران برداشته شود به خصوص كه آنچه در كتاب حاضر دربارهء تقسيمات ديوانى و كشورى دل ايران‌شهر خواهد آمد نمودارى است از همان نظام ديوانى ساسانى كه پس از آن دوران هم در همين تقسيمات همچنان باقى و برقرار مانده بود . از اين‌رو در اين‌جا سعى مىشود تا دربارهء آنچه در آن‌جا به اجمال گذشت توضيح بيشترى داده شود .\r\nدر همان جلد اول اين هم به اجمال گذشت كه پس از شكست حملهء ابو عبيد ثقفى به ايران عمر تا يك سال سخنى از ايران به ميان نياورد ولى همين‌كه شنيد سرداران ايرانى دست از نفاق كشيده و اوضاع ايران رو به سامان نهاده و برخى از قبايل عربى هم كه به مناطق مرزى ايران رخنه كرده بودند از آنجا رانده شده و به داخلهء صحرا بازگشته‌اند بر آن شد تا پيش از آنكه آشفتگى ايران بر طرف شود حملهء ديگرى را به عراق ترتيب دهد « 2 » و در اثر اين تصميم ، عمر به تشويق قبايل عرب براى شركت در چنين حمله‌اى پرداخت ، و طبيعى بود كه براى تشويق آنها كه تازه دوران ردّه را پشت سر گذارده بودند به چيزهائى متوسل شود كه برانگيزنده آنها باشد .\r\nاز اين‌رو هنگامى كه گروهى از قبيله ازد نزد او آمدند تا آنها را به جبهه شام\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ص 8 - 9 .\r\n( 2 ) . تاريخ و فرهنگ ايران . . . ج 1 ص 406 .\r\n","page_name":" 92 ","page_number":92},
  {"content":"\r\n\r\nبفرستد ( چون آنجا را آسان‌تر مىيافتند ) خليفه آنها را به هواى ثروت خاندان كسرى يا به تعبير خود او ( غناء آل كسرى ) به جنگ با ايرانيان برانگيخت « 1 » و هنگامى هم كه قبيلهء بنى كنانه و گروهى ديگر از قبيلهء ازد براى اعزام به شام نزد او آمدند به آنها گفت . . . به عراق برويد و به جهاد مردمى بشتابيد كه از انواع رفاه زندگى برخوردارند شايد خداوند سهم شما را هم از آن زندگى ميراث شما گرداند و شما هم مانند آنها كه زندگى كرده‌اند زندگى كنيد . « 2 »\r\n\r\nقرار خليفه با قبيلهء بجيلة\r\nوقتى خليفه همين پيشنهاد را به جرير بن عبد الله و قبيله‌اش بجيله كه قبيله‌اى پرجمعيت بود كرد و آنها براى پذيرفتن پيشنهاد او از غنائم سهمى بيشتر از حق خودشان كه اسلام مقرر داشته بود طلب كردند عمر آن سهم اضافه را هم پذيرفت . « 3 » به گفتهء بلاذرى ، سهم اضافه‌اى كه آن قبيله افزون بر سهم خود خواسته بودند يك چهارم از تمام غنائمى بود كه در آن جنگ به دست مىآمد . و به گفتهء طبرى يك چهارم از خمسى بود كه سهم بيت المال مىگرديد . « 4 » و به گفتهء مسعودى يك چهارم از آنچه بود كه از سرزمين سواد فتح مىكردند . « 5 »\r\nعمر براى آنكه چنان حمله‌اى را ترتيب دهد نه‌تنها چنان تبعيضى را بين جنگجويان روا داشت بلكه بالاتر از آن از كمّلين اهل ردّه هم ، كه ابو بكر پس از درگيريهاى فراوان با آنها سرانجام آنها را زبون ساخته و از جامعهء مسلمانان بر كنار داشته و شركت آنها را هم در غزوات مسلمين منع كرده بود ، براى اين حمله يارى گرفت تا آنجا كه در جنگ قادسيّه چهره‌هائى همچون قيس بن مكشوح و عمر بن معدى كرب كه شرح اسلام‌ستيزى آنها در يمن در جلد اول اين كتاب گذشت « 6 » و طليحة بن خويلد الاسدى و مانندهاى اين‌ها را در صف سران و سرداران اين جنگ مىتوان ديد .\r\n\r\n\r\n","description":"","footnote":"\r\n( 1 ) . فتوح البلدان ص 310 .\r\n( 2 ) . طبرى 1 / 8 - 2187 .\r\n( 3 ) . فتوح البلدان ص 310 .\r\n( 4 ) . طبرى ص 1 / 2183 و 1 / 2186 .\r\n( 5 ) . مروج الذهب 3 / 53 .\r\n( 6 ) . تاريخ و فرهنگ ايران . . . ج 1 ص 438 به بعد\r\n","page_name":" 93 ","page_number":93},
  {"content":"\r\n\r\nناگفته پيداست كه از چنين مردمى با چنين انگيزه‌ها و چنين قول و قرارهاى قبلى انتظارى جز اين نمىرفته كه چون بر سرزمين سواد غلبه يابند درصدد تقسيم اراضى حاصل‌خيز آنجا بين خود برآيند چنان كه سنّت معمول آنها بود . از نخستين خبرهائى هم كه در اين مورد نقل شده چنين برمىآيد كه خليفه عمر هم در آغاز جز اين نمىانديشيده ، چون به دستور او حساب كرده بودند كه در صورت تقسيم اراضى آنجا به هررزمنده‌اى آن مقدار از زمين‌هاى كشاورزى مىرسيده كه محل كشت سه برزگر مىبوده « 1 » و حتى قبيلهء بجيله هم كه به سبب قول و قرار خاصى كه با خليفه داشته و خود را داراى حقى خاص مىپنداشته‌اند پيش از آنكه دربارهء تقسيم اراضى آنجا از سوى خليفه دستورى صادر شود خود بر مقدارى از اراضى آنجا كه حق خود مىپنداشته‌اند دست انداخته و آن را تصرف كرده بودند . بلاذرى نوشته قبيلهء بجيله ربع جنگجويان قادسيه بودند و عمر هم براى آنها ربع سواد را قرار داده بود « 2 » .\r\n\r\nانصراف از تقسيم اراضى و اثر نظام آبيارى آنجا در اين امر\r\nبىآنكه بتوان بر پايهء اين روايات دربارهء مقدار اراضى تصرف شده سخنى گفت ، از مجموع خبرهائى كه در اين مورد نقل شده اين را مىتوان مسلم شمرد كه هنگامى كه خليفه با آشنائى بيشتر با وضع محل و مشورت با صحابهء پيغمبر كه امر تقسيم را به صلاح ندانستند « 3 » از اين فكر منصرف شد در نامه‌اى به سعد بن ابى وقاص فاتح قادسيه نوشت كه غنائم منقول را طبق معمول بين رزمندگان تقسيم كند ولى زمين‌ها و نهرها را همچنان در دست كشاورزان باقى بگذارد و از تقسيم آنها چشم بپوشد . به گفته بلاذرى آن كس كه عمر را از اين كار بازداشت امام على بن ابى طالب بود كه به او فرمود اين مردم را به همين‌گونه كه هستند واگذار تا مايه‌اى براى مسلمانان گردند « 4 » .\r\n\r\n\r\n","description":"","footnote":"\r\n( 1 ) . فتوح البلدان ص 326 ، تاريخ بغداد ، ج 1 ، ص 8 .\r\n( 2 ) . فتوح البلدان ص 328 .\r\n( 3 ) . تاريخ بغداد ، ج 1 ، ص 8 .\r\n( 4 ) . فتوح البلدان ص 326 .\r\n","page_name":" 94 ","page_number":94},
  {"content":"\r\n\r\nبه‌هرحال هنگامى كه عمر نظر خود را داير بر انصراف از تقسيم به سعد خبر داد بخشى از اراضى سواد در دست قبيله بجيله بود ، و آنها هم با اين دستور حاضر به ترك آن اراضى نشدند ، و داورى دربارهء كار آنها به خود خليفه كشيد تا وى با قول و قرارى كه با آنها نهاده بود آن كار را فيصله دهد . و براى قبايل ديگرى هم كه هنوز در انتظار تصرف سهم خود بودند اين دستور نامنتظر باعث نشد كه آنها از چيزى كه حق خود مىپنداشتند چشم بپوشند ، چه گذشته از گفتگوهائى كه در اين مورد بين آنها و خليفه عمر صورت گرفته ، و گوشه‌اى از آن به تاريخ‌ها هم راه يافته است ، از اين‌كه در دوران خلافت امام على بن ابيطالب در كوفه هم آنها در همين مورد به آن حضرت مراجعه كرده‌اند « 1 » چنين برمىآيد كه آنها خود را همچنان صاحب حق مىپنداشته و از مطالبهء حق خود باز نمىايستاده‌اند .\r\nظاهرا آنچه خليفه را از تقسيم سواد بين قبايل عرب بازداشته علاوه بر نظام ديوانى و مالى آنجا كه باعث آبادى آنجا گشته و ساليانه وصول خراجى هنگفت را ميسر مىساخت ، نظام آبيارى آنجا و شيوهء تقسيم آب بين كشاورزان بوده كه بدون نظم و ترتيبى دقيق سامان نمىيافته و آشنائى با اين امر خواه ناخواه اين نگرانى را در خليفه به وجود مىآورده كه در صورت تقسيم اراضى بين اعراب ناآشنا با چنان نظم و ترتيبى ، گذشته از اين‌كه دولت نوبنياد را از چنان عايداتى محروم مىساخت باعث مىگرديد اعراب هم بر سر تقسيم آب به جان هم بيفتند ، هم آن سرزمين آباد را به ويرانى كشند ، و هم با اختلاف و جنگ و ستيز با يكديگر خود به تباهى كشيده شوند و از كار جنگ و جهاد بازمانند . بلاذرى در روايتى آورده كه چون عمر سواد را گشود ، رزمندگانى كه فتح آنجا را نتيجه جنگ و جهاد خود مىدانستند به او گفتند اين‌جا را بين ما تقسيم كن چون ما آنجا را به زور شمشير خود گرفته‌ايم . عمر نپذيرفت و گفت اگر من اين‌جا را بين شما تقسيم كنم براى مسلمانانى كه پس از شما خواهند آمد چيزى باقى نخواهد\r\n\r\n\r\n","description":"","footnote":"\r\n( 1 ) . فتوح البلدان ص 327 .\r\n","page_name":" 95 ","page_number":95},
  {"content":"\r\n\r\nماند و من بيم دارم كه اگر آن را بين شما قسمت كنم بر سر آبها به جان هم بيفتيد و به تباهى كشيده شويد « 1 » . همين مطلب را كم‌وبيش در سخنان امام على بن ابيطالب به همين مردمى كه مطالبه تقسيم اراضى سواد را حتى در زمان خلافت آن حضرت هم مىكردند مىتوان يافت . در روايتى كه در اين‌باره نقل شده آمده كه آن حضرت هم به آنها فرموده كه اگر به جان هم نمىافتاديد و باهم به جنگ و ستيز برنمىخاستيد من سواد را بين شما تقسيم مىكردم . « 2 »\r\n\r\nنمونه‌اى از زدوخورد عربها بر سر تقسيم آبها\r\nدربارهء زدوخورد اعراب ناآشنا به نظام آبيارى بر سر تقسيم آبها كه عمر آن را در علت خوددارى خود از تقسيم اراضى سواد ذكر كرده بود مىتوان در داستان زير كه برگرفته از تاريخ همان زمانها است نمونه‌اى از آن را يافت . و آن داستان كوچ‌نشينهاى عرب است كه در زمان امارت حجاج بن يوسف بر عراق از آنجا گريخته « 3 » و به قم روى آورده و در آنجا ماندگار شده و با تعدّى به اين و آن شأن و شوكتى يافته و با\r\n\r\n\r\n","description":"","footnote":"\r\n( 1 ) . فتوح البلدان ، ص 329 .\r\n( 2 ) . فتوح البلدان ، ص 327 .\r\n( 3 ) . نخستين كسىكه با ايل و تبار خود به اين سمت روى آورد مردى بود به نام احوص كه ظاهرا مردى شرور و مردم‌آزار بوده و حجاج به دستور خليفه مدتى او را در زندان كرده و سپس آزاد ساخته بود . ولى وقتى يكى از خيرانديشان او را بدين كار سرزنش كرد ، كه تو سبعى از سبعان عرب يعنى درنده‌اى از درندگان عرب را از بند رها ساخته‌اى و اگر خليفه بفهمد از تو بازخواست خواهد كرد . حجّاج از كردهء خود پشيمان شد و دستور داد او را گرفته دوباره در بند كنند . ولى او به كمك برادرش عبد الله با اهل و عيال خود و برادرش از كوفه گريخت و به جانب قم روانه شد تا از آنجا به اصفهان برود ، ولى چون در قم يزدانفادار دهقان بزرگ آن منطقه او را در حمايت خويش گرفت و خانه و زندگى و يكى دو ده و وسائل زراعت در اختيار او نهاد ، او همانجا ماندگار شد . چنان كه تاريخ قم حكايت مىكند او در آنجا هم همچنان سبعى از سبعان عرب باقى ماند ، و پس از مرگ يزانفادار كه پيوسته جانب او را رعايت مىكرد با قتل بازماندگان او بر همهء املاك او هم دست يافت . و قسمتى از آنها را هم بين برادران و بستگان خود كه در اين هنگام شمارهء آنها در آنجا بسيار فزونى يافته بود تقسيم كرد ، و به تدريج كار آنها با غلبه و تسلّط بر مردم آن ناحيه و نواحى اطراف آن‌چنان بالا گرفت كه بيش از دو سه قرن مردم آن ناحيه تا حدود همدان و اصفهان در چنبرهء زورگوئيهاى آنان به شرحى كه در تاريخ قم آمده است ، گرفتار بودند . . .\r\n","page_name":" 96 ","page_number":96},
  {"content":"\r\n\r\nروستائيانى كه در كناره‌هاى رودخانهء قم به كشت و زرع مىپرداختند درگير شدند . در تاريخ قم داستانى از درگيرى اين عربها با مردم سه روستاى تيمره‌ها ( دو تيمره و انار ) بر سر تقسيم آب اين رودخانه آمده كه خواندنى است . اين سه روستا از آب رودخانهء قم مشروب مىشده‌اند و چنان كه از روزگاران بسيار كهن در ايران رسم بوده و هنوز هم هست روستاهائى كه از اين‌گونه رودها مشروب مىشوند هريك در جائى از رود كه طبق سنّت كهن بدان اختصاص دارد ، بند يا بندهائى موقت بر آن مىبندند و آب آن را به كشت‌زارهاى خود مىبرند و پس از گذشت فصل كشت و زرع دوباره بندها را مىگشايند تا آب همچنان در رودخانه روان شود . مردم اين سه دهستان نيز چنين مىكرده‌اند . اينك داستان آنها و اين مهاجران صحرائى ناآشنا به امر آب و آبيارى ، چنان كه در تاريخ قم آمده است :\r\nچون از نوروز يك ماه بگذشتى ، اهل تيمره و انار آب رودخانهء قم بازبستندى . . . و چون عرب در قم متمكّن شدند روى به ناحيت تيمره و انار نهادند كه يا آب تابستان را هم به جانب ما روانه كنيد يا آب زمستان را هم از رودخانه بازگيريد . . . اهل تيمره به حصار گريختند . . . عرب دست برآورد ، و سدّها كه در ميان رودخانه نهاده بودند مجموع خراب كردند و آب رودخانه را به جانب قم روانه گردانيدند و در قم باغها ساختند و كشتزارهاى تيمره و انار به كلّى خشك گشتند . . . و همهء اوقات عرب با ايشان كوشش مىكردند و كارزار مىكردند ، و مردم ايشان را به اسيرى مىگرفتند . و بديشان انواع مضرّت و زيان مىرسانيدند و سدّها و رودخانهء ايشان مىشكافتند و خراب مىكردند ، تا اهل تيمره و انار از قوّت بطش ايشان عاجز شدند ، و در دفع ايشان هيچ چاره و حيلت نداشتند و مقاومت با ايشان نمىتوانستند كرد . پس به ناچار بر حكم عرب فرود آمدند و گفتند ما مطيع و منقاديم و طلب رضاى شما مىكنيم و متابعت سيرت شما مىنمائيم . » « 1 »\r\n* * * دربارهء نظام ديوانى و مالى و همچنين نظام آبيارى حاكم بر اين سرزمين پس\r\n\r\n\r\n","description":"","footnote":"\r\n( 1 ) . تاريخ قم ، ص 48 .\r\n","page_name":" 97 ","page_number":97},
  {"content":"\r\n\r\nاز اين در همين كتاب توضيحات بيشترى خواهد آمد ، آنچه در اين‌جا درخور ذكر مىنمايد سرسختى عمر در حفظ آن نظامها پس از شناخت آنها و جلوگيرى از تقسيم اراضى سواد است كه درآمدهاى خراجى آنجا را در همان وضعى كه داشت و بهترين وضع آن بود مايه‌اى براى دولت نوبنياد اسلامى و مانعى براى تفرقه مسلمانان مىدانست ، و به همين‌سبب هم بود كه با همهء قول و قرارهائى كه با قبيله بجيله داشت و آنها هم مقدارى از اراضى آنجا را تصرف كرده و چنان كه نوشته‌اند مدت سه سال هم آنجا را همچنان در تصرف داشتند سرانجام آنها را هم با جلب رضايتشان وادار به ترك آن اراضى كرد .\r\nخليفه براى اين‌كه رضايت آنها را جلب كند مبلغى كه مقدار آن را بين 80 تا 400 دينار طلا نوشته‌اند به آنها پرداخت « 1 » ولى باز هم يكى از زنان همان قبيله به نام امّ كرز ، كه پدرش مرده بود و او خود را وارث حق پدر در اراضى سواد مىدانست اين قرار كلى را نپذيرفت و تا وقتىكه او هم آن مقدار كه حق خود مىپنداشت دريافت نكرد حاضر به واگذارى حق خود نگشت . نوشته‌اند حقى كه او مىخواست اين بود كه او را بر شتر نژادهء گرانبهائى با پوششى از قطيفهء سرخ سوار كنند و دو مشت او را هم از طلا پر كنند و اين همه را در مقابل حقش به او بدهند . عمر هم آن را پذيرفت و چنان كرد كه او خواسته بود بدين‌سان آخرين اثرى هم كه از تقسيم اراضى آنجا باقى مانده بود از ميان رفت « 2 » و امر سواد به همانگونه كه بود با همان نظام ديوانى و مالى بىآنكه در اصول آن دخل و تصرفى درخور ذكر به عمل آيد ادامه يافت .\r\n\r\n\r\n","description":"","footnote":"\r\n( 1 ) . فتوح البلدان ، ص 328 .\r\n( 2 ) . فتوح البلدان ، ص 328 .\r\n","page_name":" 98 ","page_number":98},
  {"content":"\r\n\r\n\r\nگفتار ششم اصلاحات مالى انوشروان و اثر آن در پيشرفت و گسترش نظام ديوانى ايران اصلاحات مالى بدانگونه كه طبرى نوشته * اصلاحات مالى در تاجنامهء انوشروان * نظام اجتماعى در ايران و طبقهء دهقانان * بقاء نظام ديوانى ايران و حفظ دفاتر مالياتى قديم .\r\nيكى از آثار ارزشمند ايران ساسانى كه به ايران اسلامى انتقال يافت و اداره‌كنندگان دولت خلفا هم ارج و بهاى آن را دريافتند و كم‌وبيش آن را حفظ كردند نظام ديوانى و به ويژه نظام مالى و خراجى « 1 » ايران بود كه پس از اصلاحى\r\n\r\n\r\n","description":"","footnote":"\r\n( 1 ) . « خراج هرچند ظاهرا عربى مىنمايد ولى از فارسى بدان زبان راه يافته . اين كلمه در پارسى ( پهلوى ) به صورت خراگ و براى ماليات املاك مزروعى به كار رفته و در تلمود هم اين كلمه را به صورت خاراگاو به معنى ماليات سرانه ( جزيه عربى - گزيت پهلوى ) مىتوان يافت .\r\nاستعمال خراج به جاى جزيه در عربى هم تا نيمه‌هاى قرن دوم هجرى معمول بوده و از آن زمان مرز بين اين دو كلمه خراج و جزيه مشخص شده ، خراج براى ماليات ارضى و جزيه براى ماليات سرانه به كار مىرفته است . . . » ( كريستن‌سن ، ايران در زمان ص 118 )\r\n","page_name":" 99 ","page_number":99},
  {"content":"\r\n\r\nكه در زمان انوشروان در آن به عمل آمده بود يكى از نظامهاى پيشرفته دنياى قديم بود كه جايگزينى نداشت و به همين‌سبب تا قرنها پس از ساسانيان هم در همه دولتهائى كه در شرق تشكيل گرديد بدان عمل مىشده .\r\nاين اصلاح بدين‌منظور صورت گرفته بود كه نظام مقاسمه‌اى قديم كه موجب نابسامانىهاى فراوان بود و به قول ابن بلخى « رعايا از آن رنجور بودند » « 1 » يعنى نظامى كه در آن دولت شريك كشاورز در محصول او بود ، و به تناسب محل چند يك اصل محصول را به خراج مىگرفت ، جاى خود را به نظامى دهد كه كشاورز در كار خود و تصرف در دسترنج خويش بدون حضور نمايندهء ديوان آزاد باشد ، و ساليانه به نسبت نوع محصول و ميزان كشت خود خراجى مقطوع بپردازد ، آن‌هم به اقساط و به ترتيبى كه به زندگى كشت و زرع او لطمه‌اى وارد نيايد .\r\nكار مساحت زمين‌هاى كشاورزى براى همين‌منظور در زمان قباد پدر انوشروان آغاز شده بود « 2 » ولى در روزگار او پايان نيافت و با كوشش و اهتمام انوشروان به انجام رسيد و در دوران همين شاه اين كار بزرگ جامه عمل پوشيد .\r\nو به نام او هم تمام شد .\r\n\r\nاصلاحات مالى انوشروان بدان‌گونه كه طبرى نوشته و عمر هم بدان عمل كرد\r\nطبرى مىنويسد : انوشروان دستور داد تا علاوه بر مساحت زمين‌ها ، درختان خرما و زيتون و همچنين مردم كشور را هم سرشمارى كنند و سپس دبيران ديوان را دستور داد تا نتيجهء آن سرشمارىها و آمارها را استخراج نمايند ، و نتيجه را زير نظر هيأتى كه او از صاحب‌نظران و ارباب راى برگزيده بود قرار دهند كه آنها آنچه را به نظرشان صلاح رعيّت و\r\n\r\n\r\n","description":"","footnote":"\r\n( 1 ) . ابن بلخى ، فارس‌نامه ، ص 170 .\r\n( 2 ) . دربارهء چگونگى آغاز تغيير روش اخذ خراج از مقاسمه به مقاطعه به وسيله قباد شاه ساسانى و سپس ادامهء آن به وسيلهء انوشروان و سپس انتقال آن به دولت خلفا در تاريخ قم ( از ص 178 - 190 ) كم‌وبيش تا زمان مامون اخبارى درخور مطالعه مىتوان يافت .\r\n","page_name":" 100 ","page_number":100},
  {"content":"\r\n\r\nرفاه زندگى آنها باشد به او گزارش كنند . آنها نيز چنين كردند و به مشورت نشستند و هريك نظر خويش بيان داشتند و سرانجام همه بر يك نظر همداستان شدند و خراج را تنها بر هفت محصول اساسى ، كه عبارت بود از گندم و جو و برنج و يونجه و انگور و خرما و زيتون ، نهادند . و ديگر فرآورده‌هاى كشاورزى از انواع سبزيجات و دانه‌ها و ميوه‌ها را از خراج معاف داشتند ، و بر اين هفت محصول هم خراجى بدين‌گونه نهادند : بر هرجريب زمين گندم يا جو يك درهم ، و بر هرجريب تاكستان هشت درهم و بر هرجريب يونجه‌زار هفت درهم و بر نخلستانها از هرچهار نخل فارسى و هرشش نخل دقل ( نوع پست‌تر ) يك درهم . و بر زيتون‌كارىها از هرشش درخت زيتون يك درهم . و براى ماليات سرانه هم به جز دودمانهاى قديمى ( اهل البيوتات ) و بزرگان و سپاهيان و هيربدان و دبيران و كارمندان كه از ماليات معاف بودند براى بقيه مردم به نسبت وضع مالى آنها كه از اين لحاظ به چهار طبقه تقسيم شده بودند ، در فاصله سنى بين 20 تا پنجاه سالگى به ترتيب طبقات از بالا به پائين ساليانه 12 و 8 و 6 و 4 درهم تعيين شده بود . اين صورتى بود كه از طرف اين هيئت‌ها به انوشروان تسليم شد و او هم همانها را امضاء كرده و دستور اجراى آن را داد كه ساليانه در سه قسط وصول نمايند و اين را همداستانى ناميدند كه در مآخذ عربى « الامر المتراضى » ترجمه شده است .\r\nطبرى پس از تفصيل آنچه در اين‌جا خلاصه شد گويد : و اين همان نهادهائى است كه عمر بدان اقتدا كرد و به همان‌گونه عمل نمود جز اين‌كه او بر هرجريب زمين غير مزروعى هم خراجى به تناسب آن وضع نمود ، و همچنين بر خراج هر جريب گندم و جو ، يك تا دو قفيز گندم براى سپاهيان افزود . و به خصوص در عراق بر خلاف آنچه انوشروان نهاده بود گامى برنداشت و هرآنچه او از خراج مردم كاسته بود عمر هم كاست . « 1 »\r\n* * *\r\n\r\n\r\n","description":"","footnote":"\r\n( 1 ) . طبرى 1 / 960 - 963 .\r\n","page_name":" 101 ","page_number":101},
  {"content":"\r\n\r\n\r\nاصلاحات مالى در تاجنامهء انوشروان\r\nدر تاجنامهء انوشروان كه ابن نديم آن را به نام « كتاب التاج فى سيرة انوشروان » جزء كتابهائى كه ابن مقفع از فارسى به عربى برگردانده است آورده « 1 » و بخشى از آن را مسكويه در كتاب تجارب الامم با عنوان « سيرة انوشروان » نقل كرده و در نشريه الدّراسات الأدبيّة دربارهء آن به تفصيل سخن رفته است « 2 » . انوشروان دربارهء اين اصلاحات چنين گفته است : « چون درصدد برآمدم تا كار رعيت را خود رسيدگى كنم ، و ستمى را كه بر آنها مىرود و رنجى را كه بدانها از سنگينى خراج مىرسد رفع نمايم ( زيرا در اين كار هم پاداش آخرت است ، و هم زينت كشور ، و هم بىنيازى رعيت ، و هم قدرت والى است بر اينكه خراجى را كه بر عهدهء آنها است در وقت احتياج وصول كند . و برخى از پدران ما نيز بر اين راى بوده‌اند كه برداشتن خراج از رعيت به مدت يك يا دو سال و گاهى كم كردن مقدار آن ايشان را در آبادى زمين‌هاشان توانا خواهد ساخت . كارداران دولت و خراجگزاران را گرد آوردم ، درهم ريختگى و نابسامانى كار آنها را به صورتى يافتم كه هيچ چاره‌اى جز آن نديدم كه آن را تعديل كنم و خراج را بر هرشهرستان و بلوك و روستا و دهكده و مردى بطور مقطوع قرار دهم « 3 »\r\n« پس كسانى را كه داراى امانت و مورد اعتماد من بودند بر آنها بگماردم ، و در هرشهرى با هركاردارى مردانى امين گذاشتم ، تا او را به راست دارند . و موبد هربلوكى را مأمور رسيدگى به كار مردم همان بلوك كردم ، و خراجگزاران را فرمودم تا در هرامرى كه احتياج به مراجعهء ما باشد به همان موبد كه كار بلوك را\r\n\r\n\r\n","description":"","footnote":"\r\n( 1 ) . ابن نديم ، الفهرست ، ص 118 .\r\n( 2 ) . آنچه در اين‌باره در مجله الدراسات الادبيه آمده نوشته‌اى است از نويسنده همين كتاب كه با عنوان « كتاب التاج فى سيرة انوشروان ، كتابى از خسرو انوشروان پادشاه ساسانى در سرگذشت و شرح كارهاى خودش » در دو بخش : بخش اول ، سال سوم ، شماره 3 ، ص 227 - 264 . بخش دوم ، سال سوم ، شماره 4 ، ص 345 - 378 ، الدراسات الادبيه ، دانشگاه لبنان ، بيروت 1340 ه . ش . - 1962 ميلادى .\r\n( 3 ) . الدراسات الادبيه ، سال سوم ص 352 .\r\n","page_name":" 102 ","page_number":102},
  {"content":"\r\n\r\nبه او واگذار كرده بودم مراجعه كنند ، تا كاردار نتواند چيزى بر خراج آنها بيفزايد .\r\nو هم‌چنين دستور دادم كه خراج را در حضور موبد بپردازند و او به آنها رسيد بدهد ، و هركس وفات يافت خراج از او بردارند و از آنان كه به سن رشد نرسيده‌اند خراج نستانند ، و موبد و دبير آن بلوك و معتمد محل ( نمايندهء مردم ) و كاردار ، همگى حساب خود را به ديوان ما بفرستند ، و بدين‌دستور نامه‌ها كردم و به اطراف فرستادم . « 1 »\r\nمسلم است كه به اجرا درآوردن چنين كار بزرگى در صورتى ميسر مىبود كه گذشته از دبيرانى آگاه و توانا در ديوان خراج هم نظمى و سازمانى كارآمد وجود داشته باشد يا به وجود بيايد كه هم اين نظام جديد را به درستى پياده كند و هم تغييرات مستمرى را كه به مرور زمان در نوع زراعت يا عوامل ديگر روى مىداده و در ميزان خراج آنها موثر مىبوده همواره در خود منعكس سازد كه از اين لحاظ زحمتى براى خراج‌گزاران و مشكلى در كار ديوانيان به وجود نيايد . از نام بعضى از دفاتر ديوان كه پس از ترجمه به عربى هم همچنان نام فارسى خود را حفظ كرده بودند و در مفاتيح العلوم خوارزمى نمونه‌هاى آنها را مىتوان يافت چنين برمىآيد كه در آن ديوان چنين نظم و ترتيبى وجود داشته است .\r\n* * *\r\n\r\n\r\n","description":"","footnote":"\r\n( 1 ) . در تاريخ طبرى در اين‌باره چنين آمده است : « خسرو دستور داد تا صورت مالياتها را در چندين نسخه تدوين كردند : نسخه‌اى از آن را در ديوان خود نگاه داشت و به كارداران خراج نيز نسخه‌اى داد كه از روى آن خراج ستانند و نسخه‌اى هم نزد موبدان بلوك‌ها فرستاد و آنها را فرمان داد كه نگذارند كارداران بلوك بيش از آنچه در ديوان است و نسخه‌اى از آن نزد آنها است از خراج‌گزاران مطالبه نمايند ( ص 568 ) . در شاهنامهء فردوسى نيز در اين‌باره چنين آمده است :\r\n گزيت و خراج آنچه بُد نام برد * به سه روزنامه به موبد سپرد\r\nيكى آنكه در دست گنجور بود * نگهبان آن نامه دستور بود\r\nدگر تا فرستد به هركشورى * به هركاردارى و هرمهترى\r\nسه ديگر كه نزديك موبد بَرند * گزيت سر و باژها بشمرند\r\nبه فرمان او بود كارى كه بود * ز باژ و خراج و ز كِشت و درود \r\nشاهنامه ، چاپ خاور ، ج 8 ص 2316\r\n","page_name":" 103 ","page_number":103},
  {"content":"\r\n\r\n\r\nنظام اجتماعى در ايران و طبقهء دهقانان\r\nدر اين‌جا اين نكته را نمىتوان ناگفته گذاشت كه آنچه انجام چنين كار بزرگى را در زمان انوشروان امكان‌پذير ساخته بود ، گذشته از آمادگيهاى ادارى و فنى لازم ، نظام اجتماعى ايران و وجود طبقهء دهقانان بود ، كه جمع‌آورى خراج را در ابواب جمعى خود برعهده داشتند . اين دهقانان از آن‌رو كه از يك‌سو خود از طبقات ممتاز بودند و جزء تشكيلات ديوان و دولت به شمار مىرفتند ، و از سوى ديگر با زمين و كشاورزان سروكار داشتند و غالبا در ده و روستا و در ابواب جمعى خود مىزيستند و با روستائيان محشور و از مسائل ده و روستا به خوبى آگاه بودند ، عامل مهمى گرديدند تا اين طرح به صورتى اجرا گردد كه هم باعث رضاى دولت و هم موجب آبادى روستاها و هم مايهء رفاه روستائيان گردد ، كه به گفتهء طبرى « مردم در معاش خود قوّت يافتند » و به گفتهء ابن بلخى « چون بر اين طريق قانون خراج بنهاد ، بر استمرار تخفيفى تمام در حق رعايا پيدا گشت و جهانى روى به آبادانى نهاد و به اتفاق جهانيان او را عادل لقب نهادند » « 1 » .\r\nو مىتوان انگاشت كه به سبب همين ويژگى در نظام ديوانى ايران بوده كه چنان كه گذشت از نخستين كارهاى سعد ، فاتح قادسيه اين بود كه دهقانان را گرد آورد و آنها را نسبت به آنچه در نظام قديم برعهده داشتند همچنان متعهّد ساخت ، يعنى به آنها گفت كه همچنان به كار و انجام وظائف خود ادامه دهند و از آن‌پس خود را در برابر نظام جديد پاسخگو بدانند . و همين امر هم باعث گرديد كه در گيرودار جنگ‌ها و آشفتگىهاى دورانى كه آن را دوران فتوح خوانده‌اند به ديوان خراج و سازمان‌هاى مختلف آن كه همچنان زير نظر دبيران و ديگر ديوانيان ايرانى به كار خود ادامه مىدادند چندان آسيبى نرسد ، و اين دستگاهها همچنان پويا و استوار برجا بمانند « 2 » .\r\n\r\n\r\n","description":"","footnote":"\r\n( 1 ) . ابن بلخى ، فارسنامه ص 108 .\r\n( 2 ) . توضيح بيشتر را در جلد اول همين كتاب از ص 8 به بعد خواهيد يافت .\r\n","page_name":" 104 ","page_number":104},
  {"content":"\r\n\r\n\r\nبقاء نظام ديوانى ايران و حفظ دفاتر مالياتى قديم\r\nبا آنچه گذشت اكنون مىتوان با ديدى بازتر به مسئله نظام ديوانى ايران در دولت خلفا ، و به ويژه نظام مالى و خراجى و نظام آب و آبيارى آن ، كه پس از اين توضيح بيشترى دربارهء آن خواهد آمد ، نگريست و دريافت كه چرا در حملهء اعراب و در دوران خلافت عمر نه تنها آن نظام از ميان نرفت بلكه به حكم ضرورت حفظ و نگاهدارى شد و پس از آن‌هم همچنان مورد عمل قرار گرفت ، زيرا اين مصلحت دولت و خراج‌گزاران هردو بود كه چنين ضرورتى را ايجاب مىكرد . از آن‌رو كه در بيشتر موارد يا دولتيان ناچار مىشدند كه براى كسب اطلاع بيشتر از عملكرد آن نظام به پيشينه امر در دورانهاى گذشته يا به تعبير خودشان در ايام ايرانيان مراجعه كنند و يا خراج‌گزاران براى رفع اجحاف ديوانيان به دفاتر و ديوانهاى قديم متوسل مىشدند . مؤلف تاريخ قم از موردى خبر مىدهد كه مردم همدان از آفتى كه به زراعتشان رسيده بوده به حجاج بن يوسف شكايت برده و از او خواسته‌اند كه طبق معمول گذشته با آنها رفتار شود و در اين درخواست استناد آنها به ديوانهاى قديم ايران بوده كه همچنان حفظ مىشده .\r\nروايت تاريخ قم چنين است : « . . . و من از فضل بن مروان روايت يافتم كه او گفته است كه : اهل همدان پيش حجاج بن يوسف رفتند و تظلم نمودند از بسيارى آفات ، و دواوين عجم به استشهاد و دستور آوردند ، پس حجاج در آن نظر كرد چون به ذكر همدان رسيد ياد كرده بودند كه يع و زرع همدان از آفتى خالى نيست گاهى در كشت ، گاهى در درخت ، گاهى در ميوه ، و به زبان عجم ذكر كرده بودند كه كشت همدان يام به كشت است يام به ورز است يام به درو چه از آفت خالى نيست » « 1 » و اين سه مرحله همان است كه امروز آن را كاشت و داشت و برداشت مىگويند .\r\n\r\n\r\n","description":"","footnote":"\r\n( 1 ) . تاريخ قم ، ص 11 .\r\n","page_name":" 105 ","page_number":105},
  {"content":"\r\n\r\nاين فضل بن مروان از جمله واليانى بوده كه نام او در بعضى مآخذ عربى در ذكر خراج برخى از ايالات در قرنهاى نخستين اسلامى برده شده و آن‌هم بدين سبب كه وى مبالغى را كه بابت خراج برخى از آن ايالات به طور مقطوع متعهد مىشده با مبالغى كه خراج همان ايالات در زمان ايرانيان بوده كم‌وبيش تفاوتى قابل ذكر داشته از آن جمله به نقل ابن خردادبه خراج خوزستان را كه در زمان ايرانيان پنجاه ميليون درهم بوده او به چهل و نه ميليون درهم پذيرفته و خراج فارس را كه در زمان ايرانيان چهل ميليون درهم بوده او به سى و پنج ميليون پذيرفته « 1 » و اين‌گونه سنجش با ارقامى چنين دقيق مىرساند كه اين مقايسه از روى همان ديوانهاى قديم كه در دستگاه مالى دوره‌هاى بعد هم همچنان حفظ مىشده صورت گرفته است . و چون در گفتارهاى آيندهء اين كتاب از آن ديوانهاى كهن نمونه‌هاى بيشترى خواهد آمد از اين‌رو در اين‌جا به همين اكتفا مىشود .\r\n\r\n\r\n","description":"","footnote":"\r\n( 1 ) . المسالك و الممالك ، ص 43 و 48 .\r\n","page_name":" 106 ","page_number":106},
  {"content":"\r\n\r\n\r\nگفتار هفتم نظام آبيارى ايرانى و سابقهء تاريخى آن\r\nنظام آبيارى ايران در سورستان ( - عراق ) * ويژگيهاى اين نظام در دوران ساسانى * مسايل مالى و حقوقى در نظام آبيارى ايران * واژه‌اى با شكلهاى مختلف : برندات ، پرن ، پرند ، بزند . * حق‌آبهء كشاورزان و نظارت ديوان بر آن * ديوان آب و ثبت معاملات * ديوانى به نام كستبزود .\r\nيكى از صفاتى كه از ديرباز براى قوم ايرانى شناخته‌اند و آن را از ويژگيهاى تمدن و فرهنگ ايرانى مىدانند ، نظام آبيارى ايران است كه همهء شيوه‌هاى گوناگون آبيارى را در مناطق مختلف جغرافيائى از دشتهاى پست و هموار و رودهاى سركش گرفته تا دشتهاى كويرى خشك و ريگ‌زار يا دره‌هاى كوهستانى و مناطق مختلف ديگر دربر مىگيرد ، و مراحل مختلف آن را هم از آب‌يابى و آب‌رسانى و آب‌گيرسازى و ديگر مراحلى را كه بايد آب تا كشتزارها بپيمايد شامل مىشود . البته در اين‌جا سخن اصلى دربارهء نظام آبيارى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nايران در عراق يعنى همين سرزمين سورستان و سواد است . ولى براى توضيح بيشتر دربارهء اين موضوع و جنبه‌هاى مختلف آن در همين گفتار اشارهء مختصرى هم به بخشهاى ديگرى از همين نظام در مناطق ديگر نيز خواهد شد .\r\n* * * \r\nنظام آبيارى ايرانى در عراق\r\nنظام آبيارى عراق هم كه دولت خلفا آن را از ايران ساسانى به ارث بردند نه‌تنها در ارزش و اهميت دست كمى از مجموع نظام ديوانى و مالى ايران نداشت « 1 » بلكه از نظر فنى و هندسى و وسائل اجرائى يكى از بهترين نمونه‌هاى پيشرفت علم و تكنولوژى آن دوران به شمار مىرفت .\r\nكاوشهائى كه تاكنون به وسيلهء كاوشگران باستان‌شناس معاصر در قلمرو دولت ساسانى شده اطلاعات باارزشى را در همين زمينه و در همين منطقه در اختيار محققان نهاده‌اند ، و هرقدر كار باستان‌شناسى پيش‌تر رود و بر آگاهى تاريخى پژوهشگران دربارهء اين منطقه افزوده شود ، ارزش و اهميت آن نظام آبيارى و اثر آن در آبادانى عراق بهتر و روشن‌تر نموده مىشود . هيأت كاوشگران آكسفورد فيلد كه چندى پيش در اين منطقه به كاوش پرداخته و در نتيجه كاوشهاى مهمى كه در استانهاى جنوبى عراق ، و در قلمرو دو استانى كه به نام شادبهمن و شادشاپور نامشان خواهد آمد ، به عمل آورده‌اند به اين نتيجه رسيده‌اند كه در اين منطقه سرزمين واقع بين دجله و فرات در آن زمان به وسيله جدولهاى منظمى آبيارى مىشده كه سرتاسر آن خاك حاصلخيز را مىپوشانده ، و در همهء آنجا آثار كوشك‌ها و كاخ‌هاى ساسانى ديده شده است « 2 » .\r\nبراى پى بردن به ارزش و اهميت نظام آبيارى در عراق و اثر آن در آبادى و عمران آن سرزمين بايد به اين امر توجه شود كه آبادى يا ويرانى عراق همواره بستگى تام و تمام به دو رود سركش و ناآرام دجله و فرات و حالت ناپايدار آنها داشته و مهمترين مسأله‌اى كه از روزگاران بسيار كهن تا امروز پيوسته در برابر\r\n\r\n\r\n","description":"","footnote":"\r\n( 1 ) . لوسترانج ، بلدان الخلافة الشرقيّة ، ص 47 .\r\n( 2 ) . كريستن‌سن ، ايران ساسانى ، ترجمه فارسى رشيد ياسمى ، ص 448 تا 449 .\r\n","page_name":" 108 ","page_number":108},
  {"content":"\r\n\r\nساكنان اين سرزمين قرار داشته كيفيت مهار كردن كلى يا جزئى اين دو رود و تنظيم آب آنها بوده به صورتىكه اگر هم نتوان بيشترين و بهترين بهره را از آنها برد لااقل كمترين آسيب را از طغيانهاى وقت‌وبىوقت آنها ديد . به همين‌سبب مردم آن سامان از همان روزگاران قديم براى بهره‌گيرى از آب اين دو رود به تناسب امكانات و فهم و درك خويش راههائى انديشيده و به كار بسته‌اند ، راههائى كه به تدريج با پيشرفت بينش و تجربه و وسائل كار ساكنان آنجا بهتر و كامل‌تر شده و در دورانى كه ما از آن سخن مىگوئيم يعنى دوران اخير ساسانى كه به اعراب مسلمان انتقال يافت اين منطقه نسبت به همهء دوره‌هاى گذشته خود داراى پيشرفته‌ترين نظام آبيارى و كارآمدترين سازمان ادارى آن شده بود ، و در سايهء همان نظام هم بود كه سرزمين عراق در آن دوران يكى از آبادترين و شكوفاترين دوره‌هاى خود را مىگذرانيد .\r\nلوسترانج پژوهشگر صاحب‌نظر در اين رشته از تاريخ اسلامى با توجه به همين ويژگيهاى نظام آبيارى ايران است كه در جائى از كتاب خود نوشته است :\r\n« مسلمانان در عراق از ساسانيان نظامى در آبيارى به ارث بردند كه اين سرزمين را آبادترين و حاصل‌خيزترين جاهاى دنيا ساخته بود . « 1 » »\r\n\r\nويژگيهاى اين نظام در دوران ساسانى\r\nكسانىكه در گذشته عراق از لحاظ آبادانى و رفاه و وسايل آبيارى آنجا مطالعه نموده‌اند در علت اين‌كه اين سرزمين در دوران ساسانى بيش از هردوران ديگرى گامهائى بلند در راه پيشرفت و آبادانى برداشته و در همين دوران به اوج ترقيات خود از لحاظ دست‌يابى به وسائل عظيم آبيارى رسيده بود چنين گفته‌اند كه چون طرح‌هاى بزرگى كه در اين سرزمين به مورد اجرا گذاشته شده ، و اگر هم اثرى از آنها باقى نمانده وصف عظمت آنها در تاريخ منعكس گرديده است ، جز از دولتهاى بزرگ و فراگير و با امكانات مالى و فنى متناسب ميسر نيست . آن‌هم تنها در\r\n\r\n\r\n","description":"","footnote":"\r\n( 1 ) . بلدان الخلافه الشرقية ، ص 16 .\r\n","page_name":" 109 ","page_number":109},
  {"content":"\r\n\r\nدوره‌هائى از ثبات و آرامش كه مقتضاى پرداختن به چنين كارهاى عمرانى باشد و با سطحى از دانش و فرهنگ كه درخور چنين كارها ، و اين‌ها هم امورى بوده‌اند كه مجموعهء آنها در دوران ايرانى اين منطقه و به خصوص در دوران ساسانى كه بلافاصله به دولت عربى پيوسته است به وجود آمده بود ، و به همين سبب است كه در اين دوران مهمترين طرحهاى آبيارى قديم هم كه به ويرانى رفته بود از نو احيا گرديد و سدهاى بزرگ براى استفاده از منابع موجود تا بالاترين سطح ممكن ساخته شد . »\r\nاز امتيازات اين دوره يكى ثبات و استقرار سياسى را نوشته‌اند كه در سايهء آن يك حكومت واحد بر ويرانه‌هاى نظام عشايرى بنا شده و پايه‌اى استوار براى نهضت عمرانى تازه‌اى كه سرتاسر اين سرزمين را دربر مىگرفت گذاشته شده و ديگرى را تاثير كيش زردشتى كه دين رسمى مملكت بوده شمرده‌اند زيرا در آن كيش ، توجه به زراعت و اصلاح زمين و تربيت حيوانات اهلى يك واجب مقدس بوده و سعى و كوشش در اين راه خود نوعى عبادت به شمار مىرفته است . « 1 »\r\n\r\nمسايل مالى و حقوقى در نظام آبيارى ايران\r\nشناخت علمى آن نظام در آنچه به امور علمى و فنى در ساختمان سدها و بندها و ديگر امور وابسته بازمىگردد و نشانى از سطح دانش و بينش و توان اجرائى آن دوران خواهد بود بيشتر از آنچه مبتنى بر روايات تاريخى باشد در گرو كاوشهاى باستان‌شناسى و مطالعهء علمى دقيق در آثار بازيافتى از آن روزگار است كه هرقدر پيشتر رود تيرگىهاى بيشترى را از چهرهء تاريخ آن دوران خواهد زدود . ولى در آنچه به مسائل مالى و حقوقى بازمىگردد كه ثبات و دوام آن نظام بستگى تام و تمام به آن داشته است مىتوان از روايات تاريخى و آنچه در مأخذ معتبر قديم يافت اطلاعات سودمندى به دست آورد و در پرتو آنها آن نظام را بهتر شناخت .\r\nمثلا از اين مآخذ مىتوان دانست كه در آن نظام هزينهء طرح‌هاى بزرگ از\r\n\r\n\r\n","description":"","footnote":"\r\n( 1 ) . رى سامرّاء ، ج 1 ، ص 156 - 157 .\r\n","page_name":" 110 ","page_number":110},
  {"content":"\r\n\r\nقبيل بستن سدها و بندها و كندن آب‌راههاى بزرگ و تعمير خللهائى كه در آنها روى مىداده در ايران از قديمىترين زمان تا هنگامى كه اين منطقه به اعراب مسلمان منتقل شده برعهده دولت بوده ، و از وقتىكه آب به روستاها مىرسيده هزينهء آن از كندن جوىها و ديگر امورى كه براى استفاده از آب ضرورى بوده و همچنين مراقبت از آن را روستائيان بر عهده داشته‌اند . و ظاهرا اين سنتى بوده است بسيار قديمى . در بخشى از خطبه‌اى منسوب به منوچهر كه در سنت‌هاى ايرانى نقل مىشده و طبرى آن را آورده است در اين زمينه چنين آمده است :\r\n« با رعيت با انصاف رفتار كنيد از شكستهائى كه در رودها حادث مىشود آنچه هزينه آن با سلطان است پيش از آنكه آن شكست‌ها و رخنه‌ها زياد شود به اصلاح آن بپردازيد و آنچه هزينهء آن بر رعيت است و از پرداخت آن عاجز مانند از بيت المال به آنها وام دهيد و اگر در هنگام خراج نتوانستند همه آن را بپردازند به اقساط از آنها بستانيد كه بر آنها اجحاف نشود و بر آنها تحميل نباشد » « 1 » .\r\nروشن‌تر از اين در دوران بعدتر و زمان قباد و انوشيروان روايت نسبة مفصلى است كه ياقوت از يك راوى كه مورد اعتمادش بوده به نام يزيد بن عمر الفارسى دربارهء وضع سواد يا دل ايران‌شهر در زمان ساسانيان و استانهاى دوازده‌گانه و تسوهاى شصت‌گانه آنجا و علت نام‌گذارىهاى آنها نقل كرده است كه بخشى از آن در گفتارى دربارهء ايران‌شهر گذشت . در آن روايت شرحى هم دربارهء اصلاحات مالى و خراجى ايران كه در زمان قباد پدر انوشروان آغاز شده بود آمده كه در اين‌جا تنها به آنچه از آن روايت به نظام آبيارى و خراج كشاورزان بازمىگردد اشاره مىشود . به موجب اين شرح تمام هزينهء عمرانى كشور و آنچه براى كندن رودها و نهرها و ايجاد تأسيسات آبيارى و تعمير سدها و بندهاى دو رود فرات و دجله و شاخه‌هاى آنها هزينه مىشده است بر عهدهء خزانهء دولت بوده « 2 » .\r\n\r\n\r\n","description":"","footnote":"\r\n( 1 ) . تاريخ طبرى ، ج 1 ، ص 440 .\r\n( 2 ) . معجم البلدان ، 3 / 177 .\r\n","page_name":" 111 ","page_number":111},
  {"content":"\r\n\r\n\r\nتوضيحى دربارهء واژه‌اى با شكلهاى مختلف ( برندات ، پرن ، پرند ، بزند )\r\nآنچه در اين روايت به سد و بندها ترجمه شده در اصل روايت عربى برندات است با باى يك نقطه . عبارت عربى معجم البلدان چنين است :\r\n« فامر قباد بمساحة السّواد و الزام الرّعيّة الخراج بعد حطيطة النّفقة و المؤنة على العمارة و النّفقة على كرى الانهار و سقاية الماء و اصلاح البرندات . و جعل حميع ذلك على بيت المال . . . » « 1 » برندات جمع برند است و عربى هم نيست . برند شكل عربى پرند فارسى است با پ سه نقطه . و از اين عبارت چنين برمىآيد كه در آن زمان سد و بندهاى معتبر رودهاى بزرگ همچون دجله و فرات و جاهاى ديگر را كه نياز به تعمير مستمر داشته‌اند ، يا نوعى از آنها را ، در فارسى پرند مىگفته‌اند كه شكل عربى شدهء آن در زبان عربى كم‌وبيش باقى مانده بوده ولى اصل آن در زبان فارسى از ميان رفته ، يا چنين مىنمايد . و به همين سبب در كتاب‌هاى لغت فارسى هم راه نيافته است .\r\nالبته اگر كتابهاى لغت فارسى جامع همه لغات و مصطلحات فارسى از قديم و جديد مىبودند ، نيافتن چنين كلمه‌اى را در آن كتابها مىشد دليل تحريفى در عبارت ياقوت دانست و وجود چنين كلمه‌اى را در زبان فارسى به معنى سد و بند مورد ترديد قرار داد ولى آن كتابها چنين نيستند و اگر در آنها اين واژه را نتوان يافت در جاهاى ديگر مىتوان ، و يكى از آن جاها تاريخ سيستان است كه در آنجا همين واژه به شكل پرن در همين معنى سد و بند به كار رفته . ولى چون در طول زمان در معنى و مصداق آن تغييرى روى داده كه در يادداشتهاى مصحح فاضل تاريخ سيستان هم راه يافته از اين‌رو در اين‌جا توضيحى دربارهء آن لازم مىنمايد .\r\n* * *\r\n\r\n\r\n","description":"","footnote":"\r\n( 1 ) . ياقوت ، معجم البلدان 3 / 177 .\r\n","page_name":" 112 ","page_number":112},
  {"content":"\r\n\r\nدر تاريخ سيستان در فصلى كه با عنوان « قسمت خراج سيستان » آغاز شده از جمله هزينه‌هائى كه مىبايستى از مجموع خراج سيستان پرداخت مىشده يكى هزينهء ريك بستنها بوده كه ساليانه سى هزار درهم بوده و ديگر هزينهء نگاهدارى پرنها بوده كه ساليانه پنجاه هزار درهم مىشده است « 1 » استاد فقيد ملك الشعراى بهار كه اين تاريخ را تصحيح و چاپ كرده ذيل همان صفحه در توضيح كلمهء پرن چنين نوشته است :\r\n« پرن در كتب لغت و ادب ديده نشد . و پس از تحقيق از مردم سيستان و مطالعات ديگر محقق شد كه پرن به فتح اول به معنى سدهاى خاكيست كه با بوته و جگن و غيره در معبر رودها و پيش مزرعه‌ها بندند و نوعى از آن را در خراسان ( پل ) گويند و در برخى نقاط ديگر سدهاى دستى را ( پرند ) تلفظ كنند و اين هرسه لفظ از يك رشته است و برهان ( يعنى برهان قاطع ) تنها پل به معنى مرز را ( كه مقصود مرز سبزيكارى است ) ضبط كرده است . » ( تاريخ سيستان ص 33 ) .\r\nاز اين توضيح مرحوم بهار مىتوان به تحولى كه در طول تاريخ در جاهاى مختلف در معناى پرن روى داده تا حدى پى برد ، ولى از دقت در نوشتهء تاريخ سيستان اين را هم مىتوان دريافت كه آنچه را مرحوم بهار همچون معنائى براى پرن نوشته با تعريفى كه در تاريخ سيستان دربارهء پرن آمده نمىخواند و بيشتر با نوع ديگرى از سدّهاى آبى كه در آن كتاب با نام بندبستنها آمده قابل انطباق است .\r\nدر آن كتاب در همان صورتى كه ذكر آن رفت از دو گونه سدّ آبى سخن رفته با دو نام مختلف و دو مبلغ مخارج ساليانهء متفاوت . يكى با عنوان بندبستنها با مخارج ساليانه بيست و پنج هزار درهم . و ديگر با عنوان پرنها با مخارج نگهدارى ساليانه پنجاه هزار درهم . و از فحواى كلام در تاريخ سيستان چنين برمىآيد ، كه بند بستنها بندهاى موقتى بوده‌اند كه در فصلهاى زراعتى براى استفاده بيشتر از آب رودها در مزارع در جاهاى مختلف آن رودها مىبسته‌اند و پس از فصل زراعت آن را مىگشاده‌اند . ولى پرنها سدّهائى بوده‌اند ثابت و\r\n\r\n\r\n","description":"","footnote":"\r\n( 1 ) . تاريخ سيستان ، به تصحيح ملك الشعراء بهار ، تهران ، 1314 ه . ش . ، ص 33 .\r\n","page_name":" 113 ","page_number":113},
  {"content":"\r\n\r\nاستوار كه ظاهرا بر رودهاى بزرگى همچون هيرمند يا رخّه رود ( رخّج ) و خاش‌رود و مانند آنها مىبسته‌اند . سدّهائى كه حتى هزينهء نگهدارى و حفظ و تعمير ساليانهء آنها بيش از مبالغى بوده كه براى ايجاد بندهاى نوع اوّل صرف مىشده است . و براى بيان همين ويژگى و اين‌كه هزينه‌اى كه براى پرنها منظور مىشده هزينه نگهدارى آنها بوده است هزينهء پرنها با اين عبارت ذكر شده . « و پرنها را كه نگاه داشتندى خمسين الف درهم » . و با اين توضيح مىتوان دريافت كه آنچه مرحوم بهار در حاشيهء بر پرنها در تاريخ سيستان ( ص 33 ) نوشته و پيش از اين در همين‌جا نقل شد ، در واقع تعريفى است از همان بندبستنهاى تاريخ سيستان و سدهاى موقتى و دستى . و پرن در زمان تاليف تاريخ سيستان در خراسان و سيستان و در شرق ايران هم همچنان كه در عراق و غرب ايران به همان سدّهاى بزرگ و استوار بدانسان كه در رودهائى همچون دجله و فرات بسته مىشده ، و وصف آنها در گفتارهاى آينده خواهد آمد ، گفته مىشده است . و اين درخور توجه است كه پرنها در تاريخ سيستان همان برندات است كه در معجم البلدان آمده .\r\n* * * در فصلى از كتاب مفاتيح العلوم خوارزمى هم كه در آن از اصطلاحات ديوان آب سخن رفته و پيش از اين هم بدان اشاره شد لفظى هم به شكل البزند آمده كه چون احتمال تحريف در آن بسيار است نمىتوان بىتحقيق و بررسى دربارهء آن اظهارنظرى نمود . عبارت مفاتيح العلوم بدان‌صورت كه تصحيح و چاپ شده چنين است : « البزند هو البستان » . ظاهر اين عبارت اقتضا دارد كه بستان به همان شكلى كه متبادر به ذهن است يعنى به ضم با خوانده شود و از آن‌هم جز همان معنى معروف كه بوستان است فهميده نشود و بدين‌ترتيب اين عبارت چنين معنى مىشود بزند همان بوستان است . ولى بلافاصله مطالبى دربارهء همين عبارت و معناى آن از نظر مىگذرد كه آن را نابسامان مىسازد :\r\nيكى اين‌كه در هيچ‌يك از زبان‌هاى فارسى و عربى كلمه‌اى به صورت بزند وجود ندارد . در صورتى كه از سخن خوارزمى چنين برمىآيد كه آن چيزى كه\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nدر اين عبارت به صورت البزند درآمده كلمه‌اى شناخته شده و معروف بوده .\r\nديگر اين‌كه اگر آن كلمه‌اى كه خوارزمى به كار برده به معنى بستان باشد ديگر جزء اصطلاحات خاص ديوان آب شمرده نمىشده و در اين فصل كه عنوان آن « فى الفاظ تستعمل فى ديوان الماء » است جائى نمىداشته است . و اين مىرساند كه در اين عبارت تحريفى روى داده كه مصحح كتاب هم به رفع آن توفيق نيافته .\r\nشايد به قرينهء آنچه از معجم البلدان و تاريخ سيستان دربارهء برند و بند بستنها نقل شد بتوان عبارت خوارزمى را بدين‌صورت تصحيح كرد : « البرند هى البستان » يعنى به جاى زاى نقطه‌دار در البزند راى بىنقطه گذارده شود و بستان هم به فتح با باشد و بدين‌ترتيب برند همان كلمه‌اى مىشود كه در معجم البلدان به معنى سدّ و بند آمده و بستان هم به فتح با با بند بستنهاى تاريخ سيستان كه در معنى پرن ذكر شد منطبق مىگردد .\r\n* * * \r\nحق‌آبه كشاورزان و نظارت ديوانى بر آن\r\nدر مورد ثبت و ضبط حق‌آبه كشاورزان و اشراف بر حسن اجراى تقسيم آب بين صاحبان حق كه در همه دوره‌ها و در همه احوال يكى از كارهاى مهم دولتهاى ايران بوده ، و توجه به اين امر يكى از وظايف اصلى فرمانروايان به شمار مىرفته ، با آنكه از دوران ساسانى مستقيما از خلال مآخذى كه به آن دوران بازمىگردد در اين زمينه اطلاع كافى در اختيار نيست ولى فرمانى از صاحب بن عبّاد وزير معروف ديلميان در دست است كه هرچند انشاء آن به قرن چهارم هجرى مىرسد ولى چون بر طبق همان فرمان اساس آن « بر دستورهاى قديمى و ثبت‌هاى كهن و رسمهاى معهود و سنت‌هاى موروث » است ، مىتوان آن را نمونه‌اى شمرد از آنچه در ايران از ديرباز در تقسيم آب رودها رعايت مىشده و دولت‌ها به آن اهتمام مىداشته‌اند . اين فرمان حكم انتصاب كسى است كه به سرپرستى آب رودخانهء زرّينه‌رود منصوب شده و اين خود دليل بر اهميت اين شغل در نظر فرمانروايان بوده است . و از آنجا كه شامل دستور العمل‌هائى هم به او هست كه هم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nنابسامانيهائى را كه احتمالا در امر تقسيم آب روى مىداده و هم وظائف نمايندگان دولت را در به سامان آوردن كارها روشن مىسازد بخشى از آن كه به شناخت بهتر ديوان آب و وظائف آن در آن دوران كمك مىكند در اين‌جا ترجمه و نقل مىشود .\r\n* * * در اين فرمان آمده : « ما تو را ، به سبب كفايت تو كه از تجربه مايه گرفته ، و درايت تو كه از خرد سيرآب شده و امانتى كه موجب آرامش است و استوارى تو در كارها ، مورد اعتماد قرار داديم و به سرپرستى تقسيم آب رودخانه زرين‌رود گماشتيم ، كه با رعايت تقوا و با پيشه ساختن عدالت بين مردم روستاها و ديه‌ها اين كار را در دست بگيرى تا هريك از آنها سهم خود را از آب در وقت معلوم دريافت دارند . و دست زورمندان را از حق آنها كوتاه كنى و طمعهاى كاذب را از ستم بر آنان بازدارى ، تا تمام مردم در حقوقشان همسان باشند و كسى را بر ديگرى برترى نباشد . و امر مقسمهاى آب و فرضه‌ها و سدها و رشانه‌ها به همان صورتى باشد كه دستورهاى قديمى و ثبت‌هاى كهن و رسم‌هاى معهود و سنت‌هاى موروث ايجاب مىكند . و در اين كار از يارى ميرآبهاى مورد اعتماد كه گامى ناسنجيده برنمىدارند و رشوه نمىپذيرند ، پس از سوگندهاى سخت ، بهره برگير و اگر از كسى از آنها خيانتى سر زد بايد آن‌چنان پادافراه يابد كه زبانزد همه گردد و او به منزله الگوئى درآيد كه كسى بعدها جرات نكند تا به راه او برود . و اگر كسى از كارگران و برزگران و حاميان و متوليان گستاخى كند و آبى را بىآنكه حقش باشد و در غير موسم شربش به زمين ببرد ، مبادا كه او را بىعقاب گذارند اگرچه آن ده از دهات خاصه ما يا از املاك خالصه باشد . و بدان كه اين كار كه برعهده تو گذاشته شده از امورى است كه قوام ملك و عايدات آن و ارزش املاك و زندگى مردم بدان بسته است ، پس چنان باشد كه از تو انتظار مىرود . . . » « 1 » .\r\n\r\n\r\n","description":"","footnote":"\r\n( 1 ) . از كتاب « رسائل الصاحب بن عباد » چاپ مصر ، ص 54 و 55 .\r\n","page_name":" 116 ","page_number":116},
  {"content":"\r\n\r\n* * * \r\nديوان آب و ثبت معاملات\r\nاز كتاب تاريخ قم و آنچه دربارهء ديوان آب آنجا آمده و آن‌هم مربوط به همان قرنهاى نخستين اسلامى است چنين برمىآيد كه خريدار و فروشنده آبها براى ثبت معامله خود در ديوان مبلغى هم به عنوان حق ديوانى مىپرداخته‌اند . در آن كتاب پس از ذكر دو صورت از آبها و جويهاى قم و مقدار آب هريك كه آنها را از روى ديوان آب آنجا بازنوشته يكى مربوط به سال 286 فارسى ( - يزدگردى ) مطابق 305 هجرى قمرى و ديگرى مربوط به سال 347 هجرى قمرى چنين آمده است : « راوى چنين گويد كه اين آب را به قم به انفراد دواوين بوده است در دست معتمدان آل سعد ، و خريد و فروخت و حوالت و هبه بدان كرده‌اند ، و اصول املاك خود بدان محافظت نموده‌اند ، و قيمت مستقه ( - واحد اندازه‌گيرى آب ) صد و بيست دينار بوده است و زيادت كرده‌اند تا به دويست دينار رسيده و به هرمستقه ده دينار به ديوان رسانيده‌اند ، و از هرده دينار دو دينار اكره داده‌اند . و همچنين اين آب را قيمت و بها بوده است تا آنگاه كه جيل و ديلم بدين نواحى غلبه كردند ديوان آب باطل شد و اقطاعات بنهادند و آب را قيمت نماند تا غايت كه چندين مستقه آب به هيچ نمىخريدند » « 1 » .\r\n\r\nديوانى به نام كستبزود\r\nديوانى به اين نام را خوارزمى در كتاب خود به عنوان يكى از دو ديوان آب كه در زمان او وجود داشته و هريك به تناسب كار و وظيفه‌اى كه برعهده داشته‌اند به نامى خوانده مىشده‌اند آورده . ديوان ديگر را به نام ديوان آب خوانده است .\r\nمفاتيح العلوم دائرة المعارف گونه‌اى است كه خوارزمى كه خود از دبيران فاضل دستگاه سامانيان بوده ، براى بيان اصطلاحات خاص بسيارى از علوم و معارف زمان خودش آن را پرداخته و يك فصل از آن را هم به اصطلاحات آب\r\n\r\n\r\n","description":"","footnote":"\r\n( 1 ) . تاريخ قم ، ص 51 - 53 .\r\n","page_name":" 117 ","page_number":117},
  {"content":"\r\n\r\nو آبيارى و آنچه از اين مقوله در ديوان آب به كار مىرفته است اختصاص داده و ديوان كستبزود و ديوان آب هردو را هم در همين فصل ذكر كرده و با تعريف مختصرى از هريك از آنها نوع و محدودهء كار هريك از آنها را هم تا حدى مشخص ساخته است . « 1 »\r\nخوارزمى در مقدمه همين كتاب خود را محمد و پدرش را احمد و كنيه‌اش را ابو عبد الله و شهرتش را كاتب و نسبش را خوارزمى نوشته ، و مشهور است كه وى در بلخ زاده شده و در نيشابور به خدمت عتبى وزير نوح سامانى درآمده و در همانجا هم اين كتاب را براى تقديم به او فراهم آورده و به وى هديه كرده است . و شايد با آنچه در جلد اول كتاب حاضر درباره عتبى و نظر او دربارهء كسانى كه مكاتبات ديوان خراسان را از عربى به فارسى برگردانده بوده‌اند ، و آنها را كم بضاعت خوانده بود ، « 2 » بتوان دريافت كه چرا خوارزمى با آنكه خودش فارسىزبان بوده و كتابش را هم در خراسان تأليف كرده و آن را هم به وزيرى ايرانى و فارسىزبان تقديم كرده باز كتابش را به عربى نوشته و ناچار شده بسيارى از اصطلاحات فارسى اين رشته و رشته‌هاى ديگر علوم و معارف زمان خود را هم اگرچه با تكلف هم باشد با ترجمه يا تعريب به عربى برگرداند « 3 » . چون خوارزمى هم كه خود از دانشمندان فرزانه زمان خود بوده خوش نمىداشته كه\r\n\r\n\r\n","description":"","footnote":"\r\n( 1 ) . كتاب مفاتيح العلوم ، به تصحيح و چاپ  G . Van Vloten  ، ص 68 .\r\n( 2 ) . تاريخ و فرهنگ ايران در دوران انتقال . . . ج 1 ، تهران ، 1372 ، ص 132 و 133 .\r\n( 3 ) . اصطلاحات مربوط به آب و آبيارى را در صفحه‌هاى 68 تا 72 از كتاب مفاتيح العلوم مىتوان يافت . بيشتر اين اصطلاحات در اثر تعريب دچار تحريف هم شده و از اصل خود به دور افتاده و از اين‌رو گاه به زحمت مىتوان به اصل آنها راه يافت ، چنان كه در كلمه‌اى كه به صورت الدرقات و المزرقات با نسخه بدلهائى بيش از هفت شكل در كتاب آمده كه چون يكى از آنها به صورت درقه فارسى دريچه است مىتوان از بين همهء آن شكلها درقات را معرب درها يا دريچه‌ها شمرد و مراد از آن را دريچه‌هائى دانست كه در مقسمهاى آب براى تقسيم آب به كار مىرفته . و گاه با زحمت هم نمىتوان اصل آنها را شناخت مگر آنكه در جاى ديگر صورتى ديگر از آنها را يافت . ولى با همهء اين احوال اصطلاحات فارسى كه در اين كتاب چه در اين فصل و چه در فصلهاى ديگر به صورتى حفظ شده و مىتوان با بحث و تحقيق و دقت و بررسى در اين كتاب بدانها دست يافت آن اندازه پرارج و بها هستند كه ارزش هرگونه صرف وقت و زحمت را داشته باشند .\r\n","page_name":" 118 ","page_number":118},
  {"content":"\r\n\r\nاو هم به كم بضاعتى موصوف گردد « 1 » .\r\nاز آنچه خوارزمى به اختصار در تعريف ديوان آب نوشته ، و نظر او بر ديوان آب مرو بوده ، چنين برمىآيد كه قوام آن ديوان هم مانند ديوان آب قم كه پيش از اين گذشت بر دو وظيفه مهم و اصلى استوار بوده ؛ يكى آنكه سهم هريك از مالكان آب در آن ديوان مشخص باشد تا حقوق هريك محفوظ ماند ، و ديگر آن كه هرنقل و انتقالى هم كه در آنها حاصل مىگردد از خريد و فروش و رهن و هبه و مانند اين‌ها در همانجا ثبت گردد تا خللى در مالكيت آنها پديد نيايد ، و از اين لحاظ مىتوان ديوانهاى آب را در آن زمانها همانند دفاتر ثبت اسناد و املاك امروز دانست با اين تفاوت كه در دفاتر امروز اين اهتمام براى حفظ مالكيت زمين مىشود ولى در آن ايّام اين اهتمام متوجه آب و حفظ مالكيت آن بوده كه به گفتهء تاريخ قم « اصول املاك خود بدان محافظت مىنموده‌اند . »\r\nذكر اين مطلب براى توضيح اين امر است كه اين ديوانهاى آب با امر خراج و وصول و ايصال آن ، كه براى آن ديوان خاصى به نام ديوان خراج وجود داشته ، سروكارى نداشته‌اند . و اين توضيح هم براى اين است كه ديوان ديگرى كه خوارزمى آن را به نام ديوان كستبزود خوانده ، نه تنها با امر خراج سروكار داشته ، كه در ديوانهاى آب امرى نامعهود بوده ، بلكه با كم‌وزياد شدن خراج كه آن‌هم پديده‌اى نامعهود بوده آن‌چنان درهم آميخته و به هم تنيده بوده‌اند كه نام آن از همين پديده گرفته شده . زيرا به گفتهء خوارزمى كستبزود شكل عربىگونهء نام فارسى آن بوده كه ديوان كاست‌افزود خوانده مىشده ، و در تعريف آن گويد : « و آن ديوانى است كه در آن مبلغ خراج هريك از صاحبان آب و كاست و فزود آن و همچنين تغيير اسامى مالكان و از اسمى به اسم ديگر شدن در آن\r\n\r\n\r\n","description":"","footnote":"\r\n( 1 ) . در جلد اول اين كتاب اين شرح از نوشته عتبى از كتاب تاريخ يمينى ص 356 به بعد نقل شده بود : « ابو العباس وزير در صناعت كم بضاعت بود و در اين فن هيچ رنج نبرده بود . لاجرم مخاطبات در زمان او از عربى به فارسى تبديل شد و بدين‌جهت بازار فصاحت و بلاغت از رواج افتاد ، و نادان و دانا و كافى و عاجز برابر شدند . تا وزير جليل احمد بن حسن به وزارت رسيد و فضلا را بزرگ داشت و به نويسندگان ديوان فرمود تا از نثر پارسى اجتناب و تحاشى كنند ، مگر ضرورتى مقتضى باشد چنان كه مكتوب اليه عربى را فهم نكند .\r\n","page_name":" 119 ","page_number":119},
  {"content":"\r\n\r\nثبت مىشود . » « 1 » و از اين تعريف چنين برمىآيد كه اين ديوان علاوه بر وظائفى كه معمولا ديوانهاى آب برعهده داشته‌اند ، يعنى حفظ اصول مالكيت صاحبان آب و نقل و انتقالات آنها ، وظيفهء ديگرى هم برعهده داشته و آن تشخيص و ثبت خراج هريك از مالكان آب و حساب كاست و فزود آن خراج به نسبت كاست و فزودى بوده كه در مقدار آب آنها حاصل مىشده . و اين مهمترين وظيفه‌اى بوده كه از آن ديوان انتظار مىرفته و به همين‌سبب هم نام كاست افزود به آن داده‌اند .\r\nحال با توجه به آنچه پيش از اين دربارهء نظام آبيارى ايران و روشهاى مختلف آن گذشت . اگر بخواهيم در پرتو اطلاعاتى كه خوارزمى در اين‌باره در اختيار ما گذارده جاى واقعى ديوان كستبزود را در مجموعهء نظام آبيارى ايران بيابيم تنها جائى كه بدانجا رهنمون خواهيم شد در قلمرو رودهاى بزرگ و ناآرام و ناپايدارى است كه آب آنها نه به سر خود و نه‌تنها در مسير خود بلكه با تمهيد مقدمات بسيار و با بستن سدهاى مختلف و آب‌بندهاى گونه‌گون و كندن آب‌راههاى عظيم و طولانى و آب‌گيرهاى پهناور و ايجاد تاسيساتى براى اشراف به امور فنى و مالى و ادارى آنها آبهاى سركش و ويرانگر آنها به صورت آبهاى رام و دست‌آموز هم در مسير خود و هم در دوردستها در اختيار كشاورزان قرار مىگرفته تا آنها هم در چهارچوب تعهداتى كه براى بقا و استمرار آن تأسيسات برعهده مىداشته‌اند از حق خود برخوردار شوند ، و يكى از آن تعهدات پرداخت مبلغى بوده است كه به عنوان خراج آب برعهده آنان قرار مىگرفته « 2 » و به نسبت كم و زياد شدن آب مورد استفاده آنان كم و زياد مىشده . و از اين‌جاست كه خراج آب به عنوان يك ركن اصلى در معنى اين ديوان وارد شده و كاست و افزود هم شاخص آن گرديده است .\r\n\r\n\r\n","description":"","footnote":"\r\n( 1 ) . مفاتيح العلوم ، ص 68 : « الكستبزود معرّب من كاست افزود ، اى النّقصان و الزّيادة و هو الدّيوان الّذى يحفظ فيه خراج كلّ من ارباب المياه و ما يزيد فيه و ينقص و يتحوّل من اسم الى اسم . »\r\n( 2 ) . نگاه كنيد به آنچه در همين گفتار دربارهء نظام آبيارى ايران كه در عراق به دولت خلفا انتقال يافت ، ذكر گرديده .\r\n","page_name":" 120 ","page_number":120},
  {"content":"\r\n\r\n\r\nگفتار هشتم جستجوئى براى يافتن پايه‌هاى علمى نظام آبيارى و شيوهء احداث قنات در ايران\r\nوضع موجود مقنيان * نوشتهء ابو ريحان * دانش آب‌يابى و كهريزكنى ايرانى همچون زادگاهى براى هندسهء عربى * مهندس را در فارسى چه مىگفته‌اند ؟ * نوشته‌اى كه بايد با دقت خواند * علومى كه مىبايستى دبيران ديوان در زمينهء آب و آبيارى بدانند * كتابى كه بايد به درستى شناخت * نقطه‌اى كه نابه‌جا افتاد و آثارى كه از آن برخاست * چگونه كرجى به هويت اصلى خويش بازگشت * مقاله‌اى در الدراسات و مقدمه‌اى بر آن .\r\nپس از آنچه دربارهء نظام آبيارى ايرانيان و قدمت تاريخى آن در ايران و شيوهء احداث قنات ، كه محققان تاريخ و صاحب‌نظران در اين حرفه و فن آن را شيوه‌اى دقيق و هوشمندانه خوانده‌اند ، گذشت طبع كنجكاو خودبه‌خود در پى آن خواهد رفت كه با بحث و جستجو هرچند به اجمال هم باشد به برخى از\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاصول علمى و روشهاى هنرى كه ايرانيان در دورانهاى قديم براى راه‌يابى به چنان شيوه يا شيوه‌هائى به كار مىبسته‌اند دست يابد زيرا اين خردپذير نيست كه چنان نظامى دقيق در چنان دورانى طولانى در چنان قلمروى گسترده همچنان فعّال و مورد استفاده باشد ولى بر پايه معرفتى صحيح و اصول و قواعدى ثابت استوار نباشد . بازتابهائى هم كه از آن نظام در تاريخ‌ها و منابع معتبر قديم منعكس شده و آثارى كه از آن بر جاى مانده جز اين را نمىرسانند . و مراد از پايه‌هاى علمى نظام آبيارى هم در اين‌جا همين اصول و قواعد ثابت است .\r\n\r\nمقنّيان در وضع موجود\r\nو از آنجا كه مقنّيان و كسانىكه بر طبق سنّت قديم با آب و آبيارى سروكار دارند در وضع موجود مهارتهاى لازم را در حرفهء خود از راه تجربه‌هاى عملى و به اصطلاح زبان به زبان به دست مىآورند نه از راه درس و كتابت كه معمولا نه خود با آن آشنا هستند و نه چنين نوشته‌هائى در اختيار دارند .\r\nو اين امر ممكن است اين توهّم را پديد آورد كه شايد وضع موجود امتداد طبيعى وضع قديم آن است كه همواره بدين‌صورت و از قلمرو علم و كتابت بر كنار بوده است . و دلائل موجود كه پس از اين بدانها اشاره خواهد شد نه‌تنها چنين توهمى را تأييد نمىكند بلكه خلاف آن را مىرساند ، از اين‌رو شايد مناسب‌تر آن باشد كه براى پرهيز از شتاب در داورى وضع موجود را نه همچون يك امتداد طبيعى از وضع قديم آن بلكه همچون عارضه‌اى به يادگار مانده از يك دوران جهل و بىخبرى كه قرنها بر اين مرزوبوم سايه افكنده و هنوز هم از بسيارى جاها سايه برنچيده است به حساب آورد و براى وصول به نتيجه‌اى نزديك‌تر به واقع به بررسى همه‌جانبهء آن پرداخت .\r\n\r\nنوشتهء ابو ريحان\r\nاين‌كه مردمى در اثر عواملى زيان‌كار و ويران‌گر از دوران علم و آگاهى و نوشته و كتابت با كندى يا شتاب به دوران جهل و بىسوادى بيفتند در تاريخ نه بىسابقه است و نه كم‌نظير . شايد بهترين و روشن‌ترين نمونهء آن را در نوشتهء ابو ريحان بيرونى بتوان يافت و آن‌هم در جائى\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكه آن دانشمند خوارزمى ويرانگريهاى قتيبة بن مسلم باهلى را در خوارزم يعنى زادگاه و زيستگاه خودش شرح داده و آثار ناگوار آن را بر تاريخ و فرهنگ موطن خويش به روشنى باز نموده است .\r\nوى در كتاب الآثار الباقية در اين‌باره شرحى نوشته كه بدين‌گونه ترجمه مىشود « 1 » : « چون قتيبة بن مسلم باهلى نويسندگان اهل خوارزم را هلاك كرده و هيربدان آن‌ها را كشته و كتابها و نوشته‌هاى آنها را سوزانيده بود . مردم خوارزم هم امّى و ناآشنا به خط و سواد بار آمدند و هرچه را هم كه برحسب نياز مىگويند همه از روى حافظه است . » و در جاى ديگر از همين كتاب كه به سفر دوم قتيبة به خوارزم اشاره كرده چنين نوشته است « 2 » : هنگامى كه قتيبه بار دوم خوارزم را كه مردمش نافرمان شده بودند گشود اسكجموك را به فرمانروائى آنها بگمارد و تاريخ آنجا هم به شيوهء مسلمانان به هجرى تغيير يافت و چون قتيبه پيش از اين كسانى را كه خط خوارزمى نيكو مىدانستند و از اخبار خوارزميان آگاه بودند و علم خود را به ديگران مىآموختند نابود ساخته و آثار آنها را هم به كلّى از ميان برده بود ، از اين‌رو اخبار آنجا آن‌چنان پوشيده ماند كه به هيچ روى نمىتوان به شناخت حقايق بعد ( ؟ ) « 3 » از اسلام آنجا راهى يافت .\r\n\r\n\r\n","description":"","footnote":"\r\n( 1 ) . عبارت بيرونى چنين است : « ثمّ لمّا كان من اهلاك قتيبة مسلم كتبتهم و قتله هرا بذتهم و احراقه كتبهم و صحفهم بقوا امّيين يقولون فيما يحتاجون اليه على الحفظ . . . » الآثار الباقية ، ص 48 .\r\n( 2 ) . عبارت بيرونى در اين مورد چنين است : « و لمّا فتح قتيبة بن مسلم خوارزم المرّة الثّانية بعد ارتداد اهلها ملّك عليهم اسكجموك . . . و انتقل التّاريخ الى الهجرة على رسم المسلمين . و كان قتيبة اباد من يحسن الخطّ الخوارزمىّ و يعلم اخبارهم و يدرّس ما كان عندهم و مزّقهم كلّ ممزّق فخفيت لذلك خفاء لا يتوصّل معه الى معرفة حقايق ما بعد ( ؟ ) عهد الاسلام به . . . » ( الاثار الباقية ، ص 35 و 36 .\r\n( 3 ) . علامت سؤال براى بيان ترديدى است كه براى من در صحت اين كلمهء ( بعد ) حاصل شده . هر چند تاكنون هيچ‌يك از صاحب‌نظرانى كه به اين عبارت بيرونى مراجعه‌اى داشته‌اند بدان توجهى نكرده‌اند ولى همه‌چيز در اين عبارت دلالت بر اين دارد كه در اين كلمه تحريفى روى داده و اصل آن قبل بوده نه بعد . زيرا بيرونى در اين‌جا در بيان اين مطلب است كه پس از آن كه قتيبه دانشمندان و هيربدان خوارزم را كشت و كسانى را هم كه خط خوارزمى مىنوشتند و\r\n","page_name":" 123 ","page_number":123},
  {"content":"\r\n\r\nپس از اين دوران دوره‌هاى ديگرى هم بر تاريخ اين سرزمين گذشته‌اند كه چنين آثار زيانبارى بر فكر و فرهنگ همه يا بخشى از مردم آن داشته‌اند كه معروف‌ترين آنها دوران مغول است كه دربارهء آن زياد گفته و نوشته شده ولى\r\n\r\n\r\n","description":"","footnote":"\r\nآنهائى را هم كه اخبار گذشتهء آنجا را مىدانستند و معلّمانى را هم كه آن معلومات را به ديگران مىآموختند همه را نابود ساخت و تاريخ قديم آنها هم به هجرى اسلامى تغيير يافت ، اخبار آنجا هم پوشيده ماند . و مسلّم است كه آن اخبارى كه پوشيده مانده همان اخبارى بوده كه مىبايستى به وسيلهء همان دانشمندان و هيربدان و نويسندگان و معلّمان قديم خوارزم كه قتيبه همه را كشته بود به آيندگان منتقل شود يعنى اخبار پيش از اسلام آنجا نه اخبار بعد از اسلام آنجا كه از وقتى شروع مىشد كه آن گروه آگاهان و فرزانگان ديگر در اين جهان نبودند .\r\nو جاى آنها را قتيبه و ياران او گرفته بودند كه همه هم سرزنده و خبرساز بودند و براى دانستن اخبار آنها و اعقاب آنها نيازى به آن فرزانگان قديم نبود .\r\nو اين هم گفتنى است كه با اين كه استاد فقيد جلال الدين همائى در مقدمه پربارى كه در شرح‌حال ابو ريحان بر كار عالمانهء خود تصحيح و تحقيق كتاب التفهيم افزوده همين معنى را در ترجمهء عبارت بيرونى آورده ولى باز اين نكته يعنى تحريف قبل به بعد از نظر تيزبين آن مرحوم پوشيده مانده است . شايد بهتر باشد كه براى توضيح بيشتر اين مطلب عين عبارت آن استاد هم در اين‌جا نقل شود : « بيرونى از قتيبة بن مسلم باهلى كه فاتح خوارزم بود با لحنى نفرت‌آميز و زبان و بيانى كه حاكى از كمال تأثّر و تألّم درونى اوست حكايت ، و با تلويحى ابلغ از تصريح رفتار او را تقبيح مىكند كه بىرحمى و تباهكارى را از حد بدر برد ؛ چرا كه پس از فتح خوارزم جميع دانشمندان و هيربدان و اهل خط و سواد را بكشت ، و كتب و صحايف و نوشته‌ها همه را بسوخت ، چنان كه اهالى خوارزم پس از آن حادثه مانند اعراب جاهلى امى عامى شدند و از آن پس هرچه مىگفتند از حفظ و نقل از زبان به زبان بود ، و به همين‌سبب تمدن و فرهنگ اصيل قديم خوارزمى از ميان رفت و چندان اثر و خبر صحيح بهترى از آن به دوره‌هاى بعد از اسلام نرسيد ( التفهيم ، لاوائل صناعة التنجيم ، چاپ دوم ، تهران ، 1362 ، ص 68 ) و آنچه از نظر آن استاد به دور مانده اين است كه اين معنى در صورتى از عبارت بيرونى مفهوم مىگردد كه پايان آن بدين‌صورت باشد . « . . . فخفيت لذلك خفاء لا يتوصّل معه الى معرفة حقايق ماقبل عهد الاسلام به » و عبارت كنونى الاثار الباقية بدين‌صورت نيست . اين هم ناگفته نماند كه نويسنده اين سطور هم هنگامى كه سالها پيش از اين در جائى دربارهء نابود شدن قسمتى از آثار ايرانى در حملهء عربها به همين نوشتهء بيرونى اشاره كرده و قسمتى از آن را از همين چاپ كتاب الآثار الباقيه كه هم‌اكنون مورد مراجعه است نقل كرده بودم به اين تحريف توجه نداشته و از آن ذكرى نكرده‌ام . ( ن . ك . فرهنگ ايرانى و تأثير آن در تمدّن اسلام و عرب ، چاپ اول تهران 1323 ه . ش . ص 22 - 23 ) .\r\n","page_name":" 124 ","page_number":124},
  {"content":"\r\n\r\nكمتر به دوره‌هاى پيش از آن يعنى دوره‌هائى كه پس از دورهء شكوفائى علم و انديشه در جهان اسلام بر اين مرزوبوم گذشت و مقدمات انحطاط فكرى و فرهنگى را در آن زمان كه خود پيش‌درآمدى براى دوران مغول بود فراهم ساخت توجه شده . با آن كه توجه به آن دوره‌ها و شناخت علل و عواملى كه چنان اثرى از خود بر جاى گذاشتند براى راه‌يابى به ريشه‌هاى تاريخى آن انحطاط عام و شاملى كه در دوران مغول همه‌گير شد و آثار آن تا امروز هم هنوز در برخى از جوامع كنونى باقى مانده است كمال ضرورت را دارد . و به‌هرحال چون در اين باره هم پيش از اين در جاى ديگر مطالبى هرچند به اجمال ذكر شده در اين‌جا تنها به يادآورى آن اكتفا مىشود « 1 » .\r\nاين توضيح با آن‌كه كمى به تفصيل گرائيد از آن‌رو لازم آمد تا هم دوره‌هاى مختلفى كه به تناوب بر اين مرزوبوم گذشته و اثرى كه بر تاريخ آن گذاشته‌اند تا حدى شناخته شوند و هم اين نكته در پايان آن يادآورى شود كه آنچه در اين جستجو كه براى يافتن پايه‌هاى علمى نظام آبيارى و شيوه احداث قنات مورد مراجعه بوده طبعا آن دسته از مآخذ معتبر تاريخى بوده است كه مطالب آنها يا حكايت از وضع اين حرفه و فن در ايران پيش از اسلام داشته و يا به دوران شكوفائى علم و انديشه در جهان اسلام بازمىگردد و در هردو حال پيش از دوره‌هاى انحطاط انديشه و علم در اين ديار است . و به همين‌سبب در آنها از نظام آبيارى و شيوه احداث قنات همچون حرفه و فنى داراى اصول و قواعدى كه بايد آنها را به درس آموخت و دانش و هنرى كه در تاريخ علوم اسلامى يادگار نمايانى از خود به جاى گذاشته است ياد مىشود .\r\n* * *\r\n\r\n\r\n","description":"","footnote":"\r\n( 1 ) . و آن گفتارى است از نويسنده اين سطور با عنوان « سير انديشه و علم در جهان اسلام تا زمان ابو ريحان و پس از آن » كه در كتاب يادنامهء بيرونى كه مجموعه‌اى است از سخنرانيهاى فارسى كه در سال 1352 ه . ش . به مناسبت هزارمين سال ولادت ابو ريحان بيرونى به وسيلهء شوراى عالى فرهنگ و هنر در بهمن‌ماه 1353 در تهران انتشار يافت ، از صفحه 1 - 25 آن به چاپ رسيد .\r\n","page_name":" 125 ","page_number":125},
  {"content":"\r\n\r\n\r\nنظام آبيارى ايرانى همچون زادگاه هندسه عربى اسلامى\r\nخوارزمى كه پيش از اين هم دربارهء ديوان كستبزود از كتاب مفاتيح العلوم او مطالبى مفيد و راه‌گشا نقل شد در همان كتاب دربارهء صناعت آبيارى هم مطالبى همچنان مفيد و راه‌گشا آورده كه چون هم خود او در اين زمينه از آگاهان صاحب‌نظر بوده و هم آنچه در اين‌باره نوشته است تا حدى جامع و گويا است از اين‌رو اين مطلب را با نوشتهء او و با توضيحى كوتاه و مختصر دربارهء كتاب او آغاز مىكنيم :\r\nخوارزمى كتاب خود را كه فرهنگنامهء مختصرى از علوم و معارف عصر خود او است به دو بخش كرده و هربخشى را مقاله ناميده . مقاله اول را به علوم شرعى و معارفى كه زمينهء عربى اسلامى دارند اختصاص داده و مقالهء دوم را به دانشهائى كه آنها را علوم العجم خوانده است . يعنى دانشهائى كه از ايران و يونان و هند به عربى راه يافته و از آن جمله اين‌ها را برشمرده است : فلسفه ، منطق ، طبّ ، حساب ، هندسه ، نجوم ، موسيقى ، حيل ( - فيزيك ) ، كيميا ( - شيمى ) . و از مجموع اين دانشها در اين‌جا تنها از يكى از آنها يعنى هندسه كه زادگاه آن همان دانش آبيارى ايرانى بوده است سخن مىرود .\r\nدر مفاتيح العلوم هندسه چنين تعريف شده : اين صناعت را در يونانى جومطريا مىخوانند و آن صناعت مساحت كردن است . ولى هندسه كلمه‌اى است فارسى معرّب . و فارسى آن اندازه است . خوارزمى اندازه را به عربى مقادير معنى كرده و از گفتهء خليل ( - يكى از ائمه لغت عربى ) آورده كه مهندس كسى را گويند كه مجراى قناتها و جاهائى را كه بايد كنده شوند اندازه مىگيرد ( - يقدّر ) و اين كلمه از هندزه مشتق شده و آن فارسى است و زاى آن به سين بدل شده زيرا در كلام عرب زاء پس از دال قرار نمىگيرد . خوارزمى اين را هم آورده كه بعضى هم گفته‌اند : هندسه معرّب انديشه يعنى فكر است ولى اين درست نيست زيرا اين سخن كه : « اندازه با اختر مارى بايد » در نزد ايرانيان مشهور است . . . گويد گاهى اين كلمه ( يعنى اندازه يا هندسة ) به معنى اندازه گرفتن آب هم به كار مىرود . زيرا\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچنان كه خليل گفته اين كار هم رشته‌اى از اين صناعت و جزئى از آن است . » « 1 »\r\nاين معنى براى هندسه بدين‌صورت كه در اين كتاب آمده با كم‌وبيش اختلاف در تفصيل يا اجمال ، در همه كتابهاى معتبر لغت عربى ، از قديم‌ترين كتابهائى كه در آن لغت عربى به ترتيب حروف الفبا تنظيم شده مانند صحاح اللغة جوهرى تا كتابهاى جديد لغت مانند المنجد در بيان معنى هندسه و مهندس آمده « 2 » و اصول آن در همهء آنها تكرار شده و از همهء آنها جز اين برنمىآيد كه اين دانش و حرفه‌اى كه در نمود عربى اسلامى آن هندسه خوانده مىشود در اصل برخاسته از دانش و فنى ايرانى بوده است كه چون در ايران نمايان‌ترين كاربرد آن در امر آب يارى و كندن قنات بوده از اين‌رو رفته‌رفته از اين نام يعنى اندازه همين دانش آب و آبيارى به ذهن مىرسيده تا جائى كه به آن اختصاص\r\n\r\n\r\n","description":"","footnote":"\r\n( 1 ) . خوارزمى ، مفاتيح العلوم ، ص 202 .\r\n( 2 ) . جوهرى ( - اسماعيل بن حمّاد مكنّى به ابو نصر 333 - 400 هجرى ) در صحاح اللغة چنين گفته : « هنداز معرّب اندازه است گويند « اعطاه بلا حساب و لا هنداز » يعنى بىحساب و اندازه به او مال بخشيد . و از همين هنداز مهندز به صيغهء اسم فاعل مشتق كردند . و مهندز كسى است كه مجراى قناتها ، و جاهائى را كه بايد براى اين كار كنده شوند اندازه مىگيرد . زاى آن به سين بدل شد چون در كلام عرب زاى معجمه پس از دال قرار نمىگيرد پس گفتند مهندس . و جواليقى ( موهوب بن احمد ابو منصور 465 - 540 ) هم در كتاب المعرّب من الكلام الاعجمى . ص 352 ، و هم در كتاب تكملة اصلاح ما تغلط فيه العامة ص 41 ، همين معنى را آورده . و سيوطى در المزهر علاوه بر اندازه‌گيرى مجراى قناتها اندازه‌گيرى ساختمانها را هم بر آن افزوده و چنين نوشته « و فى الصحاح : المهندز الذى يقدّر مجارى القنىّ و الابنية ، معرّب . و صيّروا زايه سينا فقالوا : مهندس ، لانه ليس فى كلام العرب زاى قبلها دال . » ( ج 1 ، ص 271 ) . در المنجد هم با تلخيص مطالبى كه در كتب لغت قديم آمده هندسه و مهندس چنين معنى شده « الهندسة امص » الحد و القياس ، و اصله اندازه بالفارسية ، علم يبحث فيه عن احوال المقادير من حيث التقدير ، المهندس مقدّر مجارى القنىّ حيث تحفر الابنية . » چنان كه ملاحظه مىشود در اين عبارت معنى مهندس كمى پريشان است زيرا معنى آن چنين است . مهندس كسى است كه مجراى قناتها را در جائى كه ساختمانها حفر مىشوند اندازه مىگيرد . و با كمى دقت مىتوان فهميد كه اين پريشانى ناشى از تلخيص مطالب كتب لغت و كمى بىدقتى در تلفيق آنها است ، آنچه در اين‌جا در معنى مهندس آمده تا حيث تحفر ، عبارت قاموس است . و كلمهء الابنية احتمالا از المزهر يا از صحاح ، به روايت سيوطى ، گرفته شده و چنان كه پيش از اين ديديم در آنجا الابنية با واو به مجارى القنىّ عطف شده ، و معناى صحيح آن‌هم همان است كه پيش از اين گذشت .\r\n","page_name":" 127 ","page_number":127},
  {"content":"\r\n\r\nيافته و همهء رشته‌هاى آن را در مراحل مختلف آن از آب‌يابى تا آب‌رسانى و آب‌يارى و همهء مهارتهاى لازم را براى هرمرحله دربر مىگرفته و از آن جمله برآورد مقدار آب ده هرقنات بوده كه آن‌هم امرى دقيق و مستلزم مهارت فراوان بوده و به همين دليل هم خوارزمى به استناد قول خليل لازم ديده كه آن را رشته‌اى از همين صناعت بشمرد .\r\n\r\nمهندس را در فارسى چه مىگفته‌اند ؟\r\nهمهء اين‌ها هرچند خيلى به اجمال و اختصار هم باشد از نوشتهء خوارزمى و ديگر لغت‌نويسان برمىآيد ، ولى آنچه برنمىآيد اين است كه دارندهء اين دانش و فن را در فارسى ، پيش از آن كه اندازه به شكل عربى هندسه درآيد و دارندهء آن بنام مهندس خوانده شود ، به چه نام مىخوانده‌اند . چون در همهء اين نوشته‌ها هرجا سخن از چنين شخصى است از آن با عنوان مهندس ( اسم فاعل از هندسهء معرّب ) ياد مىشود نه از اندازه . آيا مىتوان انگاشت كه به قياس اماركار كه در ايران ساسانى حسابداران را در مراتب مختلف به اين عنوان مىخوانده‌اند ، و همهء آنها زير نظر ايران اماركا ، كه منصبى بزرگ در دربار ساسانى بوده ، به اين كار مىپرداخته‌اند « 1 » مهندسان را هم اندازه‌كار يا اندازه‌گير مىگفته‌اند ؟ . در لسان العرب ابن منظور و قاموس المحيط فيروز آبادى در تعريف هندسه و مهندس واژه‌اى به كار رفته كه شايد بتوان آن را اصطلاح فارسى مهندس پنداشت ولى چون عبارات آن دو كتاب و واژه‌اى كه در آنها به كار رفته مصون از تحريف و اشتباه نمىتوانند بودند به خصوص كه ابهامى هم آن عبارات را فراگرفته ، از اين‌رو تا وقتىكه صحت آن عبارات به همين صورت با تحقيقات كافى مشخص نشده و معناى آنها مستقيم نگشته است . نمىتوان بر آنها اعتماد نمود . « 2 »\r\n\r\n\r\n","description":"","footnote":"\r\n( 1 ) .  Christensen , L Iran sous les Sassanides , p , 118 .  .\r\n( 2 ) . براى اين‌كه موارد ابهامى كه در اين عبارات وجود دارد و آن‌هايى كه احتمال تحريف و اشتباه مىرود براى صاحب‌نظران مشخص شود عبارات آن دو كتاب دربارهء مهندس عينا نقل\r\n","page_name":" 128 ","page_number":128},
  {"content":"\r\n\r\nاز اين‌كه خوارزمى عبارت فارسى : « اندازه با اختر مارى بايد » را عينا در كلام عربى خود آورده و آن را در عربى چنين معنى كرده « اى الهندسة يحتاج اليها مع احكام النجوم » چنين برمىآيد كه موضوع پيوستگى هندسه ( - اندازه ) با نجوم ( - اختر مارى ) در فرهنگ قديم ايران آن‌چنان واضح و مشهور بوده كه خوارزمى اين عبارت فارسى را همچون مثلى معروف و به عنوان دليلى براى مطلب خود آورده است . غرض از اشاره به اين مطلب بيان اين نكته است كه مسئله پيوستگى اين دو دانش به يكديگر كه هردو هم ريشه ايرانى و فارسى دارند و كيفيت ارتباط علمى و عملى آنها كه اكنون به حكم ضرورت بايد با اشاره‌اى از آن گذشت يكى از مسائل قابل بحث و تأمل در فرهنگ قديم ايران و از موضوع‌هائى است كه درخور آن هست تا همت پژوهشگران جوان را برانگيزد و آنها را به بحث و بررسى دقيق در اين زمينه وادارد . زيرا از خلال همين بحث و بررسىها است كه بايد افقهاى تازه‌اى ، هم بر روى تاريخ علوم در ايران قديم گشود .\r\n* * *\r\n\r\n\r\n","description":"","footnote":"\r\n- مىشود : لسان العرب : « المهندس المقدّر لمجارى المياه و القنىّ و احتفارها حيث تحفر ، و هو مشتقّ من الهنداز ، و هى فارسيّة اصلها اوانداز » يعنى مهندس كسى است كه مجراى آبها و محل كندن قناتها را كه كجا كنده شوند اندازه مىگيرد و اين كلمه مشتق از هنداز است و آن فارسى است و اصل آن اوانداز است . و عبارت قاموس چنين است : « المهندس مقدّر مجارى القنىّ حيث تحفر و الإسم الهندسة مشتقّ من الهنداز معرّب آب‌انداز » يعنى مهندس كسى است كه مجراى قناتها را در جائى كه بايد كنده شوند اندازه مىگيرد ، اسم ( مصدر ) آن هندسه است كه از هنداز مشتق شده و آن‌هم معرّب آب‌انداز است .\r\nدر آن‌چه تاكنون دربارهء اندازه و معرّب آن هندسة از كتابهاى عربى نقل شد اين نخستين بارى است كه در اين دو كتاب واژهء آب را هم بر آن افزوده و تركيبى همچون اوانداز و آب‌انداز پديد آورده‌اند . مىتوان انگاشت كه چنين تركيبى در فارسى براى مهندس به كار مىرفته چنان كه در اين دو كتاب هم در ذيل كلمهء مهندس ذكر شده‌اند ولى از ظاهر كلام چنين برمىآيد كه آن را در برابر هندسة گذارده‌اند . و درهرحال چون عبارت هردو كتاب در اين مورد كمى آشفته به نظر مىرسند قبل از فحص و بحث كافى نمىتوان از مرز حدس و گمان گامى فراتر نهاد .\r\n","page_name":" 129 ","page_number":129},
  {"content":"\r\n\r\n\r\nنوشته‌اى كه بايد با دقت خواند\r\nو آن نوشتهء ابن قتيبه « 1 » در كتاب عيون الاخبار در جائى است كه از فرهنگ دبيران ديوان و دانش‌ها و مهارت‌هائى كه مىبايستى فراگيرند سخن مىراند ، و از جملهء آنها معارفى را در همين زمينهء آب و آبيارى و پل و سدّسازى و مانند اين‌ها را برمىشمرد . اين نوشته را از آن‌رو بايد با دقت بررسى كرد كه ابن قتيبه آن را از گفتهء ايرانيان و با عبارت « كانت العجم تقول » آورده « 2 » كه معمولا آن را در جائى به‌كار مىبرد كه مطلبى را مستقيما از مأخذى ايرانى نقل كرده باشد ، نه از روايت راويان ، و مراد از ايرانيان هم كه در اين‌جا با كلمهء « العجم » بيان كرده ايرانيان قديم‌اند يعنى ايرانيان پيش از اسلام و پيش از دورانى كه ايران هم در قلمرو اسلام درآمده بوده است .\r\nابن قتيبه يكى از مؤلفان دوران اسلامى ايران است كه هرچند كتابهايش همه به زبان عربى است ولى به سبب شناختى كه او از كتابهاى فارسى و ايرانى ، كه در آن دوران هنوز در دسترس بوده‌اند ، داشته و مطالبى كه از آنها نقل كرده در نوشته‌هاى او نشانه‌هاى بيشترى از آثار پيش از اسلام ايران را مىتوان يافت و كتاب « عيون الاخبار » او براى راه‌يابى به برخى از آن آثار و شناخت اجمالى مطالب آنها يكى از منابع غنى و پرمايه به شمار مىرود . و چون نزديك به يك قرن پيش از خوارزمى مىزيسته و به زمان ايرانيان نزديك‌تر و به آثار آنها\r\n\r\n\r\n","description":"","footnote":"\r\n( 1 ) . ابو عبد اللّه محمد بن مسلم معروف به ابن قتيبه ، از خاندانى ايرانى است كه اصلا از شهر مرو بوده‌اند و از آنجا به عراق كوچيده‌اند ، و ابن قتيبه در سال 213 در بغداد يا كوفه زاده شده و چون روزگارى دراز در دينور مىزيسته و در آنجا منصب قضا داشته از اين‌رو به دينورى معروف شده . وى پس از بازگشت به بغداد به تدريس پرداخته و تا پايان عمر همين شغل را داشته . ابن قتيبه در دوران حيات خود كتابهاى بسيارى در زمينه‌هاى مختلف و بيشتر ادبى تأليف كرده كه فهرستى از آنها و از آنچه به وى نسبت داده شده در مقدمهء كتاب عيون الاخبار چاپ « دار الكتب » مصر كه جلد اول از جلدهاى چهارگانهء آن در سال 1343 هجرى قمرى ( 1924 م . ) چاپ شده است آمده ، و از ميان همهء مؤلفات او مهمترين آنها از نظر اشتمال بر آثار ايرانى قديم همين كتاب عيون الاخبار است كه در اين‌جا موضوع سخن است .\r\n( 2 ) . عيون الاخبار ، ج 1 ، ص 44 - 45 .\r\n","page_name":" 130 ","page_number":130},
  {"content":"\r\n\r\nآشناتر بوده « 1 » از اين‌رو مطالبى هم كه او در همين زمينه از ايرانيان نقل كرده با همهء اختصار و فشردگى آنها پرتو بيشترى بر آنچه از خوارزمى نقل شد مىافكند و بر اطلاعات موجود در اين زمينه معلومات ديگرى مىافزايد كه از نظر تحقيق در آنچه در اين‌جا موضوع سخن است يعنى آب و آبيارى در ايران قديم بسى مغتنم است .\r\nآنچه ابن قتيبه نقل كرده از دو جهت درخور توجه است يكى از آن‌رو كه بازگوكنندهء وضع اين نظام در دوران پيش از اسلام ايران است ، و ديگر از آن جهت كه در آن فن آبيارى و رشته‌هاى وابسته به آن نه چون حرفهء مردم عامى و امّى ، بلكه همچون علمى كه دبيران ديوان براى رسيدن به مرحلهء كمال در حرفهء خود مىبايستى آن را فراگيرند ، ياد شده و طبقهء دبيران در ديوان ساسانى ، هم از لحاظ مقام اجتماعى آنها كه در سازمان ادارى آن زمان پس از وزيران قرار مىگرفتند ، و هم از لحاظ مقام علمى و جامعيّتى كه در اين زمينه داشتند ، از طبقات ممتاز و سرشناس بودند . و به سبب اهميّتى كه اين متن در مطالعات مربوط به زمينه‌هاى علمى اين نظام در دوران ساسانى دارد در اين‌جا عين عبارت ابن قتيبه نقل مىشود و براى اين‌كه مطالب آن كه به سبب افراط در اختصار كمى دور از ذهن جلوه مىكند تا حدى روشن و نزديك به فهم گردد پس از نقل متن توضيحى هم بر آن افزوده مىشود باشد كه اختصار مفرط آن را تا حدى جبران كند .\r\nكانت العجم تقول : « من لم يكن عالما باجراء المياه و بحفر فرض الماء و المسارب و ردم المهاوى و مجارى الأيّام فى الزّيادة و النقصان و استهلال القمر و افعاله و وزن الموازين و ذرع المثلّث و المربّع و المختلف الزّوايا و نصب القناطر و الجسور و الدّوالى و النّواعير على المياه و حال ادوات الصّنّاع و دقائق\r\n\r\n\r\n","description":"","footnote":"\r\n( 1 ) . آگاهى بيشتر را در اين‌باره در جلد اول از كتاب « الترجمة و النقل عن الفارسية فى القرون الاسلامية الاولى » از نويسندهء اين سطور با عنوان « كتب التاج و الآيين » منتشر شده ( انتشارات دانشگاه لبنان ، بيروت ، 1964 ) ، چاپ دوم ، تهران انتشارات توس ، 1374 و اطلاعات دست اولى كه در آن كتاب دربارهء تاج‌نامه‌ها و آيين‌نامه‌هاى ساسانى ، از كتاب عيون الاخبار ابن قتيبه نقل شده ، خواهيد يافت .\r\n","page_name":" 131 ","page_number":131},
  {"content":"\r\n\r\nالحساب كان ناقصا فى حال كتابته . » « 1 »\r\nدر آغاز صورتى كه ابن قتيبه از چيزهائى كه به گفتهء ايرانيان دبيران ديوان مىبايستى بدان عالم باشند ذكر كرده علم به روان ساختن آبها است . اين همان معنى اصلى و اساسى است كه در نوشتهء خوارزمى براى هندسه و مهندس آمده و ديديم كه معنى آن اندازه گرفتن مجراى قناتها و آب‌راههائى بوده كه پيش از كندن قنات مىبايستى انجام گيرد ، و مراد از آن‌هم به دست آوردن تراز زمين و مشخص ساختن مسير نهر و شيب مجرائى بوده است كه مىبايستى از زمينهاى ناهم‌سطح بگذرد . در اين صورت همراه با اين شناسائى علم به كيفيت انشعاب آب از رودها و روان ساختن آن در آب‌راههاى جديد نيز ذكر شده است كه مراد از آن يكى شناخت درست محلّ مناسبى بوده است در رود كه براى انشعاب برگزيده مىشده و ديگر شناخت صحيح وسايل و مقدماتى بوده است كه براى مهار كردن آب رودخانه و روان ساختن آن در مجراى جديد مىبايستى به كار گرفته شود ، از آن نوع كه در گفتارى از همين كتاب دربارهء طرحهاى بزرگ آبيارى در استانهاى شرق دجله خواهد آمد . و اين عمل دوگانه كه در اين صورت با اين عبارت موجز « عالما باجراء المياه و بحفر فرض الماء » « 2 » بيان شده از آن‌رو در صدر اين جدول قرار گرفته كه اساس همه كارهائى بوده است . كه در طرحهاى بزرگ آبيارى به اجرا درمىآورده‌اند ، و صحت و درستى اينها ضامن موفقيّت آن طرحها بوده .\r\nنمونهء طرحهاى بزرگى كه به علت عالم نبودن مجريان آنها به دقايق اين امور و اشتباه در محاسبات آنها به شكست انجاميده در تاريخ كم نيست ، و به عنوان مثال مىتوان از نهرى كه متوكّل خليفهء عباسى براى شهر خود ( متوكلّيه ) از دجله بريد و به نام نهر جعفرى معروف گرديد نام برد . اين نهر از چهل كيلومتر بالاى تكريت از دجله جدا شده بود و در امتداد دجله و به موازات آن به مقدار\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 44 .\r\n( 2 ) . فرض ، جمع فرضه است و آن شكافى است كه براى بردن آب رودخانه به جاهاى دور در جائى مناسب از آن ايجاد مىكنند .\r\n","page_name":" 132 ","page_number":132},
  {"content":"\r\n\r\nشصت كيلومتر به سوى جنوب روان مىشد تا به متوكليّه مىرسيد . به گفتهء يعقوبى يك ميليون دينار در آن هزينه شد و به گفتهء طبرى 12 هزار تن در آن كار كردند ولى سرانجام چنان كه از آن انتظار مىرفت نشد و آب كافى در آن جريان نيافت .\r\nو شايد همين هم باعث شد كه معتصم پس از مرگ متوكّل آنجا را ترك گفت و به سامرّا منتقل گرديد « 1 » .\r\nو ديگر از امورى كه علم به آن نشانهء كمال دبيران ديوان در امر دبيرى بوده كندن قناتها و آب‌راههاى زيرزمينى بوده است كه در اين عبارت با كلمهء « المسارب » « 2 » بيان شده ، كه هدف از آن استخراج آبهاى درونى زمين و بردن آن از راه‌هاى زيرزمينى و رساندن آن به سطح زمين بوده است .\r\nو ديگر از امورى كه علم بدانها از فضايل دبيران ديوان شمرده مىشده ، به هم پيوستن پرتگاهها و بستن سدهاى محكم و استوار بر آنها ، بوده است كه در اين عبارت با كلمهء ردم المهاوى بيان شده . براى درك اين اجمال شايد بهتر باشد به آنچه دربارهء آب‌راههاى بزرگى كه از رودهاى بزرگى همچون دجله در دوران ساسانى براى آبيارى سرزمينهاى دور جدا مىشده و كارهائى كه براى گذراندن آنها از پرتگاهها و يا عبور دادن آنها از روى رودهاى ديگر به وسيلهء سدّهاى استوار و پلهاى آب‌گذرى كه بر روى آنها مىساخته‌اند و دقت فراوانى كه در آنها به كار مىبرده‌اند و در جاى ديگرى از اين كتاب آمده ، مراجعه شود . و براى بيان همين دقت و استحكام است كه به جاى آن كه آن را با كلمهء معروف سدّ بيان كنند كلمه ردم را به كار برده‌اند كه قوىتر و مستحكم‌تر از سدّ است . « 3 » و همان كلمه‌اى است كه در قرآن كريم براى بيان استحكام سدّ ياجوج و مأجوج به جاى\r\n\r\n\r\n","description":"","footnote":"\r\n( 1 ) . توضيح بيشترى را در اين‌باره در كتاب رىّ سامراء ، ج 1 ، مقدمه ص 27 خواهيد يافت .\r\n( 2 ) . با رعايت عطفهائى كه در جمله هست اين عبارت بدين‌صورت درمىآيد : « عالما بحفر المسارب . » مسارب ، جمع مسرب ، و مسرب از سرب است كه به معنى سوراخهاى زيرزمينى جانوران و راه‌آبهاى زيرزمينى كاريزها و هرمجراى زيرزمينى است كه از آنجا آب به داخل خانه راه يابد .\r\n( 3 ) . قيل الرّدم اكثر من السدّ لان الردم ما جعل بعضه على بعض . ( لسان العرب )\r\n","page_name":" 133 ","page_number":133},
  {"content":"\r\n\r\nسدّ به كار رفته . « 1 »\r\nآنچه از شناختن گردش ايام از لحاظ كم و زياد شدن آنها و گردش ماه و دگرگونيها و آثار آن در اين صورت آمده تاييدى است بر آنچه از خوارزمى دربارهء پيوستگى اين دو علم اندازه ( هندسه ) و اختر مارى ( نجوم ) نقل شد . و از آنچه دربارهء آشنائى دبيران با اوزان و مقادير و ترازوها و اندازه‌گيرى اشكال مختلف هندسى در اين‌صورت آمده و مهارتهائى كه در آن ذكر شده همچون علم به برپا داشتن پلها و جسرها بر روى رودخانه‌ها ، و نصب آلاتى براى كشيدن آب از رودخانه‌ها و بردن به مزارع مانند دولابها « 2 » و ناعوره‌ها كه از مسايل مهم اين علم به شمار مىرفته‌اند ، مىتوان تا حدّى به قلمرو گستردهء اين علم راه يافت .\r\nصاحب ابن عباد در نامه‌اى كه دربارهء پل نوبهار نوشته هنرمندانى را كه در ساختن آن به كار گرفته مىشده‌اند با عنوانهاى ، القيّاسين و الجصّاصين و المصهرجين نام برده « 3 » اين‌ها عنوانهائى است كه صاحب بن عبّاد در نامهء عربى خود آنها را به اين شكل درآورده ، قيّاسين ، همان اندازه‌گيران يا مهندسان‌اند كه كارهاى فنّى ساختمان را برعهده داشته‌اند . وى گچ‌كاران را هم جصّاصين خوانده . از جصّ معرّب گچ ، و ساروج‌كاران را هم مصهرجين ناميده از صهريج كه آن‌هم معرّب ساروج است .\r\n\r\nكتابى كه بايد به درستى شناخت\r\nو آن كتاب « انماط المياه الخفيّة كرجى است كه هر چند تاريخ تاليف آن به اواخر قرن چهارم و اوايل قرن پنجم هجرى مىرسد و فاصلهء آن با ايران قديم\r\n\r\n\r\n","description":"","footnote":"\r\n( 1 ) .  « فَأَعِينُونِي بِقُوَّةٍ أَجْعَلْ بَيْنَكُمْ وَ بَيْنَهُمْ رَدْماً »  سورة الكهف 95 .\r\n( 2 ) . به نظر مىرسد كه دوالى كه در متن عربى كه پيش از اين گذشت به كار رفته كوتاه شدهء دواليب جمع دولاب است . دولاب و ناعوره به ابزارهائى گفته مىشده كه از آنها براى بالا كشيدن آب از چاهها يا رودخانه‌هاى گود و روان ساختن آن در كشتزارها تعبيه مىشده و بيشتر به شكل چرخ بسيار بزرگى بوده كه گردش آن از سطح آب رودخانه تا سطح زمين را دربر مىگرفته و با دلوهاى بسيارى كه به دور آن مىبسته‌اند با گردش آن كه با جريان آب رود صورت مىگرفته دلوها از آب پر مىشده و در جوئى كه در سطح زمين بوده سرازير مىشده‌اند .\r\n( 3 ) . رسائل صاحب بن العباد ، ص 72 .\r\n","page_name":" 134 ","page_number":134},
  {"content":"\r\n\r\nنسبة زياد است ولى با اين حال بيان‌كنندهء صورتى است از همان دانش و فنّ آبيارى ايرانى كه هرچند تا اين تاريخ چيزهائى بر آن افزوده شده از آن نوع كه در همان كتاب گهگاه به آنها اشاره شده است ، ولى اصول و قواعد و مطالب اساسى آن همچنان از فرهنگ قديم ايران سرچشمه مىگيرد . زيرا اين كتاب مشتمل بر همان شيوه‌ها و روشهائى بوده است كه از قديم در همين سرزمين به كار گرفته مىشده و همچنان ادامه يافته ، نه حوادث ايام آن را دگرگون ساخته و نه از هيچ منبع خارجى چيزى بر آن افزوده شده كه اصالت آن را مورد ترديد قرار دهد .\r\nو اما آنچه ذكر اين كتاب را در اين‌جا با توضيحى نه مختصر ، بلكه با شرح و تفصيلى دربارهء آن ، ايجاب نمود تحريف بزرگى است كه در اثر اشتباه كوچكى در اصل و تبار و مسكن و مأواى مؤلف اين كتاب روى داده و در نتيجه هم خود او و هم نوشته‌هاى او و از آن جمله همين كتاب را از قلمرو دانش و فرهنگ ايران خارج ساخته بود .\r\n\r\nنقطه‌اى كه نابه‌جا افتاد و آثارى كه از آن برخاست\r\nتحريفى كه ذكر آن گذشت به سبب تغيير مختصرى بوده كه در رسم الخط نام مؤلف اين كتاب روى داده و در اثر آن نقطه‌اى نابه‌جا افتاده و كرجى را به كرخى مبدّل ساخته بود ، و چون اصل كتاب به زبان عربى بوده و مؤلّف آن‌هم برحسب معمول با نام و كنيهء عربى « ابو بكر محمّد بن الحسن الحاسب الكرخى » نوشته شده و الكرخ هم محلهء معروفى در بغداد است ، همين قدر كافى بوده كه اين كتاب را از مؤلفى عربى بپندارند كه در كشورى عربى تاليف يافته و از دانش و فن آبيارى عربى سخن گفته است و بدين‌ترتيب به لغزشگاهى تبديل گردد كه حتى برخى از ارباب علم و تحقيق نيز از فروافتادن در آن مصون نمانند .\r\n* * * رفع اشتباهى هم كه باعث گشت تا كرجى به هويّت اصلى خودش بازگردد و به ترجمهء كتاب « انماط المياه الخفيّه او به فارسى و چاپ آن به نام استخراج\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nآبهاى پنهانى بينجامد خود نيز داستانى دارد كه هرچند از مقدمهء همين ترجمهء فارسى هم مىتوان تا حدى بدان دست يافت ، ولى چون به سبب تصرّفى كه در نقل مقدمهء اصلى شده ابهامى بر آن سايه افكنده براى رفع ابهام بهتر آن دانسته شد كه همان مقدمهء اصلى ، كه مترجم فارسى آن را « با اندكى تصرف » از مجلّهء الدراسات الادبية نقل كرده ، « 1 » عينا از همان مجلّه و بدون تصرّف در اين‌جا نقل شود .\r\n* * * دربارهء مجلهء دو زبانى الدراسات الادبيه و علت تأسيس آن در كرسى زبان و ادبيات فارسى دانشگاه لبنان در جلد اول همين كتاب به تفصيل سخن رفته ( ص 85 - 89 ) آنچه در اين‌جا به مناسبت ذكر آن مجله در مقدمهء اين ترجمه گفتنى مىنمايد اين است كه چون يكى از هدفهاى آن مجله معرّفى دانشمندان ايرانىتبار بود ، كه به علتهاى مختلف هويّتى مجعول يافته و با هويت اصلى خود ناشناخته مانده‌اند از اين‌رو تحقيقاتى هم كه با تشويق آن مجلّه به وسيلهء محققانى در اين زمينه‌ها به عمل مىآمد به همان زبان كه نوشته مىشد ( فارسى يا عربى ) در آن مجله به چاپ مىرسيد و خلاصهء آن به زبان ديگر ترجمه مىشد . تحقيق مربوط به كرجى هم از همين مقوله بود .\r\nاصل مقاله كه مفصل‌تر از معمول هم بود به همان زبان اصلى يعنى عربى در مجله به چاپ رسيد ولى مقدمهء فارسى آن كه از حد يك خلاصه‌اى كوتاه فراتر رفت خود به شكل مقاله‌اى جداگانه درآمد . زيرا اهميت مطالبى كه در آن مطرح شده بود و به ويژه آنچه دربارهء رفع اشتباه در نسبت كرجى و بازگشت هويت اصلى او و همچنين كتاب « انماط المياه الخفيّه » او ، كه از لحاظ تاريخ علوم ايرانى منبعى گرانبها است ، اقتضا داشت كه همهء اين مطالب به فارسى هم نوشته شود ، بدين اميد كه علاقه‌مندان به احياء آثار علمى و تاريخى فرهنگ ايران در معرفى بيشتر اين دانشمند ايرانى نوشناخته و ترجمه آثار او به فارسى گامهاى ديگرى\r\n\r\n\r\n","description":"","footnote":"\r\n( 1 ) . استخراج آبهاى پنهانى - تأليف ابو بكر محمد بن الحسن الحاسب الكرجى ، ترجمهء حسين خديوجم ، چاپ دوم ، تهران 1373 ، ص 12 .\r\n","page_name":" 136 ","page_number":136},
  {"content":"\r\n\r\nبردارند ، و چنين هم شد چون در همان ايام بنياد فرهنگ ايران در تهران براساس همان نوشتهء الدراسات الادبيه درصدد ترجمه كتاب انماط المياه الخفيّه برآمد و اين كار را بر عهدهء آقاى حسين خديو جم گذارد و ايشان هم به شرحى كه در مقدمهء ترجمهء خود نوشته‌اند به اين مهم پرداخت و كتاب « استخراج آبهاى پنهانى » نتيجهء آن كوشش است كه از آن مرحوم به يادگار مانده است .\r\nاينك آن بخش حذف شده از آغاز مقدمهء فارسى الدراسات الادبيه كه عينا از همان مجله نقل مىشود .\r\n\r\nكرجى\r\n« مقالهء مفصلى كه در اين شماره دربارهء كرجى - يكى از دانشمندان رياضىدان ايرانى به زبان عربى - به چاپ مىرسد از تحقيقات همكار ارجمند ما آقاى عادل انبوبا يكى از استادان رياضى در دانشگاه لبنان است . نويسندهء فاضل اين مقاله به بحث و تحقيق دربارهء تاريخ رياضى در اسلام علاقهء وافر دارد و با شوق و شكيبايى كم‌نظيرى ، نه تنها شرح احوال و آثار دانشمندان رياضىدان اسلامى را مورد مطالعه قرار مىدهد ، بلكه دربارهء نظريات رياضى آنها و تحولات آن در طىّ قرون گذشته نيز تحقيقات باارزشى كرده كه بعضى از آنها نيز به چاپ رسيده است .\r\n« كرجى دانشمند ايرانى كه تاكنون به غلط وى را كرخى و از اهل بغداد مىشمرده‌اند با اينكه يكى از رياضىدانان بزرگ عالم اسلام است تاكنون چنان كه بايد شناخته نشده و ما خوشوقتيم كه نويسندهء فاضل با دقت و صرف وقت بسيار نتيجهء مطالعات خود را براى مجلهء « الدراسات الادبية » به رشتهء تحرير كشيده و اكنون منتشر مىگردد .\r\n« اين مقاله داراى سه بخش است . بخش اوّل در شرح‌حال و مؤلفات كرجى ، و بخش دوم شامل مهمترين موضوعات و مسائل علم جبر است كه كرجى در مؤلفات خود متعرض آنها شده است ، با اشاره به موضوعات تازه‌اى كه علماى حساب به آن دسترسى يافته‌اند ، و بخش سوم نمونهء قطعاتى است از متن بعضى از مؤلفات كرجى كه براى نشان دادن كارهاى علمى او از نسخه‌هاى خطى برخى از\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكتابهاى او برگزيده شده ، و ما براى آشنايى خوانندگان فارسىزبان خلاصه‌اى از مطالب بخش اول آن را در اينجا مىآوريم و از اين‌كه صفحات محدود اين مجله اجازه نمىدهد كه تمام اين مقاله به فارسى ترجمه و چاپ شود از خوانندگان خود پوزش مىطلبيم » .\r\n* * * « ابو بكر محمد بن حسن كرجى يكى از بزرگترين علماى رياضى ايرانى است كه مؤلفات مهمى از او به زبان عربى بر جاى مانده است . وى كه در قرن چهارم و أوائل قرن پنجم هجرى ستارهء شهرتش در بغداد اوج گرفت كسى است كه اصول حساب و جبر را توسعه داد و مطالب تازه‌اى بر آنها افزود ، و مىتوان گفت كه يكى از پايه‌گذاران علم جبر و حساب در اسلام مىباشد ، و پيش از او محمد بن موسى خوارزمى و ابو كامل شجاع بن اسلم مصرى در اين راه گامهايى برداشته بودند .\r\nولى با تمام قدر و منزلتى كه كرجى را در علم رياضيات بوده اطلاعات بسيار كمى از زندگى وى در دست است . آنچه از زندگى وى مىدانيم اين است كه وى از اهل كرج در نزديكى طهران كنونى و شهر معروف و قديمى رى بوده است ، و ظاهرا در همان شهر رى كه شهرى آبادان و مركز علما و دانشمندان بوده به تحصيل علوم رياضى پرداخته و چون در اين علم مايه‌اى كافى و پايگاهى بلند يافته به بغداد پايتخت بزرگ اسلام روى آورده و در آغاز قرن پنجم به آنجا وارد شده است . اين مطلب را از آنجا مىتوان استنباط كرد كه وى با فخر الملك محمد بن على بن خلف وزير بهاء الدوله و سلطان الدولهء ديلمى كه از 401 تا 407 هجرى بر عراق حكومت مىكرده‌اند و اين وزير در سال 407 كشته شده ارتباط داشته است و كرجى كتاب معروف خود را به نام ( الفخرى ) به نام او تأليف كرده است . معلوم نيست كه كرجى تا چه مدت در بغداد مانده ولى وى گويا پس از مرگ آن وزير بغداد را ترك گفته و به زادگاه خود بازگشته و به ابى غانم معروف بن محمد پيوسته و اين وزير از او كتابى دربارهء آبهاى درونى زمين و طرز استخراج آنها خواسته و او هم كتابى در اين موضوع به نام او پرداخته و در آغاز آن اين وزير را ستوده است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n« آنچه در اينجا شايستهء ذكر مىباشد اين است كه اين كرجى را تا چندى پيش و هنوز هم برخى از محققين كرخى با خاء معجمه نوشته‌اند و او را به كرخ بغداد منسوب مىدانسته و از أهل عراق شمرده‌اند « 1 » در صورتى كه اين نسبت مبنى بر اشتباهى بوده است كه دراصل براى خاورشناس آلمانى « فرنتس و پكّه » يعنى نخستين محققى كه به آثار كرجى توجه نموده بود روى داده و نسبت كرجى را كرخى نوشته و سپس در ميان ساير محققين نيز همين نسبت رواج يافت .\r\nو توضيح مطلب آنكه فرنتس و پكه در سال 1853 ترجمهء مختصرى از كتاب ( الفخرى ) را به فرانسه منتشر ساخت و مقدمه‌اى نيز بر آن نوشت و همين كتاب باعث شد كه مورّخين علوم به راهنمائى آن به بحث دربارهء علوم در زبان عربى پرداختند . و پكه با چنان موشكافى و امانت و دقتى اين كتاب را ترجمه كرده بود كه شايستهء يك محقق دانشمند است ، ولى چون كتابى كه براى اين ترجمه در دسترس وى بوده نسخهء خطى از كتاب الفخرى متعلق به كتابخانه پاريس بوده كه اكنون به شماره 2459 ثبت است و در اين نسخه نام كرجى تحريف شده و كرخى بخاء نوشته شده بوده است ، از اين جهت آن دانشمند عالىمقام هم كه به اين تحريف توجهى نداشته وى را كرخى از اهل كرخ بغداد معرفى كرده و از اينجا اين نسبت شهرت يافته ، و در كتابهائى كه بعدا در اين موضوع نوشته شده چه در زبانهاى اروپايى يا عربى همه‌جا او را كرخى نوشته‌اند .\r\n« شهرت كتاب ( الفخرى ) و ارزش كار فرانتس و پكه افكار خاورشناسان را\r\n\r\n\r\n","description":"","footnote":"\r\n( 1 ) . از آن جمله آقاى سيد حسن تقىزاده در كتاب « تاريخ علوم در اسلام » كه مجموعهء دروسى است كه براى تدريس در دانشكده معقول و منقول از چند سال به اين طرف تحرير نموده‌اند وى را « كرخى از كرخ بغداد از اوائل قرن پنجم از بزرگترين رياضيون اسلام » نوشته‌اند . رجوع شود به فصل چهاردهم آن كتاب ص 102 . ظاهرا چاپ اين كتاب كه به شكل جزوات پراكنده به دانشجويان داده مىشود هنوز پايان نيافته : نسخه‌اى كه در اختيار ما است تا صفحه 136 بيشتر نيست و ناتمام است . - « الدراسات الادبية »\r\n","page_name":" 139 ","page_number":139},
  {"content":"\r\n\r\nمتوجه اهميت كرجى كرد . به همين جهت خاورشناس ديگر آلمانى به نام ادولف هوخهايم به بحث دربارهء كتاب ديگر كرجى به نام ( الكافى فى الحساب ) پرداخت و ترجمهء آلمانى آن را در سه جلد كوچك بين سالهاى 1878 و 1880 منتشر ساخت . و با انتشار آن اين كتاب و موضوع آن مورد بحث و انتقاد عده‌اى از مورخين و علماى رياضى گرديد و در مؤلفات آنان جاى بيشترى براى كرجى باز كرد .\r\n« تا سال 1933 اطلاعات دربارهء مؤلفات كرجى منحصر به همين دو كتاب ( الفخرى ) و ( الكافى فى الحساب ) بود ، و دربارهء نسبت غلط وى يعنى كرخى هم صحبتى نبود . ولى در سال 1933 پروفسور جورجيو لوى دلّاويدا مقاله مهمى در مجلهء تحقيقات شرقى دربارهء كرجى منتشر ساخت و در آن مقاله چند موضوع تاريخى را دربارهء اين عالم رياضىدان مورد بحث و گفتگو قرار داد ، و از آن جمله اشتباهى بود كه در نسبت وى براى محققين دست داده بود و او را كه دانشمندى ايرانى و از مردم كرج نزديك رى بوده از اهل كرخ بغداد دانسته و به آنجا منسوب ساخته بودند .\r\n« او اين اشتباه را از روى چندين نسخهء خطى از كتابهاى كرجى كه در كتابخانه‌هاى مختلف يافته بود تصحيح نمود ؛ از جملهء آن نسخه‌ها يكى كتابى است از كرجى در كتابخانهء واتيكان به نام ( البديع فى الحساب ) ، و ديگر نسخهء خطى از كتاب ( الكافى فى الحساب ) در كتابخانهء لويس ساباط ، و سوم نسخهء خطى از يك كتاب ديگر كرجى به نام ( علل حساب الجبر و المقابلة ) متعلق به كتابخانهء بادليان در آكسفورد انگلستان كه در تمام اين نسخه‌ها نام مؤلف كرجى با جيم نوشته شده - نه كرخى با خاء - و اين خاورشناس فاضل در آن مقاله با استناد به اين قاعده ، كه وقتى اختلافى در نسخه‌هاى خطى در كتابت لفظى پيش آيد صحيحترين صورتهاى آن لفظ صورتى است كه از ذهن نسخه‌نويسان دور تر باشد ، كلمهء كرخى را به كرجى اصلاح كرد ، و امروز چنان كه نويسندهء مقالهء حاضر معتقد است در صحت نسبت كرجى هيچگونه شك و ترديدى نيست زيرا گذشته از نسخه‌هاى خطّى كتابهائى كه لوى دلّاويدا در تصحيح خود بدانها استناد\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nجسته است شرحهائى هم كه بر كتابهاى كرجى نوشته شده همه‌جا او را كرجى نوشته‌اند ؛ و بىگفتگو است كه مطلع‌ترين كسان به نام و نسب كرجى شرح‌كنندگان كتابهاى او هستند . يكى از اين شرحها كتابى است به نام ( الشرح الشافى لكتاب الكافى فى الحساب ) تأليف محمد بن على بن الحسن بن احمد بن على الشهرزورى كه يك نسخه خطى آن در كتابخانهء ينى جامع به شماره 801 موجود است ، و ديگر شرح ديگرى است از همين كتاب الكافى از ابو عبد اللّه حسين بن احمد الشقاق كه نسخهء خطى آن در كتابخانهء سراى به شماره 3135 / 2 موجود و به نام ( شرح كتاب الكافى فى الحساب ) ذكر شده است ، و در اين شرح‌ها نسبت كرجى با جيم نوشته شده . و همچنين است نسخهء خطى ( الباهر ) از سموئيل بن يحيى المغربى كه در كتابخانهء أياصوفيا به شماره 2718 ثبت شده و تاريخ كتابت آن 725 هجرى است . . . زيرا در اين كتاب در بيش از سى مورد نام كرجى ذكر شده و حتى يك بار هم كرخى با خا نوشته نشده است ؛ و از اينها گذشته مقدمهء كتاب ( انماط المياه الخفية ) خود دليل قاطعى است كه كرجى اهل كرخ بغداد نبوده ، زيرا خود او در اين مقدمه گويد : « هنگامى كه به عراق وارد شدم و ديدم كه مردم آنجا از كوچك و بزرگ دانش دوست و قدرشناس علم هستند و دانشمندان را گرامى مىشمرند كتابهايى در حساب و هندسه تأليف كردم » و اين خود مىرساند كه او از جاى ديگر به عراق آمده بوده است .\r\n« گفتيم كه پس از « فرانتس و پكه » و « هوخهايم » كه دو كتاب از كتابهاى كرجى را ترجمه كردند « دلّاويدا » دو كتاب ديگر از اين رياضىدان معروف را معرفى كرد كه يكى از آنها كتاب نفيس ( البديع ) بود و ديگر كتاب ( علل حساب الجبر و المقابلة ) . كتاب ( البديع ) نشان‌دهندهء پيشرفتى است كه علم جبر تا اوائل قرن پنجم در جامعهء اسلامى داشته . از اين كتاب تنها يك نسخه خطى در كتابخانهء واتيكان موجود است . كتاب ( علل حساب الجبر و المقابلة ) نيز رسالهء كوچكى است كه نسخه‌اى منحصر به فرد از آن در 24 صفحه و اندى در اكسفورد وجود دارد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n« از جمله كتابهاى كرجى كه نسخه‌اى از آن موجود است يكى كتاب ( مختصر فى الحساب و المساحة ) است كه يك نسخهء خطى از آن در كتابخانهء شهردارى اسكندريه از شهرهاى مصر هست ، و ديگر كتاب ( انماط المياه الخفية ) است و اين تنها كتابى است از كرجى كه متن عربى آن به چاپ رسيده و آن‌هم در دائرة المعارف عثمانى در حيدرآباد ؛ و موضوع كتاب به اختصار عبارت از وصف كوهها و سنگهائى است كه دلالت بر وجود آبهاى زير زمينى مىكند و همچنين توصيف سرزمينهائى است كه در آنها آب يافت مىشود و گياههايى كه روئيدن آنها در زمينى دليل وجود آب در آن زمين است ؛ و به طور كلى شامل همه مسائلى است كه دانستن آنها براى كندن قناتها و كاريزها از نظر اطلاعات در بارهء آبها و شيب زمين و محاسبات و قواعد آن ضرورى است . اين كتاب را كرجى پس از بازگشت از بغداد در زادگاه خود به خواهش ابى غانم معروف بن محمد وزير نوشته است .\r\n« اينها كتابهائى است از كرجى كه نسخه‌اى از آنها وجود دارد ، ولى چنان كه از بعضى مصادر استفاده مىگردد چند كتاب ديگر از كرجى در دست بوده كه اكنون اثرى از آنها نيست ، و نويسندهء مقالهء حاضر دربارهء اين كتابها اطلاعاتى از مآخذ مختلف جمع‌آورى كرده است . يكى كتابى است به نام ( كتاب العقود و الابنية ) كه بر مباحثى در خانه‌سازى و پل‌سازى و قلعه‌سازى و كندن كاريزها و مانند اينها مشتمل بوده است . از اين كتاب در ( ارشاد القاصد ) در باب هندسه ياد شده . صاحب ( ارشاد القاصد ) شمس الدين بخارى درگذشته در سال 749 هجرى خود يكى از علماى رياضى است ؛ و چنان كه از گفتهء وى برمىآيد اين كتاب تا زمان وى كه تقريبا سه قرن بعد از كرجى است معروف و معتبر بوده . به جز ارشاد القاصد در كتاب ( صبح الاعشى ) و پس از او در ( مفتاح السعادة ) تأليف « طاش كبرىزاده » نيز نام اين كتاب ذكر شده كه ظاهر آنها هم از ارشاد القاصد گرفته‌اند . ديگر كتابى است به نام ( كتاب فى حساب الهند ) كه كرجى خودش در كتاب ( البديع ) از آن نام برده ، و ديگر كتابى است در استقراء كه كرجى از آن در كتاب ( الفخرى ) ياد كرده و همچنين كتابهائى است به نامهاى ( نوادر الاشكال ) و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n( كتاب الدّور ) و ( كتاب الوصايا ) كه در آخر نسخه‌هاى خطى كتاب الفخرى موجود در پاريس و قاهره ذكر شده ولى در نسخهء خطى ديگرى از اين كتاب كه در كتابخانه كوپرولو موجود است ذكر آن نيست . آخرين كتاب از اين نوع كتاب ( المدخل فى علم النجوم ) است كه در ( كشف الظنون ) نام برده شده است .\r\nاز آنچه در اينجا به اختصار گذشت و با مراجعه به فهرست كتابهائى كه از كرجى در دست است يا به نام وى ذكر شده اين مطلب به خوبى روشن مىشود كه كرجى نه‌تنها از جنبهء نظرى در رياضيات دانشمندى توانا بوده بلكه از لحاظ علمى و تطبيقى نيز در اين علم پايگاهى بلند داشته ، و از اين لحاظ مىتوان او را با ابن هيثم در يك طبقه قرار داد . »\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\nگفتار نهم عبيد الله ابن خردادبه و نوشته‌هاى او همچون راهنمايانى به تاريخ و فرهنگ گذشته ايران\r\nبازگشتى به نوشته‌اى قديم * خردادبه * عبد الله بن خردادبه * عبيد الله بن خردادبه * فهرستى از كتابهاى ابن خردادبه * نظر صاحب‌نظران دربارهء ابن خردادبه * جمهرة انساب الفرس و النواقل * ويژگيهاى اين كتاب * نواقل يا كوچيده‌ها * كوچاندن ايرانيان در حكومت امويان * كوچ‌نشين‌هاى ايرانى شام در جنگ با روم * كتاب اللهو و الملاهى * سخنان ابن خردادبه در مجلس خليفه المعتمد دربارهء موسيقى * مختار من كتاب اللهو و الملاهى * آهنگهاى پهلبد * سرودى از پهلبد در ستايش خسروپرويز .\r\n\r\nبازگشتى به نوشته‌اى قديم\r\nدر سال 1345 هجرى خورشيدى كنگره‌اى از ايران‌شناسان در تهران تشكيل گرديد كه هدف آن « پىريزى » طرحى جامع براى تدوين تاريخ\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nايران تعيين شده بود « 1 » . به مناسبت تشكيل آن كنگره و هدف آن ، و براى جلب توجه محققان تاريخ دوران ساسانى به يكى از منابع مهم تحقيق آن دوران ، كه هنوز چنان كه بايد و شايد مورد توجه قرار نگرفته است ، در همان هنگام شرحى نوشته بودم كه با عنوان « يكى از منابع مهم تحقيق دربارهء ادبيات ايران در دورهء ساسانى » در نشريه ايران‌شناسى كه به مناسبت تشكيل همان كنگره در تهران انتشار يافت به چاپ رسيد . « 2 »\r\nدر آن نوشته پس از توضيحى دربارهء آن منابع كه مراد از آن منابع عربى اسلامى بود ، و اهميت آنها براى چنين تحقيقاتى ، و پس از بيان اجمالى مراحلى كه آثار دوران ساسانى از هنگام نقل به زبان عربى پيموده تا هنگامى كه به تدريج به خورد زبان عربى رفته و آثار فارسى و ايرانى آنها نابود گرديده است . به چند نكته هم كه در واقع نتيجه به دست آمده از سيروسلوك چندين ساله در اين راه بود ، اشاره شده بود كه شايد تكرار برخى از آنها در اين‌جا براى درك بهتر مطالبى كه در آن مطرح خواهد شد خالى از فايده نباشد .\r\nيكى از آنها اين بود كه چون آثار ايرانى ، چه آنها كه به‌صورت كتاب و نوشته از دوران ساسانى به زبان عربى ترجمه شده و چه آنها كه از سازمانهاى ديوانى آن دولت به دولتهاى اسلامى انتقال يافته ، هرچه از زمان ترجمه و انتقال آنها دور تر و به زمان ما نزديك‌تر شده‌اند رنگ فارسى و ايرانى آنها هم محوتر و شكل عربى آنها نمايان‌تر گرديده تا وقتىكه گذشتهء ايرانى آنها بكلّى فراموش شده و تنها شكل عربى آنها باقى مانده كه تمام گذشته‌هاى آنها را هم در خود\r\n\r\n\r\n","description":"","footnote":"\r\n( 1 ) . اين كنگره با عنوان « نخستين كنگره جهانى ايران‌شناسان » از تاريخ 9 تا 17 شهريورماه سال 1345 در تهران و شيراز و اصفهان برگزار شد .\r\n( 2 ) . نشريه ايرانشناسى : از انتشارات دبيرخانهء مركزى اتحاديه جهانى ايران‌شناسان ، تهران ، بهمن 1346 ، ص 24 - 34 . اين نوشته به جز نشريه ايران‌شناسى در اين‌جاها نيز چاپ شده بود :\r\n1 - در فصلنامه الدراسات الادبيه ، نشريه دو زبانى كرسىزبان و ادبيات فارسى دانشگاه لبنان سال هشتم شماره‌هاى 3 و 4 سال 1345 بيروت .\r\n2 - مجله كاوه ، به زبانهاى فارسى و آلمانى ، شماره 31 مهرماه 1349 ، ص 307 ، مونيخ ، آلمان .\r\n","page_name":" 146 ","page_number":146},
  {"content":"\r\n\r\nپوشانده است ، بنابراين هرقدر منابع عربى كه از اين لحاظ مورد تحقيق قرار مىگيرند قديمىتر و به زمان ترجمه و انتقال نزديكتر باشند ، يا احتمال اين‌كه مؤلفان آنها به چنان منابعى قديم دسترسى داشته‌اند بيشتر باشد ، احتمال راه‌يابى به اصول ايرانى آنها يا به دست آوردن معلومات بيشترى دربارهء آن اصول بيشتر خواهد بود .\r\nو ديگر اين‌كه تحقيق در برخى رشته‌ها يا موضوعهائى كه نخستين بار در زبان عربى اسلامى به چشم مىخورد و نمىتوان براى آنها در ادبيات قديم عربى يا تاريخ عرب سابقه و الگوئى يافت . و همچنين تحقيق در شرح حال و آثار كسانى كه در ادبيات عربى نامشان همچون پيشگامانى در فنى از فنون ادبى يا رشته‌اى از رشته‌هاى علمى يا مكتبى از مكاتب فكرى و هنرى برده مىشود ، يا كسانى كه به عنوان نخستين مؤلف كتاب يا كتابهائى كه در موضوعى نو و بىسابقه در زبان عربى تأليف يافته شناخته شده‌اند ، يا تحقيق در مؤسسات يا سازمانهائى كه نخستين بار در دوران عربى اسلامى شناخته شده‌اند و پيش از آن در جهان عرب ناشناخته بوده‌اند . در همهء اين موارد هم احتمال اين‌كه پژوهنده بتواند از خلال بحث و بررسيهاى خود در آنها راهى به دوران پيش از اسلام ايران بگشايد و پرده‌هاى ابهام بيشترى را از چهرهء تاريخ و فرهنگ ايران در اين دوران به كنار زند فراوان است .\r\n* * * اشارهء اجمالى به برخى از مطالب آن نوشتهء قديم كه در جاى خود با شرح و تفصيل بيشترى آمده بود از آن‌رو در اين‌جا كه سخن از ابن خردادبه و نوشته‌هاى او است تا حدى ضرورى مىنمايد كه ابن خردادبه ، هم خودش از پيشگامانى بوده است كه در زبان عربى را به روى معارف تازه‌اى كه تا آن زمان در آن زبان سابقه نداشت گشوده ، و هم نوشته‌هاى او هريك در رشتهء خود در زبان عربى از نخستين‌هائى بوده‌اند كه وصفشان پيش از اين گذشت . و از دقت و كنجكاوى در آنها مىتوان از يك‌سو راههاى تازه‌اى به فرهنگ و تمدن گذشتهء ايران گشود و از سوى ديگر با سنجش و تطبيق نوشته‌هاى او با آثار مشابهى كه\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nپس از آنها در عربى به وجود آمده راه محو شدن تدريجى نشانه‌هاى ايرانى و به خورد زبان عربى رفتن آنها را بهتر و روشن‌تر ديد .\r\nو با اين وصف مسلم است كه تحقيق دربارهء اين نويسنده كه خود به خاندانى كهن ايرانى بازمىگردد كه از ديرباز در كارهاى ديوانى پايگاهى بلند داشته و از كسانى بشمارند كه سنتهاى ديوانى ايران به وسيلهء ايشان همچنان در دوران اسلامى هم استمرار يافته است . و همچنين تحقيق در آن بخش از نوشته‌هاى او كه نمودارى از اطلاعات گرانبهائى است كه از همان ديوانهاى قديم در آنها انعكاس يافته ، براى درك بهتر مطالبى كه در كتاب حاضر دربارهء نظام ديوانى ايران و به ويژه تقسيمات ديوانى دل ايران‌شهر يا به قول ابن خردادبه السواد مورد گفتگو است ، نه‌تنها مفيد بلكه كمال ضرورت را دارد . زيرا همين نوشته‌ها چنان كه در گفتارهاى آيندهء همين كتاب روشن‌تر ديده خواهد شد يكى از منابع مهم تحقيق در همين زمينه‌اند كه از اعتبارى خاص برخوردار و از بارزترين مصداقهاى همان مطالبى بشمارند كه در نوشته ياد شده دربارهء منابع تحقيق در ادبيات ساسانى بر محققان اين رشته عرضه گرديده بود و در آغاز اين گفتار بدان اشاره شد .\r\nآنچه دربارهء ابن خردادبه و برخى از نوشته‌هايش در اين گفتار ، و دربارهء كتاب المسالك و الممالك او از جنبه‌هاى مختلف آن در گفتار آينده ، خواهد آمد گامى در همين راه است . با اين توضيح كه درخور اهميت و اثر ابن خردادبه و نوشته‌هايش در حفظ آثار فرهنگ گذشتهء اين سرزمين در دوران عربى اسلامى اين است كه دربارهء او و خاندانش و رشته‌هائى كه آنها را به فرهنگ قديم ايران مىپيوسته و اثرى كه در اين زمينه داشته‌اند بحث و بررسىهائى بيشتر از آنچه در اين مختصر بدان پرداخته شده به عمل آيد ، و نوشته‌هاى ديگر او هم كه اثرى از آنها باقى مانده و حتى آنهائى هم كه هنوز مفقود الاثر هستند و مىتوان نشانه‌هائى از آنها را در مآخذ تاريخى يافت با دقت مورد تحقيق قرار گيرند ، تا هم گوشه‌هاى تاريك ديگرى از تاريخ و فرهنگ ايران روشن شود ، و هم كسان بيشترى از آنها كه عامل استمرار اين تاريخ و فرهنگ تا امروز بوده‌اند شناخته گردند .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nخردادبه\r\nابن خردادبه به نام جدّش خردادبه شهرت يافته . نام خود او عبيد الله و كنيه‌اش ابو القاسم و پدرش به گفته ابن نديم احمد « 1 » و به گفتهء مسعودى عبد الله « 2 » بوده .\r\nخردادبه در دستگاه برمكيان ، وزيران نام‌آور دوران هارون الرشيد ، ظاهرا به خدمت ديوان مىپرداخته زيرا به دست همان‌ها از كيش زرتشتى به دين اسلام درآمده بود . و از اين‌كه عبيد إله به نام او شهرت يافته نه به نام پدرش چنين برمىآيد كه خردادبه هم در زمان خود مقام و منزلتى داشته و از شهرت و نام و آوازه‌اى برخوردار بوده است .\r\nاز خردادبه جز همين مختصرى كه ابن نديم ذكر كرده آگاهى ديگرى نداريم .\r\nاگر بتوان آن كسى را كه طبرى در بيان حوادث سال 31 هجرى در خبر كشته شدن يزدگرد آخرين پادشاه ساسانى در سلسلهء روات خود به نام خردادبه رازى ذكر كرده است « 3 » با اين خردادبه كه در دستگاه برمكيان بوده يكى دانست ، و احتمال آن‌هم زياد است ، مىتوان گفت كه اين خاندان كه از ميانه‌هاى قرن دوم هجرى تا آخر قرن سوم يعنى نزديك به يك قرن و نيم حضور مستمر آنها در مقامهاى بالاى دستگاه خلافت در تاريخها منعكس است ، از مردم رى بوده‌اند .\r\nو شايد هم همهء آنها رازى خوانده مىشده‌اند . و آنچه اين احتمال را قوت مىبخشد اين است كه طبرى در اين روايت به گونه‌اى از خردادبه ياد مىكند كه گوئى سخن از شخص شناخته شده و با اسم و رسمى است ، و در اين دوران جز همين خردادبه كه در دستگاه برمكيان بوده و شهرتى داشته شخص ديگرى به اين نام شناخته نيست . و طبرى مطلبى را هم از او روايت كرده كه آن را معمولا در حوزهء اطلاعات شخصى همچون او مىدانسته‌اند . از آن‌رو كه وى از خاندانهاى ايرانى و پيش از آنكه به دست برمكيان مسلمان شود ، زردشتى بوده و قهرا نسبت به حوادثى كه با تاريخ ايران ارتباط مىيافته بىعلاقه نبوده است . آنچه در اين روايت كه خردادبه راوى آن بوده جلب نظر مىكند اين است كه يزدگرد ، آخرين\r\n\r\n\r\n","description":"","footnote":"\r\n( 1 ) . ابن نديم ، الفهرست ، 149 .\r\n( 2 ) . مسعودى ، مروج الذهب ، ج 1 ، ص 14 .\r\n( 3 ) . طبرى 1 / 2461 - 2462 .\r\n","page_name":" 149 ","page_number":149},
  {"content":"\r\n\r\nپادشاه ساسانى ، را در سفر به خراسان و مرو يكى از سرداران ايرانى به نام خرزادمهر برادر رستم فرخ‌زاد سپهسالار آن روزگار كه نام او و داستان گفتگوهايش با يزدگرد پيش از جنگ قادسيه در جلد اول اين كتاب گذشت « 1 » به عنوان نگهبان همراهى مىكرده و او بوده كه در مرو يزدگرد را به ماهويه مرزبان مرو سپرده و خود به عراق بازگشته است « 2 » .\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ، ص 404 به بعد .\r\n( 2 ) . و از آنجا كه در روايت خردادبه در داستان كشته شدن يزدگرد با روايات ديگر اختلافهايى هست و شايد آگاهى از آن براى پژوهندگان تاريخ اين دوران بىفايده نباشد از اين‌رو در اين‌جا آن روايت عينا نقل مىشود .\r\nطبرى در حوادث سال 31 هجرى زير عنوان « در اين سال يزدگرد پادشاه فارس ( ايران ) كشته شد . » در روايتى از قول على بن محمد و او از روح بن عبد الله و او از خردادبه رازى چنين آورده است كه :\r\nيزدگرد به خراسان آمد و با او خرزادمهر برادر رستم بود خرزادبه به ماهويه مرزبان گفت « من پادشاه را به تو مىسپارم » و خود به عراق بازگشت يزدگرد در مرو اقامت كرد و در انديشهء عزل ماهويه برآمد ، و ماهويه هم به تركان نامه كرد و آنها را از شكست يزدگرد و آمدن او به مرو آگاه ساخت و به آنها وعده كرد كه آنها را عليه يزدگرد كمك كند و راه آنها را بازگذارد .\r\nخردادبه گفت تركان به مرو آمدند و يزدگرد هم با آن عده از سپاهيانش كه با او بودند به جنگ آنها شتافت ، ماهويه و اسواران مرو هم با او بودند و چون يزدگرد تركان را در تنگنا گذاشت ماهويه از بيم آنكه تركان شكست بخورند با اسواران مرو به تركان پيوست و بدين‌سان لشكريان يزدگرد شكست يافته به هلاكت رسيدند و اسب يزدگرد هم در نزديك غروب كشته شد و يزدگرد پياده از معركه گريخت و رفت تا به آسيابى در كنار رود مرغاب رسيد و در آنجا پنهان شد و دو شب در آنجا ماند . ماهويه در طلب او برآمد ولى او را نيافت و چون در روز دوم آسيابان به آسيا درآمد و يزدگرد را با آن هيات در آنجا ديد شگفت‌زده پرسيد تو آدمى هستى يا جنى ؟ يزدگرد گفت من آدمى هستم آيا نزد تو طعامى يافت مىشود گفت آرى و طعامى براى او آورد يزدگرد گفت من طعام را با زمزمه مىخورم چيزى بياور تا به آن زمزمه كنم آسيابان نزد اسوارى از اسواران رفت و از او چنين چيزى خواست اسوار پرسيد با آن چه خواهى كرد آسيابان گفت نزد من مردى آمده كه تا به حال مانند او را نديده‌ام و او است كه چنين چيزى خواسته . اسوار او را نزد ماهويه برد . ماهويه چون اين را شنيد گفت او يزدگرد است برويد و سر او را براى من بياوريد ، موبد كه نزد او بود گفت اين كار شايستهء تو نيست تو مىدانى كه دين و پادشاهى باهم‌اند و يكى بىديگرى پايدار نخواهد ماند ، و اگر تو اين كار را بكنى\r\n","page_name":" 150 ","page_number":150},
  {"content":"\r\n\r\nاين خرزادمهر كه در اين روايت نامش برده شده خود يكى از فرماندهان سرشناس عصر اخير ساسانى بوده و همو بوده كه در جنگ جلولا كه تاريخ آن را معمولا در سال شانزدهم هجرى مىنويسند فرماندهى سپاهيان ايران را داشته و طبرى دلاورى او را در آن جنگ ستوده ، گويد « مسلمانان تا آن روز در هيچ‌جا با چنان كارزار و مقاومتى روبرو نشده بودند » « 1 »\r\n* * * \r\nعبد الله بن خردادبه\r\nيكى ديگر از افراد سرشناس اين خاندان در تاريخ دوران عباسى عبد الله بن خردادبه است كه بنا به نوشتهء مسعودى كه پيش از اين بدان اشاره شد پدر همين ابو القاسم عبيد الله بن خردادبه بوده است كه در اين‌جا موضوع سخن است . بنا به نوشتهء ابن نديم كه نام پدر او را احمد نوشته وى عموى عبيد الله بن خردادبه بوده است . عبد الله از رجال معروف دوران مامون بوده و در آن دوران نام و آوازه‌اى داشته است فرمانرواى طبرستان بوده و در آنجا كارهاى بزرگى به دست او انجام يافته .\r\nهمو بوده كه در سال 201 هجرى قمرى قسمتى از ديلم و نواحى كوهستانى آنجا را گشوده و در قلمرو دولت اسلام درآورده و شهريار پسر شروين را از آنجا به زير آورده و مازيار پسر قارن را نزد مامون فرستاده و اين كارها در آن روزگار بازتابى گسترده داشته و در ادبيات عربى نيز انعكاس يافته است . سلّام\r\n\r\n\r\n","description":"","footnote":"\r\nحرمتى را شكسته‌اى كه بالاتر از آن نيست . و مردم هم در اين‌باره با ماهويه سخن گفتند و اين را كارى بزرگ شمردند ولى ماهويه آنها را دشنام داد و به اسواران دستور داد تا هركس در اين‌باره سخنى بگويد او را بكشند و عده‌اى را هم با آسيابان فرستاد تا يزدگرد را بكشند آنها هم رفتند ولى چون چشمشان به يزدگرد افتاد كشتن او را در توان خود نيافتند و اين كار را به آسيابان محول ساختند . آسيابان هم درحالىكه يزدگرد در خواب بود با سنگى بر سر او كوفت و او را كشت و سر او را بريد و آن را به ايشان داد و تن او را در مرغاب انداخت . آن‌گاه گروهى از مردم مرو برپا خاستند آسيابان را كشتند و آسياب او را ويران كردند و اسقف مرو هم برخاست و جسد يزدگرد را از آب گرفت و آن را در تابوتى نهاد به استخر حمل كرد و آنجا او را در ناووس نهاد . ( طبرى 1 / 2873 - 2875 ) .\r\n( 1 ) . طبرى : 1 / 2461 - 2462 .\r\n","page_name":" 151 ","page_number":151},
  {"content":"\r\n\r\nخاسر شاعر عرب در قصيده‌اى كه در ستايش مامون سروده عبد الله را نيز به نيكى و دلاورى ستوده ، و خليفه را به داشتن چنان سردارى تهنيت گفته و خطاب به او سروده است : « 1 »\r\n انّا لنأمل فتح الرّوم و الصّين * به من اذلّ لنا من ملك شروين\r\nفاشدد يديك بعبد اللّه انّ له * مع الامانة راى غير موهون \r\nيعنى ما اميد گشودن روم و چين را داريم با كسى كه ملك شروين را رام ما كرد . دست خود را با عبد الله نيرو ده زيرا او هم درستكار و هم داراى رأى صائب و استوار است .\r\nدر تاريخ قم از ذراعى سخن رفته است كه عبد الله خردادبه بدان ذراع همدان و قم را تجديد مساحت كرده ، و آن ذراعى بوده است كه پس از ذراع رشيديه و سابورى كه در زمان هارون الرشيد همدان و قم را بدان مساحت كرده بودند براى مساحت آنجا معمول و متداول شده و از نوشتهء تاريخ قم چنين برمىآيد كه اين تجديد مساحت در زمان مأمون بوده است . « 2 »\r\n\r\nعبيد الله بن خردادبه\r\nو اما خود ابن خردادبه يعنى همين عبيد الله كه در اينجا موضوع سخن است به گفتهء ابن نديم هم رئيس ديوان بريد جبل بوده و هم از نزديكان و نديمان المعتمد خليفهء عباسى « 3 » . جبل يا جبال نامى است كه در كتابهاى عربى به سرزمين ماد داده‌اند ، سرزمينى كه در دوره‌هاى بعد به نام عراق عجم خوانده شده و شامل سرزمين‌هاى غربى و مركزى ايران بين آذربايجان و خوزستان مىشده است . نشانى ابن خردادبه را بيشتر در ديوان مركزى خلافت در\r\n\r\n\r\n","description":"","footnote":"\r\n( 1 ) . طبرى 3 / 1014 - 1015 .\r\n( 2 ) . در تاريخ قم ، ص 29 در اين‌باره چنين آمده : « ابو على كاتب در كتاب همدان حكايت مىكند از ابى جعفر محمد بن عبدوس كه او گفت : ذراعى كه اهل همدان بدان مساحت مىكردند پيش از روزگار مأمون او را ذراع سابورى مىگفتند و آن ذراع عبارت از دوازده قبضه بود . . . و آن ذراع به قم به رشيديه معروف و مشهور است و به همدان به سابوريه . و همچنين ابو على در كتاب همدان حكايت مىكند از ابى جعفر محمد بن عبدوس كه او گفت ذراعى كه عبد الله خردادبه بدان مساحت كرد آن نه قبضه و دو انگشت بود چنانچ ميان آن ذراع و ذراع سابوريه تفاوت و نقصان به ربع و ثلث و عشر باشد . »\r\n( 3 ) . ابن نديم ، الفهرست ، ص 149 .\r\n","page_name":" 152 ","page_number":152},
  {"content":"\r\n\r\nبغداد يا سامره و در محضر خليفه مىيابيم و كتاب المسالك و الممالك را هم در همانجا تاليف كرده و به همين‌جهت احتمال داده‌اند كه او در همان ديوان مركزى مسئول و عهده‌دار ديوان بريد جبال هم بوده است « 1 »\r\n\r\nفهرستى از كتاب‌هاى ابن خردادبه\r\nابن خردادبه از دانشمندان قرن سوم هجرى است . او در سالهاى نخستين اين قرن زندگى يافته و چنان كه نوشته‌اند در حدود سال 300 هجرى بدرود زندگى گفته است « 2 » . ابن نديم هشت كتاب از تأليفات او را بدين‌ترتيب برشمرده است :\r\nكتاب ادب السماع - كتاب جمهرة انساب الفرس و النواقل « 3 » - كتاب المسالك و الممالك - كتاب الطبيخ - كتاب اللّهو و الملاهى - كتاب الشراب - كتاب الانواء - كتاب النّدماء و الجلساء .\r\nاز اين هشت كتاب آقاى باربيه دومنار كه نخستين بار كتاب « المسالك و الممالك » را چاپ و منتشر كرده « 4 » سه كتاب « جمهرة انساب الفرس و النواقل » و « المسالك و الممالك » و « كتاب الانواء » را عالمانه و تحقيقى و بقيه را تفننى و تفريحى توصيف نموده « 5 » .\r\n\r\nنظر صاحب‌نظران در بارهء ابن خردادبه\r\nاز علماى سلف آنها كه از ابن خردادبه نام برده‌اند ، غالبا نوشته‌هاى او را به صحت و امانت ياد كرده‌اند . مسعودى در مقدمهء كتاب مروج الذهب در جائى كه از مؤلفان پيش از\r\n\r\n\r\n","description":"","footnote":"\r\n( 1 ) . مقدمه المسالك و الممالك ، از مصحح آن دوگوى .\r\n( 2 ) . سال 300 هجرى را براى مرگ ابن خردادبه دوگوى در مقدمه خود بر المسالك و الممالك ص 21 از حاج خليفه ( ج 2 ص 101 ) نقل كرده بىآنكه خود در اين‌باره اظهار نظرى كند .\r\n( 3 ) . اين كلمه در چاپهاى مختلف الفهرست نوافل با فاء يك نقطه چاپ شده صحيح آن النواقل با قاف است جمع ناقله ، دربارهء آن ، پس از اين در همين گفتار سخنى خواهد آمد .\r\n( 4 ) .  Barbier de Meynard  اين كتاب را در سال 1865 ميلادى در روزنامهء آسيائى سال 1865  Journal Asiatique , 1865  چاپ و منتشر نمود .\r\n( 5 ) . به نقل دوگوى از او در مقدمه خود بر المسالك و الممالك .\r\n","page_name":" 153 ","page_number":153},
  {"content":"\r\n\r\nخودش نام برده ابن خردادبه را آن‌چنان ستوده كه كمتر كسى از مؤلفان را بدان‌گونه ستوده است . گويد : « عبيد الله بن عبد إله بن خردادبه در تأليف پيشوا و در ملاحت تصنيف نوآور بود ، و هركس در اين راه گام نهاد از او پيروى نمود ، و روش او را در پيش گرفت و به دنبال او گام نهاد « 1 » » . مقدسى بشارى هم در جائى كه از مآخذ خود و مقدار ارزش و اعتبار آنها سخن رانده ، و كتاب المسالك و الممالك ابن خردادبه را هم يكى از آنها شمرده ، اين كتاب را از آن‌رو بهتر خوانده كه ابن خردادبه وزير خليفه بوده و به اسناد و مداركى دست داشته كه ديگر مؤلفان بدانها دسترسى نداشته‌اند . « 2 » آقاى باربيه دومنار در تعليق بر نوشتهء مقدسى اين نكته را يادآورى كرده كه نام ابن خردادبه در ضمن نام وزراء خلافت نيامده بنابراين احتمال مىدهد كه مراد مقدسى از كلمهء وزير يك مقام عالى در سطح وزارت بوده كه همان اختيارات وزير را براى مراجعه به اسناد و مدارك ديوانى داشته است . « 3 » ابن نديم نوشته كه وى از نزديكان صميمى معتمد خليفه عباسى بوده . خبرى هم كه مسعودى نقل كرده دائر بر اين‌كه روزى او در مجلس خليفه معتمد مطالبى دربارهء اصول موسيقى و غنا گفته كه خليفه را خوش آمده و به او خلعتى بخشيده است ، منزلت او را در دستگاه خلافت مىرساند « 4 » . معتمد ميان سالهاى 256 تا 272 خلافت كرده و چون وى در بيشتر دوران خلافت كه برادرش موفق اختيار امور را از او سلب كرده بود در حكم زندانى بوده بنابراين احتمال مىدهند كه اين خبر مربوط به دورهء اول خلافت معتمد ميان سالهاى 256 تا 264 باشد . كه سن ابن خردادبه هم در اين دوران ميان چهل تا پنجاه سال بوده و با چنين مجلسى تناسب داشته است .\r\n\r\n\r\n","description":"","footnote":"\r\n( 1 ) . مسعودى ، مروج الذهب ، شارل پلا ، ج 1 ، ص 14 .\r\n( 2 ) . احسن التقاسيم ، چاپ دوگوى ، ص 362 .\r\n( 3 ) . به نقل دوگوى از او در مقدمهء خود بر كتاب المسالك و الممالك .\r\n( 4 ) . داستان اين مجلس را كه در آن حديثى است مفصل از ابن خردادبه دربارهء موسيقى و غنا ، و متضمن بسيارى از مطالبى است كه در كتاب اللّهو الملاهى ابن خردادبه آمده در مروج الذهب مسعودى ، چاپ و تصحيح شارل پلا انتشارات دانشگاه لبنان ، بيروت ، 1974 ج 5 ، ص 126 - 131 خواهيد يافت .\r\n","page_name":" 154 ","page_number":154},
  {"content":"\r\n\r\n* * * از سياهه‌اى كه ابن نديم از كتابهاى ابن خردادبه در فهرست خود آورده دربارهء كتاب المسالك و الممالك او به سبب اهميت خاصى كه آن كتاب در مباحث كتاب حاضر دارد و بايد بهتر و دقيق‌تر شناخته شود در گفتارى جداگانه سخن خواهد رفت . در اين‌جا از كتابهاى ديگر او همچون كتاب « جمهرة انساب الفرس و النواقل » در تاريخ و كتاب « اللهو و الملاهى » در موسيقى و فنون وابستهء به آن مانند « كتاب ادب السماع » و « كتاب الشراب » و « كتاب الندماء و الجلساء » توضيح مختصرى خواهد آمد . و اين هم به سبب اهميّتى است كه اين كتابها در معرّفى شخصيت ابن خردادبه و فرهنگ گسترده و متنوع او دارند و احاطهء او را به تاريخ و فرهنگ ايران پيش از اسلام مىرسانند و حكايت از آن دارند كه وى دربارهء آن دوران به منابعى بيش از آنچه ديگر مورخان در اختيار داشته‌اند دسترسى داشته است .\r\n* * * \r\nجمهرة انساب الفرس و النواقل\r\nابن نديم آن را با همين نام كتاب « جمهرة انساب الفرس و النواقل » « 1 » ياد كرده ، و مسعودى آن را « كتاب بزرگ ابن خردادبه در تاريخ » خوانده و آن را در سنجش با ديگر كتابهاى تاريخ جامع‌ترين و خوش‌نظم‌ترين و عالمانه‌ترين و از لحاظ اشتمال بر اخبار ملّت‌ها و پادشاهان و منش و روش ايشان از عجمان و غير عجمان پرمايه‌ترين همهء آنها شمرده است « 2 » ، و ابو الفرج احمد بن طيّب سرخسى درگذشته در سال 283 هجرى آن را به نام تاريخ الامم قبل الاسلام ياد كرده ، و در نشوار\r\n\r\n\r\n","description":"","footnote":"\r\n( 1 ) . الفهرست ، ص 149 كلمه النواقل در نام اين كتاب در همهء چاپهاى الفهرست النوافل با فاء چاپ شده كه نادرست است در اين‌باره در همين گفتار توضيح بيشترى خواهد آمد .\r\n( 2 ) . مروج پلا 1 / 14 . مسعودى پس از ستايش فراوان از ابن خردادبه و مؤلفات وى گويد « و اذا اردت ان تعلم صحة ذلك فانظر الى كتابه الكبير فى التاريخ فانه اجمع هذه الكتب جدا ، و ابرعها نظما ، و اكثرها علما و احوى لاخبار الامم و ملوكها و سيرها من الاعاجم و غيرها . »\r\n","page_name":" 155 ","page_number":155},
  {"content":"\r\n\r\nالمحاضره تنوحى هم از آن ذكرى رفته « 1 » ، و ثعالبى هم از آن مطالبى نقل كرده « 2 » و دوگوى هم در مقدمهء خود بر كتاب المسالك و الممالك در يكى دو جا به منقولاتى از آن اشاره كرده است . « 3 »\r\nنخستين كتابى كه به عنوان جمهرة النسب يا جمهرة الانساب در عربى شهرت يافته كتابى بوده است منسوب به هشام بن محمد السائب الكلبى درگذشته در سال 204 يا 206 هجرى . پيش از وى ابو اليقظان نسّابه درگذشته در سال 190 هجرى هم نوشته‌هائى در نسب چند قبيلهء عربى داشته كه يكى از آنها را ابن نديم به نام النسب الكبير خوانده و جز اين نام نشانى از آن نمانده ، و پس از ابن الكلبى هم كتابهاى چندى در همين زمينهء انساب عرب تأليف شده مانند كتاب مدائنى درگذشته در سال 215 هجرى به نام كتاب اشراف عبد القيس و كتاب مصعب بن عبد الله زبيرى درگذشته در سال 233 هجرى به نام جمهرة انساب قريش و معروف‌تر از همه كتاب جمهرة انساب العرب تأليف ابن حزم اندلسى درگذشته در سال 456 هجرى است كه در اين زمينه از مراجع قابل اعتماد شمرده مىشود « 4 » . همهء اين كتابها دربارهء انساب عرب و قبائل و افراد سرشناس يا كم شناخته اعراب است كه مفصل‌ترين نمونهء آنها را در كتاب بزرگ بلاذرى به نام انساب الاشراف كه تا كنون چندين مجلد از آن به چاپ رسيده است مىتوان يافت هرچند در اين كتاب گاهى به ندرت از اشراف غير عرب هم ياد شده است .\r\nدربارهء سلسلهء نسب ايرانيان هرچند تا پيش از اين كتاب ابن خردادبه نوشته‌اى\r\n\r\n\r\n","description":"","footnote":"\r\n( 1 ) . به نقل جواد على در مقاله‌اى با عنوان موارد تاريخ الطبرى در مجله المجمع العلمى العراقى سال 1952 ، ج 2 ، ص 150 به بعد .\r\n( 2 ) . ثعالبى ، غرر ، ص 130 و 257 و 378 و 415 و 445 و 485 .\r\n( 3 ) . مقدمه دگوى بر كتاب المسالك و الممالك ص 12 .\r\n( 4 ) . براى آگاهى بيشتر دربارهء كتابهائى كه در انساب عرب تأليف شده رجوع كنيد به مقدمه ليوى پرونسال بر چاپ كتاب ابن حزم ( دار المعارف - قاهره ) و همچنين به مقاله‌اى با عنوان جمهرة النسب لابن الكلبى از جواد على در مجله المجمع العلمى العراقى ، سال 1950 . ج 1 ، ص 337 و مآخذى كه ذيل آن مقاله آمده ، و همچنين به مقدمه جلد اول انساب الاشراف بلاذرى به تحقيق دكتر محمد حميد الله ، چاپ دار المعارف مصر .\r\n","page_name":" 156 ","page_number":156},
  {"content":"\r\n\r\nكه موضوع اصلى آن انساب يعنى شرح دودمانهاى كهن و بزرگان و اشراف ايران باشد شناخته نيست . و هرچند در همين قرن سوم و پيش از آن كتابهاى ديگرى هم در عربى در همين زمينه‌ها يا زمينه‌هائى نزديك به آنها دربارهء ايرانيان تأليف شده بود مانند كتابى كه ابو عبيد از مؤلفان مشهور آن زمان كه در سال 210 هجرى درگذشته به نام « فضائل الفرس » تأليف كرده بود « 1 » . يا مطالبى كه راويان عرب مانند ابن المقسّم و عطا و شعبى و دغفل دربارهء نسب ايرانيان روايت كرده و در نسب نامه‌ها نوشته بوده و صاحب مجمل التواريخ دربارهء كيانيان از آنها روايت كرده است . ولى با همهء اين احوال كتاب « جمهرة انساب الفرس و النواقل » ابن خردادبه هم مانند كتاب « المسالك و الممالك » او كه در زمينهء جغرافيائى نخستين كتاب شناخته شده به زبان عربى بوده نخستين كتاب مفصلى بوده كه در اين زمينه در عربى تأليف شده و به همين‌سبب هم جلب نظر علما و مورّخان اسلامى را كرده است .\r\n\r\nويژگيهاى اين كتاب\r\nدر اين كتاب دو موضوع اصلى دربارهء تاريخ ايران مطرح بوده كه معمولا در كتابهاى تاريخ بدان‌ها به عنوان موضوع اصلى توجه نمىشده و اهميت آن‌هم از همين امر سرچشمه مىگيرد : يكى اين‌كه در اين كتاب تاريخ دودمان‌هاى قديم ايرانى و بزرگان و اشراف آنها و سلسله نسب ايشان تا زمان خود مؤلف كه همچنان نسب خود را حفظ مىكرده‌اند با تفصيلى كه در كتاب‌هاى ديگر يافت نمىشده ذكر شده بوده است . و ديگر اين كه سرگذشت دسته‌ها و گروه‌ها يا طوائف و قبائل و اشخاص سرشناسى كه به علت‌هاى سياسى يا مقتضيات جنگى يا امنيّتى از جائى به جاى ديگر كوچانده مىشده يا خود مىكوچيده‌اند در آن آمده بوده است . و اين امر با آنكه در همهء دوره‌ها معمول و متداول بوده و كمتر در كتابهاى تاريخ بدان توجه مىشده در اين كتاب يكى از دو موضوع اصلى آن بوده كه در عنوان كتاب به نام « النواقل »\r\n\r\n\r\n","description":"","footnote":"\r\n( 1 ) . الفهرست ، ص 54 .\r\n","page_name":" 157 ","page_number":157},
  {"content":"\r\n\r\nذكر مىشده . و به همين‌سبب شناخت آن اگرچه به اجمال و از روى اوصاف يا مطالب مختصرى هم باشد كه از آن در مآخذ عربى نقل شده مهم و مغتنم به شمار مىرفته است .\r\nاهميت و اعتبار اين كتاب بيشتر از آن‌جهت است كه در دورانى تأليف شده كه دودمان‌هاى كهن ايرانى كه در كتاب‌هاى عربى با عنوان‌هائى از قبيل اهل البيوتات و العظماء و الاشراف ياد شده‌اند « 1 » هنوز در عراق و ديگر سرزمينهاى ايرانى با حفظ همان سنّتهاى قديمى خود مىزيسته‌اند و سلسلهء نسب خود را هم با دقت حفظ مىكرده‌اند و ابن خردادبه هم كه خود از يكى از همان دودمان‌ها برخاسته بوده براى تأليف كتاب خود از همان منابع دست اول بهره گرفته است .\r\nسيد حسن تقىزاده به حق از فوت اين كتاب بسى اظهار تأسف كرده زيرا به گفتهء وى « ابن خردادبه دسترسى به كتب قديمهء ايرانى داشته و مأخذ عمده‌اى در اين باب بوده » . « 2 » احتمال بسيارى مىرود كه محمد بن قاسم تميمى مشهور به ابو الحسن نسّابه از مردم بصره هم كه ابن نديم دربارهء او گفته كه وى يكى از دانايان به انساب تا روزگار ما است در كتابى كه به نام « كتاب اخبار الفرس و انسابها » « 3 » تأليف كرده بوده از همين كتاب ابن خردادبه مايه‌هاى فراوان گرفته باشد .\r\nاز جمله كتابهاى ديگرى كه در همين قرن سوم كه ابن خردادبه كتاب خود را تأليف كرده در همين موضوع انساب ايرانيان تأليف شده اگرچه در زمينه‌اى محدودتر بوده يكى كتابى است كه يحيى بن على بن يحيى ابن ابى منصور ، يكى از مردان سرشناس خاندان ايرانى منجّم در قرن سوم هجرى كه از هم‌نشينان موفق خليفه عباسى و خلفاى پس از او بوده ، دربارهء نسب خاندان خويش تأليف كرده بوده ، و ابن نديم آن را با عنوان « كتاب اخبار اهله و نسبهم فى الفرس » ياد كرده « 4 » .\r\n\r\n\r\n","description":"","footnote":"\r\n( 1 ) . اين عنوان‌هاى عربى را كريستن‌سن به ترتيب ترجمهء عنوان‌هاى فارسى « واسپوهران » و « وزرگان » و « آزادان » شمرده است .\r\n( 2 ) . به نوشتهء او دربارهء شاهنامه در كتاب « هزارهء فردوسى » ص 40 مراجعه شود .\r\n( 3 ) . الفهرست ، ص 114 .\r\n( 4 ) . الفهرست ، ص 114 ، يحيى بن على در سال 241 هجرى زاده شده و در سال 300 هجرى درگذشته است .\r\n","page_name":" 158 ","page_number":158},
  {"content":"\r\n\r\nو ديگر كتابى بوده كه يكى ديگر از همين خاندان به نام على بن هارون بن على بن يحيى براى مهلّبى وزير خليفه عبّاسى تأليف كرده بوده و در آغاز آن نسب خاندان خود را نوشته بوده و ابن نديم آن را چنين ياد كرده « كتاب ابتداء فيه بنسب اهله ، عمله للمهلّبى و لم يتمّه » « 1 » .\r\nابو عبد الرحمن هيثم بن عدى را نيز كه در سال 207 در فم الصلح در خانه حسن بن سهل در گذشته كتابى بوده است ، به نام « كتاب اخبار الفرس » . او چند كتاب هم در تاريخ اشراف تأليف كرده بود ، ابن نديم در اين زمينه اين كتاب‌ها را از او نام برده « كتاب تاريخ الاشراف الكبير ، كتاب تاريخ الاشراف الصغير ، كتاب كنى الاشراف ، كتاب اشراف الكتّاب . « 2 »\r\nاز وصفى كه مسعودى از اين كتاب ابن خردادبه كرده ، و همچنين از آنچه از آن در برخى مآخذ تاريخى نقل شده چنين برمىآيد كه مطالب آن اگرچه اصولا در ذكر انساب بوده ولى تنها به ذكر انساب و دودمان‌ها محصور نمانده بلكه به مناسبت ذكر آنها از حوادث و رويدادهاى تاريخى ديگرى هم كه با آنها ارتباط مىيافته ياد شده . شايد بتوان آن را از اين لحاظ همانند كتاب انساب الاشراف بلاذرى دانست كه آن‌هم در همين قرن تأليف شده و در خلال ذكر افراد يا قبائل بسيارى از رويدادهاى تاريخ اعراب هم در آن آمده ، و به همين‌سبب است كه نام كتاب بلاذرى هم كه در بعضى مآخذ « انساب الاشراف » ذكر شده در برخى ديگر كتاب الانساب و الاخبار و در جاهاى ديگر به نام « تاريخ بلاذرى » آمده است . « 3 » چنان‌كه همين كتاب ابن خردادبه را هم كه ابن نديم « جمهرة انساب الفرس و النواقل » ناميده مسعودى آن را تاريخ كبير خوانده و در جاهاى ديگر به نام تاريخ ابن خردادبه آمده .\r\nاز نامى هم كه مسعودى به اين كتاب داده و آن را به نام تاريخ كبير خوانده مىتوان چنين فهميد كه كتاب جمهرة كتابى مفصل و در چندين مجلد بوده ، و شايد يكى از علتهاى اين‌كه آن كتاب از دستبرد حوادث مصون نمانده همين\r\n\r\n\r\n","description":"","footnote":"\r\n( 1 ) . الفهرست ، ص 114 .\r\n( 2 ) . الفهرست ص 99 - 100 .\r\n( 3 ) . نگاه كنيد به مقدمه جلد اول انساب الاشراف ، چاپ دار المعارف مصر ص 18 و 19 .\r\n","page_name":" 159 ","page_number":159},
  {"content":"\r\n\r\nتفصيل و بزرگى آن بوده كه استنساخ و حفظ آن را در طول تاريخ و در خلال حوادث عظيم و ويران‌گرى كه بر اين سرزمين گذشته دشوار مىساخته چنان كه تاريخ كبير خود مسعودى هم كه تاريخى مفصل بوده و آن را « اخبار الزمان » ناميده بود نيز به همين سرنوشت دچار شده .\r\nاز آنچه ثعالبى از اين كتاب ابن خردادبه در كتاب خود نقل كرده چنين برمىآيد كه آن كتاب شامل مطالبى در تاريخ ايران بوده بيش از آنچه در ديگر تاريخ‌ها و حتى در تاريخ طبرى آمده ، و از اين امر مىتوان چنين استنباط كرد كه ابن خردادبه به مآخذ ديگرى هم جز آنچه ديگر مورخان در اختيار داشته‌اند دست‌رسى داشته .\r\nثعالبى در ذكر پادشاهى زوّ پسر طهماسب پس از غلبهء زال بر افراسياب گويد :\r\n« و ابن خردادبه در كتاب تاريخش گفته است كه نام زوّ پسر طهماسب زاب است و اين همان كسى است كه طسوج‌هاى زاب و زوابى ( زوابى جمع زاب است ) در عراق به دو منسوبند ، چه او بود كه دوزاب ( - زابين در عربى ) را از ارمنستان تا دجله حفر كرد ، و در سواد ( - نام سابق عراق ) هم رود زاب را پديد آورد ، و سه طسوج براى آن تعيين كرد . و ابن خردادبه گفته است كه شاهى ميان او و گرشاسب مشترك بود بدين‌معنى كه زاب به كارهاى آبادى و سازندگى مىپرداخت و گرشاسب به كار جنگ . « 1 » »\r\nثعالبى در جاى ديگر مطلبى دربارهء زردشت از تاريخ ابن خردادبه نقل كرده و گويد : « ابن خردادبه گفته كه زردشت از خاندان منوچهر ( - منوچهر النسب ) و اصلش از مغان در سرزمين آذربايجان بوده و كتابى آورده در تسبيح خداوند و ستايش او و اخبار گذشتگان و حوادثى كه در آينده رخ خواهد داد و همچنين در فرائض و احكام « 2 » .\r\nوى دربارهء پادشاهى بهمن پسر اسفنديار نيز مطلبى بدين مضمون از آن كتاب نقل كرده : « ابن خردادبه گفته كه اين بهمن كى اردشير هم خوانده مىشده و\r\n\r\n\r\n","description":"","footnote":"\r\n( 1 ) . ثعالبى ، غرر ، ص 130 .\r\n( 2 ) . ثعالبى ، غرر ، ص 257 .\r\n","page_name":" 160 ","page_number":160},
  {"content":"\r\n\r\nنامه‌هائى كه از سوى او به اطراف ( آفاق ) نوشته مىشده با اين عنوان بوده « از كى اردشير بندهء خدا و اداره‌كنندهء امور بندگان خدا ( السائس لعباد الله ) . و بهمن اردشير را كه همان ابلّه است او بنا نهاد . » « 1 »\r\n\r\nنواقل\r\nدر ذكر كتاب « جمهرة انساب الفرس و النواقل » به اين مطلب هم اشاره شد كه آنچه در اين‌جا النواقل با قاف ذكر شده در همهء نسخه‌هاى الفهرست ابن نديم كه نام اين كتاب از آنجا نقل شده النوافل با فا يك نقطه چاپ شده كه درست نيست و صحيح آن النواقل است . نواقل جمع ناقله است و ناقله در عربى گروهى از مردم يا قبائل و طوائفى را مىگفته‌اند كه از جائى به جاى ديگر كوچانده شوند يا خود بكوچند و يا از قبيله‌اى به قبيلهء ديگر درآيند « 2 » .\r\nچنان كه از ذكر اين كلمه در عنوان اين كتاب برمىآيد ظاهرا مراد از آن طوائف يا خاندانهائى بوده‌اند كه در ايران بنا به مقتضيات سياسى يا نظامى از محلى به محل ديگر و بيشتر به مناطق مرزى كوچانده مىشده‌اند ، و مىتوان احتمال داد كه نقل‌وانتقال گروههائى از ايرانيان را هم كه در قرن‌هاى نخستين اسلامى در اثر فتوحات اسلامى يا سياست برخى از خلفا جا به جا مىشده‌اند نيز شامل مىشده است .\r\nدر ايران از قديم معمول بوده كه بنا بر مقتضيات ، هم طوائف يا دسته‌هايى از مردم را از جائى به جاى ديگر منتقل مىساخته يا دسته‌اى از سپاهيان را در برخى مرزها سكونت مىداده‌اند ، و هم مردمانى را كه در جنگ‌ها اسير مىگرفته‌اند براى آبادى برخى مناطق به آنجاها منتقل مىكرده و در آنجاها مىنشانده‌اند .\r\nدر تاريخ پيش از اسلام ايران از اين‌گونه نقل‌وانتقالها نمونه‌هائى را مىتوان در بعضى مآخذ يافت ، در تاجنامهء انوشروان از كوچاندن طوائف بسيارى از\r\n\r\n\r\n","description":"","footnote":"\r\n( 1 ) . ثعالبى ، غرر ، ص 378 .\r\n( 2 ) . النواقل : قبائل تنتقل من قوم الى قوم ، و فى التهذيب النواقل من انتقل من قبيلة الى اخرى فانتسب اليها » ( تاج العروس ) .\r\n","page_name":" 161 ","page_number":161},
  {"content":"\r\n\r\nترك‌هاى آن سوى قفقاز به داخلهء ايران و سكونت دادن ايشان را در آذربايجان سخن رفته « 1 » و در مآخذ ديگر همچنين از پادگان‌هائى سخن رفته كه شاپور اول ساسانى در غرب رود فرات براى جلوگيرى از تاخت‌وتاز باديه‌نشينان مستقر ساخته و براى آنها چشمه‌هائى هم حفر كرده است « 2 » . به گفتهء كريستن‌سن « براى وارد كردن برخى رشته‌هاى صنعتى در كشور و براى كشت و زرع در صحارى لم يزرع از قديم الايام عادت بر اين جارى بوده كه اسيران جنگ را به چند گروه تقسيم كرده در قسمت‌هاى مختلف كشور مىنشانده‌اند ، بدين‌طريق داريوش اول بسيارى از مردم ارترى  Eretrions  را به خوزستان كوچانيد و ارود اسيران رومى را در حوالى مرو جاى داد و شاپور اول نيز اسيران رومى را در گنديشاپور سكونت داد و در آنجا از مهارت ايشان در كار مهندسى استفاده كرده سدّ معروف امپراطور را برآورد . شاپور دوم اسيرانى را كه در شهر آمد دستگير كرده بود بين شوش و شوشتر و ساير شهرهاى اهواز ساكن گردانيد و اين مردم انواع جديد ابريشم‌بافى و مليله‌دوزى را در آنجا رواج دادند « 3 » . »\r\nدر مآخذ عربى گاهى به برخى از اين نقل‌وانتقال‌ها كه در قديم در ايران صورت گرفته اشاره‌اى ديده مىشود . در فتوح البلدان در وصف نهرى كه به نام نهر شيلى معروف بوده و در طسوج انبار از رود فرات جدا مىشده آمده است كه خاندان شيلى پسر فرخزادان مروزى مدعى هستند كه اين نهر را شاپور براى جدّ ايشان در هنگامى كه او را در نغيا ساكن گردانيد حفر كرده است « 4 » . و در كتاب صورة الارض آمده كه مىگويند كه اهل بخارا در قديم الايام از استخر به آنجا كوچانده شده بودند . « 5 » و همچنين در فتوح البلدان در شرح كارهائى كه انوشروان\r\n\r\n\r\n","description":"","footnote":"\r\n( 1 ) . محمد - محمدى : الترجمة و النقل عن الفارسية فى القرون الاسلامية الاولى ص 69 - 74 .\r\n( 2 ) . شرح اين چشمه‌ها را در جلد اول همين كتاب در باب « چشمه‌ها و پادگانهاى خندق شاپور » از صفحه 254 به بعد خواهيد يافت .\r\n( 3 ) . ايران در زمان ساسانيان - از ترجمه رشيد ياسمى ، ص 78 و ص 259 - 260 .\r\n( 4 ) . فتوح البلدان ، ص 336 .\r\n( 5 ) . ابن حوقل ، صوره الارض ، ص 404 « و يقال ان اهل بخارا فى قديم الايام ناقلة اصطخر » .\r\n","page_name":" 162 ","page_number":162},
  {"content":"\r\n\r\nدر ارمنستان و قفقاز انجام داده و شهرها و دژهائى كه در آنجا ساخته گويد و در اين‌جاها مردمانى پرتوان و پرصلابت ساكن گردانيد و آنها را سياسيجين ناميد . « 1 » و به گفتهء ابن خردادبه فرغانه را در اصل انوشروان بنياد نهاد و براى آبادى آنجا از هرطايفه‌اى گروهى را به آنجا كوچاند و بدين‌سبب آنجا را « از هرخانه » ناميد كه آن را در عربى « من كل بيت » ترجمه كرده و گويد كه فرغانه معرّب آن است « 2 » .\r\n* * * \r\nكوچاندن ايرانيان در دوران اسلامى\r\nدر دوران اسلامى كوچيدن يا كوچاندن ايرانيان به مناطق جديد به وسيلهء عمال عرب صورت گسترده‌ترى يافته است . در جنگ قادسيه آن دسته از سپاهيان ايران كه جند شهنشاه خوانده مىشدند ، و جزء نگهبانان مخصوص سلطنتى بودند و در جنگ شركت نكردند و به مسلمانان پيوستند ، به كوفه كوچانده شدند . شمارهء اين سپاهيان را چهار هزار تن\r\n\r\n\r\n","description":"","footnote":"\r\n( 1 ) . فتوح البلدان ، ص 231 - « . . . و اسكن ما بنى من هذه المواضع قوما سماهم السياسيجين . . . » ظاهرا اين كلمه كه در اثر تعريب و تحريف دچار دگرگونيهاى فراوان شده در اصل نامى بوده كه در فارسى اين دسته از سپاهيان يا مردمى را كه به جائى يا به مرزى از مرزها مىكوچانده‌اند به اين نام مىخوانده‌اند . كريستن‌سن در ذكر فتوحات انوشيروان در قفقاز اين كلمه را به گونه‌اى به كار برده كه گوئى براى وى ناشناخته است ، ايران ساسانى متن فرانسه 364 ، ولى در جاى ديگر ( ص 524 ) متن فرانسه . در توضيح همين كلمه دربارهء آن چنين نوشته است : « عين همين كلمهء سياسيجين در نوشته‌هاى مؤلفان ديگر عرب نيز وارد شده آقاى  M . J . H . Kramers  در مطالعات هندى و ايرانى خود  Bsos . 1936 , p . 613  در مراجعه به شكلهاى مختلف اين كلمه براى تصحيح آن شكل‌هاى ديگرى از آن را يافته كه السياسيجين  es - siyasidjin  را در صورتهاى النشاستجين  en - nishastadjin  و ( النشاستكين )  en - neshastakin  نشان مىدهد كه پهلوى آن مىشود  nishastaghan  نشاستگان كه به معنى جنگجويان مقيم در پادگان‌ها است .\r\nدر ترجمهء فارسى كتاب كريستن‌سن در ملحقات مؤلف ص 448 چنين آمده : ص 259 .\r\nالسياسجين - همين نكته را مؤلفان ديگر عرب قيد كرده‌اند . رع مجموع كرامر  Kramers  كه به عنوان مطالعات هندى و ايرانى تقديم سر جورج گريرسون شده است 1936  ( BSOS )  . اين مؤلف با مقابله نسخه بدل‌هاى اين لفظ گويد ، صورت صحيح آن النشاستجين ( النشاستگين ) است كه در پهلوى ظاهرا نشاستگان گفته مىشده است . يعنى جنگجويانى كه در محلى قرار داده شده‌اند ( مثل ساخلو )\r\n( 2 ) . المسالك و الممالك ، ص 30 .\r\n","page_name":" 163 ","page_number":163},
  {"content":"\r\n\r\nنوشته‌اند « 1 » اسواران و ديگر دسته‌جات سپاهيان ايران هم كه در جنگ خوزستان پس از شكست هرمزان با شرائطى به ابو موسى فرمانده سپاهيان مسلمان تسليم شدند به دلخواه خود به بصره كوچيدند « 2 » . ولى در دوران معاويه وضع صورت ديگرى به خود گرفت ، معاويه كه از مردم كوفه مركز خلافت على ( ع ) كه عموما طرفدار آن حضرت بودند دل خوشى نداشت براى اين‌كه آنجا را ، كه در آن زمان يكى از مهم‌ترين شهرهاى اسلامى بود ، از طرفداران على پاك كند و طرفداران خود را جايگزين آنها سازد دست به يك نقل‌وانتقال بزرگ زد « 3 » .\r\nمعاويه از آنجا كه از ايرانيان مقيم كوفه كه بيشترشان از سپاهيان و جنگجويان بودند گذشته از طرفدارى على ( ع ) نگرانىهاى ديگرى هم داشت در آغاز تصميم به قلع‌وقمع آنان و كشتن نيمى از آنان گرفت ولى چون اين كار را عملى نيافت به پراكندن و جابه‌جا كردن آنان و كوچاندن ايشان به شهرهاى مرزى سوريه و اردن ، يعنى به جاهائى كه محل درگيريهاى جنگى با دولت روم بود ، پرداخت . بنا به روايتى « 4 » روزى معاويه احنف بن قيس و سمرة بن جندب دو تن از سران معروف قبائل بزرگ و ذى نفوذ عرب را خواست و اوهامى كه فكر او را به خود مشغول ساخته بود بدين‌گونه براى آنها باز گفت : مىبينم كه اين ايرانيان كوفه « 5 » رو به فزونى نهاده‌اند و مىبينم كه آنها راه را بر گذشتگان بسته‌اند و گوئى كه من روزى را مىبينم كه آنها براى رسيدن به قدرت بر اعراب خواهند تاخت . از اين\r\n\r\n\r\n","description":"","footnote":"\r\n( 1 ) . بلاذرى ، فتوح ، ص 343 .\r\n( 2 ) . بلاذرى - فتوح ، ص 459 - 461 - از فرماندهان اين دسته از سپاهيان ايرانى نام دو تن ، يكى سياه اسوارى و ديگرى شيرويه اسوارى ، برده شده و همچنين نگاه كنيد به طبرى 1 / 2561 - 2564 .\r\n( 3 ) . طبرى 1 / 1920 .\r\n( 4 ) . العقد الفريد ، ج 2 ، ص 260 .\r\n( 5 ) . عبارتى كه به ايرانيان كوفه ترجمه شده در متن عربى « هذه الحمراء » است ، حمراء در عربى به معنى سفيد چهره است اعراب نخست آن دسته از سپاهيان ايران را كه از ديلمان بوده‌اند و در جنگ قادسيه به مسلمانان پيوسته و در كوفه سكنى گزيده‌اند به مناسبت رنگ چهره‌شان حمراء الديلم خواندند و سپس اين نام به الحمراء خلاصه شد و براى همهء ايرانيان به كار رفت .\r\n","page_name":" 164 ","page_number":164},
  {"content":"\r\n\r\nرو من بر آن شده‌ام كه نيمى از آنها را هلاك سازم و نيم ديگر را براى برپا داشتن بازارها و آباد و دائر نگاهداشتن راهها زنده بگذارم . و نظر آنها را در اين‌باره خواست در اين رايزنى احنف بن قيس رئيس قبيلهء بنى تميم كه با تيره‌هاى متعددش يكى از بزرگترين قبائل عرب بشمار مىرفت ، و بسيارى از سپاهيان ايران هم كه در جاهاى مختلف به اعراب پيوسته بودند آن قبيله را به عنوان هم‌پيمان برگزيده بودند ، با معاويه همداستان نشد ولى سمرة بن جندب آن را پسنديد و حتى خود داوطلب اجراى آن گرديد . معاويه در آن روز نتوانست در اين‌باره تصميمى بگيرد ولى سرانجام از كشتن آنها درگذشت و به پراكندن ايشان همت گماشت ، و در هنگامى كه زياد عامل او بر عراق بود به دستور او برخى از ايرانيان كوفه يعنى همان جند شهنشاه را به بلاد شام و عده‌اى از آنها را هم به بصره كوچانيد . بلاذرى گويد آنها را كه به شام كوچانيد در آنجا همچنان ( الفرس ) ناميده مىشوند و آنها را كه به بصره منتقل شدند در آنجا در اسواران ايرانى كه از قبل در آنجا بودند داخل شدند « 1 » . بلاذرى در روايتى از مشايخ انطاكيه و اردن نقل كرده كه معاويه در سال 42 هجرى گروهى از فرس بعلبك و حمص و انطاكيه را به سواحل اردن : صور و عكا و جاهاى ديگر كوچ داد . و در همين سال يا يك سال پيش يا پس از آن گروهى از اسواران بصره و كوفه و فرس بعلبك و حمص را به انطاكيه كوچانيد . و مسلم بن عبد الله جد عبد الله بن حبيب بن نعمان بن مسلم انطاكى يكى از اين سرداران ايرانى بود « 2 » .\r\nمعاويه به جز اسواران كه طبقهء برگزيدهء سپاهيان ايران بودند از دسته‌هاى ديگر سپاه ايران كه در عربى به نام‌هاى سيابجه و زط خوانده شده‌اند نيز به سواحل شام و انطاكيه كوچانده بود . و در دوره‌هاى بعد نيز وليد بن عبد الملك هم گروهى از زطها را به انطاكيه و نواحى آنجا منتقل ساخت « 3 » .\r\nمعاويه به جز اسواران و جنگجويان ايرانى عده‌اى از هنرمندان ايرانى را هم براى كارهاى عمرانى و صنعتى و كشتىسازى و كسب‌وكار از عراق به شام\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 343 .\r\n( 2 ) . بلاذرى ، فتوح البلدان ، ص 139 و 175 .\r\n( 3 ) . بلاذرى ، فتوح البلدان ، ص 192 .\r\n","page_name":" 165 ","page_number":165},
  {"content":"\r\n\r\nبرده بود . ابو الفرج اصفهانى دربارهء سعيد بن مسجح كه او را به عنوان نخستين كسى كه غناء فارسى را به عربى برگردانده معرفى كرده است ، گويد كه وى آواز فارسى را از بنّاهاى ايرانى كه معاويه براى ساختمانهاى خود كه مىخواست آنها را با گچ و آجر بسازد از عراق به شام آورده بود ، و آنها بر طبق عادت در حين كار آواز مىخواندند ، فراگرفته بود « 1 » .\r\nحجّاج هم وقتى مىخواست قصر خود و ساختمانهاى ديگرى را در شهر واسط بنا كند ، گروهى از ايرانيان بخارائى را كه عبيد الله بن زياد پيش از آن آنها را از بخارا اسير كرده و به بصره كوچانده بود ، از بصره به واسط كوچانيد « 2 » .\r\n\r\nردّ پاى كوچ‌نشينهاى ايرانى در جنگ با روم\r\nردپاى ايرانيانى را كه معاويه از عراق به شام كوچانده بود در جنگ‌هاى مسلمانان و روميان مىيابيم . بلاذرى در انساب الاشراف آورده :\r\nهنگامى كه سپاهيان معاويه در محلى به نام قرقذونه با سپاهيان رومى در جنگ بودند و در آنجا دچار بيمارى و با و گرسنگى شده بودند يزيد پسر او كه با زن دلخواهش در دير مرّان يكى از تفرجگاه‌هاى شام به خوش‌گذرانى مشغول بود اين اشعار را گفت :\r\n اذا اتّكاءت على الأنماط فى عرف * بدير مرّان عندى امّ كلثوم\r\nفلا ابالى بما لاقت جموعهم * بالقرقذونه من حمّى و من موم \r\nيعنى وقتى من در دير مرّان بر بالش‌هاى نرم تكيه مىزنم و ام كلثوم هم نزد من است ديگر باكى ندارم از اينكه جماعت ايشان در قرقذونه از تب و بيمارى چه رنجى مىكشند . و چون اين اشعار به معاويه رسيد سوگند خورد كه او را هم در سرنوشت آن سپاهيان شريك سازد اگرچه به مرگ او بينجامد . پس دستور داد كه او هم به سفيان بن عوف كه در قرقذونه بود بپيوندد . او نيز چنين كرد و در اين سفر جنگى ايرانيان انطاكيه و بعلبك نيز در سپاه او بودند و با او در جنگ شركت كردند و سپاهيان روم را تا خليج به عقب راندند « 3 » .\r\n\r\n\r\n","description":"","footnote":"\r\n( 1 ) . اغانى ، ج 3 ، ص 81 .\r\n( 2 ) . بلاذرى ، فتوح ، ص 463 .\r\n( 3 ) . بلاذرى ، انساب الاشراف ، ج 4 ، بخش 2 ، ص 3 .\r\n","page_name":" 166 ","page_number":166},
  {"content":"\r\n\r\nاصطلاح ناقله را در موارد ديگرى هم دربارهء ايرانيان مىيابيم استخرى در مورد خاندان ابو صفّيه ( نسخه بدل بنى صفاء يا بنى صفر ) از خاندان‌هاى ايرانى كه آنها را از اهل البيوتات خوانده و از جمله آنها يحيى و عبد الرحمان و عبد الله پسران محمد بن اسماعيل را نام برده گويد : آنها ناقله بودند و در زمان مأمون در شيراز وطن ساختند و عمل ديوان كردند . « 1 »\r\nو مقدسى هم در ذكر زموم يعنى تيره‌هاى عشاير فارس گويد كه آنها داراى پنج زمّ هستند و بزرگترين آنها زمّ احمد بن صالح است كه به ديوان شهرت يافته و پس از آن زمّ شهريار است كه به زمّ بازنجان معروف شده و آنها كه از اين تيره در ناحيه اصفهان هستند ناقله از همين زمّ هستند . « 2 »\r\n\r\nكتاب اللّهو و الملاهى\r\nاين كتاب و كتابهاى ديگرى كه ابن نديم در همين زمينه از تأليفات ابن خردادبه آورده ، مانند كتاب ادب السماع و كتاب الشراب و كتاب النّدماء و الجلساء « 3 » و كتاب ديگرى به نام طبقات المغنّين كه در جاى ديگرى به نام ابن خردادبه ذكر شده « 4 » همهء اين‌ها چهرهء ديگرى از ابن خردادبه را مىنمايانند كه بدون شناخت آن شخصيت وى از لحاظ اثر ژرف و گسترده‌اى كه در انتقال همه‌جانبهء فرهنگ و تمدن ايران به جهان اسلام و عرب داشته است ناشناخته مىماند . و آن چهرهء هنرى و ادبى اوست كه اين كتابها معرّف آنند . شرح اين اجمال پس از اين توضيح خواهد آمد :\r\nدر دورانى كه خلافت عربى اسلامى به تدريج از يك نظام سادهء عشايرى به حكومتى با نظام و سنّتهاى پادشاهى تبديل مىگرديد و در دوران عبّاسى با وزيران ايرانى خود شكل و شمايل چنان حكومتى را با چنان نظام و سنّتهائى به\r\n\r\n\r\n","description":"","footnote":"\r\n( 1 ) . مسالك الممالك ، ص 147 .\r\n( 2 ) . احسن التقاسيم ، ص 447 .\r\n( 3 ) . الفهرست ، ص 149 .\r\n( 4 ) . و آن در كتاب الغفران ابو العلاء معرّى است ، به نقل آقاى دانش‌پژوه از آن در كتاب خود :\r\n« مداومت در اصول موسيقى ايران » از انتشارات ادارهء كلّ نگارش وزارت فرهنگ و هنر ، ص 52 .\r\n","page_name":" 167 ","page_number":167},
  {"content":"\r\n\r\nخود مىگرفت . رفته‌رفته در زبان عربى هم گونه‌اى از ادبيات به وجود آمد كه پيش از آن در آن زبان سابقه نداشت . و آن چيزى بود كه به پادشاهان و هرآنچه بديشان بازمىگشت ارتباط مىيافت ، از آيين كشوردارى گرفته تا آداب و رسوم دربار و درباريان و مانند اينها كه مجموعهء آنها را در عربى به نامهائى همچون ادب الملوك يا نصيحة الملوك يا الآداب السلطانيه و نظاير اينها ناميده‌اند . از اين مجموعه كه مشتمل بر مطالب گوناگون بوده ، برخى كه منظور از اين توضيح هم همان است ، آن دسته از اين نوشته‌ها است كه بر آداب و رسومى اشتمال داشته‌اند كه رعايت آنها بر همهء اطرافيان شاه و باشندگان مجلس او از نديمان و غير نديمان واجب بوده و از آيين ايرانيان به دربار خلفا و بخصوص خلفاى عباسى راه يافته و در كتابهائى هم به زبان عربى تدوين شده بود كه زبان‌دارترين همهء آنها از اين لحاظ كتاب « التاج فى اخلاق الملوك » منسوب به جاحظ است كه خود بر پايه يكى از تاج‌نامه‌هاى ساسانى در همين زمينه فراهم آمده و عناصر عربى و اسلامى هم بر آن افزوده شده است . « 1 » در مقدّمهء آن كتاب در علت تأليف آن چنين آمده :\r\nكه چون بيشتر عامّه و برخى از خواصّ با آن‌كه جملگى سر به فرمانند ولى از وظائفى كه در برابر پادشاهان برعهده دارند غافل‌اند از اين‌رو ما در اين كتاب آداب پادشاهان را گرد آورديم تا آن را الگو قرار دهند و خود را با اين آداب بيآرايند . » « 2 »\r\nكتاب جاحظ گذشته از اين‌كه خود بارزترين نمونهء اين ادبيات جديد عربى است جامع‌ترين نمونهء آن‌هم به شمار مىرود ، زيرا در همهء آن رشته‌هاى مختلفى كه پيش از اين از آنها سخن رفت در اين كتاب نمونه‌هائى مىتوان يافت ولى آنچه در اين توضيح مورد توجه است آن بخش از آن است كه با عنوان « باب\r\n\r\n\r\n","description":"","footnote":"\r\n( 1 ) . دربارهء اين كتاب نگاه كنيد به نوشته‌اى از محمّد محمّدى با عنوان « كتاب التاج للجاحظ و علاقته بكتب « تاجنامه » فى الادب الفارسى الساسانى » با خلاصهء آن به زبان فارسى در مجلهء الدراسات الادبيّة ، شمارهء اول سال اوّل ، بهار 1338 ه . ش ( 1959 م ) ص 24 - 67 . دانشگاه لبنان ، بيروت .\r\n( 2 ) . كتاب التاج فى اخلاق الملوك . للجاحظ ، بتحقيق الاستاذ احمد زكى باشا ، المطبعة الاميرية ، بالقاهره 1322 ه . ق و 1914 م ، ص 2 .\r\n","page_name":" 168 ","page_number":168},
  {"content":"\r\n\r\nفى المنادمة » خوانده شده ، و در آن از طبقات مختلف و مراتب متفاوت نديمان و كسانى كه معمولا در مجالس پادشاهان حضور مىيابند سخن رفته ، و در همان جائى كه طبقات سه گانهء نديمان و مغنّيان ( يعنى خوانندگان و نوازندگان ) را شرح مىدهد در آغاز آن گويد : « به پادشاهان ايران آغاز مىكنيم زيرا آنها پيشگامان اين راه بودند ، و ما آيين كشوردارى و ترتيب خاصّه و عامّه و ادارهء امور رعيّت و اين‌كه هر طبقه‌اى در جاى خود قرار گيرد و به روش خود برود همهء اين‌ها را از ايشان گرفتيم . » « 1 » يا وقتىكه از هارون الرشيد سخن مىراند گويد او نخستين كسى بود كه مغنّيان را به مراتب و طبقات تقسيم كرد به همانگونه كه اردشير بابكان و انوشروان كرده بودند » « 2 » .\r\nغرض از اين توضيح و اشاره به آنچه در باب فى المنادمة ( باب هم‌نشينى با سلطان ) در كتاب التاج آمده بيان اين مطلب است كه چون پايگاه ابن خردادبه هم در دربار معتمد خليفه عباسى درنظر گرفته شود ، و اين‌كه ابن خردادبه گذشته از آن پايگاه از معاشران نزديك خليفه و از هم‌نشينان مجالس انس او هم بوده ، به آسانى مىتوان دريافت كه او را هم در نوشتن اين رساله‌ها همان هدف بوده كه جاحظ را در تأليف كتاب التاج و باب هم‌نشينى سلطان در آن كتاب بوده است .\r\nبدين‌معنى كه ابن خردادبه هم كه كم‌وبيش هم‌عصر جاحظ بوده مىخواسته همان نظم و ترتيب و آداب و رسومى را كه در دربار شاهان در اين‌گونه مجالس معمول بوده ، و وظائفى را كه نديمان و معاشران و باشندگان اين‌گونه مجالس بر عهده مىداشته‌اند ، به معاشران خليفه و هم‌نشينان مجلس انس او هم گوشزد كند . و اگر از اين نوشته‌ها هم مانند كتاب اللهو و الملاهى او چيزى مانده بود مىشد از خلال آنها كم‌وبيش به نمونه‌هائى از آثار ايرانى در اين زمينه‌ها راه يافت ، چنان كه از بازماندهء كتاب اللهو و الملاهى مىتوان به اطلاعاتى دربارهء موسيقى ايرانى و برخى از قوانين آن در تركيب برخى از آلات و ابزار موسيقى و نواها و دستانها و مطالب ديگر دست يافت كه در تحقيقات تاريخى مربوط به\r\n\r\n\r\n","description":"","footnote":"\r\n( 1 ) . كتاب التاج للجاحظ ، ص 23 .\r\n( 2 ) . كتاب التاج للجاحظ ، ص 37 - 38 .\r\n","page_name":" 169 ","page_number":169},
  {"content":"\r\n\r\nتاريخ موسيقى ايرانى بسى سودمند و گرانبها است .\r\n\r\nسخنان ابن خردادبه در مجلس خليفه در بارهء موسيقى\r\nشايد بهتر باشد كه براى شناختن اين چهرهء ابن خردادبه يعنى چهرهء هنرى او به آنچه مسعودى دربارهء مجلس او با معتمد خليفه عباسى و گفتگوى آنها دربارهء موسيقى نوشته است اشاره‌اى بشود . مسعودى در جائى كه از روش و منش معتمد و عشق و علاقه او به مجالس بزم و موسيقى سخن مىراند از زبان عبيد اللّه بن خردادبه گويد كه روزى بر معتمد وارد شده و در مجلس او چند تن از نديمان او كه از صاحبان خرد و معرفت بوده‌اند حضور داشته‌اند و معتمد از او پرسيده : نخستين كسى كه عود نواخته است كه بوده ؟ مسعودى آنگاه سخنان مفصّلى را كه ابن خردادبه در پاسخ معتمد گفته است بازگو كرده . « 1 » چنين مىنمايد كه مسعودى اين مطالب را از كتاب اللهو و الملاهى ابن خردادبه نقل كرده چون بيشتر آنها با آنچه از اين كتاب در دست است يكى است . و آقاى شارل پلّا هم در تصحيح كتاب مروج الذهب اين بخش از نوشتهء مسعودى را بيشتر از روى همان كتاب تصحيح كرده است « 2 » و از آنجا كه در نسخهء موجود از اللهو و الملاهى ذكرى از اين‌كه ابن خردادبه آن مطالب را در مجلس معتمد بيان كرده نيست مىتوان انگاشت كه آنچه از آن كتاب در دست است خلاصه‌اى است از آنچه در اصل بوده .\r\nآنچه از گفته ابن خردادبه در اين زمينه در مروج الذهب نقل شده گوناگون و پراكنده است . در آن از تاريخ موسيقى و تحول آن از دوره‌هاى ابتدائى آن سخن\r\n\r\n\r\n","description":"","footnote":"\r\n( 1 ) . گفته‌هاى ابن خردادبه را در جلد پنجم مروج الذهب ، به تصحيح شارل پلّا از صفحهء 126 تا صفحهء 131 خواهيد يافت .\r\n( 2 ) . آنچه شارل پلّا  Charles Pellat  تصحيح و چاپ كرده ، همان چاپ قديم مروج الذهب است كه دو تن از خاورشناسان فرانسوى باربيه دومنار  Barbier de Menard  و پاوه دوكورتىّ  Pavet de Courteille  آن را نخستين‌بار با نقد علمى تصحيح و با ترجمهء فرانسوى آن در پاريس چاپ كرده بودند . و آقاى شارل پلّا به تصحيح مجدّد آن پرداخته و آن را به صورتى خوب و عالمانه در هفت جلد ، از سال 1966 م تا سال 1977 در دانشگاه لبنان ، بخش تحقيقات تاريخى ، به چاپ رسانده است .\r\n","page_name":" 170 ","page_number":170},
  {"content":"\r\n\r\nهست تا به سازها و ابزارهاى موسيقى ايرانى مىرسد ، و در آن از برخى از اصطلاحات موسيقى با الفاظى عربى به صورت نغمه‌ها و ايقاعات و طروق ملوكى ( شايد كروف ) يادى مىشود و از موسيقى اهل خراسان و بالاتر از آن و نام برخى از ابزار موسيقى آنجا هم ذكرى به ميان مىآيد ، و از موسيقى مردم رى و تبرستان و ديلم نيز در آن نامى هست ، و به جز اين‌ها كه در قلمرو موسيقى ايرانى قرار مىگيرند ابن خردادبه به صورتى خيلى خلاصه‌تر به آلات طرب روم و خلاصه‌تر از آن به ذكر يكى از آلات طرب هند به نام كنكه كه گويد تنها يك تار دارد پرداخته و دربارهء عرب هم از حدا و نصب كه صورتهاى ابتدائى آواز عرب بوده نام برده و گويد قريش هم جز نصب گونهء ديگرى از آواز را نمىشناختند تا هنگامى كه نضر بن الحارث بن علقمة بن كلدة به عراق و نزد كسرى آمد و در حيره نواختن عود و آواز خواندن با عود را فراگرفت و در بازگشت آن را به مردم مكّه آموخت .\r\nمسعودى پس از نقل مطالب ديگرى از گفته‌هاى ابن خردادبه در همين زمينه گويد . پس از اين سخنان معتمد به ابن خردادبه گفت ، چه نيك و گشاده سخن گفتى ، و امروز با وصف موسيقى و آلات طرب براى ما جشنى بر پا ساختى .\r\nسخن تو بافتهء پرنقش‌ونگارى را ماند كه همه رنگى را از سرخ و زرد و سبز و ديگر رنگها در خود جمع دارد . اكنون بگو كه صفت آوازه‌خوان ماهر چيست ؟\r\nو ابن خردادبه به وصف آوازه‌خوان ماهر پرداخت . و آنگاه خليفه دربارهء اصطلاحات موسيقى همچون ايقاع و طروق و نغمه‌ها پرسيد و ابن خردادبه بدانها پاسخ داد ، و سپس به شرح آهنگها پرداخت و در وصف آهنگ ماخورى گفت آن را بدين‌سبب ماخورى ناميدند كه ابراهيم بن ميمون ( - ماهان ) موصلى كه از مردم فارس بود و در موصل نشيمن داشت آن را بسيار در ميخانه‌ها ( - در عربى مواخير جمع ماخور ) مىنواخت .\r\nآنچه در اين مورد گفتنى مىنمايد اين است كه هرآنچه دربارهء وصف آوازخوانان از گفتهء ابن خردادبه نقل شده و از آن جمله مطالبى كه دربارهء ابراهيم موصلى آمده از آنجا كه هيچ يك در قطعات بازمانده از كتاب اللهو و الملاهى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنيست مىتوان انگاشت كه مسعودى آن‌ها را از كتاب ديگرى از ابن خردادبه كه متناسب‌تر با اين مطالب بوده‌اند مثلا كتاب طبقات المغنين او برگرفته باشد . و همين‌گونه تواند بود آنچه را كه ابو الفرج اصفهانى در كتاب الاغانى از زبان ابن خردادبه در علت معروف شدن ابراهيم به موصلى نقل كرده است . « 1 »\r\n* * * \r\nمختار من كتاب اللهو و الملاهى\r\nچندى پيش قطعاتى از كتاب اللهو و الملاهى با عنوان « مختار من كتاب اللهو و الملاهى » يعنى برگزيده‌هائى از كتاب اللهو و الملاهى به شكل رساله‌اى در بيروت به چاپ رسيد كه در مجله الدراسات الادبية معرّفى گرديد و مطالبى از آن‌هم كه مشتمل بر معلومات ديگرى دربارهء تاريخ موسيقى ايران بود نيز در آن مجله نقل شد . در معرفى اين رساله در آنجا چنين آمده بود : « نوشته مورد گفتگو رساله كوچكى است در بيست و نه صفحه كه از آن مىتوان اطلاعات مفيدى دربارهء موسيقى و سرود و شعر ايرانى پيش از اسلام به دست آورد . در اين رساله نام برخى از آلات موسيقى ايرانى و بعضى از اصطلاحات و مقامهائى كه در آن وجود داشته و همچنين يك سرود فارسى مركب از سه مصراع شعر ديده مىشود كه هرچند مقدارى از آنها به طور پراكنده با تحريفاتى در بعضى از مآخذ ديگر عربى نيز ديده مىشود ولى آنچه در اين رساله آمده نيز از نظر تحقيق و تطبيق آن اصطلاحات و نام‌ها براى محققان و علاقه‌مندان به اين موضوع داراى بسى فائده‌ها است . « 2 » »\r\nاين رساله با همهء كوچكى آن پرتو بيشترى بر آنچه مسعودى از گفته‌هاى ابن خردادبه نقل كرده مىافكند ، و حتى از روى آن مىتوان برخى از اغلاطى را كه در همين زمينه در تصحيح و چاپ مروج الذهب از ديد مصحح فاضل آن به\r\n\r\n\r\n","description":"","footnote":"\r\n( 1 ) . ابو الفرج اصفهانى ، اغانى ، ج 5 ، ص 5 .\r\n( 2 ) . اين رساله را از ص 316 تا ص 320 شماره 3 سال 3 مجله الدراسات الادبيّه 1340 ه . ق و 1961 م . خواهيد يافت .\r\n","page_name":" 172 ","page_number":172},
  {"content":"\r\n\r\nدور مانده اصلاح كرد يا مطالبى را كه در آن ناتمام مىنمايد تكميل نمود « 1 » .\r\nيكى از مطالبى كه در اين قطعه آمده و در آنچه مسعودى در مروج الذهب از گفتهء ابن خردادبه آورده وجود ندارد مطلبى است كه بدين‌شرح دربارهء پهلبد ذكر شده : « بزرگترين خوانندهء ايران در روزگار خسروپرويز پهلبد بود . وى از مردم مرو بود و عود مىنواخت و در اين هنر ماهر و برتر از همه بود ، با سخن موزون آواز مىخواند و خود او براى آن آهنگ مىساخت ، و هرگاه حادثه‌اى روى مىداد كه دبيران ديوان و خبررسانان از رساندن آن خبر به شاه واهمه مىداشتند آن را به پهلبد مىگفتند ، و او آن را در حضور شاه ، با آواز و ساز و با آهنگى كه خشم را فرونشاند ، مىخواند . و از آوازهائى كه او بدين‌طريق خوانده و از آهنگهاى معروف او در ستايش و تبريك و مانند اينها هفتاد و پنج آهنگ است كه يكى از آنها اين است كه او در هنگامى كه قيصر و خاقان از خسروپرويز ديدار مىكرده‌اند سروده و خوانده است :\r\n قيصر ماه ماند و خاقان خورشيد * آن مَن خداى ابر ماند كامگاران\r\nكه خواهد ماه پوشد كه خواهد خورشيد \r\nدر اين رساله دو حكايت ديگر هم از خسروپرويز و پهلبد نقل شده كه در يكى از آنها از خوانندهء ديگرى به نام شركاس سخن رفته كه چون او در مهارت از پهلبد در گذشته بود در آتش حسد وى سوخته و هلاك شده بود و با اين‌كه از اين بابت مورد عتاب پرويز قرار گرفت از قصاص او در امان ماند .\r\nابن خردادبه ، در آنچه مسعودى از او روايت كرده ، موسيقى را بدين‌گونه\r\n\r\n\r\n","description":"","footnote":"\r\n( 1 ) . مانند اين متن در مروج الذهب ( ج 5 . ص 128 ) به نقل از ابن خردادبه : « و قال فندروس الرومى .\r\n« جعلت الأوتار اربعة بازاء الطّبايع : فجعل الزير بازاء المرّة الصّفراء و المثنى بازاء الدّم ، و المثلث بازاء البلغم ، و النّم ( ؟ ) بازاء المرّة السوداء . و للّروم من الملاهى . . . » و در رسالهء مختار من كتاب اللهو و الملاهى . . . « قال فيذرس الرومى : جعلت الاوتار الاربعة بازاء الطبايع الاربعة ، فجعل الزير بازاء المّرة الصفراء ، و المثنى بازاء الدّم ، و المثلث بازاء البلغم ، و البمّ بازاء السّوداء . فالزير للخنضر و المثنى للبنصر و وزنه ضعف وزن الزير ، و المثلث للوسطى و وزنه ضعفا وزن الزير ، و البمّ للسبّابة و وزنه ثلثة اضعاف وزن الزير . و اتّخذت الفرس الناى للعود و . . . » ( الدراسات شماره 3 سال 3 ، صفحه 318 ) .\r\n","page_name":" 173 ","page_number":173},
  {"content":"\r\n\r\nستوده است : ذهن را جلا مىدهد ، طبيعت انسانى را به نرمى و ملايمت مىكشاند ، قلب را قوت مىبخشد و بخيل را بخشنده مىگرداند . و چون با مى همراه گردد به كمك هم اندوه تن‌فرسا را مىزدايند ، غم را مىگشايند ، و روح را به نشاط مىآورند ، و موسيقى به تنهائى همين كارها را مىكند . و برترى موسيقى بر سخن مانند برترى سخن است بر گنگى و برترى تندرستى است بر بيمارى . و در پايان اين سخنان گويد : « خداوند آن حكيم و فيلسوفى را كه چنين نكته‌اى را دريافت پاداش نيك دهاد كه چه نكتهء پوشيده‌اى را برملا ساخت و چه راز نهانى را آشكار كرد و چه هنرى را به مردم نمود و آنان را به چه دانش و فضيلتى رهنمون شد . « 1 » »\r\n\r\n\r\n","description":"","footnote":"\r\n( 1 ) . مروج الذهب ، ج 5 ، ص 129 - 130 .\r\n","page_name":" 174 ","page_number":174},
  {"content":"\r\n\r\n\r\nگفتار دهم كتاب المسالك و الممالك قديمىترين كتاب جغرافيائى در زبان عربى\r\nاهميت اين كتاب از لحاظ تحقيقات ايرانى * نوشته‌هائى به اين نام پيش از اين كتاب * اثر اين كتاب در مؤلفات بعدى * ويژگيهاى اين كتاب * تاريخ تاليف آن * نگاهى اجمالى به مطالب آن * چهار بخش و چهار اسپهبد * نكته‌هائى چند درخور توجه * سخنى دربارهء منابع اين كتاب * داستانى دربارهء يأجوج و مأجوج * مطالبى از جغرافياى قباد * روايتى از دهقان فلوجه و پايان ناتمام كتاب * نظرى از اهل نظر * سنجشى بين اين كتاب و آثار مشابه پس از آن * در كتابهاى جغرافيائى قرن چهارم * استانها و تسوهاى سورستان ( - سواد ) در اين كتاب و كتابهاى بعد * تحولى درخور ذكر * تقسيم اقطار زمين و دگرگونيهاى آن پس از اين كتاب * نظرى كلّى به سير تاريخى كتابهاى جغرافيائى پس از كتاب المسالك و الممالك .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nنوشته‌هائى به اين نام پيش از اين كتاب\r\nابن نديم در شرح حال ابو العباس جعفر بن احمد مروزى كه او را يكى از مؤلفان كتب در علوم مختلف و داراى تأليفات بسيار شمرده گويد : « او نخستين كسى است كه دربارهء مسالك و ممالك ( راهها و كشورها ) كتابى تاليف كرد ولى آن را به پايان نرسانيد .\r\nاو در اهواز بدرود زندگى گفت و در سال 274 هجرى كتابهايش را به بغداد بردند و در آنجا فروختند . ابن نديم نام چند كتاب از كتابهاى او را هم آورده كه در مقدمهء آنها كتاب « المسالك و الممالك » او قرار دارد . « 1 »\r\nاز اين كتاب ناتمام ابو العباس مروزى جز همين نام كه در فهرست ابن نديم آمده اثر ديگرى باقى نمانده ، و ظاهرا خود ابن نديم هم از آن خبرى نداشته .\r\nبنابراين اگر هم آن كتاب پيش از كتاب ابن خردادبه تأليف شده باشد باز كتاب المسالك و الممالك ابن خردادبه قديمىترين كتابى است كه در اين رشته از دانش جغرافيائى در زبان عربى شناخته شده ، و همين كتاب هم بوده كه سرمشق و مورد استفاده بسيارى از مؤلفان اسلامى گرديده ، و به همين‌سبب هم هست كه در اين‌جا به عنوان نخستين كتاب عربى اسلامى در اين رشته مورد بررسى است .\r\nظاهرا نخستين كسىكه در روزگار خود ابن خردادبه به روش او رفته و كتابى در همين رشته و با نام « المسالك و الممالك » تاليف كرده احمد بن طيّب سرخسى بوده كه از معتمدان و نديمان المعتضد خليفه عباسى به شمار مىرفته و اين كتاب را براى او تاليف كرده بوده « 2 » . مسعودى كه كتاب احمد را ديده و مطالب آن را خلاف گفتهء ابن خردادبه يافته بود آن را نپسنديده و نه‌تنها آن را هم‌پايهء كتاب ابن خردادبه نشمارده بلكه آن را در شأن خود احمد بن طيّب هم\r\n\r\n\r\n","description":"","footnote":"\r\n( 1 ) . الفهرست : ص 150\r\n( 2 ) . احمد در آغاز معلم المعتضد بود و سپس نديم و از نزديكان و رايزن و محرم اسرار او گشت و سرانجام به دست او هم كشته شد . دست‌آويز قتل او چنان كه نوشته‌اند اين بوده كه وى رازى را كه معتضد به او گفته بوده براى ديگرى بازگو كرده بوده . ابن نديم در همين زمينه دربارهء او گفته : دانش احمد بيش از خردش بر او غالب بوده » ( الفهرست ص 261 - 262 ) .\r\n","page_name":" 176 ","page_number":176},
  {"content":"\r\n\r\nنيافته و احتمال داده كه شايد آن كتاب را به وى نسبت داده‌اند ، زيرا به گفتهء وى پايهء احمد در دانش بالاتر از آن كتاب بوده « 1 » . ابن نديم هم گسترش و تنوع دانش احمد را ستوده و دربارهء او گفته « و كان متفنّنا فى علوم كثيرة من علوم القدماء و العرب » احمد به جز اين كتاب در رشته‌هاى ديگرى هم كه ابن خردادبه در آنها كتاب يا رساله‌اى پرداخته است نيز كتابها يا رساله‌هائى تأليف كرده بود كه از نام آنها چنين برمىآيد كه وى در تأليفات خود به نوشته‌هاى ابن خردادبه نظر داشته ولى وى با تفصيل بيشترى در آن رشته‌ها سخن رانده است . « 2 »\r\nابن نديم از جملهء كتابهاى احمد بن الحارث الخزّاز درگذشته در سال 258 يا 256 كتابى را هم به نام كتاب « المسالك و الممالك » ياد كرده كه از آن‌هم اثرى نيست ، احمد بن الحارث از موالى منصور خليفه عباسى بود و او را به جز اين كتاب ، كتاب ديگرى هم بوده به نام شحنة البريد » كه از آن‌هم اثرى نيست و چنان كه از نامش پيداست دربارهء بريد و امور وابسته به آن بوده است . « 3 »\r\n\r\nاثر اين كتاب در مؤلفات بعدى\r\nدوگوى در مقدمه‌اى كه بر چاپ خودش از كتاب المسالك و الممالك ابن خردادبه نوشته دربارهء اثر اين كتاب ابن خردادبه در مؤلفات بعدى چنين نوشته است : جيهانى كه پس از ابن خردادبه دومين كتاب را در اين فن تاليف كرده هرچند كتاب او به ما نرسيده ولى به گفتهء مقدسى او كتاب ابن خردادبه را بناى كار خود قرار داده بوده . خود\r\n\r\n\r\n","description":"","footnote":"\r\n( 1 ) . مروج ، پلا ، ج 1 / ص 241 .\r\n( 2 ) . ابن نديم در فهرست مفصلى كه از كتابهاى او آورده اين كتابها را هم ذكر كرده : « كتاب اللّهو و الملاهى فى الغناء و المغنّين و المنادمة و المجالسة و انواع الاخبار و الملح » . « كتاب الموسيقى الكبير : مقالتان ، و لم يعمل مثله حسنا » « كتاب الموسيقى الصّغير » ، « كتاب المسالك و الممالك » ، « كتاب الطّبيخ الّفه على الشّهور و الايّام للمعتضد » « كتاب المدخل الى علم الموسيقى » « كتاب الجلساء و المجالسة »\r\n( 3 ) . الفهرست ص 104 - 105 شحنه در لغت ، هم به معنى رئيس و فرمانروا آمده مانند شحنة البلد و هم به معنى كمند اسبها است : و هردو اين معنىها دربارهء اين كتاب راست مىآيد .\r\n","page_name":" 177 ","page_number":177},
  {"content":"\r\n\r\nمقدسى هم بسيارى از مطالب كتاب خود را از ابن خردادبه گرفته بود . ابن حوقل هم اعتراف مىكند كه در سفرهايش كتاب ابن خردادبه و جيهانى و قدامه هرگز او را ترك نكرده‌اند . و همچنين ابن الفقيه قسمت عمده‌اى از كتاب ابن خردادبه را در كتاب خود گنجانده است « 1 »\r\nكتاب ابن خردادبه گذشته از اينكه نخستين كتابى است كه به زبان عربى در اين فن تاليف شده از آن‌رو كه مؤلف آن ابن خردادبه چنان كه در شرح حالش گذشت در ديوان مركزى خلافت بوده و به اسنادى دسترسى داشته كه ديگران نداشته‌اند نوشته‌هاى او از اين لحاظ هم از اعتماد و اطمينان مؤلفان بعدى برخوردار بوده‌اند . مقدسى در تعريف سد ذى القرنين گويد : « در اين باب در كتاب ابن خردادبه و ديگران داستانى خوانده‌ام و من آن داستان را با لفظ و اسناد ابن خردادبه نقل مىكنم زيرا او وزير خليفه بوده و بر آنچه از دانش‌ها در خزانهء امير المؤمنين بوده بيش از ديگران دسترسى داشته « 2 » » مسعودى هم از مؤلفات ابن خردادبه چنان كه در شرح حالش ذكر شد و همچنين از همين كتاب « المسالك و الممالك » او ستايش فراوان كرده .\r\nولى با وجود اين ستايش‌ها هم مقدسى و هم مسعودى خرده‌هائى هم بر او گرفته‌اند . مقدسى اين كتاب را آن‌چنان مختصر يافته كه چندان بهره‌اى از آن نمىتوان برد « 3 » . و مسعودى هم دربارهء آن نوشته كه « عبيد الله ابن خردادبه در كتاب المسالك و الممالك خود گفته كه مسافت از فلان موضع تا فلان موضع چه‌قدر است ، و ديگر نه از پادشاهان سخن گفته و نه از كشورها ، شناخت مسافت‌ها و راه‌ها را ، كه كار پيك‌ها و نامه‌برها و خريطه‌بران است ديگران را چه فايده‌اى تواند بود . و همچنين او گفته كه خراج تسوهاى عراق فلان مقدار است ؛ و اين چيزى است كه به مقتضاى احوال و گردش روزگار نشيب‌وفراز و كم‌وزياد دارد و همواره به يك حال باقى نمىماند ، و پس از ايرادهاى ديگرى كه به اين\r\n\r\n\r\n","description":"","footnote":"\r\n( 1 ) . نگاه كنيد به مقدمه دوگوى بر المسالك و الممالك ابن خردادبه ، و همچنين بر مقدمه او بر كتاب ابن الفقيه .\r\n( 2 ) . احسن التقاسيم ، ص 362 .\r\n( 3 ) . احسن التقاسيم ، ص 4 و 5 .\r\n","page_name":" 178 ","page_number":178},
  {"content":"\r\n\r\nكتاب گرفته گويد ولى با همهء اينها اين كتاب بهترين كتابى است كه در اين معنى تاليف شده و همچنين است كتاب تاريخ او و آنچه در آن از ملتهاى پيشين قبل از اسلام آمده است « 1 » .\r\n\r\nويژگيهاى اين كتاب\r\nآنچه بر اين كتاب ، از لحاظ اختصار مطالب آن يا منحصر بودن آن مطالب به ذكر مسافات و مقدار خراج و امورى از اين قبيل كه تنها به كار چاپاريان و ديوانيان مىآمده ، خرده گرفته‌اند هرچند در دوره‌هاى بعد كه مؤلفان اين قبيل كتابها اين‌گونه مطالب را با موضوعهاى ديگرى كه از جاهاى ديگر به دست مىآورده‌اند درهم مىآميخته و كتاب خود را مانند مسعودى و مقدسى جامع‌تر و متنوع‌تر مىساخته‌اند شايد با مقايسه كتاب ابن خردادبه با آن كتاب‌ها اين خرده‌گيرىها تا حدى به جا و به مورد مىنموده ، ولى امروز از لحاظ تحقيقات تاريخى و راه‌يابى به سرچشمه‌هاى اصلى اين رشته از مآخذ عربى اسلامى هرآنچه را بر كتاب « المسالك و الممالك ابن خردادبه » خرده گرفته‌اند از مهمترين محاسن آن كتاب شمرده مىشود . زيرا ابن خردادبه همان مطالب ديوانى را ، بىآنكه آنها را آن‌چنان با مطالب ديگر درهم آميزد كه نشانه‌هاى اصلى آنها از ميان برود ، به گونه‌اى در كتاب خود نقل كرده كه مىتوان از خلال آنها با دقت و كنجكاوى بيشتر ريشه‌هاى همان نظام ديوانى ساسانى و تقسيمات ديوانى و كشورى سورستان يا دل ايران‌شهر را در آن عهد بازيافت . از آن‌رو كه منابع اصلى ابن خردادبه يا ثبت‌ها و دفترهاى رسمى ديوانى بوده كه در ديوان‌هاى بريد و خراج مىيافته ، يا راهنامه‌ها و نوشته‌هائى دربارهء شهرها و ويژگىها و شگفتىهاى آنها بوده كه در زبان فارسى وجود داشته و در خاندان او هم مانند همهء دودمان‌هاى كهن ايرانى حفظ مىشده ، و ابن خردادبه همان‌ها را همچون الگو به كار مىبرده ، و به همين‌سبب كتاب خود را المسالك و الممالك ناميده كه داراى مفهومى است نزديك به همان الگوها . و هدف او هم از\r\n\r\n\r\n","description":"","footnote":"\r\n( 1 ) . مروج الذهب ، پلا ، ج 1 ص 241 .\r\n","page_name":" 179 ","page_number":179},
  {"content":"\r\n\r\nپرداختن اين كتاب چنان كه در شرح حال او گذشت تهيه يادداشت‌هائى بوده كه هم خود او را در حسن اجراى كارهاى ديوانيش كمك باشد و هم دبيران ديوان و پيك‌هاى بريد و كاروانيان را به كار آيد .\r\nاشپيرينگر  Springer  احتمال داده « 1 » كه ابن خردادبه اين كتاب را در هنگامى كه رياست ديوان بريد را داشته از روى اسناد و مدارك موجود در آن ديوان به صورت يادداشت براى استفادهء شخصى خودش تاليف كرده است . و به نظر دوگوى  M . J . De Goeje  چون كتاب المسالك و الممالك در سالهاى بين 230 و 234 در سامرا تاليف شده بنابراين بسيار محتمل است كه ابن خردادبه در هنگامى كه در ديوان مركزى ، در دوران خلافت معتصم يا واثق ، در سامره يا بغداد به خدمت اشتغال داشته ، در همانجا اطلاعات لازم را براى تاليف كتابش جمع‌آورى كرده است .\r\nدر كتاب المسالك و الممالك در شرح خراج يمن عبارتى آمده كه هرچند در نسخهء چاپى به صورت « و وجد فى ديوان الخراج » ذكر شده يعنى « در ديوان خراج يافت شده » ولى همين عبارت در نسخه‌اى ديگر از همين كتاب به صورت « و وجدنا فى ديوان الخراج » آمده يعنى « ما در ديوان خراج يافتيم » « 2 » كه مىرساند خود او آن را از ديوان خراج نقل كرده .\r\n* * * \r\nتاريخ تأليف آن\r\nدوگوى در مقدمهء خود براى تعيين تاريخ تأليف اين كتاب سعى فراوان به كار برده و با بررسى مطالب مختلفى از آن كتاب كه در تاريخ واحدى نمىگنجد سرانجام به اين باور رسيده كه ابن خردادبه كتاب خود را در حدود سال 232 هجرى تاليف كرده و با گذشت زمان و به تدريج مطالبى بر آن افزوده و اين كار تا سال 272 ادامه داشته و در نتيجه اين كتاب صورتى تازه‌تر و مفصل‌تر يافته است . و به همين‌سبب از اين كتاب دو نسخه به وجود آمده بوده\r\n\r\n\r\n","description":"","footnote":"\r\n( 1 ) . به نقل دوگوى از او در مقدمه المسالك و الممالك\r\n( 2 ) . المسالك و الممالك ، ص 144 و زيرنويس آن .\r\n","page_name":" 180 ","page_number":180},
  {"content":"\r\n\r\nيكى نسخه‌اى خلاصه‌تر كه آن را باربيه دو منار  C . Barbier de Meynard  در سال 1865 ميلادى منتشر كرده « 1 » ، و ديگرى نسخه‌اى مفصل‌تر كه سال‌ها پس از چاپ باربيه دومنار يافت شده و آن همين نسخه‌اى است كه دوگوى آن را چاپ كرده است . دوگوى در اين مقدمه كوششى هم براى تشخيص مطالبى از اين كتاب كه در جاى واقعى خود قرار نگرفته و در اثر مسامحهء نسخه‌نويسان يا علل ديگر جابه‌جا شده‌اند ، به كار برده كه دقت و بينش او در هردو مورد درخور ستايش و براى بهتر شناساندن كتاب المسالك و الممالك باارزش و براى كسانىكه در راه تصحيح و چاپ دست‌نويس‌هاى قديم گام برمىدارند سرمشقى آموزنده است .\r\nو از ميان مطالب سودمندى كه از اين مقدمه به دست مىآيد اين يكى را هم بايد ياد كرد كه آنچه را كه وى به نام كتاب « المسالك و الممالك » چاپ كرده و اكنون مورد مراجعه است نسخهء كامل اين كتاب نيست ، بلكه خلاصه‌اى است از آن‌كه گوئى كسى آن را براى استفادهء شخصى خودش از كتاب اصلى خلاصه كرده است . در خود كتاب هم مىتوان شواهدى بر اين مطلب يافت و از آن جمله آخرين مطلب كتاب است كه ناتمام مانده و پيش از پايان آن مطلب كتاب پايان يافته است « 2 » .\r\nهرچند نظر عالمانهء دوگوى دربارهء تاريخ تأليف اين كتاب بسيارى از امور مبهم را در اين‌باره روشن ساخته و برخى از مطالب را كه از لحاظ زمانى ناهماهنگ به نظر مىرسند توجيه كرده ولى براى توجيه همهء اين‌گونه مطالب هنوز جاى بحث و بررسى هست زيرا نوع مطالب به صورتى است كه هرقدر هم سعى شود كه همهء آنها در محدودهء زمان تاليف اين كتاب و حتى در محدودهء دوران زندگى ابن خردادبه قرار گيرند باز مقدارى از آنها در اين محدوده\r\n\r\n\r\n","description":"","footnote":"\r\n( 1 ) . در روزنامهء آسيائى  Journal Asiatique  سال 1865 .\r\n( 2 ) . و آن روايتى است كه ابن خردادبه از قول هشام بن محمد از حميد پسر بهرام دهقان فلوجهء پائين دربارهء چهار شگفتى بزرگ كه در چهار شهر جهان وجود داشته ذكر كرده و در آن روايت تنها دو شهر و شگفتيهاى آنها آمده و دو شهر ديگر نانوشته مانده‌اند . ( المسالك و الممالك ص 182 - 183 )\r\n","page_name":" 181 ","page_number":181},
  {"content":"\r\n\r\nنمىگنجد ، و علت آن‌هم اين است كه اين كتاب مجموعه‌اى است از مطالب مختلفى كه ابن خردادبه آنها را از منابع مختلفى كه در دسترس داشته يا آنچه از دفاتر و ثبت ديوانهاى بريد و خراج برگرفته با استفاده از اطلاعات شخصى خود گرد آورده همه را بدون تفكيك ، گاهى بدون تصرف و احيانا با كمى تصرف ، در سلك تاليف واحدى كشيده است و به احتمال قوى ابهامى هم كه دربارهء برخى مطالب اين كتاب از نظر تاريخى به‌وجود آمده ناشى از همين امر است ، زيرا ابن خردادبه هم مانند ديگر مؤلفان اين دوره نه از همهء منابع خود نام برده و نه از نوع تصرفى كه در منقولات خود كرده و چيزهائى كه بر آنها افزوده يا از آنها كاسته سخن گفته و در نتيجه مطالب مختلفى كه مربوط به دوره‌هاى مختلف تاريخى است درهم‌آميخته و تفكيك آنها از يكديگر احتياج به بحث و بررسى بيشتر يافته است .\r\n\r\nنگاهى اجمالى به مطالب آن\r\nابن خردادبه پس از مقدمه‌اى كوتاه در وصف زمين و اشاره‌اى گذرا به تقسيمات جغرافيائى آن و ذكر قبلهء مناطق مختلف معمورهء جهان كتاب خود را با عنوان السواد آغاز كرده و در زير اين عنوان سياهه‌اى از استان‌ها و تسوهاى سواد را آورده كه هرچند سياههء ديوانى زمان او بوده ولى نشان از دوره‌هاى خيلى قديمىتر دارد . وى پس از شرح اجمالى آن استانها و تسوها ، سياههء ديگرى را زير عنوان تقدير السواد ذكر كرده كه مراد از آن شرح ماليات ابواب جمعى مناطق مختلف آن سرزمين است ، و در آن خراج هريك از تسوهائى كه ذكرشان در سياههء سابق رفته ، به استثناى معدودى از آنها ، مشخص شده است . دربارهء اين دو سياهه در گفتارى ديگر ، كه موضوع تقسيمات كشورى و ديوانى سورستان در دوران انتقال است ، توضيح بيشترى خواهد آمد ، و دربارهء استان‌هاى دوازده‌گانه و تسوهاى شصت‌گانه‌اى هم كه در آنها وصفشان آمده در گفتارهاى ديگر كتاب حاضر به تفصيل سخن خواهد رفت .\r\nآنچه در اين‌جا گفتنى مىنمايد اين است كه چون ابن خردادبه پس از ذكر اين\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nدو سياهه و شرح اجمالى آنها و ذكر چند مطلب كوتاه به ذكر مطالب ديگرى پرداخته كه قسمت اعظم كتاب به آنها اختصاص يافته از قبيل وصف شهرها و مسافت بين آنها و ذكر راهها و منزلگاههاى بين راه و اطلاعات ديگرى كه به جز سرزمين سواد بخش‌هاى ديگرى از جهان آن روز را هم دربر گرفته و به همين سبب در اين‌جا وقتى سخن از مطالب كتاب المسالك و الممالك مىرود تنها آن بخش از آن كتاب مورد نظر است كه با تشكيلات ديوانى و تقسيمات جغرافيايى سواد ارتباط مىيابد و سخن دربارهء بخش‌هاى ديگر آن كتاب هم به بخشهاى ديگرى از همين مجموعه موكول مىشود كه در آن‌ها از ديوان بريد و راهنامه‌هاى ساسانى و نوشته‌هائى كه در وصف شهرها و سرزمينها بوده است سخن خواهد رفت .\r\n\r\nچهار بخش و چهار اسپهبد\r\nنخستين موضوعى كه در اين كتاب از اين نظر به چشم مىخورد اين است كه ابن خردادبه مبناى كار خود را در تقسيم سرزمين‌هاى مختلف بر اقسام چهارگانه‌اى قرار داده كه از قديم در ايران معمول بوده و از زمان انوشروان و تجديد نظر وى در تقسيمات لشكرى و حذف منصب ايران اسپهبد و تعيين چهار اسپهبد براى هريك از اقسام چهارگانه مملكت رسميت بيشترى يافته بود .\r\nاو زير عنوان خبر المشرق گويد :\r\nبه مشرق آغاز مىكنيم و آن يك‌چهارم مملكت است . و در آغاز به ذكر خراسان مىپردازيم كه زير دست اسپهبد آنجا يك پادوسبان و چهار مرزبان بود و هرمرزبان بر يك‌چهارم خراسان فرمان مىراند . يك‌چهارم آن در فرمان مرزبان مرو شاهجان و توابع آن ، و يك‌چهارم آن در فرمان مرزبان بلخ و تخارستان ، و يك‌چهارم در فرمان مرزبان هرات و بوشنج و باذغيس و سيستان و يك‌چهارم آن‌هم در فرمان مرزبان ماوراء النهر بود « 1 » .\r\n\r\n\r\n","description":"","footnote":"\r\n( 1 ) . المسالك و الممالك ، ص 18 « ثم نبدأ بالمشرق و هو ربع المملكة و نبدأ به ذكر خراسان و\r\n","page_name":" 183 ","page_number":183},
  {"content":"\r\n\r\nدر سه بخش ديگر نيز سخن وى در همين مايه است . زير عنوان خبر المغرب گويد : « مغرب يك‌چهارم مملكت است و اسپهبد آن در زمان ايرانيان خربران اسپهبد ناميده مىشد « 1 » . و دربارهء شمال كه آن را زير عنوان « خبر الجربى » آورده گويد : جربى سرزمين شمال و يك چهارم مملكت است ، و اسپهبد شمال را در زمان ايرانيان آذربادگان اسپهبد مىناميدند . ارمنستان و آذربايجان و رى و دماوند هم در همين قلمرو است « 2 » ، و دربارهء جنوب هم كه آن را زير عنوان خبر التيمن آورده گويد « تيمن سرزمين جنوب و يك‌چهارم مملكت است و اسپهبد آن نيمروز اسپهبد است « 3 » .\r\nدر اينجا اين توضيح هم بايد اضافه شود كه تقسيم كشور ايران يا ايران‌شهر به چهار بخش مشرق و مغرب و شمال و جنوب سابقه‌اى قديم‌تر از انوشروان داشته ، در زمان قباد پدر انوشروان نيز ايران‌شهر به همين چهار بخش تقسيم مىشده او هم براى هريك از اين بخش‌ها يك پادگسبان تعيين كرده و آنها را جانشين مرزبانان يا شهرداران سابق نموده بود . اين بخش‌ها عبارت بوده‌اند از ابهاختر ( باختر - شمال ) خورآسان ( خراسان - مشرق ) نيمروز ( جنوب ) خوروران ( مغرب ) . تغييرى كه انوشروان به منظور اصلاح امر فرماندهى در اين مناطق داد در تشكيلات نظامى و سازمان فرماندهى آنها بود بدين‌معنى كه او در راس هريك از اين بخش‌ها يك فرمانده كل به نام اسپهبد گماشت و مرزبانان را زير دست آنها قرار داد . و همين تشكيلات بود كه پس از او در ايران مورد عمل\r\n\r\n\r\n","description":"","footnote":"\r\nكانت تحت يدى اصبهبدها بادوسبان و اربعه مرازبة الى كل مرزبان ربع خراسان ، فربع الى مرزبان مرو الشاهجان و اعمالها ، و ربع الى مرزبان بلخ و طخارستان و ربع الى مرزبان هراة و بوشنج و بادغيس و سجستان و . . . و ربع الى مرزبان ماوراء النهر » .\r\n( 1 ) . المسالك و الممالك ، ص 72 « و المغرب ربع المملكة و كان اصبهبذه يسمّى على عهد الفرس خربران اصبهبذ » .\r\n( 2 ) . المسالك و الممالك ، ص 118 ، « و الجر بى بلاد الشّمال ، ربع المملكة و كان اصبهبذ الشمال على عهد الفرس يسمّى اذربادگان اصبهبد » و فى هذا الحيّز ارمينيّة و اذربيجان و الرّى و دماوند . »\r\n( 3 ) . المسالك و الممالك ، ص 125 « و التيمن بلاد الجنوب ، ربع المملكة و اصبهبذه نيمروز اصبهبذ » .\r\n","page_name":" 184 ","page_number":184},
  {"content":"\r\n\r\nبود و به دوران اسلامى رسيد « 1 » .\r\nدربارهء اين بخش از كتاب و جهات چهارگانه‌اى كه به عنوان اساس تقسيمات كشور در آن ذكر شده اين مطلب گفتنى است كه هرچند از تعريفهايى كه براى هر يك از اين جهات چهارگانه در مقدمه و در عنوان آنها آمده چنين برمىآيد كه آنچه زير اين عنوان‌ها و سرفصلها مىآيد صرفا دربردارندهء همان مناطقى است كه برحسب تقسيمات ايران ساسانى در قلمرو هريك از اسپهبدان چهارگانه قرار مىگرفته ولى همواره چنين نيست ؛ اين تقسيمها غالبا مناطق بسيارى را هم خارج از آن محدوده‌ها دربر مىگيرد . مثلا در بخش شرقى با آنكه در مقدمهء آن سخن از خراسان و بخش‌هاى چهارگانهء آن در روزگار قديم است ولى در متن كتاب اين بخش از اين سوى خراسان يعنى از شرق بغداد آغاز مىشود و تمام سرزمين‌هاى مركزى و جنوبى ايران را هم تا سند و هند دربر مىگيرد . و پس از ذكر خراسان بزرگ در آن سوى خراسان هم تا مرز چين پيش مىرود . و در بخش غربى نيز گذشته از آسياى غربى و مصر تمام شهرهاى معتبر شمال افريقا و برخى خصوصيات و مسافتهاى بين آنها را تا اندلس و مطالب ديگرى را هم دربارهء شهرها و خراج روم و جزائر مشهور آنجا شامل مىشود به گونه‌اى كه نمىتوان مناسبتى بين آنها و قلمرو فرمان‌روائى « خوربران اسپهبد » يافت . و همچنين است بخش‌هاى شمالى و جنوبى هرچند در آنها اين تفاوت كمتر به چشم مىخورد .\r\n* * * \r\nنكته‌هائى چند درخور توجه\r\nدر اين كتاب به جز مطالب اصلى آن يعنى راه‌ها و و سرزمين‌ها كه اجمالا گذشت گاه در خلال همانها مطالب ديگرى هم آمده كه معمولا در تاريخ ايران ذكر مىشوند از آن جمله مطلبى است زير عنوان « ملوك الأرض فى اوّل الزّمان و مملكتهم » يعنى پادشاهان زمين و كشورهايشان\r\n\r\n\r\n","description":"","footnote":"\r\n( 1 ) . كريستن‌سن ، ايران در زمان ساسانيان ، ترجمه فارسى رشيد ياسمى ، ص 247 و حواشى آن .\r\n","page_name":" 185 ","page_number":185},
  {"content":"\r\n\r\nدر زمان نخست . كه آن عبارت از همان حكايت معروف در تاريخ داستانى ايران است دربارهء جهان پادشاهى فريدون و تقسيم كردن وى پادشاهى خود را ميان سه پسرش ايرج و سلم و تور كه در پايان آن چهار بيت عربى هم از زبان فريدون و در همين زمينه نقل شده « 1 » .\r\nديگر صورتى است زير عنوان « القاب ملوك الأرض » شامل لقب‌هائى كه پادشاهان كشورهاى مختلف به آنها خوانده مىشده‌اند . اين صورت از پادشاه عراق ( - ايران ) و لقب او شهنشاه شروع مىشود و با ذكر پادشاه صقالبه و لقب او كه چيزى شبيه قناز است و درست هم خوانده نشده خاتمه مىيابد . در اين صورت واژه‌هائى كه دچار تعريف و تحريف شده و درست خوانده نشده‌اند فراوان است و در آن پس از ذكر لقب‌هاى باسيل براى پادشاه روم و خاقان براى پادشاهان ترك و تبّت و خزر و جبغويه براى پادشاه خرلخ ، و بغپور براى پادشاه چين آمده كه اينها همه از فرزندان فريدون‌اند « 2 » .\r\nديگر سياهه‌اى است زير عنوان « الملوك الذين سمّاهم اردشير شاهين » يعنى فرمانروايانى كه اردشير آنها را شاه ناميد . ( عنوان شاهى به آنها داد ) و در اين سياهه نام سى و سه پادشاه آمده مانند بزرگ كوشان شاه ، گيلان شاه ، بود اردشيران شاه ، يعنى پادشاه موصل ، بزرگ ارمنيان شاه ، آذربادگان شاه ، سجستان شاه ، مرو شاه ، كرمان شاه . . . ، در اين سياهه به جز مناطقى در داخل ايران‌زمين كه فرمانروايانشان عنوان شاهى داشته‌اند نام پادشاهانى هم از سرزمين‌هائى خارج از ايران نيز آمده مانند توران شاه براى شاه تركستان و هندوان شاه براى پادشاهان هند « 3 » .\r\nو ديگر سياهه‌اى است زير عنوان « القاب ملوك خراسان و المشرق » كه در آن بيش از سى لقب و عنوان براى فرمانروايان مناطق مختلف خراسان از نيشابور و لقب پادشاهش كنار گرفته تا ماوراء النهر و لقب پادشاهش كوشان و همچنين چند لقب براى فرمانروايان ترك آن ناحيه ذكر شده است « 4 » .\r\n\r\n\r\n","description":"","footnote":"\r\n( 1 ) . المسالك و الممالك ، ص 15 .\r\n( 2 ) . المسالك و الممالك ، ص 16 .\r\n( 3 ) . المسالك و الممالك ، ص 17 .\r\n( 4 ) . المسالك و الممالك ، ص 39 - 41 .\r\n","page_name":" 186 ","page_number":186},
  {"content":"\r\n\r\nو ديگر صورتى است از شهرها و مناطقى كه به نام پهله خوانده مىشده‌اند و آنها را زير عنوان « بلاد الپهلويين » ذكر كرده « 1 » .\r\nو ديگر چند شعر فارسى است كه هريك را به مناسبتى آورده و در تاريخ ادبيات فارسى معمولا به عنوان قديم‌ترين شعر فارسى به آنها استناد مىشود .\r\nيكى شعرى است كه به مناسبت ذكر سمرقند از شخصى با نام و كنيه ابو التقى عباس طرخان نقل كرده بدين عبارت :\r\n سَمَرقَند گَندمَند * بِزينَت كى افكَند\r\nاز شاش نَه بهى * همى شه نَه جَهى « 2 » \r\nو ديگر شعرى از بهرام‌گور كه به مناسبت ذكر دماوند و اين‌كه شهر دماوند را شلنبه مىگفته‌اند شاهد آورده به اين مضمون .\r\n « مَنَم ، شير شَلَنبَه * مَنَم بَبرِ تَلَه » « 3 » \r\n* * *\r\n\r\nسخنى دربارهء منابع اين كتاب\r\nبا توجه به مطالبى كه اجمالا گذشت ، و با دقت در مطالب ديگرى كه در شرح راهها و شهرها و مسافت‌ها و منزلگاههاى بريد و شگفتيهاى برخى مناطق كه در اين كتاب آمده ، مىتوان به اين نتيجه رسيد كه ابن خردادبه گذشته از ديوان‌هائى كه بر آنها اشراف داشته و از ثبت‌هاى قديم و جديد آنها در تعيين مسافات يا خراج بسيارى از مناطق بهره گرفته است ، منابع ايرانى ديگرى هم در اختيار داشته كه گذشته از جنبه‌هاى تاريخى و داستانى برخى از آنها از جنبه‌هاى افسانه‌اى و اغراق‌آميز هم خالى نبوده‌اند . وى به منابع مكتوب خود اشاره‌اى نكرده ولى از مجموع كتاب او و مطالبى كه در آن آمده مىتوان دريافت كه ركن اصلى فرهنگ و دانش وى را در اين زمينه منابع ايرانى و معرفت همه‌جانبهء او به تاريخ و جغرافياى ايران تشكيل مىداده تا آن حد كه حتى در سخن از مناطق ديگر و زمينه‌هاى ديگر تاريخ هم\r\n\r\n\r\n","description":"","footnote":"\r\n( 1 ) . المسالك و الممالك ، ص 57 .\r\n( 2 ) . المسالك و الممالك ، ص 26 .\r\n( 3 ) . المسالك و الممالك ، ص 118 .\r\n","page_name":" 187 ","page_number":187},
  {"content":"\r\n\r\nجلوه‌هائى از همين جنبه از دانش و فرهنگ او را مىتوان ديد ، مانند آنچه دربارهء ارمنستان آورده كه در اين بخش پس از ذكر شهرهائى از ارمنستان كه در تصرف خزرها بوده و شهرهاى ديگرى كه روميان آن‌ها را تصرف كرده بوده‌اند گويد همهء آنها را ايرانيان فتح كردند « 1 » ، و سپس به شرح تاريخ آنجا از ديد ايرانيان پرداخته و چنين گويد :\r\n« شهرهاى بيلقان و بردعه و قبله و همچنين سدى را كه به نام سد اللبن خوانده قباد ساخت ، و شهرهاى شابران و كر ، كره و باب و ابواب را انوشروان ساخت و اين شهرها كاخ‌ها يا دژهائى ( قصور ) بودند كه در گذرگاههاى كوهستان ( كوه قفقاز ) برپا داشت . و از اين قبيل سيصد و شصت دژ ( قصر ) بود . و همچنين بلنجر و سمندر « 2 » را هم او ساخت . و در سرزمين گرجستان هم شهر صغدبيل را او بنا كرد . و قصرى هم براى خودش در آن‌جا بساخت و آن را باب فيروز قباد ناميد . » « 3 »\r\nاز همين‌قبيل يعنى استفاده ابن خردادبه از مآخذ ايرانى و معرفت تاريخى خويش است آنچه كه او در ذكر اصفهان و روستاها و خراج آنجا آورده ، و اين كه كيكاوس فرمانروائى آنجا را به گودرز داده بود ، و اين‌كه در روستاى ماربين دژى است كه آن را تهمورث بنا كرده و آتشكده‌اى هم در آن است . « 4 » يا آنچه دربارهء سيستان گفته كه اثر آخور اسب رستم هنوز در آنجا است ، و آنجا كشور رستم زورمند و توانا « - رستم الشديد » بوده كه كيكاوس او را بر آنجا فرمان‌روا ساخته بود « 5 » .\r\nو نيز از همين قبيل است آنچه او نخست از قول روميان دربارهء شكوه كليساهاى رها و منبج و حمص و بنائى در انطاكيه نقل كرده و اين‌كه هيچ بنائى باشكوه‌تر از آنها وجود ندارد و پس از نقل گفتهء روميان سخن را چنين ادامه داده : « و من مىگويم كه هيچ بنائى كه با گچ و آجر ساخته شده باشد باشكوه‌تر از\r\n\r\n\r\n","description":"","footnote":"\r\n( 1 ) . المسالك و الممالك ، ص 122 - 123 .\r\n( 2 ) . سمندر در آن سوى سد قفقاز است و سرزمين‌هاى پس از آن در دست خزران است « و مدينة سمندر خلف الباب و ماوراءها فى ايدى الخزر » ( المسالك و الممالك ، ص 124 )\r\n( 3 ) . المسالك و الممالك ، ص 123 .\r\n( 4 ) . المسالك و الممالك ، ص 20 - 21 .\r\n( 5 ) . المسالك و الممالك ، ص 50 .\r\n","page_name":" 188 ","page_number":188},
  {"content":"\r\n\r\nايوان كسرى در مدائن و خورنق بهرام گور در كوفه نيست « 1 » ، و هيچ بنائى هم كه با سنگ ساخته باشند استوارتر و باشكوه‌تر از شادروان شوشتر نيست ، زيرا آن را با سنگ خارا و ستون‌هاى آهنين و ملات سرب ساخته‌اند « 2 » ، و همچنين است نگارهء شبديز « 3 » كه بر كوه كنده‌اند و سد ياجوج و ماجوج « 4 » .\r\n* * * ابن خردادبه در همين موضع از كتاب خود زير عنوان ياجوج و مأجوج حكايتى نسبة مفصل دربارهء هياتى كه الواثق بالله خليفهء عباسى براى تحقيق دربارهء اين سد اعزام داشته بوده آورده است كه مقدسى هم آن را از وى نقل كرده .\r\n\r\nداستانى دربارهء سدّ يأجوج و مأجوج\r\nاين حكايت كه خالى از عناصر داستانى و احيانا افسانه‌اى نيست از شخصى به نام سلّام ترجمان روايت شده كه رياست اين هيات را داشته و به گفتهء اشناس ، كه او را به خليفه ( - الواثق ) معرّفى\r\n\r\n\r\n","description":"","footnote":"\r\n( 1 ) . ابن خردادبه به اين مناسبت چند بيت هم از قصيدهء بحترى در وصف كاخ سفيد مدائن و دو بيت هم از شاعرى ديگر كه نام او را ننوشته در وصف بهرام‌گور و قصر خورنق آورده .\r\n( 2 ) . مراد سد شوشتر است كه از بناهاى قديم ايران بوده و بناى آن را از شاپور اول مىدانسته‌اند .\r\nياقوت در ذكر رودهاى خوزستان گويد بزرگترين آنها رود شوشتر است و اين همان است كه شاپور شاه در دروازهء شوشتر بر آن شادروانى بساخت تا آب آن بالا بيايد و به شهر سوار گردد چون شوشتر بر بلندى است و اين شادروان از بناهاى شگفت است در ازاى آن نزديك به يك ميل است ، با سنگهاى محكم و سنگ خارا و ستونهاى آهنين و ملات سرب ساخته شده و گويند كه در جهان بنائى استوارتر از آن نيست ، ( معجم البلدان 1 / 848 ) .\r\n( 3 ) . در متن كتاب « جوب شبداز » آمده كه به شكافى كنده در كوه ( نقرة فى الجبل ) وصف شده ص 162 گويا مراد از آن همان نقوش بيستون است كه در كتابهاى جغرافيائى ديگر با عنوان « صورة شبديز » ذكر شده و وصف جامعى از آن را برحسب روايات قديم در معجم البلدان در كلمه « شبداز » مىتوان يافت . ياقوت در اين وصف از احمد بن محمد شمعدانى نقل كرده كه از شگفتيهاى كرمانشاه كه خود يكى از شگفتيهاى جهان به شمار است صورت شبديز است كه در دهى است به نام خاتان ( معجم البلدان 3 / 250 ) .\r\n( 4 ) . المسالك و الممالك ، ص 162 .\r\n","page_name":" 189 ","page_number":189},
  {"content":"\r\n\r\nكرده به سى زبان آشنا بوده است . و با اين‌كه همه چيز در اين حكايت دلالت دارد بر اين‌كه اصل آن به زبان عربى بوده زيرا ابن خردادبه در پايان آن گويد كه سلّام ترجمان همهء اين حكايت را براى من بازگفت و سپس آن را از نوشته‌اى كه براى واثق نوشته بود بر من املا كرد « 1 » ، ولى با كمى دقت در آن نشانه‌هائى مىتوان يافت كه مىرساند گوينده يا نويسندهء اين حكايت كه به زبان فارسى هم آشنا بوده در جائى كه نتوانسته براى بعضى از ابزارهاى فارسى كلمه‌اى عربى بيابد آن‌ها را با همان شكل فارسى به كار برده . چنان‌كه كليد قفل عظيمى را كه بر دروازهء آهنين آن سدّ زده بودند را چنين وصف كرده : « و على الغلق مفتاح معلق طوله ذراع و نصف و له اثنتا عشرة دندانكة كل دندانكة فى صفة دستج الهواوين » « 2 » يعنى بر پشت بند دروازه كليدى آويزان بود كه در ازاى آن يك ذراع و نيم بود و دوازده دندانه داشت كه هردندانه‌اى به اندازه يك دسته هاون بود . و در همين حكايت در جايى كه از ديگهائى كه آهن يا سرب را در آنها مىگداخته‌اند سخن رفته گويد « على كل ديكدان اربع قدور » يعنى بر هرديگپايه‌اى چهار ديگ بود . و از همين‌قبيل است كلمهء كستبانات در وصف پوششى كه به اعضاء اين هيات داده شده بود . به كار رفتن اين اصطلاحات كه درست به شكل فارسى آنها به كار رفته و هنوز به شكل معرّب در زبان عربى جا نيفتاده بوده اين امر را كه نويسنده اين حكايت يك عرب يا عربىزبان بوده مورد ترديد قرار مىدهد . اين كلمات فارسى كه در اين حكايت آمده در دوره‌هاى بعد يا به عربى ترجمه شده چنان كه در نوشتهء مقدسى كلمهء دستج ( دسته ) به يد تبديل شده « 3 » يا اين‌كه حذف گرديده چنان كه در آثار البلاد قزوينى ديگدان حذف شده « 4 » و يا به صورت ديگرى در\r\n\r\n\r\n","description":"","footnote":"\r\n( 1 ) . ، المسالك و الممالك ، ص 162 - 170 ، « فحدّثنى سلّام الترجمان بجملة هذا الخبر ثمّ املاه علىّ من كتاب كان كتبه للواثق باللّه » .\r\n( 2 ) . المسالك و الممالك ، ص 166 .\r\n( 3 ) . احسن التقاسيم ، ص 264 « و له اثنا عشر دندانكه كيد اعظم ما يكون من الهواوين » . شرح اين حكايت را به گونه‌اى كه در احسن التقاسيم آمده در ترجمه فارسى آن كتاب از آقاى دكتر على نقى منزوى ، بخش دوم ( ص 531 - 538 ) خواهيد يافت .\r\n( 4 ) . در كتاب آثار البلاد عبارتى كه در متن از ابن خردادبه نقل شده بدين‌صورت آمده « و على\r\n","page_name":" 190 ","page_number":190},
  {"content":"\r\n\r\nعربى معرّب شده‌اند چنان كه كلمهء ديگدان كه در فارسى به معنى ديگ پايه يا سه پايه آهنى است كه ديگ را بر روى آن مىنهند در عربى به صورت ديگر آن يعنى سه پايه معرّب شده و به جاى ديگدان سيبه گفته‌اند كه معرّب سه پايه است . و كستبان هم چه به معنى برگستوان يا به معنى كمربند باشد ، فارسى خالص است و بدين معنى در عربى به كار نرفته « 1 » .\r\nاز اين‌گونه كلمات فارسى خالص كه به خورد زبان عربى نرفته و در زبان جا نيفتاده ، در جاهاى ديگر كتاب ابن خردادبه نظائر ديگرى را هم مىتوان يافت .\r\n* * * \r\nمطالبى از جغرافياى قباد\r\nدر زير عنوان « و من عجائب طبايع البلدان » عبارتى است مسجع در وصف بعضى شهرهاى ايران كه هم از لحاظ نوع مطالب و هم از لحاظ سبك بيان و شيوهء گفتار ، مطالبى را به ذهن مىآورد كه ابن الفقيه از كتابى نقل كرده بود كه با شاه آفريد نوهء يزدگرد بوده و با اسارت او به دست عربها افتاده و زادان فرخ آن را به عربى ترجمه كرده بوده . گمان مىرود ابن خردادبه اين مطالب و شايد مطالب ديگرى را هم از آن كتاب گرفته و چنان كه روش او بوده مانند ديگر مآخذ خود بدان اشاره نكرده است . و آنچه اين گمان را تاييد مىكند گفته‌اى است جزء همين عبارات و در پايان آن بدين‌مضمون : « و قال قباد الملك اجود مملكتى فاكهة المدائن و سابور و ارّجان و الرّى و نهاوند و حلوان و ماسبذان « 2 » » يعنى خوش ميوه‌ترين شهرهاى كشور من مدائن و شاپور و ارّجان و رى و نهاوند و حلوان و ماسبذان است . اين عبارت به همين شكل و با همين\r\n\r\n\r\n","description":"","footnote":"\r\nالغلق مفتاح مغلق طوله سبعة اذرع له اربعة عشر دندانكا ، كلّ دندانك اكبر من دستج الهاون » ( ص 598 ) مغلق در اين عبارت بايد به كلمهء معلّق تصحيح شود به آنگونه كه در المسالك و الممالك ابن خردادبه آمده .\r\n( 1 ) . كستبان به همين صورت يا به صورت كشتبان در عربى به كار رفته ولى به معنى انگشتانه و معرّب آن ، نه به معنى ديگر ن ، ك ، رسائل الجاحظ للسنّدوبى ، ص 242 ، و المنجد ، در كشتبان .\r\n( 2 ) . اين عبارات در ص 170 با « و قالت الحكماء احسن الارض مخلوقة الرّى » آغاز مىشود ، و در ص 172 با گفتهء قباد الملك كه در متن نقل شده پايان مىيابد .\r\n","page_name":" 191 ","page_number":191},
  {"content":"\r\n\r\nترتيب در همان قطعه‌اى كه ابن الفقيه از ترجمهء زادان فرخ نقل كرده و مقدسى هم آن را در احسن التقاسيم آورده موجود است « 1 » . و آنچه اين گمان را بيشتر تائيد مىكند اين است كه مطالب اين نوشته در اوصاف شهرها كه مورد استفاده يعقوبى و مقدسى قرار گرفته همه از گفته قباد پادشاه ساسانى است تا آن حد كه در ترجمهء فارسى كتاب احسن التقاسيم براى اين بخش كه از آن نوشته نقل شده عنوان « جغرافياى گواذ » انتخاب شده كه هرچند اين عنوان در متن عربى نيست ولى بىتناسب هم نيست « 2 » . و عبارتى را هم كه ابن خردادبه نقل كرده چنان كه گذشت با عبارت قال قباد الملك آغاز مىشود .\r\n* * * \r\nروايتى از دهقان فلوجه و پايان ناتمام كتاب\r\nاين كتاب يا به عبارت بهتر نسخهء موجود از اين كتاب با روايتى افسانه مانند از قول حميد پسر بهرام دهقان فلوجهء پايين دربارهء شگفتيهاى چهار شهر كه ناتمام مانده پايان مىپذيرد « 3 » . اين روايت افسانه‌مانند ناتمام كه در پايان اين كتاب دربارهء شگفتيهاى چهار شهر آمده ياقوت تمام آن را دربارهء شگفتيهاى هفت شهر او هم از قول دهقان فلوجه آورده و دربارهء آن گويد : روايت شده كه عمر از دهقان فلوجه از شگفتيهاى كشورشان سئوال كرد و او در جواب گفت كه در بابل هفت شهر بود و در هر شهرى يك شگفتى بود كه در ديگران نبود و آنها را يك‌يك برشمرده ، و ياقوت در پايان آن گفته كه اين حكايت چنان كه مىبينى خارق العاده و دور از\r\n\r\n\r\n","description":"","footnote":"\r\n( 1 ) . اين عبارت در كتاب مقدسى ( احسن التقاسيم ، ص 258 ) چنين آمده « و وجد ( - قباد ) شرّ الفواكه بالمدائن و سابور و ارّجان و الرّى و نهاوند و ماسبذان و حلوان . » كلمه شرّ در آغاز آن مسلما تحريفى از كلمهء ديگرى است كه شايد اكثر باشد ( نسخهء بدل آن در حاشيه‌اش ذكر شده كه با كلمهء اكثر نزديك است ) چون اين‌جاهائى كه ذكر شده همه از ميوه‌خيزترين مناطق ايران بوده‌اند و در كتب ديگر هم به همين‌گونه وصف شده‌اند . در كتاب البلدان ابن فقيه بهترين ميوه در اين هفت شهر است .\r\n( 2 ) . ترجمهء فارسى احسن التقاسيم بخش 2 ، ص 371 - 375 .\r\n( 3 ) . المسالك و الممالك ، ص 182 .\r\n","page_name":" 192 ","page_number":192},
  {"content":"\r\n\r\nمعهود است و من اگر آن را در كتب علما نيافته بودم آن را ذكر نمىكردم و جميع اخبار ملتهاى قديمى مانند اين هستند و خدا داناتر است « 1 » .\r\n* * * \r\nنظرى از اهل نظر\r\nبا توجه به آنچه گذشت خودبه‌خود اين سؤال هم به ذهن خواهد رسيد كه چگونه است كه در اين كتاب ابن خردادبه با اين كه غالب مطالب اصلى آن ريشه در مآخذ ايرانى و شايد هم فارسى داشته ولى در هيچ‌جاى آن كتاب نامى از آن مآخذ نيست و حتى اشاره‌اى هم بدانها نشده ؟ به‌جاى پاسخ به اين سؤال بهتر است آنچه را كه لوسترانج محقق سرشناس اين رشته از دانش جغرافيائى اسلامى « 2 » در پايان مقدمهء عالمانه خود بر كتاب  The Lands of the Eastern Califate »  ( سرزمين‌هاى خلافت شرقى ) نوشته است در اين‌جا نقل شود . وى در بيان علت اين امر كه صفحات كتاب وى به سبب كثرت ارجاع به منابع مختلف بيش از حد معمول داراى زيرنويس شده ، چيزى كه براى اهل تحقيق مطلوب ولى براى خوانندهء عادى ناخوش‌آيند است ، گويد اين بدان‌سبب است كه مؤلفان اسلامى اعم از عرب و ايرانى و ترك در انتحال يعنى نسبت دادن آثار ديگران به خود بىپروا هستند و به ندرت ممكن است مطالبى را كه از جائى يا كسى نقل مىكنند به نام آن كس كه پيش از آنها به ذكر آن مطلب پرداخته ، يا جائىكه آن مطلب را از آنجا نقل كرده‌اند اشاره كنند . و از اين گذشته هر جغرافىنويس يا تاريخ‌نگار بر آنچه از ديگرى گرفته و نام او را هم نبرده چيزهائى هم از خود افزوده و همه را يك كاسه كرده تا براى بيان يك رويداد تاريخى يا تعيين يك محل جغرافيائى كافى باشد « 3 » و همين امر باعث مىشود كه پژوهشگرى كه بخواهد به منابع اصلى اخبار دست يابد ناچار بايد سير تاريخ آنها را در مراجع مختلف دنبال كند . » و كتاب ابن خردادبه هم خارج از اين روش كلى\r\n\r\n\r\n","description":"","footnote":"\r\n( 1 ) . معجم البلدان ، ج 1 ، ص 449 - 450 در كلمهء بابل .\r\n( 2 ) . شرح حالى از او را در جلد اول همين كتاب ص 237 - 239 خواهيد يافت .\r\n( 3 ) . بلدان الخلافة الشرقيه ، ص 39 زيرنويس 1 .\r\n","page_name":" 193 ","page_number":193},
  {"content":"\r\n\r\nنيست . در اين كتاب هم هرچند نامى از هيچ اثر ايرانى يا فارسى برده نشده ولى چون نخستين كتابى است كه در اين رشته در زبان عربى تاليف شده و هنوز همه مطالب آن به خورد زبان عربى نرفته است در آن علائم و آثار و نشانه‌هاى فراوانى مىتوان يافت كه جوينده را به منابع اصلى آن ، اگرنه با اسم و رسم ، بلكه تا حدى با نوع و كيفيت آنها رهنمون مىشود و سير تاريخى آنها را تا دورانهاى خيلى قديم‌تر نشان مىدهد . و اين چيزى است كه در گفتارهاى آيندهء كتاب حاضر به خصوص در آن قسمت كه با تقسيمات كشورى و ديوانى همين سرزمين سورستان در دوران ساسانى و دوران انتقال ارتباط مىيابد روشن‌تر بيان خواهد شد .\r\n\r\nسنجشى بين اين كتاب و آثار مشابه پس از آن تا قرن چهارم\r\nدر سخن از اين‌كه آثار علمى و فرهنگى ايران پس از ترجمه و نقل به زبان عربى آن‌چنان به خورد زبان عربى رفت و نشانه‌هاى ايرانى و فارسى آن محو گرديد كه حتى وجود چنان آثارى در ادبيات ساسانى هم بعدها مورد ترديد قرار گرفت ، در يكى از گفتارهاى گذشته به اين امر اشاره شده بود كه چون اين تحول به تدريج صورت گرفته بنابراين براى تحقيق در اين موضوع و راه يافتن به اصول فارسى و ايرانى برخى از منابع عربى اسلامى هرگاه به نخستين مولفات عربى در هررشته‌اى كه در عربى سابقه نداشته يا به منابعى نزديك به آنها دسترسى باشد و آنها از اين لحاظ مورد تحقيق قرار گيرند و مطالب آنها با مولفات بعدى در همان رشته مقايسه شوند مىتوان همراه با سير تاريخى آن مطالب ، از هنگامى كه آن آثار در مؤلّفات عربى راه يافته تا هنگامى كه به تدريج به خورد زبان عربى و شكل فارسى و ايرانى آن محو شده ، به كيفيّت اين تحول پى برد .\r\nو چون كتاب « المسالك و الممالك » ابن خردادبه به عنوان نخستين تأليف عربى در اين رشته از دانش جغرافيائى از اين نظر مورد بررسى قرار گيرد و سير مطالب آن در كتابهائى كه پس از آن در همين رشته به زبان عربى تاليف شده پىگيرى شود چنين نتايجى به دست خواهد آمد :\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nابن خردادبه كتاب خود را از سواد يعنى سورستان دوران ساسانى آغاز كرده و آنجا را مركز تقسيمات خود قرار داده و جهات چهارگانه را به شرحى كه ديديم با آنجا سنجيده ولى نه به سبب آنكه آنجا در زمان او پايگاه خلافت و مركز دستگاهى بوده كه بر همهء آن جهات فرمان مىرانده و خود او هم در آن دستگاه مقام و منزلتى داشته ، بلكه بدان‌سبب كه پادشاهان ايران آنجا را مركز قرار داده و دل ايران‌شهر خوانده‌اند « 1 » .\r\nدر كتاب الخراج قدامه هم كه تاريخ تاليف آن را پس از كتاب ابن خردادبه مىدانند « 2 » مركز تقسيم و سنجش جهات چهارگانه همچنان سواد يا سورستان باقى\r\n\r\n\r\n","description":"","footnote":"\r\n( 1 ) . المسالك و الممالك ، ص 5 « ثمّ ابتدئ بذكر السّواد إذ كانت ملوك الفرس تسمّيه دل ايران‌شهر اى قلب العراق . »\r\n( 2 ) . در فهرستى كه لوسترانج در مقدمهء كتاب خود « سرزمين‌هاى خلافت شرقى »  The Lands of the Eastern Califate  از جغرافىنويسان اسلامى آورده قدامه را پس از ابن خردادبه كه وى را در آغاز اين فهرست قرار داده ذكر كرده است . تاريخ تاليف كتاب ابن خردادبه را 250 هجرى و تاريخ تاليف كتاب قدامه را 266 هجرى نوشته است ( بلدان الخلافة الشرقية ، ص 12 ) اين دو تاريخ و همچنين تاريخ‌هاى ديگرى را كه براى تاليف اين‌قبيل كتاب‌ها در مآخذ آمده معمولا نبايد به عنوان تاريخ قطعى ، و بدون احتمال پس‌وپيش ، پذيرفت . چون آنچه امروز به صورت كتاب چاپ شده و در دسترس است غالبا در اصل مجموعهء يادداشت‌ها يا مستخرجاتى بوده است كه مؤلف آن‌كه وزير يا دبير يا مسئول ديوان بوده آنها را كه پيوسته مورد مراجعه او بوده‌اند همراه يا در دسترس داشته و گاهى چيزى بر آن مىافزوده و يا چيزى از آن مىكاسته ، و چه بسا كه پس از مؤلفان به وسيلهء مراجعان ديگر نيز چيزى از آنها كاسته يا بر آنها افزوده شده باشد . كه گاه به استناد آنها تاريخ تاليف اين كتابها چندين ده سال جلو يا عقب مىرود چنان‌كه با همين معيارها تاليف كتاب المسالك و الممالك ابن خردادبه طبق تحقيقات دوگوى ميان سالهاى 234 تا 275 هجرى قرار مىگيرد و تاريخ تاليف كتاب قدامه را هم دوگوى براساس برخى قرائن كه در آن يافته احتمالا كمى پس از سال 316 هجرى قرار داده ( مقدمه دوگوى بر كتاب المسالك و الممالك ابن خردادبه ص 22 ديده شود ) .\r\nبه‌هرحال تاريخ تأليف اين دو كتاب به هرگونه بيان شود . نشانه‌هاى بسيارى در كتاب قدامه هست كه نشان مىدهد كتاب وى پس از كتاب ابن خردادبه تاليف شده و فاصلهء آن دو هم بسيار نيست . و قسمتى از مطالب آن دو هم تقريبا در يك روال است . شايد قدامه قسمتى از آن مطالب را از كتاب ابن خردادبه گرفته باشد و شايد هم وى از همان مآخذى استفاده كرده\r\n","page_name":" 195 ","page_number":195},
  {"content":"\r\n\r\nمانده ولى تغيير مختصرى در آن روى داده زيرا در اين كتاب اين امر نه به سبب آن است كه پادشاهان ايران آنجا را دل ايرانشهر خوانده‌اند ، بلكه بدان‌سبب است كه عراق مركز مملكت اسلام است . ولى در آن اين توضيح هم اضافه شده كه اگر در حال حاضر يعنى زمان مؤلف كتاب وضع چنين است يعنى سواد مركز مملكت اسلام است اين بدان‌سبب است كه ايرانيان اينجا را مركز قرار داده بودند و آن را دل ايران‌شهر خوانده‌اند « 1 » .\r\nدر كتاب البلدان يعقوبى كه آن را هم از لحاظ تاريخ تأليف بعد از كتاب قدامه قرار مىدهند تغيير بيشترى روى داده و نشانه‌هاى ايرانى آن پوشيده‌تر گرديده .\r\nدر اين‌جا هم هرچند مطالب كتاب همچنان با وصف عراق و بغداد آغاز شده است ، ولى نه بدان‌سبب كه اين‌جا دل ايران‌شهر بوده بدان‌گونه كه در كتابهاى ابن خردادبه و قدامه آمده بلكه بدان‌سبب كه عراق وسط دنيا و ناف زمين و بغداد هم وسط عراق و شهر بنى هاشم و جائى است كه نياكان مؤلف در امر ساختن آنجا دخالت داشته‌اند . « 2 » در اين كتاب با اين‌كه در اين مورد سخنى از ايران و دل\r\n\r\n\r\n","description":"","footnote":"\r\nباشد كه پيش از او ابن خردادبه از آنها استفاده كرده بوده . چون قدامه هم خود دبير و اهل ديوان بوده . ابن خردادبه با پدر قدامه آشنا بوده ( دوگوى به نقل ازاغانى ج 19 ص 133 ) خود قدامه هم چنان كه از كتابش پيداست در ديوان خلافت به كار دبيرى اشتغال داشته و دور نيست در همان زمان كه ابن خردادبه در ديوان و در نزد خليفه‌شان و شوكتى هم‌سنگ وزيران داشته قدامه هم نوجوانى در همان دستگاه نخستين گام‌ها را در اين حرفه برمىداشته است .\r\nنوشته‌اند پدر قدامه مسيحى بوده و خود قدامه به دست خليفه المكتفى كه از سال 289 تا 295 خلافت كرده مسلمان شده بوده .\r\nآنچه از كتاب قدامه چاپ شده تكه‌هاى پراكنده‌اى است كه از آن كتاب مفصل به دست آمده و به همين‌سبب هم نام آن را « نبذ من كتاب الخراج و صنعة الكتابه » گذاشته‌اند يعنى قسمتهائى از كتاب خراج و حرفهء دبيرى .\r\n( 1 ) . نبذ من كتاب الخراج و صنعة الكتابه - المسالك ، ص 234 « ان قصبة مملكة الاسلام بلد العراق و هذا مع أنّه موجود هكذا فى الوقت فقد كانت الفرس تجريه عليه و تسمّيه دل ايران‌شهر . . . »\r\n( 2 ) . كتاب البلدان ، ضميمه الاعلاق النفسية ص 134 : و انّما ابتدأت بالعراق لانّها وسط الدّنيا و سرّة الارض و ذكرت بغداد لانّها وسط العراق و المدينة العظمى الّتى ليس لها نظير . . . و هى مع\r\n","page_name":" 196 ","page_number":196},
  {"content":"\r\n\r\nايران‌شهر نيست و به جاى آن عراق و شهر بنى هاشم است ، ولى باز در توصيف\r\n\r\n\r\n","description":"","footnote":"\r\nهذا مدينة بنى هاشم و دار ملكهم . . . و لانّ سلفى كانوا القائمين بها ، و احدهم تولّى امرها و لها الاسم المشهور و الذّكر الذّائع . . . » اين نياى يعقوبى كه در اين‌جا بدان اشاره كرده است همان واضح اصفهانى است كه چون در ديوان خلافت به كار دبيرى اشتغال داشته بيشتر با عنوان واضح كاتب خوانده مىشده ، و مولف اين كتاب البلدان را هم غالبا نسبت به او ابن واضح يعقوبى مىگويند . واضح در زمان منصور خليفهء عباسى كه شهر دار السلام را كه به بغداد شهرت يافت ، مىساخت عهده‌دار ساختن بخشى از آن شهر هم بود و يكى دو محل از بغداد هم به نام او « واضح » معروف گرديد . وى در سال 158 از سوى منصور به حكومت ارمنستان منصوب شد و تا پايان خلافت او در حكومت ارمنستان و آذربايجان باقى ماند .\r\nسپس به حكومت مصر انتقال يافت . نوشته‌اند كه چون او در حكومت مصر ادريس بن عبد الله را كه به مصر گريخته بود به مغرب فرستاد و ادريس با غلبه بر فاس شان و شوكتى در آنجا يافت . هارون خليفه عباسى واضح را كه به همدستى با او متهم ساخته بود بدين اتهام گردن زد و به دار آويخت .\r\nيعقوبى مولف كتاب البلدان نامش احمد و نام پدرش اسحاق و بيشتر به ابن واضح يعقوبى معروف شده در ملحقات كتاب البلدان در يك جا نام او احمد بن واضح الاصفهانى آمده . ( ص 314 البلدان ذيل الاعلاق النفسيه چاپ بريل 1982 ) وى در دوران جوانى در خدمت طاهريان خراسان بوده و تا سال 260 كار وى در ارمنستان و خراسان رونق داشته ، پس از 260 به هند رفته و سپس عازم مصر شده و در نزد طولونيان شأن و اعتبارى يافته و ظاهرا در همانجا هم يا در مغرب درگذشته است . وفات او را در مآخذ مختلف به اختلاف از 278 تا 292 نوشته‌اند . به جز اين كتاب البلدان كتابهاى ديگرى هم از او در دست است كه مهمترين آنها كتاب تاريخ او است كه گذشته از اطلاعات تاريخى متضمن برخى اطلاعات جغرافيائى نيز هست و آن را هوتسما  M . T . Houtsma  با عنوان « تاريخ ابن واضح المعروف باليعقوبى » در سال 1883 در ليدن به چاپ رسانيده و ديگر كتاب كوچك « مشاكلة الناس لزمانهم » است كه آن را هم آقاى ويليام ميلوارد  William Millward  در سال 1962 در بيروت به چاپ رسانيده است .\r\nآنچه از كتاب البلدان يعقوبى به اين نام چاپ شده تمام اين كتاب كه خيلى مفصل‌تر از اين بوده نيست . اين بخشهائى از آن است كه به دست آمده . در مقدمهء ترجمهء فارسى اين كتاب از مرحوم دكتر محمد ابراهيم آيتى قسمتهاى از ميان رفتهء آن كتاب مربوط به بصره و عربستان مركزى و هند و چين و بيزانس و ارمنستان و عواصم ذكر شده ( ص 15 ) و جاى افتادگى هم در آغاز گفتار مربوط به بصره ( ص 323 متن عربى چاپ دوگوى - و ص 102 ترجمه فارسى نشان داده شده است ) اين ترجمه در سال 1343 هجرى خورشيدى به وسيلهء بنگاه ترجمه و نشر كتاب ، به شمارهء 28 مجموعهء ايران‌شناسى زير نظر احسان يار شاطر در تهران به چاپ رسيده است .\r\n","page_name":" 197 ","page_number":197},
  {"content":"\r\n\r\nعراق به وسط دنيا و ناف زمين اثر دانش ايرانى را در تعريف هيأت زمين براساس هفت كشور اوستائى كه ايران‌شهر در مركز آن قرار دارد مىتوان ديد .\r\nدر كتاب الاعلاق النفيسه ابن رسته كه پس از البلدان يعقوبى تاليف شده تحول ديگرى در اين روش راه يافته . ابن رسته پس از بيان كلياتى دربارهء زمين و هيأت آن ، وصف شهرها و راهها را نه با عراق و بغداد بلكه با مكّه و آن را هم با اين آيه شريفه  « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً . . . »  آغاز كرده ، ولى با اين‌حال نام سواد و سورستان و دل ايران‌شهر هم بدانسان كه در نخستين كتابهاى اين رشته ذكر شده بود در اين كتاب از ميان نرفته بلكه از آنها با تفصيل بيشتر و عبارات روشن‌ترى سخن رفته است ولى به گونه‌اى كه تحولى را در اين رشته از كتاب‌هاى عربى نشان مىدهد . بدين‌معنى كه ذكر اين‌جاها ديگر نه به عنوان آغاز مطالب كتاب و نه همچون سرزمينى در مركز معموره كه بايد سرزمين‌هاى ديگر را با نسبت بدان سنجيد ، بلكه در بخش مربوط به ايران وزير عنوان صفة ايران‌شهر و السواد كه آن را پس از شرح تفصيلى مكه و مدينه و وصف درياها آورده است « 1 » . در اين كتاب دربارهء سورستان ( سواد - عراق ) و تحولات تاريخى آن اطلاعات بيشترى مىتوان يافت كه به آنها در جاى خود اشاره خواهد شد .\r\nهمين روش يعنى آغاز وصف شهرها و راهها با مكه معظمه پس از ابن رسته رويهء معمول گرديد .\r\nدر كتابهاى جغرافيائى قرن چهارم هجرى نه‌تنها از اين ديد بلكه از ديدهاى\r\n\r\n\r\n","description":"","footnote":"\r\n( 1 ) . ابن رسته كه نامش را محمد و نام پدرش را عمر نوشته‌اند از مردم اصفهان بود كه در سال 290 هجرى براى اداى فريضهء حج به عربستان سفر كرد و در همين ايام بود كه وصف مشاهدات خود و همچنين اطلاعاتى را كه از مراجعه به اسناد و نوشته‌ها و از استفاده از گفته‌هاى ديگران دربارهء سرزمين‌ها و مردمان آنجاها به دست آورده بود در كتابى تاليف كرد و اين همان است كه قسمتى از آن به نام الاعلاق النفيسة چاپ شده و در دسترس و مورد استفاده است . الاعلاق النفيسه كتاب بزرگى بوده كه آنچه در دست است جلد هفتم آن است كه آن را دوگوى تصحيح و چاپ كرده و با كتاب مختصر البلدان ابن واضح يعقوبى در سال 1892 در يك مجلد منتشر ساخته . اين كتاب اخيرا به وسيلهء گاستو ويت به زبان فرانسه هم ترجمه شده و در سال 1955 با اين عنوان :  G . Wiet Les atours Preciaux  در قاهره چاپ و منتشر شد .\r\n","page_name":" 198 ","page_number":198},
  {"content":"\r\n\r\nديگرى هم كه خواهد آمد تحول ديگرى روى داد كه آثار كتاب‌هاى نخستين را در آنها هرچه ضعيف‌تر گردانيد . استخرى بلاد اسلام را به بيست اقليم تقسيم كرده و گويد « به ديار عرب آغاز كردم و آنجا را يك اقليم قرار دادم چون در آنجا كعبه و ام القرى است » « 1 » . و مقدسى نوشته است « به جزيرة العرب آغاز كرديم چون در آنجا بيت اللّه الحرام و مدينة النبى است ، و از آنجا دين اسلام انتشار يافت « 2 » . و ابن حوقل نيز طبق معمول گفتهء استخرى را چنين تكرار كرده است « به ديار عرب آغاز كردم زيرا قبله در آنجا و مكه كه ام القرى است در آنجا است « 3 » .\r\n* * * \r\nاستانها و تسوهاى سواد ( - عراق ) در كتاب ابن خردادبه و پس از آن\r\nنام 12 استان و 60 تسو بدان‌گونه كه در المسالك و الممالك آمده نمودار تقسيمات كشورى سواد در دوران ساسانى بوده است ، كه چنان كه خواهد آمد ابن خردادبه آن را به احتمال زياد از ديوان اصلى خراج كه در دستگاه خلافت حفظ مىشده است نقل كرده ، و به همين سبب تغييرى كه تا زمان او در اين سياهه حاصل شده بود و آن را به 10 استان و چهل و هشت تسو رسانده بود در آن منعكس نيست . همين سياهه با تغييرى اندك در بعضى نام‌ها در كتاب الخراج و صنعة الكتابة قدامه هم تكرار گرديده ولى قدامه در كتاب خود اين مطلب را هم اضافه كرده كه اين صورت مربوط به گذشته و دوران ايرانيان است و در زمان او شمارهء استانهاى سواد ده و شمارهء تسوهاى آنجا چهل و هشت تسو بوده زيرا تا آن زمان دو استان و 12 تسو از صورت سابق كم شده بوده « 4 » .\r\nسياهه‌اى هم كه ابن خردادبه از تسوها و شمار روستاها و خرمن جاهاى هر\r\n\r\n\r\n","description":"","footnote":"\r\n( 1 ) . استخرى ، مسالك الممالك ، ص 3\r\n( 2 ) . مقدسى : احسن التقاسيم ، ص 47 .\r\n( 3 ) . ابن حوقل : صورة الارض ، ص 27 .\r\n( 4 ) . قدامة : نبذ من كتاب الخراج ، ضميمهء المسالك و الممالك ، ص 235 .\r\n","page_name":" 199 ","page_number":199},
  {"content":"\r\n\r\nتسو و مقدار و مبلغ خراج هريك از آنها ذكر كرده و در گفتار آينده با عنوان سياهه دوم دربارهء آن سخن خواهد رفت ، قدامه هم آن را در كتاب الخراج با تغييراتى اندك آورده ولى در آن يكى دو فرق قابل ملاحظه ديده مىشود « 1 » ؛ يكى اين‌كه در سياههء قدامه تنها به مبلغ خراج هرتسو از نقد و جنس اكتفا شده و از مطالب ديگر مانند شمار روستاها و خرمن جاها و مانند اينها در آن ذكرى نيست ، و ديگر اين‌كه در سياههء قدامه در پايان سياهه خراج رقمى هم كه آن را صدقات بصره خوانده ، و مراد از آن زكات و وجوه شرعى زائد بر خراج بوده ، به مبلغ شش ميليون درهم در سال به مبلغ جمع كل خراج افزوده شده كه اين خود تحولى را در ديوان خراج نشان مىدهد چه در كتاب ابن خردادبه نه چنين رقمى ذكر شده و نه هيچ رقمى به چنين عنوانى آمده است .\r\nپس از كتابهاى ابن خردادبه و قدامه ديگر اين صورت‌ها را بدان كيفيت كه در اين دو كتاب آمده در كتاب‌هاى بعدى نمىتوان ديد :\r\nدر كتاب الاعلاق النفيسه ابن رسته شمارهء استانها و تسوهاى سواد همچنان دوازده استان و شصت تسو ذكر شده ولى در آن تنها به ذكر اجمالى همين عدد اكتفا شده و نامى از هيچ استان يا تسوئى برده نشده « 2 » . در عوض چنان كه قبلا هم اشاره شد « 3 » مطلبى دربارهء هيت و عانات و جدا شدن آنها از تسوهاى سواد و افزوده شدن آنها به تشكيلات مرزى ايران در زمان انوشروان در آن آمده كه مىرساند هنوز مؤلفان جغرافيائى عربى از منابع اصلى خود در اين رشته به كلى جدا نشده‌اند .\r\nدر كتاب البلدان يعقوبى ، اصولا ذكرى از شمار استان‌ها و تسوهاى عراق نيست ولى نام اين استانها و تسوها هم به كلى در اين كتاب از ميان نرفته بلكه جاىجاى به مناسبت‌هائى نامى از آنها را مىتوان در آن يافت . مانند آنچه در وصف بغداد پايتخت عباسيان در آن آمده كه آنجا در روزگار خسروان و\r\n\r\n\r\n","description":"","footnote":"\r\n( 1 ) . قدامة : نبذ من كتاب الخراج ، ضميمه ، المسالك و الممالك ص 237 - 239 .\r\n( 2 ) . ابن رسته : الاعلاق النفيسة ، ص 107 .\r\n( 3 ) . در جلد اول همين كتاب ، ص 239 .\r\n","page_name":" 200 ","page_number":200},
  {"content":"\r\n\r\nايرانيان روستائى بوده از تسوى بادوريا « 1 » . يا اين‌كه حلوان با وجود آنكه در زمان او از كوره‌هاى جبل به شمار مىرفته ولى خراج آن همچنان داخل تسوهاى سواد باقى مانده بوده « 2 » . يا اين‌كه سوق اسد در غرب فرات از تسوى فلوجه به شمار مىرفته و خراج كوفه داخل در تسوهاى سواد بوده ، تسوهائى كه نام آنها را هم ذكر كرده است . « 3 »\r\n\r\nتحولى درخور ذكر\r\nاز مطالعهء در سير تاريخى اين تحول در كتابهائى كه پس از كتاب ابن خردادبه در اين رشته تاليف شده مىتوان اين نكته را دريافت كه هرچند نام استان‌ها و تسوها كه ابن خردادبه نقل كرده در ديوان‌ها به شرحى كه خواهد آمد معمول و متداول بوده ولى در كتابهائى كه در اين رشته از دانش جغرافيائى تاليف مىشده به تدريج از ميان رفته و موضوعهاى قديم هم مانند ذكر مسافات و خراج كه استخوان‌بندى نخستين كتاب‌هاى اين رشته بوده كم‌كم جاى خود را به موضوعهاى ديگرى داده است . اين تغيير روش را در كتابهائى كه از قرن چهارم به بعد در اين رشته تاليف شده به خوبى مىتوان ديد . در اين كتابها گاهى به مناسبتى ذكرى از اين استانها و تسوها رفته بدانسان كه در كتاب التنبيه و الاشراف مسعودى آمده « 4 » . يا آنچه در معجم البلدان ياقوت در ذيل اين نام‌ها ذكر شده است . و تنها در آنچه به خراج عراق بازمىگردد . از آن‌رو كه خراج آنجا تا قرنها همچنان براساس تقسيمات قديم ديوانى بوده همان نامها و تقسيمات قديم ( استان و تسو ) ذكر شده چنان كه در كتاب مقدسى ديده مىشود . « 5 »\r\n\r\n\r\n","description":"","footnote":"\r\n( 1 ) . ابن الفقيه : البلدان ، ص 235 .\r\n( 2 ) . ابن الفقيه : البلدان ، ص 207 .\r\n( 3 ) . ابن الفقيه : البلدان ، ص 309 .\r\n( 4 ) . در ذكر تغيير استانها و تسوهاى سواد از 12 استان و 60 تسو ايام ساسانى به 10 استان و 48 تسو در دوران اسلامى - التنبيه و الاشراف ص 40 .\r\n( 5 ) . مقدسى با آنكه در وصف عراق و شهرها و نواحى آن از استانها و تسوهاى آنجا نامى نمىبرد ولى در ذكر آنجا گويد : تقسيمات عراق بر پايه تسو است كه شصت تسو مىباشد بدين‌تفصيل :\r\nكورة ( - استان ) حلوان پنج تسو . شادقباد هشت تسو . برماسيان سه تسو . به‌قباد بالا شش\r\n","page_name":" 201 ","page_number":201},
  {"content":"\r\n\r\n\r\nتقسيم اقطار زمين و دگرگونيهاى آن پس از كتاب ابن خردادبه\r\nتقسيم اقطار زمين در كتاب ابن خردادبه و ذكر شهرها و تعيين مسافات آنها براساس چهار جهت اصلى يعنى شرق و غرب و شمال و جنوب و آن‌هم برپايه همان تقسيمات كشور ايران و قلمرو چهار اسپهبدنشين است با همان تعبيرها و نامهاى فارسى آنها ، و جاهائى هم كه خارج از محدودهء ايران در آن كتاب آمده همه جزء همان تقسيمات ذكر شده چنان كه در جاى خود به تفصيل گذشت . « 1 »\r\nدر كتاب قدامه هم هرچند در بيان شهرها و راهها اساس كار همان جهات چهارگانه است ولى در آن كتاب از اين لحاظ دو تحول ديده مىشود يكى اينكه گذشته از آن جهات چهارگانه تقسيم اقطار زمين به اقليمها هم ، چنان كه در كتابهاى دوره‌هاى بعد معمول شده ، در اين كتاب جائى يافته و وصف درياها و كوهها و رودها كم‌وبيش بر همين اساس اقليمها صورت گرفته است « 2 » . و ديگر اين است كه در اين كتاب براى بيان شهرها و مسافتها و خراجها هرچند اساس تقسيمها همان جهات چهارگانه است ولى نه با نامهاى فارسى و نه با ذكرى از قلمرو اسپهبدان چنان كه در كتاب ابن خردادبه آمده ، بلكه آنچه را قدامه در اين بخش آورده زير عنوان « فى مملكة الاسلام و اعمالها و ارتفاعها » ياد كرده ، و آنچه هم كه در كتاب ابن خردادبه با عنوان مملكت ذكر شده در كتاب قدامه\r\n\r\n\r\n","description":"","footnote":"\r\nتسو . بهقباد ميانه چهار تسو . اردشير بابكان پنج تسو . شاد شادپور چهار تسو . شادبهمن چهار تسو . استان بالا ( - العال ) چهار تسو . بهقباد پائين پنج تسو . شادهرمز هفت تسو . نهروانات پنج تسو . ( احسن التقاسيم ص 123 ) .\r\n( 1 ) . در كتاب ابن خردادبه تنها در مقدمه آن و آن‌هم خيلى به اجمال از تقسيم هريك از ربع شمالى و جنوبى كره زمين به هفت اقليم سخن رفته ولى در متن كتاب نامى از اقليم نيست .\r\n( 2 ) . المسالك و الممالك ، ص 23 . در اين بخش از كتاب قدامه كه زير عنوان « من الباب الثانى من المنزلة السادسة فى قسمة المعمور من الارض » افتادگيهائى هست كه موجب نارسائى مطالب آن شده ، در اين بخش تنها نام شش اقليم را مىتوان يافت كه با اوصافى كه از آنها در ماخذ ديگر آمده فرقهائى دارد كه درخور بررسى است .\r\n","page_name":" 202 ","page_number":202},
  {"content":"\r\n\r\nمملكت اسلام گرديده است .\r\nدر البلدان يعقوبى هم همين جهات چهارگانه اساس تقسيمات قرار گرفته ولى نه بدان عنوان كه در كتاب ابن خردادبه آمده بلكه براساسى كه معمولا اقطار زمين را بدان تقسيم مىكرده‌اند . يعقوبى در اين بخش تفسيرى هم براى دو اصطلاحى كه در كتاب ابن خردادبه براى دو جهت شمال و جنوب به صورت تيمن و جربى آمده ذكر كرده است . او تيمن را مطلع ستارهء سهيل و جربى را ستاره جدى و هر دو را از اصطلاحات آمارگران شمرده است . « 1 »\r\nدربارهء نسخهء موجود از كتاب البلدان يعقوبى كه با عنوان مختصر كتاب البلدان به چاپ رسيده و در دسترس است اين مطلب هم گفتنى است كه در اين كتاب ، هم افتادگى هست ، و هم جابه‌جائى مطالب . نارسائيها و نابسامانيهاى موجود در اين نسخه را مىتوان با دقت در جاهائى كه ذيل هريك از جهات چهارگانه در اين كتاب آمده و مقايسهء آنها با آنچه در كتابهاى ابن خردادبه و قدامه و ابن رسته ذيل همين عنوانها ذكر شده تشخيص داد .\r\nابن رسته تقسيمات كلى مطالب كتاب خود « الاعلاق النفيسه » را براساس اقليمهاى هفت‌گانه قرار داده و صورت كاملى از آنها را زير عنوان « ذكر الاقاليم السبعة و اسماء مدنها المشهورة « 2 » ذكر كرده است . اين اقليمها همه از شرق به غرب كشيده شده از دوردستهاى چين آغاز شده و در درياى مغرب پايان مىيابند . اين گونه تقسيم‌بندى به گفتهء ياقوت اصطلاح اهل هيأت و نجوم بوده ، گونهء ديگرى از تقسيم كه به گفتهء او بيشتر مورد عمل دبيران ديوان بوده همان است كه از ابو ريحان بيرونى نقل كرده و آن براساس هفت دائرهء مماس بوده كه اقليم ايران‌شهر در وسط و شش اقليم ديگر پيرامون آن فرض مىشده‌اند . و صورت آن\r\n\r\n\r\n","description":"","footnote":"\r\n( 1 ) . البلدان ، ص 268 ، فلنذكر الان سائر البلدان و المسافات . . . حسب ما تقسم عليه اقطار الارض بين المشرق و المغرب و مهبّ الجنوب و هو القبلة و هو مطلع السهيل الذى يسميه الحسّاب التيمن و مهب الشمال و هو كرسى بنات نعش الذى تسميه الحسّاب الجدىّ .\r\n( 2 ) . الاعلاق النفيسه ، ص 96 - 98 .\r\n","page_name":" 203 ","page_number":203},
  {"content":"\r\n\r\nرا ياقوت در معجم البلدان آورده « 1 » و در همين كتاب هم در گفتار ايران‌شهر و دل ايران‌شهر توضيح بيشترى دربارهء آن آمد .\r\nابن رسته چهار جهت اصلى يعنى شرق و غرب و شمال و جنوب را هم آورده ولى نه براى تقسيمات كلى مطالب كتاب خود چنان كه در كتابهاى ابن خردادبه و قدامه آمده ، بلكه زير عنوان « صفة ايرانشهر و السواد » و براى تقسيمات آنجا ، و چون وى اين جهات چهارگانه را با همان نامهاى فارسى قديم و برپايهء ضوابطى كه در علم هيات و نجوم براى تحديد علمى هريك از آن جهات مورد عمل بوده است وصف كرده و آن‌هم به صورتى كه حكايت از آن دارد كه از يك نوشتهء ايرانى قديم در آن راه يافته است از اين‌رو در گفتار گذشته توضيح بيشترى دربارهء آن آمد و نوشتهء ابن رسته با نوشتهء بندهشن در همين زمينه سنجيده شد .\r\n\r\nنظرى كلّى بر سير تاريخى كتابهاى جغرافيائى پس از كتاب المسالك و الممالك\r\nدر پايان اين گفتار براى درك بهتر تحولى كه از قرن چهارم هجرى به بعد در روش كتابهاى جغرافيائى عربى روى داده و بيش از پيش آن را از روش كتاب المسالك و الممالك ابن خردادبه و پيروانش دور گردانيده ، بىمورد نيست كه به اين نوشتهء لوسترانج هم توجه شود . لوسترانج صفت مشترك چهار مؤلفى را كه پيش از استخرى بوده‌اند يعنى ابن خردادبه و قدامه و يعقوبى و ابن رسته و در اين گفتار هم مكرر نام آنها برده شده است اين را مىداند كه همهء آنها به وصف راهها و ايستگاههاى بريد اهتمام زياد داشته‌اند و استخوان‌بندى كتابهاى آنها را همين « المسالك » يعنى راهها تشكيل مىداده و به همين‌سبب هم هست كه كمبودها و افتادگىهائى را كه در نسخه‌هاى موجود در هريك از آن كتابها وجود دارد مىتوان با مراجعه به آن سه كتاب ديگر اصلاح كرد و آنها را از اين لحاظ مكمّل يكديگر شمرد . ولى مولفان قرنهاى بعد كه در مقدمهء آنها بايد استخرى و ابن حوقل و مقدسى را قرار داد هرچند كتابهاى\r\n\r\n\r\n","description":"","footnote":"\r\n( 1 ) . وصف اين اقليمها را در باب دوم از مقدمه معجم البلدان زير عنوان « فى ذكر الاقاليم السبعة و اشتقاقها و الاختلاف فى كيفيتها » ج 1 / ص 25 - 36 ) خواهيد يافت .\r\n","page_name":" 204 ","page_number":204},
  {"content":"\r\n\r\nجامع‌تر و پرمايه‌ترى را در اين رشته از دانش جغرافيائى به وجود آوردند و با در پيش گرفتن روشهائى مستقيم هراقليمى از اقليمهاى سرزمين اسلامى را به خوبى وصف كردند ، ولى آن اهتمامى را كه مولفان قرن سوم به مسئله راهها نشان مىدادند ديگر بدان‌صورت در آنها نمىتوان ديد مگر به صورت فرعى و جنبى هرچند از ذكر راههاى هراقليمى هم فروگذار نكرده‌اند . « 1 » » در توضيح اين نوشته لوسترانج و با توجه به آنچه تاكنون دربارهء كتاب ابن خردادبه و پيروانش در اين زمينه گذشت مىتوان اين مطلب را هم افزود كه چون كتابهاى ابن خردادبه و پيروانش بيشتر مبتنى بر راهنامه‌ها و ثبت‌هاى مالياتى قديم موجود در ديوانهاى رسمى بريد و خراج بوده‌اند از اين‌رو اين زمينه‌ها در آنها نمايان‌تر بوده و به مرور زمان كم‌رنگ‌تر شده تا در مولفات بعدى كه اثر كمى از آنها باقى مانده است .\r\n\r\n\r\n","description":"","footnote":"\r\n( 1 ) . بلدان الخلافة الشرقية ، ص 27 و 28 .\r\n","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\n\r\nگفتار يازدهم تقسيمات كشورى و ديوانى سورستان در دوران ساسانى و دوران انتقال\r\nدو سياهه از ابن خردادبه * فهرستى از استانهاى دوازده‌گانه سورستان * اين فهرست به چه زمان بازمىگردد ؟ * تفاوتهائى بين سياههء ابن خردادبه و سياههء قدامة بن جعفر * سياههء دوم ابن خردادبه * نكته‌اى درخور ذكر * ابن خردادبه و ديوان خراج\r\n\r\nدو سياهه از ابن خردادبه\r\nدر اين‌جا سخن از دو سياهه‌اى است كه ابن خردادبه يكى را زير عنوان السّواد و ديگرى را زير عنوان تقدير السّواد آورده ، و چنان‌كه در گفتار پيش گذشت ، سياههء اول بيان اجمالى دوازده استان و شصت تسوى سورستان يا سواد است ، و سياههء دوم ابو ابجمعى خراج هريك از مناطقى است كه در آن ذكر شده است . دربارهء سياههء اول در همان گفتار اجمالا به اين مطلب هم اشاره شده بود كه اين سياهه هرچند سياههء ديوانى زمان ابن خردادبه بوده ولى نشان از دورانى خيلى قديمىتر از زمان او را دارد كه مقصود دوران\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nساسانى بود . و اينك دنبالهء مطلب . . .\r\nبيشتر نامهائى كه در اين سياهه آمده همان نامهاى فارسى است كه در دوران ساسانى اين محل‌ها بدان‌ها خوانده مىشده‌اند . برخى از اين نام‌ها بدون تحريف و تعريب همچنان باقى مانده و برخى ديگر به شكل عربى درآمده يا به عربى ترجمه شده‌اند ، و برخى ديگر هم كه به همان‌صورت محلى قديم خود باقى مانده‌اند دچار تحريفى شده‌اند كه راه يافتن به اصل آنها احتياج به تحقيق و تتبع بيشترى دارد .\r\n\r\nفهرستى از استانهاى دوازده‌گانه سورستان\r\nدر اين سياهه استان به همين لفظ و به همين معنى كه امروز در فارسى به كار مىرود به كار رفته و گاهى به نام كوره كه آن‌هم لفظى است فارسى « 1 » تبديل يافته ، يا لفظ كوره هم بر آن افزوده شده « 2 » . طسوج هم كه شكل عربى شدهء تسوى فارسى است به معنى بخش يا جزئى از استان است « 3 » .\r\nدر اين سياهه استانهاى سواد به چهار دسته تقسيم شده‌اند دستهء نخست كه در آب‌خور هيچ‌يك از دو رود دجله و فرات قرار نداشته شامل يك استان به نام\r\n\r\n\r\n","description":"","footnote":"\r\n( 1 ) . ياقوت گويد : 1 / ص 39 كوره چنان كه حمزه اصفهانى گفته نامى است فارسى خالص كه به بخشى از استان گفته مىشود ولى عربها آن را به جاى استان به كار برده‌اند همچنانكه اقليم را از يونانىها گرفته و آن را به جاى كشخر ( - كشور ) به كار برده‌اند . و من ( سخن از ياقوت است ) مىگويم كه كوره هرسرزمينى است كه شامل روستاهاى بسيارى باشد كه ناچار مىبايستى مركز آنها شهر يا قصبه يا رودى باشد كه آب‌خور همهء آنها باشد و همهء آنها بدان شهر و قصبه يا رود منسوب گردند ، مانند كورهء دارابجرد در فارس مثلا كه دارابجرد خودش يكى از شهرهاى فارس است ولى كورهء دارابجرد شامل شهر و همهء روستاهاى تابعه آن مىگردد .\r\n( 2 ) . فالسّواد اثنا عشرة كورة كلّ كورة استان و طسا سيجه ستّون طسّوجا » المسالك و الممالك ص 5 .\r\n( 3 ) . ياقوت گويد طسوج لفظى است فارسى اصل آن تسو است . . . اين لفظ بيشتر از همه‌جا در سواد عراق به كار مىرود كه آنجا را به شصت طسوج تقسيم كرده‌اند . ( معجم ، 1 / 41 ) در حال حاضر تسو يا طسوج در ايران به معنى يك‌چهارم از يك دانگ يا يك بيست و چهارم از ششدانگ يك ده است . در قديم هم تسو يك بيست و چهارم از يك واحد بوده ولى بيشتر براى يك بيست و چهارم از يك دينار طلا به كار مىرفته .\r\n","page_name":" 208 ","page_number":208},
  {"content":"\r\n\r\nاستان شادفيروز است كه حلوان هم خوانده مىشده و در آغاز اين سياهه ذكر شده است .\r\nدستهء دوم استانهاى شرقى سوادند كه در آب‌خور رود دجله و رود تامّرا قرار داشته‌اند ، شامل سه استان به نامهاى : استان شادهرمز - استان شادقباد - استان بازيجان خسرو .\r\nدستهء سوم استانهاى جنوبى سوادند كه در آب‌خور دو رود دجله و فرات قرار داشته‌اند . شامل دو استان به نامهاى : استان شادشادپور يا كسكر و استان شادبهمن كه استان دجله هم خوانده مىشده .\r\nدستهء چهارم استانهاى غرب دجله‌اند كه در آب‌خور رود فرات و رود دجيل قرار داشته‌اند و شامل شش استان بدين‌شرح بوده‌اند : استان العالى ( - استان بالا ) - استان اردشير بابكان - استان به‌ديوماسفان كه به نام استان الزوابى - ( - استان زابها با زاب بالا و ميانه و پائين ) هم خوانده مىشده - استان بهقباد بالا - استان بهقباد ميانه - استان بهقباد پائين .\r\nو چون دربارهء اين استانها و تسوهاى هريك از آنها در گفتارهاى آينده با تفصيل بيشترى سخن خواهد رفت . در اين‌جا به همين مختصر اكتفا مىشود .\r\n\r\nاين فهرست به چه زمان بازمىگردد\r\nولى اين مطلب در همين‌جا گفتنى است كه اين صورت هرچند در قرن سوم هجرى نوشته شده و به احتمال زياد ابن خردادبه كه خود چنان كه گذشت از ديوانيان عالى مقام دربار خلافت بوده آن را از ديوان رسمى خلافت استخراج كرده ولى پيش از اين‌كه نشان‌دهندهء تقسيمات ديوانى سواد در قرن سوم هجرى باشد چنان كه خواهد آمد نمودارى از تقسيمات ديوانى همين سرزمين در عصر ساسانى است ، و به همين سبب هم از آنجا كه قديمىترين و جامع‌ترين صورتى است كه از تقسيمات ديوانى سواد يا سورستان در آن عصر در دست است براى تحقيق در جغرافياى تاريخى ايران پيش از اسلام و انتقال نظام ديوانى آن به دوران اسلامى ، كه خود يكى از موضوعهاى مهم تاريخ اين سرزمين در اين دوران است ، سندى است بسيار مغتنم و درخور آن‌كه از جنبه‌هاى مختلف و حتى از جنبهء لغوى و براى شناخت\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nنامهائى كه در اثر تعريب ، يا ترجمهء به عربى ، يا تحريف ، اصول آنها ناشناخته مانده‌اند مورد تحقيق قرار گيرد ، چون از اين راه مىتوان به ناشناخته‌هاى بسيارى دست يافت و بدشناخته‌هاى بسيارى را هم به درستى شناخت .\r\nاگر ابن خردادبه مىخواست تقسيمات كشورى سواد را در زمان خودش و به آن صورتى كه در كارگزاريهاى آن زمان ملاك عمل بوده بنويسد ، نه از روى ديوانهاى كهن يا مآخذ تاريخى ديگرى كه در اختيار داشته ، مىبايستى شمارهء استانهاى سواد را ده و شمارهء تسوهاى آنجا را چهل و هشت بنويسد . زيرا در دوران اسلامى در اثر رويدادهاى طبيعى يا تحولات سياسى و ادارى به تدريج دو استان و دوازده تسو از آنچه با عنوان تقسيمات سواد خوانده مىشده كسر شده بود ، و آنها يا به مناطق ديگرى پيوسته بودند و با عنوانهاى ديگرى خوانده مىشدند ، يا در ماندابهائى كه در جنوب عراق در اثر شكسته شدن سد و بندهاى دو رود دجله و فرات به وجود آمده بود و در عربى به نام « بطائح » خوانده مىشدند غرق شده و به كلى از ميان رفته بودند ، و از اين‌كه اين دگرگونيها هيچ يك در اين صورت ابن خردادبه منعكس نشده چنين برمىآيد كه ماخذى كه وى اين صورت را از آن نقل كرده مربوط به دورانى بوده كه هنوز اين تغييرات در آن جاها روى نداده بوده است . در نوشتهء ابن خردادبه اشاره‌اى به اين امر نيست ولى قدامة بن جعفر كه كتاب « الخراج و صنعة الكتابه » خود را در همين قرن سوم هجرى و چندين سال پس از ابن خردادبه نوشته و در آن همين صورت ( 12 استان و 60 تسو ) را آورده در پايان آن به اين امر تصريح كرده و علت آن را هم نوشته است .\r\nقدامه كه او هم از معتمدان ديوان خلافت بوده در پايان اين صورت نوشته ، از اين صورت دو استان و دوازده تسو به اين شرح كسر مىشود :\r\nاستان حلوان ( - شادفيروز در ابن خردادبه ) داراى پنج تسو كه جمعا به استان جبل ملحق شده ، استان دجله ( شادبهمن در ابن خردادبه ) داراى چهار تسو كه جمعا به كارگزارى بصره ملحق شده . يك تسو هم در ماندابها ( در عربى بطائح ) به زير آب فرورفته ، و دو تسو هم از استان بهقباد پائين مجزا شده و جزء ضياع\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nخاصه گرديده يعنى از ابواب جمعى ديوان بيرون رفته و جزء املاك اختصاصى شده . بنابراين آنچه در حال حاضر در قلمرو سواد شمرده مىشود ده كوره ( استان ) است شامل چهل و هشت تسو « 1 » .\r\nقدامه در جاى ديگر از همين كتاب به اين مطلب هم كه اين صورت ( 12 استان و 60 تسو ) مربوط به دوران ايرانيان است تصريح كرده ( پيش از اين به اين مطلب اشاره شده كه مراد از دوران ايرانيان دوران پيش از اسلام ايران است ) . وى در ذكر محلى در همين سواد كه آن را به نام ايغار يقطين خوانده گويد : اينجا در ايام ايرانيان نبوده و در آن فهرستى هم كه از سرزمين سواد در روزگار آنان آورديم ( كه اشاره به همين صورتى است كه پيش از اين ذكر شد ) چنين نامى وجود نداشت « 2 » . و دربارهء جائى هم كه به نام سيبين - ( دو سيب ) « 3 » خوانده گويد :\r\nاين دو جا نامى در دوران ايرانيان نداشتند و در زمان آنها مشخص هم نبودند ، اين دو جا در اثر شكست آب‌بندها در زمان حجاج و غرق سرزمين‌ها و سپس بستن سدها و استخراج اراضى به وسيلهء مسلمة بن عبد الملك و بريدن دو نهر براى آبيارى آنجا به نام سيب ، كه باعث عمران و آبادى و گسترش آنجا گرديد ، به وجود آمدند « 4 » .\r\nمسعودى در كتاب التنبيه و الاشراف دربارهء اين تغييرات كه در دوران اسلامى در تقسيمات كشورى سواد حاصل شده توضيحات بيشترى داده و مىگويد :\r\nسواد در روزگار ايرانيان دوازده كوره بود ، كوره در زبان ايشان استان است ، و شصت تسو داشت هركوره‌اى چند تسو و معنى تسو ناحيه است . سپس به مرور زمان اين وضع تغيير يافت . مسعودى علتهائى را كه باعث اين تغييرات گرديدند\r\n\r\n\r\n","description":"","footnote":"\r\n( 1 ) . نبذ من كتاب الخراج ، المسالك و الممالك ، ص 236 .\r\n( 2 ) . نبذ من كتاب الخراج ، المسالك و الممالك ص 241 : « . . . ايغار يقطين و لم يكن له ذكر فى ايّام الفرس و لا فيما سمّيناه من ارضى السّواد على عهدهم . »\r\n( 3 ) . نبذ من كتاب الخراج ، المسالك و الممالك ، ص 241 .\r\n( 4 ) . تفصيل اين واقعه را در ص 241 نبذ من كتاب الخراج ، ضميمه كتاب المسالك و الممالك خواهيد يافت .\r\n","page_name":" 211 ","page_number":211},
  {"content":"\r\n\r\nچنين شرح داده :\r\nيكى شكستن سدهاى جانبى دجله و خروج اين رود از بستر اصلى خودش كه در جوخى « 1 » روان بود ، و غرق كردن تسو ثرثور از سرزمين كسكر و جاهاى ديگر و تبديل كردن آنها به ماندابها ( بطائح ) بود كه تا امروز همچنان باقى است ، و در فاصله ميان واسط و بصره در مساحتى به وسعت چند روز راه گسترده ، و نام آن در اين زمان در ديوان سلطان اجام البريد ( نىزارهاى بريد ) است . و ديگر ويران شدن جوخى در اثر انحراف دجله از آن‌كه آبادترين منطقه سواد بود و مردم آن هم مقدم بر مردم سواد بودند ، و ديگر افزوده شدن كورهء حلوان كه شادفيروز خوانده مىشد به كورهء جبل ، و امور ديگر كه در نتيجه ، كوره‌هاى سواد ده‌كوره و تسوهاى آن چهل و هشت تسو گرديد « 2 » .\r\nو به همين‌سبب است كه در اين سياهه با آن‌كه در قرن سوم هجرى نقل و نوشته شده هيچ نامى از شهرها و مناطقى كه در دوران اسلامى در همين سرزمين سواد نام و آوازه‌اى يافته بودند ، مانند بصره و كوفه و واسط و بغداد ، ديده نمىشود . بلكه به جاى آنها نام همان استانها و تسوهائى آمده كه اين شهرها در دوران اسلامى در آنها باليده و شكوفا شده و نام و آوازه يافته‌اند « 3 » .\r\n\r\n\r\n","description":"","footnote":"\r\n( 1 ) . جوخى يا جوخا گاه آن را همچون نام رودى به كار برده‌اند كه در سرزمين گسترده‌اى در سواد ( حومه ) بغداد در جانب شرقى آن روان بوده ، ولى چنين مىنمايد كه اين نام كه امروز متروك شده و به كار نمىرود در اصل نام خود همين سرزمين آباد و گسترده بوده كه آباديهاى چندى و از آن جمله دو تسو را زان بالا و پايين از استان شادهرمز را هم دربر مىگرفته ، و گفته‌اند كه در اين ناحيه كوره‌اى به آبادانى جوخى نبوده خراج آن تا پيش از انحراف دجله از آن هشتاد ميليون درهم بود و چون دجله از آنجا برگشت آنجا هم رو به ويرانى رفت . و چون طاعونى كه معروف به طاعون شيرويه بود در مردم آنجا افتاد از سكنه هم خالى شد . اين طاعون مدتها در سواد و در فارس باقى ماند . ( معجم البلدان ج 2 / ص 143 ) .\r\n( 2 ) . التنبيه و الاشراف ، ص 40 .\r\n( 3 ) . بصره در استان شادبهمن و تسوهاى بهمن اردشير و ميشان و دشت ميشان ( - ابله ) و ابرقباد .\r\nكوفه در استانهاى بهقباد ميانه و بهقباد پائين . واسط در استان شادشاپور و تسو زنده‌ورد . و بغداد در چهار تسو نهر بوق و كلواذى از استان شادهرمز در شرق دجله و قطربل و بادوريا از استان بالا ( العالى ) در غرب دجله .\r\n","page_name":" 212 ","page_number":212},
  {"content":"\r\n\r\nاز آنچه ابن رسته دربارهء هيت و عانات نوشته و در جلد اول همين كتاب در بارهء آنها سخن رفت « 1 » چنين برمىآيد كه اين سياهه‌اى كه ابن خردادبه از استانها و تسوهاى سواد آورده مربوط به دوران اخير دولت ساسانى و از زمان انوشروان به بعد است ، زيرا در اين سياهه از هيت و عانات نامى برده نشده با اين‌كه اين دو محل تا پيش از انوشروان و تا مدتى در پادشاهى او جزء تسوى فيروز شاپور يعنى انبار بوده‌اند ، و در زمان اين پادشاه بوده كه اين دو محل از آن تسو و از ابو ابجمعى سواد جدا شده و جزء تشكيلاتى گرديده‌اند كه انوشروان به منظور استوار ساختن مرزهاى غربى ايران در حاشيه صحرا و براى جلوگيرى از تجاوز باديه‌نشينان به آباديهاى مرزى ، به وجود آورده بود .\r\n* * * \r\nتفاوتهاى موجود بين سياههء ابن خردادبه و سياههء قدامة بن جعفر\r\nپيش از اين گذشت كه سياههء ابن خردادبه از استانهاى دوازده‌گانه و تسوهاى شصت‌گانهء سورستان ( - سواد ) كه در كتاب المسالك و الممالك آورده با سياههء قدامة بن جعفر از همين استانها و تسوها كه در كتاب الخراج خود نقل كرده ، تفاوتهاى مختصرى دارد .\r\nاين تفاوتها هرچند اندك و ظاهرا بىاهميت مىنمايند ولى چون احتمال مىرود كه براى تحقيق در نامها از لحاظ جغرافيائى و لغوى توجه به آنها سودمند باشد از اين‌رو در اين‌جا اجمالا به آنها اشاره مىشود .\r\n* تسوئى كه در فهرست ابن خردادبه از استان شادفيروز ( - حلوان ) به نام فيروز قباد ذكر شده ، در فهرست قدامه به نام تسوى شادفيروز قباد آمده كه ظاهرا با نام استان درهم آميخته .\r\n* استانى كه در فهرست ابن خردادبه به نام استان شادهرمز ذكر شده در فهرست قدامه به نام استان شادقباد آمده و تسوئى كه در اين استان در فهرست ابن خردادبه به نام تسوى كلواذى و نهربين ذكر شده در فهرست قدامه تنها با نام تسوى كلواذى است .\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ، ص 258 به بعد .\r\n","page_name":" 213 ","page_number":213},
  {"content":"\r\n\r\n* استانى كه در فهرست ابن خردادبه با نام شادقباد آمده در فهرست قدامه نامش خسرو شادهرمز است كه ظاهرا با استان بالا نامشان جابه‌جا شده ، و تسوئى كه در اين استان در فهرست ابن خردادبه به نام تسوى دسكره و الرستاقين ( دستگرد و دو روستا ) ذكر شده در فهرست قدامه تنها به نام دسكره خوانده شده .\r\n* استانى كه در فهرست ابن خردادبه با نام « بازيجان خسرو » آمده در فهرست قدامه به نام ارندين‌كرد ذكر شده و تسوى نهروان پايين كه در فهرست ابن خردادبه با نام اسكاف بنى جنيد آمده و جرجرايا هم جزء آن ذكر شده ، در فهرست قدامه تنها به نام نهروان پايين آمده .\r\n* استان شادشادپور كه در فهرست ابن خردادبه به همين نام آمده در فهرست قدامه نامش استان خسرو شاپور است . تسوئى هم كه در كتاب ابن خردادبه در همين استان به نام ثرثور آمده در فهرست قدامه به شكل بزيون است كه احتمال تحريف در آن مىرود .\r\n* جائى كه در فهرست ابن خردادبه استان شادبهمن است در فهرست قدامه استان خسرو شادبهمن نوشته شده . و آنچه در فهرست ابن خردادبه به نام ملوى و أبلّه به عنوان نام دوم براى دو تسوى ميشان و دشت ميشان آمده در فهرست قدامه نيست .\r\n* در استان بالا ( - العال ) كه داراى چهار تسو است در فهرست ابن خردادبه تسوى فيروز شاپور كه به انبار معروف بوده يك تسو به حساب آمده ولى در فهرست قدامه هريك از اين دو نام يك تسو شمرده شده كه در نتيجه شمار تسوها در آن فهرست به پنج رسيده و اين اشتباه از نسخه‌نويسان است كه دو نام فيروز شاپور و انبار را نام دو موضع پنداشته‌اند .\r\n* تسوى نهر درقيط در استان اردشير بابكان كه در فهرست ابن خردادبه با همين نام آمده . در فهرست قدامه به نام درقيط ( بدون نهر ) است .\r\n* استانى كه در فهرست ابن خردادبه به نام به‌ذيوماسفان نوشته شده در فهرست قدامه روين‌باسفيار آمده كه تحريف آن آشكار است . اين نام در مقدسى برماسيان است . و احتمال اين‌كه همهء اين شكلها در اين سه كتاب تحريف از نامى باشند كه اصل آن هنوز ناشناخته مانده بسيار است .\r\n* در استان بهقباد ميانه كه داراى چهار تسو نوشته شده تسوئى كه در فهرست ابن خردادبه به نام سورا و بربيسما آمده در فهرست قدامه سورا و بريسما است .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nتوضيحى كه ابن خردادبه دربارهء دو تسوى باروسما و نهر الملك داده مبنى بر اين‌كه مىگويند اين هردو يك تسويند و تسوى چهارم سيبين و وقوف بوده كه به ضياع خاصه ( ظ املاك خاصه ) منتقل شده در فهرست قدامه نيست .\r\n* در استان بهقباد پايين تسوئى كه در فهرست ابن خردادبه نامش فرات بادقلى است در فهرست قدامه تنها بادقلى است و توضيحى هم كه ابن خردادبه در پايان اين استان بدين عبارت اضافه كرده كه گويند : تسوى روذمستان و تسوى هرمز جرد روستاهاى پراكنده‌اى از تسوهاى متعدد هستند ، در فهرست قدامه نيست .\r\n* * * \r\nسياههء دوم ابن خردادبه\r\nابن خردادبه پس از ذكر سياهه‌اى كه شرح آن گذشت سياههء ديگرى زير عنوان تقدير السواد در شرح برآورد عايدات مالى سواد آورده كه در آن خراج هريك از طسوج‌هائى كه ذكرشان در سياههء سابق رفته به استثناى معدودى از آنها مشخص شده است « 1 » . در اين سياهه كه در اين‌جا آن را سياههء دوم مىخوانيم گذشته از نام تسوها تعداد روستاها و خرمن جاهاى هرتسو هم با مقدار و مبلغ خراج هريك از آنها با تفكيك نقد و جنس ذكر شده . مبلغ نقد معمولا درهم و جنس هم گندم و جو و گاهى برنج است .\r\nبه نظر مىرسد علت اين‌كه در اين سياهه ، كه بازتابى از ديوان خراج آن زمان و زمانهاى قديم‌تر است ، گذشته از تعداد روستاهاى هرتسو تعداد خرمن جاهاى آنها هم با دقت ثبت شده ، اين باشد كه چون در قديم وصول خراج براساس مقاسمه بوده و سهم ديوان از اصل محصول برداشت مىشده و اين امر در مورد غلات پس از آماده شدن محصول در خرمن جا با حضور نمايندهء ديوان صورت مىگرفته از اين‌رو تعداد خرمن جاهاى شناخته شدهء هرروستا هم در ديوان ثبت مىشده تا كشاورزان تنها در همانجاها محصول خود را خرمن كنند نه در جاهاى ديگر و دور از نظر ماموران ديوان . و پس از آن دوران هم به سبب منافع بيشمار ديگرى كه خرمن جاها براى مردم روستاها داشتند همچنان اهميت آنها در\r\n\r\n\r\n","description":"","footnote":"\r\n( 1 ) . المسالك و الممالك ص 8 - 14 .\r\n","page_name":" 215 ","page_number":215},
  {"content":"\r\n\r\nروستاها محفوظ ماند و جزء متعلّقات روستا گرديدند .\r\nاين سياهه هرچند براساس همان سياهه سابق است كه ذكر آن گذشت ولى بيان كنندهء خراج آن تسوها در قرن سوم هجرى يعنى روزگار خود ابن خردادبه و تا حدى هم نشان‌دهندهء بعضى تغييراتى است كه در ديوان سواد تا آن تاريخ روى داده بوده است . در اين سياههء دوم نامى از استان شادبهمن كه استان دجله هم خوانده مىشده و همچنين از تسوهاى چهارگانه‌اش كه در سياههء اول آمده بود نيست . زيرا اين استان چنان كه ذكر شد ضميمهء كارگزارى بصره شده بود كه در آن تاريخ خود واحدى جداگانه بود . و در آن از برخى محلها ياد شده كه در دوران ساسانى وجود نداشته و در سياههء اول هم وجود ندارد زيرا آنها در دوران اسلامى از روستاهاى جداشده از تسوهاى مختلف به وجود آمده بوده مانند جائى كه آن را ايغار يقطين خوانده‌اند « 1 » .\r\nقدامه هم كه همين سياهه را در كتاب خود آورده نوشته است كه آن برحسب عملكرد سال 204 هجرى بوده كه در زمان او هم كه آن را سال 83 ( 283 - ) نوشته است بر همان نسق بوده « 2 »\r\n\r\nنكته‌اى درخور ذكر\r\nنكته‌اى كه در اين سياههء دوم گفتنى مىنمايد اين است كه اين صورت هرچند مربوط به قرن سوم هجرى است ولى با اين حال باز هم از\r\n\r\n\r\n","description":"","footnote":"\r\n( 1 ) . ايغار هرده يا مجموعه‌اى از دهات را مىگفته‌اند كه ماموران ديوان براى مسّاحى يا وصول خراج يا هرامر ديگرى حق ورود به آنجا را نداشتند زيرا مورد حمايت شخص سلطان يا خليفه قرار داشته‌اند و خراج آنها بر طبق فرمان سلطان يا به طور مقطوع از سوى مالك پرداخت مىشده و يا از پرداخت معاف مىشده و چنين جائى را در عربى موغره يا محميه مىگفته‌اند و معمولا امراى بزرگ و صاحب نفوذ از چنين مزيتى برخوردار مىشده‌اند ، قدامه كه او هم از اين ايغار يقطين نام برده ( المسالك ص 241 ) گويد سبب ايغار يقطين ، كه نه در ايام ايرانيان و نه در آن صورتى كه ما از سرزمين سواد از عهد ايشان آورديم ذكرى داشت ، اين بود كه به يقطين صاحب دعوت ( ظاهرا مقصود دعوت عباسى است ) ده‌هائى از تسوهاى مختلف واگذار شده بود و سپس آنها به سلطان انتقال يافت ولى نام « ايغار يقطين » بر آن ماند .\r\n( 2 ) . المسالك و الممالك ص 236 - 237 .\r\n","page_name":" 216 ","page_number":216},
  {"content":"\r\n\r\nشهرهاى اسلامى سواد مانند بصره و كوفه و واسط و بغداد و مانند اينها در آن نامى نيست ، و باز هم اساس آن بر همان تسوهاى قديم است . حتى آنهائى هم كه تا اين تاريخ از قلمرو سواد خارج شده و به جاهاى ديگر ملحق شده بودند كه ذكرشان گذشت ، به استثناى آنچه ضميمه بصره شده بود ، هنوز نام همهء آنها در اين صورت باقى است و اين امر را جز اين علتى نمىتواند بود كه ابن خردادبه اين صورت را از ديوان خراج دستگاه خلافت نقل كرده و در ديوان خراج هم اين نامها همچنان بر روال قديم ثبت بوده است .\r\nدر توجيه اين امر با توجه به آنچه دربارهء نظام ديوانى ايران و عواملى كه باعث بقاء آن در دوران اسلامى گرديد و در گفتارى پيش از اين گذشت ، مىتوان انگاشت كه در اين دوران از آن‌رو به حفظ آن ديوان به همان صورتى كه بود اهتمام مىشده ، و تغييراتى كه از لحاظ تقسيمات كشورى يا عوامل ديگر در مناطقى از ابواب جمعيتهاى آن روى مىداده در آن منعكس نمىگرديده ، كه بيم آن مىرفته است كه تصرف در آن خللى در آن ديوان قديم كه خود مبتنى بر نظم و ترتيبى دقيق و پيچيده بوده به وجود آورد كه تدارك آن براى ايشان ميسر نباشد . و به همين‌سبب آن ديوان قديم را همچون ديوان اصلى و مرجعى براى اصلاح نابسامانيهائى كه در امر خارج برخى مناطق روى مىداده همچنان حفظ مىكرده‌اند . چنان كه نمونهء آن دربارهء شكايت اهل همدان در زمان حجاج و رسيدگى به آن با مراجعه به ديوان قديم آنجا ، پيش از اين در خبرى از تاريخ قم نقل گرديد . و از آنجا كه ابن خردادبه سياههء اول خود را از روى همان ديوان قديم نقل كرده تغييرات بعدى در آن منعكس نيست . و به همين‌سبب است كه استان شادفيروز يعنى عنوان و تسوهاى پنجگانهء آن كه مدتها پيش از زمان ابن خردادبه از سورستان يا سواد جدا شده و به منطقه جبال ( - عراق عجم دوره‌هاى بعد ) پيوسته بود در اين سياهه همچنان در ابو ابجمعى سواد ذكر شده و اين چيزى است كه يعقوبى هم در كتاب البلدان خود بدان اشاره كرده . زيرا اين وضع تا زمان او هم همچنان ادامه داشته است .\r\nيعقوبى در كتاب البلدان در جائى كه از استان حلوان سخن مىگويد دربارهء\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nخراج آنجا مىنويسد : « حلوان بااين‌كه از استانهاى جبل است ولى خراج آن داخل در تسوهاى سواد است « 1 » » و همين‌گونه بوده است وضع تسوهائى از استانهاى بهقباد كه ضميمه شهر نوخاستهء كوفه شده بود . آنها را هم يعقوبى در ذكر خراج كوفه ياد كرده . گويد خراج كوفه داخل در تسوهاى سواد است . اين تسوها به طورى كه يعقوبى ذكر كرده يكى تسوئى بوده به نام جبّه و بداة كه در سياههء ابن خردادبه از تسوهاى استان بهقباد ميانه شمرده شده ، و ديگر تسوئى بوده به نام فرات بادقلى و سه ديگر به نام السالحين يا السيلحين كه در سياههء ابن خردادبه جزء تسوهاى استان بهقباد پايين ذكر شده‌اند .\r\nبا توجه به آنچه گذشت مىتوان اين نكته را هم دربارهء سياههء ابن خردادبه كه در آن ، با آنكه مربوط به قرن سوم هجرى يعنى زمان خود ابن خردادبه است ، باز نه نامى از شهرهاى اسلامى سواد درميان است و نه اطلاعاتى دربارهء خراج آنها ، بدين‌گونه توجيه نمود كه اين سياهه چنان كه گذشت از ديوان خراج نقل شده و در ديوان خراج هم اين تغييرها منعكس نبوده .\r\n\r\nابن خردادبه و ديوان خراج\r\nابن خردادبه گذشته از خراج سواد كه آن را به شكل سياههء استانها و تسوهاى آنجا يك‌جا و ضمن يك صورت آورده خراج قديم برخى جاهاى ديگر ايران را هم كه در كتاب خود نام و مسافات آنها را ذكر كرده به صورت پراكنده و به مناسبت‌هاى مختلف آورده است « 2 » . و گاهى نيز خراج آنجاها را با دوران پيش از اسلام آنجاها يا به قول او در\r\n\r\n\r\n","description":"","footnote":"\r\n( 1 ) . مختصر كتاب البلدان ، ص 27 .\r\n( 2 ) . مانند خراج سرزمين‌هائى را كه در قلمرو فرمانروائى عبد إله بن طاهر قرار داشته از خراسان و ماوراء النهر گرفته تا رى و كرمان ، با ذكر صورت تفصيلى آن به مناسبت ذكر فرمانى كه در خلافت مامون به موجب آن براى سالهاى 211 و 212 هجرى برعهدهء او گذاشته شده بود . و جمعا چهل و چهار ميليون و هشتصد و چهل و شش هزار درهم نقد و مقدارى جنس از چهارپايان و قماش و غيره بوده ( المسالك و الممالك ص 34 - 39 ) و همچنين خراج دينور و اصفهان ( ص 20 - 21 ) و خراج رى ( ص 22 ) و خراج شهر زور و صامغان و دارآباد و ماسبذان\r\n","page_name":" 218 ","page_number":218},
  {"content":"\r\n\r\nزمان ايرانيان سنجيده است . كه از آنها چنين برمىآيد كه وى آنها را از ديوان قديم نقل كرده است .\r\nنمونه‌هائى از اين‌گونه موارد در كتاب او كم نيست . مثلا در ذكر شهرهاى جبل و خراج برخى مناطق آن گويد : « ايرانيان بر جبل و آذربايجان و رى و همدان و دينور و نهاوند و طبرستان و دماوند و ماسبذان و مهر جانقذق « 1 » و حلوان و قومس « 2 » سى ميليون درهم خراج نهاده بودند « 3 » .\r\nو در ذكر خراج اهواز كه آن را سى ميليون درهم نوشته گويد : ايرانيان خراج خوزستان يعنى اهواز را پنجاه ميليون درهم تقسيط كرده بودند و فضل بن مروان هم آن را در دوران خلفا به چهل و نه ميليون درهم پذيرفته بود « 4 » . و دربارهء خراج فارس هم كه سى و سه ميليون مقطوع بوده گويد خراج فارس در زمان ايرانيان به چهل ميليون درهم مثقالى « 5 » تقسيط شده بود و فضل بن مروان آن را به سى و پنج ميليون درهم مقطوع پذيرفته بود .\r\nنمونهء كاملتر از همين روش يعنى سنجيدن خراج مناطق مختلف را با دوران ساسانى در شرحى كه زير عنوان مبلغ جباية السواد در كتاب ابن خردادبه آمده است مىتوان ديد . در آنجا پس از ذكر خراج سواد در دوران قباد پسر فيروز پادشاه ساسانى به مبلغ يكصد و پنجاه ميليون درهم مثقالى به شرح خراج همانجا در دوران خليفه عمر پرداخته و پس از وصف اجمالى تجديد مساحتى كه به\r\n\r\n\r\n","description":"","footnote":"\r\nو مهر جانقذق و قم ( ص 41 ) . در كتاب الخراج قدامه هم پس از ذكر خراسان آمده كه ارتفاع خراسان بنابر آنچه در سال 221 بر عهده عبد الله بن طاهر گذاشته شده بود با قيمت بردگان و گوسفند و كرباس 38 مليون درهم بوده . ( المسالك ص 243 ) .\r\n( 1 ) . ماسبذان و مهر جانقذق كه شكل عربى شده مهرگان كده است دو شهر بوده‌اند در لرستان كنونى كه مركز آن صيمره بوده .\r\n( 2 ) . قومس به گفتهء ياقوت صورت عربى كومس است و آن به استان گسترده‌اى گفته مىشده كه مركز آن دامغان بوده .\r\n( 3 ) . المسالك و الممالك ، ص 20 .\r\n( 4 ) . المسالك و الممالك ، ص 43 .\r\n( 5 ) . درهم مثقالى درهمهائى بوده‌اند كه هردانهء آنها يك مثقال تمام بوده‌اند و اينها را الدراهم الوافية هم مىگفته‌اند يعنى كامل و رسا درهمهائى هم بوده‌اند كه وزن كمتر و ارزش كمترى داشته‌اند . ( مفاتيح العلوم خوارزمى ، ص 74 ) .\r\n","page_name":" 219 ","page_number":219},
  {"content":"\r\n\r\nدستور او در آنجا انجام گرفت گويد عمر جمعا از آنجا يكصد و بيست و چهار ميليون درهم وصول كرد و عمر بن عبد العزيز ( - خليفه اموى ) هم يكصد و بيست و چهار ميليون درهم . در اين ميان وصولى حجاج بن يوسف را ( - عامل عراق در خلافت عبد الملك ) بابت خراج آنجا هيجده ميليون درهم نوشته و براى اين‌كه توهم نرود كه در اين رقم حذف و اسقاطى روى داده و در اصل يكصد و هجده مليون درهم بوده اين را هم موكّد گردانيده كه در اين رقم يكصد مليون نيست و علت اين كسرى فاحش را هم در خراج سواد ظلم و بيدادگرى و حماقت حجاج نوشته ( - لعنفه و خرقه و ظلمه ) و به عنوان گواه هم شعرى و داستانى نقل كرده كه خواندنى است « 1 » .\r\n\r\n\r\n","description":"","footnote":"\r\n( 1 ) . المسالك و الممالك ، ص 14 و 15 .\r\n","page_name":" 220 ","page_number":220},
  {"content":"\r\n\r\n\r\nگفتار دوازدهم استان شادفيروز\r\n* حلوان * جابارقه * تسوى فيروز قباد * تسوى جبل يا كوهستان * تسوى تامرّا * سدّ دياله * رود دياله * از جغرافياى مفصل ايران * تسوى اربل * تسوى خانقين\r\n\r\nاستان شادفيروز\r\nاين استان را ابن خردادبه در المسالك و الممالك به همين نام شادفيروز خوانده و گويد كه اين همان حلوان است . و قدامه در كتاب الخراج آن را به نام كورة حلوان ياد كرده . كوره هم لفظى است عربى شده از اصل فارسى خرّه يا خوره كه بيشتر در تقسيمات سرزمين فارس به كار مىرفته ، چون سرزمين فارس را به پنج خوره تقسيم كرده بودند ، ولى بعدها در عربى به شكل كوره درآمده و غالبا به جاى استان به كار رفته . از گفتهء ابن خردادبه و قدامه چنين برمىآيد كه اين استان در دوران ايشان در بين مردم بيشتر به حلوان كه بزرگترين و معتبرترين شهر آن استان و مركز آن بوده ، شناخته مىشده ولى نام ديوانى آن همچنان استان شادفيروز بوده .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nحلوان\r\nحلوان كه محل كنونى آن را با سرپل‌ذهاب تطبيق كرده‌اند ، شهرى بوده است آباد در منتها اليه شرقى سواد . ابن خردادبه و قدامه موقع جغرافيايى آن را در پنج فرسخى قصرشيرين « 1 » و ده ميلى جلولا « 2 » در فاصلهء چهل و يك فرسخى بغداد « 3 » نشان داده‌اند . در كتاب حدود العالم كه كم‌وبيش يك قرن بعد از اين دو كتاب تأليف شده حلوان بدين‌گونه تعريف شده : « شهريست بسيارنعمت و رودى اندر ميان وى همىگذرد و از وى انجير خيزد كى خشك كنند و به همه‌جا برند » « 4 » .\r\nشايد علت آبادى و شهرت حلوان گذشته از مزاياى طبيعى آن اين بوده است كه بر سر راه معروف شرق كه راه خراسان خوانده مىشده و به نام راه ابريشم معروف شده قرار داشته و محل آمدورفت كاروانهاى بسيار بوده . اينجا محلى بوده كه راه جلگه‌اى پايان مىيافته و راه كوهستانى شروع مىشده « 5 » . ياقوت از كتابى كه آن را « الملحمة » خوانده و آن را منسوب به بطلميوس دانسته نقل كرده كه حلوان طولش 71 درجه و 45 دقيقه و عرضش 34 درجه است . و از ابو زيد هم ( - ابو زيد بلخى ) نقل كرده كه حلوان شهرى آباد است و در عراق پس از كوفه و بصره و واسط و بغداد و سرّمن رأى شهرى بزرگتر از حلوان نيست و بيشتر ميوه آنجا انجير است و در آنجا انارى به عمل مىآيد كه در جهان مانند ندارد و انجير آن به اندازه‌اى نيكو است كه آن را شاه‌انجير « 6 » مىخوانند . »\r\nكلمه حلوان ظاهرا عربى مىنمايد ، ياقوت هم كه در معنى اين كلمه كه در عربى به معنى بخشش و هبه و آن چيزى است كه در فارسى آن را شيرينى و\r\n\r\n\r\n","description":"","footnote":"\r\n( 1 ) . ابن خردادبه ، ص 19\r\n( 2 ) . ابن خردادبه ، ص 41 و قدامه ، ص 226\r\n( 3 ) . قدامه ، ص 189\r\n( 4 ) . « حدود العالم من المشرق الى المغرب » كه به سال 372 هجرى قمرى تأليف شده ، چاپ دانشگاه تهران شماره 727 به كوشش دكتر منوچهر ستوده ، تهران اسفند 1340 ، ص 153 .\r\n( 5 ) . لوسترانج ، بلدان الخلافه الشرقيه ، ص 23 .\r\n( 6 ) . معجم البلدان ، ج 2 ، ص 317 : « و بها رمّان ليس فى الدّنيا مثله ، و تين فى غاية من الجودة و يسّمونه لجودته شاه‌انجير اى ملك التّين » .\r\n","page_name":" 222 ","page_number":222},
  {"content":"\r\n\r\nشيربها مىخوانند مناسبتى با نام اين شهر نيافته ، با لفظ قيل از گوينده‌اى مجهول چنين آورده كه « اين نام از نام حلوان بن مروان بن الحاف بن قضاعه گرفته شده كه يكى از پادشاهان قديم اين‌جا را به اقطاع به او واگذار كرده بود » . البته اين‌گونه نامگذاريها را همانگونه كه در مقدمهء اين كتاب گذشت با احتياط بايد پذيرفت چون اين‌جا نه پيش از اسلام و نه پس از اسلام عرب‌نشين نبوده كه پادشاهى آن را به عربى به اقطاع واگذار كرده باشد . اين منطقهء جبل از سرزمين ماد به شمار مىرفته و نشانى هم كه از مردم اين‌جا در تاريخ اين دوران و دوره‌هاى قبل و بعد آن ديده مىشود غالبا از كردها است . ابن خردادبه هم در جايى كه خراج ابوابجمعى اين استان را ذكر كرده نام كردها را هم در آنجا برده « 1 » و ياقوت هم در جايى كه از جوزقان سخن رانده گويد جوزقان نام تيره‌اى از كردها هم هست كه زيستگاه آنان در اطراف حلوان است ، و عالمى به نام « ابو عبد الله حسين بن ابراهيم جوزقانى » را هم به همين تيره منسوب مىدارد « 2 » . ابن رسته هم در همين حدود و نزديك گردنهء حلوان از قريه‌اى خبر مىدهد به نام آخرين كه از ساخته‌هاى شاهان ساسانى بوده و در آنجا تيره‌اى از كردها مىزيسته‌اند . « 3 »\r\nشايد قديمىترين جايى كه اين نام در آن‌جا ذكر شده يكى از قطعات مانوى باشد . و آن قطعه ترفانى  M 2  است كه به زبان فارسى ميانه نوشته شده و موضوع آن دربارهء فرستادن مبلّغان از طرف مانى به شهرها و نواحى مختلف است . ترجمهء بخشى از آن قطعه را چنين نوشته‌اند : « د ديگر هنگامى كه فرشته روشن ( - مانى ) در شهرستان حلوان بوده مارآمو آموزگار را كه دبيرى و زبان پهلوانى ( - اشكانى ) مىدانست فراخواند همراه با ويسپوهر ( شاهزاده ) اردوان و برادران دبيران و كتاب نگار ( يعنى مصوّر كتاب ) به ابرشهر فرستاده » « 4 » .\r\n\r\n\r\n","description":"","footnote":"\r\n( 1 ) . المسالك و الممالك ، ص 14 .\r\n( 2 ) . معجم البلدان 2 / 31\r\n( 3 ) . الاعلاق النفيسة ، ص 165 .\r\n( 4 ) . اين ترجمه از دكتر بهمن سركاراتى است . اصل اين قطعه و ترجمه آن و مأخذهاى ديگرى كه در آن ذكر شده در نشريهء دانشكده ادبيات و علوم انسانى دانشگاه آذربادگان سال 26 شماره مسلسل 111 ، ص 359 - 361 چاپ شده است .\r\n","page_name":" 223 ","page_number":223},
  {"content":"\r\n\r\nحلوان در زمان ساسانيان نيز شهرتى بسزا داشته به خصوص ميوه‌هاى آن . بنا به روايتى كه ابن خردادبه از قباد پادشاه ساسانى نقل كرده و ظاهرا از منابع ساسانى در كتاب او منعكس شده ، حلوان يكى از بهترين شهرهاى ميوه‌خيز ايران در زمان آن پادشاه بوده « 1 » . و همين شهر بوده كه در دورهء ساسانى توقفگاه سفيران و نمايندگانى بوده است كه از سوى تركستان به دربار ايران مىآمده‌اند « 2 » . در نزديكى همين حلوان و در روستايى به نام آخرين كه ذكر آن گذشت از روزگار ساسانيان آتشكده بزرگ و معتبرى بوده كه مردم از راه دور به زيارت آن مىرفته‌اند ، و چنان كه از سخن ابن رسته برمىآيد اين آتشكده تا زمان او يعنى قرن چهارم هجرى هنوز دائر و از اعتبار و اهميت برخوردار و زيارتگاه مردم دور و نزديك بوده است « 3 » .\r\nبارتولد در كتاب خود جغرافياى تاريخى ايران حلوان را بدين‌گونه وصف كرده است : « از جلگه ماهيدشت چند راه به رود حلوانچاى مىرود . رود مزبور اين نام را از شهر حلوان دارد كه در زمان آشوريها بر جاى بود ، جغرافيانويسان عرب از قرار معلوم راهى را كه از سرپل و كرند مىرفت تعريف مىكنند . در انتهاى غربى گردنه‌اى كه وادى آب كرند را كه خود شعبهء كرخه است از وادى ماهيدشت جدا مىكند در قريه آخرين كه سكنهء كرد داشت معبد آتش‌پرستان قرار گرفته بود و زوّار ممالك مختلفه در اين معبد جمع مىآمدند . از آنجا تا گردنهء حلوان را از حمله اكراد ايمن نمىدانستند ، از رود حلوان دو مرتبه عبور مىكردند و هردو دفعه از روى پل . خود شهر حلوان در سمت يساررود بر جنوب سرپل واقع شده بود ، در وسط گردنه بناى مدورى از زمان ساسانيان با كف مرمر برقرار بود كه تا به امروز پابرجاست . بفاصلهء پنج فرسخ در سمت شمال غربى حلوان در ساحل يمين‌رود قريهء قصرشيرين واقع شده بود كه در اين\r\n\r\n\r\n","description":"","footnote":"\r\n( 1 ) . ابن خردادبه ، ص 172 .\r\n( 2 ) . ابن خردادبه ، ص 173 .\r\n( 3 ) . الاعلاق النفيسة ، ص 165 - عبارت ابن رسته چنين است : و فيها ( - آخرين ) بيت نار يعظّمه المجوس و تنتابه من اقاصى البلاد » .\r\n","page_name":" 224 ","page_number":224},
  {"content":"\r\n\r\nزمان هم خرابه‌هاى قصر خسرو دوم و قلعهء زمان وى نمايان است » « 1 » .\r\nدر شاهنامه از كارهاى قباد پدر انوشروان پس از بازگشتش از هيتال بناى شهرى ياد شده است كه آن را در فارسى اران و ( در برخى نسخه‌ها ارش ) مىخوانده‌اند و عربها هم آن را در زمان وى حلوان مىخوانده‌اند ، ولى محل آن شهر را در جايى نشان مىدهد كه با محل اين حلوان كه مركز استان شادفيروز بوده نمىخواند . ابياتى كه در آنها اين مطلب آمده اينها هستند :\r\n ز اهواز تا پارس يك شارسان * بكرد و برآورد بيمارسان\r\nاران ( خ . ل ارش ) خواند آن شارسان را قباد * كه تازى كنون نام حلوان نهاد « 2 » \r\nاين شهرستان مورد سخن در اين ابيات بين اهواز تا پارس بوده و مىتوان انگاشت كه واژهء بيمارسان ( - بيمارستان ) هم در بيت اول اشاره‌اى به بيمارستان جندىشاپور باشد كه در همين منطقه بوده ولى در اين منطقه جائى به نام حلوان شناخته نيست ، يا ما نمىشناسيم . شايد در اين دو بيت حذف و تحريفى روى داده باشد كه روزى با تصحيح آن بتوان به معنى درست آن دست يافت .\r\n* * * درباره آنچه در نوشته ابن خردادبه در مورد خراج ابو ابجمعى حلوان آمده و پيش از اين بدان اشاره شد يكى دو مطلب درخور ذكر مىنمايد ؛ نخست آنكه ابن خردادبه خراج حلوان را با مردمى كه آنها را جابارقه خوانده و با كردهاى آنجا همه را يك‌جا نوشته كه مجموعا يك ميليون و هشتصد هزار درهم نقره\r\n\r\n\r\n","description":"","footnote":"\r\n( 1 ) . جغرافياى تاريخى ايران ، تأليف استاد و . بارتولد ، ترجمهء فارسى از حمزه سردادور ( طالب‌زاده ) چاپ اول ، تهران بهمن 1308 ، ص 252 .\r\n( 2 ) . شاهنامه چاپ بروخيم ، به تصحيح سعيد نفيسى ج 7 ص 2299 .\r\nدر نسخه‌اى ديگر اين دو بيت چنين آمده :\r\n برآورد در پارس يك شارسان * بگردون برآورد بيمارسان\r\nارش خواند آن شارسان را قباد * كه تازى كنون نام حلوان نهاد \r\n","page_name":" 225 ","page_number":225},
  {"content":"\r\n\r\nاست . عبارت وى در اين مورد چنين است : « . . . وظيفة حلوان مع الجابا رقة و الأكراد من الورق الف الف و ثمان مائة الف » . قدامه خراج حلوان را به تنهايى نهصد هزار درهم نوشته و از جابارقه و اكراد هم نام نبرده « 1 » است . از اين تفاوت شايد بتوان دريافت كه جابارقه و اكراد هم نيمى از خراج حلوان را بر عهده داشته‌اند ، و از لحاظ اهميت ديوانى همسنگ اين استان بوده‌اند . اين هم بايد گفته شود كه قدامه خراج حلوان را نه در ابو ابجمعى سواد بلكه در ابوابجمعى كلّى مملكت اسلام و در رديف سواد و اهواز و فارس و ديگر استانها آورده است . و اين مىرساند كه در اين زمان كه قدامه صورت عايدات زمان خود را مىنوشته استان حلوان يا شادفيروز از سواد جدا شده بوده ولى سياههء ابن خردادبه همانگونه كه در جاى خود ذكر شد ناظر به دورانى خيلى قديمتر از اين زمان بوده و شايد به همين‌سبب هم جابارقه و اكراد را كه از قديم در ابو ابجمعى اين استان بوده‌اند بر آن افزوده است .\r\n\r\nجابارقه :\r\nمطلب ديگرى كه در گفتهء ابن خردادبه درخور توضيح مىنمايد كلمه جابارقه است . اين كلمه عربى نيست ولى از شكلهاى جمع عربى است كه دلالت بر جماعتى از اقوام يا تيره‌ها مىكند از نوع سلاجقه و ديالمه و مغاربه و امثال اينها . از گفته ابن خردادبه در اين‌جا درست معلوم نمىشود كه مراد وى از اين كلمه چه تيره‌اى از مردم يا اقوام بوده‌اند . از مراجع موجود هم نمىتوان به آسانى به معنى آن دست يافت . چون كلمه‌اى كه در عربى چنين جمعى به شكل جابارقه از آن ساخته شود و بر تيره‌اى از مردم اين ناحيه دلالت كند در هيچ‌يك از مآخذ تاريخى و لغوى عربى ديده نمىشود به همين‌سبب براى شناختن اين قوم يا تيره نياز به بررسى و كنجكاوى بيشترى هست زيرا گفتهء ابن خردادبه را نمىشود بيهوده انگاشت و اين قوم را هم نمىتوان ناشناخته گذاشت .\r\nتنها مطلبى كه از اين گفته برمىآيد اين است كه اين قوم يا تيره‌اى كه جابارقه\r\n\r\n\r\n","description":"","footnote":"\r\n( 1 ) . المسالك و الممالك ، ص 250 .\r\n","page_name":" 226 ","page_number":226},
  {"content":"\r\n\r\nناميده شده‌اند از اقوام همجوار كردها بوده‌اند كه با آنها در نظر ديوان خراج وضع مشتركى داشته‌اند و ابو ابجمعى واحدى را تشكيل مىداده‌اند و اگر زيستگاه همهء آنها هم در همين استان شادفيروز يا حلوان نبوده بارى با اين استان و مردم آنجا چه از لحاظ جغرافيايى يا قومى بىارتباط نبوده‌اند ، بنابراين مىبايستى در همين حول و حوش كردها به دنبال آنها گشت .\r\n* * * در خبر مربوط به جنگ حذيفه ( فرستادهء خليفه عمر ) با مرزبان آذربايجان كه قسمتى از آن دربارهء كردان بلاشجان و سبلان و ميان‌رودان ، در فصل مربوط به ميان‌رودان گذشت ، آمده است كه مرزبان براى مقابله با حذيفة از اهل باجروان و ميمند و شهرهاى ديگر كه نامشان در آنجا آمده سپاهى فراهم آورد و چندين روز هم با مسلمانان جنگيد و سرانجام با پرداخت هشتصد هزار درهم با شرايطى كه در همانجا ذكر شده با آنها آشتى كرد . در دنبالهء همين خبر روايات ديگرى آمده كه برطبق يكى از آنها مغيرة بن شعبه در سال 20 آذربايجان را گشود ولى مردم آذربايجان پس از بازگشت او سر از فرمان برتافتند . پس اشعث بن قيس كندى به آنجا رفت و دژ جابروان را بگشود و با همان شرايط صلح مغيره با آنها صلح كرد . مىتوان گفت كه اين جابروان كه داراى دژى استوار و شهرى معتبر بوده همان باجروان بوده است كه مردم آن در زمرهء لشكريان مرزبان آذربايجان درخور ذكر بوده‌اند و اين كلمه در اثر تحريف به دو شكل درآمده .\r\nاين را از اين‌رو مىتوان گفت كه نام اين محل در جاهاى مختلف در مآخذ عربى بين باجروان و جابروان در نوسان است ، و خلط و اشتباه بين اين دو نام و محلهائى كه در مناطق مختلف به اين نامها خوانده مىشده‌اند از نواحى باب الابواب نزديك شروان گرفته تا ديار ربيعه و مضر و غيره خود داستانى است درخور مطالعه « 1 » و مؤيّد اين نظر كه اين دو كلمه هردو نام يك محل و يكى\r\n\r\n\r\n","description":"","footnote":"\r\n( 1 ) . در معجم البلدان در ذيل باجروان دو محل را ذكر كرده كه يكى قريه‌اى است در ديار مضر در جزيره ( ظاهرا جزيرة فرات ) از اعمال ( - قلمرو ) البليخ ، و ديگر شهرى از نواحى باب الابواب\r\n","page_name":" 227 ","page_number":227},
  {"content":"\r\n\r\nتحريف ديگرى است .\r\nو با اين نظر اين انديشه هم به خاطر مىگذرد كه شايد جابارقه هم در نوشته ابن خردادبه همين مردمى باشند كه بدين‌محل منسوبند ولى چون اين دو كلمه هيچ يك چنين صيغهء جمعى را برنمىتابند ناچار بايد از اين انديشه هم گذشت و براى يافتن چنان كلمه‌اى به منابع اصلىترى كه واقعيات تاريخى و محلّى را بهتر و روشن‌تر بنمايانند مراجعه كرد ، و آن در صورت امكان منابع فارسى است زيرا ابن خردادبه در اين‌جا استانى از استانهاى دوازده‌گانهء سواد يا سورستان را شرح\r\n\r\n\r\n","description":"","footnote":"\r\nنزديك شروان ، و گويد آن چشمهء زندگى كه خضر عليه السلام يافت نزديك اين شهر است . ( ج 1 / ص 454 ) ولى هيچ‌يك از اين دو محل با اين شهرى كه در آذربايجان بوده منطبق نمىگردد . در نزهة القلوب ص 75 ( به نقل از جغرافى كيهان ، ج 2 ص 150 ) هم باجروان آمده ، در آنجا در بيان عرض و طول آذربايجان گويد : « طولش از باكويه تا خلخال نود و پنج فرسنگ و عرض آن از باجروان تا كوه سينا پنجاه و پنج فرسخ » . ياقوت در جاى ديگر ذيل جابروان گويد جابروان شهرى است در آذربايجان نزديك تبريز ( معجم 2 / ص 2 ) . ابن خردادبه در المسالك و الممالك ، باجروان را يك بار در ديار ربيعه و در 37 فرسخى و شش منزلى نصيين نشانى مىدهد و اين شعر را هم نقل مىكند :\r\n سقى اللّه البليخ و تلّ بحرى * و باجروان قارعة الطّريق ( ص 95 ) \r\nو يك بار هم در شرح راه از آمد تا رقّه به طرف يسار باجروان را در 42 فرسخى و نه منزلى آمد و سه فرسخى رقّه نشانى مىدهد ( ص 96 ) . ( اين را قدامه هم ذكر كرده المسالك ص 215 ) .\r\nابن خردادبه در جايى هم آن را ضمن شهرها و روستاهاى آذربايجان آورده ( ص 120 ) اين توضيح هم بايد اضافه شود كه در اين‌جا ابن خردادبه جابروان و باجروان هردو را به عنوان دو محل جدا از هم ذكر كرده و در جايى هم ذيل عنوان ( الابواب ) در ارمنستان قريه باجروان را در « قصص موسى عليه السلام » در آيهء شريفه «  أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ  الّذى حىّ » ذكر كرده و گويد آن صخره صخره شروان است و دريا هم درياى گيلان و قريه هم قريهء باجروان و آن غلامى هم كه كشته بود كه در اين قصه‌ها ذكر آنها آمده ( سورهء كهف ( 18 ) آيه 63 و آيه‌هاى پس از آن ) در قريه خيزان بوده ( المسالك ، ص 124 ) ابن خردادبه از جابروان هم در دو جا نام برده يكى ذيل عنوان شهرها و روستاهاى استان آذربايجان ( ص 119 ) و ديگر در ضمن شرح منازل بين مراغه و سلماس كه آن را در بيست و سه فرسخى مراغه و هيجده فرسخى اروميه نشان داده ( ص 121 ) . قدامه نيز جابروان را در دو مورد ذكر كرده يكى در شش فرسخى تفليس و هيجده فرسخى اروميه ( المسالك ص 213 ) و ديگر در بيان ابو ابجمعى مالياتى آذربايجان كه جابروان را جزء كوره‌هاى آنجا نام برده ( المسالك 244 ) .\r\n","page_name":" 228 ","page_number":228},
  {"content":"\r\n\r\nمىدهد كه شامل قسمتهائى از سرزمين جبال يعنى عراق عجم دوره‌هاى بعد است كه در آن روزگار آنجا را سرزمين پهله مىخواندند و به پهلوى يا به تعبير ابن مقفع به گونه‌اى از فارسى سخن مىگفتند « 1 » . و طبيعى است كه جاهائى هم كه از آنها به عنوان زيستگاه چنين مردمى ياد مىشود اگر هم در كتابهاى عربى در ظاهر به شكل و شمايل عربى باشد بايد اصل و تبار آنها را در نامهاى محلى آنها جستجو كرد . و چون با اين ديد به جستجو ادامه دهند آن نام را در يك كتاب جغرافياى قديمى فارسى يعنى كتاب « حدود العالم من المشرق الى المغرب » از مؤلفات قرن چهارم هجرى خواهند يافت . و آن شهركى است به نام جابروقان از توابع اشنه يا أشنو كه در ترتيب دومين شهر از آذربادگان ذكر شده ، نخستين شهر اردويل ( - اردبيل ) به عنوان قصبه آذربادگان و سومين شهر تبريز است كه شهركى خرد و با نعمت و آبادان وصف شده . در اين كتاب از شهرهاى تابع أشنه به جز جابروقان از اين شهرها نام برده شده : سراو - ميانه - خونه . و همه شهركهائى خرد و با نعمت و آبادان و مردم بسيار معرفى شده‌اند « 2 » .\r\n* * * استان شادفيروز به پنج تسو تقسيم مىشده بدين‌شرح :\r\n\r\nتسوى فيروز قباد « 3 »\r\nفيروز قباد به غير از نام اين تسو نام كاخى هم در نزديكىهاى دربند قفقاز بوده كه بنا به نقل ياقوت ، انوشيروان آن را در گرجستان ساخته و آن را به نام پدرش فيروز قباد ( به تعبير ياقوت باب فيروزقباد ) ناميده « 4 » .\r\n\r\n\r\n","description":"","footnote":"\r\n( 1 ) . ابن خردادبه ، المسالك و الممالك ، ص 57 ، بلاد البهلويين ، ابن مقفع ، الفهرست ابن نديم ، ص 13 .\r\n( 2 ) . حدود العالم من المشرق الى المغرب ، كه به سال 372 هجرى قمرى تأليف شده ، به كوشش دكتر منوچهر ستوده ، تهران 1320 ، ه ش . انتشارات دانشگاه تهران شماره 727 ، ص 158 .\r\n( 3 ) . اين نام از ابن خردادبه است . قدامه نام اين تسو را شادفيروز قباد نوشته ، ياقوت در معجم البلدان مانند ابن خردادبه آن را تنها با نام فيروزقباد بدون كلمه شاد ذكر كرده ولى آن را يكى از تسوهاى بغداد شمرده ( معجم 3 / 930 ) .\r\n( 4 ) . معجم البلدان ، ج 1 ص 222 .\r\n","page_name":" 229 ","page_number":229},
  {"content":"\r\n\r\n\r\nتسوى جبل يا كوهستان\r\nجبل نامى است كه عربها بر آن نهاده‌اند . اين كلمه ترجمهء نامى است كه ايرانيان آنجا را بدان مىخوانده‌اند يعنى كوهستان ، نويسنده كتاب حدود العالم اين‌جا را « ناحيت كوهستان » خوانده « 1 » . و ابن بلخى در فارسنامه آن را به صورت عربى گونه قهستان آورده « 2 » . و همين نام عربى گونهء قهستان است كه در جاهاى ديگر ايران نيز مانند خراسان و كرمان و فارس و قم ، جاى نام فارسى كوهستان را گرفته و همچنان بر مناطقى از آنجاها گفته مىشود .\r\n\r\nتسوى تامرّا\r\nاين تسو شامل روستاها و مزارعى بوده كه از رود تامرّا سيراب مىشده‌اند . كلمهء تامرا كه در عربى به فتح ميم و تشديد را و الف كوتاه خوانده مىشود عربى نيست و به قول ياقوت در اوزان عربى چنين وزنى وجود ندارد . اين رود كه در هنگام پرآبى قابل كشتيرانى بوده است از كوههاى شهر زورو كوههاى نزديك آن سرچشمه مىگيرد و به سوى بين النهرين سرازير مىشود . ياقوت كه تامّرا و ديالى هردو را نام يك رود مىداند گويد : در جايى كه اين رود از سرزمينهاى بلند كوهستانى به جلگه مىريخته براى آنكه بستر خود را نشويد مقدار هفت فرسخ از بستر آن را از خيلى قديم سنگ‌فرش كرده و از همين محل هفت نهر بزرگ از آن جدا ساخته بوده‌اند كه بعضى از آنها همين استان را سيراب مىكرده و برخى از آنها به استانهاى ديگر سرازير مىشده و مناطقى از حومه بغداد را مشروب مىساخته‌اند « 3 » .\r\n\r\nسدّ دياله\r\nدر اين نوشته ياقوت به وجود سد يا سدهايى كه معمولا در اين‌گونه موارد ، در مسير رودهاى بزرگ و پرتلاطم براى مهار كردن طغيانها و ذخيره كردن آبهاى اضافى و تنظيم آنها ساخته مىشده اشاره‌اى نكرده . ولى از\r\n\r\n\r\n","description":"","footnote":"\r\n( 1 ) . حدود العالم ، ص 29 .\r\n( 2 ) . فارسنامه ، ص 141 .\r\n( 3 ) . ياقوت ، معجم البلدان ، ج 1 ص 813 .\r\n","page_name":" 230 ","page_number":230},
  {"content":"\r\n\r\nآثارى كه در نتيجه كاوشهاى باستان‌شناسى در اين منطقه يافت شده ، و از مطالعاتى كه پژوهشگران بر روى آنها انجام داده‌اند ، نه‌تنها وجود سدى را در اين‌جا مسلم شمرده‌اند بلكه به اين نتيجه هم رسيده‌اند كه سد دياله يكى از دو سد بزرگى بوده كه در دنياى قديم بر روى دو رود بزرگى كه هريك از آنها از رودهاى چندى تشكيل مىيافته ، و از رشته‌هاى مختلف كوههاى زاگرس به دشت بين النهرين سرازير مىشده‌اند ، ساخته شده بوده است . رود ديگر را در عربى به نام « العظيم » خوانده‌اند ، كه در اين‌جا موضوع سخن نيست آثار سد دياله را در نزديكى جايىكه امروز « منصورية الجبل » خوانده مىشود يافته‌اند ، و آثار سد العظيم را هم در جايى كه معروف به بند است .\r\nآنچه پژوهشگران از آثار بازمانده از سد دياله دريافته‌اند اين است كه اين سد با سنگ‌هايى كه از كوه‌هاى اطراف آن بريده شده ساخته شده است ، با ضخامتى كه در بالاى آن كه معمولا كم‌ضخامت‌تر از قاعده آن است به دو متر مىرسيده ، و احتمال مىدهند كه داراى دهانه‌هايى بوده است كه آبهاى اضافى دياله را در دوره‌هاى طغيانى آن به همان مجراى اصلى رود هدايت مىكرده تا در نزديكىهاى شهر بعقوبه و از سمت شرقى نهروان به آن رود يعنى به نهروان بريزد . آنچه اين پژوهشگران را به اين فرضيات دربارهء اين سد كشانده وجود جاهايى است كه در شمال همين محل در كوههاى نزديك به آن كنده شده و آنها را اهالى محل بيوت العباد يا به تعبير صحيح‌تر بيوت العبيد يعنى خانهء بندگان مىخوانند ، و احتمال مىدهند كه اين جاها بقاياى نشيمن‌گاه مأمورانى بوده است كه به حفظ و نگهدارى اين سدّ و تأسيسات آن گمارده مىشده‌اند .\r\nتاريخ ساختن اين سد را به زمانهاى بسيار دور نسبت مىدهند حتى پيش از ساسانيان و پارتيها . روايتى را هم كه هرودوت تاريخ‌نگار يونانى در اخبار حمله كورش بزرگ به بابل نقل كرده مربوط به همين سدّ مىدانند . به گفته هردوت هنگامى كه كورش به قصد حمله به بابل به كنار رود جنيدس ( كه آن را با دياله تطبيق كرده‌اند ) رسيد و خواست از آن بگذرد ، و گذار از آن‌هم جز با قايق ميسر نمىبود ، يكى از اسبهاى سفيد او كه معروف به اسبهاى مقدس بودند در آب\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nجهيد و چون جريان آب تند بود در آب غرق شد . كوروش كه از اين پيش‌آمد بسيار خشمگين شده بود سوگند ياد كرد كه آن رود سركش را آن‌چنان رام كند كه حتى زنان هم بتوانند از آن درحالىكه آب تا زانويشان هم نرسد بگذرند .\r\nپس سپاهيان خود را دستور توقف داد و آنها را واداشت كه در هردو سوى آن رود بزرگ به كندن نهرهاى كوچكتر ، كه هرودوت شمار آنها را يكصد و هشتاد نوشته ، بكنند و آنها هم‌چنين كردند و اين كار تمام تابستان آنها را گرفت .\r\nدر اين‌جا هم سخن از بستن سد و تأسيسات ديگرى كه در اين‌گونه موارد از مقدمات ضرورى آن شناخته شده نيست . و اگر از تعداد جويها كه در روايت منقول از هرودوت شكل مبالغه‌آميزى به خود گرفته صرف‌نظر شود شايد بتوان تناسبى بين اين روايت با روايت ياقوت كه پيش از اين نقل شد يافت . و در هر حال آنچه از مجموع روايات قديم و پژوهشهاى جديد براى اهل مطالعه در تاريخ آبيارى اين منطقه مسلّم به نظر مىرسد اين است كه بستن اين سد ديالى همانند سد العظيم پيش از اجراى طرح نهروان كه از طرحهاى عظيم آبيارى اين منطقه در دنياى قديم بوده ، و پس از اين دربارهء آن سخن خواهد رفت ، صورت پذيرفته است . زيرا در آن طرح رود نهروان مىبايستى براى آبيارى مناطق دوردست شرقى از روى اين دو رود با پلهايى آب‌گذر مىگذشت و اين كار پيش از مهار كردن و تنظيم اين دو رود سركش به وسيلهء اين سدها ميسر نمىبوده است « 1 » .\r\nغرض از آنچه در اين مورد گذشت نه تلفيق روايات قديم و تطبيق آنها با تحقيقات جديد بلكه بدين‌منظور است تا نموده شود كه در اين تحقيقات هنوز نارسائىها بسيار و باب بحث و بررسى همچنان گشاده و مجال كاوش و جستجو فراوان است .\r\nو به همين منظور در اين‌جا شرح زير هم دربارهء رود دياله و شاخه‌هاى آن از جغرافياى مفصل ايران نوشته استاد فقيد مسعود كيهان كه نمودارى از وضع موجود آن رود و نامهاى آن در داخلهء ايران امروز است عينا نقل مىشود :\r\n\r\n\r\n","description":"","footnote":"\r\n( 1 ) . تفصيل بيشتر را در كتاب رىّ سامرّا نوشتهء دكتر احمد سوسه ، ص 160 - 161 خواهيد يافت .\r\n","page_name":" 232 ","page_number":232},
  {"content":"\r\n\r\n\r\nرود دياله از جغرافياى مفصل ايران\r\n« اين رود كه در قسمت‌هاى مختلفه به اسامى گاورود مو سيروان‌رود و دياله ناميده مىشود از كوههاى حوالى گردنهء اسدآباد در مغرب كوه الوند سرچشمه مىگيرد ، و از مشرق به مغرب تا سرحد عراق - جارى است و از تنگه‌هاى باريك راهى براى خود حفر كرده از جبال شاهو و كله‌سر مىگذرد و به طرف جنوب غربى منصرف شده بالاخره به دجله مىرسد . شعبات آن در ساحل يمين عبارت است از رود صحنه و اورامان كه چندان بزرگ نيست ولى شعبات يسار آن نسبة مهم و پرآب‌تر است مانند حلوان و گهواره و دارمه .\r\n« سرچشمه حلوان در تخت‌گرا ( - طاق كسرى ، اين طاق كسرى غير از طاق كسراى معروف است كه در مدائن است ) در 1900 مترى واقع شده و در موقع فرود آمدن از كوههاى پاطاق ( زاگرس ) در فاصله چند كيلومتر قريب 1200 متر فرود مىآيد و جلگه علىگرده را مشروب كرده از تنگه كوه پيشكان مىگذرد و از جلگهء سرپل و قصرشيرين گذشته وارد دياله مىشود . ناحيه‌اى كه به وسيله رود دياله مشروب مىگردد از قديم الايام آباد و مركز تمدن بوده و اينك آثارى در آن ديده مىشود كه از زمان ساسانيان مىباشد » « 1 » .\r\n* * * ياقوت نام هفت رودى را كه از اين رود دياله يا تامرا جدا مىشده بدين شرح آورده است .\r\n1 - جلولا 2 - مه‌رود « 2 » 3 - طابق 4 - برزى 5 - برازالروز 6 - نهروان « 3 » 7 - ذنب يا نهر الخالص .\r\n\r\n\r\n","description":"","footnote":"\r\n( 1 ) . مسعود كيهان ، جغرافياى مفصل ايران ، ج 1 ، ص 97 .\r\n( 2 ) . دو رود جلولا و مهرود نام خود را به دو تسو از تسوهاى استان شادقباد كه در مجاورت حد جنوبى همين استان شادفيروز قرار داشته داده‌اند زيرا روستاهاى آن دو تسو را مشروب مىكرده‌اند . وصف آنها در شرح آن استان خواهد آمد .\r\n( 3 ) . نهروان به استان ديگرى كه به استان بازيجان خسرو معروف بوده روان مىشده و سه تسو از تسوهاى آن استان را كه نهروان بالا و ميانه و پايين خوانده مىشده‌اند مشروب مىساخته است . و دربارهء آن‌هم در آن استان سخن خواهد رفت .\r\n","page_name":" 233 ","page_number":233},
  {"content":"\r\n\r\nظاهرا اين رودها در تمام مسير خود به يك نام خوانده نمىشده‌اند .\r\nابن خردادبه دربارهء رود نهروان گويد : « سرچشمهء آن از كوهستانهاى ارمنستان است و از آنجا به باب صلوى جارى مىشود و در آنجا به نام تامرّا خوانده مىشود و از قاطولها هم آب‌گيرى مىكند و چون به باجسرى رسيد نهروان خوانده مىشود و پايين‌تر از جبّل به دجله مىريزد « 1 » . و ياقوت در بناى بغداد از قول دهقان روستاى بغداد خطاب به منصور در وصف اين محل من جمله گويد :\r\n« . . . طرفه‌هاى هند و چين و بصره و واسط از راه دجله به اينجا مىرسد و ميره ( - ارزاق ) ارمنستان و آذربايجان و آن نواحى از راه تامرّا « 2 » . » و هم او در ذيل تامرّا گويد : تامرّا و ديالى هردو نام يك رود هستند « 3 » و در ذيل ديالى كه آن را با الف كوتاه ( مقصوره ) يا فتحه كشيده ضبط كرده كه تلفظ آن مانند دياله فارسى است گويد ديالى رود بزرگى است نزديك بغداد و آن رود بعقوباى بزرگ است كه در كنار بغداد روان است و اين رود مرز بين جادّه خراسان و نهر الخالص است و اين رود بعينه همان رود تامرّا است « 4 » .\r\n\r\nتسوى اربل\r\nاين تسو همان محلى است كه امروز هم به نام اربل يا اربيل خوانده مىشود و در تقسيمات كشور كنونى عراق به نام لواء اربيل معروف است كه بين لواء سليمانيه و لواء كركوك قرار دارد . و چون در تقسيمات كشورى و حدود آنها معمولا تغييراتى روى مىدهد نمىتوان به طور قطع حدود اين « لواء اربيل » كنونى را با تسوى اربل دوران ساسانى از هرلحاظ منطبق شمرد . لواء اربيل جزء كردستان عراق است ، اين‌جا از قديم هم كردنشين بوده . ياقوت هم كه آنجا را ديده آن را به همين‌گونه معرفى كرده و گويد با وجود بزرگى و گستردگى آن باز بناها و طبيعت آنجا به دهات همانندتر است تا به شهر « 5 » .\r\n\r\n\r\n","description":"","footnote":"\r\n( 1 ) . المسالك و الممالك ص 175 .\r\n( 2 ) . معجم البلدان ، ج 1 ص 681 .\r\n( 3 ) . معجم البلدان ، ج 1 ، ص 812 .\r\n( 4 ) . معجم البلدان ، ج 1 ، ص 638 .\r\n( 5 ) . معجم البلدان ، ج 1 ، ص 186 - 189 ، شايد بى مورد نباشد كه به عنوان مثال براى مطلبى كه در\r\n","page_name":" 234 ","page_number":234},
  {"content":"\r\n\r\nياقوت اربل را چنين وصف كرده : دژى استوار و شهرى بزرگ در زمينى گسترده و پهناور ، قلعهء آن را خندقى ژرف فراگرفته و آن در كنار شهر است ، و حصار شهر در نيمهء آن منقطع مىگردد و اين قلعه بر تلّ بلند خاكى عظيمى است كه بالاى آن پهن و گسترده است و در داخل اين قلعه بازارها و منازل رعيت و مسجدى براى نماز هست . همانند قلعهء حلب ليكن از آن بزرگتر و بلندتر است .\r\nگويد : اربل در ميان دو زاب ( دو رودخانه به نام زاب ) واقع شده و از توابع موصل به شمار مىرود و با موصل دو روز راه فاصله دارد ، و در اين روزگار در كنارهء اين قلعه شهر بزرگ عريض و طويلى است كه امير مظفر الدين كوكبرى پسر زين الدين كوچك على به عمارت و بناء حصار آن و آبادى بازارها و كاروانسراهاى آنجا پرداخته و آنجا را اقامتگاه خويش ساخته و به همين‌سبب آنجا آباد شده و خود او هم در آنجا شوكتى يافته و با پادشاهان لاف همسرى مىزند ، آنها هم جانب او را رعايت كرده‌اند و بدين‌ترتيب امنيتى ايجاد كرده كه به سبب آن ، مردم ديگر جاها نيز آهنگ وى كرده‌اند و بسيارى از آنها در پناه وى اقامت گزيده‌اند و بدين‌سان اين‌جا يكى از شهرهاى بزرگ شده . ياقوت اين امير را داراى صفاتى ناهماهنگ و ناهنجار وصف كرده ، گويد او اميرى است ستمكاره و بر رعيت بسيار سختگير و به جمع مال از راههاى ناصواب حريص ، ولى با اين اوصاف نسبت به فقرا و غربا بخشنده و در پرداخت مال براى آزاد ساختن اسيران از دست كافران دست‌ودل‌باز است . ياقوت براى نماياندن اين دو منش ناهمگون اين بيت شاعر را در حق او صادق مىداند :\r\n\r\n\r\n","description":"","footnote":"\r\nمقدمه اين كتاب به عنوان تخريج كلمات غير عربى ذكر شد آنچه را كه ياقوت دربارهء اشتقاق اين كلمه آورده است در اينجا نقل شود . ياقوت گويد : اگر اربل عربى باشد اصمعى گفته الربل گونه‌اى از درخت است كه هنگامى كه سرما آن را فراگرفت و تابستان گذشت ، بدون باران داراى برگ سبز مىشود و در اين هنگام مىگويند تربلّت الارض يعنى زمين داراى ربل شد . بنابراين مىشود كه اربل مشتق از اين ربل باشد . و فرّاء گفته ريبال گياه بسيار و درهم پيچيده و بلند را گويند و با اين تعبير تواند بود كه در اين زمين در برخى از سالها چنان فراوانى در همين گياه اتفاق افتاده بوده كه باعث شده باشد آن را به اين نام بخوانند و سپس اين نام استمرار يافته هرچند آن‌چه موجب اين نام شده دوام نيافته باشد .\r\n","page_name":" 235 ","page_number":235},
  {"content":"\r\n\r\n كساعية للخير من كسب فرجها * لها الويل لا تزنى و لا تتصدّق . . . \r\nيعنى : همچون زن كام‌فروشى كه بهاى به دست آورده را در راه خير صرف كند - واى بر او نه كام‌فروشى كند و نه صدقه بدهد »\r\n\r\nتسوى خانقين\r\nاين تسو به نام شهر عمدهء آن خانقين خوانده شده . خانقين شكل عربى گونهء دو خانه است . شهر خانقين امروز در نزديكى مرز ايران در داخلهء خاك عراق قرار دارد و در تقسيمات كشورى عراق مركز فرماندارى خانقين از استان ديالى است . فاصلهء آن تا قصر شيرين نزديك به شش فرسخ است . شايد نام و آوازه‌اى كه اين شهر از قديم داشته است يكى بدين‌سبب بوده كه اين شهر بر سر راه اصلى خراسان به تيسفون و سپس به بغداد قرار داشته ، و ديگر به سبب پل بزرگى بوده كه بيست و چهار طاق ( دهنه ) داشته و هرطاقى بيست ذراع بوده و از روى آن همان راه اصلى خراسان مىگذشته است « 1 » .\r\nنام خانقين در تاريخ فتوحات عربى اسلامى نيز آمده زيرا در جنگ جلولا كه يكى از جنگهاى معروف ايرانيان با اعراب بوده رزمندگان ايرانى كه خود در جلولا خندق كنده و لشكر آراسته براى جنگ و دفاع آماده شده بودند زن و فرزندان و باروبنهء خود را در خانقين جاى داده بودند و اعراب پس از گشودن جلولا به خانقين تاختند « 2 » . خانقين در هفت فرسخى جلولا بود « 3 » . ياقوت به نقل از مسعر بن مهلهل مىنويسد كه در خانقين چشمهء بزرگى از نقط وجود دارد كه\r\n\r\n\r\n","description":"","footnote":"\r\n( 1 ) . معجم البلدان ، ج 2 ص 393 .\r\n( 2 ) . فتوح البلدان ، ص 324 .\r\n( 3 ) . معجم البلدان ، ج 1 ، ص 107 ، البلدان يعقوبى ، ترجمه فارسى ، ص 45 .\r\nدر نزديكى جلولا در زمان ساسانيان پلى بسيار معتبر از سنگ و سرب ساخته بودند و شايد علت جنگى هم كه در اين ناحيه ميان ايرانيان و اعراب اتفاق افتاد وجود همين پل و نگهدارى از آن بوده . ناحيه جلولا در زمان سلجوقيان به سبب رباطى كه در آنجا ساخته بودند به نام رباط جلولا ناميده مىشد و بعدا به نام قزل رباط خوانده شد و تا اين اواخر هم به همين نام معروف بوده و اخيرا دولت عراق نام آنجا را به « سعديه » تغيير داده به نام سعد بن ابى وقاص سردار عرب در جنگ جلولا . و امروز مركز ناحيه سعديه در فرماندارى خانقين در استان ديالى است ( بلدان الخلاقة الشرقيّة ، ص 87 ، و ذيل آن از مترجم عربى ) .\r\n","page_name":" 236 ","page_number":236},
  {"content":"\r\n\r\nدرآمد ساليانه آن بسيار است « 1 » . خانقين تا زمان ياقوت در قرن هفتم شهرى آباد بوده ولى بعدها به ويرانى گراييده و در زمان مستوفى از آبادى آن خيلى كاسته بوده ولى محلى غله‌خيز و از اين لحاظ پرمحصول به شمار مىرفته است « 2 » .\r\nمطلبى كه در اينجا شايد ذكر آن بىفايده نباشد اين است كه « معروف كرخى » پسر فيروزان ( از بزرگان صوفيه ) كه بعضى او را از كرخ بغداد دانسته‌اند « 3 » از محلى بوده به نام كرخ جدان نزديك همين خانقين كه فاصله آن با خانقين به اندازه‌اى بوده است كه از يكى ديگرى را مىشد ديد ، و چنان كه ياقوت از قول معاصرانش نقل مىكند خانه معروف تا زمان او در همين كرخ جدان موجود و زيارتگاه مردم بوده است « 4 » . خرابه‌هاى شهر بزرگ دستگرد كه از شهرهاى دوره ساسانى بوده و در عربى به نام الدسكره خوانده مىشده ، و به گفته بارتولد « 5 » در حال حاضر آن را اسكى بغداد مىخوانند ، بر سر راه خانقين به بغداد است و فاصله آن تا خانقين چهارده فرسخ و تا بغداد شانزده فرسخ است .\r\n\r\n\r\n","description":"","footnote":"\r\n( 1 ) . معجم البلدان ، ج 2 / 313 - اين محل امروز به نفطخانه معروف است و يكى از مراكز استخراج نفت عراق است .\r\n( 2 ) . بنقل لوسترانج از او در بلدان الخلافة الشرقية ، ص 87 .\r\n( 3 ) . ابو بكر الخطيب در تاريخ بغداد به نقل ياقوت از او .\r\n( 4 ) . معجم البلدان ، ج 4 ، ص 255 .\r\n( 5 ) . جغرافياى تاريخى ايران ، از و . بارتولد ، ترجمهء فارسى ، ص 252 - 253 .\r\n","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n\r\nگفتار سيزدهم استانهاى شرق دجله و طرحهاى بزرگ آبيارى و دفاعى در آنجا\r\nجهات مشترك اين استانها * طرح بزرگ نهروان * نهروان و تامرّا و درهم آميختن نامها * طرح نهروان و شاپور دوم * از طرحهاى بزرگ انوشروان در شرق دجله * قاطول كسروى و تأسيسات آن * قورج و علت كندن آن * روايتى از ياقوت دربارهء قاطول و قورج * نظر كارشناسان دربارهء پايه‌هاى علمى و هندسى و ويژگىهاى فنى طرحها * سدّها و بندها و پلهاى نهروان * تأسيسات دفاعى در شرق دجله * سامرّا * كرخ فيروز * دژ قادسيه .\r\n\r\nجهات مشترك اين استانها\r\nپيش از اين گذشت كه در سياههء ابن خردادبه استانهاى سواد به نسبت موقع جغرافيايى و وضع آب‌خور آنها به چهار دسته تقسيم شده‌اند . دستهء اول كه تنها مصداق آن استان شادفيروز بود در گفتار پيش شرح داده شد . دستهء دوم كه موضوع اين گفتار و گفتارهاى بعد است استانهاى شرق دجله و شامل سه استان است به نامهاى شادهرمز و شادقباد و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبازيگان‌خسرو كه نام آنها اجمالا در بيان سياههء ابن خردادبه و قدامه گذشت و در گفتارهاى آينده هم دربارهء هريك با تفصيلى بيشتر سخن خواهد رفت . در اين گفتار سخن دربارهء جهات مشترك آنها و برخى از طرحهاى بزرگ آبيارى و تأسيسات مهم دفاعى و امورى است كه شناخت آنها براى راه‌يابى به پايه‌هاى اصلى عمران همهء اين منطقه شرق دجله ضرورى است .\r\nمهمترين جهت مشترك اين سه استان كه باعث شده ابن خردادبه آنها را در يك دستهء مشخص قرار دهد اين بوده است كه اين سه استان هرسه از دو رود دجله و تامرّا سيراب مىشده‌اند . تامرّا چنان كه در استان شادفيروز گذشت همان رود دياله است كه از رشته‌كوههاى زاگرس به نامهاى مختلف و از دره‌هاى غربى آن به سوى دشت بين النهرين سرازير مىشده و در مدخل اين استانها ، به وسيلهء سدّى كه بر آن بسته شده بوده و وصف اجمالى آن در گفتار پيش گذشت ، به چند رشته تقسيم مىگرديده كه برخى از آن رشته‌ها در همان استان شادفيروز به مصرف آبيارى آنجا مىرسيده و برخى ديگر با نامهاى ديگر به همين استانهاى شرقى دجله جريان مىيافته و با رودهاى ديگرى درهم مىآميخته كه در شرح آن استانها به آنها هم اشاره خواهد شد . نكته‌اى كه در اين‌جا بايد بدان توجه داشت اين است كه اين رود دياله يا تامرّا چون در مسير خود در قلمرو اين سه استانى كه ذكرشان خواهد آمد با رود نهروان ، كه خود كانون طرحى عظيم براى مشروب ساختن بخش گسترده‌اى از اين منطقه بوده داخل مىشده ، گاهى به آن كمك مىرسانده و گاهى از آن كمك مىگرفته ، از اين‌رو اين رود نهروان هم در بعضى جاها در لهجهء محلى تامرّا ناميده شده است .\r\nاز نوشته‌هاى تاريخى و از آثار نهرها و سد و بندهاى قديمى و تپه‌هاى باستانشناسى « 1 » فراوانى كه در همه‌جاى بخش شرقى دجله و بيابانهاى آن ديده مىشود چنين برمىآيد كه همهء اين بيابانهاى خشك و تشنه ، كه در گذشته محل\r\n\r\n\r\n","description":"","footnote":"\r\n( 1 ) . مقصود تپه‌هايى است كه از ويرانه‌هاى آثار قديم تشكيل يافته و مورد توجه باستان‌شناسان و محل كاوشهاى باستانشناسى است .\r\n","page_name":" 240 ","page_number":240},
  {"content":"\r\n\r\nهمين سه استانى بوده‌اند كه در اين‌جا موضوع سخن است در دورانهاى قديم و به خصوص در دورهء اخير ايرانى آن ، و همچنين در دوره‌هايى از خلافت عربى اسلامى ، آباد و پرآب و مسكونى بوده‌اند . كاوشهاى باستان‌شناسى هم كه تاكنون در اين سرزمين صورت گرفته و پژوهشهاى كارشناسان امور آبيارى و آشنايان به تاريخ اين منطقه نيز اين امر را تأييد مىكنند ؛ ولى هنوز تحقيقات علمى براى شناخت آن دورانهاى قديم و درك صحيح روشهاى آبيارى آنها به آن درجه از پيشرفت نرسيده كه بتوان پرده‌هاى ابهامى را كه تاريخ اين دوران را در خود گرفته به كنارى زد و گذشته را روشن‌تر ديد . زيرا شناخت بسيارى از مسايل ناشناختهء اين منطقه در گرو رفع ابهام از تاريخ اين سرزمين در اين دورانى است كه بلافاصله به دولت خلفا انتقال يافته ، يعنى دوران ايرانى آن‌كه هنوز ناشناخته مانده . البته اين را هم نبايد ناگفته گذارد كه در آنچه به امر آبيارى اين منطقهء شرق دجله و طرحهاى عظيمى بازمىگردد كه براى همين منظور در همين دوران انجام يافته كارهاى علمى و تحقيقى مفيدى به وسيلهء پژوهشگران غربى و شرقى « 1 »\r\n\r\n\r\n","description":"","footnote":"\r\n( 1 ) . از محققان غربى آن كه نامش در اين مورد درخور ذكر است سرويليام ويلكوكس و از محققان شرقى آقاى دكتر احمد سوسه دانشمند عراقى است كه در اين‌جا اجمالا به كار آنها اشاره مىشود :\r\nسرويليام ويلكوس ( 1852 - 1932 ) مشاور فنى در وزارت كار در حكومت عثمانى و سپس در جمهورى تركيه بود . او را حكومت عثمانى براى مطالعه در امر آبيارى عراق و تهيه گزارشى از آنچه در اين زمينه مىتوان كرد به عراق فرستاد . او در سال 1908 ميلادى با تنى چند از مهندسان به عراق آمد و نزديك به دو سال و نيم در اين‌جا به مطالعه و بررسى پرداخت و در سال 1911 ميلادى گزارش مفصلى به دولت عثمانى داد كه 84 نقشه هم از اراضى و طرحهاى پيشنهادى خودش ضميمه آن بود . اين گزارش چندين‌بار به چاپ رسيد و در نسخه‌اى از آن كه در سال 1317 چاپ و منتشر شد مقاله مفصلى هم كه خود او در سال 1916 در مجله الشرق الادنى چاپ كرده بود به عنوان مقدمه اين گزارش بر آن افزوده شد .\r\nسرويليام ويلكوكس پيش از آمدن به عراق براى مطالعه در مسائل آبيارى مصر مدتى هم در آن كشور بود و در آنجا طرح سد اسوان را تهيه كرد كه جزء مهمترين طرحهاى عمرانى كه در اين عصر در خاور نزديك اجرا شده به شمار مىرود ( رى سامرّا ، ج 2 ص 508 ) .\r\nدكتر احمد سوسه هم با تأليف كتابى در اين زمينه با عنوان « رى سامرّاء فى عهد الخلافة\r\n","page_name":" 241 ","page_number":241},
  {"content":"\r\n\r\nصورت گرفته كه نشان‌دهندهء پيشرفتى در اين زمينه است و قسمتى از آنچه در اين‌جا مىآيد نيز نمونه‌اى از اين پيشرفت است .\r\n\r\nطرح نهروان\r\nمحققانى كه دربارهء رودهاى عراق و روشهاى بهره‌گيرى از آنها در دوره‌هاى مختلف تاريخى تحقيق كرده و مىكنند در اين امر اتفاق نظر دارند كه بزرگترين و از نظر فنى و علمى مهمترين طرحى كه در اين بخش از سرزمين عراق براى آبيارى بخش شرقى دجله صورت گرفته طرح چند منظورهء نهروان\r\n\r\n\r\n","description":"","footnote":"\r\nالعباسيّة ، مطبعة المعارف بغداد ، 1948 م . » گام بزرگى در اين راه برداشت . اين نويسنده از آن‌رو در كار علمى خود توفيق يافته كه گذشته از مايه علمى و ذوق تخصصى خود ساليان دراز در بخش هندسى عملى در اداره آبيارى عراق در همين منطقه نهروان و شرق دجله به خدمت و تحقيق اشتغال داشته است . شايد توجه اجمالى به آنچه خود در مقدمه همين كتاب در اين‌باره نوشته براى درك بهتر سير تحقيقات در اين زمينه بىفايده نباشد .\r\n« از زمانى كه در كارهاى هندسى عملى در اداره آبيارى وارد شدم ، از 18 سال پيش ( يعنى پيش از 1948 كه سال چاپ و انتشار كتاب اوست ) با نظر اعجاب به عظمت طرحهاى آبيارى قديم در سامرّا نگاه مىكردم . طرحهايى كه از مهمترين طرحهاى آبيارى در دنياى متمدن به شمار مىرود ، و از آن ميان به ويژه طرح نهروان را بايد نام ببرم كه از شهر سامرّا شروع مىشود و تا بيش از 300 كيلومتر در مشرق دجله تا شهر كوت ادامه مىيابد . . . از آن هنگام شروع به مطالعه و جمع‌آورى تمام مآخذى نمودم كه درباره اين طرحها نوشته شده بود تا بتوانم همچون يك كارشناس امور آبيارى در زنده ساختن سرزمينهاى باير اين كشور و اعاده مجد گذشته آن با توسل به احياء طرحهاى قديم براساس روشهايى كه متناسب با پيشرفت هندسه امروزى باشد موفق شوم . . . از مهمترين مباحثى كه در اين كتاب هست موضوع نهروان و تاريخ تحولات آن در دوره‌هاى مختلف است . . . اين موضوع با اين‌كه بسيار مهم است بسيار پيچيده و پوشيده در ابهام هم هست . و اين به سبب تداخل دوره‌هاى مختلف تاريخى و اختلاف آراء و كمى مصادر است ، زيرا تاريخ نهروان در حقيقت تاريخ تمدنهاى مختلف در دوره‌هاى مختلف و متعددى است كه بر سرزمين عراق در طول تاريخ كهن و ريشه‌دار آن در تمدن و عمران گذشته است . . . و من هم اگر نبود كه چندين سال مدير آبيارى منطقه دياله بودم كه بخشى از نهروان در اين منطقه است و مدتى هم مدير منطقه آبيارى كوت بودم كه بخشى از اين رود در آن واقع شده و مدتى هم در منطقه سامرا بودم كه بخش بالاى اين رود در آنجا است و مورد مطالعه من بود . اگر چنين نبود من نيز جرأت ورود در اين مبحث را نمىداشتم » ( رى سامراء فى عهد الخلافة العباسية ، مطبعه المعارف بغداد 1948 - مقدمه )\r\n","page_name":" 242 ","page_number":242},
  {"content":"\r\n\r\nاست . اين آب‌راه تاريخى كه از دجله جدا مىشده و در شرق آن جريان مىيافته و با شاخه‌هاى بسيار متعدد خود تمام اراضى شرقى يعنى همهء اين سه استان مورد سخن را سيراب مىساخته بزرگترين و پهن‌ترين و طولانىترين آب‌راه دست‌سازى بوده كه دنياى قديم به خود ديده است . و اگر درنظر گرفته شود كه پهناى اين آب‌راه در بسيارى جاها به يكصد و بيست متر و گودى آن در بعضى جاها به بيش از ده متر مىرسيده و طول آن بيش از سيصد كيلومتر بوده بهتر مىتوان به عظمت و اهميت آن پى برد . اهميت آن گذشته از منافع كشاورزى آن بيشتر بدين‌سبب بوده كه در مجراى دجله و رام كردن اين رود سركش هم اثرى محسوس داشته زيرا در موسم طغيان سيلابهاى آن را تا حد امكان به خود مىكشيده و از آثار زيانبار آن در سرزمينهاى پست مىكاسته است .\r\nدربارهء تاريخ ايجاد و تكميل اين طرح ، اين امر تقريبا مورد اجماع است كه اين نهر در دورهء ساسانيان ايجاد شده . زيرا اين سرزمين در همين دوره بوده كه گامهاى بلندى در راه پيشرفت و آبادانى برداشته . سرويليام ويلكوكس كارشناس معروف امر آبيارى اين منطقه كه نام آن پيش از اين گذشت نتيجهء تحقيقات خود را دربارهء اين منطقه و اين نهر بدين‌گونه بيان مىكند : « شايد بزرگترين رفاهى كه دلتاى عراق به خود ديده در دوران پادشاهان ساسانى ايران در قرنهاى نخستين ميلادى بوده ، در دورانى كه آب‌راه پهناور نهروان با عرض چهارصد قدم و عمق پانزده قدم كه تمام منطقه شرقى دجله را آبيارى مىكرد حفر گرديد . » ( رى سامرّا ، ج 1 ، ص 156 ) .\r\n\r\nدرهم آميختن نامها\r\nپيش از اين دربارهء درهم آميختن نام رودخانه‌ها و تغيير آن نامها در جاهاى مختلفى كه در مسير خود از آنجاها مىگذرند شرحى گذشت . در اين‌جا بايد اضافه شود كه نهروان هم از آن رسم كلى خارج نمانده . ياقوت گويد اين نهر دو نام دارد يكى فارسى و ديگرى سريانى ، نام فارسى آن جوروان است و نام سريانى آن تامّرا ، و عربها نام فارسى آن را به شكل عربى درآوردند و آن را نهروان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nخواندند يعنى جوى فارسى را به نهر عربى بدل ساختند « 1 » . ياقوت چند روايت ديگر هم درباره اين نام و معنى آن در فارسى ذكر كرده كه چون خود او هم بدانها اعتمادى نكرده و حكايتى هم كه در اين زمينه آورده به افسانه بيشتر شبيه است از ذكر آنها خوددارى مىشود . ولى درباره اين‌كه نام سريانى اين رود تامرّا است بايد به اين گفتهء او كه دربارهء رود دياله گذشت ( در استان شاد فيروز ) كه دياله و تامرّا هردو نام يك رود است نيز به عنوان نمونه‌اى براى تداخل اين نامها توجه شود .\r\nمسعودى در التنبيه و الاشراف ( ص 53 ) اين تغيير نامها را چنين نوشته است :\r\n« نهروان از كوههاى ارمنستان بيرون مىآيد و از سرزمين آذربايجان و شهرزور و صامغان عبور مىكند و سپس به جايى كه باب صلوى خوانده مىشود در نزديكى جلولا و خانقين بر سر راه خراسان ( معمولا اين راه را جاده ابريشم هم مىخوانند ) مىرسد و در آنجا تامرّا خوانده مىشود ، و سپس از قاطولهايى كه از دجله جدا مىشود كمك مىگيرد و به جايى كه باجسرى خوانده مىشود و از دو فرسخى دستگردشاه ( دسكرة الملك ) مىگذرد و در آنجا نهروان خوانده مىشود ، و آنگاه به سرزمين بعقوبا مىرسد و از وسط شهر نهروان مىگذرد و از جسرپوران و عبرتا و برزاتيا و اسكاف بنى الجنيد عبور مىكند و در ناحيهء جرجرايا به دجله مىريزد . » چنان كه در اين نوشته مسعودى ديده مىشود نام رود دياله تا آنجا كه تامرّا خوانده مىشده با رود نهروان كه از دجله مايه مىگرفته و در بخشهاى جنوبى به آن مىپيوسته است درهم آميخته .\r\nدربارهء نام نهروان اين هم نقل شده كه اين نام قديمىتر از طرح نهروان است گويند كه اين نام در استوانه‌اى از آثار قديم آمده كه در ويرانه‌هاى خفاجى كه در شرق نهر دياله كنونى بين بغداد و بعقوبه واقع است به دست آمده ، ولى اين را هم اضافه كرده‌اند كه اگر هم اين نام چنان كه حدس زده‌اند قديم‌تر باشد ناچار بايد آن نهروان در آن ايام منحصر به همان قسمتى بوده كه به موازات نهر دجله بين دياله\r\n\r\n\r\n","description":"","footnote":"\r\n( 1 ) . معجم البلدان ، ج 4 ، ص 847 .\r\n","page_name":" 244 ","page_number":244},
  {"content":"\r\n\r\nو كوت جريان داشته و آبش را هم مستقيما از نهر دياله يا يكى از شاخه‌هاى آن مىگرفته نه از رود دجله و از راه نهرهاى عظيمى كه براى تغذيه و گسترش آن كنده شده بود كه مربوط به دورهء ساسانى بوده است .\r\n\r\nطرح نهروان و شاپور دوم\r\nشايد نتوان به طور قطع مشخص ساخت كه طرح نهروان در شرق دجله در عهد كدام يك از پادشاهان ساسانى جامهء عمل پوشيده ليكن برخى به حق معتقدند كه اگر آغاز اين طرح در زمان پادشاهانى پيش از شاپور دوم هم بوده باشد ولى انجام آن در زمان شاپور دوم معروف به ذو الاكتاف بوده كه دوران ممتد فرمانروايى او و همچنين دوران صلح ممتدى كه در زمان او بر اين منطقه حكمفرما بوده او را در اجراى چنين طرحهاى بزرگ قادر مىساخته است .\r\nاز همه پادشاهان ساسانى رد پاى دو تن از آنها را در اين سرزمين سورستان يا سواد ، هم در شرق و هم در غرب آن ، بيش از ديگران مىتوان يافت ؛ يكى همين شاپور دوم است كه هنوز هم نام خندق شاپور كه او در غرب همين سورستان در حدفاصل بين آنجا و صحراى عربستان براى جلوگيرى از غارتگران صحرا كنده بود و از آب فرات مايه مىگرفت ، و در جلد اول همين كتاب ( گفتار پنجم ) مطالبى دربارهء آن آمد ، در تاريخ اين منطقه زنده است . و ديگرى خسرو انوشيروان است كه با سازمان دفاعى منظم و خودكفايى كه در غرب و شمال همين سرزمين و كناره‌هاى فرات در برابر سپاهيان منظم روم و غارتگران نامنظم صحرا به وجود آورده بود ، و با نهرهاى عظيمى هم كه به نامهاى قاطول و قورج در همين منطقه نهروان و شرق دجله به وجود آورده بود و كارهاى عمرانى ديگرى كه بدانها اشاره خواهد شد ، نام او با تاريخ اين سرزمين آن‌چنان درهم آميخته كه حتى در كاوشهاى باستانشناسى اين منطقه هم گهگاه نامى از او به ميان مىآيد .\r\nبنابراين دور از واقع نخواهد بود اگر طرح نهروان و تأسيسات تابع آن‌هم كه از آنها سخن خواهد رفت از كارهاى اين دو تن شمرده شود . به خصوص اگر در نظر گرفته شود كه طرح نهروان گذشته از جنبهء عمرانى آن جنبه نظامى و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nسوق الجيشى مهمى هم داشته و آن حمايت پايتخت كشور از جانب شرق بوده تا از نهروان همچون يك مانع طبيعى در برابر حملهء دشمنان استفاده شود .\r\nهمچنانكه از خندق شاپور در غرب همين سرزمين به همين منظور استفاده مىشد .\r\n\r\nاز طرحهاى بزرگ انوشروان در شرق دجله\r\n\r\nآب‌راهى به نام قاطول كسروى\r\nيكى از اين طرحها آب‌راه بسيار بزرگ و معتبرى بوده كه به دستور خسرو انوشروان براى آبيارى سرزمينهاى مرتفع تسوى بزرگ شاپور « 1 » و زمينهاى ديگرى كه آب نهروان به آنها سوار نمىشده كنده بودند . اين آب‌راه در مآخذ عربى به نام « القاطول الأعلى الكسروى » يعنى قاطول بالاى خسروى ناميده شده است . قاطول را عربى مىدانند مشتق از قطل كه در لغت به معنى قطع است يعنى بريدن و آن را به اين‌سبب قاطول گفته‌اند كه آن نهرى بوده است كه به دستور انوشيروان از دجله بريده‌اند تا آب آن را به زمينهاى مرتفع ( بين دجله و نهروان ) برسانند . ما نمىدانيم كه اين نهر در آن زمان كه بريده شده در فارسى به چه نام خوانده مىشده ، ولى به‌هرحال اين كار بعنوان يكى از كارهاى بزرگ در تاريخ ياد شده زيرا براى اين‌كه چنين عملى انجام يابد نياز به كارهاى بزرگ ديگرى از قبيل ساختن سد و بندهاى متعدد و پلهاى آب‌گذر  Aqueduct  و تأسيسات ديگرى هم بوده كه خود بر اهميت آن طرح مىافزوده . و علت اينكه اين تأسيسات را به نام قاطول بالا خوانده‌اند براى آن بوده كه با قاطول ديگرى كه در دوران اسلامى در زمان هارون الرشيد وزير او يحيى برمكى در فاصلهء بسيارى در جنوب آن ساخته بود اشتباه نشود . و به همين سبب آن را قاطول پايين خواندند . ياقوت پس از ذكر قاطول رشيد گويد بالاتر از\r\n\r\n\r\n","description":"","footnote":"\r\n( 1 ) . وصف اين تسو در استان شادهرمز خواهد آمد .\r\n","page_name":" 246 ","page_number":246},
  {"content":"\r\n\r\nآن قاطول كسروى است كه آن را خسرو انوشروان عادل حفر كرد كه آن‌هم از جانب شرقى دجله بريده شده و بر آن شادروانى است كه سرزمينهايى را از تسوى بزرگ شاپور سيراب مىكند ، و در ميان اين دو رود ( يعنى دجله و نهروان ) قرار گرفته است . و پس از او رشيد اين قاطول را در زير آن و در حوالى بغداد و در زير شادروان بساخت . و بر دهانه آن‌هم كاخى بنا كرد ( ياقوت 4 / 16 ) .\r\nقاطول كسروى در شمال سامرّا كنده شده بود ، براى مشروب ساختن اراضى واقع در جنوب سامرّا كه در قسمت بالاى دو مجراى اصلى نهروان قرار داشت . و آنها زمينهايى بودند كه سطح آنها از سطح مجراى نهروان بالاتر بود ، و مهمترين آنها آن بخشى بود كه بين مجراى اصلى نهروان ( كه از جنوب سامرا منشعب مىشد ) و بين ساحل چپ و مجراى قديم دجله قرار داشت . اين نهر يا قاطول كسروى در محلى جريان مىيافت كه امروز در غرب مجراى كنونى دجله قرار گرفته ولى آن روز در شرق دجله بوده است ، زيرا دجله چنان كه خواهد آمد در دوره‌هاى بعد از غرب به شرق تغيير مجرا داده . اين قاطول پس از مشروب ساختن سرزمينهاى بسيارى از استانهاى شرق دجله ، و به خصوص تسوى بزرگ شاپور ، در محلى كه امروز شمال شهر كاظمين است به دجله مىريخته .\r\nپژوهشگران از روى آثار اين آب‌راه كه در كاوشهاى باستانشناسى و اطلاعات تاريخى به دست مىآيد آن را بدين‌گونه ترسيم كرده‌اند : آب‌راه در محل دور يعنى دور تكريت كه در فاصله 30 كيلومترى شمال سامرّا واقع بوده از دجله جدا مىشده ، و در مسير جنوبى شرقى امتداد مىيافته ، و پس از طى 65 كيلومتر تقريبا به مجراى نهر ديگرى به نام قائم مىپيوسته . مسير اين قاطول در طى اين 65 كيلومتر بدين‌گونه بوده كه در 24 كيلومتر اول به موازات رود دجله در ساحل چپ آن روان بوده از آن پس به تدريج از دجله دور مىشده و پس از طى هشت كيلومتر ديگر مقابل شهر سامرّاى كنونى مىرسيده و از فاصله هشت كيلومترى آن مىگذشته است .\r\nدر فاصلهء هفت كيلومتر و نيمى از دهانه اين قاطول آثار پلى قديمى را بر روى آن تشخيص داده‌اند كه شايد در همان زمان ايجاد اين نهر يعنى در زمان خسرو\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nانوشروان ساخته شده باشد . اين پل با سنگهاى سياه آتش‌فشانى كه از مناطق كوهستانى دوردست به آنجا حمل شده بود بنا گرديده و چون در ساختمان آن سرب به كار رفته بوده آن را در عربى « قنطرة الرصاصى » خوانده‌اند و به همين سبب مجرايى را هم كه اين پل بر روى آن قرار داشته مجرى الرّصاصى مىگويند .\r\nكف اين رود يعنى قاطول كسروى در صدر آن از سطح آب دجله در هنگام پرآبى آن 3 متر و در هنگام كم‌آبى آن هشت متر بالاتر بوده است .\r\nابعاد اين رود را براساس مقياسهايى كه از آثار آن به دست آمده بدين‌گونه ترسيم كرده‌اند : در فاصله 25 كيلومتر اول آن كه اين رود از ارتفاعات سنگى سخت مىگذشته عرض كف رود بين بيست تا بيست و پنج متر و عمق آن بر وجه تقريب بين 10 تا 12 متر بوده است ولى پس از طى اين فاصله كه رود به دشت مىرسيده عرض آن بيشتر و از عمق آن كاسته مىشده تا جايى كه عرض آن به يكصد متر و عمق آن بين دو تا سه متر مىرسيده و به تدريج مجرا گسترش مىيافته است . و وقتى كه در دوره‌هاى بعد با قاطول ديگرى كه به قاطول پايين معروف شده به هم مىپيوسته است عرض آن به 120 تا 130 متر مىرسيده .\r\n\r\nآب‌راهى به نام قورج و علت كندن آن\r\nيكى ديگر از طرحهاى مهم آبيارى در شرق دجله كه آن‌هم با نام انوشيروان قرين بوده آب‌راه بزرگ ديگرى بوده است كه انوشروان بر اثر دادخواهى مردمى كه در بخشهاى جنوبىتر رود دجله در مجاورت تيسفون و بغداد مىزيسته‌اند ، و از قاطول كسروى كه بيشتر آب دجله را در موسمهاى كم‌آبى به خود مىگرفته است زيان مىديده‌اند ، دستور كندن آن را داده بوده ، و در تاريخ به نام قورج معروف شده است .\r\nقورج واژه‌اى است فارسى ولى به شكل عربى . اين واژه در تاريخ قم هم جزء اصطلاحات آبيارى آنجا به كار رفته و در آنجا كنده معنى شده ، بنابراين بايد اصل آن گوره يا كوره باشد . كوره امروز هم در فارسى از اصطلاحات مقنيان است و آن را براى آبراههاى زيرزمينى و سرپوشيده به كار مىبرند . در تاريخ قم\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدر دو جا اين واژه به كار رفته يكى در شمردن نهرهايى كه از رودخانه قم بريده شده‌اند بدين‌گونه : « . . . نهر ديگر نهرى است كه آن را نهر قورج گويند يعنى كنده كه از وادى قم برگرفته‌اند با جانب قريه برزآباد و ناحيت سراجه و غير آن . . . » « 1 » . و ديگر در ذكر كاريزهاى بسيارى كه در ايام عجم ( يعنى دوران پيش از عرب ) در قم روان بوده و پس از آنها روى به ويرانى نهاده‌اند با اين عبارت ؟ « . . . پس اين كاريزها روى در نقصان نهادند و به اندك روز كارى خراب شدند و قورجات آن يعنى در كاريزها و مستقها كه در زيرزمين كنده بودند باقى مانده بود . . . « 2 » » .\r\nو از اين نام چنين برمىآيد كه آب‌راهى كه براى اين منظور به دستور انوشروان از دجله بريده بوده‌اند در ابتداى آن يا قسمتى از آن سرپوشيده بوده .\r\nعلت اينكه در موسمهاى كم‌آبى چنين مشكلى براى ساكنان جنوبىتر دجله پيش مىآمده اين بوده كه چون در جايى كه قاطول از دجله جدا مىشده به سبب سد درون آبى كه براى آبگيرى قاطول در آنجا ساخته بوده‌اند آب دجله تا آن حد بالا مىآمده كه پس از تأمين تمام آب مورد نياز قاطول مازاد آن از بالاى آن سد به مجراى اصلى لبريز مىشده و اين امر در ايام عادى براى بخشهاى جنوبىتر نامحسوس بوده و در ايام پرآبى و طغيان هم از آنجا كه تا حدى تعديل كننده طغيان و مانع ويرانگريهاى آن در بخشهاى جنوبى مىگرديده اثرى عمرانى داشته . ولى در سالهاى كم‌آبى وجود آن براى بخشهاى جنوبىتر خوش‌آيند نبوده زيرا در اين سالها با آب‌گيرى قاطول از دجله آب دجله از سطحى كه مورد استفاده آنان بوده پايين‌تر مىافتاده و از دسترس آنان خارج مىگرديده . از اين‌رو در يكى از چنين سالها روستاييان اين بخشها گرد هم آمده و براى دادخواهى به نزد خسرو انوشيروان رفتند . ياقوت اين داستان را چنين نوشته است :\r\n* * *\r\n\r\n\r\n","description":"","footnote":"\r\n( 1 ) . تاريخ قم ، ص 51 .\r\n( 2 ) . تاريخ قم ، ص 41 - 42 .\r\n","page_name":" 249 ","page_number":249},
  {"content":"\r\n\r\n\r\nروايتى از ياقوت درباره قاطول و قورچ\r\n« . . . چون كسرى آب‌راه قاطول را حفر كرد اين آب‌راه به ساكنان مناطق پايين‌تر زيان رسانيد ، و آب از آنها بريده شد آنچنان كه به بينوايى افتادند و دارايىشان از دستشان رفت . پس مردم اين نواحى نزد كسرى رفتند تا از آنچه بر آنها رفته شكايت كنند ، و آنها وقتى به او رسيدند كه او براى گردش خارج شده بود و چون آنها را ديد و از سبب اجتماع آنها پرسيد گفتند ما به دادخواهى آمده‌ايم . خسرو پرسيد از كه ؟ گفتند از تو . پس خسرو از اسب به زير آمد و بر روى زمين نشست و چون بعضى از همراهان او فرشى آوردند كه بر روى آن نشيند نپذيرفت و گفت چون گروهى آمده‌اند كه از من شكايت كنند من هم چون آنها جز بر زمين ننشينم . آنگاه از موضوع دادخواهى آنها جويا شد . گفتند : اين قاطول كه به دستور تو كنده شده سرزمين ما را ويران كرده و آب را از ما بريده و كشتزارهاى ما را نابود ساخته . خسرو گفت اگر وضع چنين است دستور مىدهم آن را مسدود سازند تا آب به شما برسد .\r\nگفتند نمىخواهيم تو را به چنين كار دشوارى واداريم كه اراده تو را خلل رساند ، ولى تقاضا داريم دستور دهى تا براى ما هم آب‌راهى از پايين آن قاطول بگشايند . او هم دستور داد تا در ناحيه قورج مجراى جديدى بگشايند و بدين‌سان سرزمين آنها هم پرآب گرديد و روزگار آنها به نيكى گراييد . . . » « 1 » .\r\nچنين مىنمايد كه ، يا در طرح مدينة السلام منصور كه در بخشى از سرزمين آباد و گستردهء بغداد بنا شده بود حساب سيلابهائى كه در هنگام طغيان دجله از طريق اين آب‌راه به اين منطقه منتقل مىشده از نظر دور مانده بوده ، و يا در دوره‌هاى بعد كه اين شهر از هرسو بىحساب و كتاب گسترش مىيافته اين شهر در مسير آن سيلابها قرار گرفته و از آن آسيب مىديده است . ياقوت پس از شرح اين آب‌راه و چگونگى ايجاد آن در دوران گذشته دربارهء وضع آن در زمان خودش چنين مىنويسد : « ولى امروز اين نهر براى مردم بغداد بلايى شده زيرا\r\n\r\n\r\n","description":"","footnote":"\r\n( 1 ) . ياقوت ، معجم 4 / 198 و 199 .\r\n","page_name":" 250 ","page_number":250},
  {"content":"\r\n\r\nآنها نهايت كوشش را در بستن و محكم كردن اطراف آن مىكنند ولى چون آب زياد مىشود شكافها در آن پديد مىآيد و آب به خانه‌ها و به درون شهر رخنه مىكند و باعث ويرانى مىشود » . ابن عبد الحق نيز در مراصد الاطلاع ( 739 ه ) همين مطلب را بدين‌گونه نوشته است : « قورج نهرى است بين قاطول و بغداد و از اين نهر است غرق بغداد هنگامى كه آب آن را فرامىگيرد . زيرا با همه كوششى كه در بستن و استوار داشتن اطراف آن مىكنند هرگاه دجله طغيان مىكند شكافها در آن پديد مىآيد و اطراف بغداد را در آب غرقه مىسازد . »\r\n* * * از اين نهر و محل انشعاب آن امروز به علت ويرانيهايى كه رود دجله در اثر تغيير مجراى خود به وجود آورده و همچنين به علت تغييرات ديگرى كه در اين منطقه در دوره‌هاى مختلف روى داده ، اثرى باقى نمانده ولى اهل تحقيق از پژوهشهاى خود و از آثار بازماندهء از اين آب‌راه تاريخى به معلوماتى از اين دست رسيده‌اند كه محل انشعاب آن دور از شهر العلث نبوده و اين همان‌جايى است كه رود دجله در هنگام تغيير مسير خود از غرب به شرق از آنجا انحراف حاصل كرده است . و همچنين از آثار بازماندهء آن چنين فهميده‌اند كه آب‌راه قورج موازى نهروان و در فاصله يك كيلومتر و نيمى يا دو كيلومترى آن به سمت جنوب جريان داشته ، و آثارى كه در حدود 12 كيلومترى شرق مجراى كنونى نهر « العظيم » و در حدود پنج كيلومترى جنوب غربى قلعه ناى « 1 » ديده مىشود نشانى از آن آب‌راه است .\r\nاز آثار بازماندهء اين آبراه همچنين اين معلومات را به دست آورده‌اند : عرض آن بين 60 تا 70 متر بوده است و با مقايسه با نهرهاى وسيعى كه از آن انشعاب يافته مىتوان بزرگى و اهميت آن را حدس زد زيرا هريك از آن شاخه‌ها هم\r\n\r\n\r\n","description":"","footnote":"\r\n( 1 ) . قلعه ناى قلعه‌اى قديمى بوده در وسط اراضى ( غرفه ) در شرق نهر « العظيم » داراى بارويى مربع كه طول هرضلع آن در حدود 55 متر بوده و با خشتهايى با حجم 45 * 45 * 15 سانتىمتر بنا شده و اجماع محققان بر اين است كه بناى اين قلعه به دوره ايرانيان بازمىگردد .\r\nرىّ سامرّا ، ج 1 ، ص 214 .\r\n","page_name":" 251 ","page_number":251},
  {"content":"\r\n\r\nخود نهرى بزرگ و بااهميت بوده‌اند . طول مجراى نهر قورج از محل انشعاب آن كه آن را در هفت كيلومترى جنوب قادسيه ( اين غير از قادسيه كوفه است كه در تاريخ معروف شده ) و در ده كيلومترى شمال غربى بلد در نزديكى شهر العلث دانسته‌اند تا محل پيوستن آن به مجراى اصلى نهروان در سه كيلومترى جنوب روستاى بهرز حدود هشتاد كيلومتر بوده كه در تمام آن مسافت به موازات نهر اصلى نهروان جريان مىيافته است « 1 » .\r\n\r\nنظر كارشناسان امروز دربارهء پايه‌هاى علمى اين طرحهاى قديم\r\nآنچه از مطالعه آثار بازمانده از آن طرحهاى بزرگ همچون نهروان و قاطول و قورج نظر محققان را به خود معطوف ساخته يكى پايه‌هاى علمى و دقتهاى هندسى و مهارتهاى فنى است كه ايجاد چنان طرحهاى عظيمى را ميسّر ساخته ، و ديگر مواد و مصالحى است كه در بناهاى وابسته به آن طرحها از قبيل سدهاى مختلف و آبراههاى معلّق و پلهاى گوناگون به كار رفته كه آنها را در برابر طوفانها و طغيانهاى دجله براى مدتهاى طولانى پايدار و استوار نگه داشته بوده است .\r\nتا آنجا كه از مطالعهء اين آثار دريافته‌اند مصالح مورد استفاده در آن تأسيسات از دو نوع بوده است يكى تركيبى از سنگهاى سخت و سرب و ديگرى تركيبى از آجر و نوعى ساروج مركّب بسيار مقاوم ، و آنچه درباره نوع اول يعنى تركيب سنگ و سرب درخور توجه دانسته‌اند روشى بوده است كه در اين طرحها به كار گرفته شده و آن را بدين‌گونه وصف كرده‌اند كه روش معمول را كه استفاده از سرب گداخته به جاى ملاط بين سنگها بوده با روشى ديگر تكميل كرده‌اند بدين‌گونه كه سنگهاى سخت آتش‌فشانى را كه معمولا از كوههاى داخله ايران استخراج مىشده به صورت تخته‌سنگهاى بزرگ و مستطيلىشكل بريده‌اند و آنگاه نيمى از هردو تخته‌سنگ را به ضخامت نصف آن تراشيده و\r\n\r\n\r\n","description":"","footnote":"\r\n( 1 ) . رى سامرا ، ج 1 ، ص 212 - 216 .\r\n","page_name":" 252 ","page_number":252},
  {"content":"\r\n\r\nدر داخله هريك از آنها هم سوراخهايى تعبيه مىكرده‌اند به گونه‌اى كه چون آن دو قسمت تراش يافته از آن دو تخته‌سنگ را بر روى هم نهند آن سوراخها درست در امتداد هم قرار گيرند . تا چون به درون آنها به جاى ملاط سرب گداخته ريخته شود آن سوراخهاى استوانه‌اى شكل هم از آن پر شوند و همچون ميخهايى سخت و استوار براى جوش دادن آن دو تخته‌سنگ پيوندى مضاعف باشند و بدين‌ترتيب همه اجزاء بنا را به هم مىپيوسته‌اند « 1 » .\r\nاين همه احتياط و دقت در امر اين تأسيسات آبيارى بدين‌سبب بوده كه هر يك از اين نهرها كه ذكرشان گذشت براى اين‌كه به همان منطقه‌ى دوردست كه براى آبيارى آنجا احداث شده بود راه يابد مىبايستى از مسيرهاى مختلف و زمين‌هاى پست و بلند و موانع طبيعى و غير طبيعى گوناگون مانند رودها يا آبراههاى ديگرى بگذرند ، و گذراندن آنها هم از چنين مسيرهايى جز با بهره‌گيرى از مواهب علم و انديشه و استفاده از وسايل فنى براى ساختن انواع سدها و بندهاى جانبى و پلها ، و از آن جمله پلهاى آب‌گذر يا آبراههاى معلق و وسايل ديگرى كه در اين‌گونه موارد مورد استفاده است ، ميسر نمىبوده . و از آنجا كه سروكار بنايان و مهندسان چنان بناهايى همواره با آب خروشان دجله و نيروهاى درونى و سركش آن بوده طبيعى است كه در حد توان و برد و برش انديشه و هنر خود در استحكام و مقاومت آنها بكوشند . و به همين‌سبب آثار بازمانده را مىتوان نشانى تركيبى از انديشه و علم و مهارت ايرانيان آن زمان به شمار آورد .\r\n* * * قاطول كسروى و جدولهايى كه از آن جدا مىشد براى اين‌كه اراضى تسوى بزرگ شاپور را مشروب سازد مىبايستى در چند جا از بالاى مجراى نهروان كه در جنوب سامرا از دجله منشعب مىشد با نهرهاى ديگرى به وسيله پلهاى آب‌گذر بزرگ عبور داده مىشد . از جمله آبراههاى معلق يا پلهاى آب‌گذرى كه در مسير\r\n\r\n\r\n","description":"","footnote":"\r\n( 1 ) . تفصيل بيشتر را در اين‌باره در رى سامرا ، ج 2 ، ص 332 به بعد خواهيد يافت .\r\n","page_name":" 253 ","page_number":253},
  {"content":"\r\n\r\nقاطول قرار داشت پلى بود كه اين نهر به وسيله آن از بالاى مجراى نهر قائم كه مجراى تابستانى نهروان بود مىگذشت و به پادگان قادسيه كه ذكر آن خواهد آمد مىرفت . پس از آن پل ديگرى از همين نوع بود كه اين نهر را از بالاى نهر ديگرى كه آن را صنم خوانده‌اند عبور مىداد .\r\n\r\nتأسيسات مهم فنى و پلهاى نهروان\r\nاز تأسيسات مهمى كه بر روى رود نهروان وجود داشته و اهل فن آنها را درخور ذكر دانسته‌اند يكى سدهاى تنظيم‌كننده‌اى بوده است كه جاىجاى در مجراى اين نهر ايجاد شده بوده است و منظور از ايجاد آنها هم بالا بردن سطح آب تا حدى بوده است كه براى برگرداندن آن در شاخه‌هايى كه در جلو همين سدها به وجود آورده بودند ، تا آب را به دوردستها برسانند ، لازم بوده است . نخستين بنا از اين نوع از شمال به جنوب سدى بوده است كه در دنباله‌هاى قاطول كسروى در محل برخورد آن با مجراى اصلى نهروان ساخته شده ، و آن سدى بوده است كه مورخان عرب آن را به نام « القناطر » خوانده‌اند و تا امروز هم به همين نام خوانده مىشود . اين سد از يك بناى بزرگ تشكيل مىشده كه بر پايه‌اى از يك طبقه ضخيم از بتون مركب از گچ و آهك و ماسه قرار گرفته بوده ، و هنوز هم قسمتى از اين سد كه قرنها از ويرانى آن مىگذرد همچنان باقى است زيرا براى مردم كندن آجرهايى كه در زير طبقه بتون كار گذاشته شده‌اند با ابزارهاى دستى بسيار دشوار بوده . ( رى سامرّا 1 / 152 ) .\r\nپس از اين سد ، سد ديگرى بر روى مجراى اصلى نهروان در فاصله 25 كيلومترى دهانه آن ساخته شده بود كه به اسم شادروان بالا شناخته شده . از جلوى اين شادروان آبراههاى متعددى جدا مىشده كه مهمترين آنها به نام « خشوم الحوز » خوانده مىشده و اراضى واقع بين مجراى كنونى دياله و ساحل راست نهروان را مشروب مىساخته است .\r\nدر جهت شرقى هم چندين شاخه از جلو اين سد منشعب مىشده كه مهمترين آنها جدول غربى است كه آثار آن امروز به اسم « خيوط الاعوج » خوانده مىشود .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n* * * مهمترين تأسيسات فنى كه بر مجراى نهروان به وجود آمده بود بندى بود كه قدما آن را شادروان پايين مىخوانده‌اند و مردم محل آنجا را به نام « قنطره » مىخوانند . اين سد بين شهر « عبرتا يا بزرگ‌شاپور » و شهر « اسكاف بنى جنيد » ، دو شهر مهم قسمت سفلاى نهروان ، قرار گرفته بوده ، در نقطه‌اى كه تقريبا 177 كيلومتر با دهانهء آن فاصله داشته است . از امتيازات اين سد گذشته از اين‌كه بزرگترين سدى بوده است كه بر مجراى نهروان ساخته شده بوده ، يكى هم بنيان و اساس آن بوده است كه بر پايه‌اى بسيار عظيم كه از دو طرف آن‌هم امتداد مىيافته استوار بوده ، و شايد يك گذرگاه كشتى نيز در آن تعبيه شده بوده است . و از مطالعه در آن قسمت از آثار اين سد كه هنوز باقى است چنين برمىآيد كه در دوره‌هاى مختلف در آن ، هم ترميم صورت گرفته و هم اضافاتى بر آن افزوده شده . زيرا نوع و مادّه بنا در بخشهاى مختلف آن باهم فرق دارد . آثار جوىهاى پهن و متعددى كه از جلو اين سد جدا مىشده تا دشتهاى دوردست را در دو طرف نهروان مشروب سازند هنوز هم در كناره‌هاى آن به چشم مىخورد كه از مسافت دور هم جلب نظر مىكند . همچنانكه بقاياى سدهاى تنظيم‌كننده‌اى كه در دهانه اين جدولها ساخته شده بوده‌اند هنوز در جاهاى اصلىشان ديده مىشوند . و اين تنظيم‌كننده‌ها سدهايى بوده‌اند كه نهاد و پايه آنها از آجر و ساروج و قسمت بالاى آنها از آجر و گچ ساخته مىشده‌اند .\r\n* * * علاوه بر اين سدها پلهاى مهمى هم بر روى نهروان ساخته شده بوده كه شاهراههاى معروفى از روى آنها مىگذشته و مهمترين آنها از نظر سوق الجيشى پلى بوده كه در شهر نهروان در مسافت 120 كيلومترى دهانه رود نهروان و در نزديكىهاى تيسفون ساخته شده بود . اين همان پلى است كه شاهراه خراسان كه بعدها به راه ابريشم معروف شد از روى آن مىگذشت و به مناسبت همين پل شهر نهروان در عربى به نام مدينة جسر النهروان يعنى شهر پل نهروان خوانده شده ، و نام آن در تاريخهاى عربى به مناسبت ذكر حوادث مهمى كه در آنجا روى\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nداده زياد برده شده و از آن جمله رويداد مشهور جنگ نهروان است كه در خلافت امام على بن ابى طالب اتفاق افتاد و در آن خوارج در سال 38 هجرى شكستى سخت يافتند .\r\nدر جنوب جسر نهروان در 38 كيلومترى آن ، جسر ديگرى بوده در شهر بزرگ شاپور يا عبرتا . اين شهر در زمان ايرانيان شهر مهمى بود و در مسير شاهراه عمومى بين مدائن و داخله ايران قرار داشت .\r\nو از پلهاى مهمى هم كه بر قاطول كسروى ساخته شده بود يكى پل تاريخى مشهورى است كه امروز به نام « قنطرة الرّصاصى » معروف است . اين پل در فاصله 7 كيلومتر و نيمى دهانه آن قاطول ساخته شده بود . و از آن‌رو كه با سنگ و سرب ساخته شده بود در عربى آن را « قنطرة الرصاصى » ( شايد در فارسى پل رويين ) مىناميده‌اند و مجرايى را هم كه از زير اين پل مىگذشته مجرى الرصاصى گفته‌اند ( رىّ سامرّا 1 / 155 ) .\r\n* * * \r\nتأسيسات دفاعى در شرق دجله\r\nپيش از اين دربارهء طرح نهروان گذشت كه اين طرح عظيم گذشته از جنبه عمرانى و كشاورزى آن براى ايرانيان كه با روميان و ديگر مهاجمان همواره يا در جنگ و ستيز و يا در حال حذر و پرهيز بوده‌اند ، داراى مزاياى نظامى و سوق الجيشى فراوان هم بوده از آن‌رو كه از جانب شرق حايلى براى پايتخت ايران به شمار مىرفته است . در اين‌جا بايد اضافه شود كه علاوه بر طرح نهروان و تأسيسات فنى و دفاعى آن طرحهاى ديگرى هم در همين منطقه براى همين منظور در همين دوره ساسانى و به ويژه در دورهء شاپور دوم و انوشروان به اجرا درآمده بود كه براى دفاع از آنها هم تأسيساتى مشابه به وجود آورده بودند كه خود از پايگاههاى مهم نظامى دولت ساسانى به شمار مىرفته‌اند .\r\nاهميت نظامى آن پايگاهها از اين‌جا برمىخاست كه آن طرحهاى آب‌رسانى و تأسيسات فنى آنها همواره از مهم‌ترين هدفهايى بوده‌اند كه مهاجمان با\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nدست‌يابى به آنها مىتوانستند هم آب بخش عظيمى از كشور را قطع كنند و هم با غرقه ساختن كشتزارها و آباديها زيان بزرگى به مردم برسانند . اخبار تاريخى و كاوشهاى باستانشناسى در اين منطقه مىرساند كه در دوران ساسانى دست‌كم دو مركز مهم نظامى در سرزمينهاى مشرف يا نزديك به اين تأسيسات وجود داشته ؛ يكى دژى بوده است در سامرا كه در تاريخ روميان به نام  SUMER  خوانده شده و ديگرى دژى بوده است در قادسيه نزديك سامرا كه آثار آن در كاوشهاى باستانشناسى به نام دژ و باروى قادسيه شناخته مىشود .\r\n\r\nسامرا\r\nشهر سامراى كنونى در كنارهء چپ دجله در فاصله يكصد و سى كيلومترى شمال بغداد است كه از راه آبى دجله اين فاصله بيشتر مىشود . اين شهر بر ويرانه‌هاى شهر ( سرّمن‌رآى ) دوران عباسى كه تا مسافت زيادى بر كنارهء دجله گسترده بود بنا شده . آن شهر عباسى هم در زمان خلافت معتصم پسر هارون الرشيد ، كه در سال 218 هجرى با مرگ برادرش مأمون به خلافت رسيد ، در محل همان سامراى قديم كه معتصم آنجا را به عنوان اقامتگاه خود برگزيده بود ساخته شده بود . معتصم مىخواست پايتخت خود را از بغداد به آنجا منتقل كند از اين‌رو اطرافيان او هم در آن‌جا بناهاى بسيار ساختند چندانكه پس از چندى آن‌جا با نام سرّمن‌رءآ يكى از شهرهاى بزرگ و پرآوازه گرديد ولى دوران شكوفايى آن به نيم قرن هم نكشيد ، و اين را يكى از شگفتيهاى تاريخ شمرده‌اند .\r\nبه گفتهء حمد الله مستوفى سامرّا در اصل از بناهاى شاپور ذو الاكتاف ( 309 - 379 م . ) بوده است . آميانوس مارسلينوس  Ammianus Marcellinus  تاريخ‌نگار رومى كه خود همروزگار شاپور بوده و در جنگ ژوليان  Julian  امپراطور روم با شاپور نيز حضور داشته و رويدادهاى آن جنگ را به رشته تحرير كشيده از سامرا و دژ آن همچون يك بناى موجود و شناخته شده نام برده نه به عنوان يك جاى نوبنياد . هرچند اين دليل بر آن نتواند بود كه از شاپور هم در نوسازى آنجا يا افزودن به تأسيسات دفاعى آنجا كارهاى بزرگى صورت گرفته باشد كه بناى آن را به وى منسوب گردانند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر كاوشهاى باستانشناسى كه به وسيله دكتر هرتسفلد آلمانى در سالهاى 1930 - 1931 در سامرا به عمل آمده در گورهاى آنجا نوعى سفالهاى رنگى به دست آمده كه آنها را از نوع همان سفالهايى دانسته‌اند كه ايرانيها پيش از عصور تاريخى مىساخته‌اند . و از آن چنين استنباط كرده‌اند كه منطقه‌اى كه شهر سامرا در آن ساخته شده از زمان بسيار قديم مسكون بوده و تمدن آن به دوره‌هاى بسيار دور مىرسيده « 1 » .\r\n\r\nكرخ فيروز در سامرّا\r\nدر سالهايى كه معتصم خليفهء عباسى از بغداد به سامرا نقل مكان كرد و در آنجا به ساختمان پرداخت اشناس ترك سركردهء سپاهيان ترك او ، كه به سبب ناهنجارى رفتار آنها خليفه ناچار به ترك بغداد شده بود ، در بنايى از بناهاى قديم آنجا كه به كرخ فيروز معروف بود ساكن گرديد . ياقوت آن را كرخ سامرّا خوانده ولى گفته كه آن همان كرخ فيروز است « 2 » . اين كرخ فيروز به نام فيروز پسر بلاش پسر قباد پادشاه ساسانى خوانده مىشده و به قول ياقوت قديمىتر از سامرا بوده و هنگامى كه سامرا ساخته شده اين كرخ هم بدان متصل گرديده « 3 » . و از اين‌كه پس از ويرانى همه بناهايى كه در زمان معتصم و جانشينانش در سامرا ساخته شده بود اين كرخ همچنان پابرجا مانده بود معلوم مىشود كه آن را بنيانى استوارتر از ساختمانهاى نوبنياد آنجا بوده است . ياقوت پس از ذكر كارهاى عمرانى كه به وسيله معتصم و جانشينانش در سامرا صورت گرفته بود ، و پس از وصف كاخهاى متعددى كه به وسيلهء متوكل در آنجا ساخته شده و پولهاى هنگفتى كه در هريك به مصرف رسيده بود ، كه جمع آن بالغ بر دويست و نود و چهار ميليون درهم مىشده ، و پس از بيان اين‌كه بعد از قتل متوكل ، معتضد آنجا را به كلى ترك كرد و به بغداد بازگشت و آنجا هم به سرعت روى به ويرانى نهاد گويد :\r\n« و از همه بناهاى آنجا جز دو بنا برجا نماند يكى بنايى بود كه به عقيده شيعه\r\n\r\n\r\n","description":"","footnote":"\r\n( 1 ) . رى سامرا ، ج 1 ، ص 54 .\r\n( 2 ) . ياقوت ، سامرا ، ج 3 ، ص 17\r\n( 3 ) . ياقوت ، كرخ سامرا ، ج 4 ، ص 256\r\n","page_name":" 258 ","page_number":258},
  {"content":"\r\n\r\nسرداب امام قائم در آن بوده ، و ديگرى همين كرخ بود » « 1 » . و از آنچه در ذيل كرخ سامرا ذكر كرده برمىآيد كه اين كرخ تا زمان ياقوت هم همچنان پابرجا بوده . عبارت ياقوت چنين است : « كرخ سامرا ، و كان يقال كرخ فيروز منسوب الى فيروز بن بلاش بن قباد الملك ، و هو اقدم من سامرّا فلمّا به نيت سامرّا اتصل بها و هو الى الآن باق عامر و خربت سامرّا . . . » يعنى كرخ سامرّا كه آن را كرخ فيروز مىگفتند منسوب به فيروز پسر بلاش پسر شاه قباد بود ، و آن قديمىتر از سامرّا بود و هنگامى كه سامرّا ساخته شد آن‌هم بدان متصل شد . و اين كرخ تا امروز هم همچنان باقى مانده و آباد است ولى سامرّا ويران شده است .\r\n\r\nدژ قادسيه\r\nپيش از اين‌كه درباره دژ قادسيه سخنى گفته شود اين توضيح بايد اضافه گردد كه اين قادسيه غير از قادسيه‌اى است . كه به سبب جنگ ايرانيان و عربها در آنجا شهرت يافته ، آن يكى را قادسيه كوفه خوانده‌اند و در مرزهاى غربى سورستان يا سواد بوده و اين يكى در شرق دجله و در حدود سامرا بوده .\r\nنام قادسيه عربى نيست و قديمتر از دوران عربى است . اين دژى هم كه از آن سخن مىرود به دوران قديم بازمىگردد هرچند بعضى به غلط آن را به دوران معتصم خليفه عباسى بازمىگردانند . در هرحال اين قادسيه پس از ايجاد نهروان اهميت يافت . و در دوران اسلامى هم در زمان هارون الرشيد خليفه عباسى كه در آنجا كاخى ساخت بر اهميتش افزود و در زمان معتصم پسرش كه پيش از آنكه پايتختش را به سرمن‌راى منتقل سازد چند ماهى در اين‌جا اقامت گزيد بيش از پيش گسترش يافت . ولى امروز مهمترين اثرى كه از همه آنچه بر اين محل گذشته باقى مانده است آثارى است كه از همين دژ قادسيه قديم برجاى مانده است .\r\nاز آثارى كه از باروى اين دژ بر جاى مانده چنين دريافته‌اند كه آن بارويى بوده است هشت ضلعى كه طول هريك از اضلاع آن از خارج 620 متر بوده و از خارج 17 پايه نيم دايره‌اى به قطر تقريبى 7 / 4 متر آنها را تقويت مىكرده و\r\n\r\n\r\n","description":"","footnote":"\r\n( 1 ) . ياقوت ، ج 3 ، ص 19 .\r\n","page_name":" 259 ","page_number":259},
  {"content":"\r\n\r\nفاصله هرپايه با ديگرى 5 / 29 متر بوده است . و در هرركنى از اركان هشتگانه اين بارو كه اضلاع آن را به هم مىپيوسته برج گردى بوده كه قطر آن به هشت متر مىرسيده ، ضخامت ديوارهء بارو در حدود 4 متر و ارتفاع آن حدود پنج متر بوده و آنچه از مجموع آثار اين دژ و ساختمانهاى اطراف آن دريافته‌اند اين است كه اين‌جا پايگاه سپاه بزرگى بوده كه همه وسايل دفاع و حصار را باهم در اختيار داشته است .\r\nدر طرف شمالى دژ قادسيه آثار نهر بزرگى ديده مىشود كه از شمال غربى آن بدرون دژ وارد مىشده و در صحن آنجا چند رشته مىگرديده . در داخل اين دژ هم در محاذات اضلاع هشتگانه آن آثار خندقى ديده مىشود كه از همين نهر پر مىشده . و چون اثر اين نهر در خارج از دژ رديابى شود به قاطول كسروى مىرسد كه اين نهر از كنارهء راست آن در محلى كه با آغاز آن 30 كيلومتر فاصله داشته جدا مىشده و به سمت جنوب جريان مىيافته و منطقه‌اى را كه بين قاطول بالا و قاطول پايين واقع بوده طى مىكرده و از بالاى نهر قائم به شرحى كه در قاطول كسروى گذشت با آبراهى معلق يا پل آب‌گذر عبور مىكرده و سپس به دو رشته تقسيم مىشده ، يك رشته به طرف شرق روان مىشده و به شرحى كه گفته شد به درون باروى دژ قادسيه مىرفته ، و رشته ديگر هم آبهاى زايد را در رود ديگرى مىريخته كه آن را نهر صنم خوانده‌اند « 1 » .\r\nدربارهء تاريخ ساختن اين دژ بعضى چنان كه ذكر شد مايلند كه آن را به دورهء معتصم خليفه عباسى بازگردانند ولى آنچه از دلايل تاريخى و تحقيقات فنى و هندسى در آثار بازماندهء آن دريافته‌اند چنين گمانى را تأييد نمىكند ، از گفته ياقوت چنين برمىآيد كه پيش از معتصم و حتى پيش از رشيد پدر او كه در همين منطقه كاخى ساخته بود اين بنا كه آن را از بناهاى اكاسره خوانده وجود داشته است . ياقوت در ذكر سامرّا گويد : « رشيد خواست در آنجا بنايى بسازد پس كاخى در برابر آن ( يعنى برابر سامرّا ) بساخت و آن در برابر اثر عظيمى از آن\r\n\r\n\r\n","description":"","footnote":"\r\n( 1 ) . شرح اين كاوشها را در جلد اول رى سامرا ، ص 250 به بعد خواهيد يافت .\r\n","page_name":" 260 ","page_number":260},
  {"content":"\r\n\r\nاكاسره بود » ، اين كاخى كه ياقوت از آن سخن مىراند همان كاخى است كه رشيد بر نهرابى الجند ساخت و آن در مجاورت همين دژ قادسيه بود كه ياقوت آن را اثر عظيمى از آن اكاسره ياد مىكند . و در تأييد اين نظر كه اين بنا پيش از معتصم و رشيد وجود داشته و به دورانى قديم‌تر مىرسيده . اين را هم گفته‌اند كه توقف معتصم در اين‌جا طبق آنچه در تواريخ مختلف آمده در سال 230 هجرى بيش از دو سه ماه طول نكشيده كه آن‌هم مصادف با فصل زمستان و سرما بوده « 1 » و چنين مدت كوتاهى در چنان فصلى از سال نه‌تنها براى ساختن چنان ساختمانى كه با ستونها و غرفه‌ها و رواقهاى متعدد خود به صورت بناى عظيمى درآمده بود از هرلحاظ ناكافى بوده بلكه حتى طرح نقشه چنين دژى هم با شكل هشت ضلعى آن بر روى زمين كه خود نياز به مهارت هندسى و دقت فنى بسيارى داشته وقتى بيش از اين مقدار مىخواسته است . از اينها گذشته مصالح و موادى هم كه در ساختمان آن به كار رفته همگى بر اين دلالت دارند كه اين بنا قديمىتر از معتصم و دوران عربى بوده است « 2 » .\r\n\r\n\r\n","description":"","footnote":"\r\n( 1 ) . طبرى 3 / 1179 - تاريخ يعقوبى ، ج 3 / ص 198 طبع نجف - ابن الاثير ج 6 / ص 319 .\r\n( 2 ) . شرح اين اجمال را در رىّ سامرا ج 1 / ص 256 و قبل از آن خواهيد يافت .\r\n","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\n\r\nگفتار چهاردهم استان شادهرمز\r\nتسوى بزرگ شاپور * تسوى نهر بوق * تسوى كلواذا و نهربين * تسوى گازر ( - جازر ) * تسوى كهن شهر ( - المدينة العتيقة ) * دو تسوى گازر و كهن شهر در كاوشهاى باستانشناسى * دو تسوى راذان بالا و راذان پايين .\r\nاستان شادهرمز « 1 » كه از دو رود دجله و تامرّا سيراب مىشده در جنوب استان شادفيروز كه ذكر آن گذشت گسترده بوده و قسمتهاى شرقى بغداد و تيسفون را شامل مىشده . حد شمالى آن سامرا و حد جنوبى آن رازان پايين در حومه مدائن بوده و به هفت تسو تقسيم مىشده ، به اين شرح :\r\n\r\nتسوى بزرگ شاپور\r\nاين تسو كه نام آن در عربى به صورت بزرجسابور تغيير يافته شرقىترين تسوهاى سورستان يا سواد بوده و علث حد شرقى سرزمين عراق در دوره‌هاى\r\n\r\n\r\n","description":"","footnote":"\r\n( 1 ) . در كتاب الخراج قدامه اين استان به نام شادقباد ذكر شده ( المسالك ، ص 235 ) و استان بعد كه ابن خردادبه آن را شادقباد ناميده به نام استان خسرو شادهرمز آمده ، و اين اختلاف تنها در نام استان است نه در تقسيمات و تعداد تسوها و نام آنها . ياقوت نيز آن را شادهرمز خوانده ( معجم البلدان 3 / 228 )\r\n","page_name":" 263 ","page_number":263},
  {"content":"\r\n\r\nبعد حد شرقى اين تسو هم به شمار مىرفته است « 1 » . اين تسو به نام شهر اصلى آن كه بزرگ شاپور بوده خوانده شده و به گفته حمزه اصفهانى « 2 » بزرجسابور كه عربى شده و زرگ شافور است همانجا است كه به زبان سريانى آن را عكبرا مىگفته‌اند و در دوران اسلامى به اين نام يعنى عكبرا هم خوانده مىشده ، و تا بغداد ده فرسخ فاصله داشته است . به گفته او بزرگ شاپور در شصت و نه درجه و ثلث درجه طول جغرافيايى و سى و سه درجه و نيم عرض جغرافيايى قرار داشته . نام بزرگ شاپور در بيتى از قصيده معروف بحترى هم كه درباره كاخ سفيد مدائن ( - ابيض المداين ) سروده آمده و ياقوت هم آن را در كلمهء بزرجسابور آورده است .\r\nتسوى بزرگ شاپور سرزمينى گسترده بوده و مسافتى را دربر مىگرفته كه طول آن در حدود هفتاد كيلومتر بوده و حد وسط پهناى آن‌هم كمتر از ده كيلومتر نبوده است . از كاوشهاى باستانشناسى كه در محل اين استان ، كه امروز ويرانه‌اى بيش نيست ، به عمل آمده آثار فراوانى از بقاياى شهرها و روستاها و نشانه‌هاى بسيارى از نهرهاى قديمى ديده مىشود كه در همه‌جاى اين منطقه پراكنده است .\r\nتپه‌هاى باستانشناسى بىشمارى كه در آنجا ديده مىشود ، و همه آنها آثارى از همان شهرها و روستاها و آب‌راههاى قديم‌اند ، نشان مىدهند كه اين منطقه در دورانى از تاريخ پوشيده از باغها و كشتزارها و مزارع بوده و از تأسيساتى كه بر مسير آب‌راه قاطول كسروى ، كه از آن در گفتار پيش سخن رفت ، به وجود آورده بودند مىتوان استنباط كرد كه آبى كه اين آب‌راه در فصلهاى كم‌آبى از دجله مىگرفته به تمامى در جويها و جدولهايى جريان مىيافته كه به مصرف كشاورزى همين منطقه مىرسيده است .\r\nتسوى بزرگ شاپور شامل منطقه‌اى بود كه ميان قاطول بالاى كسروى و ساحل شرقى مجراى دجله گسترده بود . محققان معاصر اراضى وسيعى را كه امروز از بلد تا طارميّه و راشديه در سرزمين كنونى عراق امتداد مىيابد ، و همچنين\r\n\r\n\r\n","description":"","footnote":"\r\n( 1 ) . معجم ، 3 / 174 .\r\n( 2 ) . به نقل ياقوت از او در معجم البلدان 3 / 705 .\r\n","page_name":" 264 ","page_number":264},
  {"content":"\r\n\r\nمجراى كنونى دجله را كه در آن زمان زمين كشاورزى بوده جزء همين تسو مىشمارند ، همچنان كه اراضى ديگرى كه امروز از دنباله‌هاى نهر « الخالص » مشروب مىشوند و شامل « دلتاوه » ( الخالص كنونى ) و « هبهب » و « سعديه » و « جيزانى » و « منصوريه » و « قصرين » و « جديده » و « دوخله » و « حويش » و زمينهاى زراعتى مجاور مىگردند . نيز جزء همين تسو مىدانند « 1 » .\r\nدر اين تسو جويهاى بسيار روان بوده كه همه از ساحل راست قاطول بالاى كسروى جدا مىشده و از بالاى قاطول پايين ( نهر قايم ) مىگذشته و سپس به منطقه‌اى كه در آن باغهاى كنونى ( بلد ) واقع است ، و همچنين به زمينهاى اطراف در جنوب امتداد مىيافته است . شاخه‌هايى هم كه از نهر قائم در جنوب قاطول بالا جدا مىشده اراضى جنوبى اين تسو را كه امروز از دنباله‌هاى نهر خالص سيرآب مىشوند مشروب مىساخته است .\r\nهنوز هم آثار جدولهاى قديمى ، كه از قاطول بالا و از نهر قائم جدا مىشدند و به ساحل شرقى مجراى قديم دجله امتداد مىيافتند ، ديده مىشود . اين آثار كه امروز در جانب غربى مجراى دجله است در آن هنگام در جانب شرقى دجله بوده و از بارزترين آنها همان است كه امروز به نام « نهروانات » خوانده مىشود و آن آثارى است كه در مجاورت « تل جبّارات » در شمال باغهاى ( بلد ) كنونى واقع است .\r\nتسوى بزرگ شاپور نه روستا و دويست و شصت بيدر ( - خرمن‌گاه ) « 2 »\r\n\r\n\r\n","description":"","footnote":"\r\n( 1 ) . رى سامرا ، ج 2 ص 355 .\r\n( 2 ) . بيدر يا خرمن‌گاه قطعه زمين وسيعى را گويند در روستاها كه آن را صاف و هموار مىكرده‌اند و براى جمع‌آورى غلات و ديگر دانه‌ها كه پس از درو بايستى دانه‌هاى آنها از كاه جدا شود آماده مىساخته‌اند . و از آنجا كه همه كارهاى كشاورزى از هنگام درو تا حمل به انبار از خرمن كردن و كوبيدن و باد دادن و بوجارى و تقسيم كردن در همانجا انجام مىيافته ، از اين‌رو خرمن‌گاه يكى از جاهاى مشخص هرروستا به شمار مىرفته و در هرده به نسبت بزرگى و كوچكى آن چندين خرمن جا وجود داشته است . در زمان ما هم در همه روستاها خرمنگاههاى متعدد هست ولى به علت ماشينى شدن كشاورزى كه درو و كوبيدن و باد دادن و پاك كردن همه يك جا\r\n","page_name":" 265 ","page_number":265},
  {"content":"\r\n\r\nداشت . و خراج آن 2500 كر « 1 » گندم و 2200 كر جو و 000 ، 300 درهم\r\n\r\n\r\n","description":"","footnote":"\r\nو به وسيله ماشين انجام مىگيرد ، و همچنين به علت منسوخ شدن نظام مالك و رعيتى كه نيازى به تقسيم محصول بين مالك و كشاورز نيست خرمن جا هم رفته‌رفته اهميت خود را از دست مىدهد ، و شايد در آينده چنين جايى در روستاها وجود نداشته باشد . ولى در گذشته چنين نبوده و به خصوص در دوران ساسانى و بالاخص پيش از اصلاحات انوشيروان كه خرمنگاه در روستاها اهميتى فراوان داشته ، زيرا در آن روزگار ماليات ديوان هم به نسبتى از محصول برداشت مىشده و پس از پاك و آماده شدن محصول مىبايستى در خرمن‌گاه بماند تا نماينده ديوان هم حاضر شود و نخست سهم ديوان از محصول حاضر جدا گردد و آنگاه محصول بين مالك و كشاورز تقسيم شود ، و براى اين منظور مىبايستى خرمن جاها در هر روستايى مشخص و معين باشند كه كارهاى كشاورزان در آنجا هم از ديد مأموران ديوان پنهان نماند . و به همين‌سبب شمار خرمن‌گاههاى هرروستا در ديوانها ثبت مىشده و اين امر در دوران اسلامى هم همچنان در ديوانهاى خراج ادامه يافته است .\r\nو در زبان عربى چنين جائى را « بيدر » مىخوانند گرچه اين كلمه را در فرهنگها عربى نوشته‌اند ولى عربى نيست يكى بدان علت كه معنى آن با اشتقاق عربى بيگانه است و ديگر بدان علت كه اعراب با چنين محلى در ايران آشنا شدند بنابراين طبيعى است كه همان اصطلاح محلى را به كار برده و به مقتضاى زبان خود در آن تغييرى داده باشند ، درست نمىدانيم كه چنين جايى را در دوران ساسانى چه مىخوانده‌اند كه در عربى به « بيدر » تبديل شده . ادىشير در كتاب « الالفاظ الفارسية المعرّبة » اصل فارسى آن را « پادار » دانسته ، و سيد محمد على امام شوشترى در كتاب ( فرهنگ واژه‌هاى فارسى در عربى ، ص 115 ) آن را پادر نوشته به معنى پاى در خانه « زيرا محل خرمنگاه هرده نزديك خانه‌هاى ده برگزيده مىشود » . از گفته آقاى احمد سوسه در كتاب رىّ سامرا در ضمن شرح استانهاى نهروان چنين برمىآيد كه گويى بيدر را يك واحد وزن پنداشته . وى دربارهء خراج همين تسوى بزرگشاپور گويد : « و كان هذا الطسوج يقسم بدوره الى تسعة رساتيق ، اما جبايته من الحبوب فقد بلغت مائتين و ثلاثة و ستين بيدرا تشمل على الفين و خمسمائة كرمن الحنطة . . . الخ » ( 2 / 356 ) يعنى اين تسو به نه روستا تقسيم مىشد ، و ماليات جنسى آن بالغ بر دويست و شصت و سه بيدر مىشد كه مشتمل بر دو هزار و پانصد كر گندم بود » . ولى بيدر واحد وزن نيست و در اين معنى هم به كار نرفته .\r\n( 1 ) . كر ، پيمانه‌اى بوده است براى وزن و از اين‌كه در كتابهاى لغت عربى آن را از پيمانه‌هاى عراق گفته‌اند معلوم مىشود از پيمانه‌هايى بوده كه پيش از اسلام در ايران به كار مىرفته و بعضى آن را تا زمان بابليان به پيش برده‌اند بنابراين مىتوان گفت كه همين واحد در ديوانهاى ساسانى هم به كار مىرفته و از آنجا به ديوانهاى خلافت راه يافته . كر مانند همه واحدهاى وزن و اندازه در\r\n","page_name":" 266 ","page_number":266},
  {"content":"\r\n\r\nنقد بوده است « 1 » .\r\n* * * \r\nتسوى نهر بوق\r\nاين نامى است كه در مآخذ عربى براى اين تسو ذكر شده و جز اين نام ديگرى براى آن شناخته نيست .\r\nاين تسو با تسوى ديگرى كه به نام « كلواذا و نهربين » خوانده مىشده و وصف آن خواهد آمد و متصل به آن بوده است بخش شرقى منطقه بغداد را دربر مىگرفته‌اند و دو تسوى ديگر كه بخش غربى اين منطقه را شامل مىشده‌اند تسوى قطربل و تسوى بادوريا بوده‌اند كه از استان بالا ( - استان العالى ) از استانهاى غرب دجله به شمار مىرفته‌اند و وصف آنها در جاى خود خواهد آمد . نهر بوق در شمال كلواذا قرار داشته و چون هردو جزء بغداد و حومه آن شده‌اند حدفاصل آن دو زياد مشخص نمانده . ياقوت هم آن را به طور مشخص تعيين نكرده گويد : گمان كرده‌اند كه جنوب بغداد از تسوى كلواذا و شمال آن از تسوى نهر بوق است « 2 » .\r\nاينجا در زمان ساسانيان منطقه‌اى بود آباد در شمال منطقه زندورد مشرف بر دجله كه از يكى از شاخه‌هاى نهربين آبيارى مىشد .\r\nپس از بناى بغداد يكى از محلات آن كه از همين تسوى نهر بوق به شمار مىرفت به نام مخرّم ناميده شد كه تا زمان سلجوقيان هم به همين نام معروف بود . نوشته‌اند كه اين منطقه نام مخرّم را از مخرّم بن يزيد يا ابن شريح بن مخرّم گرفته كه از نخستين روزهاى فتح عراق در آنجا مسكن گزيده و عمر آنجا را به اقطاع به او واگذار كرده بود . در شرق همين منطقه ناحيه آباد ديگرى بوده كه\r\n\r\n\r\n","description":"","footnote":"\r\nدوره‌هاى مختلف و در شهرهاى مختلف مقدار آن فرق مىكرده و به اين جهت ما امروز شايد نتوانيم به طور قطع مقدار كر را در ديوان‌هاى ساسانى به دست آوريم ولى با استناد به گفته خوارزمى ( مفاتيح العلوم ص 67 ) كه زمان او با زمان ابن خردادبه و قدامه فاصله زيادى ندارد مىتوان گفت كه در زمان او كر رسمى كه بغدادى و كوفى بوده با حسابهايى كه او به دست داده نزديك به دو هزار و هفتصد و پنجاه كيلوگرم وزن داشته .\r\n( 1 ) . ابن خردادبه ، ص 12 ، و قدامه ، ص 238 .\r\n( 2 ) . ياقوت ، 4 / 836 .\r\n","page_name":" 267 ","page_number":267},
  {"content":"\r\n\r\nدر كتب عربى نام آن « رستاق الافروطر » آمده . رستاق عربى شدهء روستا است ولى معلوم نيست كلمه ديگر در اصل چه بوده كه عربى شدهء آن به صورت افروطر درآمده .\r\nچنان كه گذشت دو تسوى نهر بوق و كلواذا چون هردو به هم پيوسته بوده‌اند و هردو هم جزء شهر بغداد گرديده‌اند حدود آنها درهم آميخته و به همين جهت گاهى در مآخذ اسلامى در تعيين حدود آن دو اختلافى ديده مىشود .\r\nلوسترانج از مطالعات خود به اين نتيجه رسيده كه حدفاصل بين اين دو تسو شاهراه بغداد خراسان بوده ، و تسوى نهر بوق را در شمال اين شاهراه نشان مىدهد « 1 » . ولى برخى ديگر از محققان حد اين تسو را پايين‌تر از اين شاهراه مىبرند و « نهربين » را كه در اين منطقه جريان داشته و در جنوب بغداد نزديك روستاى كلواذا به دجله مىپيوسته حدفاصل اين دو تسو شمرده ، تسوى كلواذا و نهربين را در جنوب اين نهر و تسوى نهر بوق را در شمال آن دانسته‌اند « 2 » چنان كه ديديم محله مخرّم را كه در جنوب اين شاهراه قرار دارد از تسوى نهر بوق شمرده‌اند « 3 » .\r\nدر دوران ساسانى در شمال اين محل كه بعدها « قطيعة المخرّم » خوانده شده گورستانى از آن زردشتيان وجود داشته كه بعدها آثار آن از ميان رفت . اين گورستان در جنب همين موضعى بوده كه بعدها آرامگاه ابو حنيفه نعمان پيشواى معروف مذهب حنفى و گورستان عمومى مسلمانان گرديد . اين محل پس از آنكه خيزران مادر هارون الرشيد را در آنجا به خاك سپردند به مقبرة خيزران يا « خيزرانيه » معروف گرديد ولى پس از مدتى دوباره به نام امام اعظم ابو حنيفه نعمان خوانده شد و امروز هم به همين نام خوانده مىشود « 4 » .\r\nاين منطقه نهر بوق از آنجا كه منطقه‌اى آباد و سرسبز و تفرجگاهى دلنشين بوده در همان دوران ساسانى مسيحيان يعقوبى و نسطورى در آنجا ديرها و كليساهاى متعدد ساخته بودند ، اين ديرها در دوران اسلامى هم برجاى مانده\r\n\r\n\r\n","description":"","footnote":"\r\n( 1 ) . بلدان الخلافة . . . ص 49 .\r\n( 2 ) . رىّ سامرا ، ج 2 / 360 .\r\n( 3 ) . دليل خارطة بغداد ، ص 34 .\r\n( 4 ) . دليل خارطة بغداد ، ص 35 .\r\n","page_name":" 268 ","page_number":268},
  {"content":"\r\n\r\nبودند و در اين دوران و بخصوص در قرنهاى نخستين اسلامى از آن جهت شهرت يافته‌اند كه محل تفريح و تفرج و باده‌گسارى كسانى بود كه در محلات مسلمان‌نشين جايى براى اين قبيل كارها نمىيافته‌اند ، و به همين‌جهت در ادبيات عربى اشعار زيادى دربارهء اين ديرها و مجالس بزم و طرب و زنان زيباروى آنجاها مىتوان يافت .\r\nيكى از ديرهاى قديمى اين ناحيه ديرى بوده كه در كتاب‌هاى عربى به نام « ديردرمالس » خوانده شده كه تاريخ بناى آن را در سده سوم يا چهارم ميلادى يعنى در اوائل دوران ساسانى دانسته‌اند . شابشتى اين دير را چنين تعريف كرده :\r\n« اين دير بالاى بغداد و در بخش شرقى آن نزديك به خانه‌اى كه احمد بن بويه ( از ديلميان ) در باب الشماسيه ساخته بود « 1 » قرار داشت ، محل آن بهترين محلها و نزهتگاهى است پرباغ و درخت . . . اين دير جاى بزرگى است كه رهبانان و كشيشان و زاهدان بسيارى در آن‌جا سكونت دارند ، و از جاهايى است كه مردم براى تفرج و مىگسارى به آنجا مىروند . » اين منطقه را در دوران عباسى الشمّاسيه مىخواندند . شمّاس يك رتبه دينى مسيحى است و شايد به علت وجود ديرها و بناهاى متعدد مسيحى اين‌جا را شمّاسيه ناميده ، و پس از بناى بغداد دروازه‌اى را كه به اين سمت گشوده مىشد باب الشمّاسيّة خوانده‌اند « 2 » .\r\nخراج اين تسو به گفته ابن خردادبه « 3 » و قدامه « 4 » چنين بوده است : گندم دويست كر ، جو 1000 كر ، نقد 000 ، 100 درهم .\r\n* * * \r\nتسوى كلواذا و نهربين\r\nنهربين رودى بوده است كه از جانب راست نهروان از آن جدا مىشده و پس از آبيارى بسيارى از كشتزارها و روستاهاى شرقى بغداد و\r\n\r\n\r\n","description":"","footnote":"\r\n( 1 ) . مراد كاخى است كه معز الدوله ديلمى در اينجا ساخته بود و به نام الدار المعزّية معروف شده بود .\r\n( 2 ) . دليل خارطة بغداد ، ص 135 تا 136 .\r\n( 3 ) . المسالك و الممالك ، ص 12 .\r\n( 4 ) . المسالك و الممالك ، ص 238 .\r\n","page_name":" 269 ","page_number":269},
  {"content":"\r\n\r\nكاخهاى خلفا در دوران اسلامى با شاخه‌هاى متعدد خود به دجله مىريخته « 1 » است و از اين‌رو اين تسو را به نام آن نهر هم خوانده‌اند « 2 » . كلواذا كه در عربى گاهى آن را با الف كوتاه ( الف مقصوره ) به صورت كلواذى مىنويسند و گاهى با الف بلند ، نامى عربى و اسلامى نيست ، نامى است قديم از دوره ساسانى و شايد هم قديمىتر . ياقوت گويد اهل سير گفته‌اند كه اينجا را به نام كلواذى پسر تهمورث شاه خوانده‌اند . قول ديگرى هم نقل كرده كه اين نام از كلواذ گرفته شده كه به معنى تابوت تورات است از آن‌رو كه به گفته بعضى روايات آن تابوت در اينجا به خاك سپرده شده . اين‌گونه نامگذاريها را مىتوان دليل بر اين شمرد كه اصل اين كلمه قديمى شايد به علت تعريب و تحريف ناشناخته مانده است .\r\nاين تسو در حال حاضر در جنوب شرقى بغداد كنونى و شمال « معسكر الرشيد » واقع است و از محله‌هاى اين شهر بشمار مىرود . اگر به نقشه بغداد نگاه كنيم در جايى كه در آن شهر نهر دجله به سمت غرب متوجه مىشود و پس از طى مسافتى دوباره به شرق جريان مىيابد از اين انحراف مسير زمين پهناورى جزيره مانند به وجود مىآيد كه در حال حاضر خيابانى سراسر آن را قطع مىكند و از چندين ميدان مانند « ساحة التحرير » و « ساحة عمار بن ياسر » و « ساحة عقبة بن نافع » مىگذرد . اين منطقه را همان تسوى كلواذا و نهربين دورهء\r\n\r\n\r\n","description":"","footnote":"\r\n( 1 ) . از شاخه‌هاى معروف اين رود يكى نهرى بوده است كه در دوران خلفاى عباسى به نام « نهر موسى » خوانده مىشده . اين نهر از ساحل راست نهربين در نقطه‌اى كه در شرق كاخ المعتضد معروف به قصر ثريّا قرار داشت منشعب مىشد و پس از آنكه به كاخ وارد مىشد و در آن مىچرخيد از آن خارج مىشد و در نقطه‌اى ديگر به سه جوى تقسيم مىشد كه آنها هم در محله‌هاى ديگر شهر جريان مىيافتند . ديگر از شاخه‌هاى معروف نهربين نهرى بوده است كه به نام « نهر على » معروف شده و از ساحل راست نهربين كمى بالاتر از محل انشعاب نهر موسى از آن منشعب مىشده و پس از مشروب ساختن تسوى نهربوق و روستاى افروطر در يكى از شاخه‌هاى نهر خالص مىريخته است ( رى سامرا ، ج / 2 ص 368 ) .\r\n( 2 ) . ياقوت تسوى كلواذا و نهربين را دو تسو نوشته و اين ظاهرا اشتباهى از اوست ، زيرا با اين ترتيب شمارهء تسوهاى اين استان هشت مىشود در صورتى كه خود او هم مانند ابن خردادبه و قدامه تسوهاى اين استان را هفت نوشته است ، كلواذا و نهربين را ابن خردادبه و قدامه هردو يك تسو نوشته‌اند .\r\n","page_name":" 270 ","page_number":270},
  {"content":"\r\n\r\nساسانى مىدانند . در زمان ياقوت روستاى اين تسو خراب ولى آثار آن باقى بوده ، گويد فاصله آن تا بغداد يك فرسخ است . اين منطقه در زمان ساسانيان و پيش از آنكه منصور شهر مدينة السلام را ، كه بعدها به نام همين منطقه بغداد خوانده شد ، بسازد محلى آباد و پرسكنه بوده . و در همين محل كلواذا ماهى يك بار روزهاى سه‌شنبه بازارى برپا مىشده كه مردم دو تسوى بغداد و كلواذا در آنجا به خريد و فروش مىپرداخته‌اند . اين بازار در كتابهاى عربى به نام « سوق الثلاثا » خوانده شده يعنى سه‌شنبه بازار ، و از قديم هم بسيار معروف بوده « 1 » .\r\nچون كلواذا هم مانند نهر بوق محلى آباد و پرسبزه و پردرخت و محل تفريح و تفرج بوده نام آن در اشعار عرب و به خصوص در اشعار شاعران خوش‌گذران بىپروا مانند ابو نواس و مطيع بن اياس و ديگران برده شده ، و تنى چند از علماى نحو و فقه و از نويسندگان هم بدانجا منسوبند « 2 » . و از جمله نزهتگاههاى آنجا محلى بوده كه آن را در عربى « قبة الفرك » خوانده‌اند كه ذكر آن‌هم مانند كلواذا در اشعار ابو نواس و ديگران آمده : « 3 »\r\nفرك روستايى بوده نزديك كلواذا و جزء همين تسو به شمار مىرفته ، تسوى كلواذا هم مانند تسوى نهر بوق از شاخه‌هاى نهروان كه در اين قسمت به القاطول الكسروى معروف بوده آبيارى مىشده « 4 » .\r\nاين تسو داراى سه روستا و سى و چهار خرمن‌گاه و خراج آن هزار و ششصد\r\n\r\n\r\n","description":"","footnote":"\r\n( 1 ) . ياقوت 3 / 193 ، و دليل خارطة بغداد ، ص 34 .\r\n( 2 ) . ياقوت 4 / 301 - 302 .\r\n( 3 ) . نمونهء اين اشعار را ، در معجم البلدان ، 4 / 34 و 3 / 882 و 4 / 133 و مراصد الاطلاع 4 / 34 خواهيد يافت .\r\n( 4 ) . روستاهاى شرق بغداد و بلكه خود بغداد هم آن قسمت كه در شرق دجله گسترش يافته بوده گسترش يافته بود همگى از آبراههايى كه از نهروان و ديالى ( تامرا ) جدا شده بودند مشروب مىشدند نه از دجله ، زيرا آب دجله به اين قسمت سوار نمىشده . دو نهر اصلى كه اين بخش را مشروب مىساخته‌اند يكى « نهر خالص » و ديگرى « نهربين » بوده ، اين دو نهر هردو از ساحل راست نهروان بزرگ جدا مىشدند ، نواحى شمالى اين منطقه از شاخه‌هاى متعدد نهر خالص و نواحى جنوبى هم از شاخه‌هاى متعدد نهر موسى كه آن هم از شاخه‌هاى نهربين بوده مشروب مىشدند . رى سامرا ، ج 2 ، ص 368 »\r\n","page_name":" 271 ","page_number":271},
  {"content":"\r\n\r\nكر گندم و هزار و پانصد كر جو و سيصد و سى هزار درهم نقد بوده است « 1 » .\r\n* * * \r\nتسوى جازر ( - گازر )\r\nفارسى اين نام برحسب قاعده بايد گازر باشد و گرچه ياقوت در ذيل اين كلمه آن را مشتق از جزر عربى گرفته كه در عبارتى همچون جزر الماء به كار مىرفته ولى اين اشتقاق درست نيست . زيرا اين تسو از تسوهاى قديمى سورستان يا سواد بوده و پيش از آمدن عربها به اينجا وجود داشته و به همين نام هم خوانده مىشده « 2 » . و در جايى هم قرار نداشته كه با جزر و مدّ آب سروكار داشته باشد .\r\nغير از اين تسو يك تسوى ديگر در استان شادشاپور به همين نام ولى به صورت جمع آن يعنى « الجوازر » وجود داشته كه معلوم مىشود اين نام از نامهاى متداول آن زمان بوده .\r\nگازر و گازران از قديم در ايران براى نام ده يا روستا از نامهاى آشنا بوده ، گازر محلى بوده در شاپور فارس كه جنگ مهلّب و خوارج در آنجا اتفاق افتاد .\r\nو عبد الرحمن بن محنف در آنجا كشته شد و به همين‌جهت نام آن در تاريخ آن دوران آمده ، و نامهايى از قبيل گازران و گازرخان و گازرگاه در نام دهات ايران فراوان است « 3 » . تسوى جازر در جنوب بغداد و شمال تيسفون بوده و مركز آن‌هم شهر يا قصبه‌اى بوده به همين نام . اين قصبه تا زمان ياقوت هم وجود داشته و وى نشانى آن را در حوالى نهروان داده است .\r\n* * *\r\n\r\n\r\n","description":"","footnote":"\r\n( 1 ) . ابن خردادبه ، المسالك ص 12 - قدامه المسالك ، ص 238 .\r\n( 2 ) . طبرى در ضمن حوادث حملهء اعراب به ايران از اين جازر نام برده ( 1 / 2442 ) و ابن اثير نيز در ضمن اخبار قلع‌وقمع مزدكيان در زمان انوشيروان محل آن واقعه را بين جازر و نهروان تا مدائن نوشته است . ( الكامل ، ابن اثير ، ج 1 ، ص 314 ) .\r\n( 3 ) . كازران نام سه ده در اراك و ساوه ، كازرسنگ در تهران ، گازرگاه در كازرون ، كازرخان در قزوين ، گازرخانى در سنندج ، گازار در بيرجند و گازور در زاهدان ( ن . ك . فرهنگ آباديهاى ايران از دكتر لطف الله مفخم پايان )\r\n","page_name":" 272 ","page_number":272},
  {"content":"\r\n\r\n\r\nتسوى كهن شهر ( المدينة العتيقة )\r\nنام اين تسو را ابن خردادبه و قدامه و ساير جغرافيانويسان عربىنويس « طسوج المدينة العتيقة » نوشته‌اند و معلوم است كه اين عبارت ترجمه عربى نامى است كه پيش از اعراب اين تسو به آن نام خوانده مىشده . و به قرينهء اين ترجمه اصل فارسى آن مىبايستى كهن‌شهر باشد .\r\nو اين‌گونه تركيبها در زبان فارسى براى نام آباديها يا جاهاى ديگر از قديم معمول بوده و در حال حاضر نيز جاهايى با تركيب كهن در نام آنها مثل كهن‌دژ و مانند آن كم نيستند و از آن جمله كهن‌شهر كه نام دهى در سيرجان است « 1 » .\r\nاين تسو نام خود را از يكى از شهرهاى « مدائن » گرفته كه در شرق دجله و در اين تسو قرار داشته و به همين نام خوانده مىشده . مدائن مجموعه‌اى از هفت شهر بوده كه در دو طرف دجله ، و بيشتر در غرب دجله و در استان اردشير بابكان ، گسترده بوده و غالبا از هم فاصله داشته‌اند ، و بين آنها را باغها و كشتزارها مىپوشانده است . اين شهرها در دوره‌هاى مختلف ساخته و آباد شده‌اند و قديمترين آنها همين بوده كه در شرق دجله قرار داشته و به همين‌سبب هم كهن‌شهر و در عربى المدينة العتيقة خوانده مىشده . كاخ سفيد پادشاهان ساسانى كه در كتب عربى به نام « القصر الابيض » يا « ابيض المدائن » خوانده مىشده وصيت شكوه و شهرت آن در تاريخ منعكس شده در همين شهر بوده . اين شهر در تاريخ طبرى در حوادث فتوحات اسلامى به صورت « المدينة القصوى » هم آمده . يعنى شهر دور ، و اين تعبير را طبرى در برابر المدينة الدّنيا يعنى شهر نزديك به كار برده كه مراد از آن شهر ديگرى از مدائن بوده كه در غرب دجله قرار داشته به نام « به‌اردشير » و اين دو تعبير را طبرى از آنجا گرفته كه در جنگهاى اين دوران كه عربها از غرب به شرق حمله مىكرده‌اند نزديك‌ترين شهر از شهرهاى مدائن كه به دست آنان افتاده به‌اردشير بوده كه در غرب دجله قرار داشته و عربها آن را بهرسير خواندند . و دورترين شهرهاى مدائن به آنان همين كهن‌شهر بوده در شرق\r\n\r\n\r\n","description":"","footnote":"\r\n( 1 ) . فرهنگ آباديهاى ايران - ص 398 به بعد ديده شود .\r\n","page_name":" 273 ","page_number":273},
  {"content":"\r\n\r\nدجله كه در عربى آن را المدينة العتيقة گفته‌اند و براى تصرف آن مىبايستى از دجله ، كه خود مانع بزرگى در راه رسيدن به آن بوده ، عبور كنند . و چون به گفتهء تاريخ‌نويسان اسلامى « خزائن كسرى » در اين شهر بوده لذا بزرگترين عمل جنگى هم كه در اين منطقه صورت گرفته و از آن جمله عبور از دجله ، براى تصرف همين شهر بوده و غنايم هنگفتى هم كه به دست ايشان رسيده و تاريخها از آن با شگفتى ياد كرده‌اند بيشتر از همين شهر بوده است « 1 » .\r\nدو تسوى گازر و كهن شهر ( المدينة العتيقة ) شامل منطقه‌اى مىشد در كنارهء راست نهروان بين بغداد و مدائن . و هردو از رود نهروان مشروب مىشدند از طريق شاخه‌هاى متعددى كه از كنارهء غربى اين رود جدا مىشده و پس از آبيارى اراضى اينجا در ناحيهء مدائن به دجله مىريخته‌اند . نشانى تسوى كهن‌شهر را در حال حاضر در همين جايى مىدهند كه منطقهء « سلمان پاك » در 30 كيلومترى جنوب بغداد در آن واقع است .\r\n\r\nدو تسوى كهن‌شهر و گازر در كاوشهاى باستان‌شناسى\r\nاز مطالعات باستانشناسى اطلاعات بيشترى درباره اين منطقه به دست آورده‌اند . آثار نهرهايى را كه براى آبيارى اين منطقه از نهروان جدا شده بوده در چهار كيلومترى جنوب شهر نهروان يافته‌اند ، و در مسافتى دور تر در فاصله 125 كيلومترى شهر نهروان آثارى را كه در دو طرف مجراى اين نهر يافته‌اند محل سدى مىدانند كه آب نهروان را براى سوار شدن به يكى از همين شاخه‌ها بالا مىبرده و احتمال مىدهند كه اينها آثار همان محلى باشد كه ابن سرابيون آن را ( الشادروان الاعلى ) ناميده ، و محل آن را كمى در جنوب ( مدينة النهروان ) نشان داده است . در جنوب اين سد و در حدود 14 كيلومترى آن بوده كه دو نهر ديگر از جانب راست نهروان جدا مىشده كه در عربى يكى را به نام نهر عليان و ديگرى را به نام نهر الكف خوانده‌اند ، و از آنها هم شاخه‌هاى چندى براى آبيارى اين زمينهاى\r\n\r\n\r\n","description":"","footnote":"\r\n( 1 ) . آگاهى بيشتر را در اين‌باره در تاريخ طبرى ، بخش 1 ، ص 2431 - 2451 خواهيد يافت .\r\n","page_name":" 274 ","page_number":274},
  {"content":"\r\n\r\nپهناور جدا مىشده است .\r\nاحتمال مىدهند ويرانه‌هايى كه اكنون به نام ( تلول بسمايه ) خوانده مىشود محل قصبه جازر بوده است كه به گفتهء ياقوت قريه‌اى بوده است از نواحى نهروان و از توابع بغداد نزديك مدائن ، ويرانه‌هاى بسمايه در محلى در فاصله بيست كيلومترى جنوب شرقى بغداد واقع شده و آثار آن در شبه دائره‌اى به قطر حوالى دو كيلومتر و نيم پراكنده است و از بارزترين ابنيه‌اى كه آثار آن را در اين‌جا يافته‌اند دژ عظيمى است كه ديوارهاى خارجى آن داراى ضلعهاى نامساوى و نامنظم است . طول ضلع شرقى آن 255 متر و ضلع غربى آن 185 متر و ضلع شمالى آن 135 متر و ضلع جنوبى آن كه رو به تيسفون دارد و كوتاهترين ضلعهاى آن است 85 متر است . ديوارهاى اين دژ از سطح زمين مجاور 35 قدم بالاتر است و با خشتهاى چهارگوش بزرگ كه هرضلع آن در حدود 40 سانتيمتر است بنا شده . از حجم اين خشتها و حجم آجرهايى كه در داخل دژ به كار رفته و آنها هم به همين حجم‌اند چنين دانسته‌اند كه اين بنا در اصل ايرانى بوده و به دوران پيش از اسلام بازمىگردد .\r\nباستانشناسان تقريبا در اين امر هم‌داستان‌اند كه آجرهايى به اين حجم به زمان بابليهاى اخير و پس از آنها پارتيها و سپس ساسانيان برمىگردد ، و به‌هرحال از دوران پيش از اسلام و عرب است . و همين هم از جمله دلائلى است كه به استناد آن دژ قادسيه را در سامرا كه ذكر آن پيش از اين گذشت نيز از عهد ايرانى پيش از اسلام دانسته‌اند « 1 » . و در ضمن آثار اين دژ يعنى دژى كه در محل جازر يافته‌اند آثارى هم از شيشه‌هاى قديم ديده مىشود كه مىرساند شيشه هم به طور فراوان در اين بنا به كار رفته بوده « 2 » .\r\nدر ميان ويرانه‌هاى بسمايه آثار نهرى قديمى هم يافته‌اند كه از آن معلوم مىدارند اين نهر براى پر كردن خندق اين دژ به كار مىرفته . و از همين آثار چنين دانسته‌اند كه راه بين مدائن و خراسان پيش از بناى بغداد از طريق همين جازر به نهروان\r\n\r\n\r\n","description":"","footnote":"\r\n( 1 ) . رى سامرا ، ص 259 و 260 .\r\n( 2 ) . رى سامرا ، ج 2 ص 372 و 373 .\r\n","page_name":" 275 ","page_number":275},
  {"content":"\r\n\r\nمىرفته و به همين‌جهت در وسط اين راه و براى حفظ آن ، اين دژ را ساخته بوده‌اند .\r\nدر نزديكيهاى همين ويرانه‌هاى بسمايه چند تپه باستانشناسى ديگر نيز ديده مىشود كه يكى به نام « تل رشادى » در شش كيلومترى غربى اين ويرانه‌ها و ديگر به نام « تل اشجالى » در حدود هشت كيلومترى شمال غربى آن است . احتمال مىدهند اين دو تل نيز از آثار روستاهاى مهم اين تسوى جازر بوده باشند . در مسافت 11 كيلومترى شمال غربى اين ويرانه هم تلهاى خفاجى است كه آنها را محل شهر بابلى قديم مىدانند . و آنچه توجه را جلب مىنمايد اين است كه در كنارهء راست نهروان و در فاصله يازده كيلومترى شمال شرقى ويرانه‌هاى بسمايه مقابل كيلومتر 136 نهروان يك تل ديگرى است كه به نام « تل جوزى » يا « تل جوزيه » خوانده مىشود و احتمال مىدهند كه اين كلمه تحريفى از كلمه « جازر » باشد .\r\nاين را هم درباره اين دو تسو گفته‌اند كه راه خراسان كه از مدائن شروع مىشده و به سمت شرق مىرفته ، چه در زمان ساسانيان كه هنوز بغداد به عنوان شهر وجود نمىداشته و چه در زمان خلفا كه بغداد شهر شده بود ، از دو تسوى جازر و كهن‌شهر مىگذشته است . « 1 » .\r\nچنين مىنمايد كه اين دو تسو از آنجا كه به هم پيوسته بوده‌اند در ديوان خراج داراى يك ابو ابجمعى بوده‌اند چون ابن خردادبه و قدامه هردو خراج آن دو را روى هم ، نه جدا از هم ، نوشته‌اند . اين دو تسو بر روى هم هفت روستا و يكصد و شانزده خرمنگاه داشته‌اند و خراج آن دو جمعا هزار كر گندم و هزار و پانصد كر جو و بين يكصد هزار تا دويست و چهل هزار درهم « 2 » نقد بوده است .\r\n\r\nدو تسوى راذان بالا و راذان پايين\r\nاين دو راذان را گاهى يك تسو و گاه دو تسو نوشته‌اند ، و مىتوان انگاشت كه اين بدان علت بوده كه اين دو تسو هم مانند دو تسوى گازر و كهن‌شهر\r\n\r\n\r\n","description":"","footnote":"\r\n( 1 ) . رى سامرا ، ج 2 ص 376 .\r\n( 2 ) . اين ترديد ناشى از اختلافى است كه در دو كتاب ابن خردادبه و قدامه ديده مىشود . در كتاب ابن خردادبه خراج نقدى آنجا يكصد و چهل هزار درهم ذكر شده و در كتاب قدامه اين مبلغ دويست و چهل هزار درهم است .\r\n","page_name":" 276 ","page_number":276},
  {"content":"\r\n\r\nاز لحاظ وضع خراجى داراى يك ابو ابجمعى بوده‌اند و ثبت ديوانى آن دو به يك نام بوده است « 1 » . اين راذان را مآخذ جغرافيايى عربى در اين‌جا با « ذال » ثبت كرده‌اند ولى همين مآخذ چند محلى ديگر به همين نام را در ساير مناطق ايران مانند اصفهان و بروجرد به صورت « رازان » با « ز » نوشته‌اند « 2 » . اين تسو كه به دو بخش بالا و پايين تقسيم مىشده در شرق تيسفون قرار داشته و از حومه تيسفون تا رود بزرگ نهروان گسترده بوده « 3 » . محل اين تسو را با قسمت شرقى « لواء الكوت » ( - استان كوت ) در تقسيمات كنونى كشور عراق كه در جنوب « لواء الديالى » ( - استان ديالى ) قرار گرفته منطبق دانسته‌اند .\r\nاين دو تسو بر روى هم شانزده روستا و سيصد و شصت و دو خرمنگاه داشته‌اند و خراج آنها چهار هزار و هشتصد كر گندم و چهار هزار و هشتصد كر جو و يكصد و بيست هزار درهم نقد بوده است « 4 » .\r\n\r\n\r\n","description":"","footnote":"\r\n( 1 ) . ابن خردادبه و قدامه در جايى كه استانها و تسوهاى سواد را مىشمرند اين دو را دو تسو ياد مىكنند ( المسالك ، . . . ص 6 و ص 235 ) و در جايى كه خراج آنها را ذكر مىكنند آنها را يك تسو و به نام تسوى دو راذان ( - طسوج الراذانين ) مىنويسند ( ص 12 و 238 ) ياقوت نيز آنجا را دو تسو مىشمرد ( معجم 3 / 228 و 2 / 729 ) .\r\n( 2 ) . ن . ك . معجم ج 1 ص 294 و 488 - و ج 2 ص 7 و 143 و 346 و 729 و 730 - و ج 3 ص 228 و 539 - و ج 4 ص 181 - و ج 5 ص 20 .\r\n( 3 ) . لسترانج ، بلدان الخلافة الشرقية ، ص 54 . آقاى دكتر احمد سوسه محل اين تسو را در منطقه رود العظيم نشان مىدهد نه در منطقهء مدائن . به دلايل وى در رىّ سامرا ، ج 2 ، ص 357 به بعد مراجعه شود .\r\n( 4 ) . المسالك و الممالك ، ص 12 و 238 .\r\n","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n\r\nگفتار پانزدهم استان شادقباد « 1 »\r\nتسوى رستقباد ( - رستم گواذ ) * رستقباد در تاريخ و جغرافيا * تسوى مهرورد * تسوى سلسل * تسوى جلولا و جللتا * تسوى ذيبين * تسوى دستگرد و دو روستا * تسوى بند نيجين ( - بند نيكان ) * تسوى برازرود .\r\nاين استان در جنوب استان شادفيروز و شرق استان شادهرمز كه ذكر آنها گذشت قرار داشته و به هشت تسو تقسيم مىشده بدين‌شرح كه در اين گفتار خواهد آمد :\r\n\r\n\r\n","description":"","footnote":"\r\n( 1 ) . در نام اين استان در بعضى مآخذ عربى اختلافى ديده مىشود . چنان كه قبلا هم در وصف استان شادهرمز ديديم قدامه آن استان را به نام شادقباد خوانده و اين استان را كه ابن خردادبه شادقباد نوشته او به نام استان خسرو شادهرمز ثبت كرده . ياقوت پس از ذكر اين استان كه او هم به نام شادقباد نوشته و پس از ذكر تسوهاى هشت‌گانه آن به همين ترتيبى كه به پيروى از ابن خردادبه و قدامه در اينجا ذكر مىشود گويد : « در روايتى آمده كه شادقباد همان‌جايى است كه به استان بالا ( - الاستان العالى ) معروف است و چهار تسو دارد كه در روايتى عبارتند از :\r\nتسوى فيروزشاپور كه همان انبار و هيت باشد و تسوى عانات و تسوى قطربل و تسوى مسكن » ( معجم البلدان 3 / 227 ) . ظاهرا اين جابجايى نامها در قرنهاى بعد كه ديگر اين نامها به كار نمىرفته‌اند پيش آمده و همانطور كه قبلا هم ذكر شد در اين‌گونه موارد نوشته ابن خردادبه بيش از همه مورد اعتماد تواند بود .\r\n","page_name":" 279 ","page_number":279},
  {"content":"\r\n\r\n\r\nتسوى رستقباد ( - رستم گواذ )\r\nرستقباد يا روستقباذ يا رستقاباد يا روشنقباد ، يا گونه‌هاى ديگرى كه از اين نام در مآخذ عربى ديده مىشود « 1 » همه تعريب يا تحريف از نام فارسى اين محل است كه آن را رستم گواذ ( - رستم قباد ) نوشته‌اند « 2 » . ياقوت كه در يك جا اين نام را روستقباد با واو نوشته گويد : « چنين كلمه‌اى با اين وزن و التقاء ساكنين از كلام عرب نيست » . نامهايى همانند اين نام كه با كلمه رستم تركيب شده باشد از قديم در زبان فارسى معمول و مأنوس بوده و امروز هم در آباديهاى ايران نامهايى همچون رستم‌كلا و رستم‌كلاته و رستم‌كندى و رستم‌رود و رستم‌داد و مانند اينها معروف و رستم‌آباد فراوان است « 3 » .\r\nهرچند در هيچ‌يك از مآخذ تاريخى و جغرافيايى كه در آنها نامى از رستقباد آمده اشاره يا تصريحى دال بر تعدد محلهايى كه به اين نام خوانده شده‌اند نيامده ، ولى با توجه به آنچه در همان مآخذ ، در شرح رويدادهايى كه در آنها نامى هم از رستقباد برده شده ، آمده است به زحمت مىتوان پذيرفت كه در همه آنها سخن از يك رستقباد است . و گرچه نوشته‌هاى آنها غالبا خالى از ابهام نيست ، و گاه آشفتگىهايى هم در آنها ديده مىشود ، ولى با استناد به بعضى نوشته‌هاى معتبر كه در آنها محل جغرافيايى رستقبادى كه از آن سخن رفته به وضوح بيان شده مىتوان گفت كه در اين مآخذ از دو محل به نام رستقباد سخن رفته ؛ يكى همين رستقباد كه نام تسويى از تسوهاى هشت‌گانه استان شادقباد از استانهاى دوازده‌گانه سورستان يا سواد بوده كه ابن خردادبه ( المسالك . . . ص 6 ) و قدامه ( المسالك . . . ص 235 ) از آن ياد كرده‌اند . و ديگر جايى بوده در\r\n\r\n\r\n","description":"","footnote":"\r\n( 1 ) . ن . ك . بلاذرى ، فتوح البلدان ، ص 345 . طبرى 2 / 1062 . ابن نديم ، الفهرست ، چاپ فلوگل ص 54 و 102 . در چاپ تجدد اين كلمه به صورت روشنقباد آمده ، ياقوت ، معجم البلدان ، 2 / 833 و 834 و 778 .\r\n( 2 ) . ياقوت ، به نقل از حمزه اصفهانى ، معجم البلدان 2 / 672\r\n( 3 ) . ن . ك . فرهنگ آباديهاى ايران ، تأليف دكتر مفخم پايان ، ص 225 به بعد .\r\n","page_name":" 280 ","page_number":280},
  {"content":"\r\n\r\nخوزستان كه در حمله اعراب ويران شده و بعدها در همسايگى آن شهر يا قصبه‌اى به نام عسكر مكرّم جاى آن را گرفته ، و ويرانه‌هاى آن را در خوزستان در محل بندقير و در مصب رود كركر « 1 » به كارون نشان مىدهند « 2 » . به‌هرحال براى اين‌كه از آنچه در اين مآخذ درباره رستقباد آمده نمونه‌اى در دست باشد ، سعى مىشود در اين‌جا تا حدى كه متناسب با اين گفتار باشد به آنها اشاره شود هر چند در ظاهر با اين تسو هم بىارتباط باشند ، زيرا در هرحال همه اينها حتى پريشانى و آشفتگيهايى هم كه در اخبار آنها ديده مىشود خود نمودارى است از تاريخ پرابهام اين دوران ، كه آن‌هم بايد دانسته شود .\r\n\r\nرستقباد در مآخذ عربى\r\nدر معجم البلدان زير كلمه دستوا دربارهء رستقباد چنين آمده : « در اخبار نافع بن ازرق آمده كه چون مسلم بن عيسى به نبرد با او بيرون شد نافع به رستقباد از سرزمين دستوا از نواحى اهواز فرود آمد » « 3 » . و در همين كتاب زير كلمهء عسكر مكرم ياقوت اين مطلب را از قول حمزه اصفهانى با وضوح و تفصيل بيشترى آورده است ، گويد : « حمزه اصفهانى گفته : رستقباد تعريب رستم‌گواذ نام شهرى بود از خوزستان كه عربها در صدر اسلام آن را ويران كردند و در نزديكى آن شهرى بنياد يافت كه اردوگاه مكرم بن معزاء الحارث ، يا اردوگاه مكرم يكى از موالى حجاج بن يوسف گرديد كه حجاج او را براى سركوبى خرزاد بن باس ، كه سر از فرمان برتافته و به ايذج رفته و در دژى كه به نام خود او خوانده مىشد\r\n\r\n\r\n","description":"","footnote":"\r\n( 1 ) . رود كركر كه در بندقير به كارون مىريزد در اصل يكى از شعبه‌هاى همين كارون است كه در نزديكى شوشتر از آن جدا شده و پس از پنجاه كيلومتر در اين ناحيه به كارون مىپيوندد .\r\nكيهان ، جغرافياى مفصل ايران ، 1 / 76 .\r\n( 2 ) . نشانى اين رستقباد خوزستان را در كتاب لوسترانج « بلدان الخلافة الشرقيه » ، ص 272 بدين‌گونه خواهيد يافت : مكرم در نزديكى ويرانه‌هاى شهر ايرانى رستم‌گواذ ( - رستقباد عربى ) لشگر زده ، و در آن‌هنگام آن شهر وجود نداشته . و هرچند عسكر مكرم به تدريج به صورت شهرى درآمد كه تا قرن چهارم هجرى هم وجود داشته ولى آن‌هم از ميان رفته و نشانه‌اى كه از آن مانده ويرانه‌هايى است نزديك بندقير كه محل تلاقى آب كركر ( رود مسرقان ) به رود كارون است . »\r\n( 3 ) . ياقوت 2 / 574 .\r\n","page_name":" 281 ","page_number":281},
  {"content":"\r\n\r\nبه حصار نشسته بود ، گسيل داشت . و در محل همين عسكر مكرم از قديم قريه‌اى بود كه مكرم آن را نوسازى كرد و پيوسته بر آن مىافزود تا شهرى شد و آن را عسكر مكرم ناميد . » ياقوت پس از بيان اين مطالب ، دو تن از اهل علم و معرفت را كه به اين محل منسوب بوده و به عسكرى معروف شده‌اند مىشناساند كه يكى از آنها ابو هلال عسكرى صاحب كتاب الصناعتين است « 1 » و ديگرى ابو احمد عسكرى است كه او را حكيم لغوى خوانده كه در تاريخ ادبيات عربى و فارسى هردو از مآخذ معتبر به شمار مىرود .\r\nبه گفته مستوفى شهر ايرانى كه در محل عسكر مكرم قرار داشته و به ويرانى آن اشاره شد در دوران باستان برج شاپور خوانده مىشده ، و جايى هم كه قبلا عسكر مكرم خوانده مىشده در روزگار او به نام لشگر معروف بوده « 2 » . و اين هم درخور ذكر است كه اين دستوا كه در نوشته ياقوت و به نقل از حمزه اصفهانى و همچنين در طبرى « 3 » از نواحى اهواز شمرده شده ، بجز محلّى است كه در مآخذ ديگر به شكل دشتبى آمده و نام سرزمين پهناورى بوده ميان همدان و رى كه به دو بخش همدانى و رازى تقسيم مىشده . « 4 » ، و لوسترانج كه از بزرگترين قريهء آن به نام يزدآباد ياد كرده و محلّ دار الضرب امويها را هم در همان‌جا نشانى داده گويد : گرچه امروز اثرى از آن نمانده ولى حدس مىزنند كه محل آن را بايد در جنوب قزوين جستجو كرد « 5 » .\r\n\r\n\r\n","description":"","footnote":"\r\n( 1 ) . ياقوت ، معجم البلدان 3 / 676 ابو هلال عسكرى يكى از دانشمندان عربىنويس ايرانى تبار است كه نام و تبارش را ياقوت بدين‌گونه نوشته است : « حسن بن عبد الله بن سهل بن سعيد بن يحيى بن مهران . »\r\n( 2 ) . به نقل لوسترانج از او در بلدان الخلافة الشرقية ، ص 272 .\r\n( 3 ) . طبرى 2 / 1062 : « فسار الحجاج فى جيشه حتى نزل روستقباد و هى من دستوى من كور الاهواز فعسكر بها و اقبل ابن الّا شعث فنزل تستر و بينهما نهر . . . »\r\n( 4 ) . قدامه ، المسالك . . . ص 261 قدامه گويد : غزوات مسلمانان در اوايل اسلام در برابر ديلميان دشتبى و ابهر بود . ابهر دژى بود كه مىگفتند آن را يكى از پادشاهان ساسانى در برابر ديلميان ساخته بود . دژ ديگر در برابر آنان قزوين بود كه فارسى آن را كشوين نوشته و به عربى الحدّ المرموق معنى كرده يعنى مرز نگاهبانى شده و گويد كه در دورهء ايرانيان همواره پادگانى از اسواران در آنجا بود .\r\n( 5 ) . بلدان الخلافة الشرقيه ، ص 255 .\r\n","page_name":" 282 ","page_number":282},
  {"content":"\r\n\r\nاز مواردى كه نام رستقباد در تاريخ اين دوران آمده يكى در رويدادهاى سال 75 هجرى و جنگ حجاج با عبد الله بن جارود است كه عبد الله علم طغيان برافراشته و جمع كثيرى را بر حجاج شورانده بود . و ديگر در رويدادهاى سال هشتاد و يك هجرى و جنگ حجاج با ابن الاشعث است كه در طى آن حجاج شكست خورده و به بصره عقب نشسته . و سوم در رويدادهاى سال 90 هجرى و فرار يزيد بن المهلب و برادران او از زندان حجاج است كه در اردوگاه او در همين رستقباد زندانى بودند . و در هرسه اين وقايع حجاج در همين رستقباد فرود آمده و لشگر زده بود . طبرى جنگ حجاج با عبد الله بن جارود را كه در آن عبد الله بن الجارود و بسيارى از يارانش كشته شدند به نام « وقعة رستقباد » ياد كرده « 1 » .\r\nبلاذرى نيز خبر اين جنگ را در رستقباد آورده « 2 » . و از اين‌كه مدائنى « 3 » هم كتابى به نام « ابن الجارود برستقباد » تأليف كرده بوده « 4 » مىتوان دريافت كه اين واقعه يعنى شورش مردم بر حجاج در رستقباد به سركردگى ابن الجارود در آن روزگار آوازه‌اى بلند داشته و تا مدتها ذكر آن بر سر زبانها بوده است . در سال 81 هجرى در جنگى كه بين حجاج و ابن الاشعث روى داد حجاج در رستقباد در يك سوى رود لشكر زده بود و ابن الاشعث در شوشتر در سوى ديگر « 5 » .\r\nغير از كتابى كه مدائنى درباره حوادث رستقباد در جنگ حجاج و ابن الجارود نوشته بود كتاب ديگرى به نام رستقباد در مؤلفات قرن دوم اسلامى\r\n\r\n\r\n","description":"","footnote":"\r\n( 1 ) . طبرى بخش 2 ، ص 873 .\r\n( 2 ) . فتوح البلدان ، ص 345 . در اينجا نام اين محل رستقاباد آمده .\r\n( 3 ) . ابو الحسن على بن محمد بن عبد الله بن ابى سيف المدائنى از علماى بسيار معروف ايرانى است كه در قرن دوم و آغاز قرن سوم هجرى مىزيسته و چون خود يا خانواده‌اش در مدائن مىزيسته‌اند به مدائنى معروف شده . وى در سال 135 هجرى زندگى يافت در 215 يا 225 هجرى بدرود زندگى گفت . نوشته‌هاى بسيارى در اخبار و تاريخ به او منسوب است كه ابن نديم آنها را در چهار صفحه از الفهرست ، ص 100 - 104 آورده است .\r\n( 4 ) . اين كتاب در الفهرست چاپ فلوگل ، ص 102 به نام « كتاب الجارود بن رستقباد » چاپ شده كه تحريف آن آشكار است در چاپ تجدد كه مستند به نسخهء خطى ديگرى است « كتاب ابن الجارود بروشنقباد » آمده .\r\n( 5 ) . طبرى ، بخش 2 ، ص 1062 .\r\n","page_name":" 283 ","page_number":283},
  {"content":"\r\n\r\nديده مىشود كه آن نيز درخور توجه است . و آن كتابى است كه ابن نديم « 1 » آن را به نام « كتاب رستقباد » ضمن مؤلفات ابو عبيده معمر بن المثنى « 2 » ذكر كرده و چون در عنوان كتاب چيزى كه دلالت بر محتواى آن كند ذكر نشده بنابراين به همانگونه كه مىتوان احتمال داد كه اين كتاب هم درباره وصف شورش ابن جارود يا در وصف همين جنگ با ابن الاشعث بوده ، زيرا واقعه ابن الاشعث و درگيريهاى حجاج با او نيز يكى از حوادث مهم قرن اول اسلامى به شمار مىرفته ، مىتوان اين احتمال را هم داد كه اين كتاب نه درباره وقايع بلكه درباره خود شهر و وصف آن يعنى همين تسوى رستقباد در استان شادقباد بوده كه خود محلى بسيار آباد و درخور وصف به شمار مىرفته .\r\n* * * تسوى رستقباد شهر يا قصبه‌اى بوده در كنار رود تامرا ( - ديالى ) . نام اين تسو در ابن خردادبه و قدامه و ياقوت آمده و به احتمال زياد محلى هم كه طبرى در حوادث سال 132 هجرى در شرح جنگهاى قحطبه سردار معروف ابو مسلم خراسانى و ابن هبيره از سرداران مروان بن محمد آخرين خليفه اموى به نام رستقباد ياد كرده همين‌جا بوده . در سال 132 ابو عون يكى از سرداران قحطبه پس از شكست دادن عثمان بن سفيان ، كه در مقدمه لشكر عبد الله بن مروان پسر آخرين خليفه اموى مىجنگيد ، شهرزور را تصرف كرد و مروان خليفه اموى ناچار شد به موصل عقب‌نشينى كند و در آنجا تا كناره زاب بزرگ براى دفاع به سنگربندى و كندن خندق پرداخت . خود قطحبه كه در كرمانشاه بود به جنگ\r\n\r\n\r\n","description":"","footnote":"\r\n( 1 ) . الفهرست ، ص 54 .\r\n( 2 ) . ابو عبيده معمر بن المثنى از موالى قبيلهء تيم و يكى از علماى معروف قرن دوم هجرى است كه كتابهاى بسيارى در موضوعهاى مختلف و به خصوص در انساب و رويدادهاى تاريخى نوشته و مخصوصا به نوشتن كتابهايى در مثالب و طعن بر انساب بزرگان عرب معروف بوده . و به همين‌سبب پس از مرگش كسى به تشييع جنازه او نرفت . در سال 114 هجرى زاده شد و در سال 210 هجرى بدرود زندگى گفت . ابن نديم در روايتى جد او را يهودى و از اهل باجروان نوشته ولى گويد كه من به خط علّان شعوبى خواندم كه او ايرانى الاصل و از مردم فارس بوده ( الفهرست ، ص 53 ) .\r\n","page_name":" 284 ","page_number":284},
  {"content":"\r\n\r\nبا ابن هبيره كه در جلولا لشكر زده بود شتافت . وى از كرمانشاه از راه حلوان به خانقين رفت كه با جلولا پنج فرسخ فاصله داشت . و چون در آنجا آگاه شد كه ابن هبيره براى دفاع به خندق نشسته براى اينكه بدون برخورد با او خود را به كوفه برساند درصدد يافتن راه ديگرى غير از آنچه از جلولا مىگذشت برآمد و يكى از يارانش چنين راهى را به او نشان داد . و آن راه اين بود كه او از خانقين به رستقباد رفت و در آنجا از رود تامرا گذشت و به جاده اصلى بغداد - همدان رسيد و از آنجا به بزرگ شاپور و عكبرا رفت و در آنجا از دجله گذشت و به شرحى كه در تاريخ آمده عازم كوفه شد .\r\nخراج تسوى رستقباد به گفته ابن خردادبه « 1 » هزار كر گندم و هزار و چهارصد كر جو و ارزن و يكصد و هشتاد هزار درهم نقد ، و به گفته قدامه هزار كر گندم و هزار و چهارصد كر جو و دويست و چهل و شش هزار درهم نقد بوده است « 2 » .\r\n* * * \r\nتسوى مهرود\r\nاين تسو به نام رودى كه آن را آبيارى مىكرده خوانده شده . مه‌رود چنان كه گذشت يكى از هفت رودى بوده كه از تامرا ( - ديالى ) جدا مىشده و هر يك از آنها تسويى را سيراب مىكرده‌اند . تسوى مهرود در شرق استان شادقباد واقع بوده و شاهراه مداين - خراسان از آن مىگذشته و بسيارى از روستاهاى آن هم كه همگى از همين مهرود سيراب مىشده‌اند بر كنار اين شاهراه قرار داشته‌اند .\r\nنام اين محل در اخبار جنگهاى ايرانيان و اعراب در ايام فتوحات نيز آمده ، و از مبالغ هنگفتى كه مهاجمان به عنوان مال المصالحه از آنجا گرفته‌اند معلوم مىشود محلى آباد و پرنعمت بوده . بلاذرى پس از وصف جنگ جلولا گويد يزدگرد از حلوان كوچ كرد و مسلمانان در جانب شرقى دجله از نواحى سواد به حمله و غارت پرداختند و به مهرود رسيدند . ولى دهقان آنجا با هاشم - كه مراد هاشم بن عتبة بن ابى وقاص است كه بر مقدمه سپاه مسلمانان بود - با دادن\r\n\r\n\r\n","description":"","footnote":"\r\n( 1 ) . المسالك و الممالك ، ص 13 .\r\n( 2 ) . نبذ من كتاب الخراج ، المسالك و الممالك ، ص 238 .\r\n","page_name":" 285 ","page_number":285},
  {"content":"\r\n\r\nمبلغى صلح كرد به شرطى كه از مردم آنجا كسى را نكشند . مبلغى كه دهقان مهرود به هاشم پرداخت يك جريب درهم بود « 1 » .\r\n\r\nتسوى سلسل\r\nسلسل به كسر دو سين نام رودى بوده است كه اين تسو را آبيارى مىكرده . تسوى سلسل نيز در قسمت شرقى استان شادقباد و پيوسته به تسوى مهرود و بر سر شاهراه مدائن به خراسان قرار داشته « 2 » . خراج اين دو تسو يعنى تسوى مهرود و سلسل را روى هم ابن خردادبه دو هزار كر گندم و دو هزار و پانصد كر جو و دويست و پنجاه هزار درهم نقد « 3 » و قدامه آن را دو هزار كر گندم و يكهزار و پانصد كر جو و يكصد و پنجاه هزار درهم نقد « 4 » نوشته است .\r\n\r\nتسوى جلولا و جللتا\r\nجلولا هم نام خود را از رود بزرگى كه در اين تسو جريان داشته و چنان كه ديديم يكى از هفت نهرى بوده كه از تامرا يا دياله جدا مىشده ، گرفته است .\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 324 ، و ياقوت ، معجم البلدان 4 / 700 . عبارت عربى چنين است :\r\n« . . . حتى اتوا مهروذ و على المقدمة هاشم بن عتبة بن ابى وقاص فجائه دهقانها و صالحه على جريب من الدّراهم على ان لا يقتلوا من اهلها احدا . »\r\nجريب در حال حاضر همچون واحدى براى اندازه‌گيرى زمين به كار مىرود ولى در قديم به پيمانهء مشخصى گفته مىشد كه براى توزين دانه‌هايى همچون گندم و جو به كار مىرفته . و در اين عبارت بلاذرى و ديگر مآخذى كه از مال المصالحه مهرود سخن گفته‌اند نيز مراد همين پيمانه است . جريب را به همين معنى در ايران سابقه‌اى است طولانى ، و در جاهاى مختلف هم اندازه‌هاى مختلف داشته . جريب از پيمانه‌هاى بزرگ بوده و به اجزاء كوچكترى به نام قفيز تقسيم مىشده . قفيز امروز هم در روستاهاى ايران همچون پيمانه‌اى براى توزين غلات به كار مىرود ولى در حال حاضر ظاهرا جريب در اين معنى كاربرد ندارد ، در فارس چنان كه مقدسى نوشته ، احسن التقاسيم ( ص 425 ) جريب به 9 قفيز تقسيم مىشده ، ولى در عراق به چهار قفيز .\r\nو چون هرقفيز برابر بوده با شصت و چهار رطل بغدادى و هررطل بغدادى هم برپايهء حسابهايى كه اهل حساب كرده‌اند برابر بوده با 408 گرم به حساب امروز ، بنابراين اگر كسانى بخواهند براى يافتن مبلغ يك جريب درهم به حسابى دقيق‌تر برسند بايد وزن و قيمت درهم نقرهء آن روز را هم به دست آورند و سر فرصت به حساب بنشينند .\r\n( 2 ) . معجم 3 / 116 .\r\n( 3 ) . المسالك و الممالك ، ص 13 .\r\n( 4 ) . المسالك و الممالك ، ص 238\r\n","page_name":" 286 ","page_number":286},
  {"content":"\r\n\r\nرود جلولا رودى بزرگ و قابل كشتيرانى بوده كه در مسير خود به غرب از بعقوبه مىگذشته « 1 » و تا باجسرا در آن كشتى رفت‌وآمد مىكرده است « 2 » . در محل شهر يا قصبه جلولا كه رود از وسط آن مىگذشته پلى معتبر از سنگ خارا و سرب از دوران ساسانى وجود داشته كه چون در مسير شاهراه مدائن - خراسان قرار داشته و يكى از گذرگاههاى مهم اين شاهراه به شمار مىرفته ، از اين‌رو از لحاظ نظامى و دفاعى هم محلى بااهميت بوده است . و آنچه بر اعتبار و اهميت آن مىافزوده آبادانى و عمران اين منطقه بوده كه كار لشكركشى را آسان مىساخته و به همين‌جهت بوده كه سپاهيان ايران پس از جنگ قادسيه و مدائن براى دفاع از داخلهء ايران به اين محل عقب‌نشينى كردند ، و جنگ ايشان با اعراب در اين محل به گفتهء بلاذرى سخت‌تر و لجوجانه‌تر از جنگهاى ديگرى بود كه تا اين تاريخ بين آنها و اعراب درگرفته بود « 3 » . و به همين‌سبب هم در تاريخ فتوحات اين واقعه با عنوان « جلولاء الوقيعة » معروف گرديده « 4 » . و در جنگ سپاهيان خراسان با بنى اميه ابن هبيره عامل بنى اميّه بر عراق هم در همين جلولا به دفاع نشسته و همان خندقهاى ايرانيان را سنگر گرفته بود تا مانع نفوذ سپاهيان خراسان به كوفه و شام گردد .\r\nمحل جلولا بعدها به نام قزل رباط خوانده شده و سابقا يكى از منازل كاروان‌رو بر سر راه همدان به بغداد بوده « 5 » ولى دولت كنونى عراق آن نام را برداشته و آنجا را سعديه به نام سعد بن ابى وقاص فاتح جنگ قادسيه خوانده ، و اين شهر امروز مركز ناحيه سعديه و جزء فرماندارى خانقين و از استان دياله به شمار است .\r\n\r\n\r\n","description":"","footnote":"\r\n( 1 ) . بعقوبا به قول ياقوت در ده فرسخى بغداد و بر سر شاهراه خراسان قرار داشته ( 1 / 672 ) و رود جلولا از وسط آن مىگذشته .\r\n( 2 ) . معجم ، 2 / 107 .\r\n( 3 ) . فتوح البلدان ، ص 324 به بعد .\r\n( 4 ) . طبرى ، بخش 1 ، ص 2473 .\r\n( 5 ) . منزلهاى كاروان‌رو از بغداد تا حلوان به گفته ابن خردادبه و قدامه بدين‌ترتيب بوده : از بغداد به نهروان چهار فرسخ - از نهروان به دير بازما چهار فرسخ - از دير بازما به دسكره ( - دستگرد ) هشت فرسخ - از دسكره به جلولا هفت فرسخ - از خانقين به قصر شيرين شش فرسخ - از قصر شيرين به حلوان پنج فرسخ . ( المسالك و الممالك ص 18 و 197 ) .\r\n","page_name":" 287 ","page_number":287},
  {"content":"\r\n\r\nو اما جللتا كه با جلولا يك تسو را تشكيل مىداده‌اند ناحيه‌اى بوده است در جوار منطقهء جلولا كه از نهروان سيراب مىشده و تا قرنها به همين نام خوانده مىشده و در دوران اسلامى علمايى هم از مردم آنجا برخاسته‌اند كه از آن جمله محسن بن على بن شهفيروز جللتائى است كه از فقهاى معروف شافعى بوده و در شهر رمضان سال 456 در جللتا درگذشته است « 1 » .\r\nجلولا و جللتا بر روى هم داراى پنج روستا و هفتاد و شش خرمن جا بوده‌اند .\r\nو خراج آن دو ، روى هم يك هزار كر گندم و يكهزار كر جو و يكصد هزار درهم نقد بوده است « 2 » . در كتاب ابن رسته اين محل به نام جبلتا خوانده شده . وى گويد : در آنجا رودى بزرگ و بر آن رود پلى سنگى از بناهاى ساسانى وجود دارد كه گاهى طغيان رود به اندازه‌اى است كه آب روى پل را مىپوشاند .\r\nابن رسته نزديك همين محل از پل ديگرى به نام طرارستان سخن مىگويد كه از روى آن گذرگاه نهرى را با سرب تعبيه كرده بوده‌اند كه آب در آن جريان مىيافته « 3 » .\r\n\r\nتسوى ذيبين\r\nنام اين تسو به همين‌گونه در مآخذ عربى آمده و دانسته نيست كه تلفظ اصلى آن قبل از تعريب چگونه بوده است . ابن خردادبه و قدامه هردو نام اين تسو را ذكر كرده‌اند ولى در معجم البلدان ياقوت‌نامى از آن نيست . شايد بدين‌علت كه در زمان ياقوت يا مدتها پيش از او نام اين تسو تغيير يافته و فراموش شده بوده است . به نظر نمىرسد كه اين كلمه ذيبين تحريفى از كلمه زابين و مراد از آن دو زاب بالا و پايين باشد كه از رودهاى معروف اين ناحيه بوده‌اند ، زيرا چنان كه در جاى خود خواهد آمد رودهاى متعددى كه به نام زاب خوانده مىشده‌اند در مناطق ديگرى غير از اين منطقه جريان داشته‌اند .\r\nاين تسو چهار روستا و دويست و سى خرمن جا داشته و خراج آن به گفته ابن خردادبه هفتصد كر گندم و يكهزار و سيصد كر جو و چهل هزار درهم نقد ، و\r\n\r\n\r\n","description":"","footnote":"\r\n( 1 ) . معجم البلدان ، 2 / 106 .\r\n( 2 ) . المسالك و الممالك ، ص 13 و 238 .\r\n( 3 ) . الاعلاق النفيسة ، ص 164 .\r\n","page_name":" 288 ","page_number":288},
  {"content":"\r\n\r\nبه گفتهء قدامه يكهزار و نهصد كر گندم و يكهزار و سيصد كر جو و چهل هزار درهم نقد بوده است « 1 » .\r\n\r\nتسوى دستگرد و دو روستا\r\nنام اين دو تسو را ابن خردادبه الدسكرة و الرستاقين نوشته « 2 » و قدامه آن را تنها به نام الدسكره ياد كرده بدون رستاقين « 3 » . مىتوان انگاشت كه در زمان قدامه دو روستا از اين تسو حذف شده بوده و به همين سبب هم خراجى را كه قدامه براى اين تسو نوشته كمتر از خراجى است كه ابن خردادبه نوشته است . دسكره صورت عربى شدهء دستگرد است . دستگرد به دو صورت در زبان فارسى به كار رفته يكى همين دستگرد و ديگرى دستجرد . در ايران از قديم آباديهاى بسيارى به اين نام خوانده مىشده‌اند و امروز هم اين نام فراوان است « 4 » .\r\nاين تسو كه به نام مركز عمدهء آن دستگرد ناميده شده در شمال غربى تيسفون و بر گذرگاه شاهراه مدائن - خراسان و بين بغداد و جلولا قرار داشته . فاصله آن تا بغداد شانزده فرسخ و تا جلولا هفت فرسخ بوده . غير از اين محل در منطقه سواد چندين آبادى ديگر نيز به همين نام دسكره وجود داشته كه يكى در نواحى رود ملكا در غرب بغداد و ديگرى در مقابل جبّل در جنوب عراق بوده است . در خوزستان هم دهى به نام دسكره خوانده مىشده .\r\nولى اين دسكره كه در اينجا مورد گفتگو است و تسويى به نام آن خوانده شده و به دسكرة الملك معروف بوده اهميت و اعتبار ديگرى داشته است .\r\nياقوت دربارهء شهرت اين شهر به دسكرة الملك گويد : چون هرمز پسر شاپور پسر اردشير بابكان در آنجا بسيار اقامت مىكرده از اين‌رو آنجا را دسكرة الملك ( - دستگرد شاه ) ناميده‌اند . ظاهرا اين دستگرد در همه دوران ساسانى اهميت و اعتبار خود را حفظ كرده و شاهان ساسانى را در اينجا كاخهاى\r\n\r\n\r\n","description":"","footnote":"\r\n( 1 ) . المسالك و الممالك ، ص 13 و 238 .\r\n( 2 ) . المسالك و الممالك ، ص 6 و 13 .\r\n( 3 ) . قدامه ، الخراج ، المسالك و الممالك ، ص 235 و 238 .\r\n( 4 ) . در فرهنگ آباديهاى ايران نشانى از 23 آبادى به نام دستگرد و 34 آبادى به نام دستجرد داده شده .\r\n","page_name":" 289 ","page_number":289},
  {"content":"\r\n\r\nمتعدد بوده ، و در زمان ابن رسته هنوز برج‌وباروى كاخى از كاخهاى ساسانى در آنجا بر پاى بوده كه به گفته او تنها يك در به سوى غرب داشته ولى بناهاى داخل آن ويران شده بوده‌اند « 1 » . ابن رسته آنجا را شهرى بزرگ توصيف كرده و گويد فاصله بين آنجا و دير تيرمه « 2 » هشت فرسخ است كه از دشتى آباد مىگذشته و در دو سوى جاده هم آباديهاى چندى بوده كه چون در زمان او مردم آنها از بيم اعراب آنجاها را رها كرده به جاهاى ديگر رفته بوده‌اند ، آباديها همه ويران بوده است « 3 » . ابن رسته در همين محل در بالاى تپه‌اى از بناى ديگرى از دورهء ساسانى نشانى مىدهد كه مىگفته‌اند آنجا زندان يكى از پادشاهان بوده است .\r\nدر سرگذشت خسرو انوشيروان مىخوانيم كه در يكى از سالها كه براى گذراندن تابستان از مدائن به همدان مىرفته در همين دستگرد در مجلسى كه با حضور سران دولت و نمايندگان كشورهاى خارج تشكيل شده بود . مردى از اسواران خود او به او سوء قصد كرده بوده است « 4 » .\r\nاز اين سرگذشت مىتوان دريافت كه هنگامى كه شاه عازم سفرى بوده بزرگان دربار و شايد هم سفيران خارجى تا همين دستگرد او را بدرقه مىكرده‌اند . و ظاهرا به علت آبادانى و خرمى آنجا بوده كه شاهان ساسانى آنجا را برگزيده بودند . و در همين‌جا بود كه خسروپرويز كاخى باشكوه برافراشته بود .\r\nدر هنگامى كه هراكليوس پادشاه روم از راه ارمنستان و آذربايجان به ايران حمله كرد خسروپرويز در همين دستگرد بود . و چون در برابر هراكليوس مقاومت نكرد و گريخت هراكليوس بر آنجا دست يافت و خزاين و نفايس آنجا\r\n\r\n\r\n","description":"","footnote":"\r\n( 1 ) . الاعلاق النفيسة ، ص 163 .\r\n( 2 ) . ظاهرا اين دير همان است كه در كتاب ابن خردادبه و قدامه دير بازما ناميده شده .\r\n( 3 ) . الاعلاق النفيسه ، ص 163 .\r\n( 4 ) . اين سرگذشت را مسكويه با عنوان « سيرة انوشروان » در تجارب الامم نقل كرده و نوشته است كه وى آن را از كتابى كه انوشروان در شرح حال خود و ادارهء كشورش پرداخته بوده برگرفته است . توضيحاتى دربارهء اين سرگذشت و برگردان فارسى آن در دو گفتار از نويسندهء اين سطور در مجله الدراسات الادبية ( سال 3 شماره‌هاى 3 و 4 دانشگاه لبنان 1340 ه . ش . ) خواهيد يافت .\r\n","page_name":" 290 ","page_number":290},
  {"content":"\r\n\r\nو همچنين سيصد پرچم رومى را كه سرداران ايرانى در جنگ با روميان از آنها به غنيمت گرفته و به نشانى پيروزى خود در خزاين اين شهر نگهدارى مىكردند ، همه را به غنيمت برد و پس از تاراج آنجا را به آتش كشيد « 1 » . و اين واقعه‌اى بود كه چنان كه در جاى خود گذشت « 2 » بر سرنوشت خسروپرويز و فرجام كار او اثرى ناميمون داشت . زيرا سرداران ايرانى كه اين شكست و زبونى را نتيجه ضعف و بزدلى خسروپرويز مىدانستند اين را باطنا بر او نبخشيدند و اين هم يكى از عواملى گرديد كه در گرفتارى و خلع او مؤثر گرديد .\r\nتسوى دستگرد و دو روستا جمعا داراى هفت روستا و چهل و چهار خرمنگاه بوده و خراج آنجا را ابن خردادبه دو هزار كر گندم و دو هزار كر جو و هفتاد هزار درهم نقد نوشته ولى به گفته قدامه خراج آنجا هزار و هشتصد كر گندم و هزار و چهارصد كر جو و شصت هزار درهم نقد بوده و اين تفاوت به احتمال زياد ناشى از آن است كه چنان كه گذشت قدامه دو روستا را در ابو ابجمعى اين تسو نياورده و اين‌جا را تنها به نام تسوى دستگرد ذكر كرده است .\r\n\r\nتسوى بندنيجين\r\nبندنيجين شكل عربى شدهء نام اصلى همين محلى است كه در حال حاضر مندلى خوانده مىشود . و شهركى است در جنوب خانقين و شرق بعقوبه و در نزديكىهاى مرز ايران كنونى . مندلى تحريفى است از بندنيجين كه در كتب عربى اين محل را به آن نام خوانده‌اند . ياقوت كه اين كلمه را به همين‌گونه بندنيجين ضبط كرده گويد : بندنيجين به صورت تثنيه است ولى من نمىدانم بندنيج مفرد آن چه معنى دارد . ياقوت اين را نمىدانسته چون بندنيجين كلمه‌اى عربى و تثنيهء بندنيج نيست ، بلكه اين كلمه همان‌گونه كه خود او هم از قول حمزهء اصفهانى نقل كرده صورت عربى شدهء نام فارسى و قديمى اين محل است كه وندنيكان بوده و نخست در عربى به بندنيجان تبديل يافته و آنگاه بندنيجين شده . و آن شهر مشهورى بوده در كنارهء نهروان در ناحيه جبل . ياقوت آن را از توابع بغداد\r\n\r\n\r\n","description":"","footnote":"\r\n( 1 ) . نگاه كنيد به معجم البلدان ذيل كلمه الدسكرة و شهر ابان ، و كتاب بلدان الخلافة الشرقية ، ص 85 و 86 .\r\n( 2 ) . در جلد اول همين كتاب ، ص 350 به بعد .\r\n","page_name":" 291 ","page_number":291},
  {"content":"\r\n\r\nشمرده ولى به گفتهء او گويى كه بايد از توابع مهر جانقذق باشد .\r\nوى در وصف اين شهر از قول عماد بن كامل بندنيجى كه از فقيهان اين ناحيه بوده نقل كرده كه بندنيجين نامى است كه به مجموعه‌اى از روستاهاى مختلف و پراكنده گفته مىشود كه هريك محلى جدا هستند و از يكى ديگرى ديده نمىشود ليكن نخلستانهاى آنها همه به هم پيوسته‌اند « 1 » . بزرگترين محلّه بندنيجين باقطنايا خوانده مىشده و نزديك آن شهركى بوده به نام باكسايا « 2 » و يكى از نواحى آن‌هم ترقف ناميده مىشده كه ابو عيسى ترقفى از عالمان حديث از انجا بوده است « 3 » و از اين‌كه نسبت اين ابو عيسى ترقفى باكسايى بوده چنين برمىآيد كه ترقف هم نزديك باكسايا بوده . به گفته ياقوت نزديك همين بندنيجين در ناحيه جبل روستايى بوده به نام ده‌بالا كه آن را با همين نام فارسى ذكر كرده و گفته اصلا از توابع ماسبذان شمرده مىشده ، و قبر مهدى خليفه عباسى پسر منصور در آنجا بوده و در آنجا آرامگاهى براى او ساخته بودند و كسانى را هم پيوسته به خدمت آن مىگماشته‌اند « 4 » . ياقوت در جاى ديگر نام اين روستا را الرّذ نوشته است و گويد كه از قبر مهدى جز بناى ويرانى كه فقط آثارى از آن پيداست چيزى باقى نمانده « 5 » .\r\nبه گفته ياقوت بندنيجين از رودى سيراب مىشده كه از محلى به نام اريوجان بدانجا روان مىشده ، و اريوجان شهرى بوده بسيار آباد از توابع ماسبذان كه در سمت راست حلوان و در وسط كوهپايه‌هاى پردرخت قرار داشته « 6 » .\r\nتسوى وندنيكان يا بندنيجين داراى پنجاه روستا و پنجاه و چهار خرمنگاه بوده و خراج آن را ابن خردادبه « 7 » ششصد كر گندم و پانصد كر جو و يكصد هزار درهم نقد و قدامه « 8 » ششصد كر گندم و پانصد كر جو و سى و پنج هزار درهم نقد نوشته‌اند .\r\n\r\n\r\n","description":"","footnote":"\r\n( 1 ) . معجم البلدان ، 1 / 745 .\r\n( 2 ) . معجم البلدان ، 1 / 477 .\r\n( 3 ) . معجم البلدان ، 1 / 838 .\r\n( 4 ) . معجم البلدان ، 2 / 632 .\r\n( 5 ) . معجم البلدان ، 2 / 775 و 4 / 393 .\r\n( 6 ) . معجم البلدان ، 1 / 230 .\r\n( 7 ) . المسالك و الممالك ، ص 13 .\r\n( 8 ) . نبذ من كتاب الخراج ، المسالك ، ص 238 .\r\n","page_name":" 292 ","page_number":292},
  {"content":"\r\n\r\n\r\nتسوى برازرود\r\nاين تسو نام خود را از رودى گرفته كه از آن آبيارى مىشده برازرود چنان كه در استان شادفيروز گذشت نام يكى از هفت نهرى بوده كه از تامرا جدا مىشده « 1 » . برازرود در نخستين شكل عربى خود به صورت براز الروز درآمده كه ابن خردادبه و قدامه هم آن را به همين‌گونه ذكر كرده‌اند . ياقوت گويد : براز الروز از طسوجهاى سواد است و در جانب شرقى استان شادقباد واقع شده و معتضد خليفه را در آنجا ساختمانهاى بزرگ بود « 2 » . و نيز گويد : براز الرود يكى از هشت تسوى شادقباد است كه استانى است در شرق بغداد « 3 » . اين نام چنان كه در مقدمه درباره تعريب آن گذشت بعدها به تدريج دچار تحريف هم شده و به صورت بلدروز درآمده و امروز به اين نام معروف است . تسوى برازرود در شرق تسوى وندنيكان و بين آن و بعقوبا قرار گرفته بود « 4 » .\r\nاين تسو داراى هفت روستا و هشتاد و شش خرمن جا بوده خراج آن را ابن خردادبه سه هزار كر گندم و پنج هزار كر جو و يكصد و بيست هزار درهم نقد « 5 » و قدامه سه‌هزار كر گندم و پنجهزار و يكصد كر جو و يكصد و بيست هزار درهم نقد نوشته‌اند « 6 » .\r\n\r\n\r\n","description":"","footnote":"\r\n( 1 ) . معجم البلدان ، 1 / 813 .\r\n( 2 ) . معجم البلدان ، 1 / 534 .\r\n( 3 ) . معجم البلدان ، 3 / 227 .\r\n( 4 ) . لوسترانج برازرود را طسوج تامرا شمرده ( بلدان الخلافه الشرقيه ، ص 86 ) شايد اين بدان علت باشد كه برازرود يكى از رودهايى بوده است كه از تامرا جدا مىشده و گرنه تسوى تامرا همانگونه كه گذشت جزء استان شادفيروز بوده و برازرود جزء استان شادقباد .\r\n( 5 ) . ابن خردادبه ، المسالك و الممالك ، ص 13 .\r\n( 6 ) . قدامه ، نبذ من كتاب الخراج ، المسالك ، ص 239 .\r\n","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n\r\nگفتار شانزدهم استان بازيجان‌خسرو ( - ارندين‌كرد ) يا استان نهروانات\r\nآنچه دربارهء اين نام و محل آن در نوشته‌هاى قديم آمده * تسوى نهروان بالا * تسوى نهروان ميانه * دير العاقول * همانيه * تسوى نهروان پايين * ماذرايا * دو تسوى بادرايا و باكسايا .\r\nاين استان را ابن خردادبه بازيجان‌خسرو « 1 » و قدامه ارندين‌كرد « 2 » و مقدسى استان نهروانات « 3 » ناميده‌اند . مقدسى آن را از آن‌رو نهروانات خوانده كه سه تسو از پنج تسوى آن نهروان خوانده مىشده كه با نشانه‌هاى بالا و پايين و ميانه از يكديگر جدا مىشده‌اند ، و همه از رود بزرگ نهروان و شاخه‌هاى متعدد آن سيراب مىشده‌اند . اين استان به پنج تسو تقسيم مىشده به اين نامها :\r\n1 - تسوى نهروان بالا 2 - تسوى نهروان ميانه 3 - تسوى نهروان پايين 4 - تسوى بادرايا 5 - تسوى باكسايا .\r\n\r\n\r\n","description":"","footnote":"\r\n( 1 ) . المسالك و الممالك ، ص 5 و 8 .\r\n( 2 ) . قدامه ، المسالك و الممالك ، ص 235 - 236 .\r\n( 3 ) . مقدسى ، احسن التقاسيم ، ص 133 .\r\n","page_name":" 295 ","page_number":295},
  {"content":"\r\n\r\nاين استان از كمى پايين‌تر از جنوب شهر نهروان آغاز مىشده و تا دنباله‌هاى رود نهروان تا نزديكىهاى كوت امروز ادامه مىيافته ، و بيشتر اراضى آن از شاخه‌هايى كه از دو طرف نهروان جدا مىشده‌اند آبيارى مىگرديده . و اگر بخواهند محل تاريخى آن را بيابند بايد آن را در جايى از منطقهء شرقى عراق در مجاورت با مرز كنونى ايران جستجو كنند كه بدره و بكسايه دو شهر كنونى عراق را هم در خود بگيرد . چون اين دو نام بازمانده‌اى است از نام دو تسوى همين استان و يادگارى است از همان دوران . دربارهء اين استان و هريك از تسوهاى پنجگانهء آن در همين گفتار شرح و توصيفى خواهد آمد ولى پيش از آن لازم مىنمايد كه درباره نام اين استان و محل تاريخى آن توضيحى اضافه شود . زيرا همان‌گونه كه در يكى از مقدمه‌هاى اين كتاب شرح داده شد به سبب تحريفهايى كه در اثر تعريب يا علتهاى ديگر در نامهاى جغرافيايى و محل آنها روى داده گاه مواردى پيش مىآيد كه توضيحى را به صورت بحث و بررسيهايى لغوى و جغرافيايى ضرورى مىنمايد و اين‌جا هم يكى از آن موارد است .\r\n\r\nآنچه دربارهء اين نام و محل آن در نوشته‌هاى قديم آمده\r\nدربارهء اين نام و محل آن اين مطالب درخور ذكر است :\r\n1 - نام بازيجان‌خسرو كه در كتاب ابن خردادبه براى اين استان آمده ، در جاى ديگرى از اين كتاب تكرار نشده . اين نام در كتاب قدامه نيامده نه براى اين استان و نه براى جاى ديگر .\r\n2 - نام ارندين‌كرد هم كه در كتاب قدامه براى اين استان ذكر شده ، در جاى ديگرى از آن كتاب تكرار نشده ، اين نام هم در كتاب ابن خردادبه نيامده نه براى اين استان و نه براى جاى ديگر .\r\n3 - دو نام بازيجان‌خسرو ، و ارندين كرد ، هردو شكل فارسى نامهاى اين استان به نظر مىرسند كه هردو كم‌وبيش دچار تحريف شده‌اند . دربارهء بازيجان‌خسرو پس از اين تفصيل بيشترى خواهد آمد . دربارهء ارندين كرد مىتوان انگاشت كه جزء دوم آن ( كرد ) همان واژه‌اى باشد كه به فراوانى در نامهاى جغرافيايى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبه صورت گرد يا جرد همچون دستگرد و دستجرد و مانند اينها ديده مىشود .\r\nولى در هرحال اين نام احتياج به بحث و بررسى بيشترى دارد .\r\n4 - و اما بازيجان‌خسرو هرچند دربارهء جزء اول اين نام يعنى بازيجان هنوز نمىتوان نظرى بىترديد اظهار نمود ولى دربارهء ، جزء دوم آن يعنى خسرو شايد بتوان اين را بىترديد پذيرفت كه مراد از آن خسرو انوشيروان است ، و اين استان به سبب كارهاى بزرگ عمرانى كه وى در آن انجام داده ، و شايد هم خود او آن را به صورت استانى آباد و گسترده درآورده بوده است ، به نام وى خوانده شده ، و اين‌جا هم همانند استانهاى ديگر اين سرزمين كه هريك به نام شاهى كه در آبادى آنجا كوشيده و در اين كتاب دربارهء آنها سخن رفته و مىرود به نام او ناميده شده است .\r\nدر تأييد اين مطلب گذشته از آنچه در همين كتاب دربارهء كارهاى عمرانى متعدد انوشيروان در همين منطقه آمده ، چه دربارهء طرح عظيم نهروان و طرحهاى مكمل آن همچون قاطول كسروى و قورج كه دربارهء آنها پيش از اين با تفصيل سخن رفت ، و چه دربارهء كارهاى ديگر او از آن قبيل كه در جلد اول همين كتاب در تعمير خندق شاپور و كارهاى عمرانى او در مناطق مرزى روم و صحرا بدانها اشاره شد « 1 » ، مىتوان به نوشته‌هاى دينورى و ابن اثير هم دربارهء استانها و طسوجهاى تازه‌اى كه انوشروان در همين منطقه به وجود آورده يا گسترش داده است نيز اشاره كرد .\r\nابو حنيفهء دينورى از استانى سخن مىگويد كه انوشروان آن را در همين منطقه نهروان و جوخى « 2 » به وجود آورده بوده . دينورى آن را به نام خسروماه خوانده و داراى شش تسو شمرده كه هرچند نام آنها با نام تسوهايى كه ابن خردادبه براى اين استان بازيجان‌خسرو ذكر كرده يكسان نيست ولى محل آنها همينجا است « 3 » .\r\nو ابن اثير هم از استانى از برآورده‌هاى انوشروان در همين منطقه ياد كرده داراى\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ، ص 258 به بعد .\r\n( 2 ) . درباره جوخى در گفتارى بعد توضيحى خواهد آمد .\r\n( 3 ) . ابو حنيفهء دينورى الاخبار الطوال ، ص 73 .\r\n","page_name":" 297 ","page_number":297},
  {"content":"\r\n\r\nپنج تسو كه هرچند نام آن استان با آنچه در اين‌جا آمده يكى نيست ولى نام هر پنج تسوى آن با نام تسوهايى كه ابن خردادبه براى استان بازيجان‌خسرو آورده يكى است « 1 » .\r\nدربارهء جزء اول اين نام يعنى بازيجان هم اين مطلب درخور ذكر است :\r\n* هرچند چنان كه گذشت اين واژه يعنى بازيجان به شكل فارسى آن جز در سياههء ابن خردادبه نيامده ولى به شكل عربى آن يعنى بوازيح ( جمع بازيج ) در بيشتر مآخذ جغرافيايى عربى آمده ولى نه به عنوان نامى براى اين استان بلكه به عنوان نامى براى جاهايى در مناطق مختلف از اين قبيل :\r\n* قدامه در بيان مقدار خراج كارگزاريهاى مغرب كه آنها را از حد فرات به سمت غرب شمرده البوازيج را پس از تكريت و الطيرهان ( خ . ل . طبرهان ) و السّن آورده و بازده ( خراج ) همه را در حد متوسط هفتصد هزار درهم نوشته ( در نسخه چاپ شده كتاب قدامه به تصحيح دوگوى سبع مائه الف الف درهم « هفتصد ميليون درهم » چاپ شده كه ظاهرا يك الف است ) ، در اين‌جا قدامه پس از بوازيج از موصل و توابع آن مانند شهر زور و صامغان هم نام برده . « 2 »\r\n* قدامه همچنين در سياهه تفصيلى كل عايدات مملكت اسلام ، چهار محلى را كه پيش از اين گذشت يعنى تكريت و طيرهان و سنّ و بوازيج را يك‌جا آورده و عايدات همه را نهصد هزار درهم نوشته است « 3 » . و آنچه در اينجا گفتنى مىنمايد اين است كه در اين سياهه بوازيج نه جزء سواد است و نه در ابو ابجمعى سواد بنابراين ارتباطى هم با اين استان بازيجان‌خسرو پيدا نمىكند . در اين سياهه عايدات سواد كه در رأس همين سياهه قرار گرفته به تنهايى يكصد و سى ميليون و\r\n\r\n\r\n","description":"","footnote":"\r\n( 1 ) . ابن اثير نوشته : چون خسرو انوشروان انطاكيه را در جنگ با روم تصرف كرد و مردم آنجا را به سرزمين سواد كوچانيد دستور داد براى آنها شهرى در كنار تيسفون همانند انطاكيه بسازند و آنها را در آنجا سكونت داد و اين همان است كه آن را روميّه خوانند ، و براى آن ، پنج تسو مقرّر داشت : تسوى نهروان بالا . تسوى نهروان ميانه . تسوى نهروان پايين . تسوى بادرايا . تسوى باكسايا . ( تاريخ الكامل ، ج 1 ، ص 258 ) .\r\n( 2 ) . المسالك ، ص 245 .\r\n( 3 ) . المسالك ، ص 250\r\n","page_name":" 298 ","page_number":298},
  {"content":"\r\n\r\nدويست هزار درهم نوشته شده است .\r\n* نكتهء ديگرى هم كه باز گفتنى مىنمايد اين است كه در فهرست اسماء الاماكن و الامم همين نسخه المسالك و الممالك تصحيح دوگوى ، در كلمهء البوازيج به كلمه خنياسابور هم ارجاع داده شده . نام خنياسابور در فهرستى هم كه ابن خردادبه از كوره‌هاى موصل ( كور الموصل ) آورده ذكر شده ولى در آنجا ذكرى از بوازيج يا اشاره‌اى به آن نيست . ابن خردادبه در اين فهرست از تكريت و شهر الحضر و طيرهان و سن و حديثه و چند جاى ديگر و از آن جمله از باجرمى هم نام برده و خنياسابور و دقوقا و خانيجار را هم از توابع آن شمرده و خراج موصل را هم چهار ميليون درهم نوشته است « 1 » .\r\n* و اما اين جايى كه خنياسابور خوانده شده به نقل طبرى در اخبار شاپور ذو الاكتاف يعنى شاپور دوم ، كه تا كنون در اين كتاب از كارهاى عمرانى و نظامى او در سورستان مطالبى گفته شده و در آينده نيز گفته خواهد شد ، از ساخته‌هاى شاپور دوم بوده است . طبرى از كارهاى او در سرزمين سواد يكى بناى شهرى را نوشته كه آن را به نام بزرگ شاپور خوانده و آن را با انبار يكى دانسته ، « 2 » و گويد :\r\n« در خوزستان هم شهرى ساخت به نام ايران خرّه‌سابور و در باجرمى هم دستور داد تا شهرى بسازند و آن را خنّىسابور ناميد و آن‌جا را به كوره‌اى ( - استانى ) تبديل كرد ( - و كوّر كورة ) و در خراسان هم شهرى ساخت و آن را نيسابور خواند » « 3 » .\r\nبلاذرى در فتوح البلدان نام همين بوازيج را به صورت بوازيج الملك آورده و آن در ذكر فتوحات هاشم بن عتبه است با اين بيان : و فتح هاشم بن عتبه جميع\r\n\r\n\r\n","description":"","footnote":"\r\n( 1 ) . المسالك ، ص 94\r\n( 2 ) . طبرى 1 / 839 و 840 ظاهرا در اين‌جا در نسخهء خطى كه مستند تصحيح و چاپ تاريخ طبرى بوده بين بزرگ شاپور با فيروزشاپو كه نام انبار بوده و در جلد اول همين كتاب به تفصيل از آن سخن رفت التباسى روى داده بوده ، چون طبرى در جاى ديگر از تاريخ خود ( بخش 3 ، ص 12 ) از اين بزرگ‌شاپور كه نام ديگرش عكبرا بوده . وصف آن در استان شادهرمز گذشت به درستى و در جاى خود نام برده است .\r\n( 3 ) . طبرى 1 / 840\r\n","page_name":" 299 ","page_number":299},
  {"content":"\r\n\r\nكور باجرمى و نفذ الى نحو سنّ بارما و بوازيج الملك الى حدّ شهرزور . » « 1 » اين هاشم بن عتبة همان است كه در تسوى مهرود هم كه مجاور همين استان بود نام او برده شد و دربارهء مال المصالحهء او با دهقان مهرود به مبلغ يك جريب درهم نيز شرحى در گفتار پيش گذشت .\r\nبلاذرى در يك جاى ديگر از كتاب فتوح البلدان نامى از جايى به نام بوازيج برده و آن را بوازيج الانبار ناميده چون در حوالى انبار بوده و گويد آن را جرير بن عبد اللّه البجلّى فتح كرده است « 2 » . در تاريخ طبرى و مروج الذهب مسعودى و معجم البلدان ياقوت و قاموس فيروز آبادى هم نام بوازيج و گاه بوازيح الملك آمده ولى محل آنها زياد روشن نيست . در طبرى در اخبار تاخت وتازهاى خالد بن الوليد در حول و حوش انبار به پادگان مرزى ايران در كنارهء فرات و مجاور صحرا كه پيش از حملهء اعراب صورت مىگرفت گويد به اهل بوازيج شروع كرد و اهل كلواذا را به سوى آنها فرستاد كه با آنها قراردادى ببندد « 3 » . نوشته طبرى كمى گنگ و ناهماهنگ به نظر مىرسد . اين بوازيج احتمالا همان بوازيج انبار است كه در فتوح البلدان هم نامش هست ولى با كلواذا سازگار نيست زيرا كلواذا چنان كه در جاى خود گذشت از تسوهاى شرق دجله است و با اين بوازيج الملك كه همين بازيجان خسرو باشد نزديك و هم‌مرز بوده نه با انبار و اينها هم از دسترس خالد خيلى به دور بوده‌اند . اعراب پس از فتح قادسيه و مدائن به اينجاها يعنى شرق دجله دست يافتند .\r\nطبرى در چند جاى ديگر از تاريخ خود از بوازيج نام برده من جمله در حوادث سال 253 هجرى « 4 » و 258 هجرى « 5 » كه محلّ آنها هم چندان مشخص\r\n\r\n\r\n","description":"","footnote":"\r\n( 1 ) . فتوح البلدان ، ص 325 - اين توضيح هم در اين‌جا اضافه شود كه در نسخه‌اى از فتوح البلدان به تصحيح صلاح الدين المنجّد كه در اين‌جا مورد مراجعه بود بوازيج الملك ، بضمّ ميم و سكون لام ضبط شده كه نادرست به نظر مىرسد . درست آن به قرينهء بازيجان خسرو بايد ملك باشد يعنى شاه .\r\n( 2 ) . فتوح البلدان ، ص 301 .\r\n( 3 ) . طبرى ، 1 / 2061 . )\r\n( 4 ) . طبرى ، 3 / 1689 .\r\n( 5 ) . طبرى 3 / 1873 .\r\n","page_name":" 300 ","page_number":300},
  {"content":"\r\n\r\nنيست . مسعودى در مروج الذهب در يك جا بوازيج را در رديف سنجار و الحديثه نزديك موصل آورده « 1 » ، و در جاى ديگر خروج ابو العمود الشارى را « بناحية اليمن و البوازيج و الموصل ذكر كرده « 2 » كه در اين‌جا هم نزديك موصل است و در فهرست اعلام آن كتاب آمده : « البوازيج . . . مدينة فى ناحية الموصل » « 3 » كه معلوم مىشود در همه‌جا سخن از يك محل است كه در ناحيهء موصل بوده .\r\nياقوت از بوازيج تكريت و انبار هردو نام برده و آنها را دو جا شمرده وى در البوازيج چنين آورده : « شهرى است نزديك تكريت در دهانهء رود زاب پايين در جايى كه آن رود به دجله مىريزد . آن را بوازيج الملك مىگويند و در اخبار فتوح ذكر آن آمده و آن در حال حاضر از كارگزارى موصل به شمار است و جمعى از علما هم بدانجا منسوبند ، از آنها از متأخرين منصور بن حسن بن على بن عازل بن يحيى بوازيجى عجلى است كه فقيهى است فاضل و نيك‌سيرت كه به على بن اسحق فيروزآبادى فقه بياموخت و از او حديث شنيد و روايت كرد و در سال 501 درگذشت . و بوازيج انبار موضع ديگرى است احمد بن يحيى بن جابر ( مقصود بلاذرى صاحب فتوح البلدان است ) گفت كه بوازيج انبار را عبد الله فتح كرد و در آنجا تا امروز ( يعنى زمان بلاذرى ) گروهى از موالى او هستند « 4 » . و در قاموس فيروزآبادى چنين آمده : « بوازيج بر وزن قناديل شهريست نزديك تكريت كه آن را جرير بجلى گشوده و از آنجا است منصور پسر حسن بجلى جريرى و محمد پسر عبد الكريم بوازيجيان » . ابن حوقل بوازيج را جزء جزيره ( جزيرهء فرات . م ) و در چهار فرسخى سنّ نشانى داده و فاصلهء سنّ را هم با تكريت ده و اندى فرسخ شمرده و اين را هم نوشته كه سنّ جزء كارگزارى جزيره به شمار است ولى بوازيج از آن كارگزارى به شمار نمىآيد چون اين‌جا همواره از آن كسى بوده است كه بر آن ناحيه غلبه داشته « 5 » . و لوسترانج هم كه همين نام بوازيج را از ابن حوقل گرفته آن را در جزيره و نشانى آن را همچنان در چهار فرسخى\r\n\r\n\r\n","description":"","footnote":"\r\n( 1 ) . مروج الذهب ، بلّا ، ج 3 ص 302 .\r\n( 2 ) . مروج الذهب ، پلّا ، ج 5 ص 53 .\r\n( 3 ) . مروج الذهب ، پلّا ، ج 6 فهرس ص 310 .\r\n( 4 ) . معجم البلدان ، ج 1 ص 750 .\r\n( 5 ) . صورة الارض ، منشورات دار مكتبة الحياة بيروت ، ص 203 .\r\n","page_name":" 301 ","page_number":301},
  {"content":"\r\n\r\nسنّ و در كنارهء رود زاب كوچك داده و گفته است كه اين بوازيج را ياقوت به نام « بوازيج الملك » خوانده ، و از مستوفى هم نقل كرده كه اين شهر تا زمان او يعنى قرن هشتم هجرى همچنان برپا بوده و ساليانه چهارده هزار دينار خراج آن به بيت المال ايلخانيان مىرسيده « 1 » . لوسترانج در نقشه‌اى هم كه براى عراق و الجزيره كشيده و در ترجمهء عربى كتاب او مقابل صفحه 40 و صفحهء 144 قرار گرفته بوازيج را در نزديكىهاى ساحل دجله در كنارهء زاب پايين و در جنوب الحديثه و شمال تكريت و سامرا نشان داده ، و دربارهء الحديثه گويد آن را در دورهء ساسانى نوكرد مىخواندند و پيش از اينكه موصل در شمال آن به وجود آيد و مركز اين استان گردد آنجا مركز اين استان بوده به‌هرحال چنين مىنمايد كه هيچ يك از اينها با اين بازيجان‌خسرو كه ابن خردادبه آن را با همين نام و قدامه آن را با نام ارندين‌كرد به عنوان يكى از استانهاى شرق دجله ذكر كرده‌اند و در اين كتاب به تفصيل دربارهء آن سخن خواهد رفت ، يكى نيستند .\r\n* * * با آنچه گذشت و با توجه به تعدّد جاهائى كه با عنوان بوازيج يا بوازيج الملك در مآخذ عربى آمده شايد بتوان انگاشت كه بازيج ( - شايد فارسى آن بازيگ ) كه جمع فارسى آن بازيجان و جمع عربى آن بوازيج آمده . در ايران در اين دورانى كه در اين كتاب از آن سخن مىرود احتمالا در مورد املاك يا شهرها و روستاها در جايى به كار مىرفته كه مىخواسته‌اند نوعى وابستگى آنها را به كسى كه به او منسوب مىشده برسانند . و در مورد اين استان هم كه در كتاب ابن خردادبه به نام بازيجان‌خسرو آمده به قرينهء نامى كه دينورى استانى را كه انوشروان در همين منطقه ايجاد كرده بدان خوانده يعنى خسروماه مىتوان گفت كه مراد از بازيجان خسروشهر خسرو بوده ، زيرا كلمهء ماه كه در قديم به نام برخى از شهرها اضافه مىشده ، مانند ماه‌دينار و ماه‌بهراذان و ماه‌شهرياران و مانندهاى اينها كه در معجم البلدان فراوان آمده « 2 » ، با وجود اختلافى كه دربارهء\r\n\r\n\r\n","description":"","footnote":"\r\n( 1 ) . بلدان الخلافة الشرقية ، ص 120 .\r\n( 2 ) . معجم البلدان ، ج 4 ص 405 به بعد .\r\n","page_name":" 302 ","page_number":302},
  {"content":"\r\n\r\nعلت و معناى آن بين برخى از ارباب تاريخ و لغت وجود دارد ولى در اين‌كه سرانجام معنى شهر يا قصبه يا ابو ابجمعى از آن قصد مىشده اختلافى نيست بدانگونه كه در كلمهء ماه الكوفة كه براى نهاوند يا ماه البصرة كه براى همدان و قم به كار مىرفته است . زيرا در ديوان خراج اين شهرها ابو ابجمعى كوفه و بصره بوده‌اند و در آنجا اينها را به همين‌سبب شهر كوفه و شهر بصره يا به تعبير ديوانى آن زمان ماه الكوفة و ماه البصرة مىخوانده‌اند « 1 » .\r\n* * * اينك برگرديم به شرح تسوهاى اين استان بدان‌گونه كه در نوشته‌هاى ابن خردادبه و قدامه آمده .\r\n\r\nتسوى نهروان بالا\r\nاين تسو شامل منطقه‌اى بوده كه در دو سوى نهروان بين شهر نهروان و شهر عبرتا يا بزرگ‌شاپور گسترده بوده و از جانب شرق به دو تسوى گازر و كهن‌شهر مىپيوسته و در حدود 35 كيلومتر به سمت جنوب امتداد مىيافته است .\r\nدر داخله اين تسو شاخه‌هاى مهمى از رود نهروان از كناره چپ آن جدا مىشده كه مهمترين آنها شاخهء پهنى بوده كه بعدها در عربى به نام نهر اعوج خوانده شده است . پهناى اين شاخه كه از جلوى شادروان بالا ( در عربى الشادروان الاعلى ) از نهروان جدا مىشده در آغاز 60 متر بوده و منطقه وسيعى را مشروب مىساخته كه در جانب شرقى نهروان گسترده بوده است ، و شاخه‌هاى كوچكتر آن به سمت شرق امتداد مىيافته و از ميان زمينهاى كشاورزى و باغها مىگذشته تا به كشتزارهاى نهر دياله مىرسيده‌اند كه آنها هم از شاخه‌هائى از رود دياله آبيارى مىشدند كه از جلو سد جبل حمرين كه وصف آن در استان شادفيروز گذشت از آن جدا مىشده و آن كشتزارها را سيراب مىكرده‌اند . دنباله‌هاى « رود جلولا » هم قسمتى از اراضى اين تسو را مشروب مىساخته‌اند طول مجراى نهروان در اين تسو همچنان كه ذكر شد 35 كيلومتر بوده و به نزديك شهر عبرتا ختم مىشده .\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء ماه الكوفه و ماه البصرة ، نگاه كنيد به نوشتهء قدامه در الخراج . . .\r\nالمسالك . . . ص 243 و 244 .\r\n","page_name":" 303 ","page_number":303},
  {"content":"\r\n\r\nپژوهشگران و باستانشناسان از تحقيقات تاريخى و باستان‌شناسى در اين زمينه به معلوماتى دست يافته‌اند كه بدين‌گونه خلاصه مىشود :\r\nدر اين قسمت مسير نهروان رو به سوى جنوب شرقى داشته و از نهر دياله به تدريج دور مىشده . پس از پيمودن يازده كيلومتر از صدر نهرى كه به نام نهر الاعوج خوانده مىشود برآمدگىهايى تپه‌مانند ديده مىشود كه امروز به نام « تلول الجوزيه » خوانده مىشود و در ساحل راست نهروان است . اين‌جا را جايى مىدانند كه از نزديكى آن نهر جلولا از بالاى مجراى نهروان مىگذشته است . و از آثار خرابه‌هاى زيادى كه در آنجا ديده مىشود چنين حدس مىزنند كه اينجا محل ده بزرگى بوده است . از جنوب جوزيه دو نهر ديگر ، و از جانب راست نهروان تا شهر عبرتا چندين شاخهء ديگر از نهروان براى آبيارى مزارع اين منطقه جدا مىشده است .\r\nاما شهر بزرگ‌شاپور يا عبرتا در حال حاضر در جنوب نهرهاى موسوم به زيلات كه از شاخه‌هاى نهروان هستند به شكل خرابه‌هايى ديده مىشود كه در طول پنج كيلومتر در ساحل چپ نهروان گسترده است . و در وسط اين خرابه‌ها در 158 كيلومترى مجراى نهروان آثار ستون عظيمى از آجر ديده مىشود كه به آن مناره مىگويند ، و شكل آن حكايت از اين دارد كه بازمانده از يك بناى عظيمى بوده كه در وسط شهر بزرگ‌شاپور قرار داشته .\r\nبزرگ‌شاپور يا عبرتا از شهرهاى بزرگ ساحل نهروان و شايد تنها شهر مهمى بوده است كه نام و محل آن تغيير نكرده . فيلكس جونس  Filix Jons  معتقد است كه عبرتا شهرى بوده در مسير شاهراه تيسفون به قسمتهاى شمالى و شرقى ايران و در اين شهر بر روى رود نهروان جسرى بوده كه شاهراه از روى آن مىگذشته است « 1 » . ياقوت هم گفته كه عبرتا نامى است اعجمى و ده بزرگى است از نواحى نهروان و جزء كارگزارى بغداد ، بين بغداد و واسط و داراى بازارى آباد است « 2 » .\r\nخراج اين تسو به برآورد ابن خردادبه دو هزار و هفتصد كر گندم و يكهزار و\r\n\r\n\r\n","description":"","footnote":"\r\n( 1 ) . به نقل دكتر سوسه از او در رى سامرا ، ج 2 ، ص 404 - 39 .\r\n( 2 ) . معجم البلدان ، در عبرتا 3 / 604 .\r\n","page_name":" 304 ","page_number":304},
  {"content":"\r\n\r\nهشتصد كر جو و سيصد و پنجاه هزار درهم نقد « 1 » ، و در سياههء قدامه يكهزار و هفتصد كر گندم و يكهزار و هشتصد كر جو و سيصد و پنجاه هزار درهم نقد است « 2 » .\r\n* * * \r\nتسوى نهروان ميانه\r\nاين تسو آبادترين مناطقى بوده كه در مسير نهروان قرار داشته . و در حدود چهل كيلومتر بر دو طرف آن گسترده بوده است ، از جنوب مناره عبرتا كه ذكر آن گذشت شروع مىشده و تا شهر « دير العاقول » كه شهر اصلى اين تسو بوده است ادامه مىيافته . مركز مهمى كه براى تقسيم آب نهروان بنا شده بود و به نام « شادروان پايين » خوانده مىشد در همين تسو بود . اين مركز از آن جهت شادروان پايين ناميده شده تا از شادروان ديگرى كه به نام شادروان بالا خوانده مىشده و پيش از اين بدان اشاره شد باز شناخته شود . هنوز هم چنان كه ارباب اطلاع نوشته‌اند آثار اين مركز يا شادروان پايين در كيلومتر 5 / 176 مجراى نهروان پيداست ، مردم محل آنجا را به نام « القناطر » مىخوانند . در اين تسو غير از دير العاقول شهر مهم ديگرى هم وجود داشته كه در عربى به نام « اسكاف بنى الجنيد » خوانده مىشده و آثار آن در جنوب « قناطر » ديده مىشود .\r\nاين مركز تقسيم آب يا شادروان پايين از آن‌رو مهمترين مركزى از اين نوع در امتداد نهروان شمرده شده كه در اينجا سد عظيمى ساخته شده بود كه از جلوى آن نهرهاى بزرگى از اين رود جدا مىشدند ، نهرهايى كه اراضى واقع در دو طرف رود را آبيارى مىكرده‌اند . اين‌چنين سدهايى كه در طول مجراى اصلى نهروان براى تقسيم آب آن ساخته مىشده ، همواره از مراكز عمران و آبادى آن منطقه به شمار مىرفته و به همين‌جهت در جوار آنها هميشه شهرهاى آباد و پرجمعيت و بهترين روستاها و كشتزارهاى منطقه نهروان به وجود مىآمده و آثار آنها هم در همين‌جاها پيدا است ، و اين‌جا از مهمترين آن مراكز بوده است .\r\n\r\n\r\n","description":"","footnote":"\r\n( 1 ) . المسالك و الممالك ، ص 13 .\r\n( 2 ) . نبذ من كتاب الخراج ، المسالك . . . ص 239 .\r\n","page_name":" 305 ","page_number":305},
  {"content":"\r\n\r\nاين شادروان عبارت بوده از يك سد درون آبى كه از آجر و تركيبى از ساروج و ماسه به تمام عرض مجراى نهروان ساخته شده و گذرگاهى هم براى عبور قايقهاى نهرپيما در آن تعبيه شده بود . هنوز هم آثار نهرهايى كه از دو طرف نهروان از جلوى اين سد جدا مىشده‌اند به صورت تلهاى مرتفعى نموداراند ، آثارى كه دلالت بر عظمت كارهايى مىكنند كه در كندن آن نهرها و خاكبردارى از آنها انجام شده است . در اين‌جا آثار سدهاى تنظيم‌كننده‌اى هم كه در دهانهء اين نهرها براى تنظيم آب آنها ساخته شده بود به چشم مىخورد ، و از مجموع اين آثار بازمانده مىتوان دريافت كه آن بناها در هنگام آبادى چه اثر ژرف و گسترده‌اى در عمران تمام آن منطقه داشته‌اند .\r\nاين سد درون آبى چنان كه اهل اطلاع از آثار آن دريافته‌اند از حيث نقشهء بنا همانند همان سدى بوده است كه در دنباله‌هاى قاطول كسروى ساخته شده بود ، با اين تفاوت كه در اينجا يك گذرگاه قايق هم در جانب راست آن ، و دو ديوارهء ضخيم هم در دو طرف آن براى حفاظت از آن ساخته شده بود . به فاصلهء كمى در جنوب نهرهايى كه براى آبيارى به فواصل مختلفى از ساحل چپ نهروان جدا شده و امروز در عربى به نام « انهر الزهراوات » خوانده مىشود ، ويرانه‌هاى يك شهر قديمى بر ساحل چپ نهروان ديده مىشود كه از آثار آن چنين پيداست كه آنجا قريهء بزرگى بوده كه در آن جسرى هم بر روى نهروان كه عرض آن در اينجا در حدود يكصد متر بوده است وجود داشته . اين تپه‌هاى خاكى كه نمودار چنين آثارى است نام خاصى ندارند . اين احتمال را هم داده‌اند كه اينها خرابه‌هاى روستاى « برزاطيه » باشد . كه ابن سرابيون محل آن را در ساحل نهروان ، جنوب عبرتا و بين عبرتا و شادروان پايين ( قناطر ) ذكر كرده . و محل شادروان پايين يا قناطر را هفت كيلومتر پايين‌تر از اين تلها نشان داده‌اند « 1 » .\r\nمسعودى نيز نام اين ده را برده و آن را برزاطيا ناميده و در تعيين محل آن با ابن سرابيون همداستان است . گويد : « نهروان از سرزمين بعقوبا مىگذرد و شهر\r\n\r\n\r\n","description":"","footnote":"\r\n( 1 ) . رى سامرا ، ج 2 ، ص 406 .\r\n","page_name":" 306 ","page_number":306},
  {"content":"\r\n\r\nنهروان را از وسط قطع مىكند آن‌چنانكه آن شهر در دو طرف اين رود قرار مىگيرد ، نهروان همچنين از محلهائى به نام‌هاى جسر پوران و عبرتا و برزاطيا و اسكاف بنى الجنيد هم مىگذرد و در ناحيه جرجرايا به دجله مىريزد « 1 » .\r\nتسوى نهروان ميانه تا حدود شهر « العزيزيه » كنونى امتداد مىيافته و چيزى كه در اينجا درخور توجه مىنمايد اين است كه طغيانهاى پىدرپى دجله كه باعث مىشده آب دجله بسيارى از اراضى پست اين مناطق را فراگيرد بسيارى از آثار عمران قديم اين منطقه را هم از ميان برده و از اين آثار تنها تلّهاى مرتفعى ، كه آب آنها را فرا نمىگرفته ، و همچنين كناره‌هاى مرتفع آبراههاى قديم ( كه آنها هم از خاكبرداريهاى نهرهاى بزرگ حاصل مىشده ) به صورت تپه‌هاى خاكى باقى مانده است . و چنين آثارى را مىتوان جابه‌جا در آن منطقه ديد .\r\n* * * \r\nدير العاقول\r\nدر همين منطقه نهروان ميانه از زمان ساسانيان ديرى وجود داشته كه در مآخذ عربى به نام دير العاقول خوانده شده و در جوار آن‌هم شهرى بوده كه آن هم « شهر دير العاقول » خوانده مىشده است . از نام و آوازه‌اى كه از اين شهر در مآخذ قديم باقى مانده چنين برمىآيد كه اين شهر مركز اين تسو يعنى نهروان ميانه بوده است . ابن حوقل در نقشه‌اى كه براى عراق كشيده و آن را با عنوان « صورة العراق » ضميمهء كتاب خود ساخته در جايى كه عراق را وصف كرده دير العاقول را بر جانب چپ دجله يعنى ساحل شرقى آن و شمال جبّل بين جبّل و كلواذى نشان داده است « 2 » . ياقوت گويد : « دير العاقول ميانهء مدائن كسرى و نعمانيّه واقع شده و تا بغداد پانزده فرسخ فاصله دارد . اين دير در ساحل دجله بوده ولى امروز ( يعنى زمان ياقوت ) با دجله يك ميل فاصله دارد . در قديم پيوستهء به اين دير شهرى با بازارهاى آباد وجود داشت ، و آن در روزگارى بود كه نهروان آباد\r\n\r\n\r\n","description":"","footnote":"\r\n( 1 ) . مسعودى ، التنبيه و الاشراف ، ص 53 .\r\n( 2 ) . اين نقشه را در ص 209 كتاب صورة الارض ابن حوقل ، چاپ دار مكتبة الحياة بيروت خواهيد يافت .\r\n","page_name":" 307 ","page_number":307},
  {"content":"\r\n\r\nبود ولى اكنون اين دير به تنهايى در وسط صحرا باقى مانده در نزديكى دير ديگرى به نام دير قنّى » « 1 » .\r\nدير العاقول هم مانند بيشتر ديرهاى مسيحيان كه در محلهاى خوش‌آب‌وهوا و آباد و خرم بنا مىشده محل تفريح و تفرّج بوده و در دوره‌هاى اسلامى هم نام آن در اشعار عربى به همين‌گونه برده شده و از آن جمله اشعارى است كه ياقوت در وصف آن از شاعرى خوش‌گذران نقل كرده است كه چون بازگوكنندهء وضع آنجا در روزگاران قديم و شادابى و خرّمى آنجا و دير ديگرى است كه به نام دير قنّى پيش از اين ذكر آن گذشت . در اين‌جا هم نقل مىشود :\r\n فيك دير العاقول ضيّعت ايّا * مى بلهو و حثّ شرب و طرف\r\nو نداماى كلّ حرّ كريم * حسن دلّه به شكل و ظرف\r\nبعد ماقد نعمت فى دير قنّى * معهم قاصفين احسن قصف\r\nبين ذين الدّيرين جنّة دنيا * و صفها زائد على كلّ وصف \r\nحاصل معنى آنكه : در تو اى دير العاقول من عمر خود را با هم‌نشينانى آزاده و نژاده و نيكوخصال ، در خوش‌گذرانى و باده‌گسارى از دست دادم ، و اين پس از روزگارانى بود كه با آنها در دير قنّى بهترين مجالس انس و الفت و نوش‌خوارى را گذرانده بوديم . بهشت دنيا در ميان اين دو دير بود كه وصف آن برتر از هر وصفى است .\r\nشهر دير العاقول در زمان ياقوت ويران شده بود ولى در زمان ابن رسته كه هنوز نهروان از بين نرفته بود و اين‌جا منطقه‌اى آباد بود شهر دير العاقول هم يكى از شهرهاى معتبر كنار دجله و از بندرگاههاى مهم اين رود به شمار مىرفته . وى گويد : در دير العاقول مسجد جامع و بازارها و راهدارى است « 2 » . اين‌جا مركز كاروان‌دارها است و در همين‌جا بر روى دجله بندهايى براى متوقف ساختن\r\n\r\n\r\n","description":"","footnote":"\r\n( 1 ) . معجم البلدان ، در دير العاقول ، 2 / 976 .\r\n( 2 ) . آنچه در اين‌جا راهدارى ترجمه شد در متن عربى « المأصر » است . مأصر چوب يا مانعى بوده است كه در راهها و يا رودها مىگذارده‌اند تا كشتيها و كاروانها را متوقف سازند و از آنها ده‌يك ( در عربى عشور ) كه امروز به نام عوارض يا گمرك خوانده مىشود وصول كنند .\r\n","page_name":" 308 ","page_number":308},
  {"content":"\r\n\r\nكشتيها كشيده شده است « 1 » .\r\nشهر دير العاقول اين موقع طبيعى و اهميت بازرگانى را از همان دوران ساسانى داشته زيرا چنان كه پيش از اين دربارهء شاهراه شرق و غرب و وضع آبراه دجله گفته شد در آن دوران هم اين شهر در مسير راه آبى بين مدائن و خليج فارس قرار داشته و نخستين منزل آن پس از مدائن بوده ، و از همان قديم هم تمام اين مسير به خصوص استانها و شهرهاى شرقى دجله محل سكونت بزرگان و اشراف ايرانى بوده ، و اين وضع تا زمان ابن الفقيه هم همچنان ادامه داشته . و مىتوان انگاشت كه از آن‌رو در اينجا تأسيسات راهدارى برپا كرده بوده‌اند كه كاروانها يا كشتيهايى كه از جنوب به پايتخت كالا مىآورده‌اند يا احيانا خارج مىكرده‌اند عوارض خود را در اين‌جا كه در واقع مدخل پايتخت بوده بپردازند .\r\nيعقوبى دربارهء اين شهر گويد : « دير العاقول نخستين منزل از مدائن به واسط است و اين‌جا شهر عمدهء نهروان ميانه است . و در آن دهقانان و اشراف زندگى مىكنند » « 2 » . دهقانان و اشراف ايرانى از روزگاران قديم در همين ناحيه مىزيسته‌اند ، و چنين مىنمايد كه تمام استان نهروانها و همهء سرزمينهاى شرقى دجله به دهقانان و اشراف ايرانى اختصاص داشته و روستاها و كشتزارهاى آباد آنجا از آن ايشان بوده است . يعقوبى كه در وصف اين مناطق جاىجاى به اين پديده كه تا زمان خود او هم همچنان ادامه داشته اشاره كرده ، دربارهء راههاى بغداد گويد : « كسىكه بخواهد از بغداد به مدائن و جاهاى بعد از مدائن از شهرها و تسوهايى كه در دو طرف دجله قرار دارند برود و تا واسط و بصره و أبلّه و يمامه و بحرين و عمان و سند و هند سفر كند از بغداد كه خارج شد هريك از دو راهى را كه خوش داشت چه راه شرقى دجله و چه راه غربى آن را برمىگزيند و در ميان روستاهاى بزرگ كه ديار ايرانيان است سفر مىكند تا در هفت فرسخى بغداد به مدائن مىرسد كه خانهء پادشاهان ايران بود . . . » و سپس گويد از مدائن تا\r\n\r\n\r\n","description":"","footnote":"\r\n( 1 ) . الاعلاق النفيسة ، ص 186 .\r\n( 2 ) . كتاب البلدان ، همراه با الاعلاق النفيسه ، ص 321 .\r\n","page_name":" 309 ","page_number":309},
  {"content":"\r\n\r\nواسط پنج منزل است كه نخستين منزل آن دير العاقول است « 1 » . كه آنجا را هم چنان كه گذشت ديار دهقانان و اشراف ايرانى خوانده بود . پس از اين‌جا در ذكر منازل ديگر تا واسط و جاهاى ديگرى در اين استان به مناسبتهاى مختلف از همين ويژگى آنها يعنى اين‌كه ديار اشراف ايرانى بوده‌اند سخن گفته است .\r\nدر مآخذ ديگر جغرافيايى و تاريخى مربوطه به آن دوران هم دربارهء جاهاى ديگرى در همين مناطق كه داراى همين ويژگى بوده‌اند مطالبى آمده كه در جاى خود به آنها اشاره خواهد شد . حتى واسط هم با آنكه معروف است كه آن را حجاج بن يوسف ساخته و به نام او هم شناخته مىشود ، يكى از همين جاها بوده زيرا حجاج زمين آن را از يكى از همين دهقانان ايرانى گرفته و آنچه را هم كه او در آنجا ساخته در ساحل غربى دجله بود . نه در ساحل شرقى آن كه همچنان اقامتگاه اشراف ايرانى بوده و به همانگونه هم باقى مانده چنان كه در وصف آنجا خواهد آمد .\r\nاين دير العاقول در تاريخ دوران اسلامى ايران هم نام و آوازه‌اى يافته و آن به سبب حملهء يعقوب ليث صفّارى بود از سيستان به عراق به قصد براندازى خلافت عباسيان و پيشرفت پيروزمندانه او تا اينجا و شكست او در جنگى كه در نزديكى دير العاقول بين او با سپاهيان خليفه روى داد و درگذشت او در همين‌جا كه در تاريخ نام آن مانده است .\r\n* * * از دير العاقول امروز اثرى نمانده برخى از باستان‌شناسان محلى را كه در حال حاضر به عنوان خرابه‌هاى دير - ( اطلال الدير ) خوانده مىشود محل سابق اين شهر و اين ويرانه‌ها را از آثار آن مىدانند ، و برخى ديگر اينجا را محل « دير قنّى » كه آن هم ديرى بوده در نزديكىهاى دير العاقول ( يك‌منزلى آن ) مىدانند ، و تپه ديگرى را كه به ( تل ابى صفير ) معروف است ، و تقريبا در پنج كيلومترى خرابه‌هاى دير و در دو كيلومترى ساحل دجله واقع شده ، آثار دير العاقول مىشمارند و مايلند آثار بناهاى قديمى را كه در جنوب غربى ( تل ابى صفير )\r\n\r\n\r\n","description":"","footnote":"\r\n( 1 ) . كتاب البلدان ، همراه با الاعلاق النفيسه ، ص 320 - 321 .\r\n","page_name":" 310 ","page_number":310},
  {"content":"\r\n\r\nوجود دارد از بقاياى شهر دير العاقول بشمارند « 1 » .\r\n* * * \r\nهمانيه\r\nيكى ديگر از محلهاى آباد و شناخته شدهء تسوى نهروان ميانه شهر يا شهركى بوده در فاصله دو فرسخى جنوب دير العاقول كه بر ساحل راست دجله گسترده بوده و در عربى به نام « همانيه » خوانده شده است . اين شهر يا شهرك هم از آباديهاى پيش از اسلام اين منطقه شناخته مىشده است . در زمان ياقوت اين‌جا به صورت روستاى بزرگى شهرمانند درآمده بود . او گويد : همانيه روستاى بزرگى است شهرمانند بين بغداد و نعمانيه در وسط بيابان ( برّيّه ) و در نزديكى آن چيزى از آثار عمران و آبادى ديده نمىشود و آن در كنارهء دجله است . و گروهى از دبيران سرشناس از آنجايند و نسبت بدان همانى و گاه همنى بدون الف است « 2 » . ياقوت همچنين در ذيل همينيا گويد همينيا همان همانيا است كه در اول اين باب ذكر كردم ، ميان مدائن و نعمانيه بود و نخستين كسى كه آن را ساخت بهمن پسر اسفنديار پادشاه ايرانيان بود « 3 » . از اين وصف معلوم مىشود كه اين محل را در آن زمانها هم بسيار قديمى مىدانسته‌اند ، و گويى كه نام آن‌هم از هماى دختر بهمن اسفنديار گرفته شده بوده كه در داستانها و افسانه‌هاى ايرانى نام و آوازه‌اى داشته است . به نام اين بهمن در اين منطقه آباديهاى چندى ناميده شده از آن جمله استان شادبهمن و رود بهمن اردشير است كه وصف آنها در همين كتاب خواهد آمد .\r\nمطلبى كه بايد در اينجا بدان اشاره شود اين است كه اين همانيه بدان‌گونه كه مورخان و جغرافىنويسان قديم از آن ياد كرده‌اند شهركى بوده است در ساحل غربى رود دجله ، ولى امروز خرابه‌هاى آن را كه برحسب اتفاق همان نام قديم خود را حفظ كرده و به تلهاى همينيه خوانده مىشود در ساحل شرقى رود دجله و در جنوب « العزيزيه » نشان مىدهند . اين تغيير جهت نتيجه تغييرها و\r\n\r\n\r\n","description":"","footnote":"\r\n( 1 ) . دكتر احمد سوسه ، رى سامرا ، ج 2 ، ص 420 .\r\n( 2 ) . معجم البلدان ، در همانيه ، 4 / 980 .\r\n( 3 ) . معجم البلدان ، در همينيا ، 4 / 992 .\r\n","page_name":" 311 ","page_number":311},
  {"content":"\r\n\r\nدگرگونيهايى است كه در رود دجله در دوره‌هاى مختلف رخ داده كه تاكنون در چندين مورد بدان اشاره شده و پس از اين هم از آن سخن خواهد رفت .\r\n* * * \r\nتسوى نهروان پايين\r\nاين تسو در امتداد رود نهروان ، از 200 كيلومتر گذشته از آغاز آن شروع مىشده و تا دنباله‌هاى آن در جايى كه به دجله مىپيوسته است در دو ساحل آن گسترده بوده . و از چندين شاخه نهروان كه از كناره‌هاى شرقى و غربى اين رود براى آبيارى زمينهاى اطراف آن جدا مىشده آبيارى مىگرديده است .\r\nشاخه‌هاى غربى نهروان تمام اراضى واقع بين نهروان و دجله را مشروب مىساخته و شاخه‌هاى شرقى آن‌هم پس از آبيارى زمينهاى پهن‌دشتى كه در شرق نهروان گسترده بوده سرانجام به زمينهاى پستى كه امروز به نام شويجه خوانده مىشود و سابقا نهر دياله هم در آنجا مىريخته سرازير مىشده است . در حال حاضر در تمام مسافتى كه سابقا در مسير رود اصلى نهروان و يا شاخه‌هاى آن بوده‌اند آثار خرابه‌هاى بسيار ديده مىشود كه روزى به جاى آنها آباديها و روستاهايى معمور بوده‌اند .\r\nشهر اصلى اين تسو به نام جرجرايا خوانده مىشده ، يعقوبى آن را يكى از منزلهاى پنجگانه بين مدائن و واسط شمرده و پس از دير العاقول كه ذكر آن گذشت از اين جرجرايا هم نام برده و آن را چنين وصف كرده : « جرجرايا شهر نهروان پايين است و آنجا ديار اشراف ايرانيان است و از جمله اين اشراف رجاء بن ابى الضحاك و احمد بن الخصيب‌اند . يعقوبى محل اين شهر را بين دير العاقول در شمال آن و نعمانيّه در جنوب آن ذكر كرده و گويد در نزديك نعمانيّه اقامتگاههاى آل نوبخت است « 1 » كه آنها هم از اشراف ايرانى در دولت عباسى بوده‌اند « 2 » . ياقوت در وصف جرجرايا گفته : « شهرى بود از توابع نهروان پايين ميان\r\n\r\n\r\n","description":"","footnote":"\r\n( 1 ) . كتاب البلدان ، ص 320 .\r\n( 2 ) . شرح حال جامعى از اين خاندان را در كتاب خاندان نوبختى نوشته استاد فقيد عباس اقبال آشتيانى خواهيد يافت .\r\n","page_name":" 312 ","page_number":312},
  {"content":"\r\n\r\nواسط و بغداد در جانب شرقى دجله كه با ساير آباديهايى كه در اثر ويرانى نهروانات ويران شد آنجا هم ويران گرديد . از آنجا جماعتى از عالمان و شاعران و دبيران و وزيران برخاستند و در اشعار ذكر آن بسيار شده است . » و از شعرى كه ياقوت از شاعرى به نام ابزون عمانى نقل كرده كه در آن از خاطرات خوب گذشتهء خود در جرجرايا و خوش‌گذرانيهاى آنجا سخن گفته « 1 » . چنين برمىآيد كه جرجرايا هم مانند دير العاقول و ديگر مراكز تفريحى اين منطقه از تفرجگاهها و جاهاى خوشگذرانى بوده .\r\nدر زمان مقدسى هرچند رونق و آبادى آن همچون گذشته نبوده ولى هنوز آثارى از آبادانى در آن ديده مىشده ، مقدسى گويد : « جرجرايا جاى بزرگى بوده ولى امروز دچار اختلال شده و عمارتهاى آن از هم بريده است . مسجد آن نزديك ساحل است و آن را جويبارى است كه در بخشى از شهر روان است « 2 » .\r\nگرچه از نوشتهء لوسترانج مىتوان چنين برداشت كه آن‌جا هنوز باقى است « 3 » ولى ظاهرا مراد آثار آن شهر است كه باقى مانده نه خود آن و فيلكس جونز در نقشه‌اى كه به نام « قاطول كسروى » ضميمه كتاب خود ساخته ، جاى جرجرايا را در ساحل شرقى دجله در صدر نهرى كه امروز به نام الشاعوره خوانده مىشود نشان داده است « 4 » .\r\nريزگاه نهروان در دجله در همين تسو بوده . نهروان تا نزديكىهاى قرن سوم هجرى تا انتهاى اين تسو جريان داشته و در قسمت شرقى نهر دجله در جنوب كوت امروزى به دجله مىريخته ، و چون به تدريج از اهتمام و توجه به آن بدانگونه كه در گذشته‌ها بوده كاسته شده ، آن‌هم روى به ويرانى نهاده و آب آن كم و كمتر شده تا آنجا كه به پايين‌تر از شهر يا روستاى جبّل نمىرسيده ، و سپس از اين هم كمتر شده و آخرين نقطه‌اى كه نهروان به آن مىرسيده شهر مركزى اين تسو يعنى جرجرايا بوده ، كه آن‌هم چنان كه از ياقوت نقل شد با نابودى نهروان ويران گرديد . مسعودى هم ريزگاه نهروان به دجله را در همين جرجرايا\r\n\r\n\r\n","description":"","footnote":"\r\n( 1 ) . معجم البلدان ، 2 / 54 در جرجرايا .\r\n( 2 ) . احسن التقاسيم ، ص 122 .\r\n( 3 ) . بلدان الخلافه الشرقيه ، ص 56 .\r\n( 4 ) . همان مآخذ ، حاشيه 3 . و رىّ سامرا ، 2 / 430 .\r\n","page_name":" 313 ","page_number":313},
  {"content":"\r\n\r\nنوشته است « 1 » .\r\nديگر از شهرهاى مهم اين تسو مادرايا بود كه يعقوبى محل آن را بين جبّل و مبارك نشان داده و گفته كه آنجا هم منزل اشراف ايرانى و قديم است « 2 » . ( اين نام را كه در كتاب يعقوبى با دال بىنقطه نوشته شده با ذال نقطه‌دار هم نوشته‌اند ) لوسترانج محل اين شهر قديمى را در همين جاى كوت العماره امروز نشان مىدهد و گويد كه رود نهروان كمى پايين‌تر از آنجا به دجله مىريخته است « 3 » .\r\nخراج اين تسو در سياههء ابن خردادبه هزار كر گندم و هزار و دويست كر جو و پنجاه هزار درهم نقد « 4 » و در سياهه قدامه هزار و هفتصد كر گندم و هزار و سيصد كر جو و پنجاه و سه هزار درهم نقد بوده است « 5 » .\r\n* * * \r\nدو تسوى بادرايا و باكسايا\r\nدر نزديكىهاى مرز عراق كنونى با ايران امروز دو محل هست كه يكى به نام بدره و ديگرى به نام « بكسايه » خوانده مىشوند . اين دو نام باقىمانده از نامهاى اصلى و قديمى اين دو تسو هستند كه محل آنها در همين مكان بوده است . در معجم البلدان و مراصد الاطلاع آمده كه باكسايا و بادرايا دو تسو هستند مجاور يكديگر كه ميان بندنيجين و نواحى واسط در اقصاى نهروان قرار دارند . و يعقوبى به اين مطلب اشاره كرده كه راهى كه از واسط به اين دو تسو مىرود همان راهى است كه از « مبارك » در ساحل شرقى مجراى قديم دجله و در مقابل روستاى نهر سابس جدا مىشود . و از آنجا كه راه كنونى همين دو محل يعنى بدره و بكسايه هم همين راهى است كه از كوت به بدره و از شيخ سعد به بكسايه مىرود چنين حدس مىزنند كه با كنجكاوى در\r\n\r\n\r\n","description":"","footnote":"\r\n( 1 ) . به گفته مسعودى در التنبيه و الاشراف ( ص 53 ) نهروان پس از عبور از عبرتا و برزاطيا و اسكاف بنى الجنيد در ناحيهء جرجرايا به دجله مىريخته است .\r\n( 2 ) . يعقوبى : البلدان ، ص 321 و 322 .\r\n( 3 ) . بلدان الخلافة الشرقيه ، ص 44 و 57 و 84 .\r\n( 4 ) . ابن خردادبه ، الممالك . . . ص 14 .\r\n( 5 ) . قدامة ، نبذ من كتاب الخراج ، الممالك . . . ص 239 .\r\n","page_name":" 314 ","page_number":314},
  {"content":"\r\n\r\nمحلّ شيخ سعد و با در نظر گرفتن نسبت آن به مجراى قديم دجله مىتوان دريافت كه اين محل از محل مبارك قديم زياد دور نيست .\r\nتسوى بادراياى قديم شامل منطقه‌اى مىشده كه « بدره » كنونى و منطقه « زرباطيه » و « حصان » كنونى هم كه از « كلال بدره » مشروب مىشود جزء آن بوده است . تسوى بادرايا از قديم تا امروز به نيكويى خرما و به خصوص تمر قسب خشك معروف بوده . ياقوت بادرايا را چنين توصيف كرده : « تسويى است در نهروان و آن شهركى است نزديك باكسايا ميان بندنيجين و نواحى واسط و از آنجا است تمر قسب خشك در نهايت خوبى و خشكى . و گفته مىشود كه اين بادرايا نخستين روستايى است كه از آنجا هيزم براى آتش ابراهيم جمع كردند » « 1 » .\r\nو تسوى باكسايا هم در منطقه « بكسايه » فعلى كه از « نهروادى » مشروب مىشود قرار داشته . اين نهر از كوههاى ايران سرچشمه مىگيرد و پس از آبيارى بكسايه در نقطه‌اى كه در حدود 15 كيلومتر شمال قريه شيخ سعد كنونى است به دجله مىريزد و اين نهر در مصب خود به نام « الچباب » خوانده مىشود .\r\nبه گفته ابن خردادبه دو تسوى بادرايا و باكسايا روى هم داراى هفت روستا و دويست و هفت خرمن جا بوده‌اند و خراج آنها در سياههء او و قدامه هردو چهار هزار و هفتصد كر گندم و پنج هزار كر جو و سيصد و سى هزار درهم نقد بوده است « 2 » .\r\n\r\n\r\n","description":"","footnote":"\r\n( 1 ) . معجم البلدان ، ج 1 ، ص 459 .\r\n( 2 ) . ابن خردادبه ، المسالك . . . ص 14 ، و قدامة ، نبذ من كتاب الخراج ، المسالك . . . ص 239 .\r\n","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\nگفتار هفدهم استان شادشاپور يا كسكر\r\nخسروشاپور * يكى از مراكز مهم مسيحيان ايران * نرسى و نرسيان * زادان فرخ پسر پيرى كسكرى * زندورد * دروازه‌هاى زندورد و سرگذشت آنها * دير زندورد * سميّه ، نامى كه در تاريخ با زندورد قرين شده * نوشجان ؛ دهقان بزرگ زندورد * شهر واسط * داوردان *\r\n\r\nاستان شادشاپور ( - كسكر )\r\nاين استان را كسكر هم خوانده‌اند « 1 » و گويا به اين نام بيشتر شهرت داشته . و از گفتهء ياقوت چنين برمىآيد كه چون كسكر بخشى از استان شادشاپور بوده كه در مركز اين استان قرار داشته تمام اين استان به نام آن خوانده شده است « 2 » و از آنچه وى نقل كرده كه اين‌جا را به نام كسكر بن طهمورث خوانده‌اند معلوم مىشود كه اين نام را براى اين استان خيلى\r\n\r\n\r\n","description":"","footnote":"\r\n( 1 ) . ابن خردادبه : « كورة استان شادسابور و هى كسكر . . . » ( المسالك ، ص 7 ) . قدامه : « و استان خسره‌سابور و هى كورة كسكر . » ( خراج ، المسالك ، ص 235 )\r\n( 2 ) . ياقوت ، معجم البلدان ، 3 / 227 .\r\n","page_name":" 317 ","page_number":317},
  {"content":"\r\n\r\nقديمى مىدانسته‌اند . كسكر صورت عربىشدهء نام فارسى اين منطقه است . ياقوت آن نام فارسى را به عربى « عامل الزرع » ترجمه كرده ، بنابراين آن نام فارسى كشتگر يا كشتكار مىشود « 1 » . اين استان داراى چهار بخش يا تسو بوده كه نام آنها در سياههء ابن خردادبه و قدامه هردو به يك صورت و به يك ترتيب آمده مگر در تسويى كه در اين‌جا به شمارهء 2 مشخص شده كه در سياههء ابن خردادبه ثرثور و در سياههء قدامه بزيون آمده و چنين مىنمايد كه يكى تحريف از ديگرى يا هر دو تحريف از نامى هستند كه شناخته نيست . آن صورت كه دربارهء هريك در جاى خود با تفصيل بيشترى سخن خواهد رفت چنين است :\r\n1 - تسوى زندورد 2 - تسوى ثرثور يا بزيون 3 - تسوى استان 4 - تسوى جوازر .\r\nاين صورت رسمى و ديوانى اين استان در دورانى از عصر ساسانى بوده كه به دوران اسلامى انتقال يافته و در ديوان دستگاه خلافت هم همچنان ثبت بوده و از همان ديوان هم در كتاب ابن خردادبه و قدامه انعكاس يافته است . و گرنه چنان كه پيش از اين گذشت و در اين گفتار هم خواهد آمد در اين زمان كه كتابهاى ابن خردادبه و قدامه نوشته مىشدند اين استان مدتها بود كه ديگر بدين صورت و با اين تقسيمات وجود نداشت و بسيارى از مزارع سرسبز و خرّم و حتى چند تسوى آن با همه آباديها و آثار عمرانى آن به زير آب رفته و تبديل به ماندابهاى عظيمى شده بودند كه در عربى به نام بطائح ( جمع بطيحة ) خوانده مىشدند ، و امروز هم به نام هور همچنان در جنوب عراق گسترده است .\r\nچنين مىنمايد كه در دورانى قديمتر از اين زمانى كه تقسيمات ديوانى آن بدين‌صورت كه در اين‌جا ذكر شد تثبيت شود ، حدود اين استان گسترده‌تر از اين بوده كه در اين‌جا آمده ، زيرا به گفتهء ياقوت شهركى كه نام آن را بهدف و از توابع بغداد شمرده قبلا از مناطق شمالى كسكر بوده « 2 » و جايى هم كه به نام سمر از توابع بصره به شمار مىرفته پيش از آن از سرزمينهاى جنوبى كسكر بوده است . « 3 » ابو حنيفه دينورى از گسترشى كه در زمان خسرو انوشيروان در اين استان حاصل\r\n\r\n\r\n","description":"","footnote":"\r\n( 1 ) . كريستن‌سن آن را كشكر  Kashkar  نوشته . ( ايران ساسانى ) متن فرانسه ، ص 134 ، 266 .\r\n( 2 ) . ياقوت ، معجم البلدان ، 1 / 771 .\r\n( 3 ) . ياقوت ، معجم البلدان ، 3 / 132 .\r\n","page_name":" 318 ","page_number":318},
  {"content":"\r\n\r\nگرديده سخن گفته . به گفتهء وى كسكر كوره « - استان » كوچكى بوده ولى خسرو انوشيروان از كوره‌هاى بهر سير ( - به اردشير ) و هرمزدخرّه و ميشان مناطقى بر آن افزوده و آن را گسترش داده است « 1 » .\r\nاين استان از قديم جايى بسيار آباد و پرنعمت بوده و در دوران اسلامى هم آبادى و فراخ نعمتى آن زبان‌زد بوده . ياقوت كه آنجا را در دوران خودش به همين‌گونه يعنى آباد و پرنعمت وصف كرده دربارهء آن از هيثم بن عدى از راويان قرن دوم هجرى و آشنايان به اين منطقه « 2 » روايتى بدين‌مضمون نقل كرده است ؟ « در همهء ايران استانى كه مردم آنجا نيرومندتر از مردم دو استان كسكر و اصفهان باشند نيست . استان كسكر در سرزمين‌هاى دشتى و هموار و استان اصفهان در سرزمين‌هاى كوهستانى ، و خراج هريك از اين دو استان دوازده ميليون مثقال بود « 3 » . » ياقوت كه همين روايت را زير نام اصفهان هم آورده در آنجا خراج هريك از اين دو استان را دوازده ميليون مثقال طلا ياد كرده و از آنجا كه در ايران واحد پول درهم نقره بوده نه طلا شايد بتوان در عبارت ياقوت كلمه ذهب را در اين‌جا الحاقى شمرد . به خصوص كه در همين روايت كه در كسكر هم نقل شده كلمهء ذهب وجود ندارد « 4 » .\r\nبه نوشته ابن خردادبه مجموع عايدات آنجا كه سرزمين‌هاى رود الصلة و همچنين برقه و ريان را هم از ابوابجمعىهاى آنجا شمرده اعم از خراج و ساير موارد مالى به هفتاد ميليون درهم مىرسيده . وى خراج آنجا را چنين نوشته : گندم سه هزار كر - جو و برنج بيست هزار كر - نقد دويست هزار درهم « 5 » . و در كتاب قدامه چون اين ارقام با اعداد نموده شده نه با حروف ، وجود تحريف در آنها\r\n\r\n\r\n","description":"","footnote":"\r\n( 1 ) . الاخبار الطوال / 73 .\r\n( 2 ) . خاندان هيثم از نخستين مهاجران عرب همين منطقه بوده‌اند و خود او هم كتابى دربارهء مهاجرت اعراب به عراق و خراسان تأليف كرده بود . الفهرست ، ص 99 « . . . و له من الكتب المصنّفة . . . كتاب نزول العرب بخراسان و السّواد » .\r\n( 3 ) . ياقوت ، معجم البلدان ، 4 / 274 و 275 .\r\n( 4 ) . ياقوت ، معجم البلدان ، 1 / 294 .\r\n( 5 ) . ابن خردادبه ، المسالك ، ص 12 .\r\n","page_name":" 319 ","page_number":319},
  {"content":"\r\n\r\nمحتمل است . به نوشتهء قدامه عايدات اين استان در قديم ، كه مراد او پيش از اسلام است ، نود هزار درهم بوده و در زمان او يعنى قرن سوم هجرى ، سى هزار كر گندم و بيست هزار كر جو و دويست و هفتاد هزار درهم نقد بوده است « 1 » .\r\n* * * در استان كسكر گذشته از محصولات ديگر ، برنج هم به فراوانى كشت مىشده و برنج عمده‌ترين خوراك مردم آنجا بوده . ياقوت در وصف خوزستان آورده كه در آنجا همه دانه‌ها از گندم و جو و برنج به عمل مىآيد و از برنج نان مىپزند و آن خوراك غالب آنها است . مانند كسكر در واسط « 2 » . و به همين‌سبب در سياههء خراج آنجا گذشته از گندم و جو كه در خراج غالب استانها بوده در خراج كسكر برنج هم از قديم به چشم مىخورد و در دوران اسلامى هم وضع به همانگونه ادامه داشته است .\r\n* * * \r\nخسروشاپور\r\nمركز استان شادشاپور يا كسكر و شهر اصلى آن كه در كتب جغرافيايى قديم عربى معمولا به نام قصبه خوانده مىشود شهر خسروشاپور بوده كه عامّه مردم آن را خسّابور مىگفته‌اند . اين شهر در فاصله پنج فرسخى محلى بوده است كه بعدها در دوران اسلامى حجاج بن يوسف كاخ خود را در آنجا ساخت و به نام واسط مركز اين استان گرديد « 3 » . در كنار شهر خسروشاپور و مناطق كشاورزى آن منطقه ديگرى قرار داشته به نام خسروفيروز كه نهر معروف به موفّقى كه گويند آن را الموفّق بالله خليفه عباسى در اين استان حفر كرده بوده از كنار اراضى آن مىگذشته و ياقوت از آن نام برده است « 4 » . ياقوت در روايتى هم كه از موبدان زمان مأمون خليفه عباسى نقل كرده آورده است كه واسط در ايام داراى داريان ( يكى از پادشاهان ايران ) افرونيه خوانده مىشده ، و در آن دوران\r\n\r\n\r\n","description":"","footnote":"\r\n( 1 ) . قدامه ، نبذ من كتاب الخراج ، المسالك ، ص 238 .\r\n( 2 ) . معجم البلدان ، ج 2 ، ص 496 .\r\n( 3 ) . معجم البلدان ، ج 2 ، ص 442 .\r\n( 4 ) . معجم البلدان ، ج 4 ، ص 686 .\r\n","page_name":" 320 ","page_number":320},
  {"content":"\r\n\r\nاين شهر بر كنارهء دجله نبوده زيرا دجله در ناحيه بطن جوخا جريان داشته ، و در روزگار بهرام‌گور شكافى در آن پديد آمد كه از مجراى سابق خود بگرديد و در مجراى فعلى كه در كنار واسط است جريان يافت . و به سبب اين تغيير مسير بسيارى از دهها و آباديهايى كه در اين مسير قرار داشت و تا كنارهء صحرا امتداد مىيافت در آب غرقه گرديد « 1 » .\r\n* * * همين محل كه به روايت ياقوت از موبدان نام سابقش افرونيه بوده و در دوران اسلامى واسط خوانده شده از قديم يكى از مراكز مهم كسكر و ساكنان ايرانى آن بوده ، و پس از آن‌هم كه حجاج در اين محل و در كنارهء غربى دجله كاخ سبز خود و بناهاى ديگرى را ساخت بخش شرقى آن كه در شرق دجله قرار داشت همچنان منزل دهقانان و اشراف ايرانى بود و از شهرهاى شناخته شدهء كسكر به شمار مىرفت . يعقوبى واسط را دو شهر نوشته و گويد شهر قديم در جانب شرقى دجله بود . و حجاج شهرى در جانب غربى دجله ساخت و كاخ خود را هم با مسجد جامع در اين شهر ساخت . و گويد : ساكنان اين دو شهر آميخته‌اى از عرب و عجم‌اند و هركه از دهقانان و اشراف ايرانى باشد منزلش در شهر شرقى است كه شهر مركزى كسكر است « 2 » .\r\n* * * شهر خسروشاپور در دوران اسلامى و پس از گسترش واسط و كوشش حجاج تا واسط را مركز آن ناحيه گرداند ، اهميت و اعتبار خود را به تدريج از دست داد . ولى باز هم به صورت يك آبادى بزرگ برپاى ماند و تا روزگار ياقوت هم همچنان نام و آوازه‌اى داشت . از كسانى كه ياقوت از علماى واسط نام برده چنين برمىآيد كه شهر خسروشاپور با اين‌كه در اين زمان از توابع واسط به شمار مىرفته ولى از نظر علمى و فرهنگى از مايه‌هاى معتبر اين شهر بوده است . ياقوت دو تن از علماى معروف به واسطى را نام برده كه هردو از همين\r\n\r\n\r\n","description":"","footnote":"\r\n( 1 ) . شرح اين داستان را به گونه‌اى كه ياقوت در معجم البلدان نقل كرده در كلمه واسط ج 4 ص 883 به بعد خواهيد يافت .\r\n( 2 ) . البلدان - ذيل الاعلاق النفيسه ، ص 322 .\r\n","page_name":" 321 ","page_number":321},
  {"content":"\r\n\r\nشهر خسروشاپور بوده‌اند ، يكى به نام احمد بن مبشر بن يزيد بن على المقرى ابو العباس الواسطى است كه در سال 609 در بغداد درگذشته و ديگرى به نام احمد بن ابى الهياج بن على ابو العباس الواسطى الخسرو سابورى كه او هم در سال 579 در بغداد درگذشته است « 1 » .\r\n\r\nكسكر از مراكز مهم مسيحيان ايران\r\nكسكر در دوران ساسانى يكى از مراكز مهم مسيحيان ايران بوده و پس از سلوكيهء مدائن كه اسقف بزرگ مسيحيان و سرپرست همهء كليساهاى ايران در آنجا مىزيسته است اسقف كسكر بر ديگر مراكز مسيحى ايران ، هم تقدم و هم اشراف داشته ، زيرا وى سمت وزارت اسقف بزرگ را داشته و متصديان پنج مركز ديگر مسيحيت ايران در جندىشاپور و نصيبين و ميشان و اربل و كرخه مقامى پايين‌تر او داشته‌اند « 2 » . ياقوت از ديرى در كسكر ياد مىكند كه در يك فرسخى شرق واسط در دهكده‌اى به نام برجونيه قرار داشته و در زمان او در آنجا كرسى مطران بوده و اين دير به نام عمر كسكر خوانده مىشده ، گويد ديرى است نيكو و خوش‌بنا كه در ميان نصارى شهرت دارد و در ميان نخلستانهايى قرار گرفته كه تمام فاصله بين دير و دجله را مىپوشانيده و شعرا در وصف آن شعرها گفته‌اند ، ياقوت يكى از آنها را هم نقل كرده است « 3 » .\r\nاز توابع كسكر جاهايى كه نامى از آنها در تاريخ مانده يكى شهر متوسطى بوده به نام قرقوب كه در بخشهاى جنوبى آن ميان واسط و بصره و اهواز قرار داشته « 4 » و ديگر جايى بوده بين واسط و بطائح ( - ماندابها ) كه نام آن را لوبه‌شاپور نوشته‌اند . ياقوت از مدائنى نقل كرده كه اين لوبه‌شاپور قبلا از توابع دشت ميشان و در دست زياد بن ابى سفيان بوده ولى حجاج آن را گرفته و به ارض خراج تبديل\r\n\r\n\r\n","description":"","footnote":"\r\n( 1 ) . معجم البلدان ، 2 / 442 .\r\n( 2 ) . كريستن‌سن ، متن فرانسه ، ص 266 .  L'iran Sous les Sassanides , p . 266 \r\n( 3 ) . ياقوت ، ج 3 ، ص 25 و 724 .\r\n( 4 ) . ياقوت ، 4 / 65 .\r\n","page_name":" 322 ","page_number":322},
  {"content":"\r\n\r\nكرده است « 1 » . ديگر از توابع آنجا محلى بوده آن‌هم در بخشهاى جنوبى كسكر به نام نغيا كه آن‌هم ميان واسط و بصره قرار داشته « 2 » . ديگر از اين محلها جايى بوده است كه نام آن در عربى سقاطيه ذكر شده و جنگ ابو عبيد ثقفى را با نرسى كه فرماندهى سپاه ايران را در اين ناحيه بر عهده داشته است در اين محل نوشته‌اند « 3 » .\r\n* * * \r\nنرسى و نرسيان\r\nنرسى كه در اين واقعه نام او برده شده پسر خالهء خسروپرويز پادشاه ساسانى بود و اين استان را در اقطاع داشت . او را در اين استان محلى اختصاصى بود كه به نام نرسيان خوانده مىشد . و به گفتهء طبرى كسى را جز خاندان او حق برخوردارى از كشت و زرع و ميوه آنجا را نبوده مگر كسانى كه مورد اكرام قرار مىگرفته‌اند و براى بزرگداشت آنها به ايشان اين حق داده مىشده « 4 » . در قسمت غربى كسكر نهرى مىگذشته كه از فرات جدا مىشده و در عربى به « نهر النّرس » خوانده شده يعنى رود نرسى . و اين را هم گفته‌اند كه دستور كندن آن را نرسى پادشاه ساسانى كه در سال 292 ميلادى به شاهى رسيده است داده بوده و اين نهر به نام او خوانده شده « 5 » . خاندان اين نرسى كه در اينجا موضوع سخن است در تمام اين منطقه داراى املاك پهناورى بوده‌اند . برادرزادهء او به نام نوشجان كه ذكر او گذشت در زندورد كه تسوئى از همين استان بود ، داراى كاخ و املاكى بوده و دختر او به نام كام‌ورزاد « 6 » در نواحى بصره داراى كاخ و املاك و نهرى\r\n\r\n\r\n","description":"","footnote":"\r\n( 1 ) . ياقوت ، 4 / 368 .\r\n( 2 ) . ياقوت ، 4 / 798 .\r\n( 3 ) . ياقوت ، 2 / 100 - نام اين سردار را نرسيان نوشته كه درست نمىنمايد چون نرسيان نام محلى بوده كه به او تعلق داشته نه خود او . در همين واقعه شاعرى شعرى گفته كه يك بيت آن چنين است :\r\n ضربنا حماة النّرسيان بكسكر * غداة لقيناهم ببيض بواتر \r\nدر اين شعر نرسيان در معنى درست آن به كار رفته . ( ياقوت 4 / 775 ) .\r\n( 4 ) . طبرى ، 1 / 2170 .\r\n( 5 ) . لوسترانج ، بلدان الخلافة الشرقية ص 100 .\r\n( 6 ) . اين نام در معجم البلدان به صورت كامندار و در مآخذ ديگر به صورتهاى ديگر آمده كه غالبا\r\n","page_name":" 323 ","page_number":323},
  {"content":"\r\n\r\nاختصاصى براى مشروب ساختن املاكش بوده است . كاخ او در كتابهاى عربى به نام قصر المرأة و نهر اختصاصى او به نام نهر المرأة خوانده شده ، و در واقعه حملهء ابو موسى اشعرى به اين ناحيه از آن ياد شده است .\r\nدر كتاب « عجائب الاقاليم السبعة » زير عنوان « انهار البصرة العظام » يعنى رودهاى بزرگ بصره كه در سمت غربى دجلة العوراء « 1 » روان بوده‌اند چنين آمده :\r\nنخستين نهرى كه پس از نهر ابى الاسد ، در طرف راست آن با آن برخورد مىكنيم نهرى است كه به آن نهر المرأة مىگويند و ميان آن و نهر ابى الاسد دو فرسخ فاصله است ، و پس از آن نهر الدير است كه با نهر المرأة سه فرسخ فاصله دارد ، و پس از آن نهر بثق شيرين است كه با نهر الدير شش فرسخ فاصله دارد ، و پس از آن نهر معقل است كه با بثق شيرين دو فرسخ فاصله دارد ، و پس از آن نهر أبلّه است كه فاصله آن با نهر معقل چهار فرسخ است و پس از آن نهر ابى الخصيب است « 2 » .\r\nاين نرسى ظاهرا خود در پايتخت مىزيسته چه در هنگامى كه مثنى بن حارثه و ابو عبيد ثقفى در زمان خلافت عمر در نواحى غربى حاشيهء فرات به تاخت و تاز پرداخته بودند ، رستم فرمانده سپاه ايران و پوران كه در اين هنگام بر تخت شاهى ايران نشسته بود او را مأمور كردند كه به كسكر برود و خود از قلمرو خويش در مقابل مهاجمان دفاع كند . و او هم چنان كرد و در آنجا سپاهى بياراست و هنگامى كه ابو عبيد ثقفى ، كه از طرف عمر به فرماندهى تمام اعرابى كه در غرب ايران به تاخت‌وتاز مشغول بودند منصوب شده بود ، به قصد جنگ با او\r\n\r\n\r\n","description":"","footnote":"\r\nخالى از تحريف نيست . واژهء كام در تركيب نامهاى فارسى همواره كاربردى فراوان داشته گذشته از نام اشخاص جاهايى هم كه با لفظ كام تركيب مىشده كم نبوده‌اند از آن جمله ناحيه كام فيروز در فارس است كه قلعه گودرز كه بسيار استوار و بلند بوده در آن قرار داشته ، ( مسالك الممالك استخرى ، 118 ) و خاندان حبيب از خاندانهاى قديمى فارس كه كار ديوانى را از روزگار قديم به ارث مىبرده‌اند از همين كام فيروز بوده‌اند ( صورة الارض ابن حوقل ، ص 256 ) .\r\n( 1 ) . دجلة العوراء نامى است كه در مآخذ قديم عربى رودى را كه امروز در ايران اروندرود مىخوانند بدان نام خوانده مىشده . در اين‌باره پس از اين توضيح بيشترى خواهد آمد .\r\n( 2 ) . سهراب ، عجائب الاقاليم السبعة ، 136 .\r\n","page_name":" 324 ","page_number":324},
  {"content":"\r\n\r\nبه كسكر روى آورد و جنگى بين آنها درگرفت ، در آن جنگ ميمنه و ميسره سپاه نرسى را دو تن از پسر داييهاى او به نامهاى بندويه و تيرويه عهده‌دار بودند .\r\nاين دو تن پسران ويستهم يا گستهم ( در عربى بسطام ) يكى از داييهاى خسروپرويز بودند كه با كشتن هرمز پدر خسرو با او همدست شده بودند . ( شرح اين داستان را در جلد اول همين كتاب از صفحه 324 به بعد خواهيد يافت ) .\r\nدر اين جنگ نرسى شكست يافت و املاك او به تصرف اعراب درآمد و از آنجا و به خصوص از نرسيان ملك اختصاصى او غنايم بسيار و خوراكيهاى نادر و فراوان به دست آنها افتاد و بر خزاين او هم دست يافتند « 1 » . از جمله فرماندهان و دهقانان اين ناحيه كه تسليم ابو عبيده شدند يكى هم كسى بود كه طبرى او را الاندرز غربن الخوكبد ( - اندرزگر پسر خوكبد ) نوشته « 2 » و از اين لقب معلوم مىشود از سرشناسان دولت ساسانى بوده . ابو عبيد پس از اين جنگ و جنگهاى ديگرى كه با حكام محلى اين ناحيه كرده و فاتح شده بود سرانجام در جنگ با بهمن جادويه كه عربها او را ذو الحاجب خوانده‌اند و رستم او را با سپاهى به جنگ با اعراب فرستاده بود در حاشيه فرات كشته شد و سپاهيان او نيز شكست يافته و از فرات گذشته به صحرا گريختند و چنان كه پيش از اين گذشت « 3 » بهمن درصدد بود كه او هم در تعقيب آنان از فرات بگذرد كه خبر يافت در پايتخت سران و فرمان‌روايان با يكديگر به ستيز برخاسته‌اند و بدين‌سبب شتابان به پايتخت بازگشت .\r\n\r\nزادان فرّخ پسر پيرى كسكرى\r\nاز مردان سرشناسى كه از كسكر برخاسته و در تاريخ و فرهنگ ايران نام و اثرى از آنها بر جاى مانده است . يكى زادان فرخ پسر پيرى كسكرى است كه سالها رياست ديوان خراج عراق را در آن سالها كه ديوان هنوز به زبان فارسى بود بر عهده داشت . و پس از آن‌كه در دوران حجّاج بن يوسف امير عراق ، در فتنهء ابن اشعث ، كه يكى از رويدادهاى مهم\r\n\r\n\r\n","description":"","footnote":"\r\n( 1 ) . طبرى 1 / 2170 .\r\n( 2 ) . طبرى ، 1 / 1271 .\r\n( 3 ) . در جلد اول همين كتاب ص 400 به بعد .\r\n","page_name":" 325 ","page_number":325},
  {"content":"\r\n\r\nدوران حجاج بود ، كشته شد و دستيارش به نام صالح پسر عبد الرحمن سيستانى جانشين او گرديد . ديوان خراج عراق هم كه تا آن زمان همچنان به زبان فارسى بود به عربى برگردانده شد .\r\nنام زادان‌فرخ از آن‌رو در تاريخ اين دوران برجاى مانده و شايسته است كه در تاريخ زبان فارسى هم همچنان برجاى ماند و چنان كه درخور است شناخته گردد ، كه گذشته از اين‌كه خود او آخرين دبير ديوان عراق بوده كه آن ديوان را همچنان به زبان فارسى مىگردانده ، پس از كشته شدن او هم وقتى كه دستيارش صالح كه اكنون جانشين او شده بود درصدد برآمد كه آن ديوان را از فارسى به عربى برگرداند مردان‌شاه پسر همين زادان‌فرخ كه از دبيران همان ديوان بود با همداستانى ديگر دبيران ايرانى كوشيدند تا با برشمردن دشواريهاى اين كار صالح را از آن كار بازدارند . گرچه در اين كوشش خود كامياب نشدند ولى اثر آن در تاريخ زبان فارسى آن اندازه بوده است كه نامشان را در آن تاريخ درخور ذكر سازد . از اين داستان در مقاله‌اى از نويسندهء اين سطور با عنوان « نقل ديوان عراق از فارسى به عربى روايتى دربارهء آن و توضيحى دربارهء آن روايت » در نشريه مقالات و بررسيها با تفصيل بيشترى سخن رفته است « 1 » .\r\n\r\nزندورد\r\nزندورد يكى از تسوهاى مهم و آباد استان شادشاپور بود كه به نام شهر معروف آن خوانده مىشد . زندورد شهرى بود نزديك واسط به طرف بصره كه با آباد شدن واسط رو به ويرانى نهاد . چنين مىنمايد كه اين شهر از آنجا كه مقر بزرگان و اشراف ايرانى بوده داراى بناهايى هم بوده كه از لحاظ زيبايى و استحكام برتر از بناهاى معمولى به نظر مىآمده است ، از اين‌رو كسانى كه بر آن‌جا دست يافتند و ساختن چنان بناها را خارج از قدرت بشر مىپنداشتند ، گفتند كه زندرود را جنيان براى حضرت سليمان ساخته‌اند . دروازه‌هايى را هم كه حجاج از زندورد كند و در شهر نوبنياد خود واسط به كار گذاشت از بزرگى و استوارى و\r\n\r\n\r\n","description":"","footnote":"\r\n( 1 ) . مقالات و بررسيها دفتر سوم و چهارم ، تهران 1349 ، ص 1 - 16 .\r\n","page_name":" 326 ","page_number":326},
  {"content":"\r\n\r\nزيبايى چنان بودند كه آنها را هم مىگفتند كه كار جنيان است .\r\nاين دروازه‌ها هم خود داستانى دارند كه در مجموعهء داستانهاى انتقال فرهنگى اين دوران شنيدنى است . نوشته‌اند اين دروازه‌ها چهار عدد بودند و هنگامى كه حجاج خواست آنها را از جايشان بكند و به واسط ببرد مردم زندورد كه اين كار حجاج را تجاوزى ناروا به حقوق و اموال خود مىيافتند زبان به اعتراض گشودند ، ولى حجاج نه به اعتراض آنها و نه به استدلال ايشان كه ، اعراب به آنها در جان و مالشان امان داده‌اند ، وقعى ننهاد « 1 » . و آن دروازه‌ها را از آنجا كند و برد و در واسط كار گذاشت . اما سرگذشت دروازه‌ها به همين‌جا پايان نيافت چون آنها به واسط حجاج هم وفا نكردند . و هنگامى كه منصور خليفه عباسى به ساختن شهرى در سرزمين بغداد پرداخت ، كه نخست آن را دار السلام خواندند ولى بعدها نام اصلى آن منطقه يعنى بغداد بر آن غلبه يافت ، او هم اين درها را از واسط حجاج كند و در دار السلام خود كار گذارد « 2 » .\r\n* * * \r\nدير زندورد\r\nمسيحيان ايرانى كه چنان كه گذشت از دوران ساسانى در اين استان كسكر داراى مراكز مهمى بودند ، در بغداد ديرى داشتند كه به نام دير زندورد خوانده مىشد ، و آن يكى از چهار دير معروفى بود كه جشنهاى ساليانه مسيحيان در آنجا برگزار مىشد . به گفته ياقوت مراسم جشنهاى مسيحيان بغداد به نوبت در يكى از چهار دير معروف آنجا به نامهاى دير العاصية و دير الرزيقية و دير الزندورد و دير در ماليس برگزار مىشد . و در آن ايام مسيحيان و ديگران براى جشن و تفريح در آنجاها گرد مىآمدند « 3 » .\r\nشابشتى در كتاب الديارات محل دير زندورد را در بخش شرقى بغداد نشان داده و گويد صحن دير باغى است به تمامى پوشيده از درختان ميوه و اترج و تاكستانهاى انگور كه از بهترين انواع انگورهاى بغداد بوده و در همانجا از آن\r\n\r\n\r\n","description":"","footnote":"\r\n( 1 ) . ياقوت 3 / 63 ذيل سرابيط و همچنين 4 / 884 ذيل واسط .\r\n( 2 ) . ياقوت 1 / 684 .\r\n( 3 ) . ياقوت 2 / 660 .\r\n","page_name":" 327 ","page_number":327},
  {"content":"\r\n\r\nشراب مىگرفته‌اند و اين شعر ابو نواس را هم در وصف همين تاكستانها نقل كرده :\r\n فسقّنى من كروم الزّندورد ضحى * ماء العنا قيد فى ظلّ العناقيد « 1 » \r\nياقوت اين شعر ابو نواس را دربارهء خود زندورد و شرابهاى آنجا مىداند ، و دربارهء دير زندورد بغداد و زيبارويان آنجا ابياتى ديگر از شاعرى جحظه نام نقل كرده است « 2 » .\r\n\r\nسميّه نامى كه در تاريخ با زندورد قرين شده\r\nيكى از نامهايى كه با نام زندورد در تاريخ قرنهاى نخستين اسلامى قرين شده نام سميّه مادر زياد است كه پيش از استلحاق « 3 » زياد بن عبيد خوانده مىشد و پس از استلحاق زياد بن ابى سفيان ناميده شد . چه سميّه در اصل كنيزكى بوده از اهل همين زندورد ، از آن دهقان بزرگ آنجا به نام نوشجان . نوشجان يكى از سرداران به‌نام ايرانى بود كه در ابو ابجمعى خود زندورد مىزيست و پيش از اين هم نام او گذشت . نوشته‌اند كه اين كنيزك را نوشجان به حارث بن كلده ثقفى ، كه در جندىشاپور پزشكى آموخته بود و در اين حدود به طبابت مىپرداخت و نوشجان را هم درمان كرده بود ، بخشيد و حارث هم او را سميّه ناميد و با خود به طائف برد . اين زن كه بعدها پسرش زياد در مسئلهء استلحاق او را به ناپاكى و فحشا آلوده ساخته بود نامش در تاريخ آن‌چنان به زشتى شهره گرديد كه مخالفان خاندان زياد همواره در هجاء آنها نام سميه را در سرلوحهء زشتىها و ناپاكىهاى آن خاندان ذكر مىكردند ، و نمونه‌هاى بسيارى از آن دشنامها را در شعر و نثر عربى مىتوان يافت . و نه‌تنها زبان عربى بلكه زبان فارسى هم از اين نام بىبهره نمانده و آن در اين شعر ابن مفرّغ شاعر عرب است كه در پاسخ بچه‌هاى بصره كه به دنبال او افتاده و از حال نزارش مىپرسيدند اين چيست او هم در پاسخ آنها به فارسى مىگفت :\r\n\r\n\r\n","description":"","footnote":"\r\n( 1 ) . يعنى از تاكستانهاى زندورد روز روشن و آفتابى آب انگور را در سايهء خوشه‌هاى انگور به من بنوشان .\r\n( 2 ) . ياقوت ، ج 2 ، ص 655 به بعد . و از جمله اين ابيات بيت زير است :\r\n سقيا و رعيا لدير الزّندورد و ما * يحوى و يجمع من راح و غزلان \r\n( 3 ) . دربارهء استلحاق در همين كتاب ، در جاى خود توضيح بيشترى خواهد آمد .\r\n","page_name":" 328 ","page_number":328},
  {"content":"\r\n\r\n آب است و نبيذ است * عصارات زبيب است\r\nسميّه روسپيذ است \r\nو به عنوان يكى از نخستين نمونه‌هاى شعر فارسى اسلامى مورد استناد اهل ادب است « 1 » .\r\n\r\nنوشجان . و دو دختر از خاندان كسرى\r\nدر تاريخ اين دوران در موارد چندى نام نوشجان آمده كه در هرمورد به اجمال به آن اشاره شده ، يكى از آن موارد در رويدادهاى دوران خلافت عثمان بن عفان و امارت عبد الله بن عامر بر بصره است . و آن‌هم در رويداد حمله عبد الله بن عامر به سيستان و خراسان و صلح او با مردم ابرشهر بوده كه طبرى آن را در سال 31 هجرى نوشته است . در اين خبر آمده كه مردم ابرشهر دو دختر از خاندان كسرى يا به تعبير طبرى « جاريتين من آل كسرى » را به نامهاى بابونه و تهمينه ( اين نام در طبرى به صورت طهميج درآمده ) به او تسليم كردند و او آنها را با خود به بصره آورد . بابونه تاب نياورده در بين راه بمرد و عبد الله بن عامر تهمينه را به نوشجان بخشيد « 2 » .\r\n\r\nواسط\r\nواسط كه در زمان حجاج به صورت شهرى معتبر درآمد و بزرگترين شهر كسكر و بلكه يكى از سه شهر بزرگ عراق در دوران اسلامى ، پيش از بناى بغداد ، گرديد هرچند آبادانى آن دوامى نياورد و خيلى زود به ويرانى گراييد ولى همين شهرت تاريخى خود را مديون توجّه حجّاج بن يوسف امير عراق بدانجا و ساختمانهايى بود كه او در بخش غربى آن به وجود آورد و از آن جمله كاخى بود كه به سبب گنبد سبز آن را القبّة الخضراء مىگفتند ، و آن گنبدى بزرگ و بلند بود كه از بالاى آن « فم الصلح » را كه يكى از جاهاى معروف در شمال واسط و در فاصلهء هفت فرسخى آن بود مىشد ديد « 3 » . نوشته‌اند كه بناى اين كاخ در سال 83 يا 84 هجرى آغاز گرديد و در سال 86 هجرى پايان يافت ، و حجاج مصالح آن و به خصوص درهاى آنجا را از جاهاى ديگر همين استان مانند\r\n\r\n\r\n","description":"","footnote":"\r\n( 1 ) . در جلد اول همين كتاب ص 29 و 30 آگاهى بيشترى از اين داستان خواهيد يافت .\r\n( 2 ) . طبرى 1 / 2887 .\r\n( 3 ) . بلدان الخلافة الشرقية ، ص 59 .\r\n","page_name":" 329 ","page_number":329},
  {"content":"\r\n\r\nزندورد و شهرهاى ديگرى ، كه نامهاى آنها به صورت دروقره و در اوساط و دير ماسرجان و سرابيط ذكر شده ، كنده و در آنجا كار گذاشت . و هرچه مردم اين شهرها چنان كه گذشت فرياد اعتراض برآوردند ، و از اين‌كه مسلمانان به آنها در مال و جانشان امان داده بوده‌اند ، سخن گفتند حجاج به هيچيك اعتنايى نكرد « 1 » .\r\n* * * محلى كه حجاج ساختمانهاى خود را در آن بنا كرد زمينى بود از آن مردى از دهقانان ايرانى به نام داوردان « 2 » . نوشته‌اند كه چون نمايندگان حجاج براى گرفتن آن زمين نزد او رفتند او شرحى در نكوهش آن محل و معايب و مضار آنجا باز گفت كه حجاج را از آن انديشه بازدارد ، و چون گفته‌هاى او را براى حجاج كه قبلا از محاسن آنجا شنيده بود بازگفتند گفت اين مردى است كه مجاورت ما را خوش ندارد و آنچه گفته بدين‌منظور بوده كه ما را منصرف سازد و بدين‌جهت به گفتهء او وقعى ننهاد و به ساختن كاخ و ساختمانهاى خود در همان زمين پرداخت « 3 » .\r\nشهر واسط در مجاورت دهى بود به همين نام كه چون نيزارهاى زياد داشت اعراب آن را واسط القصب مىخواندند « 4 » . نوشته‌اند از آن‌رو آن را واسط مىخواندند كه فاصله آن تا هريك از كوفه و مدائن و اهواز و بصره چهل فرسخ بوده « 5 » ، و چون هزينه كاخ و مسجد و دو خندق و بارويى كه حجاج در شهر واسط ساخت به چهل و سه ميليون درهم رسيد ، دبير وى صالح پسر عبد الرحمن سيستانى به او گفت اين مبلغ هنگفتى است و بر فرض هم كه خليفه آن را به ظاهر قبول كند در دل ناخوشنود خواهد شد . حجاج پرسيد پس چاره چيست ، گفت چاره آن است كه اين مبلغ به حساب هزينهء جنگها گذاشته شود . پس سى و چهار ميليون آن را به حساب جنگها و نه ميليون آن را به حساب ساختمان گذاشت « 6 » .\r\n\r\n\r\n","description":"","footnote":"\r\n( 1 ) . ياقوت 3 / 63 و 4 / 884\r\n( 2 ) . ياقوت 4 / 883\r\n( 3 ) . ياقوت 4 / 884\r\n( 4 ) . ياقوت 4 / 891\r\n( 5 ) . ياقوت 4 / 883\r\n( 6 ) . ياقوت 4 / 884\r\n","page_name":" 330 ","page_number":330},
  {"content":"\r\n\r\n\r\nتسوهاى ديگر استان شادشاپور\r\nاز سه تسوى ديگر استان شادشاپور يا كسكر كه نامشان در آغاز اين گفتار گذشت در مآخذ تاريخى و جغرافيايى مربوط به آن دوران ، و از آن جمله در سياههء دوم ابن خردادبه و قدامه ، نام و نشانى نيست . علت آن را بايد در اين امر جستجو كرد كه اين تسوها هرچند در ديوان‌هاى قديم كه به شرحى كه در جاى خود گذشت ، مورد استفادهء اين دو جغرافىنويس بوده ، نام و نشانى داشته‌اند و به همين‌سبب هم در مطالبى از كتابهاى آنها كه به دوران‌هاى گذشته بازمىگشته نام آنها برده شده ولى در سياههء دوم آنها كه بيشتر ناظر بر مبلغ خراج و مسايل مربوط به آن بوده و به زمان خود ايشان يا نزديك به ايشان بازمىگشته اين تسوها نام و نشانى نداشته‌اند زيرا در اين زمان مدتها بود كه اين تسوها در آب غرق شده و جزء ماندايهايى شده بودند كه هنوز هم در جنوب عراق گسترده است .\r\n\r\nسخنى دربارهء ماندابها\r\nآنچه بلاذرى در كتاب فتوح البلدان زير عنوان امر البطائح آورده و شامل سرگذشت اجمالى همين ماندابها است قديمىترين بيان جامع و مختصرى است كه در مأخذى قديم از مآخذ عربى اسلامى در اين‌باره آمده است . بلاذرى پس از شرح مختصرى دربارهء شكاف عظيمى كه در زمان قباد در « اسافل كسكر » ، يعنى همين تسوهاى جنوبى استان شادشاپور روى داده و بخشى از سرزمينهاى اين استان را به زير آب برده و بازسازى آن شكاف و بازيابى آن زمينها در زمان انوشروان ، به طغيان بىمانند دجله و فرات در دوران خسروپرويز و غلبهء آب بر آباديها و مزارع و غرق چند تسوى اين استان نيز اشاره كرده ، و آنگاه به ورود اعراب به سرزمين عراق و درگيرى ايرانيان به جنگ با آنها پرداخته و گويد : در اين گيرودار همچنان شكافهاى تازه‌اى پديد مىآمد و بدانها توجهى نمىشد و دهقانها هم از بستن آنها ناتوان بودند و بدين‌سان ماندابها شكل گرفته و گسترش يافتند و بر عرض و طول آنها\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nافزوده شد « 1 » .\r\nاين عربها كه بلاذرى به ورود آنها به عراق اشاره كرده همانها هستند كه نخستين بار به سركردگى عتبة بن غزوان به بصره آمدند و شرح جنگهاى آنان در استان شادبهمن پس از اين خواهد آمد . چنان كه در آنجا در شرح جنگ مذار مركز تسوى ميشان ذكر شده گذشته از شكافهائى كه در مسير رودهاى سركش روى مىداده و معمولا از حوادث طبيعى شمرده شده‌اند . سيلهائى هم كه در اثر خرابكارى مهاجمان و ويرانى عمدى سدّها روان مىشده در غرق زمين و مال و منال و مردم آنجا بىاثر نبوده است .\r\nدر گفتارى كه پيش از اين با عنوان « تقسيمات كشورى و ديوانى سورستان در دوران انتقال از عصر ساسانى به عصر اسلامى » گذشت دربارهء دگرگونيهائى كه در همين دوران انتقال در آن تقسيمات حاصل شده و علل و اسباب آن دگرگونيها عبارتى از كتاب التنبيه و الاشراف مسعودى نقل گرديد كه بخشى از آن مربوط به همين ماندابها بود .\r\nدر آنجا مسعودى شكستن سد و بندهاى جانبى رود دجله و خروج دجله را از مسير اصلى خودش و انحراف آن را از سمت شرق به سمت غرب و غرقه ساختن بسيارى از كشتزارها و دهات و روستاهاى آباد اين منطقه و تبديل كردن آنها را به ماندابها ( در عربى بطائح ) به اجمال ولى تا حدى به روشنى بيان كرده كه با توجه به آن بهتر مىتوان به ابعاد گستردهء آن دگرگونى و آثار ويرانگر و پىآمدهاى مهم آن پى برد .\r\nاز نوشته مسعودى مىتوان دريافت كه آثار ويرانگر آن روىداد تنها در غرقه ساختن كشتزارها و دهات و روستاهاى غرب دجله و تبديل آنها به ماندابها خلاصه نمىشده بلكه در شرق دجله نيز آباديهاى بسيارى را خراب و مزارع پهناورى را به دشت سوزان تبديل كرده است . چون انحراف دجله به سمت غرب باعث قطع آب از مناطق شرق دجله گرديده و سرزمين‌هاى آباد و پرنعمت آن\r\n\r\n\r\n","description":"","footnote":"\r\n( 1 ) . فتوح البلدان ، ص 358 ، « ثمّ دخلت العرب ارض العراق و شغلت الاعاجم بالحروب . فكانت البثوق تتفجّر فلا يلتفت اليها و يعجز الدّهاقين عن سدّ عظمها . فاتّسعت البطيحة و عرضت . »\r\n","page_name":" 332 ","page_number":332},
  {"content":"\r\n\r\nمنطقه را هم دچار كم‌آبى و خشك‌سالى نموده آنها هم به تدريج روى به ويرانى نهاده‌اند و رفته‌رفته دوران آبادى و عمران آنجا هم به پايان رسيده و به صحراى خشك و سوزان مبدل گرديده‌اند . مسعودى اين سرزمين آباد شرق دجله را كه بدين‌سان به ويرانى كشيده شده به نام جوخى خوانده و آن را آبادترين منطقهء سواد شمرده و ساكنان آنجا را هم كه گويا از بزرگان و اشراف بوده‌اند پيشرفته‌ترين مردم آنجا يا به تعبير خودش مقدّم بر مردم سواد شمرده است « 1 » .\r\nمسعودى گذشته از جوخى كه در شرق دجله بوده از سرزمين ديگرى هم به نام ثرثور نام برده كه در غرب دجله بوده و به زير آب رفته است . اين ثرثور يكى از همين سه تسوئى است كه از اين استان شادشاپور ناپديد شده و شايد چون مهمترين آنها بوده نامش در ذهن مسعودى باقى مانده از دو تسوى ديگر يعنى تسوى بالا ( - در عربى العال ) و تسوى جواذر كه آنها هم جزء تسوهاى ناپديد شده هستند در نوشتهء مسعودى نامى نيست ، ولى چنان كه ديديم بلاذرى در وصف اين ماندابها در جنوب استان كسكر از غرق چندين تسو در اين‌جا سخن گفته « 2 » . از مساحتى هم كه براى ماندابها در بخش جنوبى اين استان ذكر كرده‌اند ، يعنى سى فرسخ در سى فرسخ بين واسط در نزديكىهاى تسوى زندورد و مذار مركز تسوى ميشان در استان شادبهمن به خوبى معلوم مىشود كه تمام سرزمينهاى جنوبى استان شادشاپور از زندورد به پايين به زير آب رفته بوده .\r\nمسعودى نوشته است ماندابها در سرزمين وسيعى بين واسط و بصره گسترده بود كه مسافت چند روز راه بوده . و آن سرزمين در زمان او آجام البريد خوانده مىشده يعنى نيزارهاى بريد « 3 » .\r\nاين‌جائى كه در زمان مسعودى اجام البريد خوانده مىشده ، پيش از پيدايش ماندابها در استان شادشاپور ، راه آبى بريد اين استان به ميشان و دشت ميشان و\r\n\r\n\r\n","description":"","footnote":"\r\n( 1 ) . مسعودى : التنبيه و الاشراف ، ص 40 .\r\n( 2 ) . فتوح البلدان ، ص 358 . « . . . و مال ( اى المأ ) الى موضع البطائح فطفا على العمارات و الزّروع فغرق عدّه طساسيح كانت هناك . »\r\n( 3 ) . مسعودى ، التّنبيه و الاشراف ، ص 40 .\r\n","page_name":" 333 ","page_number":333},
  {"content":"\r\n\r\nاهواز بوده . در زمان بلاذرى كه بخشى از زمينهاى غرق شده از آب خارج شده بوده‌اند اين رود ، كه نام قديم آن را پيش از پيدايش ماندابها به عربى جنّب نوشته‌اند ، همچنان در زمينهائى كه از آب خارج شده بوده‌اند روان بوده است « 1 » .\r\nياقوت در جائى كه پيدايش اين ماندابها و گسترش آنها را به سبب درگيرىهاى ايرانيان در جنگ با اعراب شرح داده است گويد : « پس از آن‌كه دوران جنگ و آشوب به پايان رسيد و دولت اسلامى استقرار يافت باز هم ماندابها همچنان رو به گسترش داشتند زيرا سدّ و بندها همچنان شكسته مىشدند و آب همچنان زمين‌ها را فرا مىگرفت « 2 » . » اين گفته از آن‌رو درخور ذكر آمد كه در آن به مواردى اشاره دارد كه نمايانگر ويران‌گرىهائى است كه هنوز هم گهگاه نمودى داشته است زيرا با آن‌كه مقتضاى چنان دورانى اين بوده كه هم گسترش ماندابها متوقف گردد و هم زمينهاى غرق شده به تدريج از آب خارج شود و به زير كشت رود ولى هميشه چنين نبوده و موارد خلاف هم از اين‌گونه كه در اين‌جا ذكر مىشود كم نبوده است :\r\nوقتى در زمان امارت حجاج بر عراق بخشى از آب‌بندهاى رودهاى سركش درهم شكست و آب بسيارى از زمينها و كشتزارهاى اين منطقه را فراگرفت حجاج نه خود گامى براى بستن آن بندها كه از قديم از وظائف دولتها بوده است برداشت و نه به دهقانان كه صاحبان آن اراضى بودند براى رفع آن بليّه كمك كرد . بلاذرى نوشته : « اين خوددارى حجاج از ترميم خرابيها بدين‌قصد بود كه به دهقانان زيان برساند زيرا او آنها را به همكارى با ابن اشعث كه او را دشمن مىداشت متهم مىنمود « 3 » » و چون رفته‌رفته ويرانىها روى به فزونى نهاد و آب زمينهاى بيشترى را همچنان فرامىگرفت ، هنگامى كه حجاج سرانجام درصدد چاره برآمد هزينهء آن كار آن‌چنان هنگفت شده بود كه وقتى به خليفه كه در آن هنگام وليد پسر عبد الملك بود روى آورد تا از او اجازهء صرف چنان مبلغى را بگيرد خليفه هم به وى اجازهء صرف چنان مبلغ هنگفتى را نداد . غرض از ذكر اين\r\n\r\n\r\n","description":"","footnote":"\r\n( 1 ) . فتوح البلدان ، ص 359 .\r\n( 2 ) . ياقوت ، معجم البلدان ، در بطائح .\r\n( 3 ) . بلاذرى ، فتوح البلدان ، 459 .\r\n","page_name":" 334 ","page_number":334},
  {"content":"\r\n\r\nخبر نه بيان سرگذشت اين زمين‌ها است كه آن را در جاى ديگر هم مىتوان يافت « 1 » بلكه اشاره به اين نكته است كه وقتى با مسايل بسيار اساسى عمران اين منطقه كه همواره از بيشترين اهتمام و توجه دولتها برخوردار بوده با چنين كينه‌توزيها برخورد مىشده از آن جز چنان ويرانىهائى به بار نمىآمده .\r\nدر يكى از گفتارهائى كه پيش از اين دربارهء نظام آبيارى در ايران و در همين سرزمين سورستان يا سواد گذشت در آنچه به نظام مالى و حقوقى آن نظام مربوط مىشد و باعث سامان يافتن آن مىگشت ، دو متن از نوشته‌هائى كه به دوره‌هاى مختلف تاريخ ايران بازمىگشت نقل گرديد كه يكى از آنها از سنتهاى روايت شده در تاريخ ايران از دورهء باستانى و هنگام پادشاهى منوچهر بود از طبرى ، و ديگرى از اخبار دورهء ساسانى و زمان قباد و انوشيروان بود از ياقوت به روايت يزيد بن عمر الفارسى . در اين دو متن ، كه هردو مربوط به سدّ و بندهاى رودخانه‌ها و كندن رودها و نهرها و ايجاد تأسيسات آبيارى و تعمير خرابىهاى آن‌ها مىشد ، آمده بود كه مخارج همهء اينها با سلطان است و مىبايستى از بيت المال پرداخت شود و آنچه از مخارج بر عهد كشاورزان قرار مىگرفته از هنگامى بوده است كه آب در روستاى ايشان در اختيارشان قرار مىگرفته ، و در آن اخبار اين هم آمده بود كه اگر روستائيان براى پرداخت سهم خود توانائى نداشته باشند از بيت المال پرداخت شود و به اقساط ساليانه از آنها وصول گردد و بدين‌سان بوده است كه امر آبيارى در همه مراحل آن همواره از نظم و سامانى شايسته برخوردار بوده است .\r\nشكسته شدن سدّ و بندها در اين استان و غرق سرزمينهاى حاصل‌خيز جنوب آن و مبدل شدن سه تسو از چهار تسوى آن به ماندابهائى پايدار و ماندنى ، كه اثرى از نابسامانيها و نمودارى از اوضاع آشفته آن روزگار بود ، نقطهء عطفى در تاريخ اين دوران گرديد كه بدون وقوف بر آن و عوامل ايجادكننده و پىآمدهاى گوناگون آن درك صحيح تاريخ اين دوران به درستى ميسر\r\n\r\n\r\n","description":"","footnote":"\r\n( 1 ) . در كتاب الخراج قدامة ، المسالك ، ص 241 .\r\n","page_name":" 335 ","page_number":335},
  {"content":"\r\n\r\nنمىگردد . زيرا اين پديدهء ناهنجار از يك سو بر آشفتگيهاى سياسى و اجتماعى ايران ، كه در اثر رويدادهاى ديگرى به وجود آمده بود و در جلد اول همين كتاب ( در گفتار نهم ) شمه‌اى از آن گذشت ، بسى افزود و از سوى ديگر آبادى و عمران اين منطقه را كه همچنان روى به پيشرفت و شكوفائى داشت نه‌تنها متوقف ساخت بلكه آن را به مسيرى ديگر انداخت و اين تغيير مسير را در همين كتاب هم در تفاوت بين مطالب گذشتهء آن و آنچه از اين‌پس خواهد آمد به وضوح مىتوان ديد ، چه در بخشهاى گذشته آنچه موضوع سخن بود بستن سدّ و بندها و طرحهاى بزرگ آبيارى و امورى بود كه پايه و مايهء عمران و آبادى همهء اين سرزمينها بر آنها استوار بود ولى در آنچه خواهد آمد بيشتر سخن از نابسامانيها و جنگ و ستيزها و درگيريها و ويرانيهائى است كه نتيجهء آنها يا به شكل همين ماندابهائى رخ مىنمايد كه هنوز هم در جنوب عراق امروز به صورت هورهاى متعددى خبر از همان سرزمينهاى آباد و بارور استان شادهرمز يا كسكر مىدهد ، و يا به صورت بيابانهائى كه در زمينهاى مرتفع شرق دجله به صورت صحراهاى خشك و سوزان گسترده است و جانشين همان آباديهاى گذشته است كه از آب سدّهاى رودهاى دجله و نهروان سيراب مىشدند و با ويران شدن آن سدها آنها هم از آبادى بىبهره ماند .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nگفتار هيجدهم استان شادبهمن\r\nتوضيحى دربارهء نام بهمن * بهمن نيرويى معنوى و نام پادشاهى باستانى * بهمن در تاريخ سنّتى ايران * حكمتهايى كه در ادبيات اسلامى از بهمن روايت شده * رود بهمنشير * از بهمنشير تا اروندرود * سخنى دربارهء شطّ العرب .\r\n\r\nاستان شادبهمن\r\nاستان شادبهمن جنوبىترين استانهاى دوازده‌گانهء سورستان يا سواد بوده كه به خليج‌فارس مىپيوسته ، و با وصفى كه ياقوت از بابل قديم نوشته است ، كه از زير كسكر تا جنوب عراق را دربر مىگرفته ، اين استان بخش مهمى از بابل قديم را شامل مىشده است « 1 » . استان شادبهمن كه به آن استان دجله هم مىگفته‌اند داراى چهار تسو بوده بدين‌ترتيب : 1 - تسوى بهمن اردشير .\r\n2 - تسوى ميشان . ( - عربى ميسان ) كه نام ديگرش ملوى بوده 3 - تسوى دشت ميشان . ( - عربى دست‌ميسان ) كه همان ابلّه است . 4 - تسوى ابرقباد .\r\n\r\n\r\n","description":"","footnote":"\r\n( 1 ) . ياقوت ، معجم البلدان ، در كلمه بابل .\r\n","page_name":" 337 ","page_number":337},
  {"content":"\r\n\r\nابن خردادبه نام اين استان را شادبهمن و قدامه آن را خسرو شادبهمن نوشته است « 1 » .\r\nدر اين نامها و محل آنها در بعضى از مآخذ جغرافيايى و تاريخى عربى و اسلامى كم‌وبيش جابجايى و اختلافهايى ديده مىشود كه گمان مىرود ناشى از تغييراتى باشد كه در دوره‌هاى مختلف تاريخى در آنها يا در قلمرو آنها روى داده است . مثلا بهمن اردشير كه در آغاز اين صورت به عنوان تسويى از تسوهاى چهارگانهء اين استان آمده و به احتمال زياد نام اين استان از نام همين تسو گرفته شده ، در معجم البلدان ياقوت در ضمن تسوهاى استان شادبهمن نامى از آن نيست « 2 » ، ولى در ذيل كلمه بهمن اردشير آن را استانى وسيع خوانده بين واسط و بصره كه تقريبا همه استان شادبهمن را دربر مىگيرد و ميسان و مذار و بصره را هم جزو آن شمرده است « 3 » . و در جايى ديگر جزيرهء آبادان يعنى همان‌جايى را كه ميان‌رودان مىخواندند « 4 » جزو همين استان بهمن اردشير نوشته « 5 » . و ابن رسته هم اين استان يعنى استان بهمن اردشير را كه آن را به جاى استان كوره خوانده ، آخرين كوره‌هاى عراق و آخر آن را هم جزيره ميان‌رودان دانسته است « 6 » .\r\nاز روايتى كه طبرى نقل كرده چنين برمىآيد كه ابلّه را در دوران باستان بهمن اردشير مىخوانده‌اند . وى در ذكر خبر اردشير بهمن ، كه در تاريخ به نام اردشير درازدست و به قول طبرى « اردشير طويل الباع » شناخته شده ، گويد كه وى در كوره‌هاى دجله ( - استان شادبهمن ) شهرى بساخت و آن را بهمن اردشير\r\n\r\n\r\n","description":"","footnote":"\r\n( 1 ) . ابن خردادبه ، المسالك ، ص 7 و قدامه ، الخراج ، المسالك ص 225 . در اين دو كتاب در تعداد و ترتيب اين تسوها اختلافى نيست جز آنچه در كتاب قدامه يك كلمه خسره بر نام اين استان افزوده شده ، ولى در آن از آنچه ابن خردادبه درباره طسوج ميسان و دست ميسان گفته كه ميسان همان ملوى و دست ميسان همان ابلّه است ، از ملوى و ابله ذكرى نيست .\r\n( 2 ) . ياقوت از تسوهاى شادبهمن تنها تسوى ميشان و تسوى دست‌ميشان و تسوى ابرقباد را ياد كرده ، او هم تسوى دست‌ميشان را همان ابلّه دانسته ( ج 3 ، ص 227 ) .\r\n( 3 ) . ياقوت ، معجم البلدان ، 1 / 770 .\r\n( 4 ) . ياقوت ، معجم البلدان ، ج 3 ص 174 - 175 .\r\n( 5 ) . ياقوت ، معجم البلدان ، 3 / 175 .\r\n( 6 ) . ابن رسته ، الاعلاق النفيسة ، ص 104 .\r\n","page_name":" 338 ","page_number":338},
  {"content":"\r\n\r\nخواند كه همين ابلّه باشد « 1 » ولى به گفتهء حمزهء اصفهانى بهمنشير ( كه كوتاه شدهء بهمن اردشير است ) و ابلّه هردو نه يك شهر بلكه دو شهر معتبر بوده‌اند كه هردو در كنار دجله و روبروى هم قرار داشته‌اند و به گفتهء او شهر بهمنشير ويران شده و آثار آن از ميان رفته و اسم آن باقى مانده است « 2 » .\r\nاين استان داراى ويژگيهائى بوده است كه وضع آن را تا حدى از استانهاى ديگر كه تا به حال ذكرشان رفته متمايز مىسازد . از آن جمله اين است كه اين‌جا بر خلاف استانهاى ديگر كه غالب آنها داراى نامها يا نشانه‌هائى از دوران ساسانى هستند ، اين استان داراى نامهائى است كه از دورانى قديم‌تر حكايت مىكنند . و دو تسو از تسوهاى مهم و معتبر آن يعنى ميشان و دشت‌ميشان نشان از كشور و دولتى دارند كه پيش از ساسانيان قرنها بر اين منطقه فرمان رانده و در دنياى باستان نام و آوازه‌اى داشته . و آن دولت ميشان است ، كه هنگامى كه اردشير بابكان در پى برانداختن دولتهاى محلى و يك‌پارچه كردن همهء آنها به زير نام ايران يا ايرانشهر ، بدانگونه كه در زمان هخامنشيان بود ، بدانجا روى آورد در آنجا دولتى ايرانى حكومت مىكرد با سابقه‌اى سيصد و پنجاه ساله . و برخى از نامهاى اين استان هم از دوران هخامنشيان يا كيانيان نشانه‌هائى در خود دارند همچون نام خود استان ، و نام رود بزرگى كه در همين استان از پيوند دو رود دجله و فرات پديد مىآيد و امروز در فارسى اروندرود خوانده مىشود كه آن هم چنان كه در جاى خود خواهد آمد در آن روزگار بهمن اردشير خوانده مىشد كه كوتاه‌شدهء آن بهمنشير هنوز هم به رشته‌اى از آن گفته مىشود .\r\nشايد بتوان همين نشانه‌هاى قديمى و ريشه‌هاى كهن‌ترى را كه اين استان از فرهنگ و تمدن قديم ايران در خود نهفته داشته است توجيهى براى اين پديدهء درخور ذكر شمرد كه دو كانون از كانونهاى سه‌گانه‌اى كه در اين دوران انتقال از مراكز فعال براى انتقال تمدن و فرهنگ ايران به جهان اسلام و عرب بوده‌اند . در اين استان قرار داشته‌اند و آن دو يكى ابلّه و ديگرى بصره بوده كه هرچند هنوز تا\r\n\r\n\r\n","description":"","footnote":"\r\n( 1 ) . طبرى 1 / 687 .\r\n( 2 ) . به نقل ياقوت از او در معجم البلدان ، 1 / 770 .\r\n","page_name":" 339 ","page_number":339},
  {"content":"\r\n\r\nآنجا كه به تاريخ و فرهنگ ايران در اين دوران ارتباط مىيابد به درستى شناخته نشده‌اند ؛ ولى اثر آنها در اين زمينه بسيار ژرف و گسترده بوده و هرچه بيشتر شناخته شوند اين اثر روشن‌تر نموده مىشود . و به همين‌سبب در معرّفى تفصيلى اين استان از آنها با تفصيل بيشترى سخن خواهد رفت . كانون سوم جندىشاپور بود در خوزستان كه نه‌تنها در انتقال دانش پزشكى و بيمارستانى ايران به جهان اسلام و عرب اثرى بنيادى داشت بلكه سيطرهء خود را بر طب عربى اسلامى تا قرنها بعد هم همچنان حفظ كرد و حتى پس از پوشيده شدن نام‌ونشان آن از قرن چهارم هجرى به بعد برخى از سنّتهاى پزشكى و داروئى آن در طب دوره‌هاى بعد همچنان ادامه يافت . در اين‌باره پيش از اين در جاى ديگرى با تفصيل بيشترى سخن رفته است « 1 » .\r\n\r\nتوضيحى دربارهء نام بهمن\r\nاز آنچه گذشت مىتوان دانست كه همهء اين نامها كه به صورت بهمن اردشير يا اردشير بهمن يا شادبهمن در نام اين استان و نام يك تسوى آن آمده ، همه به يك اصل برمىگردند و آن بهمن پادشاه تاريخى و داستانى ايران است كه نام وى با تاريخ كيانيان و هخامنشيان هردو پيوسته ، و در ادب و فرهنگ ايران پيش از اسلام نام و آوازه‌اى داشته ، و در ادبيات ساسانى حكمتهاى فراوانى از او نقل مىشده ، و مقدارى از آنها هم در دوران اسلامى به عربى ترجمه شده و جزء آداب و حكم كتب اسلامى گرديده است « 2 » . و چون آشنايى صحيح با نام‌گذارى اين منطقه و تحولات جغرافيايى و انسانى آن با شناخت بهتر شخصيت تاريخى و داستانى اين بهمن و آنچه دربارهء او در مآخذ ايرانى و اسلامى آمده آسان‌تر خواهد گرديد ، از اين‌رو اين توضيح در اينجا اضافه مىشود .\r\n\r\n\r\n","description":"","footnote":"\r\n( 1 ) . و آن در كتاب « فرهنگ ايرانى پيش از اسلام و آثار آن در تمدن اسلامى و ادبيات عربى » است .\r\nدر فصل هشتم آن با اين عنوان : « جندىشاپور ، مركز پزشكى ايران پيش از اسلام و در قرنهاى نخستين اسلامى » چاپ اول ، تهران 1322 ه . ش . چاپ سوم ، انتشارات توس ، تهران 1374 .\r\n( 2 ) . ن . ك . الحكمة الخالدة ، ص 61 - 67 « حكم لبهمن الملك » .\r\n","page_name":" 340 ","page_number":340},
  {"content":"\r\n\r\n\r\nبهمن نيرويى معنوى و نام پادشاهى باستانى\r\nاز مطالعه در بعضى نامهاى باستانى ايرانى همچون هوشنگ و جمشيد و مانند اينها و آنچه دربارهء آنها در روايتهاى مذهبى و معتقدات زرتشتى و داستانهاى ملّى ايران آمده چنين برمىآيد كه اين نامها هرچند معرّف شخصيت شاهانى هستند كه بدان نامها خوانده مىشده‌اند ولى در اصل معرّف نيروهايى بوده‌اند كه در معتقدات زرتشتى در دانايى و بينايى در پايگاهى بالاتر از آفريدگان خاكى قرار داشته‌اند و چون آن معتقدات از خلال اين نامها با شخصيت شاهانى كه بدانها خوانده شده‌اند درهم آميخته ، همچون هاله‌اى از علم و حكمت و دانش اين پادشاهان داستانى را هم در خود گرفته و باعث شده است كه آنان در تاريخ سنّتى ايران به عنوان حكيم و معلّم و مربّى شناخته شوند و بسيارى از كارهاى نيك و گفته‌هاى حكمت‌آميز به آنان منسوب گردد ، بهمن نيز يكى از اين شخصيتها است .\r\nبهمن كه در اوستا به صورت وهومنه  ( Vohu - Manah )  آمده و صورتى كهن از « به منش » است نام يكى از فرشتگان بزرگ دين زرتشت است . بهمن در اين دين و در جهان مينوى نمايندهء منش نيك اهورامزدا ، و در جهان خاكى نگهبان چارپايان سودمند است . پاسبانى يازدهمين ماه از سال يعنى بهمن‌ماه و دومين روز از ماه يعنى بهمن‌روز با اوست . و چنان كه در ايران معمول بوده كه چون نام ماه و روز برهم مىافتاده آن روز را جشن مىگرفته‌اند روز دوم از ماه بهمن هر سال هم جشنى بوده كه به نام بهمنگان خوانده مىشده در عربى به نام بهمنجنه معرّب و معروف شده و در دوران اسلامى هم تا قرنها همچنان باقى و پابرجا بوده است « 1 » .\r\n* * *\r\n\r\n\r\n","description":"","footnote":"\r\n( 1 ) . براى آگاهى بيشتر در اين‌باره نگاه كنيد به « فرهنگ ايران باستان » از استاد فقيد ابراهيم پورداود ، بخش نخست ، تهران 1326 خورشيدى ، ص 72 - 78 .\r\n","page_name":" 341 ","page_number":341},
  {"content":"\r\n\r\n\r\nبهمن در تاريخ سنتى ايران\r\nدر تاريخ سنتى ايران بهمن پسر اسفنديار پسر گشتاسب از پادشاهان اخير خاندان كيانى است . اين بهمن نام ديگرش اردشير بوده « 1 » ، و هم اوست كه به اردشير درازدست معروف شده . اين شاه در زند و هومن يسنا يا بهمن‌يشت با عنوان كىارتخشير آمده و در تواريخ اسلامى هم به صورت كىاردشير ذكر شده « 2 » . مىتوان پنداشت كه لفظ بهمن نخست به صورت وصف با نام اردشير توام شده و به صورت « بهمن اردشير » درآمده كه به معنى « اردشير نيك‌منش » است و كم‌كم صفت جاى اسم را گرفته و به نام بهمن شهرت يافته مانند انوشيروان براى خسرو اول ساسانى .\r\nدر داستانهاى پهلوانى ايران بهمن داراى نام و آوازه‌اى بزرگ بود . نام بهمن با داستان بزرگترين پهلوان داستانى ايران يعنى رستم و دودمان سام نريمان درهم آميخته ، و در بسيارى از داستانهاى مربوط به اين دودمان نام او درميان است . و\r\n\r\n\r\n","description":"","footnote":"\r\n( 1 ) . به گفتهء فردوسى هنگامى كه بهمن از سيستان نزد گشتاسب نياى خود بازگشت او را اردشير ناميد :\r\n ورا يافت روشن‌دل و يادگير * سخنگوى و دانا و گُرد و دبير\r\nاز آن‌پس همى خواندش اردشير * چو ديدش بدانگونه وى را دلير \r\n( 2 ) . بيرونى در « الآثار الباقية » ( ص 105 ) او را كى اردشير بهمن بن اسفنديار بن بشتاسف ناميده و لقب وى را « طويل الباع » نوشته . در مجمل التواريخ در اين‌باره چنين آمده : « كى بهمن پسر اسفنديار بود . . . و نام او اردشير بود » ( ص 30 ) . . . « و به ميسان اندر بهمن اردشير كرد و آن را فرات بصره همىخوانند . . . » ( ص 54 ) . در تاريخ حمزه ( سنى ملوك الارض . . . ) چنين توصيف شده : « كى اردشير و هو بهمن اسفنديار بن كشتاسب . . . و بنى بارض ميسان مدينة و سمّاها ايضا باسمه بهمن اردشير و هى المسماة فرات البصره . . . » ( ص 37 ) و در جاى ديگر از همان كتاب دربارهء اين شهر چنين آمده : « و اما بهمن اردشير فاسم لمدينة على شاطىء دجلة العوراء بارض ميسان ، و البصريون يسمونها باسمين ، احدهما بهمنشير و الآخر فرات ميسان » ( ص 43 ) . و چنين مىنمايد كه آنچه در همان كتاب در ذكر اردشير بن بابك بدين‌عبارت آمده : « و احدث اردشير من المدن عدة منها . . . بهمن اردشير » سهو قلمى از او باشد كه در اثر التباس دو نام اردشير بابكان و بهمن اردشير در ذهن او روى داده باشد ، زيرا اردشير بابكان نام بهمن نداشته است . حمزه در تاريخ خود گويد كه ايرانيان گمان مىكنند كه بهمن در زبان ايشان و كتب اخبارشان كوروش ناميده مىشود » ( ص 37 ) .\r\n","page_name":" 342 ","page_number":342},
  {"content":"\r\n\r\nهم اوست كه پس از كشته شدن رستم شوكت خاندان رستم و زال و سام نريمان را درهم شكست ، و نام و آوازهء آنها را فرونشاند . در داستانهاى پهلوانى ايران ، داستانى هم به نام همين بهمن وجود داشته كه در اواخر سدهء پنجم يا اوايل سدهء ششم هجرى آن را شاعرى به نام حكيم ايرانشاه بن ابى الخير به نام « بهمن‌نامه » به نظم درآورده است « 1 » و صاحب مجمل التواريخ آن را به نام « اخبار بهمن » جزء منابع كتاب خود ياد كرده « 2 » .\r\nتاريخ داستانى سلسلهء كيانيان از دوران سلطنت همين بهمن كم‌كم به تاريخ رسمى هخامنشى نزديك مىشود ، به طورى كه آخرين پادشاه سلسلهء كيانى يعنى داراى دارايان نوادهء همين بهمن ، با آخرين پادشاه سلسلهء هخامنشى يعنى داريوش ، تاريخ و سرگذشت مشتركى دارند . و مىتوان گفت از اين زمان است كه تاريخ داستانى ايران با تاريخ رسمى آن يكى مىشود . در تاريخ داستانى ايران حملهء اسكندر به ايران در زمان داراى دارايان اتفاق مىافتد ، و همين دارا است كه در جنگ با اسكندر دچار شكست مىشود و به دست دو تن از خاصان خود به قتل مىرسد . و اين رويدادها در تاريخ رسمى ايران سرگذشت داريوش آخرين پادشاه هخامنشى است « 3 » .\r\nدر يك مورد ديگر هم نام و سرگذشت اين بهمن اردشير با تاريخ هخامنشيان درهم مىآميزد و آن در لقب درازدست يا درازانگل است كه اين بهمن اردشير بدان خوانده شده و در تاريخ اهل مغرب يعنى روميها و يونانيها كه بيرونى نقل كرده درازدست لقب اردشير بن اخشويرش يعنى اردشير پسر خشايارشاه\r\n\r\n\r\n","description":"","footnote":"\r\n( 1 ) . مجمل التواريخ ، ص 92 ، كلمه‌اى كه در متن ايرانشاه نوشته شده در اصل ايرانشاه بوده ولى مصحح كتاب ( مرحوم بهار ) آن را بىمعنى دانسته و گويد : « شايد ايرانشاه يا ايرانشهرى باشد .\r\nاين كتاب اخيرا با نام و مشخصات زير و با مقدمه‌اى شايسته به وسيلهء آقاى دكتر رحيم عفيفى چاپ و منتشر شده است : « بهمن‌نامه ، از ايرانشاه بن ابى الخير ، ويراستهء رحيم عفيفى ، شركت انتشارات علمى و فرهنگى تهران 1370 ه ش .\r\n( 2 ) . مجمل التواريخ ، ص 2 .\r\n( 3 ) . مسعودى گويد : « ايرانيان اين دارا را به زبان قديمى خود داريوش مىنامند و او آن‌كسى است كه اسكندر او را كشت ( مروج ، پلا ، 10 / 273 ) .\r\n","page_name":" 343 ","page_number":343},
  {"content":"\r\n\r\nهخامنشى است « 1 » .\r\n\r\nحكمتهايى كه در ادبيات اسلامى از بهمن روايت شده\r\nدر تاريخ سنتى ايران بهمن يكى از چهره‌هاى بسيار معروف و سرشناس است . وى علاوه بر اينكه قهرمان بسيارى از كارهاى بزرگ تاريخى بوده ، به علم و حكمت و دانش هم معروف گرديده و در ادبيات سنتى ايران جزؤ كسانى به شمار رفته كه سخنان حكمت‌آميز و خردافزا از ايشان روايت مىشده ، و در ادبيات ساسانى از جمله نوشته‌هاى اخلاقى در آيين مردمى يكى هم كتاب يا رساله‌اى بوده منسوب به همين بهمن كه در دوران اسلامى همه يا قسمتى از آن به عربى ترجمه شده و مسكويه رازى پاره‌اى از آن را در كتاب جاودان خرد خود كه به نام الحكمة الخالدة چاپ شده ، با عنوان « حكم لبهمن الملك » آورده است « 2 » .\r\n\r\n\r\n","description":"","footnote":"\r\n( 1 ) . در اين‌جا نكته‌اى هم به خاطر مىرسد كه شايد ذكر آن بىمورد نباشد و آن اين است كه در تمام روايات ايرانى كه حمزه اصفهانى آنها را بررسى كرده و صورت جامعى به آن داده و بيرونى هم همه آنها را به اضافه روايات اهل مغرب ( يعنى مورخان يونانى و رومى ) نقل كرده فاصله مرگ اين بهمن تا كشته شدن دارا آخرين پادشاه هخامنشى 56 سال است . ولى در فهرستى كه بيرونى از اهل مغرب نقل كرده فاصله مرگ اردشير اول پسر خشايار شاه يعنى همان كه به اردشير درازست ملقب بوده تا كشته شدن داريوش آخرين پادشاه هخامنشى 135 سال است و اختلاف بين اين دو تاريخ در حدود 79 سال مىشود . ولى اگر در نظر بگيريم كه در تاريخ داستانى ايران مدت سلطنت اين بهمن 112 سال نوشته شده و از آن چنين برمىآيد كه پس از بهمن نام شاهان ديگرى هم از قلم افتاده يا فراموش شده بوده و به همين‌سبب مدت سلطنت آنها هم بر سلطنت اردشير اول اضافه شده ولى در فهرست اهل مغرب چنين نشده از اين‌رو مدت سلطنت اردشير اول پسر خشايارشا 41 سال ذكر شده . حال اگر مدت سلطنت بهمن هم همين رقم 41 سال فرض شود نه 112 سال آن‌وقت اين اختلاف از 79 سال به 7 سال مىرسد كه تا حدى درخور مسامحه است . ولى اگر بهمن اردشير را كه در فهرست اهل مغرب آمده با اردشير دوم هخامنشى منطبق بدانيم ، فاصله او با مرگ داريوش تقريبا با آنچه در تاريخ سنتى ايران آمده يعنى 55 سال منطبق مىگردد . و با اين حساب مىتوان گفت كه در فهرست مورخان مغرب جاى لقب درازدست عوض شده يعنى به جاى اردشير دوم آن را لقب اردشير اول پنداشته‌اند .\r\n( 2 ) . الحكمة الخالدة ، به تحقيق عبد الرحمن بدوى ، چاپ مكتبة النهضة المصريّة 1952 ص 61 .\r\n","page_name":" 344 ","page_number":344},
  {"content":"\r\n\r\nاين قطعه در ميان ساير آثارى كه از پندنامه‌ها و اندرزنامه‌هاى ساسانى به عربى ترجمه شده ، و بخشى از آنها هم در همين كتاب مسكويه آمده ، از ويژگى خاصى برخوردار است ، و آن اين است كه اين قطعه به صورت گزارشى است از يك گفتگوى دسته‌جمعى در مجلسى از حكيمان و دانايان زمان كه در حضور شاه يعنى همين بهمن براى بحث و گفتگو در ادب و حكمت تشكيل مىشده ، و در آن مسائلى در زمينه‌هاى تربيتى و اخلاقى به گفتگو گذاشته مىشده ، و هريك از حكيمان نظر خود را در آن مسائل بيان مىكرده‌اند ، و شاه هم خود در آن گفتگو شركت داشته است . ترجمهء فارسى اين قطعه از نويسندهء اين گفتار در كتاب « ادب و اخلاق در ايران پيش از اسلام ، و چند نمونه از آثار آن در ادبيات عربى و اسلامى » با عنوان « ترجمهء سخنان حكمت‌آميز در مجلس شاه بهمن » نقل شده « 1 » ، در مقدمه اين قطعه چنين آمده : « شاه بهمن شيفتهء سخن نيك بود آن را برتر مىشمرد و نديمان و همنشينان خود را نيز با آن برترى مىبخشيد . روزى دانشمندان زمان خود و حكيمانى را كه به فهم و حكمت به نام بودند گرد آورد و به آنان گفت : من شما را براى امر مهمى كه به انديشه‌ام گذشته ، و براى امورى كه مىخواهم بدانها معرفت حاصل كنم ، گرد آورده‌ام . و اينك آنها را از شما مىپرسم ، بايد هريك از شما ، بىهيچگونه شتابى ، رأى خود را با همهء خرد و فهمش به كار گيرد و بىانديشه و تأمل به پاسخ مبادرت نورزد . »\r\n* * * همهء مورخانى كه به شرح كارهاى اين بهمن اردشير پرداخته‌اند ، ساختن شهرى را در همين استانى كه مورد گفتگوى ماست از كارهاى او دانسته‌اند . حمزهء اصفهانى در شرح‌حال او ، هم ساختن اين شهر و هم همه اين ناحيه را به همين بهمن اردشير كيانى نسبت داده . اين هم گفتنى است كه حمزهء اصفهانى در شرح حال اردشير بابكان مؤسس سلسله ساسانى هم ساختن اين شهر را به او نسبت داده\r\n\r\n\r\n","description":"","footnote":"\r\n( 1 ) . محمد محمدى « ادب و اخلاق در ايران پيش از اسلام و چند نمونه از آثار آن در ادبيات عربى اسلامى » از انتشارات اداره كل نگارش وزارت فرهنگ و هنر ، تهران 1352 ه ش . ص 44 تا 52 .\r\n","page_name":" 345 ","page_number":345},
  {"content":"\r\n\r\nكه بايد آن را سهو قلمى از او دانست ، زيرا اردشير بابكان به نام بهمن خوانده نمىشده در صورتى كه اسم اصلى اين استان از نام بهمن گرفته شده و اين نام‌گذارى به پيش از دوران ساسانى و اردشير بابكان بازمىگشته است .\r\n\r\nبهمنشير\r\nياقوت در روايتى كه از حمزهء اصفهانى نقل كرده گويد :\r\nبهمنشير تعريب ( صورت عربى شده ) بهمن اردشير است و آن شهرى بوده بر كنار دجلة العوراء « 1 » و در شرق آن رود ، و روبروى ابلّه قرار داشته ، و نوشته است كه اثر آن شهر محو شده و نامش برجاى مانده « 2 » .\r\nنامى كه از اين شهر بر جاى مانده يكى بر روى منطقهء وسيعى بوده است كه اين شهر در مركز آن قرار داشته ، و به نام تسوى بهمنشير خوانده مىشده ، و بزرگترين تسوهاى استان شادبهمن بوده كه از دوران ساسانى تا قرنها در دوران اسلامى به عنوان نام ديوانى همه اين منطقه همچنان باقى بود . و ديگر بر روى رود بزرگى بود كه در همين استان از پيوستن شاخه‌هاى متعدد دجله و فرات به يكديگر تشكيل مىگرديد ، رودى كه در قرنهاى متأخر اسلامى به نام شط العرب خوانده شد ، و اكنون در ايران به نام اروندرود خوانده مىشود . اين رود در آن دوران و تا قرنها پس از آن دوران به نام همين شهرى كه در كنار آن بوده يا به نام سرزمينى كه اين رود در آن شكل گرفته بود رود بهمنشير خوانده مىشد « 3 » .\r\n\r\nاز بهمن‌شير تا اروندرود\r\nنامهاى متعددى كه اين رود بزرگ در دوره‌هاى مختلف تاريخى خود بدانها خوانده شده ، و تغييرات طبيعى و جغرافيايى كه در اثر طغيانها و بندگسستنهاى دو رود دجله و فرات در اين استان حاصل شده ، پرده‌اى از ابهام بر تاريخ و جغرافياى اين منطقه افكنده كه رفع آن\r\n\r\n\r\n","description":"","footnote":"\r\n( 1 ) . دجلة العوراء نام ديگر اروندرود بوده است .\r\n( 2 ) . ياقوت 1 / 770 .\r\n( 3 ) . تاريخ حمزه اصفهانى ، ( سنى ملوك الارض . . . ) ص 43 . لوسترانج بلدان الخلافة الشرقية .\r\nص 64 .\r\n","page_name":" 346 ","page_number":346},
  {"content":"\r\n\r\nنياز به چند توضيح دارد :\r\nيكى اين‌كه نام « شط العرب » كه در قرنهاى اخير براى اين رود به كار رفته و اكنون اين رود در زبان عربى بدان معروف است نامى قديمى نيست . در هيچيك از كتابهاى جغرافيايى عربى قديم مانند كتاب المسالك و الممالك ابن خردادبه ، و كتاب الخراج قدامة بن جعفر ، و مسالك الممالك استخرى ، و كتاب البلدان يعقوبى ، و احسن التقاسيم مقدسى ، و حدود العالم فارسى ، و معجم البلدان ياقوت ، و حتى در كتاب تقويم البلدان ابو الفداء كه در سال 721 هجرى تأليف شده در هيچ‌يك از اينها اين نام ديده نمىشود . بارتولد در كتاب جغرافياى تاريخى ايران گويد در قرن چهاردهم ( - ميلادى ) حمد الله قزوينى كلمهء شط العرب را به كار برده « 1 » ، ( كتاب حمد الله قزوينى در سال 740 هجرى تأليف شده ) . ولى اين را نمىتوان قديميترين كاربرد نام شط العرب شمرد زيرا پيش از آن در عربى در كتاب نخبة الدّهر فى عجائب البرّ و البحر تأليف شمس الدين دمشقى در گذشته در سال 727 هجرى ، نام شط العرب براى اين رود ذكر شده « 2 » . و اين هم قديمىترين كاربرد نام شط العرب نيست . درخور ذكر است كه قديمىترين جايى كه نام شط العرب براى اين رود به كار رفته در يك كتاب فارسى يعنى در سفرنامهء ناصرخسرو است كه وى در اواسط قرن پنجم هجرى يا به حساب دقيق‌تر در سال چهارصد و چهل و سه هجرى قمرى در بصره بوده و اين رود را ديده و از آن به‌نام شطّ العرب ياد كرده است « 3 » .\r\n\r\n\r\n","description":"","footnote":"\r\n( 1 ) . بارتولد ، جغرافياى تاريخى ايران ، ترجمه فارسى حمزه سردادور ، چاپ تهران 1308 هجرى شمسى ، ص 208 .\r\n( 2 ) . در كتاب نخبة الدهر فى عجايب البرّ و البحر چاپ ليپزيك 1923 م . ص 97 چنين آمده : « و ما تقرب من أبلّة البصرة موضع يعرف بمطارة و هو مجمع دجلة و الفرات الآن اذا انفصلتا من البطائح و السيب ، و هناك يكون نهر واحد عظيم يسمى شطّ العرب » .\r\n( 3 ) . از يمامه چون به جانب بصره روانه شديم به هرمنزل كه رسيديم جاى آب بودى و جاى نبودى تا بيستم شعبان سنهء ثلاث و اربعين و اربعمائة به شهر بصره رسيديم . ديوارى عظيم داشت الّا آن جانب كه با آب بود ديوار نبود و آن آب شط است . و دجله و فرات كه به سرحد\r\n","page_name":" 347 ","page_number":347},
  {"content":"\r\n\r\nديگر اين‌كه عربها اين رود را در دوران اسلامى و تا پيش از آنكه به نام شطّ العرب معروف شود ، به نامهاى مختلفى مىخواندند . شايعترين نام آن « دجلة العوراء » بوده كه به گفته ياقوت براى آن همچون نام خاص ( علم ) بوده است « 1 » ، گاهى آن را فيض البصره و گاهى هم آن را دجلهء بصره يا فرات بصره خوانده‌اند .\r\nولى ايرانيان يعنى ساكنان بومى اين منطقه آن را همچنان به نام قديم آن يعنى بهمنشير مىخواندند . مسعودى كه در قرن چهارم هجرى مىزيسته و كتاب التنبيه و الاشراف خود را در سال 345 هجرى نوشته در آن كتاب در سخن از مسير فرات از سرچشمه‌هاى اصلى تا مصب آن در بطيحه و سپس پيوند آن با دجله گويد : « در اينجا در دجلة العوراء كه به فارسى آن را بهمنشير خوانند به دريا مىريزد و اين همان دجلهء مفتح ؟ ؟ ؟ و ابلّه و آبادان است « 2 » » . مجراى بهمنشير قديم و اروندرود امروز هم همان است .\r\n\r\nسخنى دربارهء شط العرب\r\nدر مورد لفظ شط العرب اين نكته هم درخور توجه مىنمايد كه شط در عربى به معنى ساحل دريا يا ساحل رود است و به معنى رود يا نهر نيامده « 3 » . و در همهء مآخذ جغرافيايى و تاريخى عربى هم شط به معنى ساحل و كناره به كار رفته « 4 » .\r\nنخستين بارى هم كه كلمهء شط العرب در قديمىترين كتاب جغرافيايى عربى\r\n\r\n\r\n","description":"","footnote":"\r\nاعمال بصره به هم مىرسند و چون آب جوبره نيز به ايشان مىرسد آن را شط العرب مىگويند . » ( سفرنامهء ناصرخسرو . به كوشش محمد دبير سياقى چاپ تهران 1335 ه ش . ص 113 .\r\n( 1 ) . ياقوت معجم البلدان ، 2 / 553 .\r\n( 2 ) . مسعودى ، التنبيه و الاشراف ، ص 52 .\r\n( 3 ) . و الشط ، شاطى النهر و جانبه . . . و قال ابو حنيفة شطّ الوادى سنده الذى يلى بطنه . . . لسان العرب « الشط ، جانب النّهر ، جمع شطوط و شطّان . . . » و الشط جانب النهر ، قرية باليمامه . . .\r\n( معجم البلدان ، در كلمه شط 3 / 290 ) و از كتابهاى لغت جديد « الشط ، ج شطوط و شطان :\r\nشاطى النهرا و البحر . » ( المنجد ) .\r\n( 4 ) . و از آن جمله در اين نوشتهء استخرى است در مسالك الممالك : « فامّا عبّادان و الأبلّه و المفتح و المذار فعلى شطّ دجلّة . و هى مدن صغار متقاربة فى الكبر عامرة الا الأبلّه فانها اكبرها » .\r\n( مسالك الممالك ، چاپ بربل ، ص 81 ) يعنى ابادان و ابلّه و مفتح و مذار بر كنارهء دجله قرار دارند ، آنها شهرهايى كوچك و هم‌اندازه و آباد هستند ، مگر ابله كه از همه آنها بزرگتر است .\r\n","page_name":" 348 ","page_number":348},
  {"content":"\r\n\r\nيعنى المسالك و الممالك ابن خردادبه به كار رفته به همين معنى ساحل است و مراد از آن‌هم ساحل عربى خليج‌فارس يعنى ساحل جنوبى آن است . وى در اين كتاب در بيان مسافت بين بصره و بحرين چنين گويد : « و من البصرة الى عبّادان اثنا عشر فرسخا ، ثمّ الى الخشبات فرسخان ، ثمّ تصير الى البحر فشطّه الايمن للعرب و شطّه الأيسر لفارس . . . و من الخشبات الى مدينة البحرين فى شطّ العرب سبعون فرسخا « 1 » يعنى از بصره تا آبادان دوازده فرسخ است و از آنجا تا خشبات دو فرسخ است و از آنجا به دريا مىرسد كه ساحل راست آن از آن عرب است و ساحل چپ آن از آن فارس ، و از خشبات تا شهر بحرين از ساحل عربى ( - شط العرب ) هفتاد فرسخ است .\r\nبا توجه به اين معنى مىتوان انگاشت كه چون ساحل عربى خليج فارس از جائى كه بهمنشير يا اروندرود به دريا مىريخته است به ساحل جنوبى اين رود هم امتداد يافته در دوره‌هايى كه كنارهء راست اين نهر هم عرب‌نشين شده نام شط العرب از سواحل جنوبى خليج‌فارس به اين‌جا هم كشيده شده و ساحل اين جا هم مانند سواحل عربى خليج‌فارس شط العرب يعنى ساحل عرب خوانده شده ، و در دوره‌هاى بعد كسانى نه چندان آشنا به زبان عربى آن را نام خود نهر پنداشته و آن را بدين‌نام خوانده‌اند . و چون اين نام از ديگر نامهايى كه اعراب اين رود را بدان نامها مىخوانده‌اند همچون دجلة العوراء و فيض البصره و مانند آن براى آنها روان‌تر و دلنشين‌تر بوده آنها هم آن را به همين نام خوانده‌اند .\r\n* * * اين هم درخور توجه مىنمايد كه دو رودى كه از دو سوى جزيرهء آبادان به دريا مىريزند و امروز هريك را نام و منشأى جداگانه است در روزگاران قديم برخى از مآخذ قديم هردو را از يك منشأ و با يك نام نشان داده‌اند .\r\nياقوت كه چنان كه گفتيم اين رود بزرگ بهمنشير يا شط العرب را همچنان به نام دجله مىخواند و از شط العرب در كتاب او نامى نيست گويد كه دجله وقتى\r\n\r\n\r\n","description":"","footnote":"\r\n( 1 ) . ابن خردادبه ، المسالك و الممالك ، ص 60 .\r\n","page_name":" 349 ","page_number":349},
  {"content":"\r\n\r\nبه دريا نزديك مىشود در نزديكى دهى به نام محرزى به دو شاخه تقسيم مىشود از شاخهء راست آن براى رفتن به بحرين و بيابان عرب استفاده مىكنند و از شاخه چپ براى رفتن به سيراف و گناوهء فارس . و اين‌جا جزيره‌اى مثلث شكل است و آبادان در اين جزيره است كه بين اين دو رود به وجود آمده و ايرانيان آن را ميان‌رودان مىخوانند چون ميان دو رود واقع است « 1 » .\r\nاين چيزى است كه ياقوت زير واژهء عبادان نوشته . در واژهء ميان‌رودان هم مطلبى دارد به همين معنى ولى روشن‌تر از آن ، گويد : « ميان‌رودان فارسى است و معناى آن ( - در عربى ) وسط الانهار است . جزيره‌اى است زير بصره كه عبادان ( - آبادان ) در آن است . از دو طرفش دجله آن را احاطه كرده كه در آنجا در دو جا به درياى بزرگ مىريزد ، يكى جايى است كه مسافرانى كه قصد بحرين و بيابان عرب را دارند در آنجا سوار مىشوند . و ديگر جايى است كه مسافران كيش و سرزمين فارس در آنجا سوار مىشوند . اين جزيره مثلثىشكل است كه دو سوى آن را دجله گرفته و سوى سوم درياى بزرگ است . داراى نخلستانها و آبادى و روستاها است كه از آن جمله محرزى است كه در حال حاضر لنگرگاه كشتيهاى درياپيما است « 2 » . » در نوشته ناصرخسرو هم دربارهء شط العرب كه پيش از اين بدان اشاره شد دربارهء عبادان چنين آمده است : « عبادان بر كنار دريا نهاده است چون جزيره‌اى كه شطّ آنجا دو شاخ شده است چنان كه از هيچ جانب به عبادان نتوان شد الّا به آب گذر كنند « 3 » » .\r\nآنچه از اين نوشته‌ها برمىآيد اين است كه در قديم هردو رشته رودى كه از غرب و شرق جزيره آبادان به دريا مىريخته از بهمنشير و يا اروندرود يا به اصطلاح ياقوت از دجله جدا مىشده ، ولى امروز چنين نيست . امروز هرچند رشته‌اى كه از شرق آبادان به دريا مىريزد همچنان نام قديمى خود يعنى بهمنشير را حفظ كرده . ولى اين بهمنشير از رشته‌هاى جدا شده از كارون است نه\r\n\r\n\r\n","description":"","footnote":"\r\n( 1 ) . ياقوت ، معجم البلدان ، ج 3 ، ص 598 در كلمه عبادان .\r\n( 2 ) . ياقوت ، معجم البلدان ، ج 4 ، ص 708 در كلمه ميان‌رودان .\r\n( 3 ) . سفرنامه ، ص 119 .\r\n","page_name":" 350 ","page_number":350},
  {"content":"\r\n\r\nاز بهمنشير قديم يا اروندرود امروز ، و اين موضوع نياز به پژوهشهاى بيشترى در زمينهء جغرافياى تاريخى اين منطقه دارد كه هم دگرگونىهاى طبيعى اين منطقه و هم جابجايى نامهاى تاريخى آنجا را دربر گيرد . چيزى كه از حوصله اين گفتار خارج است .\r\nاين هم درخور ذكر است كه نام بهمنشير به جز اين رود كه در شرق جزيره آبادان روان است در چند جاى ديگر در همين منطقه نيز باقى مانده ، يكى در خليجى كه اين رود در آنجا به دريا مىپيوندد كه همچنان به نام فارسى قديم خود ، خور بهمن‌شير خوانده مىشود ، و ديگر نام يكى از دهستانهاى بخش مركزى شهرستان خرم‌شهر است كه در خاور و شمال خاورى آن شهرستان واقع است . . . و آب روستاهاى آن از رودخانه بهمنشير تأمين مىشود . و به نوشته فرهنگ جغرافيايى ايران ( ج 6 ) « در حال حاضر اين دهستان از هفت قريه بزرگ و كوچك تشكيل شده و در حدود پنج هزار تن سكنه دارد . . . » « 1 » .\r\n\r\n\r\n","description":"","footnote":"\r\n( 1 ) . به نقل لغت‌نامه دهخدا از آن در كلمهء بهمن‌شير .\r\n","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n\r\nگفتار نوزدهم ابلّه\r\nابّله در تاريخ * محل جغرافيايى ابلّه * نام ابلّه * ابلّه بندرى بازرگانى * ابلّه بندر نظامى و جنگى ايران * فرماندهان ابلّه * ابلّه گنجينه‌اى از زيباييهاى طبيعى و هنرى * نهر ابلّه * ابلّه همچون كانونى براى سرود و موسيقى ايران * ابراهيم موصلى در ابلّه * جوانويه يكى از استادان ايرانى در ابلّه .\r\n\r\nابلّه\r\nابلّه نام بندرى است بسيار قديمى كه از زمان هخامنشيان تا قرنهاى نخستين اسلامى و پيش از آنكه بصره جاى آن را بگيرد مهمترين مركز دريايى ايران در اين منطقه بود . اين بندر در دهانهء خليج‌فارس و در پيوندگاه رود بهمن اردشير و دريا قرار داشت ، و به علت اين وضع طبيعى از يك سو كشتيهاى بزرگ دريانورد كه از درياهاى دوردست مىآمدند در آنجا پهلو مىگرفتند ، و از سوى ديگر پايگاه كشتيهاى رودپيمايى بود كه در رودهاى دجله و فرات و رودهاى ديگر اين منطقه در رفت‌وآمد بودند . اين بندر گذشته از اينكه يكى از\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمراكز مهم بازرگانى دنياى قديم بود ، در دورانى كه مورد گفتگوى ما است يكى از پايگاههاى معتبر نظامى و دريايى ايران نيز بود ، و به همين‌علت سپاهيان ايرانى عازم يمن كه در زمان انوشيروان از راه دريا به آن ديار مىرفتند تا حبشيان را از آنجا برانند نخست از تيسفون از راه آبى دجله به ابلّه رفتند تا در آنجا ، هم كشتيهاى خود را با كشتيهاى دريانورد عوض كنند « 1 » ، و هم خود با وسايل و جنگ‌افزارهايى كه براى اين گونه لشكركشيهاى دريايى مورد نياز بود مجهز گردند .\r\n\r\nابلّه در تاريخ\r\nچنان‌كه پيش از اين گذشت روايات تاريخى آبادى و عمران اين منطقه و ساختن شهرى را در آن به بهمن اردشير كيانى كه همان اردشير معروف به درازدست در تاريخ هخامنشى است نسبت داده و گفته‌اند كه به همين‌سبب آن شهر به نام بهمن اردشير معروف گرديده . و به همين‌سبب ، هم تمام اين منطقه و هم رود بزرگى كه از پيوستن دو رود دجله و فرات در اين منطقه شكل مىگرفت به نام بهمنشير كه كوتاه شدهء بهمن اردشير است خوانده شد . به گفته طبرى آن شهر بهمن ارشير همين ابلّه بوده « 2 » و به گفتهء حمزهء اصفهانى آن شهر نه همين ابلّه بلكه در مقابل ابلّه و در آن‌سوى رود بزرگ بهمن‌شير آن روز و اروندرود امروز قرار داشته است « 3 » .\r\nدر قرن چهارم پيش از ميلاد كه دريانورد يونانى نيارخوس  Nearchus  از اين محل ديدار كرده . آن را شهرى معتبر و معروف يافته ، و از آن به عنوان انبار بازرگانيهاى خليج‌فارس ياد كرده است « 4 » . از قرن اول ميلادى هم نامى از اين بندر\r\n\r\n\r\n","description":"","footnote":"\r\n( 1 ) . مسعودى ، مروج ، پلا ، ج 2 ص 203 .\r\n( 2 ) . طبرى 1 / 687 .\r\n( 3 ) . به نقل ياقوت از او در معجم البلدان 1 / 770 .\r\n( 4 ) . ن . ك . لوسترانج ، بلدان الخلافة الشرقية ، ص 68 و حاشيه شمارهء 1 آن . نيارخوس درياسالار اسكندر بوده و چنان كه نوشته‌اند در سال 325 پيش از ميلاد سفرى به اين حدود كرده ، او يك دسته از كشتيهاى رودپيما را از درياى عمان به خليج‌فارس برده و به شوش رسانده و مشاهدات خود را هم در اين سفر نوشته كه آن را اريان  ARRIAN  مورخ ضبط كرده و\r\n","page_name":" 354 ","page_number":354},
  {"content":"\r\n\r\nدر سفرنامه‌اى برده شده كه ظاهرا از يك دريانورد يونانى يا رومى بوده و به نام « گردش پيرامون درياى اريتره » « 1 » خوانده شده است . مؤلف اين كتاب كه در قرن اول ميلادى ( دوران سلطنت اشكانيان ) در كرانه‌هاى غربى و شرقى درياى سرخ و كرانه‌هاى جنوبى و شرقى شبه‌جزيرهء عربستان و خليج‌فارس و برخى از بندرهاى هند و جزيرهء سيلان آمدورفت داشته و ديده‌هاى خود را كم‌وبيش در اين كتاب وصف كرده در اين‌باره چنين نوشته است : « ما چون ساحل جنوبى خليج فارس را از پايانهء آن در ابلّه دنبال كنيم و به سوى دهانهء خليج‌فارس و درياى محيط پيش برويم پس از شش روز به مركز ديگرى از مراكز بازرگانى ايرانيان مىرسيم به نام عمان  Oman  » .\r\n\r\nمحل جغرافيايى ابلّه\r\nدر تعيين قطعى محل اين بندر كه در دنياى قديم از مراكز معروف جهان آن روز بوده و امروز جز نام ، نشانى از آن باقى نمانده ، اختلاف مختصرى بين برخى صاحب‌نظران معاصر هست . برخى محل ابلّه را در پرتو اوصافى كه از آن در منابع تاريخى و جغرافيايى آمده با بصرهء امروز يكى مىدانند « 2 » و برخى ديگر محل آن را در جايى نشان مىدهند كه با بصرهء امروز مسافتى فاصله دارد . قيد « 3 » « امروز » براى بصره به اين سبب است كه اين شهر با بصرهء قديم يعنى همانجا كه نخستين بار اعراب مهاجر در زمان خليفه عمر بدانجا\r\n\r\n\r\n","description":"","footnote":"\r\nبه وسيله او بر جاى مانده است .  Syks , a History of Persia , Vol . I P 42  .\r\nعنوان اين سفرنامه در چاپ انگليسى آن چنين است :\r\n The voyage of nearchus from the indus to the euphrates , ( ED . W . Vincent , London , 1797 ) . \r\nن . ك . لوسترانج . بلدن الخلافة الشرقية ص 68 .\r\n( 1 ) . نام لاتينى كتاب اين است :  Periplus maris Erythraei \r\nاين كتاب به انگليسى هم به نام  The Periplus of the Erythrean sea  ترجمه شده و نخستين بار در سال 1800 ميلادى در لندن به چاپ رسيده و عبارتى كه از آن نقل شده از ص 36 همين ترجمه است .\r\n( 2 ) . لسترانج ، بلدان الخلافة الشرقية ، ص 66 .\r\n( 3 ) . مصطفى جواد ، دائرة المعارف جديد بستانى ، ج 2 ، ص 274 .\r\n","page_name":" 355 ","page_number":355},
  {"content":"\r\n\r\nدرآمدند و در آنجا خيمه زدند و آن را پايگاهى براى خود ساختند چندين فرسخ فاصله دارد . آثار ويرانه‌هاى بصرهء قديم را در چند فرسخى بصرهء كنونى يعنى همانجا كه شهرك كوچكى به نام « الزّبير » واقع است ، يافته‌اند « 1 » . اين محل قبر زبير صحابى معروف است كه با طلحه ، صحابى ديگر در دشمنى با امام على بن ابى طالب همدست شدند و در جنگ جمل كه در سال 36 هجرى در نزديكى بصره قديم اتفاق افتاد « 2 » ، در سپاه عايشه به جنگ با سپاهيان على برخاستند و هر دو در آن جنگ كشته و در همانجا هم به خاك سپرده شدند .\r\nاز علتهاى اصلى اين ابهام در تعيين محل قطعى اين بندر از روى اوصافى كه از آن در منابع تاريخى و جغرافيايى آمده است شايد يكى تغييرهايى باشد كه در وضع طبيعى اين منطقه در اثر تغيير مسيرهاى فرات و دجله و شاخه‌هاى متعدد آنها حاصل شده ، و ديگر عقب رفتن تدريجى دريا به سبب ته‌نشينهاى حاصل از سيلابها و طغيانهاى همين رودها و تشكيل زمينهاى تازه است كه باعث به هم ريختن علائم و نشانه‌هايى گرديده است كه معمولا در مآخذ قديمتر در وصف محل اين بندر ذكر شده بوده است .\r\nچنان كه اهل اطلاع و محاسبه گفته‌اند در اين منطقه دريا در هرسال به معدل هفتاد و دو پا و در هرقرن به معدل يك ميل و نيم از ساحل دور مىشود و به سبب همين عقب‌نشينى دريا جاهايى كه در كتب قديم نشان آنها را در نزديكى دريا داده‌اند امروز مقدارى از دريا فاصله دارند و به همين‌سبب هم آبادان كه در مآخذ قديم آن را شهرى در كنارهء خليج‌فارس و در مصب رود بهمن اردشير يا اروندرود كنونى توصيف كرده‌اند « 3 » ، در زمان ناصرخسرو كه در سال 443 هجرى قمرى از آنجا ديدن كرده با دريا در هنگام جزر نزديك به دو فرسخ\r\n\r\n\r\n","description":"","footnote":"\r\n( 1 ) . لسترانج ، ص 66 .\r\n( 2 ) . اين جنگ در بهشت‌آباد ، كه تا كمى پيش از حملهء اعراب پادگان نظامى ايران در حاشيه صحرا بود و در اين زمان ويران شده و عربها آن را خريبه ( ويرانه ) مىناميدند ، اتفاق افتاد .\r\n( 3 ) . لسترانج ، بلدان الخلافة ، ص 64 .\r\n","page_name":" 356 ","page_number":356},
  {"content":"\r\n\r\nفاصله داشته است « 1 » . و امروز خيلى بيشتر از اين مقدار از دريا فاصله دارد .\r\nاز اوصافى كه از زمانهاى قديم دربارهء ابلّه آمده چنين برمىآيد كه ابلّه ، در دوران ساسانى و اوائل اسلام در دهانهء خليج‌فارس و در مصب رود بهمن اردشير يا اروندرود كنونى بوده و به تدريج كه دريا در اثر عواملى كه بدان اشاره شد عقب‌تر رفته ، اين شهر هم از دريا فاصله گرفته است . مسعودى محل آن را در كناره همين اروندرود كه آن را بهمنشير ناميده بين مفتح و آبادان ذكر كرده است « 2 » .\r\nو پيش از او بشار بن برد شاعر خراسانى الاصل عربىگوى ساكن بصره در شعرى ابلّه را چنين وصف كرده :\r\n الرّافدان توافى ماء بحرهما * الى الابلّة شربا غير محظور « 3 » \r\nو مراد از « رافدان » ، دجله و فرات است و از آن چنين برمىآيد كه در زمان اين شاعر در قرن دوم هجرى ابلّه همچنان در كنارهء مسير مشترك اين دو رود بوده .\r\n* * * ياقوت در جايى محل ابلّه را در منتها اليه خليج‌فارس و در جايى نشان مىدهد كه در آنجا آب خليج‌فارس با آب ماندابها « 4 » درهم مىآميزد « 5 » و در جايى ديگر محل آن را چنين وصف كرده : « ابلّه شهرى است در كنارهء دجله بزرگ بصره ( - بهمنشير قديم و اروندرود كنونى ) در گوشهء خليجى كه به بصره مىپيوندد و آن قديم‌تر از بصره است ، زيرا بصره در زمان عمر بن الخطاب به صورت شهر درآمد ، و ابلّه در آن هنگام شهرى بود كه در آن پادگان نظامى كسرى و مقر فرمانده او بود « 6 » .\r\n* * *\r\n\r\n\r\n","description":"","footnote":"\r\n( 1 ) . « . . . و جانب جنوبى عبّادان خود درياى محيط است كه چون مدّ باشد تا ديوار عبّادان آب بگيرد و چون جزر شود كمتر از دو فرسنگ دور شود . . . » ( سفرنامه ناصرخسرو به كوشش محمد دبير سياقى ، تهران 1335 خورشيدى ، ص 119 ) .\r\n( 2 ) . مسعودى ، التنبه و الاشراف ، ص 52 .\r\n( 3 ) . همان مآخذ ص 41 .\r\n( 4 ) . دربارهء اين ماندابها در گفتارى پيش از اين توضيح بيشترى آمد .\r\n( 5 ) . معجم البلدان ، 1 / 502 .\r\n( 6 ) . همان مآخذ ، 1 / 97 .\r\n","page_name":" 357 ","page_number":357},
  {"content":"\r\n\r\n\r\nنام ابلّه\r\nدربارهء نام ابلّه كه در مآخذ عربى به همين‌صورت آمده گفته‌ها مختلف است . خاورشناسان معمولا اصل آن را  Apologos  يونانى مىدانند كه در كتابهاى عربى به شكل ابلّه درآمده . لوسترانج هم در كتاب خود  Lands of the Easterns Califate  كه به بلدان الخلافة الشرقية به عربى ترجمه شده است آن را به همين‌گونه شناسانده است « 1 » . چنين مىنمايد كه اين نظر از آنجا سرچشمه گرفته است كه اين نام به همين‌صورت آپولوگوس در سفرنامهء نيارخوس دريانورد يونانى ، كه بدان اشاره رفت ، آمده . آنچه چنين گمانى را برانگيخته يكى قدمت آن نام براى ابلّه است نسبت به آنچه در مآخذ عربى اسلامى آمده ، و ديگر همسان بودن ابلّه و  Apologos  است . ولى با كمى تأمّل مىتوان دريافت كه اين نظر را نمىتوان پايهء درستى براى اين نامگذارى دانست زيرا به طورى كه در همان سفرنامه آمده اين بندر ابله در هنگامى كه نيارخوس آن را ديده بندرى معتبر و معروف و به گفته او انبار بازرگانيهاى خليج‌فارس بوده و نام و آوازه‌اى داشته است و جاى متروك و بىنام‌ونشانى نبوده كه نيارخوس بر آن نامى نهاده باشد و مردم آنجا هم كه منتظر چنين نامگذارى بوده‌اند همان را با همان تلفظ يونانى به كار برده باشند ، تا پس از قرنها كه اعراب بدين‌منطقه راه يافته‌اند آپولوگوس را به ابلّه برگردانده باشند . اين فرض هم كه نام قديم اين بندر با آمدن نيارخوس و نهادن اين نام بر روى آن تغيير يافته ، و اين نام جديد به سرعت ، هم در اين بندر ، و هم در همه بنادر و مراكز بازرگانى آن عصر كه با اين بندر در رابطه بوده و نام آن را مىدانسته‌اند جاى نام قديم را گرفته و از نام قديم آن هيچ اثرى باقى نمانده باشد ، خردپذير نيست . آنچه خردپذير مىنمايد و واقعيتها هم همواره بر همان روال جريان يافته و مىيابد اين است كه نيارخوس هم مانند همه جهانگردان و مسافران ديگر نام اين بندر را به همان‌گونه كه از اهل محل شنيده ، در يادداشتهاى خود نوشته ، منتها با تلفظ و خط يونانى خود كه به صورت\r\n\r\n\r\n","description":"","footnote":"\r\n( 1 ) . لسترانج ، بلدان الخلافة . . . ، ص 68 .\r\n","page_name":" 358 ","page_number":358},
  {"content":"\r\n\r\nآپولوگوس درآمده و اعراب هم كه چندين قرن پس از نيارخوس به اينجا آمده‌اند آنها هم همان نام محلى را از اهل محل شنيده و آن را به لهجه خود به صورت ابلّه بازگو كرده‌اند . و علت يكنواخت بودن نام يونانى و عربى اين بندر هم همين است كه هردو از يك اصل يعنى همان نام محلى قديم گرفته شده‌اند . و اين نام قديم به احتمال زياد يك نام ايرانى بوده زيرا اين‌جا چنان كه گذشت يكى از مراكز مهم بازرگانى ايران در خليج‌فارس بوده است .\r\nو اين امر در همين منطقه نظير هم دارد و آن نام كارون است كه در همين سفرنامه نيارخوس به نام پازىتيگريز  Pasitigris  آمده ، پازىتيگريز يعنى دجله كوچك « 1 » . و عرب‌ها هم در قرنها بعد آن را دجيل ناميدند ، دجيل هم يعنى دجله كوچك . البته آنها پازىتيگريز يونانى را ترجمه نكرده‌اند . چون اين كلمه در اين حدود شناخته نبوده . نيارخوس هم كلمه دجيل عربى را به پازىتيگرز ترجمه نكرده چون او هم قرنها پيش از آنكه عربها به اين منطقه راه يابند از اينجا گذشته بوده ، بلكه علت همسان بودن اين دو نام يونانى و عربى اين است كه هردو آنها ترجمه نامى است كه ايرانيان در قديم اين رود را به آن نام مىخوانده‌اند و آن « ديله كودك » « 2 » يعنى دجله كوچك است كه دريانورد يونانى آن را به زبان يونانى\r\n\r\n\r\n","description":"","footnote":"\r\n( 1 ) . سايكس ، تاريخ ايران ، متن انگليسى ، ج 1 ، چاپ لندن 1958 ، ص 40 و ترجمه فارسى آن ج 1 چاپ ، دوم ص 50\r\n( 2 ) . اين كلمه در معجم البلدان « ديلدا كودك » آمده . ياقوت ذيل كلمه دجيل از دو رود به اين نام نشانى مىدهد : يكى رودى كه در شمال بغداد بين تكريت و بغداد در برابر قادسيه و نزديك سامره روان بوده و كوره ( منطقه ) گسترده‌اى را مشروب مىساخته از آن جمله اوانا و عكبرا و خطيره و صريفين ، و بازماندهء آن در دجله مىريخته ، و ديگر رودى كه در اهواز روان بوده ، از سرزمين اصفهان سرچشمه مىگرفته و ريز آن در درياى فارس نزديك آبادان بوده ( كه همين رود كارون است ) و دربارهء اين دو مىگويد حمزه ( مقصود حمزه اصفهانى است ) گفته است كه نام آن در روزگار ايرانيان « ديلدا كودك » بوده و معناى آن دجله كوچك ( دجلة الصغيرة ) و معرب آن دجيل است . ( معجم 2 / 555 ) اين نام در جاى ديگرى از معجم البلدان به صورت ديلد بدون الف در آخر آن ذكر شده و آن ذيل كلمه دجله است كه در آنجا ياقوت باز از قول حمزه گويد كه دجله صورت عربى شدهء ديلد است و اين رود دو نام ديگر هم دارد ، يكى\r\n","page_name":" 359 ","page_number":359},
  {"content":"\r\n\r\nپازىتيگريز و عربها آن را به عربى دجيل ترجمه كرده‌اند . نظير همين است دو نام بين النهرين و  Mesopotamia  كه هردو به يك معنى هستند ولى هيچ‌يك ترجمهء ديگرى نيست بلكه بدان‌گونه كه در جاى خود گذشت هردو ترجمهء ميان‌رودان‌اند كه نام فارسى اين محل بوده است .\r\nاز اصمعى روايت شده كه اعراب ابلّه را از كلمه فارسى آن هوبلت معرّب ساخته‌اند « 1 » و ايرانيان هم آن را از نام قديم آن كه پيش از آمدن ايرانيان به اينجا در زمان نبطيان به آن خوانده مىشده گرفته‌اند . و گرچه اصمعى در كيفيت اشتقاق نام اصلى آن در زبان نبطى مطالبى نقل كرده كه به افسانه بيشتر شبيه است ، ولى به‌هرحال منظور از ذكر اين روايت بيان اين مطلب است كه علماى لغت عربى هم از قديم اين نام را معرّب از فارسى مىدانسته‌اند نه از يونانى .\r\n* * * \r\nابلّه بندرى بازرگانى\r\nابلّه مهمترين بندر خليج‌فارس در قسمت شمال غربى آن بود . اهميت اين بندر از آن جهت بود كه از يك طرف به خليج‌فارس دست داشت و كشتىهاى بزرگ دريانورد را « 2 » كه از درياهاى دوردست شرق و غرب به قلمرو ايران مىآمدند در لنگرگاههاى خود مىپذيرفت « 3 » و از طرفى در پيوندگاه دو رود بزرگ فرات و دجله قرار داشت « 4 » . و اين بندر به وسيله آنها\r\n\r\n\r\n","description":"","footnote":"\r\nآرنگ‌رود ( اروندرود شاهنامه م ) و ديگر كودك دريا كه آن را به عربى « البحر الصغير » معنى كرده ، معجم البلدان 2 / 551 ) . تصحيحى كه در متن به عمل آمده و دال آخر به هاء تبديل شده به قرينهء همين گفته است . زيرا آن كلمه‌اى كه دجله معرب آن تواند بود ديله با هاء آخر است نه ديلد با دال آخر . و در رسم الخط فارسى و عربى هاء آخر كلمه با دال بسيار قابل اشتباه است . و آنچه اين تصحيح را تأييد مىكند اين است كه از مهمترين شاخه‌هاى آب ده دجله در ساحل شرقى آن رود كه سرچشمه‌هاى آن در ايران غربى است و در جنوب شرقى بغداد به دجله مىريزد همچنان دياله خوانده مىشود ، كه با ديله بىارتباط نيست .\r\n( 1 ) . به نقل ياقوت از او در معجم البلدان 1 / 97 .\r\n( 2 ) . اين‌گونه كشتيها را كه مىتوانسته‌اند در درياهاى بزرگ به جاهاى دوردست رفت و آمد كنند و امروز آنها را اقيانوس‌پيما مىگويند در مآخذ قديم عربى « سفن البحر » نوشته‌اند .\r\n( 3 ) . طبرى ، 1 / 2384 .\r\n( 4 ) . ياقوت ، 1 / 96 - 98 .\r\n","page_name":" 360 ","page_number":360},
  {"content":"\r\n\r\nبه تيسفون پايتخت ايران و ساير شهرها و روستاهاى آباد و پرجمعيت اين منطقه راه مىيافت ، و از طرفى هم پايانه‌اى بود براى راههاى كاروان‌رو زمينى كه سرزمينهاى واقع در غرب رود فرات را از يمامه و نجد و حجاز و يمن گرفته تا پالمير و سوريه و سرزمينهايى در قلمرو روم به خليج‌فارس مىپيوست . و بدين سببها بود كه ابلّه يكى از بندرهاى آباد و پررفت و آمد دنياى قديم و يكى از مراكز اصلى مبادلهء كالا در تمام اين منطقه به شمار مىرفت ، زيرا در اينجا بود كه كاروانهاى راههاى دور زمينى و صحرايى عرب و همچنين كشتيهاى رودپيمايى كه از مناطق شمالى بدين‌جا مىآمدند ، كالاهاى خود را با آنچه به وسيله كشتيهاى دريانورد از بندرهاى دوردست آسيا و آفريقا بدين‌جا مىرسيد ، مبادله مىكردند و در آنجا بازرگانانى از هرجنس و رنگ به دادوستد مىپرداختند . و در همين‌جا بود كه حقوق بندرى و گمرك دولتى كه ده يك قيمت كالاهاى مبادله شده بود از بازرگانان و صاحبان كالا وصول مىشد . و از همان سالهاى نخستين كه بندر ابلّه به تصرف اعراب درآمد . سخن از « عشور ابلّه » يعنى ده يك حق بندر هم به ميان آمد « 1 » .\r\nهنگامى كه در سال 14 هجرى عتبة بن غزوان ، سردارى كه عمر مأمور فتح اين ناحيه كرده بود ، ابلّه را گشود وى آنجا را در نامه‌اى كه به عمر نوشت چنين توصيف كرد : « اينجا لنگرگاه كشتيهاى دريانورد است كه از عمان و بحرين و فارس و هند و چين به اينجا مىآيند » « 2 » . ابن خردادبه هم در بيان راههاى بازرگانى شرق و غرب ابله را همچون پايانه‌اى براى آبراههاى دجله و فرات و آغازى براى سفر در درياهاى باز ياد كرده . وى يكى از اين راهها را از غرب به شرق چنين وصف كرده : « اگر بخواهند ( - يعنى بازرگانان ) كالاى خود را از فرنگ از راه درياى غربى ( - مديترانه ) حمل مىكنند و در انطاكيه آن را به خشكى منتقل مىنمايند و پس از پيمودن سه منزل در خشكى در جابيه « 3 » به فرات مىرسند و از\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ج 1 ص 474 .\r\n( 2 ) . الاخبار الطوال ، 116 - 118 .\r\n( 3 ) . جابيه شهرى بوده است در سوريه در شرق بندر انطاكيه و در كنار فرات . و به گفته ياقوت آن را\r\n","page_name":" 361 ","page_number":361},
  {"content":"\r\n\r\nآنجا از راه آبى فرات به بغداد و از بغداد از راه آبى دجله به ابلّه مىروند و از ابلّه راهى عمان و سند و هند و سرزمين چين مىشوند كه تمامى به هم پيوسته‌اند » « 1 » .\r\nكاروانهايى هم كه از راه زمينى براى مبادله كالا به ابلّه مىرفتند همگى از راهى كه اين بندر را به محل بصره مىپيوست و در چهار فرسخى غرب آن قرار داشت رفت و آمد مىكردند . و در آنجا بود كه چنان كه در بصره خواهد آمد راههاى متعددى به جهات مختلف شبه جزيره عربستان و سوريه و آسياى صغير و قلمرو روم منشعب مىشد . و به همين‌سبب بازار تجارت را در بندر ابله رونقى بسيار و بازرگانان را به سفر بدانجا رغبتى فراوان بود ، زيرا به روايتى از ياقوت هيچ‌جا براى بازرگانان سودآورتر از ابلّه نبود « 2 » . و چنان‌كه از سفرنامه نيارخوس نقل شد ابله را از همان قديم انبار بازرگانيهاى خليج‌فارس مىخواندند و به همين سبب آنجا را دروازه هند يا مرز هند مىناميدند كه همواره معروفترين مركز بازرگانى در شرق بوده و اين نامى بود كه اعراب آن را به صورت فرج الهند يا ارض الهند بيان كرده‌اند .\r\nطبرى در روايتى آورده است كه چون خالد از امر يمامه بپرداخت ابو بكر به او نوشت كه به عراق روى آور و به آنجا داخل شو و از فرج الهند آغاز كن كه همان ابلّه است « 3 » . و همو در جاى ديگر باز در همين‌باره گويد : « ابو بكر در نامه خودش به خالد فرمان داده بود كه چون آهنگ ورود به عراق نمايد از مرز اهل سند و هند كه در آن روزگار ابلّه بود آغاز كند « 4 » . و باز در ذكر رويدادهاى سال 14 هجرى مىنويسد : عمر به سعد نوشت به اختيار خودت مردى را به مرز هند بفرست كه براى تو سپرى باشد تا اگر از آنسوى به تو حمله كردند دفع آن كند ، و سعد هم مغيرة بن شعبه را با پانصد تن فرستاد تا در آن قسمت از سرزمين عرب كه\r\n\r\n\r\n","description":"","footnote":"\r\nجابية الحولان هم مىگفته‌اند و يكى از دروازه‌هاى شام كه به ( باب الجابيه ) معروف بوده به آن منسوب است .\r\n( 1 ) . ابن خردادبه ، المسالك و الممالك ، ص 154 .\r\n( 2 ) . ياقوت ، معجم البلدان ، 1 / 97 ، در روايتى از خالد بن صفوان .\r\n( 3 ) . طبرى ، 1 / 2016 : از معانى فرج در عربى يكى هم مرز و حدّ و دروازه است .\r\n( 4 ) . « اذا دخل العراق ان يبدأ بفرج اهل السند و الهند و هو يومئذ الأبلّة » طبرى 1 / 2021 .\r\n","page_name":" 362 ","page_number":362},
  {"content":"\r\n\r\nبرابر ابلّه قرار داشت فرود آيد « 1 » . در روايتى هم كه ياقوت نقل كرده آمده كه چون سعد بن ابى وقاص در سرزمين حيره به پيروزى رسيد عمر به او نامه كرد كه عتبة بن غزوان را به سرزمين هند ( ارض الهند ) بفرست . . . و ابلّه در آن روزگار ارض الهند ناميده مىشد « 2 » .\r\n\r\nابلّه بندرى نظامى و جنگى\r\nبندر ابلّه گذشته از اهميت بازرگانى آن از لحاظ نظامى نيز داراى اهميت فراوان بود و در دنياى قديم نام و آوازه‌اى داشت ، زيرا هم پايگاه نيروى دريايى ايران در درياى جنوب بود ، و هم نگهبانى و حفظ امنيت راههاى كاروان‌رو زمينى را كه به آنجا مىپيوست بر عهده داشت .\r\nو همين وظيفه كه نگاهبانى از مال و خواستهء فراوانى هم كه به صورت كالا يا به صورتهاى ديگر در اين بندر همواره انباشته بود جزيى از آن بود ايجاب مىكرد كه يك نيروى رزمى زمينى هم پيوسته در آنجا آمادهء كارزار باشد تا هم اين بندر را از دستبرد دزدان و غارتگران صحرايى مصون بدارد و هم اگر دشمنى از راه دريا آهنگ كشور كرد در همانجا راه را بر او ببندند ، زيرا اين بندر دروازهء تيسفون پايتخت دولت ايران و مرز دريايى آنجا بود . در آن هنگام كه هنوز ماندابهاى جنوب عراق ( - بطايح ) به وجود نيامده و دجله را كور نكرده بود ، اين بندر از راه آبى دجله مستقيما به تيسفون مىپيوست ، و اگر دشمنى از راه دريا به قصد راه‌يابى به پايتخت اين كشور از اين راه آهنگ آنجا مىكرد مىبايستى در همين‌جا متوقف گردد . نام اين بندر را در لشكركشى دريايى ايران به يمن در\r\n\r\n\r\n","description":"","footnote":"\r\n( 1 ) . . . . ابعث الى فرج الهند رجلا ترضاه يكون بحياله و يكون ردءا لك من شئى ان اتاك من تلك التّخوم فبعث المغيرة بن شعبة فى خمس مائة فكان بحيال الأبلّة من ارض العرب ( طبرى 1 / 2223 ) .\r\nبراى آگاهى از روايات مختلفى كه دربارهء سفر خالد بن الوليد به اين ناحيه آمده به صفحه 418 فتوح البلدان مراجعه شود . خبرى كه راجع به اعزام مغيرة بن شعبه از سوى سعد بن ابى وقاص نقل شد بيشتر براى بيان موقع جغرافيايى و اهميت رزمى ابله در نزد اعراب است .\r\nدربارهء مأموريت عتبة به اين ناحيه و همچنين سفر خالد به اين‌جا در گفتار ديگرى توضيحات بيشترى خواهد آمد .\r\n( 2 ) . ياقوت ، معجم البلدان ، 1 / 641 .\r\n","page_name":" 363 ","page_number":363},
  {"content":"\r\n\r\nزمان خسرو انوشيروان مىتوان ديد و اهميت نظامى آن را هم در اخبار همان لشكركشى كه اجمالى از آن در جلد اول همين كتاب گذشت « 1 » به خوبى مىتوان دريافت .\r\nو اگر درنظر گرفته شود كه اين بندر در نزديكى صحراى عربستان قرار داشته و جايى آباد و پرثروت هم بوده و بدين‌سبب ، هم خود اين بندر ، و هم كاروانهايى كه از راههاى مختلف صحرا و شمال و جنوب عربستان به آنجا رفت و آمد مىكرده‌اند پيوسته مورد طمع و احيانا تجاوز قبايل باديه‌نشين عرب مىبوده‌اند ، بهتر مىتوان مفهوم اين گفتهء طبرى را كه دربارهء اين بندر گفته است كه : « مرز هند پرشأن و شوكت‌ترين مرزهاى ايران بود و مرزدار آنجا مىبايستى در خشكى با اعراب و در دريا با هنديان به مقابله و محاربه بپردازد » « 2 » درك كرد .\r\nو همچنين آنچه را كه ياقوت دربارهء آن نقل كرده و پيش از اين بدان اشاره كرديم دائر بر اينكه آنجا محل پادگان نظامى كسرى و مقر فرمانده او بوده است ، « 3 » بهتر و روشنتر ديد و همچنين اين مطلب را كه پيش از اين هم به مناسبتهاى ديگرى بدان اشاره شده است « 4 » بهتر و روشنتر ديد كه چرا براى حفظ امنيت اين بندر از طرف صحرا و همچنين حفظ امنيت راههاى زمينى كه به اين بندر منتهى مىشد در محل بصره ، يعنى مركز تقاطع راههاى مختلفى كه كاروانها از هرسو در آنها در آمدورفت بودند ، در دوران ساسانى دو پايگاه نظامى در غرب اين بندر ايجاد شده بود ، يكى در همان محل بصره كه در چهار فرسخى غرب ابلّه قرار داشت و محل تقاطع راههاى بسيارى بود كه از غرب فرات به شهرهاى شبه جزيره عربستان و سوريه و آسياى صغير مىرفت ، و ديگرى در شش ميلى غرب اين محل و در حاشيه صحرا كه به منظور جلوگيرى از تاخت‌وتاز قبايل باديه‌نشين و غارت و دستبرد آنها به وجود آمده بود و در\r\n\r\n\r\n","description":"","footnote":"\r\n( 1 ) . در گفتار دهم از آن كتاب .\r\n( 2 ) . « و كان فرج الهند اعظم فروج فارس شأنا و اشدّها شوكة و كان صاحبه يحارب العرب فى البرّ و الهند فى البحر » ( طبرى 1 / 2023 ) .\r\n( 3 ) . ياقوت ، معجم البلدان 1 / 97 .\r\n( 4 ) . تاريخ و فرهنگ ايران . . . ج 1 ص 263 و 264 .\r\n","page_name":" 364 ","page_number":364},
  {"content":"\r\n\r\nپادگان نخستين كه به نام بهشت‌آباد اردشير خوانده مىشد پيوسته عده‌اى از اسواران ايرانى به نگاهبانى مىپرداختند . و نگاهبانى پايگاه دوم را كه در حاشيه صحرا بود و منجشانيه خوانده مىشد ، از طرف دولت ساسانى ، طبق رويه معمول آن دولت در سرزمينهاى عرب‌نشين ، يكى از سران عرب همين منطقه عهده‌دار مىگرديد ، كه در اين تاريخ شخصى به نام قيس بن مسعود شيبانى بود .\r\n\r\nفرماندهان ابلّه\r\nاهميت بازرگانى و نظامى اين بندر ايجاب مىكرد فرماندهانى كه به مرزبانى آنجا و فرمانروايى منطقه ميشان كه ابلّه هم در آن بود منصوب مىشدند از بزرگان درجه اول دولت ساسانى برگزيده شوند . چنان كه اردشير بابكان بنيان‌گذار دولت ساسانى پس از پيروزى بر بندو آخرين پادشاه مستقل ميشان ، فرمانروايى آنجا را به پسر خود مهرشاه واگذاشت « 1 » . و آخرين فرمانده اين ناحيه هم در دولت ساسانى كه در زمان حمله اعراب بر آنجا فرمان مىراند هرمز از خاندانهاى هفتگانه ممتاز ايران « 2 » و به گفتهء طبرى از كسانى بود كه در مدارج شرف در مرحله كمال بود « 3 » و از اين لحاظ فرمانروايى ميشان همرتبه فرمانرواى خوزستان و لرستان ، همسايه شرقى او بود كه در آن دوران هرمزان بود كه او هم از خاندانهاى\r\n\r\n\r\n","description":"","footnote":"\r\n( 1 ) . كريستن‌سن ، ايران در زمان ساسانيان ، نسخه فرانسوى حاشيه 1 ص 97 به نقل از يك سند مانوى ، اين مهر شاه چنان كه كريستن‌سن در جاى ديگر از كتاب خود ذكر كرده ( نسخه فرانسوى ص 90 ) به آيين مانوى هم گرويده بوده .\r\n( 2 ) . اين خاندانهاى هفتگانه در زمان ساسانيان عبارت بودند از : 1 - خاندان ساسانى 2 - خاندان قارن‌پهلو 3 - خاندان سورن‌پهلو 4 - خاندان اسپهبدپهلو 5 - خاندان اسپندياد ( - اسفنديار ) 6 - خاندان مهران 7 - خاندان هفتم كه نامش مشخص نيست . كريستن‌سن بر طبق يك مآخذ رومى احتمال مىدهد كه به نام زيك يا زيخ خوانده مىشده است . ( كريستن‌سن ، متن فرانسوى ص 99 ) .\r\n( 3 ) . طبرى ، 1 / 2025 ، وى گويد ايرانيان كلاه خويش را به نسبت حسب و نسب و خاندان و تبار خود به زر و گوهر مىآراستند ( و اين نشانه رتبه و درجه آنها بود ) قيمت كلاه كسى كه در شرف خانوادگى تام و كامل باشد يكصد هزار درهم بود و كمال شرف كسان هم به اين بود كه از خاندانهاى هفتگانه باشند .\r\n","page_name":" 365 ","page_number":365},
  {"content":"\r\n\r\nهفتگانه ممتاز بود و در كتب عربى عنوان او را ملك اهواز نوشته‌اند « 1 » . و درجه او بالاتر از آزادبه مرزبان حيره همسايه غربى او بود « 2 » .\r\nاين هم ناگفته نماند كه در ترجمهء فارسى كتاب عائشة در دوران معاويه ، به نقل از كتاب الاستيعاب ( 2 / 174 - 182 ) و كتاب أسد الغابة ( 3 / 31 - 23 ) و كتاب الاصابة ( 2 / 190 - 196 ) آمده است كه پدر صهيب صحابى معروف از طرف شاه ايران حاكم ابلّه بوده « 3 » . گمان مىرود آنچه باعث اين التباس شده اين باشد كه سنان پدر صهيب هم همان سمتى را در نگاهبانى پادگانى حاشيه صحرا مىداشته كه قيس بن مسعود داشته و وجه معاش او هم مانند قيس و ديگر نگاهبانان از درآمدهاى بندر ابلّه پرداخت مىشده .\r\n\r\nاعراب در ابلّه\r\nحملهء به ابلّه را در فاصلهء بين فتح حيره و جنگ قادسيّه نوشته‌اند . جنگ حيره در تاريخها به نام يوم مهران معروف شده . مهران كه اين رويداد را به نام او نام‌گذارى كرده‌اند ، فرمانده يك نيروى دوازده هزار نفرى بود كه از پايتخت آشفتهء ايران براى مقابله با اعرابى اعزام شده بود كه در محلى به نام ديرهند در مجاورت حيره ، به قصد حمله به آنجا اردو زده بودند . نام كامل او را مهران پسر مهربنداد همدانى نوشته‌اند . عربهايى كه در آنجا و در محلى به نام نخيله\r\n\r\n\r\n","description":"","footnote":"\r\n( 1 ) . گويا فرمانروايانى كه از اين خاندانهاى ممتاز بوده‌اند با عنوان شاه خوانده مىشده‌اند و تاجى كوچكتر از شاه ساسانى مىداشتند . در تاريخ بلعمى در شرح حال هرمزان فرمانرواى خوزستان كه او هم از خاندانهاى هفتگانه بود آمده كه ملك اهواز هرمزان بود . . . و اكاسره ايشان را دستورى داده بودند كه تاج بر سر نهادى ، و در عجم هفت ملك بودند كه به دستور ملك‌تاج داشتند زيرا كه به نسبت با ملك راست بودند ، و تاج ايشان كوچكتر از تاج ملك بود .\r\n( ترجمهء تاريخ طبرى به تصحيح دكتر مشكور ، ص 308 ) . ظاهرا علاوه بر كلاه ، كمربند را هم به زر و گوهر مىآراسته‌اند و آن هم علامت شرف و اعتبار بوده در شاهنامه غالبا كلاه و كمر با هم آمده .\r\n( 2 ) . به گفته طبرى ( 1 / 38 - 2027 ) آزاد به مرزبان حيره به نصف شرف بود و قيمت كلاهش پنجاه هزار درهم بود .\r\n( 3 ) . اين كتاب كه اصل آن به عربى است تأليف آقاى مرتضى العكسرى است و ترجمهء فارسى آن در تهران چاپ شده و مطلبى كه از آن نقل شده از ص 45 آن ترجمه است .\r\n","page_name":" 366 ","page_number":366},
  {"content":"\r\n\r\nگرد آمده بودند از دو قبيلهء بجيله به سركردگى جرير بن عبد اللّه و ربيعه به سركردگى مثنّى بن حارثه بودند . و چون در جنگى كه بين آنها اتفاق افتاد مهران و بسيارى از سپاهيانش كشته شدند و در كشتن مهران سران آن دو قبيله يعنى جرير بن عبد الله و منذر بن حسّان هردو شركت داشتند ، بر سر تقسيم سلب « 1 » او كه معمولا جزء غنايم به شمار نمىرفت و به كشندهء او تعلق مىگرفت بين آن دو نزاع سختى درگرفت چون هريك خود را كشندهء او مىدانست سرانجام بدين‌گونه توافق كردند كه كمربند گوهرنشان او از آن يكى از آنها باشد و ديگر ماترك او از آن ديگرى « 2 » اين رويداد در سال چهاردهم هجرى روى داد . در اين هنگام در پايتخت ايران پس از مرگ شيرويه و سلطنت پوران دختر خسروپرويز ، يزدگرد سوم را بر تخت شاهى نشانده بودند و به گفته بلاذرى او بود كه مهران مهربنداد را براى دفاع از حيره گسيل داشته بود « 3 » .\r\nپيروزى كه اعراب در اين جنگ مهران به دست آوردند آن‌چنان براى آنها مهمّ بود كه آن را از ايّام يادماندنى خود شمردند و آن را به نام يوم مهران و يوم النّخيلة خواندند و آن را همچون تاريخى به كار بردند .\r\nپس از اين فتح راه تاخت‌وتاز قبايل عرب در تسوهاى غربى سواد يا سورستان بين حيره و كسكر و بين كسكر و تسوهاى سورا و بربيسما و صراة جاماسب و ما بين دو فلوجه و دو نهر و عين التمر و ديگر مناطقى كه تاكنون پادگان حيره از آنها حفاظت مىكرد باز شد و مهاجمان در همه اين نواحى به تاخت‌وتاز و قتل و غارت و ويرانگرى پرداختند . و برخى از آنها از رود سورا هم گذشته و تا كوثى و نهر الملك و بادوريا هم پيش رفتند ، و حتى برخى به كلواذى ( يكى از محلهاى جنب تيسفون ) هم رسيدند . و همهء اينها بدانگونه كه نوشته‌اند مايه زندگى و ارتزاقشان از آن چيزهايى بود كه در آنجاها غارت مىكردند .\r\n\r\n\r\n","description":"","footnote":"\r\n( 1 ) . سلب به چيزهايى گفته مىشد كه رزمندگان با خود مىداشتند . از پوشش و اسب و جنگ‌افزار و هرآنچه بدانها خوانده مىشد .\r\n( 2 ) . فتوح البلدان ، ص 310 و 311 .\r\n( 3 ) . فتوح البلدان ، ص 311 .\r\n","page_name":" 367 ","page_number":367},
  {"content":"\r\n\r\nاشاره به يوم مهران و حوادثى كه پس از آن در اين منطقه روى داد براى بيان اين نكته است كه حملهء به ابلّه هم در همين شرايط اتفاق افتاد . شرايطى كه براى مهاجمان از هرلحاظ مساعد و اميدواركننده و براى مدافعان نامساعد و نوميدكننده بود . ابلّه هم گذشته از ويژگيهاى ديگرش يكى از پادگانهاى نيرومند ايران در اين سرزمين بود و غلبه بر آن‌هم يكى از هدفهاى بزرگ مهاجمان بود و به همين‌سبب پس از يوم مهران و غلبه بر پادگان بصره ، و پيش از اين‌كه عمر به حمله عام و شامل ديگرى عليه ايران دست بزند ، دست يافتن بر پادگان ابلّه در سرلوحه اهداف مهاجمان بود ، نوشته‌اند بين يوم مهران و جنگ قادسيه هيجده ماه فاصله بود « 1 » . و حمله به ابلّه در همين فاصله صورت گرفت .\r\nچون عتبة بن غزوان و همراهانش به قصد حمله به ابلّه آنجا را در محاصره گرفتند و مدتى بر اين حال گذشت ، پادگان ابلّه براى راندن آن قبايل از پيرامون آن بندر از شهر بيرون آمده و در برابر آنها صف‌آرايى كردند . عتبة هم مردان خود را آماده نبرد ساخت و دو تن از كسانى را هم كه به او پيوسته بودند به نامهاى قطبة بن قناده سد و سى و قسامة بن زهير مازنى هريك را با عده‌اى مأمور نمود كه در پشت لشكريان خود او موضع بگيرند ، تا هم اگر از مردان او كسانى قصد گريز از جنگ را داشته باشند مانع فرار آنها شوند و هم اگر دشمن از پشت قصد حمله به آنها را كرد آنها را دفع كنند ، و خود با همه مردان خود با ايرانيان در جنگ شد . جنگى سخت بين آنها درگرفت ولى چون ايرانيها در اين جنگ موفق نشدند كه اعراب را تارومار كنند و شهر خود را از محاصره درآورند ناچار دوباره به شهر بازگشتند و عتبة هم با مردان خود به جايگاه خود بازگشت و وضع به همانگونه كه بود ادامه يافت .\r\n\r\nعتبة بن غزوان و همراهانش\r\nعتبة بن غزوان برادر زن عثمان بن عفان ( - خليفه بعدى ) « 2 » و داماد حارث بن كلّده ثقفى بود . از اين حارث بن كلّده در جاى ديگر هم به مناسبت\r\n\r\n\r\n","description":"","footnote":"\r\n( 1 ) . فتوح البلدان ، ص 312 .\r\n( 2 ) . زن عثمان بن عفان فاخته دختر عتبة بن غزوان بود ( ابن اثير ، الكامل 2 / 387 ) .\r\n","page_name":" 368 ","page_number":368},
  {"content":"\r\n\r\nديگرى سخن رفته و آن در استان شادشاپور ( - كسكر ) و مناسبت آن‌هم اين بود كه حارث كه در جنديشاپور پزشكى آموخته بود و نوشجان دهقان آن استان را درمان كرده بود ، نوشجان از جمله پاداشهايى كه در برابر اين خدمت به او ارزانى داشته بود يكى هم كنيزكى بود كه حارث او را سميّه ناميد . اين كنيزك را در تاريخ اين دوران ايران اثرى بسيار بوده كه به مناسبتهاى مختلف نام او به ميان خواهد آمد ، و آن مناسبتى كه در اين‌جا ذكر او را ضرورى مىسازد اين است كه سه تن از همراهان اصلى عتبة در اين سفر كه نامشان در حوادث اين ايام و دوره‌هاى بعد به فراوانى برده شده از فرزندان همين سميّه بودند ، به نامهاى نافع و نفيع كه نام ديگرش ابو بكره بود و سومى زياد . از اين سه فرزند نافع و نفيع از خود حارث بن كلّده ثقفى بودند و زياد از شخص ديگرى بوده به نام عبيد « 1 » كه او را بنده‌اى رومى نوشته‌اند . اين سه تن برادران زن عتبة بن غزوان بوده‌اند ، چون زن عتبة بن غزوان صفيّه هم دختر همين حارث بن كلّده بوده . به گفته طبرى عتبة خواهرزنى هم داشته به نام ازده كه همسر شخصى بوده به نام شبل بن عبيد بجلّى كه او هم با زنش در اين سفر همراه عتبة بوده و نام هردو يعنى زن و شوهر در حوادث اين ايام برده شده است « 2 » .\r\n\r\nزنان عرب در جنگهاى شوهرانشان\r\nبلاذرى در وصف يكى از جنگهايى كه بين اين مهاجمان و پادگان ابله اتفاق افتاده بود نوشته است كه از ده با ديگر زنان قبايل كه معمولا مردانشان را همراهى مىكرده‌اند در جنگ اينان با مدافعان ابلّه براى تشويق مردان خود به پايدارى در جنگ و تيز كردن آتش غيرت آنان در حالىكه آنها با دشمن روبرو مىشده‌اند دسته‌جمعى اين شعر را همچون شعارى با صداى رسا براى آنها مىخوانده‌اند : « ان يهز موكم يولجوا فينا الغلف » « 3 » .\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ،  IV A  164 .\r\n( 2 ) . طبرى ، 1 / 2388 .\r\n( 3 ) . يعنى اگر آنها شما را شكست بدهند با آلتهاى ختنه ناكرده بر ما مىسپوزند ، ( فتوح البلدان ، ص 421 ) - در فتوح البلدان به جاى يولجوا تولجوا نوشته شده كه غلط است و صحيح همان\r\n","page_name":" 369 ","page_number":369},
  {"content":"\r\n\r\nچنين مىنمايد كه اين گونه تشويق مردان به پايدارى در جنگ از راه تحريك غيرت آنان معمول زنان عرب در جنگهاى آنان با ايرانيان بوده ، به روايت طبرى در جنگ ذىقار هم كه شرح آن پيش از اين گذشت « 1 » يكى از زنان قبيله بنى عجل هم خطاب به مردانشان اين شعر را مىخوانده :\r\n ان يظفروا يحرّزوا فينا الغرل * ايها فداء ، لكم بنى عجل « 2 » \r\nو چون زياد پسر سميّه با آن‌كه در آن ايام جوانى نورس بود ولى در ميان همه آن جماعت تنها كسى بود كه خواندن و حساب كردن مىدانست ، او را متصدى تقسيم اموالى كردند كه به غنيمت مىگرفتند و براى اين كار روزى دو درهم مزد به او مىپرداختند « 3 » .\r\n\r\nسرگذشت پادگان ابلّه\r\nبا اين حال پادگان ابلّه كه به گفته طبرى پانصد تن از اسواران از آن حمايت مىكردند چندين ماه مقاومت نمودند و يك يا چند بار هم براى پراكندن اعراب و شكست محاصره آنها از شهر خارج شده و به آنها حمله بردند و جنگى سخت كردند ولى توفيقى نيافتند و هربار به شهر بازگشتند و شهر را حصار خود گرفتند ولى چون از طرفى پيوسته قبايلى از باديه‌نشينان به مهاجمان مىپيوستند و از طرفى هم كمكى به محاصره‌شدگان نمىرسيد « 4 » و شايد هم با اوضاع و احوالى كه بر كشور حاكم بود از دريافت كمك هم نوميد بودند بيش از آن در خود تاب مقاومت نيافته و از راه دريا آنجا را ترك گفتند . در روايتى كه از حمزهء اصفهانى نقل شده آمده است كه آنچه از مال‌ومنال خويش كه توانستند با\r\n\r\n\r\n","description":"","footnote":"\r\nاست كه در متن آمده و ياقوت هم با همين‌صورت صحيح ( يولجوا ) آورده ( معجم البلدان ، ج 3 ، ص 862 ) .\r\n( 1 ) . جلد اول ص 382 - 384 .\r\n( 2 ) . طبرى 1 / 1032 - غرل هم در اين شعر مانند غلف در شعر پيشين به معنى ختنه ناكرده است ( الغرلة ، الغلفة ، لسان العرب ) .\r\n( 3 ) . بلاذرى ، فتوح ، 421 .\r\n( 4 ) . به گفته طبرى ( 1 / 8 - 2037 ) در ايران هيچ‌يك از مرزبانان و فرماندهان نمىتوانسته‌اند خارج از قلمرو خود به كمك مرزبان يا فرمانده ديگرى برود مگر با اجازه شاه ( طبرى 1 / 8 - 2037 ) و در اين دوره هم ظاهرا پايتخت ايران آشفته‌تر از آن بوده كه در آن به اين مسائل توجه شود . و از جريان امور چنين برمىآيد كه اين مرزبانان و فرماندهان هريك به حال خود رها شده بوده‌اند .\r\n","page_name":" 370 ","page_number":370},
  {"content":"\r\n\r\nخود برداشتند و با خانواده‌هاى خود بر چهارصد كشتى سوار شدند و راه دريا در پيش گرفتند و چون به خور - ( خليج ) شهر سبدان رسيدند باد آنها را از دريا به سوى خليج راند و آنها در سبدان پياده شدند و در آنجا آتشكده‌ها ساختند و اعقاب آنها هنوز در آنجا هستند . ياقوت كه اين روايت را نقل كرده گويد من نمىدانم محل سبدان كجا است و انشاء اللّه در اين‌باره جستجو خواهم كرد « 1 » .\r\n* * * و چون مهاجمان از بىدفاع ماندن شهر آگاه شدند ، به شهر درآمدند و آنچه متاع و سلاح و نقدينه يافتند به غنيمت بردند و مردم را هم به اسارت گرفتند . فتح ابلّه را در رجب يا شعبان سال چهاردهم هجرى نوشته‌اند « 2 » .\r\n\r\nغنائم به دست آمده از آنجا\r\nتصرف ابلّه براى فاتحان فوائد بسيار داشت يكى بدان‌سبب كه آنجا شهرى آباد و پرنعمت و داراى تجارتى پررونق و مردمى ثروتمند بود ، و هرچند از ساكنان آنجا آنها كه آنجا را ترك كرده بودند آنچه توانسته بودند از راه دريا با خود برده بودند باز از ثروتهاى آن شهر غنائم بسيارى نصيب فاتحان گرديد بدان حد كه بعضى از اخبار آن مبالغه‌آميز و باور كردن آن دشوار به نظر مىرسد « 3 » . و ديگر بدان‌سبب بود كه با تسخير اين پادگان كه يك مركز مهمّ جنگى و دفاعى اين منطقه به شمار مىرفت ، گذشته از اين‌كه راه كمك ايرانيان به پادگانهايى كه در مرزهاى غربى مدائن مورد حمله قرار گرفته بودند از اين طريق بسته شد ، راه اعراب براى تصرف مناطق بسيار\r\n\r\n\r\n","description":"","footnote":"\r\n( 1 ) . معجم ، 3 / 31 .\r\n( 2 ) . طبرى ، 1 / 2384 .\r\n( 3 ) . از آن جمله خبرى است كه طبرى از قول مثنى بن موسى كه جدش به نام سلمة بن المحبق در فتح ابلّه شركت داشته و از غنائم آنجا نصيبى برده نقل كرده است . مثنى از قول جدش نقل كرده كه در فتح ابلّه جزء سهم من از غنائم ديگى مسين شد كه چون خوب در آن دقت كردم دريافتم كه ديگ از طلا است و در آن هشتاد هزار ؟ مثقال طلا بود . چون اين خبر را به عمر نوشتند دستور داد كه اگر سلمه بن المحبق سوگند ياد كند كه آن ديگ را به گمان اينكه ديگ مسين است برداشته ديگ از آن از او شده است . مثنى كه اين گفته را نقل كرده افزوده است كه مايهء ثروت خاندان ما از همان ديگ است ( طبرى ، 1 / 2387 حوادث سال 14 ) .\r\n","page_name":" 371 ","page_number":371},
  {"content":"\r\n\r\nآبادى از استانهاى جنوبى عراق و خوزستان هموار گرديد . و به علت غنائم زيادى هم كه نصيب فاتحان شد وصيت شهرت آن در ميان قبايل صحرا پيچيده بود داوطلب شركت در اين جبهه فراوان و روزافزون گرديد . و فتوحات بعدى را به دنبال آورد .\r\n* * * پس از فتح ابلّه ، عتبه نامه‌اى بدين‌مضمون به عمر نوشت : اما بعد خداى را سپاس كه ابلّه را بر ما گشود . اين‌جا لنگرگاه كشتيهاى دريانورد است كه از عمان و بحرين و فارس و هند و چين به اينجا مىآيند ، و ما زر و سيم و فرزندان آنها را به غنيمت گرفتيم و من شرح آن را برايت خواهم نوشت انشاء اللّه . و اين نامه را با نافع بن حارث برادر زن خود براى عمر فرستاد و عمر هم مژده اين فتح بزرگ را به مسلمانها داد « 1 » .\r\nو چون با خبرهاى گاه اغراق‌آميزى كه از غنائم به دست آمده ، به مدينه مىرسيد و با سرعت در باديه پخش مىشد هجوم قبايل باديه‌نشين هم به اين منطقه روزافزون گرديد ، عتبه هم آنها را بيكار نگذاشت و با آنها به فتح مناطق ديگرى از همين استان كه پس از سقوط ابلّه راه حمله به آنها هموار شده بود پرداخت .\r\n\r\nابلّه در دوران اسلامى\r\nدر اين دوران ديگر ابلّه پادگان نظامى ايران و مقرّ اسواران ايرانى نبود چون دولتى به نام ايران وجود نداشت ، ولى آنجا غير از اين جنبه مزاياى ديگرى هم داشت كه آنجا را گنجينه‌اى از زيبائيها ساخته بود و از آن جمله مواهب طبيعى آنجا بود كه به سبب همانها آنجا يكى از مناطق آباد و پرنعمت و از لحاظ سرسبزى و خرّمى يكى از جاهاى زيباى جهان شناخته مىشد ، و رود ابلّه هم با كناره‌هاى زيبايش آن‌چنان شهرهء آفاق شده بود كه آن‌جا را يكى از بهشت‌هاى سه‌گانه يا چهارگانه جهان\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 430 و 431 .\r\n","page_name":" 372 ","page_number":372},
  {"content":"\r\n\r\nمىشمردند . اين رود كه از كناره شهر ابلّه از بهمن اردشير آن روز و اروندرود امروز براى آبيارى باغها و كشتزارهاى آن جدا مىشد نخست تا سه فرسخ به طرف بصره امتداد مىيافت و سپس وقتى در دوران اسلامى بر ساكنان غرب بصره افزوده شد و آن شهر گسترش يافت يك فرسخ ديگر هم آن را ادامه دادند تا به بصره رسيد . اين رود همه‌جا در ميان باغهاى سرسبز و پردرخت و كشتزارهاى آباد روان بود و از خرمى و زيبايى آن‌چنان بود كه يكى از گردشگاههاى بنام همهء آن منطقه به شمار مىرفت « 1 » .\r\nآن يك فرسخى كه بر طول رود ابلّه افزوده شد تا به بصره رسيد ، در زمان ولايت عبد الله بن عامر بود بر بصره در زمان خلافت عثمان بن عفّان . و چون در اين زمان زياد بن عبيد ، كه بعدها در خلافت معاويه به شرحى كه در جاى خود خواهد آمد زياد بن ابى سفيان خوانده شد ، عهده‌دار ديوان خراج بصره بود در غيبت عبد الله بن عامر از بصره به كندن آن پرداخت « 2 » و آب آن را به بصره رسانيد و آن را به نهر ديگرى كه در زمان خلافت عمر ، ابو موسى اشعرى حفر كرده بود به پيوست . ابو موسى آن نهر را از يكى از آبگيرهايى كه در دهانه نهر جوبره « 3 »\r\n\r\n\r\n","description":"","footnote":"\r\n( 1 ) . به روايت اصمعى به نقل ياقوت از او در معجم البلدان 1 / 97 بهشتهاى سه‌گانه جهان يكى نهر ابلّه و ديگرى غوطهء دمشق و ديگرى نهر بلخ بوده ، و به گفته قزوينى بهشتهاى چهارگانه جهان يكى غوطهء دمشق و يكى سغد سمرقند ( بين سمرقند و بخارا ) و ديگرى درهء بوّان ( در فارس ) و يكى جزيره ابله بود ، « آثار البلاد ، بيروت 1380 ه ق ص 189 ) و ابله را از آن‌جهت جزيره خوانده‌اند كه در ميان سه رود قرار داشت يكى اروندرود و ديگرى رود معقل و ديگر رود ابله .\r\n( 2 ) . بلاذرى ، فتوح البلدان ، ص 438 .\r\n( 3 ) . اين نهر را در عربى نهر الجوبره نوشته‌اند كه شكل عربى جوباره است . جو در فارسى به معنى نهر است و باره هم به معنى مجرا و مسيل يا كناره است ، به گفته ابو يحيى ساجى در كتاب بصره ( به نقل از او در معجم البلدان 4 / 833 ) اين نهر از نهرهاى قديم بصره بوده كه چون آب دجله به آن مىپيوسته در دهانهء آن آب‌گير وسيعى تشكيل مىشده كه مردم بصره از كنارهء آن براى رخت‌شوئى استفاده مىكرده‌اند و چون در كنارهء آن همواره از وسائل كار گازران چيزهائى مثل اجّانه و مانند آن يافت مىشده آن را در عربى نهر الاجّانه خواندند ( اجّانه نوعى ظرف سنگى بوده كه به جاى طشت به كار مىرفته ) . چنان كه از نوشتهء ناصر خسرو كه آنجا را ديده برمىآيد ،\r\n","page_name":" 373 ","page_number":373},
  {"content":"\r\n\r\nتشكيل شده بود از موضعى كه آن را آبكن « 1 » مىگفتند جدا ساخته بود .\r\n\r\nاز بسراه تا بصره\r\nچون عتبة بن غزوان به شرحى كه در گفتار پيش گذشت . خريبه و ديگر دسكره‌هايى را كه در محل پادگان بهشت‌آباد براى سكونت خود و همراهان خود برگزيده بود به دستور عمر كه به او نوشته بود همه يارانت را در يك‌جا منزل بده و جاى آنها هم نزديك آب و چراگاه باشد ، ترك گفت و به سرزمينى باز و گشاده رفت بدانسان كه خليفه دستور داده بود . در آنجا عربها نخست زيستگاه خود را با نى كه از نيزارهاى اطراف مىكندند محصور مىساختند و هنگامى كه به جنگ مىرفتند آنها را مىكندند و به كنارى مىنهادند و چون باز مىگشتند دوباره آنها را به كار مىبردند و همواره بدان‌حال بود تا وقتىكه در زمان ولايت ابو موسى اشعرى كم‌كم در آن‌جا به بناى منازل پرداختند . « 2 »\r\nپيش از اين گذشت كه وقتى عمر از تاخت‌وتازهاى سويد بن قطبه در ناحيهء ابلّه باخبر شد به او دستور داد كه با همهء آنها كه به دور خود گرد آورده است به عتبة بن غزوان به پيوندد . نوشته‌اند به يكى ديگر از اين عربها كه او هم در بحرين ، جاى ديگرى از قلمرو دولت ساسانى ، به تاخت‌وتاز مشغول بود به نام هرثمة بن عرفجهء بارقى نيز دستور داد كه او هم با همهء مردان خود به عتبة بن غزوان به پيوندند . و آنها نيز چنان كردند . و چون بدين‌سان بر نيروى رزمى عتبة بن\r\n\r\n\r\n","description":"","footnote":"\r\nجوبره رودى معتبر و از رودهائى بوده است كه به گفته او شط العرب را تشكيل مىداده‌اند . « . . . دجله و فرات كه به سرحد اعمال بصره به هم مىرسند و چون آب جوبره نيز به ايشان مىرسد آن را شط العرب مىگويند . » ( سفرنامه ناصرخسرو ، به كوشش محمد دبير سياقى ، چاپ تهران 1335 . ص 113 ) از آشفتگيهائى كه در برخى از كتابهاى لغت و مآخذ عربى در تفسير اين كلمه آمده ، در جاى ديگر از همين كتاب ( در گفتار مربوط به ريشه‌هاى كهن فارسى در بصرهء قديم ) سخن رفته است . به همانجا مراجعه شود .\r\n( 1 ) . آب‌كن به قسمتهايى از كنارهء رود يا دريا مىگفته‌اند كه آن را آب كنده باشد و دستى نكنده باشند . اين كلمه در عربى به صورت ابكن درآمده و ياقوت در معنى آن گفته : كان قد حفره الماء يعنى جائى كه آن را آب كنده بوده ( معجم 4 / 9833 ) .\r\n( 2 ) . فتوح 425 و 426 .\r\n","page_name":" 374 ","page_number":374},
  {"content":"\r\n\r\nغزوان افزوده شد و با پيوستن قبايل ديگر عربى به او نيروى او همواره رو به فزونى داشت . از اين‌رو به قصد حمله به ابلّه بناى تعرض به راههاى ارتباط آنجا را گذاشت و طبق معمول در قلمرو آن مركز به تاخت‌وتاز و ويرانگرى پرداختند و بدين‌سان آنجا را از زمين در محاصره گرفتند .\r\n* * * \r\nنهر ابلّه\r\nنهر ابلّه در دوران اسلامى هم تا قرنها حتى پس از ويرانى شهر قديم ابلّه همچنان آبادى و سرسبزى خود را حفظ كرد . ابن حوقل در قرن چهارم آن را چنين وصف كرده : « در ازاى آن چهار فرسخ است ، و در ميان ابلّه و بصره روان است . در دو سوى آن كاخها و بستانها به هم پيوسته گويى همه آنها يك بستانند كه در يك خط كشيده شده باشند ، با مجالس نيكو و مناظر زيبا و بناهاى فاخر و درختان بارور و ميوه‌هاى لذيذ و گياهان خوشبو ، كه هيچگاه از مردم خوش‌گذران و ظريف و كسانى كه به دنبال لذتهاى كمياب هستند خالى نيست ، و پيوسته اين‌گونه مردم را مىبينى كه از بالا و پايين آن در گردشند » « 1 » .\r\nشهر ابلّه تا قرن پنجم هجرى و هنگامى كه ناصرخسرو در سال 443 از آنجا ديدن كرده همچنان آباد و شكوفا بوده ، وى در سفرنامهء خود نوشته است : « شهر ابلّه را كه بر كنار نهر است و نهر بدان موسوم است شهرى آبادان ديدم ، با قصرها و بازارها و مساجد و اربطه كه آن را حد و وصف نتوان كرد . و اصل شهر بر جانب شمال نهر بود ، و از جانب جنوب نيز محلّتها و مساجد و اربطه و بازارها بود . و بناهاى عظيم بود ، چنان كه از آن نزه‌تر در عالم نباشد ، و آن را شاطىء عثمان مىگفتند . و شطّ بزرگ كه آن فرات و دجله است و آن را شط العرب گويند ، بر شرقى ابلّه است ، و نهر بر جنوبى « 2 » و نهر ابلّه و نهر معقل به بصره به هم رسيده‌اند . . . » ناصرخسرو نهر ابلّه را كه از بصره تا ابلّه آن را پيموده چنين وصف\r\n\r\n\r\n","description":"","footnote":"\r\n( 1 ) . صورة الارض ، 212 .\r\n( 2 ) . در نسخه‌اى كه اين متن از آن نقل شده نام اين نهر به همين‌گونه چاپ شده كه درست نيست اين نهر همان جوبره است كه پيش از اين گذشت .\r\n","page_name":" 375 ","page_number":375},
  {"content":"\r\n\r\nكرده : « منتصف شهر شوال سنهء ثلاث و اربعين و اربعمائة از بصره بيرون آمديم و در زورق نشستيم . از نهر ابلّه تا چهار فرسنگ كه مىآمديم از هردو طرف نهر باغ و بستان و كوشك و منظر بود كه هيچ بريده نشد و شاخه‌ها از اين نهر به هر جانب باز مىشد كه هريك مقدار رودى بود . چون به شاطى عثمان رسيديم فرود آمديم برابر شهر ابلّه و آنجا مقام كرديم . » « 1 »\r\nقزوينى هم كه در قرن هفتم هجرى آنجا را ديده آن را چنين وصف كرده است : « ناحيه‌اى است در بصره بسيار نيك با درختان سرسبز و پرندگان خوش الحان و جويبارهاى روان و باغها و گلستانهاى دلكش كه از انبوهى درختان آفتاب بر بسيارى از زمينهاى آن نمىتابد و روستاهاى آن در لابلاى درختان پنهان است » .\r\nولى در زمان قزوينى بخش غربى ابلّه كه شهر قديمى به شمار مىرفته ويران شده بوده . وى گويد كه : « در روزگاران قديم در اين بخش بناى عظيمى بوده مشرف بر دجله و همچنين باغهايى بوده كه در ميانه آنها كاخها ساخته بودند و آبهاى روان در خانه‌ها و كاخهاى آنجا در گردش بوده ولى امروز آثار همه آنها محو شده و از ميان رفته ، و منزه است خداوندى كه زوال و تغيير را در او راهى نيست » « 2 » .\r\nدر قرن هشتم هجرى هم كه ابن بطوطه آنجا را ديده با اين‌كه هنوز باغها و كشتزارهاى آن آباد و پرطراوت بوده ولى خود شهر از ميان رفته بوده است .\r\nگويد : از ساحل بصره در زورق كوچكى به سمت ابلّه رفتيم ميان ابلّه و بصره ده ميل مسافت است و همه اين مسافت را در ميان باغهاى به هم پيوسته و نخلستانهاى انبوه كه از دو طرف نهر را فراگرفته بودند گذشتيم . ابلّه شهر عظيمى بوده است كه مركز بازرگانان ايران و هند بوده ، ولى اكنون ويران شده و آنجا امروز دهى است كه در آن آثار كاخها و ساختمانهاى ديگر كه دلالت بر عظمت\r\n\r\n\r\n","description":"","footnote":"\r\n( 1 ) . سفرنامهء ناصرخسرو به كوشش دبير سياقى ، ص 118 و 119 .\r\n( 2 ) . آثار البلاد ، ص 286 ، چاپ بيروت 1960 دار صادر دار بيروت .\r\n","page_name":" 376 ","page_number":376},
  {"content":"\r\n\r\nگذشته آن مىكند ديده مىشود » « 1 » .\r\n* * * \r\nابلّه همچون كانونى براى سرود و موسيقى ايران\r\nغناى سرشار همراه با طبيعت اغواگر و زيباييهاى فريبنده اين منطقه باعث شده بود تا مردمى كه جاذبه‌هاى زندگى را ارج مىنهاده‌اند و برخوردارى از نعمتهاى خدادادى را شكرانهء آن نعمتها مىشمرده‌اند ، زيباييهاى چشم‌نواز اين خطّه پرآب و سبزه را با زيباييهاى گوش‌نواز سرود و موسيقى قرين سازند و اين‌جا را به صورت كانونى براى سرود و موسيقى فارسى درآوردند كه در اين دوران انتقال خود مركزى براى انتقال موسيقى ايرانى به اعراب و تحول موسيقى عربى گردد ، با ذكر نمونه‌هايى از چنين مراكز ايرانى كه در قرن دوم هجرى در همين ابلّه همچنان فعّال و پويا بوده‌اند پس از اين سخنى كوتاه خواهد آمد ؛ در اين‌جا به كيفيت انتقال همين پديده‌هاى هنرى از دوران پيش از اسلام به اعراب مسلمان و اثر همين محل بر نخستين كارگزاران و سرشناسان عرب كه از سوى خليفه عمر بدين‌جا گسيل شده‌اند اشاره خواهد شد .\r\n* * * نعمان بن عدّى بن فضله يكى از اين نخستينها بود كه عمر پس از فتح اين منطقهء ميشان و ابلّه او را به كارگزارى اين‌جا گماشت . نعمان كه در بهره‌گيرى از مواهب طبيعى و هنرى اينجا عنان اختيار از دست داده و به آنچه از ملذّات آنجا شمرده مىشد روى آورده بود ، ايام خوشى را كه در آنجا مىگذرانيد در شعرى وصف كرده بود كه چون به گوش عمر رسيد او را از آن كار برداشت . بخشى از اين اشعار كه سروده بود چنين بود :\r\n من مبلغ الحسناء انّ خليلها * بميسان يسقى فى زجاج و حنتم\r\nاذا شئت غنّتنى دهاقين قرية * و صنّاجة تجدو على كلّ منسم \r\n\r\n\r\n","description":"","footnote":"\r\n( 1 ) . به نقل از مصطفى جواد از او در دائرة المعارف جديد بستانى .\r\n","page_name":" 377 ","page_number":377},
  {"content":"\r\n\r\n لعلّ امير المومنين يسوءه * تنادمنا فى الجوسق المتهندم « 1 » \r\nيعنى : « كيست كه به آن زيباروى خبر دهد كه دوستش در ميشان در جامهاى بلورين و در كوزه‌ها مىنوشد و هروقت بخواهم دهقانان روستا براى من آواز مىخوانند و چنگ‌زنى به هرنوايى كه من بخواهم براى من چنگ مىنوازد .\r\nشايد امير المومنين را خوش نيايد كه ما با دوستان و نديمان خود در كوشكى زيبا و خوش ساخت همنشين هستيم » . بلاذرى كه اين خبر را نقل كرده مىافزايد كه چون اين اشعار به گوش عمر رسيد گفت آرى به خدا كه اين كار مرا خوش نيايد و او را معزول ساخت .\r\nشابشتى به زيبايى زنان آنجا و شهرت آنها به خوانندگى و رقص اشارتى دارد .\r\nو ظاهرا « 2 » همين زنانند كه عبد الله بن عامر خواهرزاده خليفه عثمان بن عفان كه از طرف آن خليفه به امارت بصره و قلمرو آن منصوب شده بود از آنجا با خود به مدينه آورده بود و چنان كه نوشته‌اند اين زنان چنگ‌زن كه با او در مدينه بوده‌اند هرروز جمعه به نواختن چنگ و خواندن آواز مىپرداخته‌اند و ديگران نيز از آنها مىآموخته‌اند « 3 » .\r\nچندين سال پس از اين تاريخ باز سخن از كارگزار زاهد و پرهيزگارى مىرود كه در ابلّه عنان اختيار از كف داده و از زهد و تقشف روى گردانده و به جبران\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 474 . آخرين كلمه از آخرين مصراع اين اشعار كه در اين‌جا المتهندم آمده در نسخه چاپى فتوح البلدان كه مورد مراجعه بود المتهدّم است . المتهدّم از لحاظ معنى نامناسب و از لحاظ قافيه ناموافق است . المتهدّم يعنى ويران شده و شاعر در مقام بيان زيباييهاى اين محلّ است نه ويرانيهاى آن . كلمه‌اى كه مناسب معنى و موافق قافيه باشد المهندم است . مهندم يعنى خوش‌اندام و در ساختمان يعنى زيبا و خوش‌تراش ( از حجر مهندم يعنى سنگ‌تراش ) ولى المهندم با وزن شعر هم‌آهنگ نيست . كلمه‌اى كه در اين‌جا مناسب معنى و موافق قافيه و هم‌آهنگ با وزن باشد المتهندم است باب تفعّل از فعل هندم كه هرچند خلاف قاعده نيست ولى چون چنين صيغه‌اى در جاى ديگر به نظر نرسيد شايد بتوان ضرورت شعر را مجوزى براى آن شمرد .\r\n( 2 ) . به نقل مصطفى جواد از او در دائرة المعارف جديد بستانى ج 2 ص 274 .\r\n( 3 ) . دانش‌پژوه ، مداومت در احوال موسيقى ايران ، ص 19 به نقل از شوقى ضيف در كتاب « الشعر و الغناء فى المدينة و مكة لعصر بنى امية ، چاپ لبنان ، 1976 م .\r\n","page_name":" 378 ","page_number":378},
  {"content":"\r\n\r\nمافات پرداخته است . طبرى در رويداد قيام يزيد بن المهلب بر ضد يزيد بن عبد الملك خليفه اموى و تسلّط او بر بصره گويد يزيد بن عبد الملك سميدع كندى را كه پيرو رأى خوارج بود و دعوت او را اجابت كرده و به او پيوسته بود كارگزار ابلّه گردانيد . و او در آنجا به خوشيهاى زندگى و نعمتهاى آن روى آورد « 1 » . طبرى از آن روى اقبال او را به خوشگذرانى قابل ذكر دانسته كه خوارج خود را در رعايت ظواهر شريعت و ترك ملذات سرآمد مسلمانان مىدانستند . و اين سميدع هم در رأس عده‌اى از قاريان قرآن بود و به زهد و ورع شهرت فراوان داشت آن‌چنانكه وقتى دو لشكر متخاصم يزيد بن مهلب و عدى بن ارطاة آهنگ ترك مخاصمه كردند او را به عنوان حكم برگزيده بودند .\r\nابلّه اين مزيّت ديرينهء خود را كه كانون سرود و موسيقى ايرانى و مركز شناخته شدهء آموزش اين هنر بوده است در دوران اسلامى هم تا قرنها همچنان حفظ كرد . در اواخر قرن دوم هجرى هم در شرح حال ابراهيم موصلى كه يكى از پيشگامان موسيقى عربى اسلامى بوده و نقشى اساسى در تدوين آن برپايهء موسيقى ايرانى داشته است ، ابلّه را همچنان كانونى فعّال براى آموزش موسيقى ايرانى و مركزى مىيابيم كه ابراهيم براى تكميل هنر خود بدانجا روى آورده يا به عبارت ديگر شهرت ابلّه و استادان موسيقى آنجا او را بدانجا كشانده است .\r\nابراهيم شرح سفر خود به ابلّه و آشنائى خويش را با استادى كه به قصد ديدار و شاگردى او به ابلّه رفته بود براى پسرش اسحاق ، كه او هم بعدها به اسحاق موصلى معروف شد و مانند پدرش از پيشگامان موسيقى عربى اسلامى گرديد ، تعريف كرده كه چون تا حدى روش آموزش موسيقى را در آنجا ، كه به وسيلهء همين ابراهيم آن روش به دوران اسلامى عربى هم انتقال يافت ، روشن مىسازد از اين‌رو در اينجا با نگاهى گذرا به شرح حال ابراهيم ، گفته‌هاى او هم در اين باره نقل مىشود .\r\n* * *\r\n\r\n\r\n","description":"","footnote":"\r\n( 1 ) . طبرى . 2 / 1386 و 1387 ، در رويدادهاى سال 101 هجرى .\r\n","page_name":" 379 ","page_number":379},
  {"content":"\r\n\r\n\r\nابراهيم موصلى در ابلّه\r\nابراهيم از خاندانى ايرانى و از مردم فارس بود .\r\nپدرش ماهان از بزرگ‌زادگان ارّجان فارس بود كه براى گريز از ستم‌كاريهاى عمّال بنى اميّه در فارس آنجا را ترك گفته و به كوفه رفته بود . ماهان در آنجا با دخترى از دهقانان ايرانى كه خاندان او هم به همين‌سبب از فارس به كوفه مهاجرت كرده بودند پيوند زناشويى بست و ابراهيم ثمره آن پيوند بود كه در سال 125 هجرى در كوفه چشم به جهان گشود . ابراهيم در كودكى پدر خود را از دست داد و تربيت او را مادر و دائيهايش بر عهده گرفتند و در اين راه ، هم آنها ، و هم معلمانش سخت‌گير بودند و به همين‌سبب ابراهيم در جوانى درس و مدرسه را رها كرد و به موصل رفت و در آنجا با تنى چند از هم سن‌وسالهاى خودش به كارى كه علاقه داشت يعنى خوانندگى و نوازندگى روى آورد و شبها در ميخانه‌ها به اين كار مىپرداختند . و چون پس از يكسال به كوفه بازگشت ، دوستانش او را به شوخى جوان موصلى مىخواندند و اين نام بر روى او ماند .\r\nابراهيم در كوفه ماندنى نشد و اين‌بار براى تكميل هنر خود به رى رفت كه آنجا هم در اين هنر نام و آوازه‌اى داشت . وى در آنجا دخترى دف‌زن را كه به او مهر مىورزيد به همسرى خود درآورد . نام اين دختر را به عربى دوشار نوشته‌اند كه چون آن را اسدان معنى كرده‌اند چنين برمىآيد كه دو شير بوده .\r\nابراهيم از اين زن داراى يك دختر شد و پس از او با زن ديگرى به نام شاهك همسر گرديد و همهء فرزندان او از اين زن‌اند . چون ابراهيم در رى از هنرش مال قابلى به دست آورد و با خود عهد كرده بود كه هرمالى كه از اين راه به دست مىآورد آن را در تكميل همين هنر به كار بندد ، از اين‌رو براى همين منظور آهنگ ابلّه كرد كه در آن روزگار در اين هنر شهرهء آفاق بود .\r\n\r\nجوانويه يكى از استادان موسيقى در ابلّه\r\nكسىكه نام و آوازه‌اش ابراهيم را از رى به ابلّه كشانيد موسيقيدانى بود به نام جوانويه كه زردشتى بود و شاگردانش هم همه از ايرانيان بودند . ابراهيم نخستين ملاقات خود را با جوانويه براى پسرش\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nاسحاق ، كه او هم چنان كه گذشت ، هم در زمان پدر و هم پس از وى از بزرگان موسيقى در جهان اسلام شناخته شده ، بدين‌گونه شرح داده است :\r\n« چون به خانهء جوانويه رفتم او در خانه نبود . منتظرش ماندم تا آمد و چون مرا ديد با احترام پذيرايم شد . جوانويه زردشتى بود . و من از هنر خود و مقصودى كه براى آن نزد او آمده بودم شمه‌اى براى او گفتم ، او به من خوش‌آمد گفت و در خانه خود جناح خاصى را براى سكونت من در اختيارم گذاشت « 1 » ، تهيه وسايل زندگى مرا هم به خواهرش واگذاشت . چون شب شد جوانويه با گروهى از ايرانيان كه آنها هم در كار غنا و موسيقى بودند به خانه برگشت . من هم نزد او رفتم .\r\nآنگاه مجلسى بياراستند و در آن مى و ميوه و گل و رياحين درچيدند و نشستيم و به ساز و آواز پرداختند و هريك به نوبه خود هنر خويش مىنمودند و چون نوبت به من رسيد و به نواختن و خواندن پرداختم كار مرا بسيار پسنديدند و مرا تشويق فراوان كردند . »\r\nو بدين‌سان ابراهيم هم در حلقه مصاحبت جوانويه و ياران و شاگردانش درآمد و در همانجا بود كه به وسيله جوانويه با عيسى بن سليمان بن على از بزرگان خاندان عباسى كه وى را به ظرافت طبع و عشرت طلبى و گشاده‌دستى ستوده‌اند ، آشنا شد و در زمره ياران و هم‌نشينان او درآمد ، و به گفته خودش عيسى نخستين هاشمىاى بوده كه وى مصاحبت او را اختيار كرده بوده . و در همان ايام هم بوده كه محمد بن سليمان بن على عامل خليفهء عباسى در بصره از حضور ابراهيم در آنجا آگاه شده و او را نزد خود به بصره طلبيده و ابراهيم هم نزد او رفته و بدين‌سان محل اقامت وى از ابلّه به بصره انتقال يافته است « 2 » .\r\n\r\n\r\n","description":"","footnote":"\r\n( 1 ) . و اين همان روشى بود كه بعدها ابراهيم براى تربيت نوآموزانى كه براى همين منظور به او مىسپردند عمل مىكرد و به همين‌سبب خانهء او در بغداد خانه‌اى بزرگ و داراى غرفه‌هاى فراوان بود .\r\n( 2 ) . شرح حال ابراهيم را در كتاب الاغانى تأليف ابو الفرج اصفهانى ، ج 5 از صفحه 4 تا صفحه 90 و وصف مجلس جوانويه را در ابلّه در همان كتاب و همان جلد در صفحه 6 و 7 خواهيد يافت .\r\n","page_name":" 381 ","page_number":381},
  {"content":"\r\n\r\nابراهيم موصلى از پيشگامان شناخته شدهء موسيقى عربى اسلامى و يكى از عوامل فعّال در پيشرفت و گسترش آن برپايهء موسيقى ايرانى است . آنچه در اين‌جا از سرگذشت آن آمد تنها آن قسمت از سرگذشت مفصل و متنوع او است كه با ابلّه ارتباط مىيافته . شناخت درست او و اثرى كه در تاريخ اين هنر و انتقال آن از عصر ساسانى به عصر اسلامى داشته در گرو بحثى گسترده و فراگير و مجالى ديگر است .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nگفتار بيستم ميشان\r\nمملكت قديم ميشان * گاه‌شمارى قديم ايرانى در ميشان * مانى در ميشان * ميشان در دوران ساسانى * مذار * مرزبان مذار و عتبة بن غزوان * رود ميشان * تسوى ابرقباد .\r\n\r\nميشان و دشت ميشان\r\nميشان كه شكل عربى شدهء آن ميسان با سين بىنقطه است از نامهائى است كه از زمانهاى بسيار قديم در ايران به كار مىرفته و هنوز هم در نام برخى از روستاهاى ايران برجاى مانده است كه از آن جمله‌اند ميشان در كازرون ، و ميشان در شهركرد و ميشان در اصفهان و ميشان « 1 » و پيرميشان « 2 » در ملاير و گاوميشان در مهاباد « 3 » . اين نام در كتابهاى رومى باستان به صورت  Mesene  آمده كه شكل رومى شده همين ميشان است . ولى در تلمود و در سريانى به همان نام ميشان به صورتهاى  Meschan  و  Maishan  و  Meschun  ذكر شده است « 4 » .\r\n\r\n\r\n","description":"","footnote":"\r\n( 1 ) . اين كلمه در لهجه محلى ميشن خوانده مىشود ، نام دهى است در بلوك كمازان آن شهر .\r\n( 2 ) . پيرميشان در نزديكى ملاير و بر سر راه ملاير به همدان است .\r\n( 3 ) . ن . ك . فرهنگ جغرافيائى ايران نوشتهء دكتر مفخم پايان .\r\n( 4 ) . به نقل جواد على ، در تاريخ العرب قبل الاسلام ، 3 / 252 .\r\n","page_name":" 383 ","page_number":383},
  {"content":"\r\n\r\nاين سرزمين هرچند در تقسيمات ديوانى دورهء ساسانى و دوران انتقال كه صورتهاى ابن خردادبه و قدامه معرف آن است ، بخشى از يك استان به شمار مىرفته ولى در دوره‌هاى قديم‌تر داراى قلمروى گسترده‌تر و اهميت و اعتبارى بيشتر بوده ، و اختلافى هم كه گاهى در مآخذ تاريخى و جغرافيائى قديم در تعيين محل و قلمرو آن ديده مىشود از همين سابقه تاريخى ، و از تغيير و تحولى كه در دوره‌هاى مختلف در آن روى داده است سرچشمه مىگيرد .\r\nدر كتاب بطلميوس كه عربستان به سه بخش زير تقسيم شده : عربستان صحرائى ، و عربستان كوهستانى يا صخره‌اى ، و عربستان خوش‌بخت كه آن را با يمن تطبيق كرده‌اند ، حد غربى اين عربستان خوش‌بخت به خليج عقبه و حد شرقى آن كه از جنوب عربستان صحرائى و كوهستانى مىگذشته به خليج ميسان  ( Maisanites Kolpos )  مىرسد . و نشانى آن را در بخش شمالى خليج‌فارس  ( Sinus Persicus )  داده‌اند « 1 » .\r\n\r\nمملكت قديم ميشان\r\nچنان كه پيش از اين هم گذشت هنگامى كه اردشير بابكان در راه برانداختن سلطنتهاى مستقل محلى دوران ملوك الطوايفى و يك پارچه ساختن همهء سرزمينهاى ايرانى از اصفهان به اين منطقه آمده در اينجا فرمانروائى ايرانى كه طبرى نام او را بندو و عنوان او را ملك يعنى شاه نوشته است حكومت مىكرده ، كه اردشير او را از ميان برداشته و قلمرو حكومت او را هم ضميمه حكومت خويش ساخته است . و به گفتهء طبرى اردشير در آنجا كرخ ميسان را بنا كرد و سپس به فارس رفت « 2 » .\r\nاين فرمانروائى كه اردشير آن را برانداخت ، از آن يك سلاله ايرانى بود كه سابقهء آن به 350 سال پيش از اين تاريخ و به زمان انطيوخوس اپيفانوس فرمانرواى سلوكى اين ناحيه مىرسيد . اين فرمانرواى سلوكى كه پس از غلبهء اسكندر و انقراض دولت هخامنشى مدتى بر اين منطقه حكومت مىكرد ،\r\n\r\n\r\n","description":"","footnote":"\r\n( 1 ) . همان مآخذ .\r\n( 2 ) . طبرى 1 / 818 .\r\n","page_name":" 384 ","page_number":384},
  {"content":"\r\n\r\nحكومت ميشان را به اين خاندان ايرانى واگذار كرده بود ، يا شايد همان فرمانرواى قديم ايرانى آنجا را در سمت خود ابقا كرده بود . به‌هرحال اين فرمانروائى مستقل كه تاريخ تأسيس آن دست كم به ثلث اخير قرن دوم پيش از مسيح مىرسيد تا اين تاريخ يعنى زمان اردشير بابكان ، استقلال خود را حفظ كرده بود « 1 » . و مىتوان همين فرمانروائى ممتد ايرانى را با اثرى كه در انتقال مستقيم فرهنگ و تمدن ايران هخامنشى به ايران ساسانى داشته است ، يكى از عوامل مهمّى شمرد كه در حفظ زمينه‌هاى قديم فرهنگ اين منطقه و كانونهاى متعددى كه در آن به وجود آمده بود و بدانها اشاره شد اثرى تعيين‌كننده داشته است .\r\n* * * پايتخت اين دولت ميشان در همان دوران استقلال آن كرخ ميشان خوانده مىشده ، گرچه طبرى بناى كرخ ميشان را به اردشير بابكان نسبت داده « 2 » ولى اين احتمال مىرود كه مراد او تعمير يا تجديد بناى اين شهر بوده ، چون از نامهاى مختلفى كه در دوره‌هاى مختلف تاريخى از شهرهائى كه در اين محل بوده در تاريخها آمده چنين برمىآيد كه بناهائى كه در اين‌جا به وجود مىآمده به سبب اين‌كه اين محل غالبا در معرض سيل و طغيان رودهاى دجله و كارون قرار داشته ، چندان دوامى نمىيافته‌اند . همين كرخ ميسان كه فرمانرواى ايرانى بنا نهاده بود خود جانشين شهر انطوخيا شده بود كه آن را انطيوخوس ساخته بود و سيل آن را خراب كرده بود ، و آن انطوخيا هم جانشين شهر اسكندريه شده بود كه اسكندر در اوائل سال 324 پيش از مسيح در همان نقطه بنا نهاده بود ، و آن‌هم با سيل و طغيان دجله و كارون خراب شده بود . « 3 » به گفتهء ياقوت كرخ‌ميسان را استرآباد مىگفته‌اند « 4 » و در تاريخ طبرى اين نام به صورت استاباد اردشير آمده و\r\n\r\n\r\n","description":"","footnote":"\r\n( 1 ) . تقىزاده ، مانى و دين او ، ص 33 .\r\n( 2 ) . طبرى 1 / 818 .\r\n( 3 ) . تقىزاده ، مانى و دين او ، ص 33 .\r\n( 4 ) . گفتهء ياقوت چنين است : « و استرآباد كورة بالسواد يقال لها كرخ ميسان » . ياقوت اين را در كلمهء\r\n","page_name":" 385 ","page_number":385},
  {"content":"\r\n\r\nآن از جملهء هشت شهرى بوده كه به گفتهء طبرى اردشير بنا كرده بود « 1 » .\r\n\r\nگاه‌شمارى قديم ايرانى در ميشان\r\nسلطنت ايرانى ميشان باعث شده بود كه در زمان سلوكيها هم حساب سال و ماه ايرانى قديم كه مهمترين ركن فرهنگى و مذهبى ايران بود همچنان در آنجا حفظ شود . استاد فقيد تقىزاده نشانى اين سال و ماه ايرانى را در ميشان از اواخر قرن سوم پيش از ميلاد يافته و احتمال مىدهد كه از طريق همين ميشانيها سال و ماه ايرانى به ماندائيها هم راه يافته باشد ، چه سال و ماه ماندائيها هم بدون يك روز اختلاف همان حساب ايرانى بوده است « 2 » . با توجه به آنچه دربارهء منطقه بهمن اردشير و سوابق تاريخى آن گذشت شايد بتوان تاريخ كاربرد سال و ماه ايرانى را در ميشان و همهء اين منطقه تا زمان هخامنشيان هم پيش برد .\r\n\r\nمانى در ميشان\r\nاز رويدادهاى مهمى كه باعث شده نام ميشان در تاريخ قديم بماند اقامت مانى در اين منطقه بوده .\r\nمانى كه از پدر و مادرى ايرانى و پارتى زاده شده بود ، در محيط مغتسله يا ماندائى قديم در همين ميشان به دوران آمده بود ، . پدر مانى را اهل شوش شمرده‌اند . مانى در تيسفون مىزيست ، بعدها كه هاتفى او را ندا در داد كه از شراب و گوشت و مباشرت با زنان بپرهيزد ، به جنوب رفت و در ناحيهء ميشان يا دشت ميشان ساكن گرديد . بنابر كتاب قبطى مانوى كفالايا ، در آخرين سال سلطنت شاه اردشير ، مانى به قصد تبليغ به هند رفت . اما در آن سال شاه اردشير مرد و شاهى به پسرش شاپور رسيد و او مانى را به نزد خود خواند .\r\n\r\n\r\n","description":"","footnote":"\r\nاسترآباد و پس از وصف محلى كه در شمال ايران از توابع طبرستان بين سارى و گرگان بوده است ، ذكر كرده ( معجم 1 / 242 ) . و در كلمه كرخ‌ميسان همچنين آورده : « كرخ‌ميسان : كورة بسواد العراق تدعى استرآباد و هى غير استرآباد التى بطبرستان « يعنى كرخ ميسان كوره‌اى ( - استانى ) است در سواد عراق كه استرآباد خوانده مىشود و آن بجز استرآبادى است كه در طبرستان است .\r\n( 1 ) . طبرى 1 / 820 ، « وانه ( - اردشير ) كان بنى ثمانى مدن منها . . . استاباد اردشير و هى كرخ ميسان . . . » .\r\n( 2 ) . تقىزاده ، مانى و دين او ، ص 32 - 33 .\r\n","page_name":" 386 ","page_number":386},
  {"content":"\r\n\r\nمانى با كشتى از سرزمين هنديان به خاك پارسيان و از آنجا به بابل و ميسان و خوزستان رفته پيش شاپور درآمد .\r\nاز اين‌كه در اين‌جا ميشان هم در رديف بابل و خوزستان ذكر شده چنين پيداست كه سرزمينى وسيع و كشورى معتبر بوده و با آنكه در زمان اردشير استقلال خود را از دست داده و در قلمرو فرمانروائى اردشير درآمده بود ، باز اعتبار و اهميت خود را همچنان حفظ كرده بود . و دليل بر اهميت و اعتبار آنجا هم اين بود كه اردشير پس از تسخير آنجا پسر خود مهرشاه را والى آنجا گردانيد . و از اين چنين برمىآيد كه ميشان در دولت ساسانى هم تا مدتها همچنان نام و آوازهء خود را به عنوان كشورى جداگانه حفظ كرده بوده . در كتيبهء شاپور هم در قلمرو فرمانروائيهاى او ميشان همچنان جدا از سورستان و در كنار سورستان ذكر شده « 1 » شايد بتوان احتمال داد كه در زمان انوشيروان بوده كه آن شاه با تصرفاتى كه در تقسيمات كشورى و در استانهاى سورستان كرده ، ميشان را هم از لحاظ ديوانى ضميمهء سورستان ساخته و به صورت دو استان از استانهاى آنجا درآورده است .\r\n\r\nميشان در دوران ساسانى\r\nچنين پيداست كه در دوران ساسانى قلمرو ميشان كه پيش از اين دوره گسترش آن به اندازه‌اى بوده كه بسيارى از مناطق دو استان شادبهمن و شادشاپور يا كسكر را دربر مىگرفته به تدريج كوچكتر شده و در تقسيمات جديدتر بخشهائى از آن جدا شده تا جائى كه در اواخر اين دوران كه ظاهرا فهرست ابن خردادبه و قدامه بازگو كنندهء آن است ، ميشان به يك بخش از بخشهاى چهارگانهء استان شادبهمن گفته مىشده همانند بابل كه در روزگار باستان نام كشورى با شوكت و پرآوازه بوده ولى در دوره‌هاى بعد در همين فهرست ابن خردادبه و قدامه نام منطقهء كوچكى شده است . ولى ظاهرا اين تغييرها تنها در تقسيمات ديوانى بوده و در ذهن ساكنان\r\n\r\n\r\n","description":"","footnote":"\r\n( 1 ) . اطلس تاريخى ايران\r\n","page_name":" 387 ","page_number":387},
  {"content":"\r\n\r\nاين منطقه همچنان نام و قلمرو سابق خود را حفظ كرده بوده .\r\nياقوت در وصف ميشان گويد : « ميسان كورهء ( - استان ) پهناورى است داراى روستاها و نخلستانهاى بسيار ، در ميان بصره و واسط ، و قبر عزير پيغمبر در آنجاست . . . « 1 » » و بلاذرى هم در روايتى از على بن محمد مدائنى نقل كرده كه گفت : « مردم ، ميشان و دشت ميشان و فرات و ابرقباد همه را ميشان مىگفتند » « 2 » .\r\nهنگامى هم كه خليفه عمر در تدارك حمله به ايران ، عتبة بن غزوان را به اين منطقه مىفرستاد ، به او گفت : « حيره گشوده شد تو اكنون به ناحيهء بصره برو و مردم فارس و اهواز و ميشان را مشغول دار و آنها را از كمك به برادرانشان باز دار » « 3 » كه از آن چنين برمىآيد كه ميشان همچنان در اذهان مردم سرزمين وسيعى را در اين منطقه دربر مىگرفته كم‌وبيش همسنگ فارس و خوزستان بوده ولى چون اين منطقه در تشكيلات ديوانى ساسانى به نام استان بهمن اردشير خوانده شده ميشان جزئى از آن گرديده و ياقوت در وصف آن گفته : « بهمن اردشير استان گسترده‌اى است ميان واسط و بصره و از آن است ميشان و مذار . اين استان را فرات بصره هم مىنامند و بصره هم از اين استان به شمار مىرود » « 4 » .\r\n\r\nمذار\r\nمركز ميشان يا به تعبير جغرافىنويسان اسلامى قصبهء آن شهرى بوده است كه نام آن در كتابهاى عربى به صورت مذار آمده . دربارهء اين نام تنها اين را مىدانيم كه عربى نيست و به قول ياقوت عجمى است « 5 » بىآنكه بدانيم آيا در اصل هم به همين صورت بوده يا شكل كنونى صورت عربى شدهء آن است . محل آن را در فاصله چهار روز از بصره نوشته‌اند ، و چون مركز ميشان بوده غالبا از آن به ميشان هم تعبير مىشده . بنابراين هرجا از ميشان شهر و قصبه اراده شده باشد ، نه طسوج و استان ، مراد همين شهر مذار است . اين‌جا از قديم و در دوران ساسانى شهرى آباد و معتبر و زيستگاه مرزبان اين ناحيه بوده ، يكى از پنج كرسى مطرانى مسيحيان\r\n\r\n\r\n","description":"","footnote":"\r\n( 1 ) . ياقوت ، معجم البلدان ، ص 4 / 715 .\r\n( 2 ) . بلاذرى ، فتوح 422 .\r\n( 3 ) . ياقوت ، معجم البلدان ، ص 1 / 638 .\r\n( 4 ) . ياقوت ، معجم البلدان ، ص 2 / 323 .\r\n( 5 ) . ياقوت ، معجم البلدان ، ص 4 / 468 در مذار .\r\n","page_name":" 388 ","page_number":388},
  {"content":"\r\n\r\nايران در همين ميشان بوده ، و يكى از زيارتگاههاى معروف يهود هم در همين جا قرار داشته ، و آن قبر عزير نبى بوده كه از قديم يهوديان به خدمت آن مىپرداخته‌اند ، و تا زمان ياقوت كه آن را ديده بود همچنان آباد بوده ؛ گويد داراى موقوفاتى است و يهوديان بر آنجا نذورات مىبرند « 1 » . و به نوشتهء مترجمان عربى كتاب لسترانج « بلدان الخلافة الشرقية » ( آقايان بشير فرنسيس و گورگيس عوّاد ) اين زيارتگاه كه به نوشتهء لسترانج بنام عزرا خوانده مىشود و هنوز هم در همان محل قديميش برجا است « 2 » .\r\n\r\nمرزبان مذار و عتبة بن غزوان\r\nمذار در دوران فتوحات اسلامى هم همچنان شهرى آباد و پرآوازه بوده و چنان كه گذشت مرزبان يعنى فرمانرواى اين منطقه در همين‌جا نشيمن داشته و به همين‌سبب هم او را در كتب فتوح ، مرزبان المذار خوانده‌اند « 3 » . عتبة بن غزوان ، سردارى كه عمر به اين منطقه اعزام داشته بود پس از گشودن ابلّه و منطقهء فرات در همين مذار با مرزبان اين منطقه روبرو شد . و چون اين ايام مصادف با دورانى بود كه با شكستن يا شكسته شدن سدّ و بندها و غرقه ساختن يا غرقه شدن ديه‌ها و آباديها كه كوچ ساكنان آنها را هم به دنبال داشت عامل تازه‌اى در صحنهء اين زدوخوردها نمودار مىگرديد ، عاملى كه از يك سو بر دشوارىهاى مردم اين مرزوبوم مىافزود و از سوى ديگر با كاهش نيروى پايدارى ايشان پيشرفت مهاجمان را آسان‌تر و سريع‌تر مىساخت از اين‌رو طبيعى بود كه عتبة بن غزوان ، پس از فتح ابلّه مركز مهمّ دريائى ايران كه شرح آن خواهد آمد ، با بهره‌گيرى از اين عامل جديد آهنگ مركز مهم ديگرى در اين منطقه كند كه آن مذار پايتخت همين استان بزرگ و آباد شادبهمن بود .\r\n* * *\r\n\r\n\r\n","description":"","footnote":"\r\n( 1 ) . ياقوت ، معجم البلدان ، ص 4 / 715 در ميسان .\r\n( 2 ) . لسترانج ، بلدان الخلافه الشرقيه ، ص 64 حاشيه .\r\n( 3 ) . بلاذرى ، فتوح ، ص 310 .\r\n","page_name":" 389 ","page_number":389},
  {"content":"\r\n\r\n\r\nفتح مذار پايتخت استان شادبهمن\r\nبلاذرى خبر فتح مذار را به صورتى بيان مىكند كه از خلال آن با همه ايجازى كه در آن به كار رفته نشانى اين عامل جديد را مىتوان ديد .\r\nوى تمام رويدادهاى جنگى عتبة را در اين استان پهناور و تسلّط بر آنها را در اين چند جمله كوتاه خلاصه كرده : « عتبة پس از اسكان همراهان خود به ابلّه روى آورد و با مردم آنجا به نبرد پرداخت و با جنگ آنجا را گشود و از آنجا به فرات آمد ، بر مقدمهء لشكريانش مجاشع بن مسعود بود آنجا را هم با جنگ گشود ، و از آنجا به مذار آمد مرزبان آنجا به جنگ با او شتافت ولى خداوند او را شكست داد و همه لشكريانش غرق شدند و خود او تسليم شد ولى عتبة گردنش را زد ، و از آنجا به دشت ميشان رفت در حالى كه مردم آنجا همگى براى مقابله با او گرد آمده بودند ولى او در يورش به آنها پيش‌دستى كرد آنها هم شكست يافتند . عتبة دهقانان آنها را كشت و پس از آن بىدرنگ به ابرقباد رفت و آنجا را هم خداوند بر او گشود . « 1 » »\r\n\r\nدربارهء غرق لشكريان مرزبان مذار\r\nالبته در اين اشاره‌هاى كوتاه نمىتوان در خبر فتح مذار براى اين نكته كه لشكريان مرزبان مذار همگى در آب غرق شدند ، با اين‌كه جنگ در خشكى بوده نه در آب ، توضيحى يافت . ولى مىتوان در پيرامون اين خبر از منابع ديگر اطلاعات ديگرى به دست آورد كه پرتو بيشترى بر اين خبر بيفكند . از جملهء اين اطلاعات يكى اين است كه به روايت طبرى اين مرزبان يكى از بزرگان با اسم و رسم دولت ساسانى بوده و پيروزى بر او كه فتح مذار و همهء اين استان پهناور و آباد را به دنبال داشته به آسانى به دست نيامده ، و عتبة هم آن را كارى كوچك نمىشمرده بلكه آن را يكى از كارهاى درخشان خود مىدانسته آن‌چنان‌كه براى رساندن خبر آن پيروزى به خليفه ، پيك مخصوصى كه طبرى نام او را انس بن حجيّة اليشكرى\r\n\r\n\r\n","description":"","footnote":"\r\n( 1 ) . فتوح البلدان ، ص 420 - 421 .\r\n","page_name":" 390 ","page_number":390},
  {"content":"\r\n\r\nنوشته است با فتح‌نامه و كمربند جواهرنشان مرزبان كه نشانهء مقام و مرتبت بزرگان دولت ساسانى بوده و معمولا مانند نفايس ديگر جزء غنايم تقسيم نمىشده و به خليفه اختصاص مىيافته ، نزد خليفه فرستاده است « 1 » . و همين پيك بوده كه چون عمر از او وضع مسلمانان را در بصره پرسيد گفت دنيا به آنها سخت روى آورده و آنها هم به انباشتن زر و سيم پرداخته‌اند « 2 » . و همين خبر هم به گفتهء طبرى رغبت مردم را بدانسوى بيشتر برانگيخت و بدانجا روى آوردند « 3 » .\r\nو ديگر تقارن نام مذار با ذكر بعضى از سدّهاى اين منطقه است . در توضيح اين مطلب بايد اضافه شود كه اسم و رسمى كه مذار در تاريخ اين دوران دارد ، از دو جهت است يكى از آن جهت كه آنجا پايتخت دولت قديمى ميشان بوده و در دوران ساسانى هم همچنان پايتخت و حاكم‌نشين استان شادبهمن كه ميشان قديم را هم در برداشته است باقى مانده . و ديگر از آن جهت كه در مسئله شكسته شدن سدّ و بندها و تشكيل ماندابها در همين استانهاى شادبهمن و شادشاپور كه در گفتار پيش شمه‌اى از آن گذشت نام مذار هم زياد برده مىشود و در اين جهت نام آن با نام جاى ديگرى كه عبدسى خوانده مىشده غالبا باهم ذكر مىشوند ، زيرا اين دو محل يعنى مذار و عبدسى در دو طرف آبگير عظيمى بوده‌اند كه با بستن سدّ به وجود آمده بوده و در جريان حوادث اين دوران درهم شكسته است . لوسترانج محل آن دو را در دو طرف رودى مىداند كه رود مذار خوانده مىشده و بين دو شهر مذار و عبدسى كه فاصلهء آنها شش فرسخ بوده است روان بوده « 4 » . شايد همين رود بوده كه با بستن سدّى مخزنى بر آن به صورت آبگيرى عظيم درآمده بوده و آب آن سرزمينهاى مرتفع را آبيارى مىكرده است .\r\nبه گفتهء حمزه اصفهانى نام فارسى عبدسى افداسهى بوده و آن در اصل نام سدّى بوده است در كسكر كه اعراب آن را ويران كردند و بدين‌سبب خود آن از ميان رفت ولى نام آن بر آباديهاى اطراف بماند « 5 » .\r\n\r\n\r\n","description":"","footnote":"\r\n( 1 ) . طبرى ، ج 1 ، ص 2384 .\r\n( 2 ) . « انثالت عليهم الدنيا فهم يهيلون الذهب و الفضّة » .\r\n( 3 ) . طبرى ، ج 1 ، ص 2386 .\r\n( 4 ) . بلدان الخلافة ، ص 63 .\r\n( 5 ) . ياقوت ، معجم البلدان ، ج 3 ، ص 603 .\r\n","page_name":" 391 ","page_number":391},
  {"content":"\r\n\r\nآنچه در اينجا به كلمه سدّ ترجمه شده در عبارت حمزه و ياقوت مصنعه است . براى مصنعه در كتابهاى لغت و تفسير معنيهاى چندى نوشته‌اند همچون ابنيه و مخازن آب و مانند اينها ، ياقوت گويد بعضى گفته‌اند مصانع به معنى سدّهايى است كه براى نگه داشتن آب « احباس المأ » مىساخته‌اند و مفرد آن مصنعه و مصنع است . اين معنى را كه در عبارت حمزه هم همين مقصود است ابن عبد الحق در مراصد الاطلاع روشنتر بيان كرده ، وى در تعريف نهروان چنين آورده : « نهروان رودى است كه از تامرّا گرفته شده و در دهانهء آن مصنعه‌اى است داراى دريچه‌هايى كه در هنگام كم‌آبى بسته مىشوند و در هنگام پرآبى باز مىشوند . » وى دربارهء وضع شهرها و روستاهايى كه از نهروان سيراب مىشده‌اند گويد : اين شهرها و روستاها هنوز باقى هستند ولى كسى در آنها نيست زيرا در اثر ويران شدن مصنعه‌اى كه آب را به نهروان مىرسانيد آب نهروان هم قطع شد و همه‌جا را خشكى گرفت . كه در همهء اين‌ها مصنعه به معنى سدّ است .\r\nبا توجه به آنچه گذشت براى روايت حمزه هم دربارهء ويران كردن اعراب سدّى را در عبدسى جز در همين درگيريهاى جنگى دوران عتبة بن غزوان موردى نمىتوان يافت زيرا پس از اين ايام كه همهء اين مناطق به تصرف عاملان خليفه درآمده بود ، ديگر علتى نبوده است كه عربها به چنين ويرانگريها دست بزنند .\r\nبه‌هرحال با پرتوى كه اين اخبار برگرفته از مآخذ مختلف عربى اسلامى بر خبر كوتاه بلاذرى دربارهء غرق لشكريان مرزبان مذار مىافكنند مىتوان با اطمينان بيشترى اين را پذيرفت كه آن سيلى كه همهء لشكريان مرزبان را طعمهء خويش ساخته آب همين سدّ و شايد سدهاى ديگرى در اين منطقه بوده كه مهاجمان آنها را ويران كرده‌اند تا عرصه را بر مرزبان و مدافعان مذار تنگتر ساخته و راه را براى تصرّف آن مركز مهم جنگى و دفاعى كه به عنوان پايتخت و حاكم‌نشين همهء آن منطقه نيروى رزمى و شأن و شوكتى داشته است هموار سازند . و چنين هم شده چون شكسته شدن سدّ و بندها و غرقه شدن زمينها و آباديها و غرق لشكريان مرزبان مذار بليّه‌اى براى ساكنان و مدافعان اين سرزمين بود كه از نيروى پايدارى آنها به شدّت كاسته و به پيشرفت مهاجمان بسى افزود .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nو بدين‌ترتيب در تشكيل ماندابها بر عوامل طبيعى عامل ديگرى هم افزوده مىشود و آن انسان ويران‌گر است .\r\n\r\nباز هم سخنى از ماندابهاى جنوب عراق\r\nدربارهء ماندابهايى كه در اثر شكسته شدن سدّ و بندهاى رودهاى سركش و آبگيرهاى بزرگ در جنوب عراق تشكيل يافته و هنوز هم به نام هور در همانجا گسترده است در گفتارى پيش از اين در استان شادشاپور كه چند تسوى آن‌هم در اثر همين رويداد به زير آب رفته و جزء همين ماندابها شده بود شرح مختصرى گذشت در اين‌جا اين توضيح هم بدان اضافه مىشود .\r\nدر شكسته شدن سد و بندها در اين دوران چه بسا عوامل انسانى مؤثرتر بوده‌اند تا عوامل طبيعى ، زيرا اين سدّ و بندها يا چنان كه گذشت مانند سدّ عبدسى به وسيلهء مهاجمان شكسته مىشده و يا به سبب اشتغال ايرانيان به جنگ با اعراب و پىآمدهاى آن ، كه شايد كوچهاى متعدّدى را هم به دنبال مىداشته ، فرصت پرداختن به تعمير سدّ و بندها از دست مىرفته زيرا كسانىكه مىبايست به چنين كارها بپردازند در جايى قرار و استقرار نداشته‌اند .\r\nشرحى كه ياقوت دربارهء همين ماندابهاى جنوب عراق كه در كتب عربى آنها را بطائح ( - جمع بطيحه ) مىخوانند نوشته است چون تا حدى وضع اين مناطق و كيفيت برخورد با ويرانيهايى كه در اثر عوامل مختلف در سدّ و بندها به وجود مىآورده است روشن مىسازد در اينجا بخشى از آن نقل مىشود :\r\nوى گويد : بطائح سرزمين پهناورى است ميان واسط و بصره كه در قديم روستاهايى به هم پيوسته و سرزمينى آباد بود ، و چنين اتفاق افتاد كه در روزگار خسروپرويز دجله و فرات طغيانى عظيم كردند خارج از عادت ، و خسروپرويز از جلوگيرى آن عاجز ماند و آب مقدارى از زمينها و روستاها را گرفت و مردم آنها آنجا را ترك كردند و چون آب فروكش كرد و او دوباره درصدد تعمير آن سدّها برآمد مرگ به او امان نداد و پس از او هم فرصتى براى اين كار به دست نيامد . و هنگامى كه با ظهور اسلام ايرانيان به جنگ با اعراب اشتغال يافتند و\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبه ترك ديار ناچار شدند چون مسلمانان بصيرتى در عمران و آبادى نداشتند اين مناطق رو به ويرانى و ماندابها رو به گسترش نهاد « 1 » . در اين‌جا اين توضيح بايد اضافه شود كه آن جايى كه ايرانيان در آنجا از يك سو با طغيان آب و شكستن سدّ و بندها و غرق روستاها و ترك ديارشان روبرو بودند و از سوئى هم با جنگ اعراب درگير شده بودند ، همين منطقهء جنوبى سورستان يا سواد و دو استان شادبهمن و شادشاپور يا كسكر و آن‌هم در همين دوران حملهء عتبة بن غزوان به اينجا بود زيرا پس از اين تاريخ براى اين منطقه چنين وضعى پيش نيامد . و مذار حاكم‌نشين همين استان شادبهمن هم يكى از كانونهاى اصلى اين تحولات طبيعى و درگيريهاى جنگى اين منطقه بود .\r\nذكر آنچه گذشت براى بيان اين نكته است كه اين نابسامانيها عامل مؤثرى در كاهش نيروى مدافعان و پيشرفت سريع مهاجمان در اين منطقه گرديد . عامل ديگر آن بىدفاع بودن اين منطقه كشاورزى بود . بلاذرى در روايتى از قول يكى از حاضران در اين جنگها گويد : ما با امير ( - مقصود عتبة بن غزوان است ) به ابلّه حمله كرديم و بر آنها پيروز شديم و سپس از رود فرات گذشتيم .\r\nمردم آنجا با كشت‌افزارهاى خودشان به مقابلهء ما بيرون آمده بودند ، ما بر آنها هم پيروز شديم و فرات را گشوديم « 2 » .\r\nدر دوران اسلامى مذار تا مدتها شهرت و آوازه‌اش را حفظ كرد . در بسيارى از حوادث بزرگ اين منطقه نام آن آمده . در زمان استخرى مذار شهرى بوده همرديف آبادان و ابلّه و مفتح . استخرى گويد اينها همه در كنارهء دجله قرار دارند .\r\nشهرهاى كوچك و هم‌اندازه و آباد هستند مگر ابلّه كه بزرگتر از همه است « 3 » .\r\n\r\n\r\n","description":"","footnote":"\r\n( 1 ) . ياقوت در بطيحه . تفصيل بيشتر را در كتاب الخراج قدامة بن جعفر خواهيد يافت .\r\n( 2 ) . فتوح البلدان ، ص 419 : « ثم عبرنا الفرات ، فخرج الينا اهل الفرات بمساحيهم ، فظفرنا بهم و فتحنا الفرات . » سرزمينى كه در اين‌جا فرات خوانده شده بخشى از سرزمين ميشان بوده ؛ بخشهاى ديگر آن به نامهاى ميشان ، و دشت ميشان و ابرقباد خوانده مىشده‌اند . بلاذرى از على بن محمد مدائنى نقل كرده كه مردم ميشان و دشت ميشان و فرات و ابرقباد همه را ميشان مىخواندند .\r\n( 3 ) . استخرى ، مسالك الممالك ، چاپ بريل ، ص 81 .\r\n","page_name":" 394 ","page_number":394},
  {"content":"\r\n\r\nشيعيان هم در آنجا زيارتگاه بزرگ و باشكوهى داشته‌اند و آن آرامگاه عبد الله بن على بن ابى طالب بوده كه ياقوت بناى آن را به عظمت و جلال ستوده و گفته است كه در بناى آن اموال بسيارى خرج شده و موقوفات بسيارى هم بر آن وقف گرديده و همواره نذوراتى هم به آن تقديم مىشود . و در زمان ياقوت مردم آنجا عموما شيعه بوده‌اند كه وى آنها را با الفاظى همچون غلات و طغام و صفاتى از اين دست خوانده است « 1 » .\r\nوى در نزديكى همين‌جا بين مذار و واسط از جاى ديگرى نام برده به نام فاروث كه مردم آنجا هم تماما شيعه و به گفتهء او به افراط و غلّو منسوب بوده‌اند « 2 » .\r\nشهر مذار از ميان رفته و اثرى از آن نمانده ولى اين زيارتگاه همچنان پايدار مانده و در نزديك آنجا ويرانيهائى قديمى ديده مىشود كه بجه خوانده مىشود و آثار آن به دوران ساسانى و اسلامى بازمىگردد و حدس مىزنند كه اين‌جا محل شهر قديمى مذار بوده است « 3 » .\r\n\r\nرود ميشان\r\nيكى از شاخه‌هاى معتبر دجله در جنوب واسط كه از اين منطقه مىگذشته و قابل كشتيرانى هم بوده به نام نهر ميشان خوانده مىشده ، دجله پس از گذشتن از واسط به پنج رشته بزرگ تقسيم مىشده كه نامهاى آنها را به اين‌گونه ضبط كرده‌اند : نهر ساسى - نهر غراف - نهر دقله - نهر جعفر و نهر ميسان ، و همهء اين شاخه‌ها با شاخه‌هائى كه از فرات در اين منطقه روان بوده در نزديكى دهى كه در فاصلهء يك روز راه از بصره قرار داشته و به نام مغاره خوانده مىشده ، به هم مىپيوسته‌اند « 4 » و چون تمام اين نواحى از استان بهمن اردشير بوده‌اند ، از اين‌رو رود بزرگى كه از پيوستن همهء اين شاخه‌هاى دجله و فرات در اين‌جا به وجود مىآمده است رود بهمن اردشير خوانده مىشده كه وصف آن گذشت .\r\nياقوت از شهركى در همين منطقه و در كنارهء همين رود ميشان نام مىبرد\r\n\r\n\r\n","description":"","footnote":"\r\n( 1 ) . ياقوت . معجم البلدان ، 4 / 468 .\r\n( 2 ) . ياقوت ، 3 / 840 .\r\n( 3 ) . لسترانج ، بلدان الخلافة الشرقيّة ، ص 64 پانويس 1 .\r\n( 4 ) . ياقوت ، 2 / 553 .\r\n","page_name":" 395 ","page_number":395},
  {"content":"\r\n\r\nبه نام البزاز كه در ميان مذار و بصره قرار داشته و گويد آنجا را چندين بار ديده « 1 » .\r\nو همچنين از دو محل به نام حلّه نام برده است كه يكى را حلّه بنى فيله خوانده و گويد در شارع ميشان است ميان واسط و بصره و ديگرى را حلّه بنى دبيس ناميده ، و گويد آن نزديك هويزه و از توابع ميشان است و ميان واسط و بصره و اهواز قرار دارد « 2 » . و از جمله جاهائى كه از توابع ميشان شمرده دهى بوده است به نام سمره ، و گويد عامه آن را سمرّه با تشديد ميم مىخوانده‌اند و اين محلّى است كه گويند قبر عزير در آنجا است « 3 » . و ديگر محلى بوده كه نام آن در عربى به صورت هاطرى ذكر شده در مقابل مذار بوده و از سرزمين ميشان شمرده مىشده . ياقوت كه خود اين روستا را ديده بوده آن را جائى نيكو و باصفا و پرنخلستان و پرآب و درخت يافته و از فراوانى مرغ و خروس آنجا سخن گفته است « 4 » .\r\n\r\nتسوى ابرقباد\r\nابرقباد يكى از چهار تسوى استان بهمن اردشير است كه چنان كه ديديم ابن خردادبه « 5 » و قدامة بن جعفر « 6 » هردو آن را به همين گونه نوشته‌اند . يعقوبى نيز كه كم‌وبيش هم روزگار با اين دو تن بوده از آن به صورت كورة ابرقباد نام برده « 7 » ، كوره چنان كه در جاى خود ذكر شد هرچند به گفتهء ياقوت آن‌هم به معنى استان بوده ، ولى هميشه با اين دقت به كار نمىرفته و جاهاى كوچك‌تر از استان را هم كوره مىناميده‌اند كه بايد اين‌جا را هم از آن موارد شمرد . يعقوبى محل اين كوره را نزديك مذار مركز ميشان نشان داده و گويد شهر ابرقباد فسى خوانده مىشود . ولى از شهرى به اين نام نشانى در جائى يافت نشد .\r\nاين محل هم پس از فتح ابلّه به وسيلهء عتبة بن غزوان گشوده شد . بلاذرى گويد :\r\nعتبه پس از فتح ابلّه به فرات رفت و از آنجا به مذار و دشت ميشان شد و پس از\r\n\r\n\r\n","description":"","footnote":"\r\n( 1 ) . ياقوت ، 1 / 603 .\r\n( 2 ) . ياقوت ، 2 / 323 .\r\n( 3 ) . ياقوت ، / 840\r\n( 4 ) . ياقوت ، 4 / 947 .\r\n( 5 ) . ابن خردادبه ، المسالك و الممالك ، ص 7 .\r\n( 6 ) . قدامه ، نبذ من كتاب الخراج ، المسالك ، ص 235 .\r\n( 7 ) . يعقوبى ، البلدان ، چاپ بريل ، ص 322 و 323 .\r\n","page_name":" 396 ","page_number":396},
  {"content":"\r\n\r\nفتح آنجا بىدرنگ آهنگ ابرقباد كرد و آنجا را هم گشود . ولى پس از آنكه عتبه به مدينه بازگشت مردم آنجا سر از فرمان برتافتند و اين‌بار مغيرة بن شعبه كه جانشين عتبه بود بر سر آنها تاخت و آنجا را دوباره به فرمان آورد « 1 » . طبرى سردار ايرانى آنجا را كه با مغيره جنگيده و او را يكى از بزرگان ابرقباد خوانده ، فيلكان ناميده و گويد جنگ آنها در محلى به نام مرغاب روى داد « 2 » . طبرى از اين ابرقباد در جاى ديگرى هم نام برده و آن در رويدادهاى سال هشتاد و سوم هجرى در جنگ ميان ابن اشعث و حجاج است كه گويد آن جنگ در مسكن از سرزمين ابرقباد اتفاق افتاد « 3 » .\r\nاين نكته درخور ذكر است كه نام ابرقباد در بيشتر جاها ابزقباد با زاى نقطه‌دار آمده كه درست نيست . از مآخذ قديم شايد آنچه در فتوح البلدان بلاذرى آمده تنها موردى باشد كه اين نام دور از اين تحريف و به صورت صحيح آن ذكر شده و گرنه در نوشتهء ابن خردادبه و قدامه و نوشته‌هاى طبرى كه نقل شد در همه آنها به همين صورت تحريف شده نقل شده و شايد براى توجه دادن به همين تحريف است كه  M . G . De Goeje  مصحح تاريخ طبرى در فهرست اعلام آن كتاب گذشته از ابزقباد با زاى نقطه‌دار ، ابرقباد با راى بىنقطه را هم ذكر كرده و به آن‌هم ارجاع داده است « 4 » . ياقوت كه او هم در معجم البلدان آن را با زاى نقطه‌دار ضبط كرده ، گويد اين نام را به همين‌صورت به خط بيش از يك تن از اهل علم يافتم « 5 » .\r\nدر دائرة المعارف بستانى تأليف جديد كه به تصحيف اين كلمه توجه شده و در آنجا ابرقباد به صورت اصلى آن آمده ، ولى در معنى كلمه ابر كه ابر خوانده شده و غيم معنى گرديده « 6 » . اشتباهى رخ داده كه گمان مىرود از اشتباه ياقوت در ابرشهر سرچشمه گرفته باشد . چه ياقوت هم در آنجا ابرشهر را ابرشهر پنداشته و ابر را\r\n\r\n\r\n","description":"","footnote":"\r\n( 1 ) . فتوح البلدان ، ص 421 و 424 .\r\n( 2 ) . طبرى 15 / 657 .\r\n( 3 ) . طبرى ، 2 / 1123 .\r\n( 4 ) . طبرى ، 15 / 657 .\r\n( 5 ) . معجم ، 1 / 90 .\r\n( 6 ) . دائرة المعارف ، بادارة فؤاد افرام البستانى ، رئيس الجامعة البنانية ، بيروت ، 1958 م . ج 2 ص 195 .\r\n","page_name":" 397 ","page_number":397},
  {"content":"\r\n\r\nهم به عربى غيم معنى كرده و گويد لابد آنجا را به سبب آبادانى و بارورى آن ابر شهر يا شهر باران خوانده‌اند « 1 » . در لغت‌نامه دهخدا هم درباره آن چنين آمده است : « . . . ابرقباد يا برقباد نام يكى از نواحى بابل دجله است در حدود غربى اهواز ، در جنوب واسط و شمال بصره و اين نام از قباد اول ( كواد ) پادشاه ساسانى آمده است و جزء اول اين كلمه ابز يا اباز با ز نقطه‌دار چنان كه در بعضى فرهنگها آمده نيست . ، و ابر در آغاز نامهاى مقدس ايرانى بسيار است . و اين‌كه بعضى مورخين ابرقباد را نام ناحيه ( ارجان ) بهبهان گفته‌اند ظاهرا درست نيست « 2 » .\r\nاين بعض مورخين كه در لغت‌نامه از قول آنها آمده كه ابرقباد نام ناحيهء ارّجان هم هست ياقوت است در معجم البلدان كه اين را از قول ابن الفقيه و ديگران نقل كرده « 3 » .\r\n\r\n\r\n","description":"","footnote":"\r\n( 1 ) . معجم ، 1 / 80 .\r\n( 2 ) . لغت‌نامه در ابرقباد .\r\n( 3 ) . معجم ، 1 / 90 .\r\n","page_name":" 398 ","page_number":398},
  {"content":"\r\n\r\n\r\nگفتار بيست و يكم بصره از سنگلاخهاى لغوى تا واقعيات تاريخى و جغرافيايى\r\nآنچه دربارهء آن معروف است * بصره در كتابهاى لغت عربى * عتبة بن غزوان در بصره * هدف عمر از اعزام عتبه به بصره * واقعيات تاريخى و جغرافيايى * راههايى كه از بصره مىگذشته * در جستجوى نام بصره از خلال واقعيات تاريخى * روايتى از حمزهء اصفهانى * توضيحى درباره بسراه و نظيرى براى آن * سؤالى كه به ذهن مىرسد * پاسخى كه بايد بدان انديشيد * باز هم سخنى در تعريب و تحريف * مرگ عتبة بن غزوان و امارت مغيرة بن شعبه * وضعى كه پسند خليفه و كمال مطلوب مغيره بود * بصره شهرى كه شيطان در آن لانه كرد .\r\n\r\nآنچه دربارهء آن معروف است\r\nمعروف است كه بصره و كوفه را عربها در دوران فتوحات اسلامى بنياد نهاده‌اند و پيش از آنها اين‌جا سرزمينى متروك و بىنام و\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nنشان بوده است . اين امر نه‌تنها معروف است بلكه از مسلّمات تاريخى هم شمرده مىشود . دربارهء كوفه در جاى ديگرى از اين كتاب سخن خواهد رفت . در اين‌جا سخن از بصره است كه جزئى از استان بهمن اردشير بوده ، و در تاريخ و فرهنگ ايران نه‌تنها در اين دوران بلكه از زمانهاى بسيار دور جايى شايسته داشته ، جايى كه به درستى شناخته نشده همچنانكه نام درست آن‌هم در پيچ و خمهاى تعريب و مسايل ناشى از آن پوشيده و ناشناس مانده ، و همين هم باعث شده كه بصره و مباحث لغوى و جغرافيايى و تاريخى آن يكى از مباحث دامنه‌دار اين كتاب گردد .\r\nآنچه در آغاز اين گفتار ، براى اين‌كه خواننده در مسير مباحث آن قرار گيرد ، درخور ذكر مىنمايد اين است كه آنچه معروف شده است درست نيست و آنچه هم از مسلمات تاريخى شمرده مىشود گذشته از اين‌كه از مسلمات تاريخى نيست با واقعيات تاريخى هم سازگار نيست . زيرا سرزمينى كه بصره خوانده شده نه‌تنها در هنگام آمدن عربها به اين‌جا جايى متروك و بىنام و نشان نبوده بلكه يكى از جاهاى آباد و مشهور و از كانونهاى معتبر فرهنگ و تمدن ايران و از مراكز مهمّ زبان فارسى هم بوده است كانونى كه پوشيده و ناشناس مانده و در بحث و بررسيهايى كه پس از اين خواهد آمد سعى شده تا جايى كه ميسّر گردد با نمودن چهرهء واقعى آن يكى از مراكز شناختنى فرهنگ و تمدن ايران را كه سهم بزرگى در انتقال آن فرهنگ و تمدن به جهان اسلام و زبان عربى داشته است معرفى گردد . و اين‌كه اين بحث و بررسيها با آنچه در كتابهاى لغت عربى در اين‌باره آمده است آغاز مىگردد بدان‌سبب است كه نخستين جايى كه رهروان اين راه آثار ابهام و تيرگى را در آن مىيابند و با اندكى غفلت به گمراهى مىافتند در همين كتابهاى لغت عربى و در جستجو از اصل و تبار و معنى بصره است كه نخستين گام در اين راه است .\r\n\r\nدر كتابهاى لغت عربى\r\nياقوت در معجم البلدان مجموعهء تقريبا كاملى از گفته‌هاى ارباب لغت و ديگر راويان عرب را در اين‌باره آورده كه\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nچند نمونه از آنها در اين‌جا نقل مىشود :\r\n« ابن الانبارى گفته : بصره در كلام عرب به معنى زمين درشتناك است .\r\nقطرب گفته : بصره زمينى است سنگستان و سم‌شكن كه از آنجا سنگ مىبرند .\r\nو ديگرى گفته : است كه بصره سنگ سست است كه در آن رگه‌هاى سفيد باشد .\r\nابن اعرابى گفته : سنگهاى سخت را بصره مىگفته‌اند و اين محل را هم از آن رو بصره ناميدند كه زمين سخت و درشتناك بوده .\r\nشرقى بن قطامى گفته : كه مسلمانان هنگامى كه به اين‌جا رسيدند از دور كه به آنجا نگاه كردند سنگ و ريگ آنجا به چشمشان خورد گفتند اين‌جا بصره است يعنى ريگزار است .\r\nبرخى از مغربيان گفته‌اند : بصره يعنى گل چسبناك يا لغزان .\r\nو برخى گفته‌اند : بصره يعنى زمين خوب سرخ رنگ .\r\nو احمد بن محمد همدانى از قول محمد بن شرحبيل گفته كه اين محل را از آن‌رو بصره ناميده‌اند كه آنجا داراى سنگ سخت سياه است « 1 » . »\r\nهمين معانى كم‌وبيش در مآخذ ديگر قديم هم آمده ، مقدسى مؤلف كتاب احسن التقاسيم نام آن را از سنگ سياه يا به قولى از سنگ سست و يا از زمين درشتناك مشتق دانسته « 2 » . و اين معنى از طريق آنها در كتب محققان معاصر هم راه يافته . لوسترانج گويد نام بصره از سنگ سياه مشتق شده و اين شهر در روزگار عمر در سال 17 بنياد يافته « 3 » .\r\nاز مجموع آنچه دربارهء معنى اين كلمه در كتب لغت و تاريخ نقل شده و از اختلافها و گاه تضادهايى كه بين آنها هست مىتوان اين مطلب را به خوبى دريافت كه اصل كلمه بصره و معناى آن بر كسانى كه خواسته‌اند براى آن معنايى ذكر كنند پوشيده بوده ، و لغت‌نويسان كوشيده‌اند كه از ريشهء ب . ص . ر عربى براى آن معناهايى درآورند . معناهايى كه با دقت در آنها مىتوان به خوبى دريافت كه\r\n\r\n\r\n","description":"","footnote":"\r\n( 1 ) . ياقوت ، معجم البلدان ، ج 1 ص 636 .\r\n( 2 ) . مقدسى : احسن التقاسيم ، ص 118 .\r\n( 3 ) . لوسترانج ، بلدان الخلافة الشرقية ، ص 64 .\r\n","page_name":" 401 ","page_number":401},
  {"content":"\r\n\r\nآنچه ارباب لغت عربى دربارهء معنى بصره و اصل و تبار آن گفته‌اند علاوه بر اين كه قابل انطباق با موقع جغرافيايى بصره در آن دوران نيست با واقعيات تاريخى آن دوران هم اختلافى فاحش دارد و فاحش‌تر از همه منطبق ساختن اين گفته‌ها با عمل عمر بن الخطاب خليفهء وقت است در اعزام نيرويى از اعراب مسلمان براى تصرف اين محل همچون مقدمه‌اى براى مقاصد جنگى ديگر به سركردگى عتبة بن غزوان .\r\n* * * \r\nعتبة بن غزوان\r\nچون نخستين بارى كه نام بصره به همين صورت در تاريخهاى عربى برده شده در همين رويداد است در اين‌جا توضيحى دربارهء آن لازم مىنمايد .\r\nدربارهء اعزام عتبة بن غزوان به اين منطقه در روايات مختلف تاريخى از لحاظ زمان و مكان اختلافهايى ديده مىشود . از لحاظ زمان تاريخ آن از سال 14 تا 17 هجرى در نوسان است ، و از لحاظ مكان هم مبدأ آن بين مدينه و قادسيه مورد اختلاف است ، آيا عتبه را چنان كه دينورى در الاخبار الطوال « 1 » و بلاذرى در فتوح البلدان « 2 » نوشته‌اند شخص عمر مستقيما از مدينه به اين‌جا اعزام داشته ، يا چنان كه طبرى نوشته است « 3 » ، سعد بن ابى وقاص فرمانده جبههء كوفه او را به دستور عمر از اردوگاه خود بدانجا فرستاده است ؟ مبدأ هرجا و فرستنده هركه باشد همه در اين امر همداستان هستند كه عمر عتبة بن غزوان را مستقيما يا به واسطهء سعد با گروهى كه شمارهء آنها در روايات مختلف بين هشتصد تا دو هزار تن آمده است بدين قصد به اين محل فرستاده تا آنها با اشغال آنجا هم جلو نيروهايى را بگيرند كه احتمال مىرفته از فارس و خوزستان و ميشان براى كمك به ايرانيانى كه در قادسيه مورد حمله قرار گرفته يا بنا بوده قرار بگيرند به اين‌جا بيايند ، و هم راه بازرگانى به مدائن و اطراف آن را قطع كنند و مانع شوند كه از آن راه كمك يا كالايى به پايتخت ايران برسد .\r\n\r\n\r\n","description":"","footnote":"\r\n( 1 ) . الاخبار الطوال ، ص 116 - 118 .\r\n( 2 ) . فتوح البلدان ، ص 418 و 149 .\r\n( 3 ) . تاريخ طبرى 1 / 2384 .\r\n","page_name":" 402 ","page_number":402},
  {"content":"\r\n\r\nاين مطلب يعنى قطع راه بازرگانى به مداين را مسعودى در روايتى كه از چند تن از راويان معتبر نقل كرده و به آن اعتماد نموده است عنوان كرده . مسعودى در كتاب التنبيه و الاشراف اقوال مختلفى دربارهء تاريخ ورود عتبة بن غزوان به محل بصره در سالهاى 17 يا 16 هجرى نقل كرده و از قول برخى از راويان هم آورده كه عتبة از مدائن به دستور سعد ابن ابى وقاص به بصره حركت كرده و آن هم پس از فراغت سعد از فتح جلولا بوده ولى هيچ يك از اين اخبار و روايات را درخور اعتماد ندانسته ، چون به خبر زير برخورده كه آن را سه تن از راويان معتبر اخبار تاريخى اين دوران يعنى ابو مخنف و مدائنى و هيثم بن عدى روايت كرده بوده‌اند آن را پذيرفته و با اعتماد بر آن خبر روايات ديگر را مردود شمرده است . خبر اين است كه ورود عتبة به محل بصره در سال 14 هجرى بوده ، و عمر او را بدين‌منظور به آنجا اعزام داشته بوده كه راه بازرگانى به مدائن و اطراف آن را از اين سوى قطع كند . مسعودى پس از نقل اين روايت گويد : بنابراين كسانى كه گفته‌اند بصره در سال 17 هجرى بنياد يافته است اشتباه كرده‌اند « 1 » .\r\nدربارهء ارتباط بصره با راه بازرگانى مدائن شايد لازم باشد كه به آنچه در اين‌باره پيش از اين در مطالب مربوط به ابلّه گذشت مراجعه شود .\r\n\r\nهدف عمر از اعزام عتبة بن غزوان به بصره\r\nخبرى هم كه در يكى از قديمىترين مآخذ تاريخى اسلامى يعنى الأخبار الطوال در اين مورد آمده اين مطلب را كه اعزام عتبة به بصره پيش از جنگ قادسيه بوده تأييد مىكند . به گفتهء ابو حنيفه دينورى « چون خبر پيروزيهاى مثنّى بن حارثه در جنگ مهران كه در جبهه حيره اتفاق افتاده بود به عمر رسيد و سويد بن قطبه از عربهايى كه در ناحيه بصره به تاخت و تاز مشغول بود نيز او را از گسيختگى اوضاع ايرانيان در آن سامان آگاه كرد و از او خواست تا او را با فرستادن سپاهى كمك كند عمر هم عتبة را با دو هزار تن به آن حدود فرستاد « 2 » .\r\n\r\n\r\n","description":"","footnote":"\r\n( 1 ) . مسعودى : التنبيه و الاشراف . ص 357 - 358 .\r\n( 2 ) . دينورى : الاخبار الطوال ، ص 116 .\r\n","page_name":" 403 ","page_number":403},
  {"content":"\r\n\r\nبلاذرى اين مطلب را روشن‌تر بيان كرده . وى پس از ذكر تاخت و تازهاى سويد بن قطبه در ناحيهء خريبه بصره گويد چون خبر سويد بن قطبه و كارهايى كه او در بصره انجام مىداد به عمر رسيد عمر تصميم گرفت كه آن كارها را هم به عهده كسى بگذارد كه از سوى خود او منصوب شده باشد پس آن را به عهده عتبة بن غزوان كه از مهاجران قديمى بود گذاشت ، و به او گفت « حيره گشوده شده و يكى از بزرگان ايران ( - يعنى مهران ) هم كشته شده ، و خيل مسلمانها در بابل قدم گذاشته‌اند ، تو هم به ناحيهء بصره برو و آنها را كه در آن حدود هستند از مردم اهواز و فارس و ميشان به خود مشغول دار و از كمك به برادران خودشان در برابر برادران خودت بازدار . » پس عتبه هم به آنجا آمد و سويد بن قطبه هم با همهء آنها كه از قبيله‌هاى بكر بن وائل و بنى تميم با او بودند به عتبه پيوستند « 1 » .\r\nاز مطالب مختلفى كه در اين‌جا دربارهء تاريخ و اهداف اين واقعه ذكر شد و با توجه به آنچه پيش از اين دربارهء جنگ قادسيه و مقدمات آن گذشت چنين برمىآيد كه تاريخ اعزام عتبة بن غزوان به بصره پيش از شروع جنگ قادسيه و بعد از سقوط دو پادگان مهم ايران در حاشيهء صحرا ؛ يكى پادگان حيره در منطقه كوفه و ديگر پادگان بهشت‌آباد در حدود بصره ، و در دورانى بوده است كه عمر پس از شكست حمله ابو عبيد ثقفى و كشته شدن او كه شرح آن گذشت « 2 » حمله ديگرى را و اين بار كارىتر و با آمادگى بيشتر در سر مىپروراند و براى چنين آمادگى تصرف بصره و ابلّه با موقع نظامى و اقتصادى ممتازش كمال مطلوب او بود ، به خصوص كه اكنون با سقوط پادگان بهشت‌آباد آنجا بىدفاع مانده و در دسترس قرار گرفته بود . و آنچه او را به شتاب در بهره‌گيرى از آن فرصت وامىداشت يكى جلوگيرى از كارآ شدن مجدد آن پادگان بود كه هنوز ديده‌بانهايى از آن حفاظت مىكردند « 3 » و ديگر اين بود كه تاخت‌وتازهايى كه در\r\n\r\n\r\n","description":"","footnote":"\r\n( 1 ) . بلاذرى : فتوح البلدان ص 418 و 419 .\r\n( 2 ) . تاريخ و فرهنگ ايران . . . ج 1 ، ص 406 به بعد .\r\n( 3 ) . در روايتى كه ياقوت از گفته نافع بن الحارث يكى از همراهان عتبة نقل كرده آمده : « فلمّا\r\n","page_name":" 404 ","page_number":404},
  {"content":"\r\n\r\nناحيهء بصره شروع شده بود آن خود به وسيله باديه‌نشينان حاشيه صحرا در همان نقطه و با استفاده از آشفتگىهاى درونى ايران و ضعف مرزداران صورت مىگرفت و حركتى جدا از آن چيزى بود كه سران قوم آن را در مدينه رهبرى مىكردند . و عمر براى اين‌كه آن حركت خود ريشه‌اى جداگانه نيابد عتبه را با نيرويى كافى از سوى خود اعزام داشت كه آن حركت را هم در خود گيرد و او نيز چنين كرد و همهء آنها كه در آنجا و در جاهاى ديگر نزديك به آنجا به تاخت وتاز و غارت و ويران‌گرى مىپرداختند به دستور خليفه به او پيوستند .\r\nبراى اين‌كه اهميت اشغال اين مركز براى رسيدن به هدفهايى كه خليفه درنظر داشت بهتر معلوم گردد بايد به اين نكته توجه شود كه بصره چنان كه گذشت محل تقاطع راههاى مختلف در غرب فرات بود و نيروهايى كه خليفه مىانگاشت از جنوب ايران يعنى ميشان و خوزستان و فارس به كمك ايرانيانى بشتابند كه در حدود حيره و كوفه مورد حمله قرار گرفته يا مىگرفته‌اند خواه ناخواه مىبايستى از همين محل بگذرند و از اين‌جا بىهيچ دشوارى در غرب فرات خود را به پشت جبهه اعراب در بصره و كوفه برسانند و آنها را در محاصره گيرند ، زيرا اينجا يعنى همين محل بصره راه طبيعى جنوب ايران به عربستان بود . چنان كه وقتى عربها هم در همين‌جا پايدار شدند و نيروى آنها با افزوده شدن قبايل ديگر رو به فزونى گذاشت و آشفتگيهاى درونى ايران هم بيشتر شد از همين‌جا براى تصرف مناطق جنوبى ايران به حركت درآمدند از ابلّه آغاز كردند و تا ميشان و خوزستان و فارس و كرمان و سيستان و خراسان به پيش رفتند و به همين‌سبب هم در اين دوران و در تمام دوران اموى همهء مناطق جنوبى ايران و گاه تا خراسان از قلمرو امارت بصره به شمار مىرفت .\r\n* * *\r\n\r\n\r\n","description":"","footnote":"\r\nابصرتنا الدّيادبة خرجوا هرّابا و جئنا القصر فنزلناه » ( معجم البلدان ج 1 ص 638 . يعنى چون ديده‌بانها ما را ديدند پا به فرار گذاشتند ما هم به قصر آمديم و در آنجا منزل كرديم » ( الدّيادبة جمع عربى ديده‌بان است ) .\r\n","page_name":" 405 ","page_number":405},
  {"content":"\r\n\r\n\r\nواقعيات تاريخى\r\nحال چون از سنگلاخهاى لغوى بگذريم و به واقعيات تاريخى برسيم رويدادهاى واقعى آن دوران و واقعيات جغرافيائى اين محل را بدينگونه خواهيم يافت .\r\nهنگامى كه عتبة بن غزوان با همراهان خود به اين محل بصره رسيد در آنجا هفت دسكره يافت . دسكره شكل عربى شدهء دستگرد يا دستجرد فارسى است .\r\nجواليقى در كتاب المعرّب من الكلام الاعجمى دسكره را بنايى كاخ‌مانند معنى كرده كه پيرامون آن را خانه‌هايى فراگرفته باشند « 1 » به گفته بلاذرى دو تا از اين هفت دسكره در خريبه بوده‌اند و دوتا از آنها در جايىكه نام آن را زابوقه نوشته و سه تا ديگر در جايى كه در زمان بلاذرى اقامتگاه قبيله ازد بوده و به نام دار الازد خوانده مىشده . عتبة همراهان خود را در آن دسكره‌ها جاى داد و خودش در خريبه فرود آمد كه پيش از آن پادگان نظامى ايرانيان بود « 2 » .\r\n\r\nبهشت‌آباد اردشير\r\nاين‌جايى كه عربها آن را خريبه يعنى خرابه يا ويرانه ناميدند و پيش از آن به گفته بلاذرى پادگان نظامى ايرانيان بوده همان جايى است كه به نام بهشت‌آباد اردشير خوانده مىشده و ياقوت از گفته حمزه اصفهانى آن را و نسبت آن را با بصره چنين تعريف كرده : « بصره در سال 14 بنيان نهاده شد در كنارهء صحرا و در جانب شهرى قديمى از شهرهاى ايران كه وهشتاباد اردشير خوانده مىشد و مثنّى بن حارثه شيبانى با حمله‌هاى مكرر آنجا را ويران ساخته بود . و چون اعراب بدين‌موضع آمدند آنجا را خريبه ناميدند و جنگ جمل هم بين على و عايشه در همين محل اتفاق افتاد « 3 » .\r\n\r\n\r\n","description":"","footnote":"\r\n( 1 ) . شايد اين بناها هم از آن‌رو دسكره خوانده مىشدند كه پيرامون پادگان مهم و معتبر بهشت‌آباد و از ملحقات آن بوده‌اند كه عربها آن را ويران ساخته و اكنون به نام خريبه آن‌هم يكى از همين هفت دسكره به شمار مىرفته .\r\n( 2 ) . بلاذرى ، فتوح البلدان ، ص 419 ، « كانت مسلحة للاعاجم »\r\n( 3 ) . معجم البلدان . 2 / 429 .\r\n","page_name":" 406 ","page_number":406},
  {"content":"\r\n\r\nاهميت و اعتبار اين پادگان بهشت‌آباد ، همانگونه كه در سخن از ابلّه هم بدان اشاره شد ، در اين بود كه در اين منطقه دو مركز از مراكز مهم نظامى و اقتصادى ايران قرار داشت كه حفظ آنها از دستبرد غارتگران و مهاجمان وجود چنان پادگانهايى را ايجاب مىكرده . يكى از آن دو مركز بندر نظامى و بازرگانى ابلّه بود كه پيش از اين دربارهء آن سخن رفت و ديگرى همين بصره يعنى محل تقاطع راههاى بسيارى بود كه كاروانهاى متعددى كه در مناطق مختلف سرزمينهاى عربى و غيرعربى در آمدورفت بودند از آنجا مىگذشتند و چه بسا كه در همين جا هم به دادوستد و تبادل كالا مىپرداخته‌اند ، و از اين لحاظ اين‌جا يك مركز بازرگانى شناخته شده بوده و مىتوان انگاشت كه به سبب همين اهميت مضاعف نظامى و بازرگانى اين دو محل بوده كه علاوه بر اين پادگان نظامى بهشت‌آباد كه اسواران ايرانى در آن مستقر بوده‌اند ، يك پادگان عربى هم به نام منجشانية در نزديكى همين محل در حاشيه صحرا براى دفع غارتگران صحرايى برپا داشته بودند كه مخارج آن از عايدات بندر ابلّه پرداخت مىشد و در جلد اول همين كتاب دربارهء آن سخن رفت « 1 » .\r\nعلت افزوده شدن نام اردشير را هم به اين محل مىتوان ، هم بودن اين پادگان را در محدوده استان بهمن اردشير انگاشت ، و هم به اين علت دانست كه چون آنجا هم مانند استان اردشير بابكان كه يكى از دوازده استان سورستان يا سواد بوده ، و دربارهء آن در آينده سخن خواهد رفت ، از نهاده‌هاى آن پادشاه شمرده مىشده كه نام او را بر آن افزوده‌اند .\r\n* * * پس از اين‌كه عتبة همراهان خود را در آن بناها جاى داد براى توجيه عمل خود به عمر نوشت كه چون مسلمانان را سرپناهى مىبايستى كه در زمستان به آنجا پناه برند و پس از بازگشت از جنگ و جهاد در آنجا بيارامند از اين‌رو آنها را در آن بناها منزل داده . از پاسخ عمر و دستورى كه به او داده چنين\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ص 263 - 264 .\r\n","page_name":" 407 ","page_number":407},
  {"content":"\r\n\r\nبرمىآيد كه خليفه اين را نه‌پسنديده كه همراهان عتبه به طور پراكنده و در خانه‌ها ساكن باشند . زيرا به او نوشت كه همهء همراهانت را در يك جا ساكن گردان و آن‌هم جايى باشد نزديك آب و چراگاه و وصف آن را هم براى من بنويس . عتبة همچنين جايى را در همين محل بصره يافت و به عمر نوشت من جايى را يافتم پر از درختهاى كهن در حاشيه صحرا و كشتزارها و نزديك آبگيرها و نيزارها . و عمر چون آن نامه را خواند گفت اين‌جا سرزمينى است سبز و خرّم نزديك آبشخورها و چراگاهها و جايى است هيمه‌خيز « 1 » و به عتبه نوشت كه مردم را در همانجا فرود آور و عتبة نيز چنان كرد .\r\nعربهاى تازه‌وارد در آنجا در محلهايى كه از نى براى خود درست كرده بودند مىزيستند و چون به جنگ مىرفتند نىها را مىكندند و به كنارى مىنهادند و چون بازمىگشتند آنها را دوباره برپا مىداشتند « 2 » . و قبايلى هم كه از اعراب صحرا بدانها مىپيوستند در همين محل در كنار آنها خيمه مىزدند و بدين‌ترتيب آنجا گسترش مىيافت . و همين است آن جايى كه عربها در سرزمين تاريخى بصره بنياد نهادند و دربارهء آن ياقوت هم از گفته حمزه اصفهانى نقل كرده كه آنجا در سال چهارده هجرى در حاشيه صحرا و در كنار شهرى قديمى از شهرهاى ايران به نام وهشتاباد اردشير بنياد نهاده شد . و همينجا است كه به تدريج نام بصره بر آن غلبه يافت و گذشته از نام اصلى و تاريخى آنجا همهء سوابق تاريخى و مشخصات جغرافيايى آنجا هم به خورد آن رفت و پوشيده ماند .\r\n* * * \r\nراههايى كه از بصره مىگذشته\r\nيكى ديگر از واقعيات تاريخى اين دوران كه بايد به آن‌هم توجه كامل شود اين است كه اهميت نظامى و اقتصادى بصره و شهرت قديم آن بدين‌سبب بوده كه آنجا مركز تقاطع راههاى متعدد كاروان‌رو و محل آمدورفت همه‌گونه راهگذر بوده و همين هم باعث شده بود\r\n\r\n\r\n","description":"","footnote":"\r\n( 1 ) . هيمه و  Himak  ، چوب و هيزم سوختنى ، ( برهان ) در عربى محتطب .\r\n( 2 ) . بلاذرى ، فتوح البلدان ، ص 425 .\r\n","page_name":" 408 ","page_number":408},
  {"content":"\r\n\r\nكه عمر براى تصرف آنجا فرصت را از دست ندهد . و از آنجا كه شناختن همان راههايى كه چنين اهميت و شهرتى براى اين محل به وجود آورده بودند ، بيش از هرتعبير و تفسيرى از كسانى ناآشنا به اين سوابق تاريخى ، در شناخت بصره و راه‌يابى به نام و نشان آن كمك خواهد كرد از اين‌رو در اين‌جا سعى مىشود تا برخى از آن راهها ، تا جايى كه بتوان از مآخذ تاريخى و جغرافيايى دربارهء آنها اطلاعاتى به دست آورد ، معرفى گردد .\r\n1 - يكى از اين راهها راهى بوده است كه از اين محل به سوى شرق مىرفته و از كنارهء جنوبى خليج‌فارس مىگذشته و به صحار مركز عمان ، كه در فارسى ميژن و مزون خوانده مىشده است ، مىرسيده . اين راه آن مركز را كه يكى از مراكز مهم بازرگانى و دريايى ايرانيان در شرق خليج‌فارس بوده است از راه خشكى ، هم به بندر ابلّه و هم به راههاى ديگر غرب و جنوب عربستان مىپيوسته است .\r\nاين راه داراى هفده منزل بوده و ابن خردادبه و قدامه هردو آن را ذكر كرده‌اند « 1 » .\r\n2 - راه ديگرى از همين محل به سمت شمال غربى جدا مىشده و از ساحل غربى فرات مىگذشته و به حيره مىرفته . و به گفتهء استخرى ، كه در زمان او كوفه جاى حيره را گرفته بود ، اين راه چهارده منزل بوده « 2 » و از آنجا به شهرهاى غرب فرات مانند فيروزشاپور ( - انبار ) و سپس متصرفات روم در سوريه مانند حلب و انطاكيه مىرفته است . اين راه همان راهى بود كه در رويداد جنگ جمل مورد استفاده سپاهيانى گرديد كه از كوفه به يارى امام على بن ابى طالب آمدند و در خريبه يعنى همين محل اصلى پادگان بهشت‌آباد كه ميدان جنگ بود به سپاهيان آن حضرت پيوستند .\r\n3 - راه ديگرى از همين محل به سمت جنوب شرقى جدا مىشده و به يمامه در شبه جزيره عربستان مىرفته و به گفتهء ابن خردادبه هفده منزل مسافت داشته « 3 » .\r\nاين راه كه در واقع امتداد راه دوم بوده مركز حيره را كه از مراكز نظامى و اقتصادى ايران در حاشيهء صحرا بوده از راه يمامه به مراكز ديگر ايران در عربستان\r\n\r\n\r\n","description":"","footnote":"\r\n( 1 ) . المسالك و الممالك ، ص 59 تا 60 . و صفحه 193 .\r\n( 2 ) . مسالك الممالك ، ص 27 .\r\n( 3 ) . المسالك و الممالك ، ص 151 .\r\n","page_name":" 409 ","page_number":409},
  {"content":"\r\n\r\nمانند هجر در بحرين و صنعا در يمن مىپيوسته است .\r\nيمامه در دوران پيش از اسلام مركز يكى از امراى دست‌نشاندهء ايران بود كه حفظ امنيت راههايى را كه از آنجا مىگذشت برعهده مىداشت و در زمان خسروپرويز امير آنجا هوذة بن على بود كه نام او و پاداشى كه از خسرو دريافت كرده بود ، و به سبب آن در بين اعراب به ذو التاج معروف شده بود ، در شرح دستبرد برخى از قبايل عرب به كاروان خسروپرويز كه از همين يمامه به يمن آمدورفت مىكرده ، در جلد اول همين كتاب آمده است « 1 » .\r\nيمامه در دوران اسلامى هم همچنان شهرى آباد بوده استخرى از آنجا به عنوان شهرى كه در حجاز پس از مكه و مدينه شهرى بزرگتر از آنجا نبوده است ، ياد كرده « 2 » .\r\n4 - راهى هم كه از يمامه به شام و كوفه مىرفته از همين محل بصره مىگذشته . و اين همان راهى بود كه بنا به روايتى خالد بن الوليد ، در دوران جنگهاى ردّه پس از ختم غائلهء مسيلمه معروف به كذّاب در يمامه ، هنگامى كه خليفه ابو بكر به وى دستور داد كه براى كمك به سپاه مسلمانان به شام برود ، از همين راه نخست به اين محل بصره آمده و از آنجا از راه حيره و عين التمر و انبار كه در آنجاها هم كرّوفرّى داشته به شام رفته است « 3 » .\r\n5 - راه ديگرى كه از اين محل جدا مىشده راهى بوده كه به سوى مكه ، كه از قديم مركز مهم بازرگانى و مذهبى حجاز بوده است ، مىرفته . ابن خردادبه نام منزلهاى بين راه را از بصره تا مكه ذكر كرده « 4 » . به گفتهء او نخستين منزلى كه پس از بيرون شدن از بصره بدانجا مىرسيدند منجشانيّه يعنى همان پادگان دومى بود كه در شش ميلى غرب بصره قرار داشت و پيش از اين از آن سخن رفت ، و در جلد اول همين كتاب هم دربارهء قيس بن مسعود شيبانى آخرين محافظ عرب اين پادگان در زمان خسروپرويز نيز شرحى گذشت . و اين همان راهى بود كه به گفته\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ، ص 294 به بعد .\r\n( 2 ) . مسالك الممالك ، ص 19 .\r\n( 3 ) . فتوح البلدان ، ص 295 - 296 .\r\n( 4 ) . المسالك و الممالك ، ص 146 .\r\n","page_name":" 410 ","page_number":410},
  {"content":"\r\n\r\nطبرى ، عايشه زوجه پيغمبر و همراهان او براى رفتن به بصره و قيام بر ضد على ( ع ) برگزيدند تا از عبور از كوفه كه يكى از مراكز مهم پشتيبانان خلافت على ( ع ) بود اجتناب ورزند « 1 » .\r\n6 - راه ديگرى كه از بصره به سمت غرب جدا مىشد راهى بود كه به مدينه مىرفت . استخرى مىگويد كه اين راه هيجده منزل بود و در منزلى به نام معدن النقره به راهى كه از كوفه به مكه و مدينه مىرفت مىپيوست « 2 » .\r\n7 - راه ديگرى كه از اينجا مىگذشت راه كاروانهاى پالميرى بود كه بين كرخ ميشان يعنى همين منطقه ابلّه و بين تدمر در رفت‌وآمد بودند « 3 » .\r\n8 - شايد بتوان گفت كه از نظر دولت ايران مهمترين راهى كه از اينجا مىگذشته راهى بوده كه بندر ابلّه را از راه خشكى به ساير مراكز بازرگانى و نظامى ايران و همچنين به ساير مراكز بازرگانى سرزمينهاى دور مىپيوسته . زيرا اين بندر همانگونه كه پيش از اين هم ذكر شد گذشته از جهات ديگر اين اهميت را هم داشته كه دروازهء تيسفون پايتخت ايران بود ، چون در مدخل دجله قرار داشت و دجله هم در آن زمان كه هنوز ماندابهاى جنوب عراق به وجود نيامده بود راه مستقيم تيسفون به خليج فارس بود ، و به همين‌سبب هم براى حفظ امنيت آنجا و راههايى كه به آنجا منتهى مىگرديد ، دو پادگان به وجود آمده بود و مخارج آنها هم از عايدات بندر ابلّه پرداخت مىشد . و همين راه بود كه ، در روايتى كه مسعودى نقل كرده و پيش از اين بدان اشاره شد ، بستن آن يكى از هدفهاى عمر در اعزام عتبة بن غزوان به اين محل بود .\r\n\r\nدر جستجوى نام بصره از خلال واقعيات تاريخى\r\nحال اگر در پرتو مطالبى كه گذشت دائر بر اين‌كه بصره نه چنان كه ارباب لغت و راويان عرب پنداشته‌اند سنگستانى بىنام‌ونشان بوده كه عربها بدان نام‌ونشان داده‌اند بلكه چنان‌كه واقعيات\r\n\r\n\r\n","description":"","footnote":"\r\n( 1 ) . طبرى 1 / 3115 .\r\n( 2 ) . المسالك و الممالك ، ص 27 .\r\n( 3 ) . سيد حسن تقىزاده - تاريخ عربستان و قوم عرب در اوان ظهور اسلام و قبل از آن ، جزوهء 3 ص 20 .\r\n","page_name":" 411 ","page_number":411},
  {"content":"\r\n\r\nتاريخى مىرساند جايى آباد و با اسم‌ورسم و يكى از مناطق مهم نظامى و اقتصادى ايران و از چهارراههاى شناخته شدهء جهان آن روز بوده ، و اين جستجو براى يافتن اصل و تبار و نام‌ونشان بصره به همين‌صورت ادامه يابد . خواه ناخواه اين سؤال به ذهن مىرسد كه آيا اين محل در آن دوران اعتبار و آبادى خود و پيش از آن‌كه در زبان عربى بصره خوانده شود به چه نام خوانده مىشده ؟ اين سؤال از آن‌رو به خاطر مىرسد كه معمولا وقتى كسانى نخستين بار به جايى درخور شناسائى مىرسند آنجا را يا به نام خودش مىخوانند يا اگر نام آن داراى معنايى درخور ترجمه باشد آن را به زبان خودشان ترجمه مىكنند . اين راه‌ورسمى است معمول و متداول و نظاير آن تا كنون چندين بار در اين كتاب آمده و بصره هم از اين رسم كلّى خارج نيست .\r\n\r\nروايتى در اين‌باره از حمزهء اصفهانى\r\nاز حسن اتفاق ، ياقوت در لابلاى اقوال مختلفى كه ارباب لغت و راويان عرب در معنى بصره ذكر كرده و نمونه‌هاى آن‌هم پيش از اين گذشت اين نام فارسى را هم آورده كه در انبوه آن اقوال و روايات گم شده و هيچ‌يك از آن لغت‌نويسان و راويان نه در گذشته و نه در حال بدان توجه نكرده‌اند « 1 » . وى در آنجا مطلبى را هم از حمزهء اصفهانى از شنيده‌هايش از موبدى زردشتى كه او را موبد پسر اسوهشت ناميده نقل كرده بدين مضمون كه « بصره شكل عربى شدهء بسراه است . زيرا اين سرزمين محل برخورد راههاى بسيارى بوده كه همه از اين‌جا مىگذشته‌اند و عربها آن را معرّب كرده بصره گفته‌اند » « 2 » .\r\n\r\n\r\n","description":"","footnote":"\r\n( 1 ) . نمونه گفته‌هاى ارباب لغت و راويان قديم عرب پيش از اين ذكر شد . به عنوان نمونه گفته‌هاى ارباب لغت معاصر عرب هم اين متن از المنجد در معناى بصره نقل مىشود : « البصرة مدينة على الشطّ الغربىّ من النّهر المتّكون من التقاء الفرات و دجلة . . . الأرض الغليظة ، و الطين العلك فيه حسى و حجارة رخوة فيها بياض . و بها سمّيت مدينة البصرة . » كه خلاصه و برگزيده‌اى است از آنچه گذشتگان در اين‌باره نوشته‌اند . و هيچ‌يك هم به روايت حمزهء اصفهانى توجه نكرده‌اند .\r\n( 2 ) . معجم البلدان ، ج 1 ، ص 637 .\r\n","page_name":" 412 ","page_number":412},
  {"content":"\r\n\r\n\r\nتوضيحى دربارهء بسراه و نظيرى براى آن\r\nدر توضيح روايت حمزهء اصفهانى ، كه از مورخان قرن چهارم هجرى و در اين زمينه از آگاهان است ، اين چند نكته درخور ذكر است :\r\n1 - واژهء بس كه به معنى بسيار و كوتاه‌شدهء آن است در زبان فارسى از روزگاران كهن از واژه‌هاى آشنا بوده و در زمينه‌هاى مختلف كاربرد فراوان داشته و مأنوس است . تركيب آن‌هم با واژه‌هاى ديگر نظير همين بسراه نامأنوس نبوده . در روزگاران قديم نوعى گياه دارويى را كه در يونانى  Polupodihion  مىناميدند و آن را در عربى كثير الّارجل ترجمه كرده‌اند در ايران بس‌پايك مىخواندند يعنى بسيار پا كه معرّب آن را هم در عربى به شكل بسفايج به كار برده‌اند « 1 » و با جستجوى بيشتر در متون قديم نمونه‌هاى بيشترى از اين نوع تركيب را مىتوان يافت .\r\n2 - براى بيان تقاطع راهها ، واژه‌هائى كه در فارسى از قديم همچون دو راهى و سه راهى و چهار راهى يا چهارسو به كار مىرفته همهء آنها در عربى هم به صورت معرّب و به شكلهاى دورق و سرّق و شهارسوق يا شهارسوج به كار رفته « 2 » . و معرب چهارطاقى هم به صورت الشهار طاق ديده شد « 3 » . ولى از چهار به بالا با ذكر عدد مشخص معمول نبوده و آن را با تعبير ديگرى بيان مىكرده‌اند كه امروز هم آن را با كلمهء چند به كار مىبرند و ظاهرا اين همان معنايى است كه در قديم با كلمهء بس به صورت بسراه بيان مىشده كه معرّب آن‌هم بصره است .\r\n\r\nسؤالى كه به ذهن مىرسد\r\nروايت حمزه اصفهانى دربارهء اصل و تبار كلمهء بصره با اين‌كه در انبوه روايات عربى گم شده و ياقوت هم براى اين‌كه در اين باب چيزى از قلم\r\n\r\n\r\n","description":"","footnote":"\r\n( 1 ) . برهان قاطع ، و تحفه حكيم مؤمن .\r\n( 2 ) . دورق و سرّق در خوزستان ، معجم البلدان 3 / 338 ، و طبرى 2 / 738 .\r\n( 3 ) . از كتاب العيون و الحدائق دربارهء بصره : « فلما دخل نهر معقل و اشرفت له البصرة و رأى الجنبذه التى تسمى الشهارطاق . . . ) ص 49 يعنى چون به نهر معقل داخل شد و بصره براى او نمايان گرديد و گنبدى را كه چهارطاق ناميده مىشد ديد . . . » .\r\n","page_name":" 413 ","page_number":413},
  {"content":"\r\n\r\nنينداخته باشد آن را در لابلاى همان روايات عربى آورده ، از آنجا كه مبتنى بر واقعيات تاريخى و جغرافيايى همين منطقه و بازگوكنندهء وضع آنجا در همان دوره است نه‌تنها بسيارى از ناهمگونيهاى لغوى و ناهماهنگيهاى تاريخى و جغرافيايى را كه از آنها پيش از اين به تفصيل سخن رفت از ميان مىبرد و هرچيز را در جاى خود قرار مىدهد بلكه پرتوى هم بر مسايل ديگرى مىافكند كه آنها هم به سبب پوشيده ماندن نام اصلى اين محل در ابهام فرورفته بودند ، كه پس از اين در آن‌باره هم سخن خواهد رفت . ولى در اين‌جا سخن در نكته ديگرى است كه نمىتوان آن را ناگفته گذاشت و آن سؤالى است كه پس از خواندن مطالبى كه گذشت در ذهن خواننده ژرف‌نگر نقش مىبندد و آن اين است كه آيا با اين‌كه تبديل بسراه به بصره بدين‌سادگى و حتّى بدون تغيير و تبديلهايى كه معمولا در كلمات معرّب حاصل مىشود صورت گرفته ، چه عامل يا عواملى باعث شده كه همين دگرگونى ساده هم بر همهء آنها كه با اين محل و نام آن سروكار داشته‌اند از لغت‌نويسان و ارباب ادب گرفته تا مورخان و محققان و حتى محققان معاصر نيز در طى مدتى چنين طولانى آن‌چنان پوشيده مانده كه درست عكس آن يعنى همان معناى كاذبى كه ارباب لغت عربى براى آن ذكر كرده‌اند معروف و مشهور شده و همان هم از مسلمات تاريخ شمرده شده است ؟\r\n\r\nپاسخى كه بايد بدان انديشيد\r\nبراى يافتن پاسخى خردپذير براى سؤالى چنين وارد و به جا بايد نخست به مسائلى پرداخت كه به برخى از آنها در مناسبتهاى ديگر هم اشاره شده و به برخى ديگر كه اختصاص به اين مورد دارد در اين‌جا اشاره مىشود . دربارهء عمل راويان و لغت‌نويسان عربى با نام محلهايى كه نه از سرزمين اعراب بوده و نه نامى عربى داشته‌اند ولى آنان آنها را از ريشه‌هاى عربى پنداشته و از آن معناهايى هرچند نامناسب و ناسازگار درآورده‌اند ، تا كنون يكى دوبار سخن رفته و به اين هم اشاره شده كه چون همين ريشه‌ها و معنيهاى پندارى جاى معنيهاى واقعى را گرفته و تمام آنها و سوابق آنها را هم در خود پوشانده‌اند براى كسانى كه درصدد شناختن اصل و تبار آن كلمات برآيند\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nراهى جز مراجعه به همين مطالبى كه در كتب لغت عربى براى آنها نوشته‌اند ندارند و آنها هم ايشان را به همين معنى راهنمايى مىكنند . نقد علمى درباره راويان و لغت‌نويسان عربى از اين لحاظ كه آيا هرآنچه گفته يا نوشته و اظهار نظرهائى كه كرده‌اند در محدودهء اطلاعات آنها بوده يا نه معمول نبوده .\r\nنظير چنين موردى را كه ياقوت در معجم البلدان در كلمهء مرو ( شهر معروف خراسان قديم ) اظهار داشته ، و در زير بدان اشاره خواهد شد ، خيلى به ندرت مىتوان در نوشته‌هاى مورخان و لغويان و ارباب اطلاع يافت .\r\nياقوت در كلمهء مروشاهجان دربارهء نام مرو كه طبق معمول لغت‌نويسان عربى آن را عربى پنداشته و آن را سنگ سفيد آتش‌زنه معنى كرده‌اند ، گفته : « ولى اين معنى عربى است در صورتى كه مرو هنوز هم شهرى عجمى است و از آن گذشته من هم در آنجا به هيچ‌روى از اين‌گونه سنگها نيافتم » « 1 » . ياقوت دربارهء مرو از آن‌رو به اين اشتباه لغت‌نويسان اشاره كرده كه او سالها در مرو زندگى كرده و از كتابخانه‌هاى آنجا بهره‌ها گرفته و از آنجا ستايشها كرده و در آنجا هم جز حال‌و هواى فارسى نيافته ، و به همين‌سبب اين معنى عربى براى آنجا به گوش او ثقيل آمده ، ولى اين موردى بوده بسيار استثنايى و اگر چنين نبود و نقد لغات عربى از اين لحاظ روشى معمول و متداول مىبود درباره نام بصره و اشتقاق و معنايى هم كه ارباب لغت عربى براى آن ذكر كرده‌اند همين سخن ياقوت گفتنى مىبود . هر چند بصره در زمان ياقوت حال‌وهواى مرو را نداشت ولى او كه در سخن از بصره از ذكر گذشته آن‌هم غافل نمانده ، در گذشته آن و در همان زمانى كه لغت‌نويسان عربى از نام آن اين معانى را استخراج مىكرده‌اند همان حال‌وهوا را مىيافت كه در مرو ديده بود ، و براى آن‌هم همان چيزى را مىگفت كه براى مرو گفته بود . و از اين‌كه چنين نكته‌اى را نه‌تنها در نوشتهء ياقوت بلكه در هيچ نوشتهء ديگرى كه در آن دربارهء بصره سخن رفته باشد نيز نمىتوان يافت چنين برمىآيد كه آنچه راويان و لغت‌نويسان عربى در معنى و اصل و تبار واژهء بصره\r\n\r\n\r\n","description":"","footnote":"\r\n( 1 ) . معجم البلدان ، ج 4 ، ص 506 و 507 .\r\n","page_name":" 415 ","page_number":415},
  {"content":"\r\n\r\nگفته يا نوشته بوده‌اند آنچنان فراگير بوده كه اصل واقعى اين كلمه را از ميان برده و اثرى از آن برجاى نگذاشته و هرآنچه هم از سوابق آن بوده در خود فروبرده است . و به همين‌سبب بوده كه به تدريج رواياتى هم كه دربارهء اين محل وارد شده و در آن مطالبى بوده كه با اين معنى ناسازگار درمىآمده به گونه‌اى تحريف يافته كه با آن سازگار درآيد . مانند نمونهء زير :\r\nپيش از اين از نامه‌هايى سخن رفت كه پس از ورود عتبة بن غزوان به خريبه در وصف بصره بين او و عمر ردّوبدل شده و بلاذرى خلاصهء آنها را در فتوح البلدان نقل كرده بود . در آن نامه‌ها بصره سرزمينى سبز و خرم با درختان كهن نزديك آبگيرها و چراگاهها معرفى شده بود . همين روايت در معجم البلدان ياقوت هم آمده ولى در آنجا به صورتى تحريف شده كه به جاى چنان جايى سبز و پردرخت سرزمينى ريگزار و سنگستان معنى مىدهد يعنى معنايى سازگار با آنچه براى بصره ذكر كرده‌اند « 1 » . و با پيگيرى در اخبار و روايات اين دوره زمينهء مثالهاى ديگرى را هم مىتوان يافت .\r\n* * * \r\nباز هم سخنى در تعريب و تحريف\r\nو چون در اينجا هم مانند بيشتر مباحثى كه در اين كتاب مطرح شده و مىشود عامل اصلى تيرگيهايى كه آنها را فراگرفته تعريب است و در جلد اول همين كتاب هم توضيحى دربارهء برخى از انواع آن آمده ، در اين‌جا هم براى روشن شدن مطلب خلاصه‌اى از آنچه در آنجا درباره\r\n\r\n\r\n","description":"","footnote":"\r\n( 1 ) . در اين روايت دو كلمه است كه با تحريف آنها معنى به گونه‌اى كه در متن ذكر شد تغيير مىيابد . در اصل روايت كه در فتوح البلدان آمده در نامهء عتبة به عمر چنين آمده است : « انّى وجدت ارضا كثيرة القضبة » و قضبة به معنى درخت كهن است كه به هرسو شاخ و برگ گسترده باشد . و در همين روايت در پاسخ عمر به عتبة آمده « هذه ارض نضرة » يعنى سرزمينى سبز و خرّم است . ولى در روايت معجم البلدان نامهء عتبة بدين‌صورت تحريف شده « انى وجدت ارضا كثيرة القضّة » و قضّة معنى ريگ و سنگ است و در پاسخ عمر هم به جاى « هذه ارض نضرة » آمده « هذه ارض بصرة » معجم 1 / 640 كه آن‌هم طبق گفته ارباب لغت به معنى سرزمين سنگلاخ و ريگزار است .\r\n","page_name":" 416 ","page_number":416},
  {"content":"\r\n\r\nتعريب تاريخ ذكر شده نقل مىشود . زيرا اين موضوعى است كه رهروان اين راه همواره بايد آن را درنظر داشته باشند .\r\n« مراد از تعريب تاريخ اين است كه روال كلى حاكم بر اين تاريخها چنان است كه قرائت آنها اين توهم را در خواننده پديد مىآورد كه در آن دورانها در اين سرزمين پهناور نه مردم ديگرى كه در جنب كوچ‌نشينهاى نورسيده وجودى قابل ذكر داشته باشند وجود مىداشته‌اند ، و نه رويداد ديگرى جز همانها كه پاى آن قبايل يا سرانشان درميان بوده قابل ذكر مىبوده ، و نه زبان ديگرى جز زبان ايشان در آن گسترهء جغرافيايى كاربردى داشته . و خلاصه آنكه در اين تاريخها همه چيز در همه‌جا و همه‌وقت در همان قبايل و سران ايشان و تحركات آنها خلاصه مىشده و عناصر و رويدادهاى ديگر آن‌چنان در سايه اينان قرار گرفته‌اند كه گويى يا اصلا وجود نداشته‌اند يا اگر هم داشته‌اند قابل توجه نبوده‌اند . » « 1 »\r\nنمونهء چنين روشى را در همين‌مورد بصره هم به فراوانى مىتوان يافت . در خبر ولادت نخستين نوزادى كه از اين اعراب مهاجر ، در اين محل جديد يعنى بصره چشم به جهان گشود ، آمده است كه ابو بكر پدر اين نوزاد كه از همراهان عتبة بن غزوان بود براى وليمهء پسرش شترى كشت و همهء اهالى بصره را اطعام كرد « 2 » . مسلم است كه آنچه در اين خبر به همهء اهالى بصره تعبير شده و با گوشت يك شتر اطعام شده‌اند همان عربهايى بوده‌اند كه با عتبة به اينجا آمده بودند نه مردم اصلى اين سرزمين كه در كانون ديد راويان عرب قرار نگرفته‌اند و شمار آنها هم بيرون از حدس و گمان آنها بوده است . و اين رويه‌اى بوده كه همواره در نام بصره و مردم بصره و هرآنچه بدانجا ارتباط مىيافته در همه كتابها و تاريخهاى اسلامى معمول و متداول بوده . و اين را به روشنى در كتاب فتوح البلدان بلاذرى و به خصوص در مطالبى كه زير عنوان تمصير البصرة « 3 » نوشته است مىتوان ديد . زيرا در آنجا هرسخنى هست از همين مهاجران عرب و زادو ولد آنها است نه از مردم اصلى آنجا كه به زحمت مىتوان گاه نشانى از آنها را\r\n\r\n\r\n","description":"","footnote":"\r\n( 1 ) . تاريخ و فرهنگ ايران . . . ج 1 ، ص 34 .\r\n( 2 ) . فتوح البلدان ، ص 426 .\r\n( 3 ) . فتوح البلدان ، از ص 425 به بعد .\r\n","page_name":" 417 ","page_number":417},
  {"content":"\r\n\r\nدر گوشه‌وكنار آن اخبار يافت .\r\nبه‌هرحال چون عتبة بن غزوان از آغاز ورود به اين محل به شرحى كه گذشت زيستگاه خود و ياران و پيوستگان خود و مركز همهء فعاليتهاى جنگى و غير جنگى خود در همهء اين مناطق را در همين سرزمين بصره قرار داده بود از اين رو بصره از همان آغاز به عنوان مركز حكومت خلفا در اين منطقه شناخته شد . و هنگامى هم كه عتبة با اجازهء عمر به مدينه بازگشت ، مركز جانشين وى هم همچنان در بصره بود و نخستين حاكمى هم كه با عنوان امير براى اين منطقه تعيين گرديد با عنوان امير بصره بوده .\r\n\r\nمرگ عتبة بن غزوان و امارت مغيرة بن شعبه\r\nبازگشت عتبة به مدينه براى اين بود كه از خليفه بخواهد تا او را از اين خدمت معاف بدارد . عمر استعفاى او را نپذيرفت و با دلجويى از او او را دوباره به بصره بازگردانيد ، ولى در بين راه مرگ او را درربود و به بصره نرسيد و عمر فرمان امارت بصره را براى مغيرة بن شعبه كه عتبة او را موقتا به جانشينى خود برگزيده بود فرستاد « 1 » . در سبب استعفاى عتبة از مأموريت بصره نوشته‌اند كه چون عمر به سعد بن ابى وقاص فرمانده نيرويى كه در قادسيه خود را براى حمله به ايران آماده مىكرد نوشته بود عتبة را به بصره بفرستد و او هم او را فرستاده بود ، به شرحى كه پيش از اين گذشت ، سعد بن ابى وقاص عتبة و نيروى زير فرمان او را هم در ابو ابجمعى خود مىانگاشت و با همين ديد با او مكاتبه مىكرد . و عتبة اين را برنمىتافت چه خود را كمتر از سعد نمىپنداشت . و چون اين مطلب را كه دليل استعفاى او بود به عمر گفت ، عمر هم با ذكر محاسن سعد به دلجويى او پرداخت ، ولى براى رفع دلخورى او ، او را به عنوان والى بصره به آنجا بازگردانيد كه خود اميرى مستقل باشد « 2 » .\r\nعتبه هنگام بازگشت به مدينه مجاشع بن مسعود را به جانشينى خود برگزيده\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 421 .\r\n( 2 ) . بلاذرى ، فتوح البلدان ، ص 424 .\r\n","page_name":" 418 ","page_number":418},
  {"content":"\r\n\r\nبود ولى چون مجاشع در آن هنگام غايب بود به مغيرة بن شعبه دستور داد تا بازگشت مسعود او موقتا عهده‌دار امور آنجا باشد و به عمر هم جانشينى مجاشع را گزارش داده بود . ولى چون در همين‌هنگام نامه‌اى از مغيره به عمر رسيد كه در آن از قيام دهقان ميشان و جنگ با او و كشتن وى و فتح دوبارهء ميشان خبر داده بود ، عمر از عتبه پرسيد اگر مجاشع را به جانشينى خود برگزيده‌اى چگونه است كه مغيره به عنوان جانشين تو براى من نامه نوشته است ؟ و چون عتبة به او خبر داد كه مغيره را در غياب مجاشع موقتا جانشين خود كرده عمر به او گفت ولى اهل مدر شايسته‌ترند كه به كارگزارى برگزيده شوند تا اهل و بر « 1 » و بدينگونه ناخشنودى خود را از ولايت مجاشع ابراز داشت و به همين سبب هم پس از مرگ عتبة بىدرنگ مغيره را به امارت بصره برگزيد « 2 »\r\n\r\nوضعى كه پسند خليفه و كمال مطلوب مغيره بود\r\nبدين‌سان وضع جبههء بصره و تاخت و تازهاى عتبه و همراهان او در استان بزرگ و پرخير و بركت شادبهمن و تصرف آنجاها سرانجام به نتيجه‌اى كه پسند خليفه و كمال مطلوب مغيره بود انجاميد .\r\nاين نتيجه از آن‌رو پسند خليفه بود كه جبهه بصره به سبب جاذبه‌هاى گوناگون و شهرت زياد آن جاذبه‌ها در قبايل صحرا از آن پس از لحاظ داوطلب خودكفا و خودجوش شده بود ديگر نيازى نبود كه خليفه با وعده‌هاى كلامى خود همچون غناء آل كسرى « 3 » و . . . فنون العيش « 4 » اين جاذبه را\r\n\r\n\r\n","description":"","footnote":"\r\n( 1 ) . و بر به معنى پشم شتر است و اهل و بر عربهاى چادرنشين بيابان‌گرد را مىگويند كه زندگى زير سقف و مقيد شدن به آداب و رسوم چنان زندگى را برنمىتابند . و اهل مدر به مردمى گفته مىشود كه در خانه‌ها زندگى مىكنند و در روستاها يا شهرها ساكنند و كم‌وبيش با آداب و رسوم اجتماعى آشنا يا بدان پاىبندند .\r\n( 2 ) . بلاذرى ، فتوح البلدان ، ص 422 .\r\n( 3 ) . بلاذرى ، فتوح ، ص 310 ، عمر به هواى ثروت خاندان كسرى عربها را به جنگ با ايران برانگيخت « . . . فدعاهم الى العراق و رغبّهم فى غناء آل كسرى . »\r\n( 4 ) . طبرى 1 / 8 - 2187 ، عمر در پاسخ آن قبايل كه مىخواستند به جبهه شام بروند گفت : در آنجا\r\n","page_name":" 419 ","page_number":419},
  {"content":"\r\n\r\nدر آنها ايجاد كند . پيكهائى كه از اين جبهه‌ها با فتح نامه‌هائى همچون فتح ابلّه و فتح مذار و ديگر جاها مىرسيد و داستانهاى مبالغه‌آميز و دل‌انگيزى كه از غنائم به دست آمده در آن جنگها بر سر زبانها بود و با پيرايه‌هاى بسيار در بين قبايل دهان‌به‌دهان مىگشت . و نمونه‌هاى چشم‌گيرى كه از برخى از آن غنايم براى خليفه فرستاده مىشد ، همهء اين‌ها با خبر پيروزيهاى غير منتظره كه برخى از آنها خيلى به آسانى صورت گرفته بود ، نه‌تنها آتش جنگ و جهاد را در دل آنان برمىافروخت بلكه آبى هم بر آتش هول و هراس آنها كه از مقابله با نيروى مدافعان در دل داشتند و آنها را تا آن‌وقت دور از مرزهاى ايران نگه داشته بود مىافشاند آن‌چنانكه همواره داوطلبان شركت در جنگهاى اين جبهه بيش از نياز آنجا بود و به همين‌سبب واليان بصره گاه به حكم ضرورت آنها را براى فتح جاهاى ديگر مىفرستادند يا با خود مىبردند چنان كه ابو موسى اشعرى كه زمانى نه چندان دور پس از مرگ عتبه به امارت بصره رسيد آنها را به فتح خوزستان گسيل داشت و عبد اللّه بن عامر كه پس از او امارت بصره يافت آنها را با خود به فتح فارس و كرمان و سيستان و خراسان برد .\r\nوضع موجود از آن‌رو براى مغيرة بن شعبه هم كمال مطلوب بود كه وى چنان كه شرح حال و سرگذشت او حكايت مىكند ، هرچند با سابقه‌اى نه چندان روشن مردى جاه‌طلب و خودخواه و خودنما بوده ولى امارت بر يكى از آبادترين و پر خير و بركت‌ترين مناطق عراق هم چيزى نبوده كه آن را براى خود مقامى در دسترس و آسان‌ياب بينگارد ، و به همين‌سبب هم پس از دريافت آن مقام بىآنكه فرصت را از دست بدهد درصدد برخوردارى از مزاياى آن برآمد و نخستين گام آن بود كه دستور داد تا همهء مردم او را به امارت سلام گويند و\r\n\r\n\r\n","description":"","footnote":"\r\nبه حد كفايت از شماها رفته است ، كشورى را كه خداوند شوكت و شمار آنها را كاسته فروگذاريد ، به عراق برويد و به جهاد مردمى بشتابيد كه از انواع رفاه زندگى برخوردارند ، شايد خداوند سهم شما را هم از آن زندگى ميراث شما گرداند ، و شما هم همانند آنها كه زندگى كرده‌اند زندگى كنيد . عبارت طبرى چنين است : « . . . و استقبلوا جهاد قوم قد حووا فنون العيش لعلّ الله ان يورثكم بقسطكم من ذلك فتعيشوا مع من عاش من الناس » .\r\n","page_name":" 420 ","page_number":420},
  {"content":"\r\n\r\nبه امارت خطاب كنند و چون خليفه را با عنوان امير المؤمنين مىخواندند او خود را امير المسلمين خواند و اين نخستين بارى بود كه كسى بدين‌عنوان خوانده مىشد . مغيره در برخوردارى از مزاياى مقام فرصتهاى ديگر را هم از دست نداد .\r\nولى گوئى در بهره‌گيرى از آن فرصتها جانب احتياط را كمتر رعايت مىكرده چون طولى نكشيد كه رازش از پرده برون افتاد و خليفه را در وضعى ناخواسته قرار داد .\r\n\r\nبصره ، شهرى كه شيطان در آن لانه كرد\r\nزيرا هنوز سال دوم امارت مغيره به پايان نرسيده بود كه سه تن از نخستين مجاهدانى كه عمر آنها را با عتبة بن غزوان به بصره فرستاده بود و شرح آن گذشت با شتاب خود را به مدينه رساندند تا عمر را از امر منكرى باخبر سازند كه نمايندهء او در بصره يعنى همين امير المسلمين مرتكب شده . منكرى كه ارتكاب آن او را مستوجب عقوبت سنگسار مىگردانيد ، و خليفه كه با اين خبر غافل‌گيرانه خود را در برابر تكليفى جديد بافت ابو موسى اشعرى را خواست و به او گفت مىخواهم تو را به جايى بفرستم كه شيطان در آن لانه كرده . آنگاه او را به امارت بصره برگزيد و به او دستور داد به بصره برود و مغيرة بن شعبه را با شاهدانى كه او را در حال ارتكاب آن منكر ديده‌اند به مدينه بفرستد ، و او هم كه ظاهرا خود را به تنهايى از اجراى آن دستور ناتوان مىديد از عمر خواست تا چند تن از صحابه را هم كه در ميان مردم شأن و اعتبارى داشتند با او همراه كند ، او نيز چنين كرد و ابو موسى هم به بصره رفت و پس از سه روز مغيره و شاهدان را به مدينه فرستاد « 1 »\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 423 .\r\n","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nگفتار بيست و دوم چگونه شيطان در بصره لانه كرد\r\nرسوايى ام جميل * رسمى منسوخ از دوران جاهليت عرب * قانونى از آن رسم * خانهء ام جميل در بصره * مغيرة بن شعبة * چند خبر ناسازگار دربارهء مغيرة * دو خبر درخور ذكر * دام شيطان در كارگزاريهاى ديگر خليفه * كيفر فريب‌خوردگان * ابو موسى اشعرى و شيطان دار الامارهء بصره * عزل ابو موسى از امارت بصره .\r\nگزارشى كه پيكهاى رسيده از بصره به خليفه دادند و به خلع مغيره از امارت بصره و احضار او به مدينه و محاكمهء او در محضر خليفه انجاميد ، هرچند به همانگونه كه دلخواه خليفه بود گزندى به مغيره نرسانيد ولى نشانهء آن بود كه مغيره در استفاده از مزاياى امارت هم شتاب كرده و هم راه افراط پيموده كه چنان كه گذشت رازش از پرده برون افتاده و چنان پىآمدهايى يافته است .\r\nو چون شيطانى كه به تعبير خليفه در بصره لانه كرده بوده از پيچ و خمهاى داستانى كه در آن زمان به نام رسوايى ام جميل خوانده مىشده به دار الامارهء بصره خزيده بوده است . به ناچار اين گفتار با آن داستان آغاز مىشود .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nرسوايى ام جميل\r\nام جميل زنى بود از قبيله بنى هلال كه به قول بلاذرى شوهرى داشت از قبيلهء بنى ثقيف به نام حجاج بن عبيد . و چون مغيره را به خيمه اين زن رفت‌وآمدى مكرر بود اين امر بدگمانى عده‌اى « 1 » را برانگيخت و آنان را به كمين وى واداشت تا روزى كه برحسب تصادف يا در اثر بادى شديد يا به علتى ديگر پردهء خيمه به كنارى رفت و كمين نشستگان آن دو را در حالتى يافتند كه مشاهدات آنها براى اداى شهادت به زنا ، بدانصورت كه حد شرعى بر او واجب گردد ، كافى و معتبر مىنمود . پس بدان قصد از بصره به مدينه نزد خليفه شتافتند و ماجرا را بازگفتند . عمر هم چنان كه گذشت بىدرنگ ابو موسى را به جاى مغيره به امارت بصره گسيل داشت و به او گفت : به بصره برو كه در آنجا شيطان لانه كرده « 2 » ، و دستور داد تا مغيره را به مدينه فرستد و او نيز سه روز پس از ورودش به بصره مغيره را به مدينه فرستاد .\r\nجلسه محاكمه با حضور شهود در محضر خليفه تشكيل شد و شاهدان كه چهار تن بودند سه تن از آنها به گونه‌اى شهادت دادند كه حد شرعى را ايجاب مىكرد ، ولى چون شاهد چهارم به فراست دريافت كه خليفه مايل نيست مغيره را به كيفر برساند و رسوا سازد شهادت خود را به گونه‌اى تغيير داد كه موجب حد نگردد و بدين‌سان مغيره از كيفر نجات يافت .\r\nشاهد نخست نافع بن حارث بود و پس از او شبل بن سعيد و سپس ابو بكره بودند . اين هرسه به همانگونه شهادت دادند كه ديده بودند . شاهد چهارم زياد بن عبيد بود . به نوشته بلاذرى هنگامى كه او براى اداى شهادت پيش آمد عمر نظرى به او افكند و گفت من چهرهء مردى را مىبينم كه اميدوارم مردى از اصحاب رسول الله ( ص ) به دست او سنگسار نشود و با شهادت او رسوا نگردد « 3 » . و چون\r\n\r\n\r\n","description":"","footnote":"\r\n( 1 ) . اين عده چهار نفر بودند : نافع بن الحارث و برادر او ابو بكرة ، و برادر آنها از مادر ( - سميّه ) زياد بن عبيد ، و شبل بن سعيد .\r\n( 2 ) . بلاذرى ، فتوح البلدان ، ص 423 : « فقال عمر لابى موسى الاشعرى انّى أريد انّ ابعثك الى بلد قد عشّش فيه الشيطان . . . » .\r\n( 3 ) . بلاذرى ، فتوح البلدان ، ص 423\r\n","page_name":" 424 ","page_number":424},
  {"content":"\r\n\r\nزياد با اين سخن شهادت خود را به گونه‌اى تغيير داد كه جرم ثابت نگردد عمر دستور داد آن سه شاهد ديگر را به جرم شهادت به ناحق تازيانه بزنند و چون شبل را تازيانه مىزدند خطاب به عمر گفت آيا شاهدان حق را تازيانه مىزنى و حدّ خدا را باطل مىگردانى ؟ و چون ابو بكره را تازيانه زدند ، گفت سوگند مىخورم كه مغيره زناكار است . و چون عمر اين را شنيد گفت او را حدّ بزنيد ولى امام على بن ابى طالب كه در آنجا حضور داشت به خليفه گفت اگر اين گفته را به جاى شهادت مىپذيرى بايد مغيره را سنگسار كنى و عمر از آن درگذشت .\r\nهرچند مغيره رسما تبرئه شد ولى آنچه بدان متهم شده بود حتى نزد خليفه هم تقريبا مسلّم بود چه پس از مدتى كه خليفه به او خدمتى واگذار نكرد وقتى خواست دوباره به او كارى رجوع كند او را خواست و به او گفت اگر تو را ولايت كوفه دهم آيا متعهد مىشوى كه دوباره بدان عملى كه بدان متهم شدى بازنگردى ؟ و چون مغيره بدان تعهد كرد خليفه او را به ولايت كوفه فرستاد و او تا پايان خلافت عمر در آنجا بود و عثمان در خلافت خود او را از آن كار برداشت « 1 » .\r\nمغيرة هرچند در ولايت كوفه كارش به چنان رسوائى نمايان نينجاميد ولى تا پايان زندگى همچنان در بند شهوات خود باقى ماند . حافظ ذهبى شمار زنهايى را كه او در زندگى خود به حصانت خويش درآورده بود در كمترين رقم سيصد و در بيشترين رقم هزار زن نوشته است « 2 » .\r\n* * * \r\nرسمى منسوخ از دوران جاهليت عرب\r\nطبرى داستان مغيرة بن شعبه و ام جميل را به گونه‌اى بيان مىكند كه از خلال آن استمرار يك رسم منسوخ دوران جاهليت عرب را در اعراب بصره مىتوان ديد . به نوشته طبرى شوهر اين ام جميل\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 43 .\r\n( 2 ) . حافظ ذهبى : العبر فى خبر من غبر ، ج 1 ، ص 56 چاپ كويت 1960 ميلادى به تصحيح صلاح الدين المنجّد .\r\n","page_name":" 425 ","page_number":425},
  {"content":"\r\n\r\nحجاج بن عبيد بوده و پيش از اين تاريخ به هلاكت رسيده بوده « 1 » . و ام جميل هم غاشيهء مغيره بوده و اختصاص به او هم نداشته اين زن معمولا غاشيهء امرا و اشراف مىشده ، و برخى از زنان در زمان خود كه مقصود زمان جاهليت است به چنين كارى دست مىزده‌اند . عبارت طبرى دربارهء عمل ام جميل و مغيره چنين است : « كانت غاشية للمغيرة و تغشى الأمراء و الاشراف و كان بعض النساء يفعلن ذلك فى زمانها » « 2 » .\r\nگمان مىرود در اين عبارت با عنوانى روبرو هستيم كه زنان چند شوهره دوران جاهليت را بدان عنوان مىخوانده‌اند . از جمله گونه‌هاى مختلفى كه براى ازدواج يا به عبارت بهتر روابط بين زنان و مردان در دوران جاهليت عرب نوشته‌اند ، يكى هم زنان چند شوهره است . يعنى زنانى كه به جاى يك شوهر چند شوهر مشخص و معلوم مىگرفته‌اند ، و همين هم آنها را از روسپىها كه معمولا آنها را با صفاتى ديگر مىخوانده‌اند متمايز مىساخته ، و چنين پيداست كه اين زنان را غاشيه مىگفته‌اند ؛ نه بغىّ و عاهر بدانگونه كه روسپىها را بدان نامها مىخوانده‌اند . غاشيه از غشاء است كه هم به معنى پوشاندن و فراگرفتن است و هم به معنى جماع و تناوب در آن ، و بدين‌معنى غاشيه به زنى گفته مىشده كه خود را به نوبت در اختيار مردان خود مىگذاشته و با اين ترتيب همه را مىپوشانده و چنين پيداست كه اين رسم ناهنجار با آنكه در اسلام به شدت منع شده بوده ولى هنوز پايه‌هاى آن در عرف و عادت مردمى كه بدان خو گرفته بوده‌اند آن اندازه سست نشده بوده كه ارتكاب چنان كار زشتى حتى براى كسى چون مغيره كه خود را امير المسلمين مىخوانده آن اندازه موجب شرمسارى گردد كه دست كم از رده حاكمان و زمامداران امور مسلمانان خارج گردد .\r\n\r\nقانونى از آن رسم منسوخ\r\nشايد بتوان انگاشت كه در اين تاريخ هنوز آن اندازه از اسلام نگذشته بوده كه باورهاى آن در درون همهء قبائل عربى نفوذ كند تا آداب و رسوم ناستوده خود را در پرتو آن زشت و ناستوده\r\n\r\n\r\n","description":"","footnote":"\r\n( 1 ) . طبرى 1 / 2529 .\r\n( 2 ) . طبرى 1 / 2530 .\r\n","page_name":" 426 ","page_number":426},
  {"content":"\r\n\r\nبيابند ولى پس از اين تاريخ هم در هنگامى كه معاويه در شام به نام خليفه مسلمين بر مسند خلافت نشسته بود و بر اساس رسوم و قواعد همين سنت جاهلى موضوع استلحاق زياد صورت گرفت ، و در آن محضر رسمى با اقامه شهود زياد بن عبيد به زياد بن ابى سفيان تغيير نسب داد ، اين عمل بدانگونه كه در واقع بود منكر و ناهنجار و خرق حرمت اسلام به نظر حاضران و معاصران و ارباب حل و عقد كه معمولا از اعراب سرشناس بودند نرسيد . گويى كه چنين كارى چندان هم خلاف عرف و عادت قوم نبوده و عمل به قواعد آن‌هم امرى منكر شمرده نمىشده . و چون اين كار هم براى خود قاعده و قانونى داشته و از آن جمله اين كه فرزندى كه از اين زنان زاده مىشده از آن مردى مىبوده كه آن زن او را پدر نوزاد معرفى كند و به موجب همين قاعده و قانون بود كه معاويه زياد بن عبيد را ، كه چنان كه گذشت مردى زيرك و باهوش و باتدبير بود و مىخواست او را به خدمت خود درآورد ، به نسب خويش درآورد و برادر خود خواند و زياد بن ابى سفيان ناميد ، چه شهودى برانگيخت تا در محضر رسمى خلافت شهادت دادند كه ابو سفيان با سميّه مادر زياد كه شوهرى به نام عبيد داشته به زنا درآميخته و زياد نتاج آن آميزش بوده و بنابراين فرزند قانونى ابو سفيان شمرده مىشده « 1 » . و ايرادى هم كه به اين عمل معاويه گرفته شده نه در اصل موضوع و زشتى آن بلكه در اين بوده است كه اين قانون يا رسم فقط در دوران جاهليت معمول بوده و به دوران اسلام كه قانون آن « الولد للفراش و للعاهر الحجر » بوده است راه نمىيافته .\r\n\r\nخانهء ام جميل در بصره\r\nظاهرا اين ام جميل در بصره محترمانه مىزيسته و شايد هم مىبايستى چنين باشد چون او غاشيهء امرا و اشراف بوده نه مردم عادى . در زمانى كه مهدى خليفه عباسى بر آن سر شد كه مسجد بصره را كه از زمان ولايت زياد بن عبيد بر عراق در آن كارى صورت نگرفته بود گسترش دهد و براى اين\r\n\r\n\r\n","description":"","footnote":"\r\n( 1 ) . داستان استلحاق را در غالب كتابهاى تاريخ به اجمال يا تفصيل نوشته‌اند و از آن جمله در انساب الاشراف بلاذرى جلد  IV A  ص 163 - 168 ، و فتوح البلدان او ص 443 ، و تاريخ طبرى 2 / 69 - 70 ، و الوزراء و الكتّاب جهشيارى ص 17 و تاريخ ابن اثير ج 3 ص 220 - 221 .\r\n","page_name":" 427 ","page_number":427},
  {"content":"\r\n\r\nكار چندين خانه را كه در مجاورت مسجد بود خريد و ضميمه مسجد ساخت يكى از آن خانه‌ها خانهء ام جميل بود كه در رديف خانه‌هاى سران قوم و بزرگانى بود كه همه از سرشناسان آن دوران بودند . بلاذرى در اين مورد هم كه از خانهء ام جميل سخن گفته از او بدين‌گونه نام برده است : « . . . و دار أمّ جميل الهلاليّة التى كان من امرها و امر مغيرة بن شعبة ما كان « 1 » » .\r\n* * * \r\nمغيرة بن شعبه\r\nمغيرة بن شعبه با چهره‌هاى ناهمگونى كه از او در تاريخ مانده يكى از كسانى است كه براى درك بهتر تاريخ اين دوران بايد او را بهتر شناخت زيرا او در اين دوران كه اسلام براى شناخته شدن در اين سرزمين نياز به الگوهايى بهتر از او مىداشته يكى از الگوهاى عرضه شده و يكى از تاريخ‌سازان نخستين دوره‌هاى اسلامى اين منطقه بوده است .\r\nمغيرة پيش از اسلامش گذشته تاريكى داشته . وى از آن هنگام نامش در تاريخ برده شده كه در بين راه چند تن از همراهانش را كشته و مال آنها را دزديده و گريخته است و سپس به پيغمبر اسلام پيوسته و مالش را هم در اختيار آن حضرت گذارده و پيغمبر ( ص ) اسلام او را پذيرفته ولى مالش را كه از راه غدر و خيانت به دست آورده بوده نپذيرفته است .\r\nوى از اين‌كه او از نخستين كسانى بوده است كه به پيغمبر اسلام گرويده بوده خيلى به خود مىباليد . نوشته‌اند او با پيغمبر ( ص ) در جنگ حديبيه شركت كرده و هنگامى كه در آن رويداد عروة بن مسعود ثقفى از سوى قريش براى مذاكره نزد آن حضرت آمده بود مغيرة با شمشير و مغفر بالاى سر پيغمبر ايستاده بوده « 2 » .\r\nو در محاصره ثقيف در طائف هم مغيره با پيغمبر بوده « 3 » . ولى امام على بن ابى طالب ( ع ) او را در اين ادعا كه او از نخستين كسانى بوده كه به پيغمبر گرويده بوده است دروغگو خوانده « 4 » . نوشته‌اند پس از رحلت پيغمبر ( ص ) هنگامى كه\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 429 .\r\n( 2 ) . طبرى ، 1 / 1536 .\r\n( 3 ) . طبرى ، 1 / 1673 .\r\n( 4 ) . طبرى ، 1 / 1834 .\r\n","page_name":" 428 ","page_number":428},
  {"content":"\r\n\r\nجسد آن حضرت را در قبر گذاشته بودند او دستى انگشتر خود را درون قبر انداخته تا به بهانه بيرون آوردن آن به درون قبر رود و بتواند دعوى كند كه او آخرين كسى بوده كه جسد پيغمبر را لمس كرده يا او را ديده « 1 » .\r\nچنين مىنمايد كه مغيره از سابقه صحابى بودن خود براى عرضه كردن خويش و كسب شهرت بيش از آنچه مىبايستى بهره مىگرفته است . نام او در تاريخ اين دوران در بسيارى جاها هست آن‌هم جاهايى كه از لحاظ تاريخ و محل غالبا با هم ناسازگارند و گويى بعضى از آن اخبار و روايات دستى در بين روايات ديگر گنجانده شده‌اند تا هرچه بيشتر نام او در اخبار و روايات اين دوره مطرح گردد .\r\nآنچه از اخبار و سرگذشت او در روال تاريخ اين دوران قرار مىگيرد اين است كه او هم در بين كسانى بوده است كه در فتح ابلّه كه به گفته طبرى در ماه رجب يا شعبان سال چهاردهم هجرى روى داده است حضور داشته « 2 » و از آن تاريخ هم او همواره در همين منطقه بوده و نام او در جنگهاى همين منطقه در تحت فرماندهى عتبة بن غزوان برده مىشود تا هنگامى كه عمر او را به ولايت بصره برگزيده و از آن زمان هم تا حدود دو سال ديگر در همان سمت باقى بوده تا وقتىكه در پى رسوايى ام جميل از كار بر كنار گرديد و تا مدتى هم همچنان در مدينه مىبود تا وقتىكه خليفه او را دوباره به امارت برگرداند ولى اين‌بار به جاى بصره او را به كوفه فرستاد و او تا آخر عمر خليفه در همان مقام باقيماند و عثمان خليفه بعدى او را از آن كار برداشت و تا زمان معاويه كه وى او را دوباره به امارت كوفه برگرداند همچنان در مدينه ماند .\r\n* * * \r\nچند خبر ناسازگار دربارهء مغيره\r\nولى در كنار اين اخبار خبرهاى ديگرى هم كه از لحاظ زمان و مكان و قرائن ديگر با اينها چندان سازگار نيست در تاريخها آمده : از اين قبيل :\r\nبه دستور عمر ، سعد بن ابى وقاص مغيرة بن شعبه را\r\n\r\n\r\n","description":"","footnote":"\r\n( 1 ) . طبرى ، 1 / 1833 .\r\n( 2 ) . طبرى ، 1 / 2385 .\r\n","page_name":" 429 ","page_number":429},
  {"content":"\r\n\r\nبه فرج الهند ( - ابلّه ) فرستاده « 1 » . در سال 14 هجرى سعد بن ابى وقاص در قادسيه مغيرة بن شعبه را براى مذاكره نزد رستم فرمانده سپاهيان ايران فرستاده است « 2 » .\r\nدر سال 14 هجرى مغيره يكى از چند تن نمايندگان عرب بوده در قادسيه كه سعد آنها را نزد رستم فرستاده « 3 » .\r\nدر سال 14 هجرى عمر ، مغيرة بن شعبه را از مدينه با چهار صد مرد به كمك سعد بن ابى وقاص در هنگامى كه او از محلى به نام شراف عازم قادسيه بوده و از عمر كمك خواسته بوده است به كمك او فرستاده ، در همان سالى كه عمر قيس بن المكشوح مرادى را هم با هفتصد تن به كمك سعد فرستاده است « 4 » .\r\nدر سال 14 هجرى در هنگامى كه همه‌جا سپاهيان ايران و سعد بن ابى وقاص با سپاهيان در برابر هم در قادسيه در دو طرف جسرانه ( العيس ) اردو زده بودند و رستم به عربها پيغام داده كه مرد جليدى بفرستيد كه من به او گفتگو كنم مغيره را فرستاده‌اند « 5 » .\r\nدر سال 21 هجرى در جنگ نهاوند آن كس كه براى گفتگو با بنداد فرمانده ايرانى آن جنگ نزد او رفته و در حضور او داد سخن داده مغيرة بن شعبه بوده « 6 » .\r\nطبرى در روايتى فتح آذربايجان را در سال 22 هجرى به فرماندهى مغيرة بن شعبه ، و در روايتى ديگر فتح آنجا را در سال 18 هجرى نوشته است « 7 » .\r\nدر سال 22 هجرى عمر مغيره را به عنوان والى به كوفه فرستاده و تا زمان مرگ عمر وى والى آنجا بوده « 8 » .\r\nحال اگر بنا باشد با توجه به واقعيات تاريخى و امارات و قرائن ديگر اين اخبار و روايات متضاد نقد و بررسى شود . غالب آنها مورد ترديد قرار خواهد گرفت . مگر اخبار امارت او بر بصره و پىآمدهاى آن از رسوايى ام جميل گرفته تا محاكمه او در محضر خليفه و سپس ولايت او بر كوفه كه تا مرگ عمر همچنان\r\n\r\n\r\n","description":"","footnote":"\r\n( 1 ) . طبرى ، 1 / 2223 .\r\n( 2 ) . طبرى ، 1 / 2267 .\r\n( 3 ) . طبرى ، 1 / 2269 و 1 / 2270 .\r\n( 4 ) . طبرى ، 1 / 2350\r\n( 5 ) . طبرى ، 1 / 2351\r\n( 6 ) . طبرى ، 1 / 2601 و 1 / 2602 .\r\n( 7 ) . طبرى ، 1 / 2647 .\r\n( 8 ) . طبرى ، 1 / 2798 .\r\n","page_name":" 430 ","page_number":430},
  {"content":"\r\n\r\nادامه داشته و عثمان او را از آنجا برداشته كه چون زمينهء تاريخى دارند شايد شك و ترديد را در آنها راهى نباشد ولى دربارهء روايات ديگر چنين نيست به تمام رواياتى كه درباره شركت مغيره در جنگ قادسيه و امورى كه به او نسبت داده شده مانند مذاكره او با رستم و كارهاى ديگر و همچنين اعزام او به وسيله عمر با چهارصد مرد به كمك سعد بن ابى وقاص كه از همه آنها چنين برمىآيد كه او هم دستى در آن فتوحات داشته و سعد بن ابى وقاص در آن جنگى كه آن را از افتخارات خود مىشمرده تنها نبوده است وضع چنين نيست زيرا گذشته از اين كه تاريخ اين رويدادها كه همگى در جبهه كوفه يا مدائن اتفاق افتاده است و با محلى كه مغيره در آن مشغول بوده يعنى جبهه بصره و ابلّه فرق بسيار داشته است ، يك دليل قاطع ديگرى هم وجود دارد و آن اين است كه سعد بن ابى وقاص كه مىبايستى او مغيره را به آن كارها واداشته باشد ، با مغيره نه‌تنها ميانه خوبى نداشته بلكه براى او وزن و اعتبارى هم قائل نبوده و او را همسنگ چنين كارهايى نمىدانسته و به همين دليل هم پس از مرگ عمر كه طبق وصيت او انتخاب جانشين او مىبايستى به وسيله شورايى انجام گيرد ، روزى كه آن شورا تشكيل شده بود مغيره بن شعبه كه شايد براى اظهار وجود آمد و دم درب شورا نشست ، سعد بن ابى وقاص او را از آنجا بيرون كرد و اين عمل ناقض تمام آن اخبارى است كه درباره شركت او در جنگهاى قادسيه و مدائن كه همگى به فرماندهى سعد بن ابى وقاص بوده است وارد شده . درباره خبرى هم كه درباره شركت او در فتح آذربايجان در سال 22 هجرى آمده آن‌هم با اين خبر كه عمر در سال 22 مغيره را به جاى عمار بن ياسر به امارت كوفه منصوب ساخت و او در آن سال در كوفه بوده است نمىسازد . و اگر به روايت بلاذرى هم رجوع شود در اين سال 22 مغيره از فتح قادسيه برگشته بوده كه عمر او را به امارت كوفه فرستاده با اين‌كه درست هم به نظر نمىرسد چون در اين هنگام سالها از فتح قادسيه گذشته بود .\r\nشايد براى شناخته شدن بهتر مغيرة ذكر اين دو خبر هم در اينجا از آنچه درباره او روايت شده است بىفايده نباشد :\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nپس از كشته شدن عثمان خليفه وقت كه خلافت بر امام على بن ابى طالب ( ع ) مسلم گرديد مغيره نزد على آمد و به عنوان يك ناصح مشفق به امام گفت اكنون صلاح در اين است كه معاويه را بر ولايت شام و ابن عامر را بر ولايت بصره همچنان باقى گذارى و عزل آنها را از ولايت به وقتى موكول كنى كه آنها در قلمرو ولايت خود براى تو بيعت گرفته باشند . و چون امام را گوش شنوايى براى اين گونه سخنان نبود حرف او را ناشنيده گرفت . روز ديگر مغيره نزد امام آمد و گفت آنچه من ديروز گفتم چون نيك انديشيدم ديدم درست نيست و مصلحت آن است كه آن هردو را بىدرنگ از كار بر كنار سازى . و چون از نزد امام بيرون آمد گفت ديروز من او را نصيحت كردم و آنچه صلاح بود گفتم و چون نشنيد امروز او را فريب دادم « غششته » « 1 » .\r\nخبر ديگر روزى كه در خلافت على ( ع ) عايشه و يارانش ظاهرا به بهانه خونخواهى عثمان از كسانى از اعراب بصره كه در مدينه اجتماع كرده بوده‌اند و آنها را از قاتلان عثمان مىپنداشته‌اند ولى در واقع براى تصرف آن شهر و مخالفت با على ( ع ) به بصره حركت مىكردند ، مغيره بن شعبه و سعيد بن العاص هم با آنها از شهر خارج شده و يك منزل هم آنها را همراهى كردند و سپس بازگشتند . سعيد از مغيره پرسيد در اين ميان تكليف ما چيست ؟ مغيره گفت تكليف اين است كه ما خود را كنار بكشيم چون به نظر نمىرسد كه اينها در كارشان موفق شوند ولى اگر پيروز شدند نزد آنها خواهيم رفت و به آنها خواهيم گفت كه ميل قلبى ما با شما بوده و همواره هوادار شما بوده‌ايم « 2 » .\r\nو با آنچه از فرصت‌طلبيها و نيرنگهاى مغيره گذشت اين احتمال هم مىرود كه او در فرصت كوتاهى كه در بصره بين مسافرت عتبة بن غزوان به مدينه و غيبت مجاشع بن مسعود نماينده او در بصره به دست او آورده بوده براى اين‌كه وسيله‌اى بيابد تا خود را به عنوان جنگ‌جويى مبارز به خليفه بشناساند صحنه جنگ ميشان يا دشت مرغاب را به وجود آورده تا با كشتن مرزبان آنجا به نام\r\n\r\n\r\n","description":"","footnote":"\r\n( 1 ) . طبرى ، 1 / 3083 .\r\n( 2 ) . طبرى ، 1 / 3102 .\r\n","page_name":" 432 ","page_number":432},
  {"content":"\r\n\r\nقلع‌وقمع فردى نافرمان و گشودن دوبارهء سرزمينى كه عتبه آن را گشوده بود فتح نامه‌اى به شرحى كه گذشت به نام خود براى عمر بفرستد . تدبيرى كه كارگر افتاد و به امارت او بر بصره انجاميد .\r\n\r\nدام شيطان در كارگزاريهاى ديگر خليفه\r\nهرچند ابو موسى اشعرى بدين‌نيّت با مقام امارت به بصره روانه شده بود تا لانه شيطان را در آنجا ويران و شيطان را از آن مرزوبوم تارومار كند ، و چنين مىنمود كه او هم با برگرداندن مغيره به مدينه در اين كار توفيق يافته است ، ولى ديرى نپاييد كه باز هم صداى پاى شيطان نه‌تنها از بصره بلكه و همچنين از كارگزاريهاى ديگر خليفه هم از بصره تا اصفهان به گوش عمر رسيد و اين‌بار نه به وسيلهء مجاهدان نخستين و در حادثه‌اى همچون رسوايى ام جميل بلكه به وسيلهء شاهدى شاعر با شهرت ابو المختار كه نابسامانى كارگزاريها و بىامانتى كارگزاران را هرچند تا حدى سربسته ولى همه را با اسم و رسم در شعرى به گوش خليفه رسانيد و با اين كار خود را از رنج نارواييها را ديدن و دم برنياوردن آسوده ساخت و به قول خود آرام دل گرديد .\r\nاو در مقدمهء شعرش به خليفه گفت تو در امرونهى امانت‌دار خدايى و بر ما هم امينى و كسى كه امين خداوند باشد من هم به دو آرام‌دل هستم . و با اين مقدمه مطلبى كه خاطر او را مشغول مىداشت بدين‌گونه با خليفه در ميان گذاشت :\r\nمگذار كسانى را كه به روستاها و قريه‌ها فرستاده‌اى مال خدا را صرف شكمهاى خود كنند . به حساب آنها رسيدگى كن . و آنگاه كارگزارانى را كه از حال و كار آنها آگاه بود با محل كار آنها يك‌به‌يك در شعر خود آورده و اين را هم گفته كه مال‌اندوزى آنها تا بدان حدّ است كه اگر خليفه نصف دارايى هريك از آنها را هم بستاند باز آنها با نصف بقيه خوشنود و راضى خواهند بود . گرفتن نصف دارايى يا به عبارت معمول آن زمان مقاسمه روش عمومى و شناخته شدهء عمر در مواردى از اين قبيل بوده است . و در اين مورد هم خليفه به همين‌گونه عمل كرد يعنى تنها نصف اموال افرادى را كه نامشان در اين شعر آمده بود به آنها باز\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nگردانيد و در شدت اجراى اين دستور نوشته‌اند كه حتى از يك جفت كفش هم تنها يكى از آنها را براى صاحبش گذاشت . و چون در اين ميان ابو بكره را هم مشمول اين كيفر ساخته بود و به روايتى او را ده هزار درهم جريمه كرده بود و او به اين علت كه كارگزار عمر نبوده تا مشمول اين حكم گردد به او اعتراض كرد : گفت بلى تو نبودى ولى برادرت كه سرپرست بيت المال و وصول ده يك بندر ابلّه بوده از پولهاى بيت المال به تو وام مىداده و تو با آن به تجارت مىپرداخته‌اى . اين برادرى كه سرپرست بيت المال و ده يك بندر ابلّه بوده همان زياد بن عبيد است كه تاكنون يكى دوبار در اين كتاب نام او برده شده و به خصوص در محاكمه مغيرة بن شعبه و پس از اين هم در اين كتاب بارها نام او در طى رويدادهاى بسيار به ميان خواهد آمد . و اين ابو بكره هم همان نافع برادرزن عتبة بن غزوان است كه از همراهان نخستين وى در عزيمت به بصره بوده و از مادر يعنى سميّه با زياد برادر بوده .\r\nكارگزارانى كه در اين رويداد در دام شيطان افتاده و به خيانت در امانت موصوف گرديده و به جزاى اعمال خود بدان‌گونه كه مرسوم آن زمان و آن ديار بود رسيده بودند كارگزاران اين مناطق بودند .\r\nمنطقهء فرات « 1 » ، سرّق در اهواز « 2 » ، جندىشاپور در خوزستان « 3 » ، بيت المال اصفهان ، مناذر در خوزستان « 4 » ، السّوق ( - سوق الاهواز ) « 5 » استانهاى\r\n\r\n\r\n","description":"","footnote":"\r\n( 1 ) . فرات يا منطقهء فرات نام ديگر تسوى بهمن اردشير است كه وصف آن گذشت .\r\n( 2 ) . سرّق نام عربى يكى از مناطق خوزستان بوده كه در آن رودى قديم روان بوده كه آن را به گفتهء ياقوت اردشير بهمن بن اسفنديار كنده بوده و شهر آن در عربى به نام دورق خوانده مىشده ( معجم البلدان ، ج 3 ص 80 ) .\r\n( 3 ) . تفصيل بيشتر را دربارهء جندىشاپور در اين كتاب خواهيد يافت :\r\n: محمد محمدى ، فرهنگ ايرانى ، پيش از اسلام و آثار آن در تمدن اسلامى و ادبيات عربى ، چاپ سوم - تهران انتشارات توس ، نوروز 1374 گفتار هشتم از ص 254 - 259 .\r\n( 4 ) . مناذر نام دو شهر بوده در نواحى خوزستان كه با صفت كوچك و بزرگ از يكديگر جدا مىشده‌اند نوشته‌اند نخستين كسى كه اين‌جا را به صورت يك استان درآورد و نهرى براى آن كند اردشير بهمن بزرگ پسر اسفنديار بن گشتاسب بوده ( معجم البلدان 4 / 644 ) .\r\n( 5 ) . مراد از السوق سوق الاهواز است يعنى بازار اهواز . جايىكه به سوق الاهواز معروف گرديده\r\n","page_name":" 434 ","page_number":434},
  {"content":"\r\n\r\nدجله ( - كور دجله « 1 » ، بصره و صدقات آن « 2 » ، مركز جمع‌آورى غنيمتها ، رام هرمز « 3 » ) .\r\nدرخور ذكر است كه كارگزار جايى كه در اين‌جا كور دجله ( - استانها يا تسوهاى دجله ) خوانده شده همان نعمان بن عدى است كه پيش از اين در وصف ابلّه و زيباييهاى آن شعرى از او دربارهء برخوردارى وى از آن زيباييها نقل شد ، شعرى كه چون به گوش عمر رسيد او را از آن‌جا برداشت . گويى اين كيفر مالى كه در اين مرحله او را درگرفت كافى نبوده است كه در آن محيط اغواگر شيطان را از او دور نگه دارد و او همچنان در بند شيطان خود به كسب لذات مشغول بوده تا سرانجام خليفه او را از كارگزارى آنجا معزول ساخته است .\r\n\r\nابو موسى اشعرى و شيطان دار الاماره بصره\r\nگفتنى است كه خود ابو موسى اشعرى هم كه در نظر خليفه قهرمان مبارزه با شيطان در اين منطقه بود پس از آمدن به اين‌جا و برخوردارى از مزاياى امارت در همان دامى لغزيد كه شيطان در دار الامارة بصره گسترده بود . آغاز امارت او را در بصره ديديم كه همراه با چند تن از صحابهء پيغمبر به قصد اجراى احكام الله وارد آن\r\n\r\n\r\n","description":"","footnote":"\r\nهمين‌جايى است كه امروز شهر اهواز است . و چنان كه نوشته‌اند نام اصلى آن هرمزشهر بوده . اين نام در فتوح البلدان هوز مسير چاپ شده كه تحريف است ( 472 ) ياقوت از كتابهاى قديم نقل كرده كه شاپور در خوزستان دو شهر ساخت يكى را به نام خداوند خواند و ديگرى را به نام خودش و سپس هردو را در يك نام جمع كرد و آن هرمزداد شاپور است يعنى داده خداوند به شاپور . و عربها از آن‌رو آن را سوق الاهواز يعنى بازار اهواز خوانده‌اند كه آنجا بازار تمام مناطق خوزستان بوده ( معجم 1 / 410 ) .\r\n( 1 ) . جايى كه در اين‌جا كور دجله خوانده شده همان جايى است كه نعمان بن عدى بن فضله كارگزار آن بود و ميشان هم خوانده مىشد و ابلّه هم از آنجا بوده .\r\n( 2 ) . صدقات بصره ، بخشى از درآمدهاى ديوان خراج بود كه از وجوه شرعى اسلامى مانند زكات و غيره جمع مىشد ، و جدا از حسابهاى مالى ديوان خراج بود كه سابقه‌اى قديم و از پيش از اسلام داشت .\r\n( 3 ) . رام‌هرمز يكى از استانهاى خوزستان بود . استانهاى ديگر آن را ياقوت چنين نوشته است سوق الاهواز - ايذج - عسكر مكرم - تستر ( - شوشتر ) جندىشاپور - شوش - سرّق - نهر تيرى و مناذر . ( معجم البلدان ، 1 / 411 ) .\r\n","page_name":" 435 ","page_number":435},
  {"content":"\r\n\r\nشهر شد . و مغيره‌ى در دام شيطان لغزيده را به مدينه گسيل داشت . اينك پايان امارت او را هم بر اين شهر از زبان طبرى بشنويم :\r\n« در سال سوم خلافت عثمان مردم ايذج و كردها سر از اطاعت برتافتند .\r\nابو موسى كه براى سركوبى آنها مىخواست لشكرى فراهم آورد براى مردم خطبه‌اى ايراد كرد و آنها را به جهاد دعوت نمود وى در آن خطبه در فضيلت جهاد پياده آن‌چنان داد سخن داد كه گروهى به شوق آمدند و بر آن سر شدند كه پياده به جهاد بروند . ولى گروهى ديگر چنان ديدند كه صبر كنند تا ببينند خود ابو موسى چه مىكند . و چون روز حركت رسيد و باروبنه امير را با چهل استراز قصرش خارج ساختند و خود او هم سواره عازم جهاد بود مردم عنان او را گرفتند و گفتند : يا ما را هم بر چنين مركوبهايى سوار كن يا خود هم پياده شو تا با هم برويم و تو از فضيلت جهاد پياده برخوردار شوى . ولى امير كه گوش شنوايى براى اين حرفها نداشت با تازيانه و سلاح مردم را از پيرامون خود پراكند و به گفتهء آنها وقعى ننهاد .\r\n\r\nعزل ابو موسى از امارت بصره\r\nپس از اين واقعه مردم نزد عثمان رفتند و گفتند ما نمىخواهيم كه دربارهء او هرچه مىدانيم بگوييم تنها آنچه مىخواهيم اين است كه او را از محل ما تغيير بدهى ، عثمان پرسيد كه را مىخواهيد به جاى او بگمارم گفتند هركه را بگمارى از او بهتر است « 1 » .\r\nطبرى در روايتى ديگر آورده كه يكى از حاضران به نام غيلان بن خرشه رو به عثمان كرد و گفت : اى جماعت قريش آيا در بين شما ديگر فرد فرومايه‌اى باقى نمانده كه بخواهيد او را بلند كنيد يا مستمندى كه بخواهيد توانگرش سازيد ؟\r\nتا كى بايد اين پيرمرد اشعرى اين سرزمين را ببلعد ؟ و چون عثمان به زيان‌كاريهاى او پى برد او را از امارت بصره برداشت و عبد الله بن عامر را به جايش گماشت « 2 » .\r\nاين عبد الله بن عامر خواهرزادهء عثمان بود كه در زيان‌كارى دست كمى از ابو موسى نداشت .\r\n\r\n\r\n","description":"","footnote":"\r\n( 1 ) . طبرى ، 1 / 2380 .\r\n( 2 ) . طبرى ، 1 / 2831 .\r\n","page_name":" 436 ","page_number":436},
  {"content":"\r\n\r\n\r\nگفتار بيست و سوم ريشه‌هاى كهن فارسى در بصرهء قديم\r\nمغيرة بن شعبه و زبان فارسى * قصر المرأة و نهر المرأة * قصر هزاردر * نهر الاساورة * اسواران ايرانى و عبيد اللّه بن زياد * شعر فارسى در كوچه‌بازارهاى بصره * نشانى از دستور زبان فارسى در زبان عربى بصره * نامهاى قديم فارسى در عربى بصريان قديم * خور و آب‌كن * الگوهاى فارسى در عربى بصريان قديم .\r\n\r\nريشه‌هاى كهن فارسى در بصرهء قديم\r\nپيش از اين در سخن از تعريب نامهاى جغرافيائى و آثار زيانبار آن بر تاريخ اين دوران به اين مطلب هم اشاره شده بود كه چون تعريب يك نام جغرافيائى معمولا به متروك ماندن نام اصلى و فراموش شدن اصل و تبار آن مىانجامد بدين‌سبب غالبا همهء آثار گذشته و سوابق تاريخى آن نام اصلى هم خودبه‌خود يا با نوعى مسامحه به همين نام معرّب بازمىگشته و همين امر ابهامها و تيرگيهائى در تاريخ اين دوران به وجود آورده كه توجه به آنها و بر طرف ساختن آنها يكى از گامهاى ضرورى در مطالعات تاريخى اين دوران شده است .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nنام و سرزمين بصره نيز با چنين سرگذشتى روبرو بوده است كه پيش از اين به پديده‌هائى از آن اشاره شده و در اين‌جا هم از مسائلى در همين زمينه سخن مىرود كه با تاريخ اين سرزمين ارتباط مىيابد ، ولى چون در آنها نشانه‌هائى هست كه به دورانى پيش از تعريب آن بازمىگردند ، و در تاريخ اين بصره‌اى كه عربىتبار پنداشته شده درخور توجه و ذكر نبوده‌اند ، براى اين‌كه اين عدم توجه ابهامى را در تاريخ قديم اين سرزمين باعث نگردد در اين‌جا به ذكر برخى از آن موارد به ويژه آنها كه با زبان و فرهنگ آنجا سروكار مىيابد مىپردازد . بدين اميد كه ابهامى را از گوشه‌اى از آن بزدايد .\r\n* * * \r\nمغيرة بن شعبه و زبان فارسى\r\nهنگامى كه هرمزان « 1 » آخرين فرمانرواى خوزستان و لرستان در دوران ساسانى در جنگ با اعراب كه از دو پايگاه جنگى خود در بصره و كوفه او را از دو سو در محاصره گرفته بودند سرانجام شكست خورد و به اسارت درآمد و او را به مدينه نزد عمر بردند ، چون مترجم زبان فارسى خليفه به نام زيد در آنجا حاضر نبود ، مغيرة بن شعبه كه پس از داستانهائى كه پس از بركنارى از امارت بصره در همين مدينه بر او گذشته بود ، و پيش از اين بدانها اشاره شد ، اكنون در مدينه و در محضر خليفه مىزيست ، كار مترجمى بين هرمزان و خليفه را او برعهده گرفت . طبرى نوشته مغيره از آن‌رو به مترجمى پرداخت كه او چند صباحى در عراق بوده و در آنجا مقدارى فارسى ياد گرفته بود .\r\nاين چند صباحى كه مغيره در عراق بوده همان سالهائى بوده كه وى نخست با\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء هرمزان . نگاه كنيد به :\r\n1 - محمد محمدى - فرهنگ ايرانى پيش از اسلام و آثار آن در تمدن اسلامى و ادبيات عربى ، چاپ دوم انتشارات دانشگاه تهران شماره 1609 ص 65 به بعد .\r\n2 - محمد محمدى - سرگذشت هرمزان و شرح نخستين اشنائى اعراب مسلمان با نظام و ديوانى ايران : مقالات و بررسيها ، دفتر 9 - 12 ، تهران 1351 . ه خ . ص 1 - 29 .\r\n","page_name":" 438 ","page_number":438},
  {"content":"\r\n\r\nعتبة بن غزوان به آنجا رفته بود و پس از مرگ او مدتى را هم به جانشينى او در امارت بصره گذرانيده بود . و با اين‌كه اين مدت چندان طولانى نبوده باز از اين كه او در همين مدت كم توانسته مقدارى فارسى ياد بگيرد چنين برمىآيد كه زمينه زبان فارسى در آنجا آن اندازه استوار بوده كه او را ناچار سازد با همين زبان رفع احتياج كند و به قول طبرى مقدارى فارسى ياد بگيرد .\r\n* * * \r\nقصر المرأة و نهر المرأة\r\nدر همان هنگام كه ابو موسى اشعرى پس از مغيرة بن شعبه كارگزار خليفه عمر در بصره شده بود روزى او با تنى چند از همراهانش در نزديكى قصرى در آن محل فرود آمده بود كه صاحب آن بانوئى از بزرگان ايرانى بود و به رسم خوش‌آمد براى او نوعى شيرينى كه در عربى آن را خبيص ناميده‌اند فرستاد و چون ابو موسى آن را بسيار مطبوع يافت پيوسته از آن ياد مىكرد و به قول بلاذرى مىگفت اطعمونا من دقيق المرأة « 1 » و به همين‌سبب نام المرأة بر روى اين زن و قصر او و نهرى كه براى آبيارى املاك و مزارع متعلق به او از دجله جدا شده بود باقى ماند ، و همواره در همه‌جا از اين قصر به نام قصر المرأة و از آن نهر هم به نام نهر المرأة ياد شده است .\r\nنام اين زن كام‌ورزاد « 2 » و پدرش چنان كه نوشته‌اند نرسى يكى از بزرگان ساسانى\r\n\r\n\r\n","description":"","footnote":"\r\n( 1 ) . بلاذرى : فتوح البلدان ، ص 418 .\r\n( 2 ) . اين نام را ياقوت از قول بلاذرى به همين‌صورت نوشته كه درست مىنمايد . ولى در كتاب فتوح البلدان بلاذرى در نسخه‌اى كه در دسترس است اين نام كامن‌دار چاپ شده كه به احتمال زياد تحريفى از همين كام‌ورزاد است . بلاذرى نوشته كه خالد اين قصر را به صلح فتح كرد و واسطهء صلح او نوشجان بن جسنسما پسرعموى كامن‌دار دختر نرسى و صاحب قصر بود .\r\n( فتوح البلدان ، ص 418 ) ياقوت از قول الساجى ( گويا در تاريخ بصرهء او ) آورده كه هنگامى كه خالد بن الوليد به بصره آمد با مردم نهر المرأة از جائىكه آنجا را رأس الفهرج ناميده تا همين محل نهر المرأة صلح كرد ، و آن‌كس كه طرف صلح او بود صاحب اين نهر به نام طماهيج بود كه با خالد به ده هزار درهم صلح كرد . ( ياقوت ، معجم البلدان 4 / 844 ) گمان مىرود نام طماهيج براى اين زن در اثر التباسى باشد با موردى ديگر كه در آنجا هم سخن از زنى از خاندان ساسانى و از مردى به نام\r\n","page_name":" 439 ","page_number":439},
  {"content":"\r\n\r\nبوده « 1 » و نوشجان دهقان بزرگ تسوى زندورد كه نامش در استان شادبهمن گذشت ، و او هم در املاك خود در زندورد در نزديكيهاى املاك و اقامتگاه همين زن مىزيست و نسب به خاندان ساسانى مىرسانيد ، پسرعموى اين زن بوده « 2 » . از اين كه ياقوت اين نهر را از كنده‌هاى داريوش كوچك نوشته « 3 » چنين برمىآيد كه اين نهر سابقه‌اى قديم‌تر از اين تاريخ داشته . نام نوشجان در رويدادهاى دوران فتوحات اين منطقه چندين بار برده شده . او خود با اعرابى كه به اين منطقه حمله كرده بودند در حال صلح به سر مىبرد . نوشته‌اند واسطهء صلح اين زن با اعراب مهاجم هم همين نوشجان بود كه با پرداخت ده هزار درهم او را از تعرض آنان مصون داشت « 4 » .\r\n* * * \r\nقصر هزار در\r\nدر همين منطقه كاخ ديگرى بود كه از نامش پيداست كاخى بزرگ و باشكوه بوده . آن را از قديم هزاردر مىخوانده‌اند و در عربى هم با همان نام فارسى هزاردر معروف گرديده . از اين‌كه در تاريخ بنا و هدف از بناى آن روايات مختلفى آمده مىتوان دريافت كه آن‌جا بنائى قديمى بوده كه نه تاريخ آن و نه هدف از بناى آن براى راويان به خوبى روشن نبوده . بلاذرى اين روايات را بدين‌گونه نقل كرده است برخى گفته‌اند آن را شاه ايران براى سكونت هزار تن از اسواران خود ساخته بود كه هريك را در آن‌جا خانه‌اى بدهد . ( بىآنكه از نام اين شاه ذكرى بشود ) و برخى گفته‌اند كه اين‌جا كاخ شيرويه اسوارى بوده و چون در فراوان داشته آن را هزار در ناميده‌اند . و بعضى هم گفته‌اند كه آن را شيرويه در\r\n\r\n\r\n","description":"","footnote":"\r\nنوشجان است ، و آن در خبر فتوحات عبد اللّه بن عامر است در خراسان كه در زمان خلافت عثمان به امارت بصره گمارده شده بود . چنان كه نوشته‌اند او در جنگهايش در خراسان به دو دختر از خاندان ساسانى و به قول طبرى ( جاريتين من آل كسرى ) دست يافته بود كه هر دو را به بصره آورده بود ولى يكى از آنها تاب نياورده در بين راه بمرد و ديگرى كه نامش را طماهيج نوشته‌اند و خالى از تعريب و تحريف هم نيست عبد الله بن عامر به نوشجان بخشيد .\r\n( 1 ) . بلاذرى ، فتوح البلدان ، ص 418 .\r\n( 2 ) . بلاذرى ، فتوح البلدان ، ص 418 .\r\n( 3 ) . ياقوت ، معجم البلدان ، 4 / 844 .\r\n( 4 ) . ياقوت ، معجم البلدان ، 4 / 844 .\r\n","page_name":" 440 ","page_number":440},
  {"content":"\r\n\r\nهنگامى كه مرجانه مادر عبيد اللّه بن زياد را به زنى گرفته براى او ساخته بود « 1 » .\r\nشيرويه كه نامش در اين روايت آمده يكى از دو فرماندهء اسوارانى بود كه در همان سالهائى كه هرمزان فرمانرواى خوزستان و لرستان مورد حملهء اعراب قرار گرفته بود از سوى يزدگرد آخرين پادشاه ساسانى به كمك او فرستاده شده بودند . ولى چون هرمزان پس از جنگهاى متعدد سرانجام تاب مقاومت نياورد و تسليم شد و به شرحى كه پيش از اين گذشت به مدينه اعزام گرديد ، اينان هم حاضر شدند با شرايطى به مسلمانان به پيوندند و آن‌هم در صورتى كه شرايط آنان را خود خليفه بپذيرد و امضا كند . و ابو موسى اشعرى امير بصره كه فرماندهى اين جنگ را هم برعهده داشت شرايط ايشان را به عمر نوشت و عمر هم آنها را پذيرفت و امضا كرد . و چون يكى از آن شرايط اين بود كه آنها در هر جا كه خودشان خواستند اقامت كنند و با هرقبيله‌اى از اعراب كه خودشان برگزيدند هم‌پيمان شوند ، از اين‌رو بصره را براى اقامت خود برگزيدند و در آن جا هم با قبيلهء بنى تميم كه نزديكترين قبايل عرب به پيغمبر بود هم‌پيمان شدند .\r\nفرمانده ديگر اين اسواران به نام سياه بود كه پس از اين نامش خواهد آمد .\r\n\r\nنهر الأساورة\r\nيكى ديگر از نهرهاى معروف بصره به نام نهر الاساورة ( يعنى رود اسواران ) خوانده مىشد كه آن را اسواران براى آبيارى املاك و مزارع خود از دجله جدا كرده بودند .\r\nياقوت در معجم البلدان « 2 » اين اسواران صاحب نهر را همان‌هائى مىداند كه در جنگ خوزستان در اثر پيمانى كه با مسلمانان بسته بودند به شرحى كه گذشت به بصره آمدند و در اين‌جا اقامت گزيدند . بلاذرى هم همين را نوشته و اين را هم افزوده كه برخى هم گفته‌اند كه اين نهر را عبد اللّه بن عامر كارگزار خليفه عثمان در بصره براى آنها كنده است « 3 » .\r\nالبته اسواران را در اين سرزمين بصره قدمى راسخ‌تر و سابقه‌اى كهن‌تر از اين زمان است و حتى در همين دوران اسلامى هم رد پاى آنها را در جنگهاى\r\n\r\n\r\n","description":"","footnote":"\r\n( 1 ) . فتوح البلدان ، ص 440 - 441 .\r\n( 2 ) . ياقوت ، معجم البلدان ، 4 / 834 .\r\n( 3 ) . بلاذرى ، فتوح البلدان ، ص 440 .\r\n","page_name":" 441 ","page_number":441},
  {"content":"\r\n\r\nنخستين عتبة بن غزوان در سخن از بهشت‌آباد اردشير و جنگهاى ابلّه مىتوان ديد . ولى چون در اين‌جا سخن از اسوارانى است كه اين نهر بدانها منسوب است نه از دورانهاى پيش‌تر از اين‌رو سخن از اينها فراتر نمىرود و آن‌هم بدين‌سبب است كه اينان در اين دوران در بصره حضورى فعال و مؤثر داشته‌اند . زيرا اسواران كه در دوران ساسانى چشم‌وچراغ سپاه ايران بودند و از طبقات ممتاز كشور به شمار مىرفتند ، چون در اهواز با قراردادى خاص كه شرايط آن را خود تعيين كرده بودند به مسلمانان پيوسته بودند و يكى از آن شرايط هم چنان كه گذشت اين بود كه طرف قرارداد خود خليفه باشد نه نمايندهء او و قرارداد هم به امضاى خليفه باشد و چنين هم شده بود از اين‌رو در جامعهء اسلامى هم با حفظ صفت رزمى خود همچنان آزاد و آزاده مىزيستند و با كلماتى همچون مولى و موالى خوانده نمىشدند و به كارهائى متناسب با علم و اطلاع و كارآئى خود مىپرداختند ، و با اين‌كه اين كارها به همان عللى كه پيش‌تر بدانها اشاره شده « 1 » در روايات و كتب تاريخ كمتر با ذكر نامى از اينان انعكاس يافته ، ولى در همان موارد كمى هم كه نامى از اين‌ها رفته است آنها را به همين صفت يعنى رزمنده و كارگشا ياد كرده‌اند و نمونهء آن را در شرح حادثه بزرگى كه در بصره اتفاق افتاده بود و اثر اينها را در آن مىتوان ديد . حادثه‌اى كه خلاصهء آن چنين است :\r\n\r\nاسواران ايرانى و عبيد اللّه بن زياد\r\nپس از مرگ يزيد پسر معاويه در شام كه عبد اللّه پسر زبير در مكه به دعوى خلافت برخاست .\r\nنماينده‌اى را از سوى خود براى گرفتن بيعت از مردم بصره بدانجا فرستاد . در اين زمان از سوى يزيد عبيد اللّه پسر زياد بر بصره حكومت مىكرد . مردم بصره كه از عبيد اللّه دل خوشى نداشتند فرصت را مناسب يافتند و سر به شورش برداشتند ، عبيد اللّه كه عرصه را بر خود تنگ يافت نهانى از بصره گريخت و به قبيله ازد كه يكى از دو\r\n\r\n\r\n","description":"","footnote":"\r\n( 1 ) . براى آگاهى بيشتر به جلد اول همين كتاب ، ص 34 به بعد به آنچه دربارهء تعريب تاريخ آمده مراجعه شود .\r\n","page_name":" 442 ","page_number":442},
  {"content":"\r\n\r\nقبيلهء بزرگ عرب بصره بود پناه برد . رئيس قبيله ازد در اين زمان مهلّب بن ابى صفره بود كه خارج از آن ديار و در جنگ با خوارج بود و جانشين او در قبيله‌اش يكى از بزرگان آن قبيله به نام مسعود بن عمر بود . مسعود نابدلخواه به عبيد الله پناه داد و براى اين‌كه شورش مردم بصره را فرونشاند و عبيد الله را دوباره به كارش برگرداند ، با گروهى از سران و رزمندگان قبيلهء خود آهنگ بصره كرد ، و پس از آن‌كه همراهان او در شهر پراكنده شدند و مراكز مهم شهر را به تصرف درآوردند ، خود به مسجد درآمد و به منبر رفت و به پند و اندرز مردم پرداخت . و چون مردم بصره چنان ديدند بر احنف بن قيس رئيس قبيله بنى تميم گرد آمدند تا او را به چاره‌جوئى وادارند . احنف هم يكى از سران قبيله بنى تميم را به نام عبس بن طلق برگزيد تا با كمك سران ديگر قبيله به دفع آن غائله بپردازد . و اين گفتنى است كه با اين‌كه طبق اين نوشته مىبايستى عبس را با سران ديگرى از قبيلهء بنى تميم در نبرد با طرفداران مسعود و قبيلهء ازد يافت ولى در جائى كه طبرى آن نبرد را وصف كرده به جاى افراد ديگرى از قبيلهء بنى تميم ، چهار صد تن از اسواران ايرانى ديده مىشوند كه به فرماندهى يكى از آن اسواران به نام ماه افريدون به يارى عبس برخاسته و اينان بوده‌اند كه نبرد با مسعود را تا پايان كار و مرگ او ادامه داده‌اند . و چون اين رويداد كه به كشته شدن رئيس يكى از دو قبيلهء بزرگ عرب بصره انجاميده يكى از وقايع مهم تاريخ اين دوران بوده بهتر است شرح آن تا آنجا كه پاى اسواران در ميان بوده عينا از نوشتهء طبرى در اين‌جا نقل شود :\r\n« عبس با اسواران به سوى مسجد پيش آمدند تا آنگاه كه به دهانهء محله‌هاى عرب‌نشين « 1 » رسيدند و در آنجا اسواران بازايستادند ، ماه افريدون به فارسى\r\n\r\n\r\n","description":"","footnote":"\r\n( 1 ) . آنچه در اين‌جا دهانهء محله‌هاى عرب‌نشين نوشته شده در متن عربى آن « افواه السّكك » است . يعنى دهانهء سكّه‌ها . سكّه به محله‌هائى گفته مىشد كه هرقبيله يا تيره و طايفه‌اى از اعراب ، در درون اقامتگاه عمومى اعراب براى اقامت خود جدا از طوائف ديگر برپا مىداشته‌اند و به نام همان قبيله يا طايفه مثلا سكّة بنى فلان خوانده مىشده و معمولا دهانه يا مدخل همهء آنها در درون همان اقامتگاه در يك جا بوده و در عربى از آن به افواه السكك تعبير شده .\r\n","page_name":" 443 ","page_number":443},
  {"content":"\r\n\r\nبه آنان گفت جوانان شما را چه شده است ، گفتند آنها با سرنيزه‌هاى خود راه را بر ما بسته‌اند . گفت آنها را با پنجگان بزنيد . و پنجگان در فارسى يعنى پنج پيكان با يك تير و چون اسواران چهار صد تن بودند به يك‌باره دو هزار پيكان بر آنها باريدند و آنها را از جاى كندند . اعراب از آنجا به سوى مسجد عقب نشستند و بر در مسجد يك بار ديگر راه را بر اسواران و تميميان بستند . و اسواران يك بار ديگر باز به دستور ماه افريدون آنها را با پنجگان از سر راه خود برداشتند . و بدين‌سان مردم غوغائى به درون مسجد ريختند و مسعود را از منبر به زير كشيده و او را كشتند ، و اين در اول شوال سال 64 هجرى بود « 1 » . و چون عبيد الله در نهانگاه خود از اين واقعه آگاه شد بىدرنگ از همانجا ناشناس به شام گريخت و مردم بصره هم با آگاهى از فرار او به خانه او ريختند و آنچه يافتند به تاراج بردند « 2 » . و بدين‌سان پس از گذشت ساليانى نه چندان كوتاه تومار حكومت زياد و خاندان او برين سرزمين درهم نورديده شد .\r\n\r\nشعر فارسى در كوچه‌بازارهاى بصره\r\nپيش از اين از شعر فارسى ابن مفرّغ شاعر عرب كه در پاسخ كودكانى مىسروده كه در كوچه بازارهاى بصره در پى او افتاده و با ديدن حال زار و نزار او شگفت‌زده مىپرسيده‌اند اين چيست ؟\r\nشمه‌اى گذشت « 3 » . اشاره به آن چه گذشت براى بيان اين مطلب است كه چنين شهرى را كه كودكان آن در كوچه و بازارش به فارسى حرف مىزده‌اند نمىتوان شهرى عربى پنداشت و به دشوارى مىتوان باور كرد كه آنجا شهرى بوده است كه در آن ايرانيها و عربها باهم و در يك‌جا مىزيسته‌اند . زيرا نوع زندگى اعراب و خلق‌وخوى برخاسته از آن نوع زندگى مانع از آن بوده كه قبايل عربى با مردم شهرها درهم آميزند ، و با اداب و رسوم شهرنشينى خو گيرند . آنها در هنگامى\r\n\r\n\r\n","description":"","footnote":"\r\n( 1 ) . طبرى ، 2 / 456\r\n( 2 ) . طبرى ، 2 / 456 - اين حادثه در انساب الاشراف بلاذرى نيز كم‌وبيش به همين‌صورت و با دخالت اسواران نقل شده ن . ك . انساب الاشراف ، ج 4 ، بخش 2 ، ص 98 و 106 و 108 .\r\n( 3 ) . جلد اول همين كتاب ، ص 29 و 30 .\r\n","page_name":" 444 ","page_number":444},
  {"content":"\r\n\r\nهم كه در دوران اسلامى از داخلهء صحرا به شهرها و آباديهاى ايران مىكوچيدند نه‌تنها با ساكنان آن‌جاها درنمىآميختند ، بلكه طوائف و تيره‌هاى مختلف هر قبيله هم زيستگاه خود را در زمينى كه در مجاورت همان جاها برمىگزيدند هر چند در كنار هم ولى جدا از هم و در محله‌هاى جداگانه برپا مىداشتند از آن نوع كه در داستان اسواران بصره بيش از اين گذشت .\r\nآنچه از اين حكايت برمىآيد و منطبق با واقعيات هم هست اين است كه اين جا يعنى جائىكه ابن مفرّغ را در كوچه و بازارهاى آن مىگردانده‌اند شهرى فارسىزبان بوده و شايد با بخشى كه عربها در آنجا ساكن بوده و در محله‌ها يا به تعبير طبرى در سكّه‌هاى خود مىزيسته‌اند فاصله‌اى هم داشته است . و از آنجا كه اين شهر فارسىزبان را سابقه‌اى بس قديم بوده از اين‌رو زبان فارسى را هم در اين‌جا ريشه‌اى بس كهن و استوار بوده و اين را از اثرى كه آن زبان در زبان اعراب بصره برجاى گذاشته است مىتوان دريافت . و چون اين يكى از موضوعهاى درخور تحقيق در تاريخ زبان فارسى است از اين‌رو در اين‌جا با تفصيل بيشترى از آن سخن خواهد رفت .\r\n\r\nنشانى از دستور زبان فارسى در زبان عربى بصريان\r\nاثر ژرف و گسترده‌اى را كه ريشه‌هاى كهن فارسى در زبان عربى بصريان گذاشته است ، نبايد تنها در واژه‌ها يا اصطلاحات و تعابيرى كه عربى بصريان از زبان فارسى گرفته و معمولا در مبحث معرّبات به آنها مىپردازند جستجو كرد . چون آن اثر در همين حد لغوى متوقف نمانده و تا مباحث دستورى نيز پيش رفته است . ياقوت در كلمهء شبلان كه نهرى بوده است در بصره كه از نهر ابلّه جدا مىشده و از آن مردى بوده است به نام شبل گويد در اين ناحيه محلهاى بسيارى هست كه براى نسبت دادن آنها به صاحبانشان الف و نونى بر نام كسى كه مىخواهند آن محل را به دو نسبت دهند مىافزايند . مانند زيادان كه نهرى منسوب به زياد بن ابيه است و\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nحتى گفته‌اند عبد اللّهيان براى دهى منسوب به عبد اللّه « 1 » .\r\nياقوت در اين‌جا در بيان اين فرق فاحش كه بين اين علامت نسبت در عربى بصريان و بين قاعدهء نسبت در علم نحو عربى وجود داشته توضيحى نداده ولى اگر درصدد توضيح برمىآمد به اين نتيجه مىرسيد كه زبان اعراب بصره در اين دوران آن‌چنان تحت تأثير ژرف و گستردهء زبان فارسى بوده كه آنها براى بيان مالكيت علامت نسبت فارسى را به جاى علامت نسبت و مالكيت عربى به كار مىبرده‌اند و به همان‌گونه كه در فارسى مثلا اردشير بابكان و خسرو قبادان مىگفته‌اند آنها هم براى بيان مالكيت زمينها و باغها و نهرها و ديگر متعلقاتشان مانند فارسى زبانان از همين علامت استفاده مىكرده‌اند آن‌هم نه همچون موردى نادر و كم استعمال بلكه همچون قاعده‌اى معمول و به قول نحويّين مطرّد .\r\nبا مراجعه به كتاب « فتوح البلدان » بلاذرى در عنوان « تمصير البصرة » و وصف اراضى و نهرهاى آنجا به خوبى مىتوان گسترش و فراگيرى اين روش را كه چند نمونه از آن در اين‌جا ذكر مىشود دريافت :\r\nسويدان - نام زمينى در بصره كه در اقطاع سويد بن منجوف بوده\r\nجبران - زمينى منسوب به ابن جبر\r\nكثيران - زمينى از آن كثير بن سيّار كه در اقطاع او بوده\r\nبلالان - اقطاعى منسوب به بلال بن ابى برده\r\nقاسمان - محلى منسوب به قاسم بن عبّاس\r\nخالدان - نهرى منسوب به آل خالد بن اسيد\r\nماسوران - نهرى منسوب به شخصى به نام ماسور . گويند ماسور مرد شرورى بوده كه در غيبت مردم از آنها عيب‌جوئى مىكرده . او را از آن‌جهت ماسور مىخواندند كه ماسور به قول بلاذرى در فارسى به معنى بىباك و شرور بوده است « 2 » .\r\n\r\n\r\n","description":"","footnote":"\r\n( 1 ) . معجم البلدان ، 3 / 256 .\r\n( 2 ) . فتوح البلدان ، ص 450 .\r\n","page_name":" 446 ","page_number":446},
  {"content":"\r\n\r\nجبيران - اقطاعى منسوب به جبير بن ابى زياد\r\nمعقلان - اقطاعى منسوب به معقل بن يسار « 1 »\r\nعبيدان - نهرى از آن عبيد بن كعب النميرى « 2 »\r\nاز مطالعهء دقيق‌تر در عربى بصريان آن دوران مىتوان به خوبى دريافت كه در آن ، گرايش به فارسى و تقليد از الگوهاى ايرانى كم نيست . جاهاى قديمى آنجا را همچنان با همان نامهاى فارسى خواندن ، و واژه‌هاى قديم فارسى را به جاى مرادف عربى آنها به كار بردن ، مىتوان نمودى از همين گرايش دانست .\r\n\r\nنامهاى قديم فارسى در عربى بصريان قديم\r\nاز جمله نامها و اصطلاحات قديم فارسى كه در زبان عربى بصره باقى مانده و از نظر مطالعه در سير تاريخى زبان فارسى در اين دوران انتقال درخور توجه است يكى اب‌كن است كه در عربى به صورت ابكن درآمده ، و آن به پيشرفتگى آب در خاك يا به گودالهاى آب يا آبگيرهائى گفته مىشده كه در كنارهء رودها در اثر آب‌خوردگى به وجود آمده باشد و آن را دستى نكنده باشند . نشانى از اين نام و محل آن را در خبرى مىيابيم كه دربارهء ، كندن آب‌راهى براى مهاجران عرب بصره در تاريخها آمده .\r\nنوشته‌اند وقتى عربهاى مهاجر بصره از اين‌كه آب شرب آنها دور از دسترس آنها است به عمر شكايت بردند خليفه انجام تقاضاى آنها را به ابو موسى اشعرى كه در آن هنگام كارگزار وى در بصره بود واگذارد ، و ابو موسى هم از محلى درياچه مانند كه ابكن خوانده مىشد و در كنار نهر اجّانه به وجود آمده بود براى آنها آب راهى جداگانه ساخت « 3 » . در برهان قاطع از جمله معانى كلمه ، آب‌خوست آمده :\r\n« و محلى را نيز گويند كه آب آن را كنده باشد و آن را آب‌كند هم مىگويند » .\r\n\r\n\r\n","description":"","footnote":"\r\n( 1 ) . نمونه‌هاى بيشترى از اين‌گونه نامها را در فتوح البلدان ، ص 441 - 451 خواهيد يافت .\r\n( 2 ) . فتوح البلدان ، ص 446 .\r\n( 3 ) . اجانه به ظرفى گفته مىشده كه در آن رخت مىشسته‌اند . در برخى از كتابهاى لغت اين كلمه را به فارسى تغار معنى كرده‌اند . شرح فارسى قاموس در جبر . ولى اجّانه هم عربى نيست و پيش از آمدن عربها به اين‌جا اين نام وجود داشته .\r\n","page_name":" 447 ","page_number":447},
  {"content":"\r\n\r\nنهرى كه عربها آن را بدين مناسبت كه در كناره آن به رختشوئى مىپرداختند نهر اجّانه مىخواندند به گفته ابو يحيى ساجى در كتاب البصره از نهرهاى قديمى اين‌جا بوده و به نام جوبره خوانده مىشده و از فيضان دجله مايه مىگرفته است .\r\nجوبر يا جوبره ، كوتاه شده جوبار يا جويبار فارسى است و اين نام جوبره يا جوباره بجز اين‌جا در ساير جاهاى ايران هم كم نبوده و از آن جمله بوده روستائى در نيشابور و روستائى در سواد بغداد و روستائى در هرات و دهى در سمرقند و محله‌اى در نسف و دهى در مرو و محله‌اى در اصفهان و موضعى در جرجان و نهرى يا دهى دمشق كه نام آنها و كسانى را هم از علما كه بدانجاها منسوب بوده‌اند در قاموس فيروز آبادى مىتوان يافت « 1 » .\r\nياقوت در جوبره گويد : « ما پيش از اين گفتيم كه محله‌اى در اصفهان بنام جوبر و جوبره خوانده مىشود . در بصره هم جوبره هست و اين اسمى است مركب كه در اثر كثرت استعمال زياد تغيير كرده . « جوبره بصره نهر معروفى است كه داخل اجّانه شده » و سپس از قول ابو يحيى الساجى و از خط او مطالبى نقل كرده كه شايد به عنوان نمونه از آشفتگيهائى كه در معنى كلمات غير عربى روى\r\n\r\n\r\n","description":"","footnote":"\r\n( 1 ) . قاموس اللغه در ماده جبر ، دربارهء نهر جوبره پيش از اين ( در گفتار ابلّه ) به تفصيل سخن رفته و محل آن‌هم نشان داده شده ، آنچه در اين‌جا مىآيد براى بيان آشفتگيهائى است كه كلمات فارسى در مآخذ عربى يا در نوشته مؤلفانى كه آنها را به درستى نمىشناخته‌اند ، بدان دچار مىشوند . بلاذرى در فتوح البلدان نهرى را كه در همين بصره به نام الجوبره خوانده در علت اين نامگذارى گفته « صيد فيها الجوبره فسميت بذلك » ( فتوح ، ص 446 ) يعنى چون در آنجا جوبره صيد مىشده نهر را به آن نام خوانده‌اند . و از ظاهر كلام بلاذرى همچنين برمىآيد كه جوبره نوعى ماهى و شايد هم پرنده‌اى بوده ولى نه در عربى و نه در فارسى ماهى يا پرنده يا جان‌دار ديگرى به اين نام شناخته نيست شايد اين نام تحريف و تعريبى از هوبره باشد كه در فارسى نام پرنده‌اى است ، و به گفته صاحب برهان قاطع به عربى آن را حبارى گويند . در تحفه حكيم مؤمن دربارهء آن آمده « حبارى به فارسى هوبر نامند مرغى است برّى ، خاكسترى رنگ و منقش به سياهى و منقارش دراز » و اما تعريب و تحريف در آن ، بدين‌گونه بيان مىشود كه هوبره فارسى در تلفظ عربى به اسانى به حوبره و آن‌هم به حبارى بدل مىشود و اين حوبره هم با قرار گرفتن نقطه مانندى در زير ح به اسانى به جوبره و جوبرج يعنى به كلمه‌اى تبديل مىشود كه ياقوت نمىدانسته آن چيست .\r\n","page_name":" 448 ","page_number":448},
  {"content":"\r\n\r\nمىدهد ، و برخى از ارباب لغت عرب براى آنها به دنبال معناى عربى مىگردند ، ذكر آنها بىفايده نباشد . ياقوت از قول ساجى نقل كرده كه اصل و معناى اين كلمه مورد اختلاف است و ابو عبيده گفته كه اصل آن جوبره بوده و برّه دختر زياد بن ابيه بوده ، ولى خاندان زياد از چنين چيزى خبر ندارند . بعضى هم گفته‌اند كه برّه زنى از قبيلهء ثقيف بوده ، و بعضى هم گفته‌اند اين‌جا را از آن‌رو جوبره خوانده‌اند كه در آنجا جو برّج صيد مىكرده‌اند . ياقوت گويد : ولى من نمىدانم جوبرج چيست « 1 » .\r\nبه كار بردن جوى فارسى به جاى نهر عربى در همين محل بصره بىسابقه و ناآشنا نبوده . نهرى را كه پائين‌تر از نهر ابى الخصيب از دجله جدا كرده بودند به نام جوىكور مىخواندند . طبرى در رويدادهاى دوران الموفق خليفه عباسى در شرح جنگهاى او با صاحب الزنج كه در همين آبهاى بصره اتفاق افتاده بوده است چندين بار از اين جوىكور نام برده است « 2 » . بخش جنوبى دجله را هم وقتى كه ماندابهاى جنوب عراق ارتباط مستقيم آن را با بخش شمالى آن كور كرده و در عربى آن را دجلة العوراء گفتند در فارسى دجله‌كور خواندند .\r\n\r\nخور و آب‌كن\r\nاز جمله كلمات فارسى قديم كه در اين منطقه بصره باقى مانده خور به معنى خليج است كه در اين منطقه به جاى خليج به كار مىرفته است . به همان‌گونه كه در آب‌كن گفته شد خور هم به جائى در كنار دريا گفته مىشده كه آب دريا آن را بتدريج خورده و تا مسافتى در داخل زمين پيش رفته باشد . اين كلمه را سيوطى در المزهر ( جلد 1 صفحه 81 - 279 ) ، ضمن الفاظى كه اعراب از ايرانيان گرفته‌اند ذكر كرده و جواليقى نيز آن را كه در عربى خليج معنى كرده از كلمات فارسى شمرده و همچنين ابن دريد ، از اوصافى كه براى آب‌كن و خور ذكر كرده‌اند چنين برمىآيد كه اب‌كن به ابگيرها يا درياچه‌هاى طبيعى كه در كنار رودهاى بزرگ تشكيل مىشده‌اند گفته مىشده و خور براى خليج‌هاى طبيعى در كنار درياها كه\r\n\r\n\r\n","description":"","footnote":"\r\n( 1 ) . ياقوت ، معجم ، 2 / 141 .\r\n( 2 ) . طبرى 1 / 1988 و 2011 و 2041 و 2057 و 2079 .\r\n","page_name":" 449 ","page_number":449},
  {"content":"\r\n\r\nآب آن را خورده باشد .\r\nبلاذرى در جائىكه از دجله بصره و نهر اجّانه سخن مىراند گويد : در دجله بصره خورى بود به طول يك فرسخ و گويد خورآب راهى است كه آن را كسى نكنده بلكه آبهاى باران در خشكى در آن جريان مىيابد و چون به دريا مىرسد در هنگام مدّ پرآب مىشود و در هنگام جزر آب آن دوباره به دريا بازمىگردد و در انتهاى آن ( - يعنى آن خور ) به سمت بصره آب‌گير بزرگ و وسيعى بود كه آن را پيش از اسلام اجّانه مىخواندند و در دوران اسلامى عربها آنجا را جزّاره خواندند . فاصله اين محل تا بصره سه فرسخ بود با همان مقياسى كه با آن همهء نهر ابلّه چهار فرسخ مىشد . و نهرى كه امروز آن را نهر اجّانه مىخوانند از اين‌جا شروع مىشود . و هنگامى كه عمر به ابو موسى دستور داد كه براى مردم بصره نهرى بكند او از همين اجانه شروع كرد و آن را يك فرسخ جلو برد تا آن را به بصره رسانيد ، و بدين‌ترتيب طول نهر ابلّه چهار فرسخ شد . و بعدها از بصره به مقدار يك فرسخ از اين نهر از گل‌ولاى پوشيده شد تا زمانى كه زياد بن ابيه در امارت عبد الله بن عامر سرپرستى ديوان و بيت المال اينجا را برعهده داشت و عبد اللّه هم به خراسان رفته بود او اين يك فرسخ را پاك كرد و دوباره آب را به بصره رسانيد « 1 » .\r\nنام خور به جاى خليج هنوز در چند محل در ساحل خليج‌فارس باقى مانده مانند خورموسى و خورموج در بوشهر و خور بهمنشير در خوزستان ، و در بصره هم به صورت خوره باقى مانده . و چنان كه گذشت در ركن ابلّه در دجله در نهر ابلّه خور عظيمى بود كه كشتيها در آن گرفتار و غرق مىشدند ، و اين خور را جرداب الابلّه مىگفتند كه معرّب گرداب ابلّه است « 2 » .\r\n\r\nالگوهاى فارسى در عربى بصره\r\nو از نمونه‌هاى اين‌كه عربها هم پس از استقرار در اين‌جا تحت تأثير زمينهء فرهنگ فارسى اين‌جا قرار مىگرفتند مىتوان اين‌ها را ذكر كرد : زمينى را كه در\r\n\r\n\r\n","description":"","footnote":"\r\n( 1 ) . فتوح البلدان ، ص 437 - 438 .\r\n( 2 ) . صورة الارض ، 313 .\r\n","page_name":" 450 ","page_number":450},
  {"content":"\r\n\r\nبصره بين دو قبيله از اعراب مورد اختلاف بود و غالبا بر سر آن بين آن دو قبيله جنگ و ستيز بود درجاه جنگ « درگاه جنگ » مىخواندند بلاذرى مىگويد آن زمين را از آن‌رو درجاه جنگ مىخواندند ( يعنى مايه نزاع ) كه پيوسته در آنجا نزاع و اختلاف و جنگ بود و جنگ به فارسى به معنى نزاع و ستيز است « 1 » .\r\nمحلى را هم كه يكى از شاخه‌هاى قبيله أزد در بصره ساكن بودند چهار سوك بجيله و به قول ابن الكلبى چهار سوج بجيله مىخواندند . بجيله نام زن مالك بن ثعلبه بود « 2 » . زمينى را هم كه براى خشكانيدن خرما و ديگر فرآورده‌هاى كشاورزى هموار و آماده مىساختند در بصره جوخان مىگفتند كه فارسى معرّب است « 3 » . لسان العرب آن را خرمنگاه گندم و مانند آن معنى كرده و گفته لغتى است بصرى ، و از قول ابو حاتم نقل كرده كه عامه مردم چنين جائى را جوخان مىگويند و عربى آن جرين و مسطح است . در قاموس هم جوخان در عربى جرين معنى شده و در شرح قاموس فارسى جوخان بر وزن سكران جاى خرما خشك كردن است .\r\nظاهرا اين رسم كه در نامگذاريهاى نهرها يا زمين‌ها در بصره نظرى هم به الگوهاى فارسى باشد كه برخاسته از همان زمينهء فرهنگى قديم آن‌جا بوده است . تا مدتها در آنجا ادامه داشته از دوره‌هاى بعد هم نمونه‌هائى از آن را مىتوان يافت ، و از آن جمله نهر مرغاب است كه آن را بشير بن عبيد الله نوهء ابى بكره كه با عتبته بن غزوان به اين‌جا آمد در بصره كند و با آن زمين بسيار وسيعى را به مساحت هشت هزار جريب تصرف كرد . بلاذرى گويد وى اين نهر را مرغاب ناميد كه هم اسم مرغاب مرو باشد . و نام اين مرغاب از آن‌رو در تاريخ مانده كه مدتها زمينى را كه بشير تصرف كرده و اين نهر را در آن به وجود آورده بود بين او و كسانى كه آنجا را از اقطاعات خود و خاندان خويش مىشمردند در نزد حكام وقت مرافعه و نزاع بود « 4 » .\r\n\r\n\r\n","description":"","footnote":"\r\n( 1 ) . فتوح البلدان ، 443 .\r\n( 2 ) . معجم البلدان ، 3 / 338 .\r\n( 3 ) . ن . ك . جواليقى ، المعرّب ، ص 110 - و كتاب اصلاح ما تغلط فيها العامة ، ص 25 .\r\n( 4 ) . شرح اين منازعات را در فتوح البلدان بلاذرى ، ص 447 و 448 خواهيد يافت .\r\n","page_name":" 451 ","page_number":451},
  {"content":"\r\n . \r\n","description":"","footnote":"","page_name":" 452 ","page_number":452},
  {"content":"\r\n\r\n\r\n[ فهرست ها 
  ]\r\n\r\nراهنماى الفبايى اعلام « 1 »\r\n\r\nآ\r\nآبادان ( ج ) : 64 ، 338 ، 348 ، 349 ، 350 ، 351 ، 356 ، 357 ، 359\r\nآثار البلاد ( ك ) : 78 ، 373 ، 376\r\nآخرين ( ج ) : 223 ، 224\r\nآذربادگان ( ج ) : 229\r\nآذربايجان ( ج ) : 10 ، 61 ، 62 ، 65 ، 77 ، 78 ، 152 ، 162 ، 184 ، 197 ، 219 ، 227 ، 228 ، 234\r\nآران ( ج ) : 10\r\nآكسفورد ( ج ) : 140 ، 141\r\nآل كسرى ( ش ) : 419\r\nآلمان ( ج ) : 146\r\nآمد ( ج ) : 228\r\nآميانوس مارسلينوس ( ش ) : 61\r\nآيتى ، محمد ابراهيم ( ش ) : 197\r\n\r\nا\r\nابراهيم بن اسحاق عربى ( ش ) : 88\r\nابراهيم بن ميمون ( ماهان ) ( ش ) : 171\r\nابراهيم موصلى ( ش ) : 353 ، 379 ، 380 ، 382\r\nابرقباد ( ج ) : 337 ، 338 ، 390 ، 396 ، 397\r\nابلّه ( ج ) : 20 ، 67 ، 309 ، 324 ، 337 ، 338 ، 339 ، 346 ، 348 ، 353 ، 354 ، 355 ، 357 ، 358 ، 359 ، 363 ، 370 ، 371 ، 372 ، 373 ، 375 ، 376\r\nابن اثير ( ش ) : 85 ، 297 ، 298\r\nابن اعرابى ( ش ) : 88 ، 401\r\nابن الانبارى ( ش ) : 401\r\nابن بلخى ( ش ) : 6 ، 87 ، 100 ، 104\r\n\r\n\r\n","description":"","footnote":"\r\n( 1 ) . در اين راهنما ( ج ) علامت جا ، ( ك ) علامت كتاب ، ( ش ) علامت شخص است . حرف تعريف « ال » كه بر سر واژه‌هاى عربى آمده در ترتيب الفبايى كلمات منظور نشده است .\r\nواژه‌هايى كه به فراوانى در بيشتر صفحات ديده مىشود ، در اين فهرست نيامده ؛ مانند :\r\nايران ، ايرانشهر ، اسلام و . . .\r\n","page_name":" 453 ","page_number":453},
  {"content":"\r\n\r\nابن حزم اندلسى ( ش ) : 156\r\nابن حوقل ( ش ) : 162 ، 178 ، 199 ، 204\r\nابن خردادبه ( ش ) : 47 ، 48 ، 67 ، 72 ، 73 ، 145 ، 147 ، 148 ، 149 ، 150 ، 152 ، 153 ، 154 ، 155 ، 157 ، 158 ، 159 ، 160 ، 161 ، 163 ، 167 ، 169 ، 170 ، 171 ، 172 ، 173 ، 175 ، 176 ، 177 ، 178 ، 179 ، 180 ، 181 ، 182 ، 183 ، 187 ، 188 ، 189 ، 190 ، 191 ، 192 ، 193 ، 194 ، 195 ، 196 ، 199 ، 200 ، 201 ، 202 ، 203 ، 204 ، 205 ، 207 ، 209 ، 210 ، 213 ، 214 ، 215 ، 216 ، 217 ، 218 ، 219 ، 221 ، 222 ، 223 ، 224 ، 225 ، 226 ، 228 ، 229 ، 234 ، 239 ، 240 ، 263 ، 267 ، 269 ، 270 ، 272 ، 273 ، 276 ، 277 ، 279 ، 280 ، 284 ، 285 ، 286 ، 287 ، 288 ، 289 ، 290 ، 291 ، 292 ، 293 ، 295 ، 296 ، 297 ، 298 ، 299 ، 315 ، 317 ، 338 ، 347 ، 349 ، 361 ، 362 ، 384 ، 387 ، 396 ، 397 ، 409 ، 410 .\r\nابن رسته ( ش ) : 47 ، 49 ، 51 ، 52 ، 62 ، 81 ، 84 ، 198 ، 200 ، 203 ، 204 ، 213 ، 223 ، 224 ، 338\r\nابن عيّاش ( ش ) : 81\r\nابن قتيبه ( ش ) : 42 ، 74 ، 130 ، 132\r\nابن مفرّغ ( ش ) : 444 ، 445\r\nابن مقفع ( ش ) : 68 ، 102\r\nابن منظور ( ش ) : 85 ، 128\r\nابن نديم ( ش ) : 45 ، 74 ، 102 ، 149 ، 151 ، 152 ، 153 ، 154 ، 155 ، 156 ، 158 ، 159 ، 161 ، 167 ، 176\r\nابن واضح يعقوبى ( ش ) : 197 ، 198\r\nابن هيثم ( ش ) : 143\r\nابو بكر الخطيب ( ش ) : 237 ، 362\r\nابو بكره ( ش ) : 424 ، 425 ، 434\r\nابو حاتم ( ش ) : 451\r\nابو دلف عجلى ( ش ) : 21\r\nابو ريحان ( ش ) : 45 ، 49 ، 50 ، 121 ، 122 ، 124 ، 125\r\nابو زيد بلخى ( ش ) : 222\r\nابو سهل پسر نوبخت ( ش ) : 45 ، 74\r\nابو صفيه ( ش ) : 167\r\nابو العباس مروزى ( ش ) : 176\r\nابو العباس وزير ( ش ) : 119\r\nابو عبد الله حسين جوزقانى ( ش ) : 223\r\nابو عبيد ثقفى ( ش ) : 92 ، 323 ، 324\r\nابو العمود الشارى ( ش ) : 301\r\nابو الفداء ( ش ) : 347\r\nابو الفرج اصفهانى ( ش ) : 166 ، 172\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nابو القاسم الزجاجى ( ش ) : 86\r\nابو موسى اشعرى ( ش ) : 76 ، 164 ، 420 ، 421 ، 423 ، 433 ، 435\r\nابو نواس ( ش ) : 271\r\nابو الهيثم ( ش ) : 86\r\nابو اليقظان نسّابه ( ش ) : 156\r\nابى منصور جواليقى ( ش ) : 18 ، 20\r\nابى غانم ( ش ) : 138\r\nاجّانه ، جزّاره ( ج ) : 373 ، 447 ، 448 ، 450\r\nاحمد بن بويه ( ش ) : 269\r\nاحمد محمد شاكر ( ش ) : 18\r\nاحنف بن قيس ( ش ) : 164 ، 165 ، 443\r\nاحوص ( ش ) : 96\r\nالاخبار الطوال ( ك ) : 361 ، 402 ، 403\r\nاخبار الفرس ( ك ) : 159\r\nاخسيكت ( ج ) : 65\r\nادب السّماع ( ك ) : 153 ، 155 ، 167\r\nادولف هوخهايم ( ش ) : 140\r\nاراك ، سلطان‌آباد ( ج ) : 21 ، 77\r\nاربل ( ج ) : 221 ، 234 ، 322\r\nا - رّجان ( ج ) : 191 ، 380\r\nاردبيل ( ج ) : 229\r\nاردشير بابكان ( ش ) : 13 ، 61 ، 66 ، 87 ، 346 ، 365 ، 384 ، 385 ، 446\r\nاردوان ( ش ) : 13 ، 61\r\nارشاد القاصد ( ك ) : 142\r\nارمنستان ( ج ) : 10 ، 11 ، 61 ، 160 ، 163 ، 184 ، 188\r\nارندين‌كرد ( ج ) : 295 ، 296\r\nاروندرود ، ( شط العرب ) ( ج ) : 337 ، 346 ، 347 ، 348 ، 349 ، 350 ، 351 ، 360 ، 375\r\nاريوجان ( ج ) : 292\r\nازد ( ش ) : 92 ، 93 ، 406 ، 442 ، 443 ، 451\r\nازهرى ( ابو منصور ) ( ش ) : 83 ، 85 ، 86 ، 88\r\nاسپندياد پهلو ( ش ) : 365\r\nاسپهبد پهلو ( ش ) : 365\r\nاستخر ( ج ) : 74\r\nاستخراج آبهاى پنهانى ( ك ) : 135\r\nاستخرى ( اصطخرى ) ( ش ) : 50 ، 167 ، 409 ، 410\r\nاسترآباد ( ج ) : 385\r\nالاستيعاب ( ك ) : 366\r\nاسحاق موصلى ( ش ) : 379\r\nاسد الغابه ( ك ) : 366\r\nاسدى طوسى ( ش ) : 83\r\nاسفنديار ( ش ) : 160\r\nاسكاف بنى جنيد ( ج ) : 244\r\nاسكجموك ( ش ) : 123\r\nاسكندر ( ش ) : 66 ، 74\r\nاسكندريه ( ج ) : 142 ، 385\r\nاسوهشت ( ش ) : 412\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nاشپيرينگر ( ش ) : 180\r\nاشعث بن قيس كندى ( ش ) : 227\r\nاشك ( ش ) : 68\r\nاشنه ، اشنو ( ج ) : 229\r\nالاصابة ( ك ) : 366\r\nاصفهان ( ج ) : 74 ، 79 ، 81 ، 146 ، 167 ، 277 ، 383 ، 384 ، 433 ، 434 ، 448\r\nاصمعى ( ش ) : 74 ، 76 ، 83 ، 84 ، 85 ، 87 ، 360\r\nاطلال الدير ( ج ) : 310\r\nاطلس تاريخى ايران ( ك ) : 387\r\nافراسياب ( ش ) : 160\r\nافروطر ( ) : 268\r\nافغانستان ( ج ) : 6 ، 34\r\nاقبال آشتيانى ، عباس ( ش ) : 312\r\nامام شوشترى ( ش ) : 266\r\nام جميل ( ش ) : 423 ، 424 ، 425 ، 426 ، 427 ، 428 ، 429 ، 430 ، 433\r\nام كرز ( ش ) : 98\r\nام كلثوم ( ش ) : 166\r\nانبار ( ج ) : 7 ، 64 ، 162 ، 410\r\nانبويا ، عادل ( ش ) : 137\r\nانتشارات توس ( ج ) : 340 ، 434\r\nانساب الاشراف ( ك ) : 156 ، 166\r\nانطاكيه ( ج ) : 62 ، 165 ، 166 ، 167 ، 188 ، 298 ، 361 ، 409\r\nانطوخيا ( ج ) : 385\r\nانطيوخوس اپيفانوس ( ش ) : 384\r\nانگلساريا ( ش ) : 38\r\nانگلستان ( ج ) : 140\r\nانوشروان ( ش ) : 225 ، 239 ، 246 ، 247 ، 248 ، 290 ، 297 ، 298 ، 302 ، 319 ، 331\r\nاوستا ( ك ) : 37 ، 38 ، 39 ، 51\r\nاهواز ( ج ) : 62 ، 78 ، 162 ، 176 ، 219 ، 225\r\nاياصوفيا ( ج ) : 141\r\nايرانشاه ابن ابى الخير ( ش ) : 343\r\nايرج ( ش ) : 51 ، 72 ، 73 ، 74 ، 186\r\nايغار يقطين ( ج ) : 211 ، 216\r\nايوان كسرى ، ايوان مدائن ( ج ) : 17 ، 189\r\n\r\nب\r\nباب صلوى ( ج ) : 234 ، 244\r\nبابل ( ج ) : 6 ، 49 ، 50 ، 51 ، 58 ، 59 ، 60 ، 81 ، 231 ، 337 ، 387 ، 398\r\nبابونه ( ش ) : 329\r\nباربيه دو منار ( ش ) : 153 ، 154 ، 170 ، 181\r\nبار تولد ( ش ) : 224 ، 225 ، 237 ، 347\r\nباجسرى ( ج ) : 234 ، 244 ، 287\r\nبادليان ( ج ) : 140\r\nبادغيس ( ج ) : 183 ، 184\r\nبادوريا ( بادرايا ) ( ج ) : 212 ، 295 ، 298 ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n314 ، 366\r\nبازيجان خسرو ( ج ) : 295 ، 296 ، 297 ، 298 ، 300 ، 302\r\nبجيله ( ش ) : 91 ، 93 ، 94 ، 95 ، 98 ، 367\r\nبحرين ( ج ) : 81 ، 309 ، 349 ، 350 ، 361 ، 372 ، 374\r\nبخارا ( ج ) : 162 ، 166\r\nبدره ( ج ) : 296 ، 314\r\nالبديع ( ك ) : 140 ، 141\r\nبرازرود ( ج ) : 279 ، 293\r\nبرجونيه ( ج ) : 322\r\nبردعه ( ج ) : 188\r\nبرزآباد ( ج ) : 249\r\nبرزاطيه ، برزاتيا ( ج ) : 244 ، 306 ، 307 ، 314\r\nبرزى ( ش ) : 233\r\nبرمكيان ( ش ) : 149\r\nبرّه ( ش ) : 449\r\nبرهان قاطع ( ك ) : 413\r\nبريسما ( بربيسما ) ( ج ) : 214 ، 367\r\nبزرگ‌شاپور ( عكبرا ) ( ج ) : 246 ، 247 ، 265\r\nبشّار بن برد ( ش ) : 357\r\nبشير بن عبيد الله ( ش ) : 451\r\nبصره ( ج ) : 5 ، 75 ، 76 ، 77 ، 78 ، 86 ، 158 ، 164 ، 165 ، 166 ، 197 ، 200 ، 210 ، 212 ، 216 ، 217 ، 222 ، 338 ، 339 ، 342 ، 347 ، 348 ، 349 ، 350 ، 353 ، 355 ، 356 ، 357 ، 362 ، 364 ، 368 ، 371 ، 373 ، 374 ، 375 ، 376 ، 399 ، 400 ، 401 ، 402 ، 403 ، 404 ، 405 ، 406 ، 407 ، 408 ، 409 ، 410 ، 411 ، 412 ، 413 ، 414 ، 415 ، 416 ، 417 ، 418 ، 419 ، 420 ، 421 ، 423 ، 424 ، 425 ، 427 ، 429 ، 430 ، 431 ، 432 ، 433 ، 434 ، 435 ، 436 ، 437 ، 438 ، 439 ، 441 ، 442 ، 443 ، 444 ، 445 ، 446 ، 447 ، 448 ، 449 ، 450 ، 451\r\nبطلميوس ( ش ) : 384\r\nبعقوبه ( ج ) : 231 ، 244 ، 287 ، 288 ، 291\r\nبعلبك ( ج ) : 165 ، 166\r\nبغداد ( ج ) : 5 ، 40 ، 130 ، 135 ، 137 ، 138 ، 139 ، 140 ، 141 ، 153 ، 154 ، 176 ، 180 ، 185 ، 196 ، 200 ، 212 ، 217 ، 222 ، 229 ، 230 ، 234 ، 236 ، 237 ، 244 ، 247 ، 248 ، 250 ، 251 ، 257 ، 258 ، 263 ، 264 ، 267 ، 268 ، 269 ، 270 ، 271 ، 272 ، 274 ،\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n275 ، 277\r\nبكسايه ( ج ) : 296 ، 314 ، 315\r\nبلاذرى ( ش ) : 62 ، 74 ، 92 ، 94 ، 95 ، 156 ، 159 ، 164 ، 165 ، 166 ، 280 ، 283 ، 285 ، 286 ، 287 ، 299 ، 402 ، 404 ، 406 ، 408 ، 416 ، 417 ، 418 ، 419 ، 421 ، 424 ، 425 ، 427 ، 428 ، 431 ، 439 ، 440 ، 441 ، 444 ، 446 ، 448 ، 450 ، 451\r\nبلاش‌آباد ( ج ) : 17\r\nبلاشجان ( ج ) : 227\r\nبلخ ( ج ) : 6 ، 118 ، 183 ، 184\r\nبلدان الخلافة الشرقيه ( ك ) : 346 ، 354 ، 355 ، 358 ، 389 ، 395\r\nبلنجر ( ج ) : 188\r\nبلوشه ( ش ) : 41\r\nبندهشن ( بندهش ) ( ك ) : 37 ، 47 ، 52\r\nبندنيجين ( ج ) : 291 ، 292 ، 314 ، 315\r\nبنى اميه ( ش ) : 380\r\nبنى تميم ( ش ) : 165 ، 404 ، 441 ، 443\r\nبنى ثقيف ( ش ) : 424 ، 449\r\nبنى عجل ( ش ) 370\r\nبنى كنانه ( ش ) 93\r\nبنى هاشم ( ش ) : 196\r\nبه‌اردشير ( ج ) : 17 ، 61 ، 273 ، 319 ،\r\nبهار ، مهرداد ( ش ) : 38 ، 39 ، 40 ، 51 ، 53\r\nبهار ، ملك الشعرا ، محمد تقى ( ش ) :\r\n113 ، 343\r\nبهرام‌گور ( ش ) : 187 ، 321\r\nبهرز ( ش ) : 252\r\nبهشت‌آباد ( وهشت‌آباد ) ( ج ) : 28 ، 356 ، 365 ، 374 ، 404 ، 406 ، 407\r\nبه‌قباد ( ج ) : 201 ، 209 ، 210 ، 212 ، 214 ، 215 ، 218\r\nبهمن ، پسر اسفنديار ( ش ) : 342\r\nبهمن جادويه ( ش ) : 325\r\nبهمن ، كىاردشير ( ش ) : 160\r\nبهمنشير ( ج ) : 64 ، 337 ، 339 ، 342 ، 346 ، 348 ، 349 ، 350 ، 351 ، 354 ، 357 ، 450\r\nبيروت ( ج ) : 102 ، 131 ، 146 ، 154 ، 168 ، 172 ، 197\r\nبيستون ( ج ) : 189\r\nبيلقان ( ج ) : 10 ، 188\r\nبين النهرين ( ج ) : 17 ، 40 ، 58 ، 64 ، 80 ، 230\r\n\r\nپ\r\nپارس ( ج ) : 225\r\nپاوه دوكورتى ( ش ) : 170\r\nپاريس ( ج ) : 139 ، 143 ، 170\r\nپاكستان ( ج ) : 34\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nپوران ( ش ) : 367\r\nپورداوود ، ابراهيم ( ش ) : 38 ، 39\r\nپهلبد ( ش ) : 145 ، 173\r\n\r\nت\r\nتاجيكستان ( ج ) : 34\r\nتاريخ بغداد ( ك ) : 68 ، 71 ، 85 ، 88 ، 94 ، 237\r\nتاريخ بلعمى ( ك ) : 366\r\nتاريخ و فرهنگ ايران ( ك ) : 364\r\nتامرّا ، تسو ( ج ) : 221 ، 230 ، 239\r\nتامرّا ، رود ( ج ) : 209 ، 230 ، 233 ، 234 ، 239 ، 240 ، 243 ، 244 ، 271 ، 284\r\nتبريز ( ج ) : 227 ، 229\r\nتجارب الامم ( ك ) : 102\r\nتخارستان ( ج ) : 183\r\nتفضلى ، احمد ( ش ) : 41\r\nتقويم البلدان ( ك ) : 347\r\nتقىزاده ، سيد حسن ( ش ) : 158 ، 385 ، 386\r\nتكريت ( ج ) : 7 ، 247 ، 298 ، 299 ، 301 ، 302 ، 359 ،\r\nتلمود ( ك ) : 99\r\nتلول الجوزيه ( ج ) : 304\r\nالتنبيه و الاشراف ( ك ) : 10 ، 403\r\nتنوخى ( ش ) : 156\r\nتور ( ش ) : 72 ، 73 ، 186\r\nالتهذيب فى اللغة ( ك ) : 83\r\nتهران ( ج ) : 10 ، 21 ، 27 ، 38 ، 39 ، 41 ، 42 ، 44 ، 49 ، 60 ، 87 ، 113 ، 118 ، 124 ، 125 ، 131 ، 136 ، 137 ، 145 ، 146 ، 197 ، 222 ، 225 ، 229 ، 272\r\nتهمورث ( ش ) : 188\r\nتهمينه ( ش ) : 329\r\nتيسفون ( ج ) : 28 ، 61 ، 236 ، 248 ، 255 ، 263 ، 272 ، 275 ، 277 ، 289 ، 298 ، 304 ، 354 ، 361 ، 363 ، 367 ، 386 ، 411\r\n\r\nث\r\nثابت بن موسى ( ش ) : 76 ، 78\r\nثرثور ( ج ) : 212 ، 214 ، 318 ، 333\r\nثريا ( ش ) : 270\r\nثعالبى ( ش ) : 156 ، 160 ، 161\r\n\r\nج\r\nجابروان ، باجروان ( ج ) : 227 ، 228\r\nجابروقان ( ج ) : 229\r\nجابيه ( ج ) : 361 ، 362\r\nجاحظ ( ش ) : 168 ، 169\r\nجازر ، گازر ( ج ) : 263 ، 272 ، 274 ، 276\r\nجبال ( ج ) : 10 ، 51 ، 62 ، 77 ، 78 ، 79 ، 80 ، 229\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nجبران ( ش ) : 446\r\nجبّل ( ج ) : 234 ، 313\r\nجديده ( ج ) : 265\r\nجرجرايا ( ج ) : 214 ، 244 ، 307\r\nجرير بن عبد الله ( ش ) : 93 ، 367\r\nجسر پوران ( ج ) : 244\r\nجغرافياى گواذ ( ك ) : 37 ، 42\r\nجغرافياى موسى خورنّى ( ك ) : 37 ، 43 ، 44\r\nجللتا ( ج ) : 279 ، 286 ، 288\r\nجلولا ( ج ) : 222 ، 233 ، 236 ، 244 ، 279 ، 285 ، 286 ، 287 ، 288 ، 289 ، 304 ، 403\r\nجمشيد ( ش ) : 341\r\nجمهرة الانساب ( ك ) : 156\r\nجوانويه ( ش ) : 353 ، 380 ، 381\r\nجوبره ( ج ) : 373 ، 374 ، 375 ، 448 ، 449\r\nجوخى ( ج ) : 212 ، 297 ، 333\r\nجورجيولوى دلاويدا ( ش ) : 140 ، 141\r\nجوزيه ( ج ) : 304\r\nجوهرى ( ش ) : 83 ، 86 ، 88 ، 127\r\nجهشيارى ( ش ) : 76\r\nجيحون ( ج ) : 74\r\nجيزانى ( ج ) : 265\r\nجيل ، گيل ( ج ) : 117\r\n\r\nچ\r\nچين ( ج ) : 74 ، 81 ، 152 ، 185 ، 186 ، 197 ، 203\r\n\r\nح\r\nحارث بن كلده ثقفى ( ش ) : 368 ، 369\r\nحافظ ذهبى ( ش ) : 425\r\nحام ( ش ) : 51\r\nحجّاج بن عبيد ( ش ) : 424 ، 426\r\nحجّاج بن يوسف ( ش ) : 42 ، 74 ، 77 ، 96 ، 105 ، 211 ، 281 ، 282 ، 283 ، 284 ، 310 ، 320 ، 322 ، 325 ، 326 ، 327 ، 329 ، 330 ، 334\r\nحديثة الموصل ( حديثه ) ( ج ) : 82 ، 299\r\nحذيفه ( ش ) : 227\r\nحسن بن سهل ( ش ) : 159\r\nالحكمة الخالدة ( ك ) : 344\r\nحلب ( ج ) : 235\r\nحلوان ، شادفيروز ( ج ) : 191 ، 192 ، 201 ، 209 ، 213 ، 217 ، 218 ، 221 ، 222 ، 223 ، 224 ، 225 ، 226 ، 227 ، 239\r\nحمد الله مستوفى ( ش ) : 257\r\nحمزه اصفهانى ( ش ) : 17 ، 50 ، 62 ، 84 ، 87 ، 88 ، 89 ، 208 ، 264 ، 280 ، 281 ، 282 ، 291 ، 339 ، 344 ، 345 ، 346 ، 354 ، 370 ، 371 ،\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n391 ، 399 ، 406 ، 408 ، 412 ، 413\r\nحمزه سردادور ( ش ) : 225\r\nحمص ( ج ) : 165 ، 188\r\nحيدرآباد ( ج ) : 142\r\nحيره ( ج ) : 363 ، 366 ، 367 ، 388 ، 403 ، 404 ، 405\r\n\r\nخ\r\nخاش‌رود ( ج ) : 114\r\nخالد بن وليد ( ش ) : 362 ، 363 ، 410\r\nالخالص ( ج ) : 265\r\nخاندان نوبختى ( ش ) : 312\r\nخانقين ( ج ) : 221 ، 236 ، 285 ، 287 ، 291\r\nخانيجار ( ج ) : 299\r\nخديو جم ، حسين ( ش ) : 136 ، 137\r\nخراسان ( ج ) : 10 ، 39 ، 42 ، 51 ، 52 ، 62 ، 74 ، 76 ، 77 ، 81 ، 112 ، 113 ، 114 ، 118 ، 150 ، 171 ، 183 ، 184 ، 185 ، 218 ، 285 ، 286 ، 287 ، 289 ، 299 ، 319 ، 329 ، 405 ، 416 ، 420 ، 440 ، 450\r\nخرزادمهر ( ش ) : 150 ، 151\r\nخره‌سابور ( ج ) : 299\r\nخريبه ( ج ) : 406\r\nخزرها ( ش ) : 188\r\nخسرو انوشروان ( ش ) : 56 ، 92 ، 99 ، 100 ، 101 ، 102 ، 104 ، 111 ، 162 ، 163 ، 169 ، 183 ، 184 ، 188 ، 200 ، 213 ، 225 ، 229 ، 239 ، 246 ، 247 ، 248 ، 249 ، 256\r\nخسروپرويز ( ش ) : 145 ، 173 ، 410\r\nخسروشاپور ( ش ) : 317 ، 320 ، 321\r\nخضر ( ش ) : 228\r\nخطيب بغدادى ( ش ) : 88\r\nخطيره ( ج ) : 359\r\nخفّاجى ( ش ) : 244 ، 276\r\nخليج‌فارس ( ج ) : 78 ، 337 ، 349 ، 353 ، 354 ، 355 ، 356 ، 357 ، 358 ، 359 ، 360 ، 361 ، 362 ، 384\r\nخندق شاپور ( ج ) : 245 ، 246 ، 297\r\nخنياسابور ( ج ) : 299\r\nخوارزم ( ج ) : 123 ، 124\r\nخوارزمى ، ابو عبد الله محمد ( ش ) : 62 ، 74 ، 83 ، 89 ، 103 ، 114 ، 115 ، 117 ، 118 ، 119 ، 120 ، 123 ، 126 ، 127 ، 128 ، 129 ، 130 ، 131 ، 132 ، 134\r\nخوارزمى ( محمد بن موسى ) ( ش ) : 138\r\nخورنق ( ج ) : 189\r\nخوزستان ( ج ) : 62 ، 76 ، 77 ، 106 ، 152 ، 162 ، 189 ، 219 ، 281 ،\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n289 ، 299 ، 320 ، 340 ، 365 ، 366 ، 372 ، 387 ، 388 ، 402 ، 405 ، 413 ، 420 ، 434 ، 435 ، 438 ، 441 ، 450\r\nخيزرانيه ( ج ) : 268\r\nخيزلم ، خيلام ( ج ) : 65\r\n\r\nد\r\nدارآباد ( ج ) : 218\r\nدار السلام ( ج ) : 197\r\nداريوش اول ( ش ) : 162\r\nدانش‌پژوه ( ش ) : 167\r\nدايرة المعارف جديد بستانى ( ك ) : 355 ، 377 ، 378\r\nدجله ( ج ) : 7 ، 17 ، 55 ، 61 ، 64 ، 81 ، 85 ، 87 ، 88 ، 108 ، 111 ، 112 ، 114 ، 132 ، 160 ، 208 ، 209 ، 210 ، 212 ، 233 ، 234 ، 239 ، 240 ، 241 ، 242 ، 243 ، 245 ، 246 ، 247 ، 248 ، 249 ، 250 ، 251 ، 252 ، 253 ، 256 ، 257 ، 259 ، 339 ، 346 ، 347 ، 348 ، 350 ، 353 ، 354 ، 356 ، 357 ، 395 ، 411 ، 435 ، 439 ، 441 ، 448 ، 449 ، 450\r\nدجيل ( ج ) : 209\r\nدربند ( ج ) : 10 ، 229\r\nدستگرد ، دسكره ( ج ) : 214 ، 237 ، 244 ، 279 ، 287 ، 289 ، 290 ، 291\r\nدشت ميشان ( ج ) : 212 ، 337 ، 338 ، 339 ، 383 ، 386 ، 388 ، 390 ، 394 ، 396\r\nدقوقا ( ج ) : 299\r\nدماوند ( ج ) : 184 ، 187 ، 219\r\nدمشق ( ج ) : 18 ، 448\r\nدوشار ( ش ) : 380\r\nدوگوى ( ش ) : 153 ، 154 ، 156 ، 177 ، 178 ، 180 ، 181 ، 195 ، 197 ، 198 ، 299\r\nده‌اشتران ( ج ) : 16\r\nده‌مورد ( ج ) : 16\r\nده‌نمك ( ج ) : 16\r\nدياله ، تامرّا ( ج ) : 211 ، 221 ، 230 ، 231 ، 232 ، 233 ، 234 ، 240 ، 242 ، 244 ، 245 ، 254 ، 271 ، 285 ، 286 ، 303 ، 304 ، 312\r\nدير درمالس ( ج ) : 269\r\nدير العاصيه ( ج ) : 327\r\nدير العاقول ( ج ) : 295 ، 305 ، 307 ، 308 ، 309 ، 310 ، 311 ، 312 ، 313\r\nدير ماسرجان ( ج ) : 320\r\nديلم ( ج ) : 81 ، 117 ، 151 ، 171\r\nدينور ( ج ) : 79 ، 130\r\nدينورى ، ابو حنيفه ( ش ) : 51 ، 60 ، 73 ،\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n83 ، 297 ، 318\r\nديون ( ش ) : 13\r\n\r\nذ\r\nذنب ، نهر الخالص ( ج ) : 233 ، 234\r\nذيبين ( ج ) : 288\r\nذيقار ( ج ) : 370\r\nذى القرنين ( ش ) : 178\r\n\r\nر\r\nرازان ( ج ) : 263 ، 276 ، 277\r\nراشديه ( ج ) : 264\r\nرافدان ( ج ) : 357\r\nرخّه ( ج ) : 114\r\nرستقباد ( ج ) : 279 ، 280 ، 281 ، 283 ، 284 ، 285\r\nرستم‌آباد ( ج ) : 280\r\nرستم فرخ‌زاد ( ش ) : 150 ، 430 ، 431\r\nرستم‌كلا ( ج ) : 280\r\nروم ( ج ) : 145 ، 152 ، 164 ، 166 ، 171 ، 185 ، 186\r\nرها ( ج ) : 188\r\nرى ( ج ) : 79 ، 110 ، 138 ، 140 ، 149 ، 171 ، 180 ، 184 ، 191 ، 192 ، 232 ، 243 ، 251 ، 252 ، 253 ، 254 ، 256 ، 258 ، 259 ، 261 ، 282 ، 304 ، 306 ، 311 ، 313 ، 365 ، 380\r\n\r\nز\r\nزاب ( ج ) : 235\r\nزادان‌فرخ ( ش ) : 42 ، 191 ، 192 ، 317 ، 325 ، 326\r\nزاگرس ( ج ) : 231 ، 233 ، 240\r\nزال ( ش ) : 160\r\nالزبير ( ج ) : 356\r\nزرتشت ( ش ) : 60 ، 62 ، 160\r\nزريران ( ش ) : 17\r\nزرينه‌رود ( ج ) : 115\r\nزنجان ( ج ) : 79\r\nزندرود ( ج ) : 267 ، 317 ، 318 ، 323 ، 326 ، 327 ، 328 ، 330 ، 333\r\nزوّ ( ش ) : 160\r\nزياد ابن ابيه ( ش ) : 77 ، 445 ، 449 ، 450\r\nزياد بن عبيد ( ش ) : 373 ، 424 ، 427 ، 434\r\nزيد ( ش ) : 438\r\n\r\nژ\r\nژولين ، ژوليانوس ( ش ) : 61\r\n\r\nس\r\nساباط ( ج ) : 17 ، 140\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nسام ( ش ) : 51 ، 73\r\nسامرّا ( ج ) : 110 ، 133 ، 180 ، 232 ، 239 ، 241 ، 242 ، 243 ، 247 ، 251 ، 252 ، 253 ، 254 ، 256 ، 257 ، 258 ، 259 ، 260 ، 261\r\nسايكس ( ش ) : 359\r\nسبدان ( ج ) : 371\r\nسبلان ( ج ) : 227\r\nسراو ( ج ) : 229\r\nسرّق ( ج ) : 434 ، 435\r\nسركاراتى ، بهمن ( ش ) : 59 ، 223\r\nسعد بن ابى وقّاص ( ش ) : 94 ، 95 ، 104 ، 287 ، 402 ، 403 ، 418 ، 429 ، 430 ، 431\r\nسعيد بن مسحج ( ش ) : 166\r\nسفرنامه ناصر خسرو ( ك ) : 347 ، 348 ، 350 ، 357 ، 376\r\nسفيان بن عوف ( ش ) : 166\r\nسلّام ترجمان ( ش ) : 189 ، 190\r\nسلسل ( ج ) : 279 ، 286\r\nسلم ( ش ) : 51 ، 72 ، 73 ، 186\r\nسليمان بن طاهر ( ش ) : 68\r\nسليمانيه ( ج ) : 234\r\nسمره ( ش ) : 396\r\nسمرة بن جندب ( ش ) : 164 ، 165\r\nسمندر ( ش ) : 188\r\nسموئيل ( ش ) : 141\r\nسميّه ( ش ) : 317 ، 328 ، 329 ، 369 ، 370 ، 424 ، 427 ، 434 ،\r\nسنّ ( ج ) : 298 ، 299\r\nسورا ( ج ) : 214\r\nسورستان ، سوريا ( ج ) : 5 ، 6 ، 7 ، 52 ، 53 ، 57 ، 58 ، 59 ، 60 ، 61 ، 62 ، 63 ، 64 ، 66 ، 67 ، 68 ، 75 ، 77 ، 107 ، 108 ، 175 ، 179 ، 182 ، 194 ، 195 ، 198 ، 207 ، 208 ، 209 ، 213 ، 217 ، 337 ، 367 ، 387 ، 394 ، 407\r\nسورن پهلو ( ش ) : 365\r\nسوسه ، دكتر احمد ( ش ) : 232 ، 241 ، 266 ، 277 ، 304 ، 311\r\nسوق الثلاثا ( ج ) : 271\r\nسويدان ( ش ) : 446\r\nسويد بن قطبه ( ش ) : 403 ، 404\r\nسيبين ( ج ) : 211 ، 215\r\nسيحون ( ج ) : 65\r\nسيرجان ( ج ) : 273\r\nسيستان ( ج ) : 10 ، 62 ، 76 ، 81 ، 113 ، 114 ، 183 ، 188 ، 405 ، 420\r\nسيوطى ( ش ) : 127 ، 449\r\n\r\nش\r\nشابشتى ( ش ) : 269\r\nشاپور اول ( ش ) : 60 ، 162 ، 189\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nشاپور دوم ( ش ) : 61 ، 162 ، 239 ، 245\r\nشادبهمن ( ج ) : 20 ، 56 ، 108 ، 202 ، 209 ، 210 ، 212 ، 214 ، 216 ، 311 ، 332 ، 333 ، 337 ، 338 ، 339 ، 340 ، 346 ، 387 ، 389 ، 390 ، 391 ، 394\r\nشادروان ( ج ) : 189 ، 247 ، 254 ، 255 ، 274 ، 303 ، 305 ، 306\r\nشادشاپور ( ج ) : 56 ، 108 ، 202 ، 212 ، 317 ، 320 ، 326 ، 331 ، 369 ، 387 ، 391 ، 393 ، 394\r\nشادقباد ( ج ) : 201 ، 209 ، 213 ، 214 ، 233 ، 239 ، 279 ، 280 ، 284 ، 285 ، 286 ، 293\r\nشادهرمز ( ج ) : 239 ، 246 ، 263\r\nالشاعوره ( ج ) : 313\r\nشارل پلّا ( ش ) : 74 ، 154 ، 170\r\nشام ( ج ) : 59 ، 62 ، 63 ، 67 ، 76 ، 78 ، 145 ، 154 ، 410 ، 419 ، 427 ، 432 ، 442 ، 444\r\nشاه آفريد ( ش ) : 42\r\nشاهپور ، پسر بهرام ( ش ) : 60\r\nشاهك ( ش ) : 380\r\nشبلان ( ج ) : 445\r\nشركاس ( ش ) : 173\r\nشروان ( ج ) : 227 ، 228\r\nشروين ( ش ) : 151 ، 152\r\nشماسيه ( ج ) : 269\r\nشمس الدين بخارى ( ش ) : 142\r\nشوش ( ج ) : 162\r\nشوشتر ( ج ) : 162 ، 189\r\nشهر زور ( الشهرزورى ) ( ش ) : 141\r\nشهريار ( ش ) : 151\r\nشيراز ( ج ) : 6 ، 146 ، 167\r\nشيرويه ( ش ) : 164 ، 367 ، 440 ، 441\r\n\r\nص\r\nصاحب بن عباد ( ش ) : 115 ، 116 ، 134\r\nصلاح الدين المنجد ( ش ) : 65\r\nصامغان ( ج ) : 218 ، 244 ، 298\r\nصحنه ( ج ) : 233\r\nصرصر ( ج ) : 17\r\nصريفين ( ج ) : 359\r\nصنم ( ج ) : 254 ، 260\r\nصورة الارض ( ك ) : 375\r\nصهيب ( ش ) : 366\r\nصيدا ( ج ) : 18\r\nصيمره ( ج ) : 219\r\n\r\nط\r\nطابق ( ج ) : 233\r\nطارميه ( ج ) : 264\r\nطاش كبرىزاده ( ش ) : 142\r\nطاهريان ( ش ) : 197\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nطبرستان ( ج ) : 77 ، 81 ، 151 ، 219\r\nطبرى ، محمد بن جرير ( ش ) : 51 ، 61 ، 66 ، 83 ، 93 ، 99 ، 100 ، 101 ، 103 ، 104 ، 111 ، 133 ، 149 ، 150 ، 151 ، 152 ، 164 ، 272 ، 273 ، 280 ، 282 ، 283 ، 284 ، 287 ، 299 ، 300 ، 323 ، 329 ، 335 ، 402 ، 411 ، 413 ، 419 ، 425 ، 426 ، 427 ، 428 ، 429 ، 430 ، 432 ، 436 ، 438 ، 439 ، 443 ، 444 ، 445 ، 449\r\nطبقات المغّنين ( ك ) : 167 ، 172\r\nطلحه ( ش ) : 356\r\nطليحة بن خويلد الاسدى ( ش ) : 93\r\nطولونيان ( ش ) : 197\r\nطهماسب ( ش ) : 160\r\nطيرهان ( ج ) : 298 ، 299\r\n\r\nع\r\nعايشه ( ش ) : 356 ، 406 ، 411 ، 432\r\nعانات ( ج ) : 76 ، 200\r\nعبدسى ( ج ) : 391 ، 392 ، 393\r\nعبد الملك ( ش ) : 77 ، 220\r\nعبد اللّه بن جارود ( ش ) : 283\r\nعبد الله بن عامر ( ش ) : 373 ، 420 ، 436 ، 440 ، 441 ، 450\r\nعبد الله بن على بن ابيطالب ( ش ) : 395\r\nعبد الله زبيرى ( ش ) : 156\r\nعبد الوهاب عزّام ( ش ) : 19\r\nعبرتا ( ج ) : 244 ، 255 ، 256 ، 303 ، 304\r\nعبس بن طلق ( ش ) : 443\r\nعبيد الله بن زياد ( ش ) : 166 ، 437 ، 441 ، 442\r\nعبيد الله ، نوهء ابو بكر ( ش ) : 451\r\nعتبة بن غزوان ( ش ) : 332 ، 361 ، 363 ، 368 ، 369 ، 374 ، 375 ، 383 ، 388 ، 389 ، 392 ، 394 ، 396 ، 397 ، 399 ، 402 ، 403 ، 404 ، 406 ، 407 ، 411 ، 416 ، 417 ، 418 ، 421 ، 429 ، 432 ، 434 ، 439 ، 442 ، 451\r\nعتبى ، وزير نوح سامانى ( ش ) : 118 ، 119\r\nعثمان بن عفّان ( ش ) : 329 ، 368 ، 373 ، 378 ، 431 ، 436\r\nعراق ( ج ) : 5 ، 6 ، 7 ، 8 ، 9 ، 17 ، 18 ، 28 ، 47 ، 49 ، 51 ، 57 ، 59 ، 61 ، 62 ، 63 ، 64 ، 67 ، 68 ، 69 ، 70 ، 71 ، 72 ، 73 ، 74 ، 75 ، 76 ، 77 ، 78 ، 79 ، 80 ، 81 ، 82 ، 83 ، 84 ، 85 ، 86 ، 87 ، 88 ، 89 ، 90 ، 91 ، 92 ، 93 ، 96 ، 101 ، 107 ، 108 ، 109 ، 114 ، 120 ، 130 ، 138 ، 139 ،\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n141 ، 150 ، 152 ، 158 ، 160 ، 165 ، 166 ، 171 ، 178 ، 186 ، 196 ، 197 ، 198 ، 199 ، 200 ، 201 ، 208 ، 210 ، 217 ، 220 ، 222 ، 263 ، 264 ، 266 ، 267 ، 277 ، 286 ، 287 ، 289 ، 296 ، 302 ، 307 ، 310 ، 314 ، 318 ، 319 ، 325 ، 329 ، 331 ، 332 ، 334 ، 336 ، 337 ، 338 ، 362 ، 363 ، 372 ، 392 ، 393\r\nعراقين ( ج ) : 76 ، 78 ، 80\r\nعربستان ( ج ) : 197 ، 198 ، 355 ، 362 ، 364 ، 384\r\nعريان ، سعيد ( ش ) : 41\r\nعزير نبى ( ش ) : 389\r\nعزيزيه ( ج ) : 307 ، 311\r\nعسكر مكرم ( ج ) : 281 ، 282\r\nعضد الدوله ( ش ) : 11\r\nالعظيم ( ج ) : 231 ، 251\r\nالعقود و الابنيه ( ك ) : 142\r\nعكبرا ( ج ) : 285 ، 299 ، 359\r\nعلث ( ج ) : 251 ، 252 ، 263\r\nعلى بن ابيطالب ( ع ) ( ش ) : 94 ، 95 ، 96 ، 164 ، 356 ، 406 ، 409 ، 411 ، 425 ، 428 ، 432\r\nعلى بن محمد مدائنى ( ش ) : 388\r\nعماد بن كامل بندنيجى ( ش ) : 292\r\nعمان ( ج ) : 355 ، 362 ، 409\r\nعمر بن خطّاب ( ش ) : 76 ، 92 ، 93 ، 94 ، 95 ، 98 ، 100 ، 101 ، 105 ، 192 ، 198 ، 219 ، 357 ، 361 ، 362 ، 363 ، 368 ، 371 ، 372 ، 374 ، 377 ، 378 ، 388 ، 389 ، 391 ، 402 ، 404 ، 405 ، 407 ، 409 ، 411 ، 416 ، 418 ، 419 ، 421 ، 424 ، 425 ، 429 ، 430 ، 431 ، 433 ، 434 ، 435 ، 438 ، 439 ، 441 ، 450\r\nعمر بن عبد العزيز ( ش ) : 67\r\nعمر بن معدى كرب ( ش ) : 93\r\nالعيون و الحدايق ( ك ) : 413\r\n\r\nف\r\nفارس ( ج ) : 45 ، 50 ، 51 ، 61 ، 73 ، 74 ، 75 ، 76 ، 77 ، 78 ، 87 ، 106 ، 150 ، 163 ، 171 ، 205 ، 212 ، 219 ، 221 ، 226 ، 227 ، 350 ، 361 ، 372 ، 373 ، 380 ، 384 ، 388 ، 402 ، 404 ، 405 ، 420\r\nفتوح البلدان ( ك ) : 361 ، 363 ، 367 ، 368 ، 369 ، 372 ، 373 ، 378 ، 390 ، 394 ، 397 ، 402 ، 404 ، 406 ، 408 ، 410 ، 416 ، 417 ، 418 ، 419 ، 421 ، 424 ، 425 ،\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n427 ، 428 ، 435 ، 439 ، 440 ، 441 ، 446 ، 447 ، 448 ، 450 ، 451\r\nفخر الملك محمد بن خلف ( ش ) : 138\r\nالفخرى ( ك ) : 138 ، 139 ، 140 ، 142 ، 143\r\nفرات ( ج ) : 7 ، 55 ، 64 ، 81 ، 87 ، 88 ، 108 ، 111 ، 112 ، 114 ، 162 ، 201 ، 208 ، 209 ، 210 ، 218 ، 245 ، 298 ، 300 ، 323 ، 324 ، 325 ، 331\r\nفردوسى ( ش ) : 38 ، 39 ، 103 ، 342\r\nفرغانه ( ج ) : 65\r\nفرنسيس ( ش ) : 389\r\nفرهنگ جغرافيايى ايران ( ك ) : 351 ، 383\r\nفريدون ( ش ) : 51 ، 68 ، 72 ، 73 ، 74\r\nفزارى ، ابراهيم ( ش ) : 45\r\nفضائل الفرس ( ك ) : 157\r\nفضل بن مروان ( ش ) : 105 ، 106 ، 219\r\nفؤاد جميل ( ش ) : 61\r\nفيروز ( ش ) : 42\r\nفيروزآبادى ( ش ) : 128\r\nفيلكس جونز ( ش ) : 304 ، 313\r\n\r\nق\r\nقادسيه ( ج ) : 239 ، 252 ، 254 ، 257 ، 259 ، 260 ، 261 ، 287 ، 300 ، 402 ، 403 ، 404 ، 418 ، 430 ، 431\r\nقارن‌پهلو ( ش ) : 365\r\nقاطول كسروى ( ج ) : 239 ، 246 ، 247 ، 248 ، 250 ، 252 ، 253 ، 256 ، 260 ، 264 ، 271 ، 297 ، 306 ، 313\r\nقاموس ( ك ) : 300 ، 301\r\nقاهره ( ج ) : 18 ، 19 ، 20 ، 143 ، 198\r\nقباد اول ( ش ) : 60 ، 67 ، 100 ، 111 ، 219\r\nالقبة الخضراء ( ج ) : 329\r\nقتيبة بن مسلم ( ش ) : 42 ، 123 ، 124\r\nقحطبه ( ش ) : 284\r\nقدامة بن جعفر ( ش ) : 47 ، 48 ، 73 ، 195 ، 199 ، 200 ، 240 ، 263 ، 267 ، 269 ، 273 ، 276 ، 277 ، 279 ، 280 ، 282 ، 284 ، 286 ، 287 ، 288 ، 289 ، 290 ، 291 ، 292 ، 293 ، 295 ، 296 ، 298 ، 302 ، 303 ، 305 ، 314 ، 315 ، 317 ، 318 ، 319 ، 320 ، 331\r\nقرآن ( ك ) : 133\r\nقرقذونه ( ج ) : 166\r\nقريش ( ش ) : 156\r\nقزوين ( ج ) : 79\r\nقزوينى ، زكريا بن محمد ( ش ) : 78 ، 190\r\nقزوينى ، علامه محمد ( ش ) : 38 ، 39\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nقسطنطنيه ( ج ) : 63\r\nقصرشيرين ( ج ) : 222 ، 224 ، 233 ، 236\r\nقصر المرأة ( ج ) : 324\r\nقصرين ( ج ) : 265\r\nقفقاز ( ج ) : 10 ، 229\r\nقلعه‌ناى ( ج ) : 251\r\nقم ( ج ) : 22 ، 65 ، 96 ، 97 ، 105 ، 117 ، 119 ، 249\r\nقنطرة الرصاصى ( ج ) : 248 ، 256\r\nقورج ( ج ) : 239 ، 245 ، 248 ، 249 ، 250 ، 251 ، 252\r\nقومس ( ج ) : 219\r\nقهستان ( ج ) : 230\r\nقيس بن مسعود شيبانى ( ش ) : 365 ، 410\r\nقيس بن مكشوح ( ش ) : 93 ، 430\r\n\r\nك\r\nكابل ( ج ) : 78\r\nكارون ( ج ) : 281 ، 351 ، 359 ، 385\r\nكاظمين ( ج ) : 247\r\nالكافى فى الحساب ( ك ) : 140\r\nكام‌ورزاد ( ش ) : 323 ، 439\r\nكتاب التاج فى اخلاق الملوك ( ك ) : 168\r\nكتاب الدور ( ك ) : 143\r\nكتاب الوصايا ( ك ) : 143\r\nكرامر ، م . ج ( ش ) :\r\nكرج ( ج ) : 20 ، 21 ، 138 ، 140\r\nكرجى ، ابو بكر محمد ( ش ) : 121 ، 134 ، 135 ، 136 ، 137 ، 138 ، 139 ، 140 ، 141 ، 142 ، 143\r\nكرخ ( ج ) : 138 ، 139 ، 140 ، 141 ، 237 ، 258 ، 259\r\nكرخه ( ج ) : 322\r\nكردستان ( ج ) : 78\r\nكركر ( ج ) : 281\r\nكركوك ( ج ) : 234\r\nكرمان ( ج ) : 76 ، 77 ، 78 ، 87 ، 405 ، 420\r\nكرمانشاه ( ج ) : 285\r\nكرند ( ج ) : 224\r\nكره‌رود ( ج ) : 21\r\nكريستن‌سن ( ش ) : 13 ، 60 ، 99 ، 108 ، 158 ، 162 ، 163 ، 185 ، 322 ، 365\r\nكسكر ( ج ) : 209 ، 212 ، 317 ، 318 ، 319 ، 320 ، 321 ، 322 ، 323 ، 324 ، 325 ، 327 ، 329 ، 331 ، 333 ، 336 ، 337 ، 367 ، 369 ، 387 ، 391 ، 394\r\nكلواذا ( ج ) : 263 ، 267 ، 268 ، 269 ، 270 ، 271 ، 300\r\nكوت العماره ( ج ) : 314\r\nكورش ( ش ) : 231\r\nكوفه ( ج ) : 5 ، 62 ، 75 ، 76 ، 77 ، 78 ،\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n81 ، 86 ، 95 ، 96 ، 130 ، 163 ، 164 ، 165 ، 189 ، 201 ، 212 ، 217 ، 218 ، 222 ، 252 ، 259 ، 285 ، 287 ، 303 ، 330 ، 380 ، 399 ، 400 ، 402\r\nكهن‌شهر ( ج ) : 263 ، 273 ، 274 ، 276\r\nكيانى ، يوسف ( ش ) : 41\r\nكيانيان ( ش ) : 157\r\nكيهان ، مسعود ( ش ) : 232 ، 233\r\n\r\nگ\r\nگرجستان ( ج ) : 78 ، 188 ، 229\r\nگردش پيرامون درياى اريتره ( ك ) : 355\r\nگرشاسب ( ش ) : 160\r\nگورگيس عوّاد ( ش ) : 389\r\nگيلان ( ج ) : 77\r\n\r\nل\r\nلبنان ( ج ) : 18 ، 102 ، 131 ، 136 ، 137 ، 146 ، 154 ، 168 ، 170\r\nلغت‌نامه ( ك ) : 351 ، 398\r\nلوسترانج ( ش ) : 16 ، 64 ، 65 ، 80 ، 89 ، 108 ، 109 ، 193 ، 195 ، 204 ، 205 ، 222 ، 237 ، 281 ، 282 ، 293 ، 301 ، 302 ، 313 ، 314 ، 323 ، 346 ، 354 ، 355 ، 358 ، 391\r\nلويس ( ش ) : 140\r\nاللهو و الملاهى ( ك ) : 145 ، 153 ، 154 ، 155\r\nليوى پرونسال ( ش ) : 156\r\n\r\nم\r\nماركوارت ( ش ) : 37 ، 41 ، 43 ، 44\r\nمازيار ، پسر قارن ( ش ) : 151\r\nماسبذان ( ج ) : 191 ، 192 ، 218 ، 219\r\nماسوران ( ج ) : 446\r\nمأمون ( ش ) : 21 ، 151 ، 152 ، 167 ، 218\r\nماندايىها ( ش ) : 386\r\nمانى ( ش ) : 223 ، 383 ، 386 ، 387\r\nمانى و دين او ( ك ) : 385 ، 386\r\nماوراء النهر ( ج ) : 65 ، 183 ، 184 ، 186 ، 218\r\nماه‌آفريدون ( ش ) : 443\r\nماهويه ( ش ) : 150 ، 151\r\nماهيدشت ( ج ) : 224\r\nمتوكّل ( ش ) : 132 ، 133\r\nمتوكليه ( ج ) : 132 ، 133\r\nمتوكلى ، محمد ( ش ) : 62\r\nمثنى بن حارثه شيبانى ( ش ) : 406\r\nمجاشع بن مسعود ( ش ) : 418 ، 419 ، 432\r\nمحسن بن شهفيروز ( ش ) : 288\r\nمحمد بن جميل ( ش ) : 76 ، 78\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمحمد بن قاسم تميمى ( ش ) : 158\r\nمحمدى ، محمد ( ش ) : 162 ، 168 ، 434 ، 438\r\nمخرّم ( ش ) : 267 ، 268\r\nمدائن ( ج ) : 6 ، 17 ، 61 ، 189 ، 263 ، 264 ، 272 ، 273 ، 274 ، 275 ، 276 ، 277 ، 283 ، 286 ، 287 ، 289 ، 290 ، 300 ، 307 ، 309 ، 311 ، 312 ، 322 ، 330\r\nالمدخل فى علم النجوم ( ك ) : 143\r\nمدينه ( ج ) : 402 ، 405 ، 410 ، 411 ، 418 ، 421 ، 423 ، 424 ، 429 ، 430 ، 432 ، 433 ، 436 ، 438 ، 441\r\nمدينة السلام ( ج ) : 271\r\nالمدينة العتيقه ( ج ) : 273\r\nمذار ( ج ) : 338 ، 349 ، 383 ، 388 ، 389 ، 390 ، 391 ، 392 ، 394 ، 395 ، 396 ، 420\r\nمراصد الاطلاع ( ك ) : 71 ، 75 ، 81 ، 82 ، 251\r\nمرجانه ( ش ) : 441\r\nمرغاب ( ج ) : 451\r\nمرو ( ج ) : 119 ، 130 ، 415 ، 448 ، 451\r\nالمزهر ( ك ) : 127\r\nمسالك الممالك ( ك ) : 347 ، 348 ، 349 ، 362 ، 394 ، 396 ، 409 ، 410 ، 411\r\nمسعود بن عمر ( ش ) : 443\r\nمسعر بن مهلهل ( ش ) : 236\r\nمسعودى ( ش ) : 10 ، 47 ، 49 ، 50 ، 73 ، 87 ، 93 ، 149 ، 151 ، 153 ، 154 ، 155 ، 159 ، 160 ، 170 ، 171 ، 172 ، 173 ، 176 ، 178 ، 179 ، 201 ، 300 ، 301 ، 306 ، 307 ، 313 ، 314 ، 332 ، 333\r\nمسكويه ( ش ) : 102\r\nمسلم بن عبد الله ( ش ) : 165\r\nمسلمة بن عبد الملك ( ش ) : 211\r\nمسيلمه كذّاب ( ش ) : 410\r\nمصر ( ج ) : 78 ، 116 ، 130 ، 142 ، 156 ، 159 ، 185 ، 197\r\nمضرّ ( ش ) : 227\r\nمطيع بن اياس ( ش ) : 271\r\nامير مظفر الدين كوكبرى ( ش ) : 235\r\nمعاويه ( ش ) : 77 ، 164 ، 165 ، 166\r\nمعتصم ( ش ) : 21 ، 133 ، 257 ، 258 ، 259 ، 260 ، 261\r\nمعتضد ( ش ) : 176 ، 293\r\nالمعتمد ( ش ) : 145 ، 152 ، 154 ، 169 ، 170 ، 171\r\nمعجم البلدان ( ك ) : 337 ، 338 ، 339 ، 347 ، 348 ، 350 ، 354 ، 357 ، 359 ، 360 ، 362 ، 363 ، 364 ،\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n370 ، 373 ، 388 ، 389 ، 391 ، 395 ، 397 ، 398 ، 400 ، 401 ، 405 ، 406 ، 412 ، 413 ، 415 ، 417 ، 434 ، 435 ، 439 ، 440 ، 441 ، 446 ، 451\r\nمعسكر الرشيد ( ج ) : 270\r\nمغرب ( ج ) : 184 ، 197\r\nمغيرة بن شعبه ( ش ) : 363 ، 397 ، 399 ، 418 ، 419 ، 420 ، 421 ، 423 ، 425 ، 428 ، 429 ، 430 ، 431 ، 432 ، 434 ، 437 ، 438\r\nمفتاح السعادة ( ك ) : 142\r\nمقدسى ( ش ) : 154 ، 167 ، 177 ، 178 ، 179 ، 189 ، 192 ، 199 ، 201 ، 204 ، 214\r\nمقدمه شاهنامه منصورى ( ك ) : 37 ، 38 ، 39\r\nمكتفى ( ش ) : 196\r\nمكه ( ج ) : 410 ، 411 ، 442\r\nملكا ( ج ) : 289\r\nالمنجد ( ك ) : 127\r\nمنذر بن حسّان ( ش ) : 367\r\nمنزوى ، على نقى ( ش ) : 10 ، 43 ، 190\r\nمنصور دوانيقى ( ش ) : 41 ، 197 ، 271\r\nمنصوريه ( ج ) : 265\r\nمنوچهر ( ش ) : 111 ، 160\r\nموسى خورنى ( ش ) : 37 ، 43 ، 44\r\nموصل ( ج ) : 17 ، 61 ، 62 ، 171 ، 186 ، 302 ، 380\r\nموغان ( ج ) : 78\r\nموفّق ( ش ) : 154 ، 158 ، 320\r\nمونيخ ( ج ) : 146\r\nمهران ( ش ) : 366 ، 367 ، 404\r\nمهران‌پهلو ( ش ) : 365\r\nمهر جانقذق ( ج ) : 219 ، 292\r\nمهرشاه ( ش ) : 365 ، 387\r\nمهرود ( ج ) : 233 ، 285 ، 286 ، 300\r\nمهلب بن ابى صفره ( ش ) : 443\r\nمياندواب ( ج ) : 65\r\nميانرودان ( ج ) : 17 ، 57 ، 64 ، 65 ، 227\r\nميانه ( ج ) : 229\r\nمير احمدى ، مريم ( ش ) : 44\r\nميشان ( ج ) : 20 ، 57 ، 60 ، 212 ، 214 ، 319 ، 322 ، 332 ، 333 ، 337 ، 338 ، 339 ، 365 ، 377 ، 378 ، 383 ، 384 ، 385 ، 386 ، 387 ، 388 ، 389 ، 390 ، 391 ، 394 ، 396 ، 402 ، 404 ، 405 ، 411 ، 419 ، 432 ، 435\r\nميمند ( ج ) : 227\r\n\r\nن\r\nناصر خسرو ( ش ) : 347 ، 350 ، 356 ، 357 ، 375 ، 376\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nناظر ، ابراهيم ميرزا ( ش ) : 60\r\nنافع بن الحارث ( ش ) : 404 ، 424\r\nنرسى ( ش ) : 317 ، 323 ، 324 ، 325\r\nنزهت القلوب ( ك ) : 78\r\nنصيبين ( ج ) : 322\r\nنعمان بن عدّى ( ش ) : 377 ، 435\r\nنعمان بن مقرن ( ش ) : 76\r\nنعمانيه ( ج ) : 307 ، 311 ، 312\r\nنغيا ( ج ) : 323\r\nنوّابى ، ماهيار ( ش ) : 59\r\nنوح ( ش ) : 73 ، 118\r\nنوشجان ( ش ) : 317 ، 323 ، 328 ، 329 ، 369 ، 440\r\nنهاوند ( ج ) : 191 ، 192 ، 219 ، 430\r\nالنهايه ( ك ) : 60\r\nنهر الاساوره ( ج ) : 441\r\nنهربوق ( ج ) : 212 ، 267 ، 268 ، 271\r\nنهرجعفر ( ج ) : 395\r\nنهردقله ( ج ) : 395\r\nنهرساسى ( ج ) : 395\r\nنهرعلى ( ج ) : 270\r\nنهرعليان ( ج ) : 274\r\nنهرغراف ( ج ) : 395\r\nنهر الكف ( ج ) : 274\r\nنهر المرأة ( ج ) : 324\r\nنهرمعقل ( ج ) : 324\r\nنهرموسى ( ج ) : 270 ، 271\r\nنهر موفقى ( ج ) : 320\r\nنهر ميسان ( ج ) : 395\r\nنهر النرس ( ج ) : 323\r\nنهر وادى ( ج ) : 315\r\nنهروان ( ج ) : 214 ، 231 ، 232 ، 233 ، 234 ، 239 ، 240 ، 242 ، 243 ، 244 ، 245 ، 246 ، 247 ، 251 ، 252 ، 253 ، 254 ، 255 ، 256 ، 259 ، 266 ، 269 ، 271 ، 272 ، 274 ، 275 ، 276 ، 277 ، 287 ، 288 ، 295 ، 296 ، 297 ، 298 ، 303 ، 304 ، 305 ، 306 ، 307 ، 308 ، 309 ، 311 ، 312\r\nنيارخوس ( ش ) : 354 ، 358 ، 359 ، 362\r\nنيشابور ( ج ) : 118\r\n\r\nو\r\nواتيكان ( ج ) : 140 ، 141\r\nالواثق ( ش ) : 189\r\nواسط ( ج ) : 166 ، 212 ، 217 ، 222 ، 234 ، 304 ، 309 ، 310 ، 312 ، 313 ، 314 ، 315 ، 317 ، 320 ، 321 ، 322 ، 323 ، 326 ، 327 ، 329 ، 330 ، 333 ، 338 ، 388 ، 393 ، 395 ، 396 ، 398\r\nوهشتاباد اردشير ( ج ) : 408\r\nوليد بن عبد الملك ( ش ) : 165\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nويستهم ( ش ) : 60\r\nويليام ميلوارد ( ش ) : 197\r\nويليام ويلكوكس ( ش ) : 241 ، 243\r\n\r\nه\r\nالهادى ( ش ) : 76 ، 78\r\nهارون الرشيد ( ش ) : 76 ، 78 ، 149 ، 152 ، 169 ، 246 ، 257 ، 259 ، 268\r\nهاشم بن عتبة بن ابى وقاص ( ش ) : 285 ، 286 ، 299 ، 300\r\nهدايت ، صادق ( ش ) : 41\r\nهرات ( ج ) : 183\r\nهرقل ( ش ) : 62 ، 63\r\nهرمزان ( ش ) : 76 ، 438\r\nهرمزجرد ( ج ) : 215\r\nهرمس ( ش ) : 45\r\nهرودوت ( ش ) : 231\r\nهرودين ( ش ) : 13\r\nهشام بن محمد ( ش ) : 156 ، 181\r\nهمانيه ( ج ) : 295 ، 311\r\nهمايى ، جلال الدين ( ش ) : 124\r\nهمدان ( ج ) : 79 ، 80 ، 96 ، 105\r\nهند ( ج ) : 34 ، 51 ، 81 ، 126 ، 171 ، 185 ، 186 ، 197\r\nهوتسما ( ش ) : 197\r\nهوشنگ ( ش ) : 341\r\nهيت ( ج ) : 74 ، 76 ، 81 ، 200 ، 213\r\nهيرمند ( ج ) : 114\r\n\r\nى\r\nيأجوج و مأجوج ( قوم ) : 133\r\nيارشاطر ، احسان ( ش ) : 197\r\nياسمى ، رشيد ( ش ) : 60 ، 108 ، 162 ، 185\r\nياقوت ( ش ) : 17 ، 20 ، 21 ، 37 ، 44 ، 45 ، 46 ، 47 ، 50 ، 51 ، 54 ، 55 ، 62 ، 63 ، 64 ، 65 ، 69 ، 79 ، 80 ، 81 ، 84 ، 85 ، 87 ، 88 ، 111 ، 112 ، 189 ، 192 ، 201 ، 203 ، 204 ، 208 ، 219 ، 222 ، 223 ، 227 ، 229 ، 230 ، 232 ، 233 ، 234 ، 235 ، 236 ، 237 ، 239 ، 243 ، 244 ، 246 ، 247 ، 249 ، 250 ، 258 ، 259 ، 260 ، 261 ، 279 ، 280 ، 281 ، 282 ، 284 ، 286 ، 287 ، 288 ، 289 ، 291 ، 292 ، 293 ، 300 ، 301 ، 302 ، 304 ، 307 ، 308 ، 311 ، 312 ، 313 ، 315 ، 317 ، 318 ، 319 ، 320 ، 321 ، 322 ، 323 ، 327 ، 328 ، 330 ، 334 ، 335 ، 337 ، 338 ، 339 ، 346 ، 347 ، 348 ، 350 ، 354 ، 357 ، 359 ، 360 ، 361 ، 362 ، 363 ، 364 ، 370 ،\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n371 ، 373 ، 374 ، 385 ، 388 ، 389 ، 391 ، 392 ، 393 ، 394 ، 395 ، 396 ، 397 ، 398 ، 400 ، 401 ، 404 ، 406 ، 408 ، 412 ، 413 ، 415 ، 434 ، 435 ، 439 ، 440 ، 441 ، 445 ، 446 ، 448 ، 449\r\nيحيى برمكى ( ش ) : 246\r\nيزدآباد ( ج ) : 282\r\nيزدانفادار ( ش ) : 96\r\nيزدگرد ( ش ) : 42 ، 60 ، 149 ، 150 ، 367\r\nيزيد بن عمر الفارسى ( ش ) : 54 ، 111\r\nيزيد بن معاويه ( ش ) : 442\r\nيعقوبى ( ش ) : 192 ، 196 ، 197 ، 198 ، 200 ، 203 ، 204 ، 217 ، 218 ، 309 ، 312 ، 314 ، 321\r\nيمامه ( ج ) : 309 ، 347 ، 361 ، 409 ، 410\r\nيمن ( ج ) : 354 ، 361 ، 363 ، 384 ، 410\r\nيونان ( ج ) : 126\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\nفهرست منابع فارسى و عربى جلد اول و دوم\r\nالآثار الباقية عن القرون الخالية ، از ابو ريحان بيرونى ، چاپ ليپزيك ، 1872 م\r\nآثار البلاد و اخبار العباد ، قزوينى ( زكريا بن محمد بن محمود ) چاپ دار صادر - داربيروت ، بيروت 1380 ه . ق / 1960 م\r\nآناهيتا ، پنجاه گفتار پورداوود ، به كوشش مرتضى گرجى ، چاپ تابان ، تهران 3 - 1341 ه ش\r\nاحسن التقاسيم فى معرفة الاقاليم ، از محمد بن احمد المقدسى ، به تصحيح  M . J . DE GOEJE  چاپ  1908 , Brill  ، بريل ، 1908\r\nترجمهء فارسى احسن التقاسيم ، از دكتر على نقى منزوى ، تهران ، چاپ كاويان ، 1361 ه . ش\r\nالاخبار الطوال ، ابو حنيفهء دينورى ، ( احمد بن داود ) ، قاهره ، 1960 م\r\nادب و اخلاق در ايران پيش از اسلام و چند نمونه از آثار آن در ادبيات عربى اسلامى ، محمد محمدى ، وزارت فرهنگ و هنر ، تهران 1352 ه . ش .\r\nاستخراج آبهاى پنهانى تاليف ابو بكر محمّد بن الحسن الحاسب الكرجى ، ترجمهء حسين خديو جم ، تهران 1373 ه . ش .\r\nاطلس تاريخى ايران\r\nالاعلاق النفيسة ، ابن رسته ( ابو على ، احمد ) ، ليدن 1892 م\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاغانى ، ابو الفرج اصفهانى ، منشورات دار الفكر ، دار مكتبة الحياة در 21 جلد ، بيروت 7 - 1956 م\r\nامراء الشعر العربى فى العصر العباسى ، انيس المقدسى ، بيروت 1936 م\r\nانساب الاشراف ، احمد بن يحيى البلاذرى ،  Volume IV B . Jerusalem , 1938 \r\nايران در زمان ساسانيان ، تاليف پرفسور آرتور كريستن‌سن ، ترجمهء فارسى رشيد ياسمى ، تهران 1317 ه . ش .\r\n L'IRAN Sous les Sassanides , Par Professeur Arthur Christensn , Copenhague 1938 \r\nايرانشهر ، تاليف پرفسور ماركوارت ، ترجمهء فارسى دكتر مريم مير احمدى ، انتشارات اطلاعات ، تهران 1373 ه . ش\r\nالبدء و التاريخ ، مطهر بن طاهر مقدسى ، افست كتابخانهء اسدى ، تهران 1962 م . از چاپ كلمان هوار\r\n Prof . cl . Huart , Publicaton de i , Ecle des langues vivantes , Paris , 1899 \r\nكتاب البيزرة ، به تصحيح محمد كرد على ، چاپ مجمع علمى عربى ( دمشق ) 1372 م\r\nبغداد ، عرض تاريخى مصوّر ، بغداد عراق ، 1969 م .\r\nبهمن‌نامه ، از ايرانشاه بن ابى الخير ، ويراستهء دكتر رحيم عفيفى ، تهران ، 1370\r\nكتاب البلدان ، تاليف احمد بن ابى يعقوب ( ابن واضح يعقوبى ) به تصحيح  De Goeje 1891 \r\nترجمهء فارسى كتاب البلدان ، از دكتر محمد ابراهيم آيتى ، بنگاه ترجمه و نشر كتاب ، تهران 1343 ه . ش .\r\nبلدان الخلافة الشرقية ، ترجمهء عربى كتاب\r\n The Lands of Eastern Califate , By Guy Lestrange . London , 1912 \r\nكه به وسيلهء آقايان بشير فرنسيس و گورگيس عوّاد به عربى ترجمه شده و در سال 1954 م در بغداد به چاپ رسيده است .\r\nالبيان و التبيين ، جاحظ ( عمرو بن بحر ) چاپ حسن سندوبى در 3 جلد ، قاهره 1351 ه . ق / 1932 م\r\nكتاب البغال ، جاحظ ( عمرو بن بحر ) از مجموعهء رسائل چاپ دار الحداثة بيروت 1988\r\nبندهشن ، گزارش فارسى از مهرداد بهار ، انتشارات توس ، تهران ، 1369 ه . ش .\r\nتاريخ ايران ، تاليف ژنرال سرپرسى سايكس ، ترجمهء فارسى از سيد محمد تقى فخر\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nداعى گيلانى ، جلد اول چاپ دوم چاپخانه تهران مصور ، تهران 1335 ه . ش ، جلد دوم ، چاپ دوم موسسه مطبوعاتى على اكبر علمى تهران 1335 ه . ش .\r\n A History of Persia by Sir Percy Sykes , In Tow Volumes , London 1958 . \r\nتاريخ ادبى ايران ، تاليف ادوارد برون ، ترجمهء فارسى جلد اول از على پاشا صالح ، تهران 1333 ه . ش .\r\n A Literary History of Persia By Edward G . Browne , Cambvdge , 1959 . \r\nتاريخ بخارا ، نرشخى ( ابو بكر محمد بن جعفر ) به اهتمام مدرس رضوى ، تهران ، 1317 ه ش .\r\nتاريخ قم ، تاليف حسن بن محمد بن حسن قمى ، ترجمهء حسن بن على بن حسن ، به تصحيح سيد جلال الدين تهرانى ، چاپ مطبعه مجلس ، تهران 1353 ه . ش .\r\nتاريخ سيستان ، به تصحيح ملك الشعراء بهار ، تهران 1304 ه . ش .\r\nتاريخ ادبيات در ايران ، تاليف دكتر ذبيح الله صفا ، جلد اول ، از انتشارات كتابفروشى ابن سينا ، تهران 1332 ه . ش .\r\nتاريخ آداب اللغة العربية ، تاليف جرجى زيدان ، مطبعة الهلال بمصر ، 1924 م .\r\nتاريخ بغداد ، تاليف حافظ ابو بكر احمد بن على خطيب بغدادى . چاپ دار الكتاب العربى ، بيروت ، لبنان .\r\n« تاريخ عربستان و قوم عرب در اوان ظهور اسلام و قبل از آن » مجموعهء سخنرانيهايى است كه سيد حسن تقىزاده بين سالهاى 1328 و 1330 ه . ش در دانشكده علوم معقول و منقول ( - دانشكده الهيات و معارف اسلامى دوره‌هاى بعد ) ايراد نموده و جزء انتشارات آن دانشكده در چند جزوه انتشار يافته است .\r\nتاريخ سنى ملوك الأرض و الأنبياء ، حمزهء اصفهانى ، چاپ مكتبة الحياة ، بيروت\r\nتاريخ ادبى عرب ( العصر الجاهلى ) تاليف شوقى ضيف ، ترجمهء فارسى از على رضا ذكاوتى قراگزلو چاپ موسسه انتشاراتى اميركبير ، تهران 1346 ه . ش .\r\nتاريخ الجاهليّة ، از عمر فروخ ، منشورات دار العلم للملابين ، بيروت\r\nالتاج فى اخلاق الملوك ، از جاحظ ( عمرو بن بحر ) بتحقيق احمد زكى پاشا ، چاپ المطبعة الأميريّة ، قاهره 1914 م . 1322 ه . ش .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nتاريخ اليعقوبى ، ( احمد بن ابى يعقوب بن جعفر بن وهب ابن واضح الكاتب ) ، چاپ دار صادر و دار بيروت ، بيروت ، لبنان ، 1379 ه . ق / 1960 م\r\nتاريخ علوم در اسلام . دروس آقاى سيد حسن تقىزاده در دانشكده علوم معقول و منقول در سالهاى 1331 و 1332 هجرى شمسى كه به تدريج چاپ مىشده و در اختيار دانشجويان قرار مىگرفته . از اين مجموعه 136 صفحه چاپ شده موجود است شامل يك مقدمه و هيجده فصل كه ظاهرا همهء اوراق چاپ شده از آن درسها است .\r\nتاريخ طبرى ، تاليف ابى جعفر محمد بن جرير طبرى به تصحيح  M . J . DE Goeje  و جمعى از خاورشناسان ، چاپ بريل ، افست كتابخانه خيّاط در بيروت 1965 در 15 جلد\r\nتجارب الأمم ، مسكويه ، ( ابو على احمد بن محمد ) نسخهء عكسى لئون كيتانى ،  Leon Caetani \r\nالتنبيه و الاشراف ، مسعودى ، به تصحيح ، و . ر . بارون روزن  V . R . Baron Rosen  چاپ ليدن 1893 و 1894 م . افست كتابخانه خيّاط بيروت 1965\r\nترجمهء تفسير طبرى ، به تصحيح و اهتمام حبيب يغمايى ، چاپ تهران ، 1339 ه . ش .\r\nترجمهء تاريخ طبرى ، از ابو على محمد بلعمى ( قسمت مربوط به ايران ) به اهتمام دكتر محمد جواد مشكور ، تهران 1337 ه . ش .\r\nتطوّر الاساليب النثرية ، انيس المقدسى ، بيروت 1935 م .\r\nجغرافياى تاريخى ايران ، تاليف استاد و . بارتولد ، ترجمهء حمزه سردادور ( طالب‌زاده ) تهران 1308 ه . ش .\r\nجغرافياى مفصل ايران در سه جلد ، از مسعود كيهان ، معلم دار المعلمين عالى ، تهران .\r\nمطبعهء مجلس ، 1310 م . 1311 ه . ش .\r\n« حدود العالم من المشرق الى المغرب » كه به سال 372 هجرى قمرى تاليف شده ، چاپ دانشگاه تهران به شماره 727 به كوشش دكتر منوچهر ستوده ، تهران ، 1340 ه . ش .\r\nالحكمة الخالدة ( - جاودان خرد ) مسكويه ( ابو على احمد بن محمد ) بتحقيق عبد الرحمن بدوى ، قاهره 1952 م .\r\nالحيوان ، جاحظ ( عمرو بن بحر ) ، قاهرة 25 - 1323 ه . ش .\r\nخاندان نوبختى ، عباس اقبال آشتيانى ، چاپ سوم ، ناشر كتابخانه طهورى ، تهران 1357 ه . ش .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nخزانة الأدب ، چاپ مصر ، 1347 ه . ق .\r\nدائرة المعارف ، به ادرهء فؤاد افرام البستانى رئيس دانشگاه لبنان ، 14 جلد از 1956 م تا 1983 م\r\nدرس اللغة و الأدب ، از محمد محمدى در ادبيات معاصر عربى ، در دو جلد ، جلد اول در نثر معاصر و جلد دوم در شعر معاصر . اين دو كتاب نخستين بار جزء انتشارات دانشگاه تهران به شماره‌هاى 52 و 123 در سالهاى 1328 ه . ش و 1330 ه . ش به چاپ رسيدند از آنجا كه از كتابهاى درسى دانشگاهى هستند پس از آن‌هم همواره به وسيلهء دانشگاه يا خارج از دانشگاه تجديد چاپ شده‌اند .\r\nدروس فى آداب اللغة العربية و تاريخها ، محمد محمدى ، جلد اول ، چاپ اول ، انتشارات دانشگاه تهران به شماره 340 ، تهران 1335 ه . ش .\r\nدليل خارطة بغداد ، قديما و حديثا ، تاليف دكتر مصطفى جواد و دكتر احمد سوسه ، چاپ مطبعة المجمع العلمى العراقى ، بغداد ، 1378 ه . ق . - 1958 م .\r\nردّ العامىّ الى الفصيح ، تاليف احمد رضا ، چاپ مطبعة العرفان ، صيدا ، لبنان ، 1371 ه . ق / 1953 م\r\nرسائل البلغاء ، تاليف محمد كرد على ، دمشق ، مطبعة الظاهر . 1326 ه . ق .\r\nرسائل الصاحب بن عباد به تصحيح و با مقدمه عبد الوهاب عزّام و شوقى ضيف . چاپ « لجنة التاليف و الترجمة و النشر » قاهره 1366 ه . ق / 1947 م\r\nرسالهء شهرستانهاى ايران ، در مجموعهء شهرهاى ايران ، ج 2 ، ص 332 تا 334 ، تهران 1368 ه ش\r\nرىّ سامرّاء فى عهد الخلافة العباسيّة ، از دكتر احمد سوسه در دو جلد ، چاپ مطبعة المعارف ، بغداد ، 1948 م .\r\nالروائع ، سلسلة ابحاث فى الادب ، و منتخبات من اشهر اعلامه ، نوشتهء فؤاد افرام البستانى ، بحثهاى جداگانه در شرح حال و آثار نام‌آوران ادب عربى از قديم و جديد كه در شصت كتابچهء كوچك به وسيلهء دار المشرق ( چاپخانهء كاتوليكى ) بيروت منتشر شده و بارها به وسيلهء همان چاپخانه تجديد چاپ شده‌اند .\r\nالروافد الفارسية فى الادب العربى ، المجلد الاول ، كتب التاج و الآيين ، تأليف الدكتور محمد محمدى ، منشورات قسم اللغة الفارسية و آدابها فى الجامعة اللبنانية ، بيروت ، 1964 م .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nالروم فى سياستهم و حضارتهم و دينهم و ثقافتهم و صلاتهم بالعرب ، تاليف دكتر اسد رستم ، چاپ دار المكشوف ، در دو جلد ، بيروت 1955 م .\r\nسرگذشت علم ، تاليف جورج سارتن . استاد تاريخ علم در دانشگاه هاروارد ، ترجمهء فارسى از احمد بيرشك ، استاد دانشگاه تهران ، تهران ، 1333 ه . ش .\r\nالسعادة و الاسعاد فى السيرة الانسانيّة ، تاليف ، عامرى نيشابورى ، به كوشش مجتبى مينوى با مقدمهء جامعى از او در شرح‌حال و آثار عامرى ، انتشارات دانشگاه تهران به شماره 435 ، تهران 1336 ه . ش .\r\nسفرنامهء ناصرخسرو ، به كوشش محمد دبيرسياقى ، تهران ، 1335 ه . ش .\r\nشاهنامهء فردوسى ، چاپ خاور تهران 1311 تا 1312 ه . ش .\r\nشاهنامهء فردوسى ، جلد هفتم ، از چاپ بروخيم ، به تصحيح سعيد نفيسى ، تهران ، 1314 ه . ش . به مناسبت جشن هزارهء تولّد فردوسى .\r\nشهرهاى ايران ، به كوشش محمد يوسف كيانى ، تهران ، 1368 ه . ش .\r\nصبح الأعشى ، تاليف قلقشدى ( احمد بن على ) ، قاهره 1337 ه . ق .\r\nالصناعتين ، تاليف ابو هلال عسكرى ، قاهره ، 1319 ه . ق .\r\nصورة الأرض ، تاليف ابن حوقل ( ابو القاسم ) ، چاپ دار مكتبة الحياة ، بيروت . ( بى تاريخ )\r\nالطقات الكبرى ، تاليف ابن سعد ، دار صادر - دار بيروت 7 - 1376 ه . ق / 8 - 1957 م بيروت .\r\nالعبر فى خبر من غبر ، تاليف حافظ ذهبى ، بتحقيق صلاح الدين المنجد ، كويت ، 1960 م .\r\nالعرب قبل الاسلام ، تاليف جرجى زيدان ، مطبعة الهلال بالفجالة بمصر ، 1908 م و چاپ دار الحياة ، بيروت ، 1966 م .\r\nالعراق قديما و حديثا ، بقلم السيد عبد الرزّاق الحسينى ، مطبعة العرفان ، صيدا ، 1377 ه . ق / 1958 م\r\nالعقد الفريد ، ابن عبدربّه ( ابو عمر ، احمد ) ، قاهرة ، 1293 و 1302 ه . ق .\r\nغرر السيّر ، معروف به كتاب « غرر اخبار ملوك الفرس و سيرهم » تاليف ابو منصور ثعالبى . افست كتابخانهء اسدى ، تهران 1963 م . از چاپ زتنبرگ خاورشناس فرانسوى كه آن را با ترجمهء فرانسوى كه خود او از آن كتاب كرده بود در سال 1900 ميلادى ، در پاريس ، در چاپخانهء ملّى به چاپ رسانده بود .\r\nعيون الاخبار ، ابن قتيبه ( عبد الله بن مسلم ) ، قاهره ، دار الكتب در 4 جلد ، افست وزارت\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nفرهنگ و ارشاد ملى مصر ، قاهره ، 1383 ه . ق - 1963 م .\r\nعيون الانباء فى طبقات الأطبّاء ، ابن ابى اصيبعة ، چاپ دار مكتبة الحياة ، بيروت 1965 م .\r\nفارسنامه ، ابن بلخى ، چاپ شيراز ، 1343 ه . ش .\r\nفجر الاسلام ، تاليف احمد امين ، قاهره ، 1933 م .\r\nفتوح البلدان ، تاليف احمد بن يحيى بن جابر المعروف بالبلاذرى ، بتصحيح دكتر صلاح الدين المنجّد ، چاپ مكتبة النّهضة المصريّة ، قاهرة ، 1956 م .\r\nفرهنگ ايرانى پيش از اسلام و آثار آن در تمدن اسلامى و ادبيات عربى ، نوشتهء محمد محمدى ملايرى ، چاپ اول - تهران ، 1323 ه . ش . چاپ دوم ، انتشارات دانشگاه تهران به شماره 1609 ه . ق / 1990 م ، تهران 1356 ه . ش . چاپ سوم ، انتشارات توس ، تهران 1374 ه . ش .\r\nفرهنگ آباديهاى ايران ، نوشته دكتر لطف الله مفخّم پايان با همكارى چند تن از دانشجويان دانشكده ادبيات مشهد . مؤسسه چاپ و انتشارات اميركبير ، تهران ، 1339 ه . ش .\r\nالفهرست ، تاليف محمد بن اسحق ، نديم ، به تصحيح  Gustav Flugel  افست مكتبة خيّاط ، بيروت ، لبنان .\r\nالفهرست ، تاليف محمد بن اسحق نديم ، به تصحيح رضا تجدد ، تهران ، 1350 ه . ش .\r\nكارنامك اردشير بابكان ، نوشتهء احمد كسروى ، تهران ، 1342 ه . ش .\r\nكيمياى سعادت ، نوشتهء محمّد غزّالى ، به كوشش حسين خديوجم ، تهران ، 1361 ه . ش .\r\nالكامل فى التاريخ ، نوشتهء ابن اثير ( على بن محمد ) چاپ مطبعة الاستقامة در 9 جلد ، قاهرة 1348 ه . ق .\r\nمانى و دين او ، دو خطابه از سيد حسن تقىزاده در انجمن ايرانشناسى در سالهاى 1328 و 1329 ه . ش . به انضمام متون عربى و فارسى دربارهء مانى و مانويّت و آنچه بدين موضوع مربوط است ، فراهم آوردهء احمد افشار شيرازى ، چاپخانه مجلس ، تهران 1335 ه . ش .\r\nالمترجمون و النفلة عن الفارسية فى القرون الاسلامية الاؤلى ، محمد محمّدى ، دانشگاه\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nلبنان ، بيروت 1966 م\r\nالمحاسن و المساوى ، بيهقى ( ابراهيم بن محمد ) ، چاپ بيروت ، 1960 م .\r\nالمحاسن و الاضداد ، جاحظ ( عمرو بن بحر ) ، چاپ ليدن ، 1898 م .\r\nمجمل التواريخ و القصص ، به اهتمام ملك الشعراء بهار ، تهران ، 1318 ه . ش .\r\nمروج الذهب و معادن الجوهر ، مسعودى بتصحيح شارل پلا  Charles Pellat  چاپ دانشگاه لبنان ، در هفت جلد ، بيروت ، 1966 - 1979 م .\r\nالمسالك و الممالك ، ابن خردادبه ، به تصحيح  M . J . De . Goeje  ، چاپ بريل  1889 E . J . Brill  مسالك الممالك ، استخرى ( ابو اسحاق ابراهيم بن محمد ) به تصحيح  M . J . De . Goeje  چاپ بريل  1889 E . J . Brill \r\nمعجم البلدان ، تاليف شهاب الدين ياقوت بن عبد الله حموى بتصحيح ف . ووستنفلد  Ferdinand - Wustenfeld  چاپ ليپزيك ، 1866 ، افست كتابخانهء اسدى تهران 1965 . م . در 6 جلد .\r\nالمعرّب من الكلام الاعجمى ، لابى منصور الجواليقى ، بتحقيق احمد محمّد شاكر ، قاهرة ، مطبعة دار الكتب المصريّة .\r\nمفاتيح العلوم ، خوارزمى ( محمد بن احمد ) چاپ وان و لوتن ، افست كتابخانه اسدى ، تهران\r\nمقدمهء ابن خلدون ، چاپ سوم ، بيروت 1900 م .\r\nالمؤتمر التأسيسى لجمعية الجامعات الاسلاميّة ، المنعقدة بفاس ( المغرب الاقصى ) ، چاپ رباط 1389 ه . ق . 1969 م . ( براى توضيح بيشتر به جلد اول همين كتاب ص 156 و 157 مراجعه شود .\r\nمداومت در اصول موسيقى ايران ، دانش‌پژوه ، انتشارات ادارهء كل نگارش وزارت فرهنگ و هنر ، تهران ، 1355 ه . ش .\r\nمن حديث الشعر و النثر ، تاليف دكتر طه حسين ، قاهره ، مصر .\r\nناموارهء دكتر محمود افشار ، جلد اول ، به كوشش ايرج افشار با همكارى كريم اصفهانيان ، تهران 1364 ه . ش .\r\nنبذ من كتاب الخراج و صنعة الكتابة ، لابى جعفر قدامة بن جعفر الكاتب البغدادى ،\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nتصحيح دوگوى  M . J . De . Goeje  چاپ بريل ، اين كتاب همراه با كتاب المسالك و الممالك ابن خردادبه و از صفحه 183 آن كتاب به بعد چاپ شده است .\r\nالنتثر الفنىّ فى القرن الرابع ، تاليف دكتر زكى مبارك ، از استادان مصرى ، قاهره ، 1934 م .\r\nنخبة الدهر فى عجائب البر و البحر ، چاپ ليپزيك ، 1923 م .\r\nنفحات من خمائل الادب الفارسى ، نقلها الى العربية شعرا . جعفر الخليلى ، منشورات قسم اللغة الفارسيّة و آدابها فى الجامعة البنانية ، بيروت ، 1965 م .\r\nنشريه ايرانشناسى ، « از انتشارات دبيرخانه مركزى اتحاديه جهانى ايران‌شناسان ، تهران 1346 ه . ش .\r\nوقعة صفّين ، از نصر بن مزاحم منقرى ، تصحيح و شرح عبد السلام محمد هارون ، ترجمهء فارسى به نام پيكار صفين ، از پرويز اتابكى ، تهران 1366 ه . ش .\r\nوفيات الاعيان ، ابن خلكان ( شمس الدين احمد ) ، قاهره ، 1923 م .\r\nهزارهء فردوسى ، گزارش كنگرهء فردوسى در سال 1313 ه . ش ، كه در سال 1322 خورشيدى به نام هزاره فردوسى جزء انتشارات وزارت فرهنگ در تهران چاپ و منتشر گرديد .\r\nنهاية الأدب ، نويرى ( شهاب الدين احمد ) قاهره ، 1923 م .\r\nيادنامهء بيرونى ، به مناسبت هزارمين سال ولادت ابو ريحان ، شوراى عالى فرهنگ و هنر ، بهمن‌ماه 1353 ه . ش . تهران .\r\n\r\n","description":"","footnote":"","page_name":" 484 ","page_number":484},
  {"content":"\r\n . \r\n","description":"","footnote":"","page_name":" INTRODUCTION 1 ","page_number":485},
  {"content":"\r\n . \r\n","description":"","footnote":"","page_name":" INTRODUCTION 2 ","page_number":486},
  {"content":"\r\n . \r\n","description":"","footnote":"","page_name":" INTRODUCTION 3 ","page_number":487},
  {"content":"\r\n . \r\n","description":"","footnote":"","page_name":" INTRODUCTION 4 ","page_number":488},
  {"content":"\r\n . \r\n","description":"","footnote":"","page_name":" INTRODUCTION 5 ","page_number":489},
  {"content":"\r\n . \r\n","description":"","footnote":"","page_name":" INTRODUCTION 6 ","page_number":490},
  {"content":"\r\n . \r\n","description":"","footnote":"","page_name":" INTRODUCTION 7 ","page_number":491},
  {"content":"\r\n . \r\n","description":"","footnote":"","page_name":" INTRODUCTION 8 ","page_number":492},
  {"content":"\r\n\r\n\r\nمآخذ خارجى كه در اين كتاب ذكر شده\r\n\r\n","description":"","footnote":"","page_name":" INTRODUCTION 9 ","page_number":493},
  {"content":"\r\n . \r\n\r\n","description":"","footnote":"","page_name":" INTRODUCTION 10 ","page_number":494}
  ]