[
  {"content":"\r\n\r\nبزرگ زنان صدر اسلام\r\nنمايندگى ولى فقيه در سپاه\r\nمركز تحقيقات اسلامى\r\n\r\n","description":"","footnote":"","page_name":" 3 ","page_number":1},
  {"content":"\r\n\r\nنمايندگى ولى فقيه\r\nمركز تحقيقات اسلامى\r\nبزرگ زنان صدر اسلام\r\nموضوع : تاريخ اسلام\r\nنويسنده : احمد حيدرى\r\nتهيه كننده : مركز تحقيقات اسلام نمايندگى ولى فقيه در سپاه\r\nناشر : مركز تحقيقات اسلامى نمايندگى ولى فقيه در سپاه\r\nحروفچينى و صفحه آرايى : مركز تحقيقات اسلامى\r\nنوبت چاپ : اول\r\nشمارگان : 3000\r\nمركز پخش : قم بلوار شهيد محلاتى - مركز تحقيقات اسلامى سپاه\r\nتلفن - فاكس 7222215 - 7222212\r\n\r\n","description":"","footnote":"","page_name":" 4 ","page_number":2},
  {"content":"\r\n . \r\n","description":"","footnote":"","page_name":" 5 ","page_number":3},
  {"content":"\r\n . \r\n","description":"","footnote":"","page_name":" 6 ","page_number":4},
  {"content":"\r\n . \r\n","description":"","footnote":"","page_name":" 7 ","page_number":5},
  {"content":"\r\n . \r\n","description":"","footnote":"","page_name":" 8 ","page_number":6},
  {"content":"\r\n . \r\n","description":"","footnote":"","page_name":" 9 ","page_number":7},
  {"content":"\r\n . \r\n","description":"","footnote":"","page_name":" 10 ","page_number":8},
  {"content":"\r\n . \r\n","description":"","footnote":"","page_name":" 11 ","page_number":9},
  {"content":"\r\n . \r\n","description":"","footnote":"","page_name":" 12 ","page_number":10},
  {"content":"\r\n . \r\n","description":"","footnote":"","page_name":" 13 ","page_number":11},
  {"content":"\r\n . \r\n","description":"","footnote":"","page_name":" 14 ","page_number":12},
  {"content":"\r\n\r\nپيش گفتار\r\nدر بيشتر جامعه هاى گذشته ، زنان از حقوق انسانى خويش محروم بودند و با آنان همچون حيوانات رفتار مى شد . حق شركت در فعاليت هاى اجتماع را نداشتند و مانند بردگان در خدمت مردان بودند .\r\nآنان را خريد و فروش مى كردند و از ايشان كار مى كشيدند . زن ، حتى بعد از رنسانس در اروپاى متمدن نيز مظلوم واقع شد . آنها با نام آزادى زن ، او را همچون عروسكى در اجتماع در اختيار گرفتند و با آزاد كردن بهره بردارى هاى جنسى ، زن وسيله رسيدن به شهوات و خواسته هاى مادى گرديد .\r\nاسلام تنها دينى بود كه مقام و منزلت انسانى زن را به او بازگرداند و او را در رديف مردان مورد خطاب قرار داده ، به بندگى خدا فراخواند .\r\nزنان مسلمان با رعايت احكام دين مبين اسلام ، توانستند نمونه و الگوى زنان باشند وعلاوه بر انجام مسؤوليت هاى اجتماعى ، عفت و پاكدامنى خويش را حفظ كرده و جامعه را پاك نگه دارند .\r\nمطالعهء تاريخ زنان مسلمان به ما مى آموزد كه چگونه زنان مى توانند در فعاليت هاى اجتماعى ، علمى ، سياسى و اقتصادى شركت كنند و وظايف مهم\r\n\r\n","description":"","footnote":"","page_name":" 15 ","page_number":13},
  {"content":"\r\n\r\nخويش را انجام دهند ، بدون اين كه حريم عفت و پاكدامنى خويش را بشكنند ؛ همچنين به ما نشان مىدهد كه زنان چگونه در عين حفظ پاكدامنى و عفاف ، به تعليم و تعلم و عهده دار شدن مسؤوليت هاى اجتماعى بپردازند .\r\nاميدواريم كه زنان جامعهء اسلامى ما به اين زنان بزرگ اقتدا كنند و با حفظ مرزهاى عفاف ، پاكدامنى و حيا ، مسؤوليت انقلابى خويش را ايفا نمايند .\r\nكتاب حاضر در ابتدا به عنوان ضميمهء كتاب هاى تاريخ اسلام نظام آموزشى در چند قسمت تهيه گرديد ، ولى از آنجا كه مجموعهء آن ، در برگيرندهء تاريخ زندگى زنان بزرگ دوران نبوت وامامت بود و در مجموع ، نكات آموزندهء فراوانى در برداشت آنها را در يك جلد در اختيار خوانندگان قرار مى دهيم .\r\nدر اين كتاب با شرح حال و سيرهء سياسى اجتماعى زنان مسلمان آشنا مى شويم . نظر ما فقط به دوران نبوت وامامت است . البته در فصل اول به مناسبت اين كه حضرت زهرا ( س ) يكى از بانوان برگزيدهء جهان و بلكه افضل آنان است ، شرح حال بقيه نيز ذكر شده كه دو نفر از آنان - حضرت مريم و آسيه - قبل از اسلام بوده اند .\r\nدر پايان از زحمات نويسنده محترم وبرادرانى كه هر كدام به نحوى در كمال بخشيدن به اين كتاب سهيم بودند به ويژه برادر محمد جعفر جوادى نوبندگانى تشكر مىشود واميد آن كه زنان انقلابى جامعهء ما با مطالعه اين كتاب و پيروى از زنان بزرگ صدر اسلام ، آنان را اسوهء خويش قرار دهند و اسوه هايى نيكو براى زنان ديگر جوامع باشند .\r\nاين كتاب در يك مقدمه و هفت فصل تقديم خوانندگان عزيز مى گردد .\r\nمركز تحقيقات اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 16 ","page_number":14},
  {"content":"\r\n\r\n\r\nمقدمه\r\nزن در جوامع اوليّه\r\nزن در جوامع اوّليهء انسانى منزلتى نداشت و با او مانند بردگان رفتار مى شد . زن از نظر آنان ، حيوانى بود كه مى توانست روزانه ساعات زيادى به انجام كارهاى دشوار بپردازد . زن همانند غلام و كنيز ، خريد و فروش مى شد و هنگام وفات شوهر ، در رديف ديگر اموال او به ارث گرفته مى شد . در بعضى از مناطق ، زن را خفه مى كردند و همراه شوهر در گور مى گذاشتند و يا از او مى خواستند كه خود را بكشد تا در حيات آن جهان به خدمت شوهر درآيد . مرد خانواده حق داشت با زن و فرزند خود ، هرطور كه مىخواهد رفتار كند ؛ آنان را بفروشد يا كرايه دهد ؛ حتّى در دورهء مادر سالارى نيز زن ، مطيع و فرمانبُردار مرد بود . « 1 » \r\nباگذشت زمان ، گرچه آداب و رسوم تفاوت كرد ، ولى منزلت زن به همان پستى باقى بود ، حتى در كشور متمدّنى مثل ايران قبل از اسلام ، در دوره هاى مختلف ، زن داراى قدر و مرتبه‌اى نبوده است . البته ناگفته نماند كه در طول زمان ، موارد استثنايى نيز به چشم مى خورد . به طور مثال در\r\n\r\n","description":"","footnote":" ( 1 ) - تاريخ تمدن ، ويل دورانت ، ترجمهء احمد آرام ، ج 1 ، ص 48 - 54 ، با دخل و تصرف . ","page_name":" 17 ","page_number":15},
  {"content":"\r\n\r\nبعضى كشورها ، در دوره اى خاص زنى به حكومت رسيده است ولى در همان زمان ، غالب زنان آن جامعه گرفتار همين وضع فلاكت بار بوده‌اند .\r\n« ژوستن » مورّخ سدهء دوّم ميلادى مى نويسد :\r\nبه دنبال حكومت امپراتورى هخامنشى وتسلّط اشكانيان ، زنان وضع بهترى از گذشته نداشتند . با آغاز استيلاى ساسانيان ، زنان بازيچهء لهو ولعب و محفل گرم كن بزرگان و گردانندگان حكومتى شدند و تعدّد زوجات وتشكيل حرمسرا معمول گرديد و حقّ مالكيت و حقوق اقتصادى به زنان داده نمىشد . « 1 » \r\nدر امپراتورى ساسانى ، زن بنابر قوانين جارى ، داراى شخصيّت حقوقى نبود و به جاى آن‌كه جُزو اشخاص به حساب آيد ، در رديف اشيا قرار داشت . « 2 » \r\nدر اين دوره تعدّد زوجات ، جارى و معمول بود و محدود به حدى و شرطى ازقبيل عدالت وتساوى حقوق زنان نبود .\r\n« كريستن سن » مىگويد :\r\nيكى از زنان ، « سوگلى » بود و بقيّه ، عنوان « چاكرزن » داشتند . . . شوهر ، بر اموال زن ولايت داشت و زن ، بدون اذن شوهر ، حق تصرف در اموالش رانداشت .\r\nزنى كه شوهر خود را از دست مى داد ، و فرزند پسرى از شوهرش نداشت ، بايستى با نزديك ترين مرد بى زن خانواده ، ازدواج كند . « 3 » \r\nازدواج با محارم ، سنّتى رايج بود . بنا به گفتهء « يعقوبى » ايرانيان با\r\n\r\n","description":"","footnote":" ( 1 ) - زن در آيينهء تاريخ ، على اكبر علويقى ، ص 73 ، با دخل و تصرف .  ( 2 ) - زن از ديدگاه اسلام ، على ربّانى خلخالى ، ص 31 ، با دخل و تصرف .  ( 3 ) - زن در آئينه تاريخ ، على اكبر علويقى ، ص 74 . ","page_name":" 18 ","page_number":16},
  {"content":"\r\n\r\nمادران ، خواهران و دختران خود ازدواج مى كردند و اين كار را نوعى صلهء رحم و عبادت مىدانستند . « 1 » \r\nزن در جامعهء عرب جاهلى\r\nزن در جامعهء عرب جاهلى مانند ديگر جوامع ، ازمنزلتى برخوردار نبود . غالباً از بيم قحطى ، ترس از آلودگى و يا اسير شدن در جنگ‌ها ، دختران خود را روز اول تولد ، زنده به گور مىكردند . « 2 » \r\nزن ، از هرگونه حقوق اجتماعى و فردى حتى از حق ارث ، محروم بود .\r\nمردان عرب ، زن را در رديف حيوانات و اشيا قرار داده و آنان را جزيى از دارايى زندگى خود محسوب مىكردند . نظام ازدواج بدون هيچ اساسى دستخوش ميل و ارادهء مردان بود و حد و مرزى براى تعداد همسران ، قائل نبودند . به خاطر شانه خالى كردن از پرداخت مهريه ، زنان را اذيّت مى كردند و چنانچه زنى خلافى انجام مى داد ، مهر او از بين مى رفت .\r\nازدواج با مادر ، در صورت طلاق ، يا مرگ پدر ، اشكالى نداشت . يكى از ازدواج‌هاى مشهور « نكاح شغار » بود . در اين نكاح ، ولىِّ دختر ، او را به ازدواج كسى در مى آورد و مهر او را نكاح زنى كه تحت ولايت فرد مقابل بود براى خود - قرار مى داد ؛ به قسمى كه هر يك از زنها ، صداق ديگرى بود مانند عوض كردن حيوانى با حيوان ديگر . « 3 » \r\n\r\n","description":"","footnote":" ( 1 ) - خدمات متقابل اسلام و ايران ، شهيد مطهّرى ، ج 1 ، ص 288 - 295 .  ( 2 ) - قرآن مجيد در آيات 58 و 59 سورهء نحل اين عمل زشت را محكوم كرده و مى فرمايد : هر گاه ، يكى از آنان را به فرزند دختر مژده مىدادند از شدت غم و حسرت رخسارش سياه شده ، سخت دلتنگ مى شد . وازاين عار ، روى از قوم خود پنهان مى ساخت و به فكر مىافتاد كه آيا آن دختر را با خوارى نگهدارى كند يا او را زنده به گور كند .  ( 3 ) - چهرهء زن در آيينهء اسلام و قرآن ، مرتضى فهيم كرمانى ، ص 10 ، با دخل و تصرف . ","page_name":" 19 ","page_number":17},
  {"content":"\r\n\r\nزن در اسلام\r\nاسلام كه آخرين دين آسمانى است ، مقام و موقعيت انسانى زن را به او برگردانيد و زمينهء رشد و تعالى او را فراهم كرد . قرآن زن و مرد را بطور يكسان مورد خطاب قرار داده ، خود را چنين معرفى مىكند : اين كتابى است كه هيچ شك و شبهه‌اى در آن نيست و هدايت است براى با تقوايان . « 1 » \r\nبا تقوايان ، زنان و مردانى هستند كه با گوش جان سپردن به قرآن و عمل به احكام آن ، به رستگارى مىرسند .\r\nآيات شريفهء زير تصريح مىكند كه زن و مرد از نظر كرامت و حرمت يكسانند .\r\n« وَ مَنْ يَعْمَلْ مِنَ الصَّالِحاتِ مِنْ ذَكَرٍ اوْ انْثى وَ هُوَ مُؤْمِنٌ فَاولئِكَ يَدْخُلُونَ الْجَنَّةَ » « 2 » \r\nهر كس ، چه مرد و چه زن ، از اعمال صالح انجام دهد و ايمان داشته باشد به بهشت داخل مىشود .\r\n« مَنْ عَمِلَ صالِحاً مِنْ ذَكَرٍ اوْ انْثى وَ هُوَ مُؤْمِنٌ فَلَنُحْيِيَنَّهُ حَيوةً طَيِّبَةً » « 3 » \r\nهر كس ، چه زن و چه مرد ، عمل صالح انجام دهد در حالى كه ايمان داشته باشد ، او را به حيات پاكيزه زنده گردانيم .\r\n« انّى لا اضيعُ عَمَلَ عامِلٍ مِنْكُمْ مِنْ ذَكَرٍ اوْ انْثى » « 4 » \r\nمن اجر هيچ يك از عمل كنندگان شما را ، زن يا مرد ، ضايع نمىكنم .\r\n\r\n","description":"","footnote":" ( 1 ) - ترجمهء آيه دوم سوره بقره .  ( 2 ) - نساء ( 4 ) ، آيهء 124 .  ( 3 ) - نحل ( 16 ) ، آيهء 97 .  ( 4 ) - آل عمران ( 3 ) ، آيهء 195 . ","page_name":" 20 ","page_number":18},
  {"content":"\r\n\r\n« انَّ الْمُسْلِمينَ وَ الْمُسْلِماتِ وَ الْمُؤْمِنينَ وَالْمُؤْمِناتِ وَ الْقانِتينَ وَ الْقانِتاتِ وَالصَّادِقينَ وَالصَّادِقاتِ وَ الصَّابِرينَ وَ الصَّابِراتِ وَ الْخاشِعينَ وَ الْخاشِعاتِ وَ الْمُتَصَدِّقينَ وَ الْمُتَصَدِّقاتِ وَ الصَّائِمينَ وَ الصَّائِماتِ وَ الْحافِظينَ فُرُوجَهُمْ وَ الْحافِظاتِ وَ الذَّاكِرينَ اللَّهَ كَثيراً وَ الذَّاكِراتِ اعَدَّ اللَّهُ لَهُمْ مَغْفِرَةً وَ اجْراً عَظيماً » « 1 » \r\nبدرستى كه مردان و زنان مسلمان ، مردان و زنان مؤمن ، مردان و زنان مطيع و خاضع ، مردان و زنان صادق ، مردان و زنان صابر ، مردان و زنان خاشع ، مردان و زنان صدقه دهنده و زكات دهنده ، مردان و زنان روزه گير ، مردان و زنان حافظ عفت و پاكدامنى و مردان و زنان زياد ياد خدا كننده ، خداوند برايشان آمرزش و اجر عظيم آماده كرده است .\r\nعلامه طباطبايى در مورد آيهء 124 سورهء نساء مىنويسد :\r\nخدا مى فرمايد « زن و مرد » و با اين بيان ، بر خلاف هنديان و مصريان و يهود و نصارا و عرب قديم ، حكم ( جزاى اخروى و نعمت بهشت ) را شامل مرد و زن كرده و هيچ فرقى نگذاشته است . اهل ملل و نحل قديم ، هر دسته اى دربارهء زن عقيده‌اى داشتند .\r\nمردم هند و مصر و ساير بت‌پرستان خيال مى كردند زن عمل ندارد و بر كارهاى نيك زن هيچ‌گونه ثوابى مترتب نيست . از عقيدهء يهود و نصارا چنين برمى آيد كه كرامت و عزت را مخصوص مرد مىدانستند و دربارهء زنان معتقد بودند كه نزد خدا ذليل و در خلقت ناقص و از نظر اجر و ثواب خاسر و زيانكارند . اعراب هم دربارهء زنان از همين عقايد تجاوز نمىكردند . خدا با گفتن جمله « مِنْ ذَكَرٍ اوْ\r\n\r\n","description":"","footnote":" ( 1 ) - احزاب ( 33 ) ، آيهء 35 . ","page_name":" 21 ","page_number":19},
  {"content":"\r\n\r\nانْثى » بين زن و مرد ( از نظر جزا و عمل ) مساوات برقرار كرده است . « 1 » \r\nزن در مسائل اجتماعى ، سياسى و اقتصادى همانند مرد حق شركت و فعاليت دارد و اگر در بعضى از احكام تفاوتى مشاهده مىشود ، به تناسب خلقت زن و مرد است كه در جاى خود بحث شده است .\r\nدر پايان ، توجه شما رابه جملاتى چند ازمفسّر اسلام ناب محمدى ، بنيانگذار جمهورى اسلامى حضرت امام خمينى قدس سره در مورد شخصيت و نقش زن مسلمان جلب مىكنيم :\r\nاسلام زن را مثل مرد در همه شؤون ، همان طورى كه مرد در همهء شؤون دخالت دارد ، دخالت مىدهد . « 2 »  اسلام زنها را از آن چيزهايى كه در جاهليت بود ، نجات داده است . آن قدر كه اسلام به زن خدمت كرده است ، خدا مىداند به مرد خدمت نكرده . شما نمىدانيد كه درجاهليت زن چه بوده است و دراسلام چه شده . « 3 » \r\nاسلام آنان را با مردان مساوى كرد . « 4 » \r\nقرآن كريم ، انسان ساز است و زنان نيز انسان ساز . « 5 »  زن مربّى جامعه است . « 6 » \r\nزنان نبايد به صورت يك وسيلهء شهوى جهت تبليغ كالاها در آيند . « 7 »  زنها در صدر اسلام در ميدان‌ها مىرفتند . در جنگ‌هاى اسلامى زنها مى رفتند در ميدان‌ها براى\r\n\r\n","description":"","footnote":" ( 1 ) - ترجمه الميزان ، ج 5 ، ص 113 .  ( 2 ) - زن از ديدگاه امام خمينى ، ص 195 .  ( 3 ) - همان ، ص 197 .  ( 4 ) - همان ، ص 196 .  ( 5 ) - همان ، ص 198 .  ( 6 ) - همان ، ص 191  ( 7 ) - همان ، ص 193 . ","page_name":" 22 ","page_number":20},
  {"content":"\r\n\r\nپرستارى زخمىها ، زنها در محفظه بمانند ؟ كى چنين چيزى را گفته است ؟ « 1 » \r\n\r\nفصل اوّل بانوان برگزيدهء جهان\r\nدر امّت‌هاى گذشته و نيز امّت اسلام زنان بزرگى بوده‌اند كه از شخصيت والايى برخوردار بوده و در مدارج عالى علم ، فضل و كمال قرار داشته‌اند . در بين آنان نام چهار زن از درخشندگى خاصى برخوردار است .\r\nآنان به درجهء بالايى رسيده و گوى سبقت را از ديگران ربوده اند . اين چهار زن كه زنان برگزيده جهان هستند عبارتند از :\r\nفاطمه زهرا عليها السلام و مادرش خديجه دختر خويلد همسر رسول خدا صلى الله عليه و آله ، مريم دختر عمران مادر حضرت عيسى عليه السلام و آسيه دختر مزاحم .\r\nروايت‌هاى متعددى دربارهء فضيلت اين چهار بانو وارد شده و آنان را به عنوان بافضيلت ترين زنان جهان و برترين زنان بهشت معرفى كرده است .\r\nرسول خدا صلى الله عليه و آله فرمود :\r\nشريف‌ترين زنان جهان ، مريم دختر عمران ، خديجه دختر خويلد ، فاطمه دختر محمد صلى الله عليه و آله و آسيه زن فرعون مىباشند . « 2 » \r\nهمچنين آن حضرت در حديث ديگرى فرمود :\r\n\r\n","description":"","footnote":" ( 1 ) - همان ، ص 192 .  ( 2 ) - الميزان ، ج 3 ، ص 214 ، به نقل از الدّرالمنثور سيوطى ؛ و نيز ر . ك : بحارالانوار ، ج 16 ، ص 2 . ","page_name":" 23 ","page_number":21},
  {"content":"\r\n\r\nاز زنان ، هيچ كس جز چهار زن به كمال ( عبوديت ) نرسيد : آسيه دختر مزاحم ، مريم‌دختر عمران ، خديجه دختر خويلد و فاطمه دختر محمد صلى الله عليه و آله . « 1 » \r\n\r\nافضل برگزيدگان\r\nدر روايات زيادى تصريح شده كه حضرت زهرا عليها السلام از آن سه نفر برتر است كه به چند نمونه اشاره مىكنيم :\r\nراوى از امام صادق عليه السلام پرسيد :\r\nاين‌كه رسول خدا فرمود : فاطمه سيدهء زنان بهشت است ، آيا در مورد زنان زمان خود آن حضرت بود ؟\r\nامام در جواب فرمود : آن‌كه برتر از زنان زمان خودش بود ، حضرت مريم بود و فاطمه سيدهء زنان اهل بهشت ، از اولين و آخرين است . « 2 » \r\nروزى حضرت فاطمه عليها السلام مريض بود ، رسول خدا صلى الله عليه و آله به عيادت ايشان آمد و پرسيد :\r\n- دخترم چگونه اى ؟\r\n- ناراحتم و از اين‌كه غذايى براى خوردن ندارم ناراحتىام بيشتر مىشود .\r\n- دخترم اينكه تو بانوى زنان عالمى تو را راضى نمى كند ؟ « 3 » \r\nپيامبر اكرم صلى الله عليه و آله فرمود :\r\n\r\n","description":"","footnote":" ( 1 ) - الميزان ، ج 3 ، ص 214 ، به نقل از الدّرالمنثور سيوطى ؛ و نيز ر . ك : بحارالانوار ، ج 16 ، ص 2 .  ( 2 ) - بحارالانوار ، ج 43 ، ص 21 .  ( 3 ) - الكلمة الغرّاء فى تفضيل الزهراء ، عبدالحسين شرف الدين الموسوى ، ص 112 ، به نقل از استيعاب در حاشيهء اصابه ، ج 4 ، ص 375 . ","page_name":" 24 ","page_number":22},
  {"content":"\r\n\r\nحسن وحسين بعد ازمن و پدرشان ، بهترينِ اهل زمين هستند و مادرشان افضل زنان اهل زمين است . « 1 » \r\nدر كتاب الدرّالمنثور از حضرت زهرا ( س ) چنين روايت شده است :\r\nرسول خدا به من فرمود : سيّدهء زنان اهل بهشت ، تو هستى نه مريم بتول . « 2 » \r\nبا توجه به اين روايات و روايات متعدد ديگر علماى شيعه و بيشتر علماى اهل سنت تصريح كرده اند كه حضرت زهرا عليها السلام افضل از همه زنان جهان حتَّى حضرت مريم است .\r\nآلوسى از مفسران بزرگ اهل سنت مى نويسد :\r\nعقيدهء من اين است كه فاطمهء بتول ، افضل زنان گذشته و آينده است ، زيرا علاوه بر جهات ديگر ، او پارهء تن رسول خداست . « 3 » \r\nعلامه شرف الدين گويد :\r\nتعداد زيادى از علماى اهل سنت همچون تقى سبكى ، جلال الدين سيوطى ، بدر ، تقى مقريزى ، ابن ابى داود ، مناوى و احمد زينى دحلان به افضليت حضرت زهرا بر حضرت مريم تصريح كرده اند . « 4 » \r\nاينك به خواست خدا به شرح زندگى اين چهار بانوى برگزيده مى پردازيم . ناگفته نماند كه زندگينامهء حضرت مريم و آسيه متناسب با موضوع اين كتاب نيست ، ولى چون آنان در زمرهء زنان برگزيده‌اند ، به‌طور اختصار زندگى آنها را بررسى مى كنيم .\r\n\r\n","description":"","footnote":" ( 1 ) - فاطمه زهرا ، احمد رحمانى همدانى ، ص 96 ، به نقل از عوالم ، ج 11 ، ص 49 .  ( 2 ) - ترجمهء الميزان ، ج 3 ، ص 373 .  ( 3 ) - همان ، ص 93 به نقل از تفسير روح المعانى ، ج 3 ، ص 155 .  ( 4 ) - همان ، ص 94 . ","page_name":" 25 ","page_number":23},
  {"content":"\r\n\r\n\r\nآسيه بنت مزاحم\r\nاين بانو ، همسر فرعون ستمگر و متكبّر معروف بود . در كاخ او زندگى مىكرد و از تمام نعمت‌هاى مادى و دنيايى برخوردار بود ، ولى نور ايمان ، خانهء دل او را روشن كرده و آن محيط ظلم و فساد نتوانسته بود او را آلوده كند . آسيه همچون گوهرى پاك بر فطرت خويش استوار ماند و فساد محيط نتوانست او را لكه دار كند .\r\nخداوند به واسطهء همين بانو ، حضرت موسى را از شَرّ فرعون در امان داشت .\r\nوقتى فرعونيان صندوقى را از آب گرفتند و در آن را باز كردند ، نوزادى زيبا روى در آن يافتند . فرعون كه احتمال مى داد نوزاد ازبنى اسرائيل باشد ، تصميم گرفت او را بكشد ، ولى همسرش كه محبت موسى را در قلب خود احساس مىكرد ، وساطت نمود و از فرعون خواست تا از كشتن آن طفل چشم بپوشد . او گفت : « اين طفل نور چشم من و تو خواهد بود ، او را نكشيد ، شايد براى ما مفيد باشد يا او را به فرزندى بگيريم . » « 1 » \r\nدر حديثى آمده است كه فرعون به آسيه گفت :\r\nنور چشم توست ؛ ولى مرا به او حاجتى نيست . رسول خدا صلى الله عليه و آله فرمود : به خدا قسم ! اگر فرعون نيز مانند آسيه به اين جمله اعتراف كرده بود و او را نورچشم خود مى دانست ، خداى تعالى او را نيز به وسيلهء موسى هدايت مى كرد ، همچنان كه آسيه را هدايت كرد . « 2 » \r\n\r\n","description":"","footnote":" ( 1 ) - قصص ( 28 ) ، آيهء 9 .  ( 2 ) - تاريخ انبياء ، رسولى محلاتى ، ج 2 ، ص 53 . ","page_name":" 26 ","page_number":24},
  {"content":"\r\n\r\nآسيه به خداوند يكتا وپيامبرى حضرت موسى ايمان آورد ، ولى ايمان خود را پنهان داشت تا زمانى كه فرعون دستور داد تنور آتشى آماده سازند و زن مؤمنى را با بچه‌هايش در آن بسوزانند . آن زن ، همسر مؤمن آل فرعون و آرايشگر دختر فرعون بود . فرزندان را يك يك به درون آتش انداختند تا نوبت به طفلى خردسال رسيد . وقتى خواستند او را نيز درون آتش افكنند ، آن زن به فرزندش گفت : مادر جان ! صبر كن كه تو بر حق هستى . بعد از فرزندان ، مادرشان را نيز در آتش سوزاندند . فرعون نزد همسرش آمد و جريان را برايش تعريف كرد . آسيه به او گفت : واى بر تو ؛ چه جرأتى بر خداى بزرگ كردى ؟ ! فرعون كه باور نداشت همسرش به خداى يكتا ايمان داشته باشد ، شگفت زده شد و با خشم به او گفت : شايد ديوانه شده‌اى و همان جنونى كه به سراغ زن آرايشگر آمد ، سراغ تو نيز آمده باشد .\r\nآسيه گفت :\r\nمن ديوانه نيستم ؛ ولى به خداى تعالى كه پروردگار من ، تو و جهانيان است ايمان آورده‌ام . فرعون مادر آسيه را خواست و گفت : دخترت دچار همان جنونى شده كه زن آرايشگر دچار آن شده بود و اكنون سوگند ياد مىكنم كه اگر به خداى موسى كافر نشود ، او را به قتل خواهم رساند .\r\nمادر آسيه درخلوت اورا نصحيت كردكه دست ازخداى موسى بردارد ، ولى آسيه نپذيرفت . فرعون دستور داد او را به چهار ميخ كشيدند و سپس او را تحت شكنجه قرار دادند تا به شهادت رسيد . « 1 » \r\nدر مجمع البيان چنين آمده است :\r\n\r\n","description":"","footnote":" ( 1 ) - تاريخ انبياء ، رسولى محلاتى ، ج 2 ، ص 101 . ","page_name":" 27 ","page_number":25},
  {"content":"\r\n\r\nنقل شده كه آسيه بعد از غلبهء موسى بر ساحران ايمان آورد و چون فرعون از ايمانش مطلع شد او را از اين كار نهى كرد ، ولى آسيه به سخن فرعون وقعى ننهاد . فرعون دستور داد دست‌ها وپاهاى او را در ميان آفتاب به چهار ميخ كشيدند و سنگ بزرگى روى او انداختند . « 1 » \r\nقرآن شريف از اين زن به بزرگى ياد كرده ، او را اسوه و مَثَلى براى مؤمنان معرفى نموده است :\r\n« ضَرَبَ اللَّهُ مَثَلًا لِلَّذينَ آمَنُوا امْرَأَتَ فِرْعَوْنَ اذْ قالَتْ رَبِّ ابْنِ لىعِنْدَكَ بَيْتاً فِى الْجَنَّةِ وَ نَجِّنى مِنْ فِرْعَوْنَ وَ عَمَلِهِ وَ نَجِّنى مِنَ الْقَوْمِ الظَّالِمينَ » « 2 » \r\nخداى تعالى براى مؤمنان ، به همسر فرعون مثل مى زند ، زمانى كه گفت :\r\nخدايا در نزد خودت در بهشت براى من خانه اى بنا كن و مرا از فرعون و عملش نجات ده و از قوم ستمگر رهايى بخش .\r\nعلّامه طباطبايى درذيل آيهء شريفهء مزبور ، اسوه بودن اين بانو را چنين بيان مىكند :\r\nخداى سبحان در جمله « اذ قالت رب ابن لى عندك بيتا فى الجنه » تمامى آرزوهايى را كه يك بندهء شايسته در مسير عبوديتش دارد خلاصه نموده است ؛ براى اين‌كه وقتى ايمان كسى كامل شد ، ظاهر و باطنش هماهنگ و قلب و زبانش هم آواز مىشود . چنين كسى نمىگويد مگر آنچه را كه مىكند و نمىكند مگر آنچه را كه مى گويد و دردل آرزويى را نمى پروراند و در زبان درخواست آن را نمى كند مگر همان چيزى را كه با عمل\r\n\r\n","description":"","footnote":" ( 1 ) - همان ، ص 102 ، به نقل از مجمع البيان .  ( 2 ) - تحريم ( 66 ) ، آيه 11 . . ","page_name":" 28 ","page_number":26},
  {"content":"\r\n\r\nخود آن را مى جويد و چون خداى تعالى در خلال مَثَل آوردن اين بانو و اشاره به منزلت خاصى كه در عبوديت داشت ، دعايى را نقل‌مى كند كه او به زبان رانده است . همين خود دلالت دارد بر اين‌كه او عنوان جامعى براى عبوديت اوست و در طول زندگى نيز همان آرزو را دنبال مى كرده و درخواستش اين بوده است كه خداى تعالى برايش در بهشت خانه اى بناكند و از فرعون و عمل او و از همه ستمكاران نجاتش دهد . پس همسر فرعون جوار رحمت پروردگارش را خواسته و اين نزديكى به خدا را بر نزديكى به فرعون ترجيح داده است ، با اين‌كه دربار فرعون همهء لذت‌ها را در پى داشته است ، آنجا آنچه را كه دل آرزو مى كرده ، و حتى آنچه كه آرزوى يك انسان معمولى بدان نمى رسيده يافت مىشد ؛ پس معلوم مىشود همسر فرعون چشم از تمامى لذت‌هاى زندگى دنيا پوشيده ، آن هم نه به خاطر اين كه دستش بدانها نمى رسيده است ، بلكه در عين اين‌كه همهء آن لذت‌ها برايش فراهم بوده ، از آنها چشم پوشيده و به كراماتى كه نزد خداست و به قرب خدا دل بسته بوده است و به غيب ايمان آورده و در برابر ايمان خود استقامت ورزيده تا از دنيا رفته است .\r\nاين قدمى كه همسر فرعون در راه بندگى خدا برداشته ، قدمى است كه مىتواند براى همهء پويندگان اين راه ، مثل باشد و به همين جهت خداى سبحان حال و آرزو و عمل او در طول زندگى را در دعايى مختصر خلاصه كرد .\r\nدعايى كه جز اين معنا نمى دهد كه او از تمام سرگرمىهاى دنيا و هر چيزى كه آدمى را از خدا بى خبر مىكند ، قطع رابطه كرده و به پروردگار خود پناهنده شده است و جز اين آرزويى نداشته كه به خدا نزديك باشد و در خانهء كرامت او منزل گزيند . و اين‌كه او خانه اى درخواست كرده كه هم نزد\r\n\r\n","description":"","footnote":"","page_name":" 29 ","page_number":27},
  {"content":"\r\n\r\nخدا باشد و هم در بهشت بدان جهت است كه بهشت خانهء قرب خدا و جوار ربّ العالمين است . علاوه بر آن ، حضور در نزد خداى تعالى و نزديكى او كرامتى است معنوى و استقرار در بهشت كرامتى است صورى . پس جا دارد كه بنده هر دو را از خدا بخواهد . « 1 » \r\nنقل شده است كه خداى تعالى دعاى او را مستجاب كرد و بصيرتى به او داد كه فرشتگان را ديد و جايگاه خود را در بهشت مشاهده كرد و از خوشحالى خنديد .\r\nفرعون رو به اطرافيان كرد و گفت : اين ديوانه را بنگريد كه چگونه زير شكنجه مىخندد . « 2 » \r\n\r\nمريم ( س )\r\nمريم ، دختر عمران بود و عمران از فرزندان حضرت سليمان ، و از انبيا و رؤساى بنى اسرائيل بود . « 3 »  اين بانوى بزرگ كه مادر حضرت عيسى عليه السلام است ، از زنان برگزيدهء جهان مىباشد . قرآن شريف در دو سوره آل عمران و مريم شرح حال و جريان باردار شدنش را توضيح مىدهد . اين بانو تنها زنى است كه يك سوره از قرآن به اسم او ناميده شده است و نيز تنها زنى كه نام او در قرآن آمده است .\r\nبنابر آنچه از آيات شريفه و روايات استفاده مىشود ، خداوند به\r\n\r\n","description":"","footnote":" ( 1 ) - ترجمه الميزان ، ج 19 ، ص 696 .  ( 2 ) - تاريخ انبيا ، ج 2 ، ص 102 .  ( 3 ) - همان ، ص 290 . ","page_name":" 30 ","page_number":28},
  {"content":"\r\n\r\nپدرش عمران وحى فرستاد كه من به تو پسرى خواهم داد كه كوران مادرزاد و مبتلايان به بيمارى برص را شفا دهد و . . . . عمران اين خبر را به همسرش حنّه گفت و چون حنّه از عمران بار برداشت ، قطع داشت كه حمل او همان پسر است . عمران قبل از ولادت مريم از دنيا رفت و حنّه نذر كرد فرزندى را كه در رحم دارد براى عبادت و بندگى حق تعالى اختصاص دهد .\r\nوقتى فرزند به دنيا آمد ، چون دختر بود او را مريم ، يعنى عابده و خادمه ناميد و به پناه خدا سپرد و براى خدمت بيت المقدس نذر كرد .\r\nحنّه ، نوزاد را در پارچه اى پيچيد و به بيت المقدس برد و به علماى يهود سپرد . علماى يهود و آل عمران بر سركفالت او به مشاجره پرداختند و در آخر بنا را بر قرعه گذاشتند ، قرعه به نام حضرت زكريا درآمد و به خواست خداوند اين پيامبر عظيم الشأن كفالت و سرپرستى مريم را عهده‌دار شد ومريم تحت تربيت او پرورش يافت .\r\nقرآن كريم در اين مورد مى فرمايد :\r\nزن عمران گفت : اى پروردگار من ، آنچه در شكم دارم از كارهاى اين جهان آزاد و براى خدمت تو نذر كردم ، اين نذر را از من بپذير كه تو شنوا و دانايى .\r\nچون فرزند خويش بزاد گفت : پروردگارا اين كه زاييده ام دختر است - و خدا به آنچه زاييده بود داناتر است و پسر چون دختر نيست - او را مريم نام نهادم و او و فرزندانش را از شر شيطان رانده شده به تو پناه دادم .\r\nپروردگارش آن دختر را به نيكى از او پذيرفت و به وجهى پسنديده پرورش داد و زكريا را به سرپرستى او گماشت . هر گاه زكريا بر مريم وارد مى شد ، نزد او خوراكىهايى مىديد و با تعجب مى پرسيد : اينها از كجا براى تو آمده ؟ و او جواب مى داد : از جانب خدا ، خداوند به هر كه بخواهد بدون\r\n\r\n","description":"","footnote":"","page_name":" 31 ","page_number":29},
  {"content":"\r\n\r\nحساب روزى مىدهد . « 1 » \r\nوقتى مريم به سن بلوغ رسيد ، زكريا جايگاهى مرتفع در بيت المقدس برايش ترتيب داد تا در آن به عبادت خدا بپردازد و جز خودش كسى حق وارد شدن بر او را نداشت . ارادهء خدا بر اين تعلق گرفت كه حضرت عيسى بدون وجود پدر از مريم متولد شود .\r\nبه ياد آور در كتاب ، مريم را آن هنگام كه از اهل خود به مكان شرقى ( بيت المقدس ) كناره گرفت و خويشتن را از اهل خود مستور ساخت و ما روح خود ( جبرئيل ) را به سوى او فرستاديم و به شكل انسانى عادى بر او ظاهر شد . مريم با مشاهدهء او گفت : من از توبه خداى رحمان پناه مىبرم اگر تقوا دارى ؟ جبرئيل پاسخ داد : همانا من فرستاده پروردگارت به سوى تو هستم تا به تو پسرى پاك ببخشم . مريم گفت : چگونه براى من پسرى باشد و حال آنكه بشرى با من تماس نداشته و من زشت كار نبوده‌ام . جبرئيل گفت :\r\nاين چنين پروردگار تو فرمود كه اين كار بر من آسان است و تا آن بشر را آيتى براى مردم و رحمتى از ناحيهء خود قرار دهيم و اين كار محكم شده و تصميم گرفته شده‌اى است . آن گاه مريم به آن پسر حامله شد و به مكانى دور دست روى آورد و انزوا گرفت . در كنار تنهء درخت خرمايى درد زايمان او را فرا گرفت . مريم گفت : اى كاش پيش از اين مرده بودم و به كلى فراموش شده بودم . ناگهان فرزندش از پايين صدا برآورد مادر غمگين مباش كه پروردگارت زير پاى تو چشمه اى قرار داده و تنهء خرما را تكان بده تا خرماى تازه بر تو بريزد و بخور و بياشام و چشم روشن باش و اگر كسى از\r\n\r\n","description":"","footnote":" ( 1 ) - آل عمران ، آيه 35 - 37 . ","page_name":" 32 ","page_number":30},
  {"content":"\r\n\r\nانسان‌ها را ديدى بگو من براى خداى رحمان روزه نذر كرده‌ام بنابراين امروز با انسانى سخن نمى گويم . « 1 » \r\nمريم كه با اين تسليت دلش آرام گرفته بود ، فرزند را در آغوش گرفت و به سوى خويشان خود آمد . آنها مريم را به باد سرزنش گرفتند كه اى مريم عجب كار زشت و شگفت آورى كردى ! اى خواهر هارون ! پدرت كه مرد بدى نبود و مادرت نيز بدكاره نبود .\r\nسخنان نيش دار بنى اسرائيل همچون تيرهاى آتشين ، بر روح مريم مىنشست ولى مريم بنا به توصيهء فرزندش همچنان ساكت بود و با اشاره آنان را براى جواب گرفتن به طفل حواله مىكرد . آنها اظهار تعجب كردند كه چگونه با طفل در گهواره سخن بگويند كه طفل شيرخوار به اذن خدا به سخن آمد و فرمود :\r\nمن بندهء خدايم ، مرا كتاب داده و پيامبر قرار داده و هر جا كه باشم با بركتم كرده است و به نماز و زكات در طول عمر سفارش كرده و مهربان به مادر قرار داده و جبّار و شقى قرارم نداده است . سلام بر من روزى كه تولد يافته و روزى كه بميرم و روزى كه برانگيخته شوم . « 2 » \r\nبدين صورت حضرت عيسى بر پاكى و طهارت مادر خود شهادت داد . « 3 » \r\nآرى اين بانوى بزرگ شايستگى آن راپيدا كرد تابه خواست خدا مادر پيامبرى بزرگ چون عيسى عليه السلام گردد .\r\n\r\n","description":"","footnote":" ( 1 ) - مريم ( 19 ) ، آيه 16 - 26 .  ( 2 ) - همان ، آيه 29 - 33 .  ( 3 ) - با استفاده از ترجمه الميزان ، ج 3 ، ص 297 به بعد و ج 14 ، ص 44 به بعد ذيل آيات 16 - 40 مريم و 35 - 50 آل عمران . ","page_name":" 33 ","page_number":31},
  {"content":"\r\n\r\n\r\nفضايل مريم ( س )\r\n\r\n1 - برگزيده بانوان\r\nاين بانوى گرانقدربه درجه اى از معرفت و عبوديت رسيد كه خداوند او را برگزيد و برگزيدگى او را در كلام خويش اعلام كرد :\r\n« يَا مَرْيَمُ إِنَّ اللّهَ اصْطَفَاكِ وَ طَهَّرَكِ وَ اصْطَفَاكِ عَلَى نِسَاءِ الْعَالَمِينَ » « 1 » \r\nاى مريم ، همانا خدا تو را برگزيده و پاك ساخته و تو را بر زنان جهان برترى داده است .\r\nمطابق اين آيه شريفه ، آن بانو همچون پيامبران معصوم ، از بندگان برگزيده و خاص خدا بود . چنان كه پيامبر هم فرمود : خداوند از بانوان جهان چهار نفر از جمله حضرت مريم را برگزيد . « 2 » \r\nاين بانوى بزرگ ، شايستگى آن را داشت كه آيه و نشانه حق باشد و از روح الهى در او دميده شود و به قدرت الهى مادر فرزندى همچون عيساى پاك باشد .\r\n\r\n2 - عصمت\r\nخداوند تعالى در بارهء پاك بودن حضرت مريم فرمود :\r\n« وَطَهَّرَكِ » خدا تو را پاكيزه گردانيد .\r\n\r\n","description":"","footnote":" ( 1 ) - آل عمران ( 3 ) ، آيه 42 .  ( 2 ) - الميزان ، ج 3 ، ص 214 . ","page_name":" 34 ","page_number":32},
  {"content":"\r\n\r\nچون در اين آيه شهادت بر طهارت حضرت مريم به طور مطلق آمده است معلوم مىشود كه مراد ، طهارت از همه نجاست‌ها و ناپاكىهاى مادى و معنوى است و اين بيان همان مقام عصمت است .\r\n\r\n3 - صديّقه\r\nقرآن شريف مى فرمايد :\r\n« وَ صَدَّقَتْ بِكَلِماتِ رَبِّها وَ كُتُبِهِ » « 1 » \r\nو كلمات پروردگار خود و كتاب‌هاى آسمانى او را تصديق كرد . و در جاى ديگر مى فرمايد :\r\n« وَ امُّهُ صِدّيقَةٌ » « 2 » \r\nو مادر عيسى عليه السلام صدّيقه ، ( تصديق كننده آيات خدا و كتاب‌هاى آسمانى ) بود .\r\n\r\n4 - تربيت شده الهى\r\nقرآن كريم مى فرمايد :\r\nوقتى خداوند مريم را به زوجه عمران عطا كرد ، او نوزاد خدا را به پناه عصمت الهى داد و نذر درگاه خدا كرد .\r\n\r\n","description":"","footnote":" ( 1 ) - تحريم ( 66 ) ، آيهء 12 .  ( 2 ) - مائده ( 5 ) ، آيهء 75 . ","page_name":" 35 ","page_number":33},
  {"content":"\r\n\r\n« فَتَقَبَّلها رَبُّها بِقَبُولٍ حَسَنٍ وَ انْبَتَها نَباتاً حَسَناً وَ كَفَّلَها زَكَرِيَّا » « 1 » \r\nخداوند مريم را به نيكى پذيرفت و او را نيكو پرورش داد و پيامبرى همچون زكريا را به سرپرستى او گماشت .\r\n\r\n5 - بهره مند از رزق بى حساب\r\nحضرت زكريا هرگاه كه بر مريم وارد مى شد ، ميوه هايى در نزد او مىيافت كه مربوط به آن فصل نبود . ميوه زمستان را در تابستان و ميوه تابستان را در زمستان . « 2 »  با شگفتى از مريم مى پرسيد : اين ميوه ها از كجاست ؟ مريم جواب مى داد :\r\nاز جانب خداست . خداوند به هر كه بخواهد ( و شايستگى داشته باشد ) بدون حساب روزى مىدهد .\r\nحضرت زكريا كه اين كرامت را ديد از خدا درخواست اولاد كرد در حالى كه خود پير و زنش نازا بود .\r\n\r\n6 - مطيع و خاضع درگاه الهى\r\nخداوند در آيه‌اى به حضرت مريم امر مىكند كه اى مريم ، مطيع و خاضع پروردگارت باش و براى او سجده كن و با ركوع كنندگان ركوع‌نما ! « 3 » \r\n\r\n7 - الگوى مؤمنان\r\nخداوند در قرآن مردان و زنانى را به عنوان الگو و اسوه مردم معرفى\r\n\r\n","description":"","footnote":" ( 1 ) - آل عمران ( 3 ) ، آيهء 37 .  ( 2 ) - ترجمه الميزان ، ج 3 ، ص 312 .  ( 3 ) - آل عمران ( 3 ) ، آيهء 43 . ","page_name":" 36 ","page_number":34},
  {"content":"\r\n\r\nكرده است كه از جمله آنان حضرت مريم و آسيه زن فرعون هستند و اين دو بانو تنها زنانىاند كه از بين زنان به عنوان الگو معرفى شده اند :\r\n« وَ ضَرَبَ اللَّهُ مَثَلًا لِلَّذينَ امَنُوا امْرَاتَ فِرْعَوْنَ . . . وَ مَرْيَمَ ابْنَةَ عِمْرانَ » « 1 » \r\nخداوند براى مؤمنان به زن فرعون و مريم دختر عمران مَثَل مى زند .\r\nامام صادق عليه السلام فرمود :\r\nدر روز قيامت زن زيبايى را كه به خاطر زيبايى و جمال خود به فساد كشيده شده مى آورند . او مى گويد : خدايا مرا زيبا آفريدى ، از اين رو به اين گرفتارى دچار شدم . پس ( در جواب اين سخن او ) حضرت مريم را مى آورند و از آن زن سؤال مى كنند تو زيباتر بودى يا اين مريم ؟ ما او را جمال و زيبايى داديم ولى او به گناه آلوده نشد . « 2 » \r\n\r\n8 - محدَّثه\r\nحضرت مريم محدَّثه بوده است ، يعنى با ملائكه صحبت مى كرده و كلام آنها را مى شنيده است .\r\nعلاوه بر آن در بعضى مواقع ملك را نيز مى ديده است . قرآن كريم در اين باره مىفرمايد :\r\nما روح خود را به سوى او فرستاديم و او ( جبرئيل ) در صورت بشر كاملى براى مريم مجسم شد . مريم گفت از تو به خدا پناه مى برم اگر پرهيزكارى .\r\nروح القدس گفت : من فرستادهء پروردگارت هستم تا طفلى پاكيزه به تو\r\n\r\n","description":"","footnote":" ( 1 ) - تحريم ( 66 ) ، آيهء 11 - 12 .  ( 2 ) - تاريخ انبياء ، ج 2 ، ص 295 به نقل از روضهء كافى . ","page_name":" 37 ","page_number":35},
  {"content":"\r\n\r\nببخشم . « 1 » \r\n\r\n9 - آيهء الهى\r\nخداوند مى فرمايد :\r\nما فرزند مريم و مادرش را آيه و نشانه قرار داديم . « 2 » \r\nدر آيهء شريفه ديگرى نيز مى فرمايد :\r\nاو و فرزندش را آيه اى براى جهانيان قرار داديم . « 3 » \r\n\r\nخديجه همسر رسول خدا صلى الله عليه و آله\r\nخديجه ، دختر خُوَيْلِدِ ، از نوادگان قُصَّىِبْن‌ِكِلاب ( جدّ چهارم رسول خدا صلى الله عليه و آله ) است . مادرش فاطمه ، دختر زائِدَة بْنِ اصَّمْ مى باشد . مشهور است كه او قبل از ازدواج با رسول اللّه صلى الله عليه و آله دو بار ازدواج كرده بود . اوّل ، همسر عَتيقُ بْنِ عائِذ مخزومى بود و پس از مرگ او به نكاح ابو هالهءتميمى در آمد .\r\nاستاد جعفر مرتضى در كتاب « الصّحيح من سيرة النّبى صلى الله عليه و آله » مىنويسد :\r\nبعضى روايات بر اين دلالت مىكند كه پيامبر صلى الله عليه و آله با هيچ دخترى جز عايشه\r\n\r\n","description":"","footnote":" ( 1 ) - مريم ( 19 ) ، آيهء 19 .  ( 2 ) - مؤمنون ( 23 ) ، آيهء 50 .  ( 3 ) - انبياء ( 21 ) ، آيهء 91 . ","page_name":" 38 ","page_number":36},
  {"content":"\r\n\r\nازدواج نكرد . روايات ديگرى دلالت دارد كه خديجه ، قبل از پيامبر ، دو ازدواج كرده بود ، ولى ما در صحّت اين روايات شك داريم . اول اين‌كه ابن شهر آشوب گفته : احمد بلاذرى و ابوالقاسم كوفى در كتاب هايشان و سيّد مرتضى در شافى و ابو جعفر در تلخيص ، روايت كرده‌اند كه پيامبر صلى الله عليه و آله با خديجه ازدواج كرد در حالى كه باكره بود . دوم اينكه - هيچ بعيد نيست كه خديجه در اين مدت طولانى ، ازدواج نكرده باشد ؛ چون پدرش در « جنگ فِجار » كشته شد و ولّى او به اندازهء پدر ، بر وى تسلّط نداشت كه بتواند او را به ازدواج با كسى اجبار كند ، و در اين مدت ازدواج نكرده بود و بزرگانى را كه به خواستگارى او آمده بودند ، ردّ كرده بود تا كسى را كه داراى صفات عالى و شأن ممتاز باشد ، بيابد . سنّ حضرت خديجه به هنگام ازدواج نيز ، مورد اختلاف واقع شده ، اگر چه مشهور اين است كه ايشان چهل سال داشته ، ولى اقوال ديگرى هم مطرح است كه 25 ، 28 ، 30 ، 35 و 45 سال نيز ، گفته شده است . « 1 » \r\nخديجه ، داراى ثروت فراوانى بود و همه ساله ، عدهء زيادى را اجير مى كرد يا از طريق « مضاربه » به تجارت مى فرستاد . او علاوه بر ثروت ، از جمال و كمال بى نظيرى برخوردار بود . اخلاق عالى و صفات كمال او زبانزد خاص و عام بود و به همين جهت در مكه به او لقب « طاهره » داده بودند .\r\nابو طالب عليه السلام به هنگام خواستگارى از خديجه ، او را چنين توصيف كرد :\r\n\r\n","description":"","footnote":" ( 1 ) - الصحيح من سيرة النبى الاعظم ، ج 1 ، ص 121 ، 126 ، با دخل و تصرف . ","page_name":" 39 ","page_number":37},
  {"content":"\r\n\r\nاى جمع حاضر ، بدانيد كه برادر زادهء ما ، محمد فرزند عبداللّه ، كريمه شما ( قريش ) را خواستگار است ؛ بانوى مشهور و معروف به سخاوت و عفّت ، بانويى كه فضيلتش مشهور و زبانزد خاص و عام و شأنش عظيم و بزرگ است . « 1 » \r\nاستاد جعفر مرتضى مى نويسد :\r\nخديجه ( س ) ، از بهترين ، شرافتمندترين ، ثروتمندترين و زيباترين زنان قريش بود و به لقب « طاهره » و سيّده قريش خوانده مى شد و همهء بزرگان قوم ، بر ازدواج با او حريص بودند .\r\nبزرگان قريش از او خواستگارى كرده ، حاضر شدند براى مهريهء او ، اموال فراوانى بپردازند كه از آن جمله عُقْبَةِ بن ابى مُعَيْط ، صَلْتِ بن ابى يَهاب ، ابو جهل و ابو سفيان بودند ، ولى اين بانوى بزرگ - كه مطلوبش فضائل انسانى بود ، نه بزرگى ظاهرى و نه اموال فراوان - دست ردّ به سينه همهء آنها زد و رسول خدا صلى الله عليه و آله را به خاطر فضايل اخلاقى ، شرافت ، عزت نفس و صفات پسنديده انسانى ، اختيار كرد . « 2 » \r\n« ابوالحسن بكرى » مى نويسد :\r\nروزى ، خديجه بنت خويلد در جمع كنيزان و خدمتكارانش نشسته و دانشمندى از دانشمندان يهود ، در مجلس حاضر بود . رسول خدا صلى الله عليه و آله از آنجا عبور كرد .\r\nعالم يهودى ، چون حضرت را ديد ، شناخت و از خديجه خواهش كرد كه حضرت را به آن مجمع ، دعوت كند . خديجه كنيزى را در پى حضرت\r\n\r\n","description":"","footnote":" ( 1 ) - بحار الانوار ، ج 16 ، ص 69 .  ( 2 ) - الصحيح من سيرة النّبى ، ج 1 ، ص 112 ، با دخل و تصرّف . ","page_name":" 40 ","page_number":38},
  {"content":"\r\n\r\nفرستاد و از ايشان دعوت كرد كه در آن جمع حاضر شود . عالم يهودى ، علامتى را بر كتف حضرت مشاهده كرد و گفت : به خدا قسم ، اين « خاتم نبوّت » است .\r\nخديجه گفت : اگر عموهايش بدانند كه تو بدن او را تفتيش كرده اى ، تو را تنبيه خواهند كرد ؛ چون آنها از علماى يهود نسبت به جان او بيمناكند .\r\nيهودى گفت : چه كسى قادر است نسبت به او بدى كند ؟ به حقِ كليم خدا ، او پيامبر آخر الزّمان است . پس خوشا به حال كسى كه اين بزرگوار ، همسر او باشد كه چنين زوجه‌اى ، همانا به شرف دنيا و آخرت نايل شده است . از همين جا خديجه محبت رسول خدا صلى الله عليه و آله را به دل گرفت . « 1 » \r\nبا گذشت زمان ، عشق و علاقهء خديجه نسبت به پيامبر زيادتر مى شد ؛ چه او هر روز ، شاهد كمالات وجودى و صفات نيكوى آن حضرت بود ، تا اين‌كه با خبر شد كه ابوطالب قصد دارد حضرت محمد صلى الله عليه و آله را به سفر تجارتى بفرستد ، از اين رو زودتر پيشنهاد داد كه رسول خدا با اموال او به تجارت شام برود و دو برابر سودى را كه به ديگران مىپردازد ، به پيامبر بپردازد . پيامبر نيز پذيرفت و خديجه غلام خود ، « مَيْسَرَه » را به خدمت آن حضرت گماشت .\r\nپس از مراجعت از شام ، ميسره تمام رويدادهاى عجيب و كرامات پيامبر در طول مسير را كه حاكى از قدر و منزلت آن حضرت بود ، براى بانويش تعريف كرد و در آخر ، پيام « راهب نصرانى » را به او رساند كه به ميسره گفته بود :\r\n\r\n","description":"","footnote":" ( 1 ) - بحار الانوار ، ج 16 ، ص 20 ، با دخل و تصرف . ","page_name":" 41 ","page_number":39},
  {"content":"\r\n\r\nاى ميسره ! از من به مولايت خديجه ، سلام برسان و به او بگو : به « سيّد بشر » دست يافته و شأن عظيمى پيدا كرده‌اى . نسبت به ساير خلق ، برترى خواهى داشت ، از اين‌كه همنشينى اين آقا از دستت برود ، بر حذر باش . « 1 » \r\nپس از شنيدن اين سخنان ، محبت خديجه نسبت به پيامبر صلى الله عليه و آله بيش از پيش افزون گشت و به خاطر شكر اين نعمت ، ميسره ، همسر و اولادش را آزاد كرده ، سرمايه‌اى نيز ، براى شروع زندگى در اختيارشان گذاشت . « 2 » \r\nروز بعد ، وقتى كه رسول خدا صلى الله عليه و آله براى محاسبه تجارت مراجعه كرد ، خديجه با سؤالاتى از آن حضرت دريافت كه حضرت محمد صلى الله عليه و آله ارادهء ازدواج دارد ؛ بدين جهت عرض كرد :\r\nآيا راضى هستى كه من براى شما زنى را كه مورد پسند خودم باشد ، عقد كنم ؟\r\nپيامبر فرمود : آرى .\r\nخديجه گفت : براى شما زنى از اهل مكه يافته ام كه از قوم شماست - از قريش كه بهترين قبيله هاى عرب است - ثروتمندترين ، زيباترين ، با كمال ترين ، عفيف ترين ، بخشنده ترين و پاكيزه ترين آنهاست . شما را در كارت يارى مىدهد و به كمترين چيزى ، از شما راضى مىشود ، و در زندگى با شما ، سرسازگارى دارد ، در حالى كه اگر ديگران براى او مال فراوان عطا كنند راضى نمى شود . . . .\r\nو در آخر اضافه كرد : آن زن ، مملوك و كنيز شما ، خديجه است .\r\n\r\n","description":"","footnote":" ( 1 ) - همان ، ص 22 و 44 ، با دخل و تصرف .  ( 2 ) - همان ، ص 52 ، با دخل و تصرف . ","page_name":" 42 ","page_number":40},
  {"content":"\r\n\r\nرسول خدا صلى الله عليه و آله كه خديجه را زنى پاكدامن ، عفيف و با فضيلت مىدانست ، پيشنهاد وى را پذيرفت و با او ازدواج نمود « 1 »  . ثمرهء اين ازدواج ، دو پسر به نام « قاسم » و « عبداللّه » و چهار دختر ، از جمله حضرت زهرا عليها السلام بود . « 2 » \r\n\r\nالف - خديجهء اسوه\r\nاقدام خديجه براى ازدواج با رسول خدا صلى الله عليه و آله ، معيارى است در انتخاب همسر كه بايد سرمشق زنان مسلمان باشد . خديجه خواستگاران فراوانى داشت كه از مال و مقام دنيا در حدّ عالى برخوردار بودند ، و حاضر مى شدند كه براى مهر خديجه ، ثروت هاى فراوانى بپردازند ، ولى خديجه به چيزى بالاتر از اين ها فكر مى كرد و براى ارزش‌هاى ظاهرى ، قدر و قيمتى قائل نبود .\r\nاو با حضرت محمد صلى الله عليه و آله كه جوانى بى بهره از امكانات مادّى و بدون منصب ظاهرى بود ، ازدواج كرد .\r\nخديجه ، پيامبر را كه مظهر فضيلت ، انسانيّت ، كرم و بزرگوارى و آينهء تمام نماى فضايل بود ، به عنوان همسرى برگزيد و به خاطر اين انتخاب و پشت پازدن به معيارهاى غلط و مرسوم جامعهء آن روز ، مورد بى مهرى كسانى قرار گرفت كه ارزش را در دنيا مى ديدند و ملاك انتخابشان ظواهر پر زرق و برق مادّى بود .\r\nباانتخاب وازدواج خديجه ، سرزنش هاو خرده‌گيرى ها شروع\r\n\r\n","description":"","footnote":" ( 1 ) - همان ، ص 54 .  ( 2 ) - برخى گفته اند : فاطمه عليها السلام تنها دختر خديجه است و دختران ديگر ، فرزندان هاله - خواهر خديجه - بوده اند كه تحت سرپرستى خديجه ، زندگى مى كرده اند ( الصحيح من سيرة النبى الاعظم ، ج 1 ، ص 121 ) . ","page_name":" 43 ","page_number":41},
  {"content":"\r\n\r\nشد . ايراد آنهااين‌بود كه چرا دست ردّ برسينه بزرگان قريش زدى وباجوانىكه يتيم و فقيراست ازدواج كردى ؟\r\nدر همان مجلس عقد و ازدواج ، وقتى ديو سيرتان ديدند كه خديجه سلام اللَّه عليها خود ، هزينه عقد ازدواج را به عهده گرفته است و مهريه را از اموال خود مى پردازد ، زبان به سرزنش گشودند .\r\nابو جهل گفت :\r\nچه مى بينيم ؟ مردان براى زنان مهريه مى دهند يا زنان براى مردان ؟\r\nابو طالب در جواب او چنين گفت :\r\nاى احمق مردمان ، و اى سركردهء اراذل و اوباش ، همچون محمّد را شايسته است كه هديه ها و پول‌ها نثار قدمش كنند و همچون تويى را شايسته است كه عطايايش را نپذيرند و او را همچون سگ برانند . « 1 » \r\nاين ملامت ها آن قدر اوج گرفت كه ناچار ، خديجه زنان قريش را جمع كرد و گفت :\r\nاى زنان قريش ! به من خبر رسيده است كه شوهران شما بر اين‌كه من محمد صلى الله عليه و آله را اختيار نموده ام ، عيب مى گيرند . من از شما سؤال مى كنم كه آيا مانند او در بين شما وجود دارد ؟ آيا در مكّه مثل او از نظر جمال ، كمال ، فضل و اخلاق پسنديده پيدا مىشود ؟ بدانيد كه من وى را به خاطر فضايلى كه در او ديدم انتخاب كردم و در مورد او چيزهايى شنيده ام و ديده ام كه از هيچ كس مشاهده نشده است . پس در چيزى كه نمى دانيد مداخله نكنيد و\r\n\r\n","description":"","footnote":" ( 1 ) - بحار الانوار ، ج 16 ، ص 70 . ","page_name":" 44 ","page_number":42},
  {"content":"\r\n\r\nسخن نگوييد . « 1 » \r\nخديجه كه تا آن زمان ، بزرگ زنان قريش بود ؛ به خاطر اين اقدام ، مورد بىمهرى قرار گرفت و زنان قريش از او كناره گيرى كردند .\r\nامام صادق عليه السلام مىفرمايد :\r\nوقتى كه خديجه عليها السلام با پيامبر ازدواج كرد ، زنان مكّه از او دورى گزيدند و ديگر با او رفت و آمد نمى كردند ، به او سلام نمىگفتند و اجازه نمىدادند كه زنان ديگر نيز با او رفت و آمد داشته باشند . بدين جهت ، دلتنگى به آن بانوى بزرگ دست داد . اين وضع ادامه داشت ، تا اين‌كه به حضرت زهرا عليها السلام حامله شد . از آن به بعد ، جنين ، در شكم با مادر صحبت مى كرد و او را دلدارى مىداد . خديجه ، در موقع ولادت حضرت زهرا ( س ) ، دنبال زنان قريش فرستاد و از آنها خواست كه كارهاى قابلگى او را عهده دار شوند ، ولى آنها پيام دادند كه چون تو از رأى ما سرپيچى كردى و با محمد صلى الله عليه و آله كه يتيم ابى طالب و فقير و تهيدست بود ، ازدواج نمودى ، تو را يارى نمى دهيم . « 2 » \r\nسرزنش ها در اعتقاد خديجه نسبت به پيامبر صلى الله عليه و آله خللى ايجاد نكرد .\r\nاو آگاهانه ، رسول خدا را به خاطر فضائلش انتخاب كرده و به انتخابش پايبند بود . از لحظهء ازدواج ، خود را كنيز رسول اللّه معرفى كرد و با ايمان به او ، تا آخرين لحظهء حيات ياورش بود . همهء اموالش را به پيامبر بخشيد و در هنگام رسالت او را تصديق كرد و در برابر اذيت ها و تكذيب هاى\r\n\r\n","description":"","footnote":" ( 1 ) - همان ، ص 71 .  ( 2 ) - همان ، ص 80 ، با دخل و تصرف . ","page_name":" 45 ","page_number":43},
  {"content":"\r\n\r\nقريش ، آن حضرت را دلگرمى مى داد .\r\nخديجه به عمويش « ورقه » گفت :\r\nاين اموال را خدمت حضرت محمد صلى الله عليه و آله ببر و به آن حضرت بگو كه همهء اين اموال را به شما هديه نمودم ؛ هرطور كه مى خواهيد ، در آن تصرّف كنيد و از جانب من در جمع مردم ، بين زمزم و صفا اعلام كن كه خديجه ، خود ، ثروت ، بندگان ، خدمتكاران ، احشام ، صداق ، هداياى عروسى و هر چه به او بذل شده را به محمد صلى الله عليه و آله بخشيد تا او را بزرگ شمرده باشد ؛ و سپس مردم را بر اين هبه ، شاهد بگير .\r\nعموى خديجه ، طبق دستور او در جمع مردم حاضر شد و آنچه را كه خديجه گفته بود به مردم اعلام كرد . « 1 »  در مورد اموال خديجه ابوالحسن بكرى مى گويد :\r\nخديجه در تمامى نواحى ، بندگان و اموال فراوان داشت . به طورى كه گفته شده او شتران بسيار داشت كه در مناطق مختلف پراكنده بود و در مصر و حبشه و جاهاى ديگر مال التجاره داشت . « 2 » \r\n\r\nب - فضايل خديجه ( س )\r\nخديجه ، اوّلين زنى بود كه رسالت رسول خدا را تصديق كرد . هنگامى كه رسول اللّه تكذيب قريش را مى شنيد و مورد اذّيت آنها واقع مى شد ، غمگين و افسرده به خانه مى آمد . در خانه ، تبسّم خديجه ، سنگينى درد و\r\n\r\n","description":"","footnote":" ( 1 ) - همان ، ص 71 .  ( 2 ) - بحارالانوار ، ج 16 ، ص 22 . ","page_name":" 46 ","page_number":44},
  {"content":"\r\n\r\nاندوه را از دل پيامبر صلى الله عليه و آله مىزدود . وجود خديجه براى پيامبر صلى الله عليه و آله به‌حدّى ارزشمند بود كه وقتى حضرت خديجه از دنيا رفت ، رسول خدا صلى الله عليه و آله ، سال وفاتش را كه مصادف با سال وفات عمويش ( ابوطالب ) نيز بود ، « عام الحزن » يعنى سال غم ناميد و تا آخر عمر ، او را فراموش نكرد . هميشه او را به ياد مى آورد و براى او دعا مى كرد و بستگان او را احترام مى نمود .\r\nاموال خديجه ، كليد شكست « محاصرهء اقتصادى » بود . پيامبر با اين اموال ، مواد مصرفى را به چند برابر قيمت مى خريد تا اين‌كه سال هاى محاصرهء اقتصادى سپرى شد . « 1 » \r\nدر شأن خديجه همين بس كه خداوند ، بر او سلام مى رساند . پيامبر اكرم صلى الله عليه و آله فرمود :\r\nدر شب معراج ، وقتى مراجعت كردم ، هنگام خداحافظى با جبرئيل ، گفتم : آيا حاجتى دارى ؟ گفت : حاجت من اين است كه به خديجه ، از طرف خدا و من سلام برسانى . « 2 » \r\nو به نقل ديگر ، پيامبر صلى الله عليه و آله به خديجه فرمود :\r\nخداى عزّوجلّ ، در هر روز چندين بار ، به تو بر ملائكه مُباهات‌مىكند . « 3 » \r\nوقتى بعضى از همسران پبامبر اسلام صلى الله عليه و آله به او اعتراض كردند كه چرا هميشه خديجه را ياد مى كنى ؟ آن حضرت ، سخت عصبانى شد و فرمود :\r\nاو هنگامى مرا تصديق كرد كه شما تكذيب مى كرديد و وقتى به من ايمان\r\n\r\n","description":"","footnote":" ( 1 ) - خديجه ، على محمد على دخيل ، ترجمه ، حريرچى ، ص 16 ، با دخل و تصرف .  ( 2 ) - همان ، ج 16 ، ص 7 .  ( 3 ) - همان ، ص 78 . ","page_name":" 47 ","page_number":45},
  {"content":"\r\n\r\nآورد كه شما كفر مىورزيديد و براى من فرزند آورد در حالى كه شما عقيم هستيد . « 1 » \r\nدر روايت ديگرى آمده است كه عايشه گفت :\r\nخداوند ، بهتر از او را به شما داده است . پيامبر صلى الله عليه و آله ناراحت شد و فرمود : نه ، سوگند به پروردگار ، خداوند بهتر از او عوض نداده است . او به من ايمان آورد ، هنگامى كه مردم كفر ورزيدند ، و مرا تصديق نمود آن گاه كه مردم مرا محروم ساختند و پروردگار ، مرا تنها از او به ولادت فرزند روزى داد . « 2 » \r\nوقتى خديجه از دنيا رفت ، فاطمه عليها السلام گريه مى كرد و از تنهايى و غم از دست دادن مادر ، به پيامبر پناه مى برد . جبرئيل عليه السلام نازل شد و گفت :\r\nاى رسول خدا ! پروردگارت امر مىكند كه به فاطمه سلام برسان و به او بگو ، مادرت در خانه اى از زمرد ، بين آسيه و مريم است كه پايه هاى آن خانه از طلا و ستون هايش از ياقوت قرمز است . « 3 » \r\nخديجه ( س ) ، در ماه رمضان سال دهم بعثت چشم از جهان فرو بست و سه روز بعد از وفات او ، ابوطالب دومين حامى بزرگ پيامبر نيز دارفانى را وداع گفت . پيامبر خديجه را در حجون « 4 »  دفن كرد .\r\nحضرت خود ، ابتدا وارد قبر شد و به دست خود خديجه را در قبر نهاد . « 5 » \r\n\r\n","description":"","footnote":" ( 1 ) - همان ، ص 8 .  ( 2 ) - خديجه ، ص 22 .  ( 3 ) - بحارالانوار ، ج 16 ، ص 1 .  ( 4 ) - نام كوهى است بالاى مكّه ، و قبرستانى نيز به همين نام در كنار كوه وجود داشته است ( معجم البلدان ، ج 2 ، ص 225 ) .  ( 5 ) - بحارالانوار ، ج 16 ، ص 13 ؛ السيرة الحلبية ، ج 1 ، ص 347 ، با دخل و تصرف . ","page_name":" 48 ","page_number":46},
  {"content":"\r\n\r\n\r\nفاطمه زهراء عليها السلام\r\nاز ازدواج پيامبر سال ها مى گذشت . فرزندانى چند ثمرهء اين ازدواج بود اما فرزندان پسر دارفانى را وداع گفته و دشمن از اين‌كه پيامبر پسرى نداشت تا ادامه دهندهء راه او باشد شادمان بود . از طرفى تقدير حكيمانهء الهى بر اين بود كه دخترى به نام فاطمه عليها السلام ادامه دهندهء رسالت و حيات رسول خدا باشد زمان انجام اين تقدير الهى نزديك شده بود ، بنابر قولى رسول خدا مأمور شد به مدت چهل روز از همسرش خديجه دورى گزيند پيامبر اين فرمان الهى را به خديجه ابلاغ كرد و فرمود كه نگران مباش كه اين كناره گيرى ناشى از بى اعتنايى نيست . در اين مدّت پيامبر در منزل فاطمه بنت اسد به سر مىبرد ، در حالى كه روزها روزه بود و شبها را به عبادت صبح مى كرد . وقتى چهل شبانه روز به پايان رسيد ، جبرئيل پيام آورد كه اى رسول خدا ، خود را براى دريافت تحفهء پروردگار آماده ساز و در پى او ميكائيل ، در حالى كه طبقى در دست داشت فرود آمد .\r\nدر آن طبق طعامى بهشتى بود . پيامبر مأمور شد تا روزه خود را با آن افطار كند . بعد از تناول ، باقيماندهء طعام به آسمان برگردانده شد . جبرئيل عليه السلام گفت :\r\nبه دستور خدا از خواندن نماز « 1 »  خوددارى كنيد و به منزل رفته با خديجه همبستر شويد كه خداوند به ذات خود قسم خورده كه امشب ازصلب شما\r\n\r\n","description":"","footnote":" ( 1 ) - احتمالًا نمازهاى مستحبى و نافله منظور بوده است . ","page_name":" 49 ","page_number":47},
  {"content":"\r\n\r\nفرزندى پاك و پاكيزه بيافريند . « 1 » \r\nبدين ترتيب نطفهء مولودى بسته شد كه كوثر اهدايى خداوند به رسول اكرم گرديد . خديجه عليها السلام از همان شب ، سنگينى حمل را در خود احساس كرد .\r\nحضرت خديجه از ابتداى ازدواج با پيامبر ، مورد بى مهرى زنان مكّه قرار گرفته بود . آنها كه عظمت خديجه و ازدواج او با محمد امين صلى الله عليه و آله را درك نمى كردند ، يا به جهات ديگر ، اين اقدام او برايشان خوشايند نبود از او دورى گزيدند و نه تنها خود از همنشينى با حضرت خديجه خوددارى كردند بلكه از رفت و آمد ديگران نيز جلوگيرى نمودند . تنهايى بر خديجه گران و سخت بود ، امّا از زمانى كه نطفه حضرت فاطمه عليها السلام بسته شد احساس كرد كه مونس پيدا كرده است . جنين همدم مادر شد و با او صحبت مى كرد و وحشت تنهايى را از او مىزدود و او را به صبر و تحمّل سفارش مى كرد . روزها بدين منوال گذشت تا اين كه زمان ولادت نزديك شد . همسر رسول خدا به زنان قريش و بنىهاشم پيام داد كه قابلگى او را به عهده گيرند مّا آنها دست ردّ به سينه او زدند . حضرت خديجه اندوهگين بود كه ناگاه مشاهده كرد چهار زن مجلّل بر او وارد شدند . با ديدن ناگهانى آنها وحشت بر او چيره شد . بانوان خود را معرفى كردند .\r\nيكى از آنها گفت :\r\nاى خديجه ! اندوهگين مباش كه ما فرستادگان خداوند و خواهران توايم . من ساره همسر ابراهيم و آن سه زن آسيه دختر مزاحم ، مريم دختر عمران ، و كلثوم - خواهر موسى عليه السلام است . ما از جانب خدا موظّف شده ايم قابلگى شما را عهده دار شويم . « 2 » \r\n\r\n","description":"","footnote":" ( 1 ) - بحارالانوار ، ج 16 ، ص 78 - 79 .  ( 2 ) - همان ، ج 43 ، ص 2 - 3 . البته در روايات نام آن چهار نفر مختلف ذكر شده است . در روايتى حوّا ، مريم ، آسيه و كلثوم و در روايت ديگر ساره ، آسيه ، مريم و صفوراء ( دختر حضرت شعيب ) ذكر شده است . ر . ك فاطمهء زهرا از ولادت تا شهادت و بحارالانوار ، ج 16 ، ص 80 . ","page_name":" 50 ","page_number":48},
  {"content":"\r\n\r\nبدينسان مولود مبارك حضرت خديجه با قدوم خود جهان را نورانى ساخت .\r\n\r\nالف - دوران كودكى\r\nرسول خدا صلى الله عليه و آله او را فاطمه نام نهاد . « 1 »  اين مولود مبارك در دامن خديجه عليها السلام و تحت تربيت پدر بزرگوارش رشد و نمو كرد .\r\nحضرت صديقهء طاهره در مهبط وحى به دنياآمد ، در زمانى كه اسلام دوران آغازين خود را مىگذرانيد و مسلمانان گروه كوچكى بودند و آماج ضربه ها و ستم جبّاران قرار داشتند و شهر مكّه محيط نا امنى براى مسلمانان بود . مولود خديجه ديده به جهان گشود و از همان اوان زندگى ، طعم تلخ رنج و مصيبت را چشيد . او پدر را مى ديد كه با يك دنيا محبّت و عطوفت براى نجات انسان ها از تاريكىهاى جهل و گمراهى خود را فدا مىكند و از طرف ديگر دشمنان را مىديد كه چگونه بيرحمانه اين منجى بشريّت را آماج حملات خود قرار مىدهند ، او را تكذيب مىكنند ، تهمت جنون و سحر به او مى زنند و اراذل و اوباش را بر ضد او مىشورانند . با چشمان خود مشاهده‌مى كرد كه مشركان بر پشت پدرش كه در سجده بود بچه دان شتر را خالى كردند « 2 »  وشادان ازاين جسارت ، قهقهه زدند .\r\nيك بار حضرت زهرا عليها السلام مشاهده كرد كه قريش در حِجْر اسماعيل\r\n\r\n","description":"","footnote":" ( 1 ) - همان ، ج 43 ، ص 13 . البتّه نام هاى ديگرى چون : صدّيقه ، مباركه ، طاهره ، زكيّه ، راضيه ، مرضيّه‌و محدّثه نيز داشته و براى هر كدام از اين نام‌ها وجه تسميه اى ذكر شده است . ( همان ، ص 10 ، باب اسمائها ) .  ( 2 ) - فاطمه زهرا ، قزوينى ، مترجم ، ص 125 . ","page_name":" 51 ","page_number":49},
  {"content":"\r\n\r\n( كنار كعبه ) اجتماع كرده و با هم پيمان مى بندند و به خدايانشان قسم مى خورند كه همگى به طور متّحد پيامبر را از پا درآورند . حضرت زهرا عليها السلام با مشاهده اين جريان و شنيدن سخنان آنان ، گريان به سراغ پدر رفته و قضيه را تعريف كرد .\r\nپيامبر دختر را دلدارى داد و به او ياد آور شد كه اندوهگين مباش ، خدا ، حافظ و نگهبان من است . « 1 » \r\nسختى ها همچنان ادامه داشت تا اين كه رفتن به شعب ابى طالب و محاصرهء اقتصادى پيش آمد كه يكى از سخت ترين دوران ها بود . اين محاصرهء سياسى اقتصادى سه سال و اندى طول كشيد . حضرت زهرا عليها السلام كه كودك بود به همراه پدر و مادر و ديگر اقوام در اين محاصره وحشتناك حاضر بود و سختى ، گرسنگى ، وحشت و اضطراب را تحمل مى كرد .\r\nبعد از پايان حصر اقتصادى ، مصيبت جانكاه مرگ مادر و اندكى پس از مرگ ابوطالب ، بزرگ‌ترين حامى پدر ، پيش آمد و سينهء كوچك زهرا را به غم فشرد .\r\nپيامبر پس از مرگ اين دو حامى بزرگ ، مكه را براى ادامهء دعوت مناسب نديد و مدينه را به عنوان پايگاه جديد انتخاب نمود و مخفيانه به سوى مدينه هجرت كرد . فاطمه عليها السلام همراه پسر عمّش ، على عليه السلام ، و بعضى ديگر از زنان بنى هاشم براى پيوستن به پدر به مدينه هجرت كردند .\r\nتعرّض كفّار در مسير هجرت با شجاعت كم نظير على عليه السلام دفع شد و\r\n\r\n","description":"","footnote":" ( 1 ) - مناقب ، ج 1 ، ص 71 . ","page_name":" 52 ","page_number":50},
  {"content":"\r\n\r\nآنها در « قباء » « 1 »  به پدر پيوستند و همگى به مدينه ، مركز حكومت جديد التأسيس اسلامى ، وارد شدند . از آن روز به بعد ، گرچه حضرت زهرا سلام الله عليها مورد احترام زنان و مردان مسلمان و با ايمان بود ، ولى مصيبت هاى ديگرى دامنگير او شد . حكومت اسلامى هر روز به نوعى مورد تعرّض دشمنان قرار مى گرفت و پدر و اقوام او و ديگر مسلمانان جان بر كف از تماميّت اسلام و حكومت اسلامى دفاع مى كردند .\r\nحضرت زهرا عليها السلام از هجوم دشمنان به سرزمين اسلام و احتمال خطرجانى براى پدر ، شوهر ، اقوام و ديگر مسلمانان هميشه مضطرب بود و علاوه بر آن ، مورد بىمهرى بعضى از زنان پيامبر نيز قرار مى گرفت كه منافقانه و از روى كينه و حسد نسبت به شخصيّت او بى احترامى مى كردند .\r\nبا گذشت زمان ، آن حضرت به سنين ازدواج نزديك مى شد و خواستگاران يكى پس از ديگرى به حضور پيامبر مى رسيدند و براى پيوند زناشويى اظهار تمايل مى كردند . پيامبر اكرم كه هيچ كدام از آنها را لايق همسرى بانوى بزرگ اسلام نمى ديد ( براى اين كه به صراحت جواب رد ندهد ) مى فرمود :\r\nدر اين مورد منتظر فرمان الهى هستم . « 2 » \r\n\r\nب - كفوِ فاطمه ( س )\r\n\r\n","description":"","footnote":" ( 1 ) - روستايى بود در دوميلى مدينه به طرف مكه ( معجم البلدان ، ج 4 ، ص 302 ) هر 3 ميل مساوىيك فرسخ است . ( لسان العرب ، ج 11 ، ص 639 ) .  ( 2 ) - بحارالانوار ، ج 43 ، ص 107 . ","page_name":" 53 ","page_number":51},
  {"content":"\r\n\r\nدر اسلام اصل بر اين است كه زن و مرد كُفْو و همشأن يكديگر باشند .\r\nاز اين رو رسول خدا صلى الله عليه و آله فرمود :\r\n« انكحو الاكفاء » « 1 » \r\nكسانى را كه همشأن و همرتبه هستند به ازدواج يكديگر درآوريد .\r\nبه همين جهت رسول اللّه قصد داشت زهراى مرضيّه را به ازدواج كسى درآورد كه كفو او باشد ، امّا خواستگاران مطرح شده كجاو زهراكجا ؟ آنها از كفر به اسلام داخل شده بودند و هنوز در مراحل اوليّهء اسلام و ايمان بوده ، نمى توانستند كفو و همشأن زهراى مرضيّه باشند . زهرايى كه ادلّهء قطعى ، عصمت او را تأييد مىكند و سرآمد زنان جهان است .\r\nدر روايات گذشته ديديم كه نام حضرت زهرا سلام الله عليها ، در زمرهء چهار زن كامل جهان آمده و در بعضى از آن روايات به برترى حضرت زهرا بر آن سه زن ديگر تصريح شده بود .\r\nپيامبر با توجه به ابعاد شخصيت حضرت فاطمه عليها السلام هيچ كسى جز امام على عليه السلام را كفو و همشأن ايشان نمى دانست و منتظر بود تاحضرت على عليه السلام از زهرا عليها السلام خواستگارى كند .\r\nدر روايات از پيامبر اكرم صلى الله عليه و آله نقل شده است كه فرمود :\r\nاگر على نبود براى حضرت زهرا كفو و همشأنى يافت نمىشد . « 2 » \r\n\r\nج - خواستگارى\r\nهمان گونه كه اشاره شد تنى چند از مسلمانان سرشناس خدمت\r\n\r\n","description":"","footnote":" ( 1 ) - وسائل الشيعه ، شيخ حر عاملى ، ج 4 ، ص 29 .  ( 2 ) - بحارالانوار ، ج 43 ، ص 58 . ","page_name":" 54 ","page_number":52},
  {"content":"\r\n\r\nرسول خدا رسيده ، تقاضاى ازدواج با حضرت زهرا عليها السلام را مطرح كردند كه حضرت به آنان جواب مساعد نداد . امام على عليه السلام كه در اين هنگام حدود بيست سال داشت ، به پيشنهاد بعضى از مسلمانان اقدام به خواستگارى حضرت زهرا نمود . وقتى بر پيامبر وارد شد حضرت لبخندى زد و فرمود : اى ابوالحسن ، حاجتت چيست ؟\r\nاميرمؤمنان عليه السلام ضمن اشاره به نزديكى و خويشاوندى خود با پيامبر و سبقتش در اسلام و مجاهدت ها و فداكارى هايش ، تقاضاى ازدواج با زهراى مرضيه را مطرح نمود . پيامبر صلى الله عليه و آله در جواب فرمود :\r\nاى على ! پيش از تو مردان زيادىازاو خواستگارى كرده‌اند و من مطلب را با فاطمه در ميان نهاده ، در چهرهء وى آثار عدم تمايل را مشاهده نموده‌ام . پس اجازه بده پيام و خواست شما را نيز به وى برسانم .\r\nسپس به اتاق دخترش وارد شد و فرمود : فاطمه جان ! على بن ابى طالب كه نزديكى وى را با من و فضل و مراتب ايمان و اسلامش را مىدانى ، به خواستگارىات آمده است . دخترم ! بدان كه من از خدا خواسته ام تا تو را به همسرى بهترين و محبوب ترين بندگانش درآورد . نظر تو چيست ؟\r\nفاطمه همچنان ساكت بود ، ولى روى برنگردانيد و آثار كراهت در چهرهء وى مشاهده نشد . پيامبر همين سكوت را نشانهء رضايت دانست . « 1 » \r\nدر اينجا پيامبر صلى الله عليه و آله با عمل خود به پدر و مادران ياد داد كه در تزويج دخترانشان بايد براى نظر آنها ارزش قائل شوند و آنها را به‌ازدواج كسانى درآورند كه هم داراى فضايل اخلاقى و توان ادارهء زندگى باشند و هم\r\n\r\n","description":"","footnote":" ( 1 ) - همان ، ص 93 . ","page_name":" 55 ","page_number":53},
  {"content":"\r\n\r\nدخترانشان آنان را بپسندند و به ازدواج با آنها رغبت نشان دهند ، زيرا اين دختران هستند كه مى خواهند زندگى جديدى را شروع كنند و بايد در انتخاب شريك زندگى شان دخالت داشته باشند .\r\n\r\nد - ازدواج\r\nرسول خدا صلى الله عليه و آله پس از كسب رضايت دخترش نسبت به ازدواج با على عليه السلام ، آن حضرت را از رضايت وى آگاه كرد . سپس از ميزان توانايى مالى اميرمؤمنان براى ازدواج و تأمين هزينهء زندگى سؤال نمود . امام عرض كرد :\r\nپدر و مادرم به فدايت ! بر شما چيزى مخفى نيست و وضع زندگى مرا مىدانيد . تمام دارايى من يك شمشير ، زره و شتر آبكش است . پيامبر فرمود : شمشير را براى جهاد با دشمنان خدا مى خواهى و شتر رابراى تهيهء آب نخلستان ها و خانه و حمل بار در سفرها نياز دارى . پس زره را به فروش . « 1 » \r\nحضرت على عليه السلام زره را حدود پانصد درهم فروخت و پول آن را خدمت پيامبر آورد و حضرت رسول صلى الله عليه وآله همين مبلغ را صداق دخترش قرار داد « 2 »  و از آن به بعد اين ميزان به عنوان « مهر السّنّه » مرسوم شد .\r\nپيامبر قسمتى از آن را براى خريد جهيزيّه ، قسمتى را براى خريد عطريّات ، و قسمتى را براى تأمين هزينهء پذيرايى و وليمهء عروسى قرار داد .\r\n\r\n","description":"","footnote":" ( 1 ) - همان ، ص 127 .  ( 2 ) - همان ، ص 140 . ","page_name":" 56 ","page_number":54},
  {"content":"\r\n\r\n\r\nه - جهيزيّه\r\nمأموران خريد جهيزيه‌كه ازاصحاب بودند ( بنا به نقل روايات ) اقلام زير را تهيّه كردند :\r\nپيراهن ، به بهاى هفت درهم .\r\nچارقدى به بهاى چهار درهم .\r\nقطيفه مشكى بافت خيبر .\r\nتخت خواب بافته از ليف خرما .\r\nدو عدد تشك كه رويه هاى آن كتان سبز بود ، يكى از ليف خرما و ديگرى از پشم گوسفند .\r\nچهار بالش از چرم طائف كه از « اذخِرْ » « 1 »  پر شده بود .\r\nپرده اى از پشم .\r\nيك تخته بورياى بافت هَجَر ( گويا مقصود مركز بحرين است ) .\r\nآسياب دستى .\r\nلگن مسى .\r\nمشكى از چرم .\r\nقدح چوبين .\r\nكاسه اى گود براى دوشيدن شير .\r\nمشكى براى آب .\r\nآفتابه اى اندوده به قير .\r\nسبوى سبز .\r\n\r\n","description":"","footnote":" ( 1 ) - گياهى داراى برگ هاى ريز براى پر كردن تشك و مثل آن كه خاصيت دارويى نيز دارد . ","page_name":" 57 ","page_number":55},
  {"content":"\r\n\r\nچند كوزهء گِلى . « 1 » \r\nمأمورين خريد ، اثاثيهء خريدارى شده را خدمت رسول خدا صلى الله عليه و آله آوردند . حضرت بر آنها نظر افكند و سپس در حالى كه اشك از ديدگان او جارى بود فرمود :\r\nخداوندا ، به قومى كه بيشتر ظرف هايشان از گِل است ، بركت ده ! « 2 » \r\nبدين ترتيب ، حضرت به مردم فهماند كه زندگى اشرافى و لباس هاى فاخر و گران قيمت ، ظروف طلا و نقره ، فرش هاى رنگارنگ و پرده هاى زربفت ، وسيلهء سعادتمندى نيست . چه بسا افرادى كه در زندگى هاى مرفه گرفتارِ جهنمِ اخلاقيّات زشت و خوى هاى ناپسندند و لحظه اى احساس سعادت و خوشبختى نمى كنند و در مقابل ، چه بسيار انسان هاى با ايمان و داراى فضايل روحانى و معنوى كه گرچه زندگى فقيرانه و كلبه اى محقّر و اثاثيه اى ارزان قيمت دارند ، ولى لحظات زندگى آنها سرشار از لذّات معنوى است و از اين كه ارتباط با خدا در زندگى آنها قطع نشده است ، راضى وخشنودند .\r\nاينك جهيزيه ، خريدارى شده و داماد مى خواهد نوعروس خود را به خانه ببرد ؛ ولى در مدينه خانه اى ندارد تا عروس خود را بدانجا برد . صحابى بزرگوار « حارثة بن نعمان » يكى از خانه هاى خود را به داماد واگذار مىكند .\r\nداماد ضمن انتقال اثاثيه ، به آراستن اتاق عروس مىپردازد . مقدارى شن در كف اتاق پهن مىكند ، چوبى براى آويزان كردن مشك و كوزه در\r\n\r\n","description":"","footnote":" ( 1 ) - بحارالانوار ، ج 43 ، ص 94 ؛ زندگانى فاطمه زهرا ( س ) ، سيد جعفرشهيدى ، ص 59 .  ( 2 ) - همان ، ص 130 . ","page_name":" 58 ","page_number":56},
  {"content":"\r\n\r\nداخل اتاق نصب مى نمايد ، چوب بزرگى را نيز بر ديوار اتاق مى كوبد تا لباس ها را بر آن آويزان كنند و بعد فرش پوستى را پهن نموده و بالشى از ليف خرما روى آن مى نهد . بدين ترتيب ، خانه تزيين مىشود .\r\nپيامبر دستور تهيّهء وليمه مىدهد . غذا آماده مىشود . رسول خدا صلى الله عليه و آله ، خود غذا را بين ميهمانان تقسيم مىكند و به بركت وجود ايشان جمع كثيرى كه بر وليمه حضور يافته‌اند ، اطعام مىشوند .\r\nهمه از اين وصلت مبارك خرسند بوده ، به شادى و سرور مشغول‌اند .\r\nعروس را به طرف خانهء داماد حركت مى دهند . زنان بنى هاشم و ديگر زنان مسلمان به امر پيامبر صلى الله عليه و آله همراه عروس در حالى كه شادى مى كردندو سرود مى خواندند به طرف خانهء داماد حركت كردند .\r\nرسول خدا صلى الله عليه و آله فرمود :\r\nسرود بخوانيد و تسبيح و تكبير گوييد ، ولى از گفتن چيزى كه خدا راضى نباشد خوددارى كنيد .\r\nعروس بر ناقهء پيامبر سوار بود و سلمان زمام ناقه را در دست داشت .\r\nپيامبر و بعضى از ياران نيز از پشت سر حركت مى كردند و با شكوه و جلال ، عروس را به خانهء داماد بردند . « 1 » \r\nبدين ترتيب ، دوّمين مرحلهء زندگى بانوى اسلام شروع شد .\r\n\r\nو - انفاق كردن لباس عروسى\r\nرسول خدا صلى الله عليه و آله در شب عروسى براى فاطمهء زهرا عليها السلام پيراهن تازه‌اى\r\n\r\n","description":"","footnote":" ( 1 ) - مناقب ، ابن شهر آشوب ، ج 3 ، ص 354 . ","page_name":" 59 ","page_number":57},
  {"content":"\r\n\r\nتهيه كرد . جامهء قبلى كه كهنه و وصله دار بود ، همراه عروس بود . در اين هنگام سائلى در زد و گفت :\r\nاز خانهء رسول خدا جامه‌اى كهنه مى خواهم . بانوى اسلام با توجه به اين آيهء قرآن كه مىفرمايد : به نيكوكارى نمى رسيد مگر اين كه از آنچه دوست داريد انفاق كنيد . « 1 » \r\nجامهء نو را به وى داد و جامهء كهنه را خود پوشيد . جبرئيل بر رسول خدا نازل شد و عرض كرد :\r\nاى رسول خدا پروردگارت سلام مى رساند و مرا نيز فرمان داده كه به فاطمه سلام برسانم و براى فاطمه جامه اى از ديباى سبز از جامه هاى بهشتى فرستاده است . « 2 » \r\n\r\nز - مهر و محبّت پيامبر ( ص ) نسبت به زهرا ( س )\r\nمهر و محبّت دو جانبهء پيامبر و دخترش هيچ گاه كاسته نشد . علاقهء آن حضرت به دخترش ، تنها علاقهء پدر و فرزندى نبود ، بلكه پبامبر ، زهرا عليها السلام را مظهر فضائل اخلاقى ، ايمان و معنويت مى دانست و به او عشق مى ورزيد . از طرف ديگر ، حضرت زهرا هم به پيامبر ، علاوه بر ديد پدرى ، به چشم مقتدا و رهبر مى نگريست . تا زمانى كه پيامبر صلى الله عليه و آله در مكه بود ، عنايت و محبّت فاطمهء زهرا عليها السلام به آن حضرت به حدى بود كه به كنيهء « امّ\r\n\r\n","description":"","footnote":" ( 1 ) - لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ( آل عمران ، آيهء 92 ) .  ( 2 ) - فاطمه زهرا ، قزوينى ، ص 164 به نقل از نزهة المجالس ، صفورى شافعى ، ج 2 ، ص 226 . ","page_name":" 60 ","page_number":58},
  {"content":"\r\n\r\nابيها » « 1 »  ( مادر پدرش ) خوانده شد .\r\nرسول خدا صلى الله عليه و آله به حضرت زهرا عليها السلام توجه خاصى داشت . آن حضرت هر وقت قصد سفر داشت ، با آخرين فردى كه خدا حافظى مى كرد ، زهرا عليها السلام بود و در هنگام مراجعت نيز ابتدا به خانهء آن بانو رفته ، او را ملاقات مى كرد و سپس به خانهء خود مى رفت . « 2 » \r\nهر گاه حضرت زهرا به خدمت پدرش شرفياب مى شد ، پيامبر از جا بر مى خاست و پيشانى او را مىبوسيد و او را در جاى خود مىنشاند و هر گاه كه پيامبر براى ملاقات دختر خود مىرفت آن حضرت از جا بر مى خاست و همديگر را مىبوسيدند و با هم مىنشستند . « 3 » \r\nپيامبر بارها فرمود :\r\n« فاطمه پارهء تن من است ، هر كس او را شاد كند مرا مسرور كرده و هر كس او را خشمگين كند مرا به خشم آورده و فاطمه بهترين خلق در نزد من است . « 4 » \r\n\r\nح - شوهردارى حضرت زهرا ( س )\r\nحضرت زهرا عليها السلام در زندگى خانوادگى خود ، روش شوهردارى را به زنان آينده تعليم داد . در اوان ازدواج آن دو بزرگوار ، وضع مادى مسلمانان خوب نبود . مهاجران بدون اين‌كه هيچ چيز از ثروت خود همراه داشته باشند ، به مدينه هجرت كرده و انصار كه بيشتر آن‌ها از ثروت و مكنت\r\n\r\n","description":"","footnote":" ( 1 ) - مقاتل الطالبيين ، ص 39 .  ( 2 ) - مناقب ، ج 3 ، ص 333 .  ( 3 ) - همان .  ( 4 ) - همان ، ص 332 . ","page_name":" 61 ","page_number":59},
  {"content":"\r\n\r\nبرخوردار نبودند با گشاده‌رويى پذيراى مهاجران شده و هر چه داشتند با هم برادرانه مصرف مىكردند .\r\nبا توجّه به اين موقعيت ، زندگى حضرت زهرا نيز با فقر شديدى همراه بوده است ؛ ولى آن حضرت با تكيه بر ايمان و اعتقاد قلبى خود در برابر مشكلات صبر كرده ، هيچ گاه از شوى خود خواهشى ننمود كه او را به زحمت اندازد .\r\nپيامبر ، خود به او آموزش داده و سفارش كرده بود كه مبادا در زندگى براى شوهرت سختگير باشى ؛ در حد توان ، كوشش كن چيزى از او نخواهى ، شايد نتواند خواهشت را برآورده كند و سبب شرمندگىاش شود . بدين جهت زهراى مرضيه هيچ گاه از شوهر خود تقاضاى چيزى ، حتّى كمبودهاى ضرورى زندگى ، را نكرد .\r\nروزى على عليه السلام به فاطمه عليها السلام گفت :\r\n- آيا خوراكى در خانه هست ؟\r\n- نه ، به خدا قسم دو روز است كه خود و فرزندانم ، حسن و حسين ، گرسنه ايم .\r\n- چرا به من نگفتى ؟\r\n- از خدا شرم كردم چيزى از شما بخواهم كه توانايى آماده كردن آن را نداشته باشى . « 1 » \r\nدر روايت ديگرى چنين آمده است كه على عليه السلام به فاطمه عليها السلام فرمود :\r\n- آيا از خوردنى ها چيزى در خانه هست ؟\r\n\r\n","description":"","footnote":" ( 1 ) - زندگانى فاطمه زهرا ( س ) ، ص 81 . ","page_name":" 62 ","page_number":60},
  {"content":"\r\n\r\n- قسم به او كه حق و شأنت را بزرگ داشت ، سه روز است كه چيزى در نزد ما نيست تا با آن از شما پذيرايى كنم .\r\n- چرا به من نگفتى ؟\r\n- پدرم فرموده است چيزى از على نخواه مگر اين‌كه او خود برايت آماده كند . « 1 » \r\nبه هر حال ، عدم وسعت روزى و تنگى معيشت ، او را به ستوه نياورد .\r\nشخصيّتى چون زهراى اطهر نعمت هاى مادى در نظرش بى ارزش بود و بى بهره بودن از اين نعمت ها او را آزرده نمىساخت .\r\nروزى سلمان براى انجام كارى خدمت زهراى مرضيّه شرفياب شد .\r\nحضرت فاطمه عليها السلام چادرى كهنه بر سر داشت كه دوازده وصله بر آن بود .\r\nسلمان كه اين وضع را مشاهده كرد به گريه افتاد و گفت :\r\nچقدر محزون و اندوهگين مى شوم ، وقتى كه مى بينم دختران قيصر و كسرى ، لباس هاى ابريشم و حرير مىپوشند ، ولى دختر پيامبر چادرى با اين همه وصله بر سر دارد .\r\nحضرت زهرا عليها السلام وقتى بر پدر وارد شد عرض كرد :\r\nاى رسول خدا ، سلمان از مشاهدهء لباس وصله خوردهء من تعجّب كرد . قسم به آنكه شما را به حق مبعوث كرد ، پنج سال است كه در خانهء على به سر مى برم در حالى كه تنها پوست گوسفندى داريم كه روزها علف شتر بر روى آن مىريزيم و شبها روى آن مىخوابيم . « 2 » \r\n\r\n","description":"","footnote":" ( 1 ) - بحارالانوار ، ج 43 ، ص 31 .  ( 2 ) - همان ، ص 88 . ","page_name":" 63 ","page_number":61},
  {"content":"\r\n\r\nآرى ! حضرت فاطمه عليها السلام به‌حدى در زندگى زناشويى رعايت رضايت شوهر و همراهى با او را نمود كه امام على عليه السلام فرمود :\r\n« واللّه فاطمه نافرمانى مرا در هيچ كارى نكرد و مرا خشمناك نساخت و هر لحظه كه به وى مىنگريستم ، حزن و اندوه از وجودم رخت بر مىبست . »\r\nالبتّه حضرت على عليه السلام نيز كاملًا رعايت حق و حقوق همسر خود را مىنمود ، چنان كه خود در ادامهء همين كلام مى فرمايد :\r\n« وَاللَّه فاطمه را غضبناك نكردم و دلش را در هيچ امرى چركين ننمودم تا زمانى كه خداى تعالى وى را از دنيا برد . » « 1 » \r\n\r\nط - كار در خانه و عدم اختلاط با مردان\r\nحضرت زهرا عليها السلام در انجام كارهاى خانه و يارى دادن به شوهر خود براى گذران زندگى ، كوشش و جدّيت بسيار داشت و از طرف ديگر اختلاط با مردان بيگانه را نمىپسنديد .\r\nپيامبر از اصحاب پرسيد :\r\nچه چيز براى زنان ، بهترين چيز است ؟\r\nكسى نتوانست جواب دهد . حضرت على عليه السلام وقتى به خانه آمد ، همين سؤال را براى حضرت زهرا عليها السلام بازگو كرد . حضرت زهرا فرمود :\r\nبهترين چيز براى زنان ، آن است كه مردان را نبينند و مردان هم آنها را\r\n\r\n","description":"","footnote":" ( 1 ) - فاطمهء زهرا ، ص 183 . ","page_name":" 64 ","page_number":62},
  {"content":"\r\n\r\nنبينند . « 1 » \r\nبا توجه به اين طرز تفكر بود كه حضرت زهرا كارهاى زندگى را با شوهر بزرگوار خود تقسيم مىكرد . كارهايى كه در داخل خانه انجام مى شد مثل بچه دارى ، آسياب كردن و نان پختن را آن بانو انجام مى داد و كارهاى بيرون از خانه ، مثل هيزم آوردن و تهيهء نيازمندى هاى زندگى به عهدهء امير مؤمنان على عليه السلام بود .\r\nحضرت على عليه السلام و فاطمهء زهرا عليها السلام خدمت پيامبر رسيده ، تقاضا كردند كارهاى خانه را بين آنها تقسيم كند . حضرت محمد صلى الله عليه و آله كارهاى داخل خانه را به عهدهء فاطمه عليها السلام و كارهاىخارج از خانه را به عهدهء امام گذاشت .\r\nفاطمه عليها السلام با شنيدن اين طرز تقسيم فرمود :\r\nجز خدا نمى داند كه چقدر مسرورم از اين‌كه رسول خدا مرا از مخالطه و رو در رو شدن با مردان كفايت كرد . « 2 » \r\nامام على عليه السلام به مردى از بنىاسد فرمود :\r\nآيا وضعيّت خودم و زهراى مرضيه را كه عزيزترين عزيزان رسول‌خدا صلى الله عليه و آله در خانهء من بود ، برايت بگويم ؟ آن بانو آن قدر از چاه آب كشيد كه اثر آن بر سينه اش باقى ماند و آن قدر گندم آسياب كرد تا دست هايش پينه بست و\r\n\r\n","description":"","footnote":" ( 1 ) - بحارالانوار ، ج 43 ، ص 54 . البته هيچ منافاتى بين اين كلام و شركت در كارهاى لازم و ضرورى از طرف زنان نيست همانطور كه خود حضرت زهرا در فرازهاى آينده زندگى براى انجام وظيفه از خانه خارج شد ولى با رعايت تمام جوانب و حفظ پوشش و . . . .  ( 2 ) - همان ، ص 81 . ","page_name":" 65 ","page_number":63},
  {"content":"\r\n\r\nآن قدر خانه را جارو كرد و زير ديگ ، آتش افروخت تا لباس هايش غبار آلود و مندرس شد و به خاطر اين كارها بشدّت رنجور شد . « 1 » \r\nدر روايت ديگر چنين آمده است كه پيامبر صلى الله عليه و آله بر حضرت زهرا عليها السلام وارد شد ، فاطمه زهرا عليها السلام در آن حال جامه اى ازپشم شتر پوشيده و ضمن شير دادن بچه ، گندم يا جو را آسياب مىكرد . اشك پيامبر از مشاهدهء اين وضع جارى شد و فرمود :\r\nدخترم ! با پذيرش مرارت‌هاى دنيا ، خوشى و شيرينى آخرت را تهيّه كن . زهراى مرضيّه در جواب پدر عرض كرد : اى رسول خدا ، پروردگارم را به خاطر روزىها و نعمت‌هايش شاكرم . « 2 » \r\n\r\nى - آموزش مواسات و زهد\r\nپيامبر با اين‌كه علاقهء زيادى به دختر گرامى خود داشت ، ولى نمىخواست او از اوج معنويّت و مقام بزرگش تنزل كند و به دنيا مشغول شود . حضرت زهرا عليها السلام نيز چنين بود و نمونه اى از آن را در انفاق لباس عروسىاش ديديم . از طرف ديگر ، وضع نابسامان جامعهء آن روز اقتضا مى كرد كه پيامبر و بستگانش از نظر سطح زندگى با ديگران يكسان باشند تا سبب تسكين قشر كم درآمد جامعه باشد ؛ از اين رو در مواردى آن حضرت به دختر گرامىاش حضرت زهرا عليها السلام تذكر مىداد كه نبايد به زخارف دنيوى سرگرم شود و زندگى فقيرانه و همسانى با فقرا را رها كند .\r\n\r\n","description":"","footnote":" ( 1 ) - همان ، ص 82 .  ( 2 ) - همان ، ص 87 . ","page_name":" 66 ","page_number":64},
  {"content":"\r\n\r\n\r\nك - تسبيح حضرت زهرا ( س )\r\nكارهاى خانه بر حضرت فاطمه عليها السلام سنگينى مى كرد . امام على عليه السلام فرمود : چه مىشود كه از پدرت خادمى بخواهى تا در تحمّل بار سنگين زندگى تو را يارى دهد ؟ حضرت زهرا عليها السلام خدمت پدر رسيد تا تقاضايش را مطرح كند ، امّا شرم مانع شد كه خواهش خود را بر زبان آورد . پيامبر متوجّه شد و بامداد روز بعد به خانهء دخترش آمد . هنگام تشريف فرمايى پيامبر امام و همسرش در حال استراحت بودند .\r\nپيامبر پس از سلام ، اذن دخول طلبيد و امام على عليه السلام ضمن جواب سلام ، اذن ورود داد . پيامبر از خواهش ديروز حضرت زهرا سؤال كرد و امام سبقت در كلام گرفته و احتياج به خدمتكار را مطرح كرد .\r\nپيامبر فرمود :\r\nآيا چيزى به شما بياموزم كه از خدمتگذار بهتر است ؟ بعد تسبيح معروف را به آنان ياد داد . « 1 » \r\nدر مورد ترتيب اين تسبيح ، روايات مختلف است ، ولى مشهور در نزد علماى شيعه ؛ اول 34 بار تكبير ، بعد 33 بار تحميد و در آخر 33 بار تسبيح است . « 2 » \r\nدر روايتى ديگر آمده است كه پيامبر فرمود :\r\nبه خدا قسم ! در حالى كه‌اصحاب صفّه در گرسنگى به سر مىبرند ، من\r\n\r\n","description":"","footnote":" ( 1 ) - فاطمة الزهراء ، بهجة قلب المصطفى ، ص 215 - 216 .  ( 2 ) - همان . ","page_name":" 67 ","page_number":65},
  {"content":"\r\n\r\nخدمتكارى به شما نخواهم داد . « 1 » \r\n\r\nل - مصيبت رحلت پدر\r\nسال دهم هجرى فرا رسيد و پيامبر در بازگشت از حج ، خبر رحلت قريب الوقوع خود را به مردم رساند . همه از اين خبر چنان اندوهگين شدند كه گويى قلب‌هايشان از حركت بازايستاد . در اين ميان حضرت زهرا عليها السلام از همه غمگين‌تر بود ، چون طاقت جدايى از پدر را نداشت . آثار كسالت كم كم در وجود شريف پيامبر ظاهر شد و ايشان به بستر بيمارى افتاد . كسالت رسول خدا صلى الله عليه و آله چند روزى ادامه يافت و سرانجام پيامبر بزرگوار اسلام در سال يازدهم هجرى ، جان به جان آفرين تسليم كرد و مسلمانان ، بخصوص اهل بيت عليهم السلام را به غم جانسوز فراق خود گرفتار ساخت .\r\nبا رحلت پيامبر ، مصيبت بزرگى بر زهرا عليها السلام وارد آمد و گريه و زارى شبانه روزى آن حضرت شروع شد . آن قدر اين مصيبت بر قلب فاطمهء زهرا سنگين بود كه جاى هيچ گونه خوشى و سرور براى او باقى نماند .\r\nحضرت زهرا عليها السلام از آن پس ، عمر خود را به گريه و زارى گذراند و هيچ گاه شادمان ديده نشد .\r\nامام باقر عليه السلام فرمود :\r\nفاطمه زهرا راكسى پس از وفات رسول‌اكرم گشاده رو و خندان نديد و به همين حالت بود تا از دنيا رفت . « 2 » \r\nامام صادق عليه السلام فرمود :\r\n\r\n","description":"","footnote":" ( 1 ) - زندگى فاطمهء زهرا ، ص 85 .  ( 2 ) - فاطمه زهرا ، ص 253 . ","page_name":" 68 ","page_number":66},
  {"content":"\r\n\r\nگريه كنندگان ( كه از بس گريه كرده اند به اين لقب مشهور شده‌اند ) پنج نفرند . آدم ، يعقوب ، يوسف ، فاطمهء زهرا و على بن الحسين عليهم السلام . امّا فاطمه آن قدر بر مصيبت پدر ( و ديگر مصيبت هاى وارده ) گريه كرد تا اهل مدينه به تنگ آمدند و خواهش كردند يا روز گريه كند يا شب . « 1 » \r\n\r\nم - غصب حق\r\nهنوز جسم پاك پيامبر سرد نشده بود كه جمعى از انصار در سقيفهء بنىساعده به شور نشستند كه بعد از پيامبر ، خلافت را به چه كسى بسپارند . اين جمع فراموشكارِ فرمان الهى و حادثهء غدير خم ، توطئه چينى براى حكومت آينده را تدارك ديدند . تعدادى از مهاجران از تجمّع انصار مطّلع شده ، به‌سرعت خود را به آنها رساندند تا قبل از آنكه كارى انجام دهند ، جريان را كنترل كنند . سرانجام همان چند نفر مهاجر نبض اوضاع را\r\n\r\n","description":"","footnote":" ( 1 ) - بحارالانوار ، ج 43 ، ص 155 . البتّه به نظر مى رسد گريه هاى حضرت زهرا تنها به علت فقدان پدر نبود ، بلكه مصيبت‌هاى بعدى نيز تأثير زيادى داشته و اعتراض اهل مدينه ( طبقه حاكم ) به گريه‌هاى آن حضرت به لحاظ وجههء افشاگرانهء آن بوده است و گرنه ، گريهء عادى ، هيچ ضررى را متوجه آنان نمى كرد و دليلى نداشت كه آنها مصرّانه بخواهند كه حضرت يا شبها گريه كند يا روزها . گريه‌هاى حضرت زهرا عليها السلام مانند گريه ها و دعاهاى امام سجاد عليه السلام ، افشاگر چهرهء كريه و زشت ظالمان زمان بود .\r\nدر صفحات آينده به مصيبت‌هاى بعدى حضرت زهرا عليها السلام اشاره خواهد شد ولى براى تأييد كلام ، سخن امام على عليه السلام را بر سر قبر ايشان مىآوريم كه چگونه مصيبت‌هاى بعدى را در گريه ها و مرگ حضرت فاطمه عليها السلام مؤثر مىداند .\r\nحضرت على عليه السلام خطاب به پيامبر فرمود : « به زودى دخترت خبر خواهد داد كه چگونه امّتت بر ضدّ من با يكديگر همدست شدند و دربارهء پايمال شدن حق وى ( فدك ) نيز ، سرگذشت را از او بپرس و گزارش را از او بخواه زهرا چه بسا درد دلهايى داشت كه چون آتش در سينه اش مى جوشيد و در دنيا راهى براى گفتن آنها نيافت . . . ( فاطمه زهرا ، ص 609 . ) ","page_name":" 69 ","page_number":67},
  {"content":"\r\n\r\nدر اختيار گرفته و ابوبكر را به عنوان خليفهء مسلمانان معرفى نمودند و در پى بيعت آنها با ابوبكر ، انصار حاضر در سقيفه نيز با او بيعت كردند . بدين ترتيب ، خليفهء مسلمانان تعيين شد و گرفتن بيعت از ديگران ادامه يافت .\r\nاهل بيت به بيعت با ابوبكر تن ندادند ، بخصوص امام على عليه السلام كه خلافت را با استناد به فرمايش صريح پيامبر در غدير خُم و مناسبت هاى مختلف ، حق مسلّم خود مى دانست . بعضى از اصحاب نيز به پيروى از امام بيعت نكردند .\r\nبيعت نكردن حضرت على عليه السلام براى سردمداران سقيفه گران تمام شد .\r\nو حتى موجب ايجاد سؤال و در پى آن روشن شدن اذهان مردم گرديد .\r\nبدين سبب آنها تصميم گرفتند به هر صورت كه شده از امير مؤمنان على عليه السلام بيعت بگيرند .\r\nتعدادى از جيره خواران طبقهء حاكم به سر كردگى يكى از كارگردانان سقيفه ، جهت احضار امام به مسجد و گرفتن بيعت ، روانهءخانهء آن حضرت شدند .\r\nسركردهء آنان بانگ زد كه يا از منزل خارج شويد ( و به مسجد براى بيعت بياييد ) يا خانه را با هر كس در آن است آتش خواهم زد . به او گفتند :\r\nدر اين خانه فاطمه زهرا است گفت : « حتى اگر او هم باشد ! » فاطمهء زهرا عليها السلام بر در خانه ايستاد و گفت : قومى بدتر از شماسراغ ندارم كه اين گونه براى ديدن كسى آمده باشند . جنازهء رسول خدا صلى الله عليه و آله را روى دست هاى ما نهاديد و خود براى بريدن جامهء خلافت رفتيد ، بدون آنكه در مورد ورود به خانه از ما اجازه بگيريد و حق ما را به ما برگردانيد . « 1 » \r\n\r\n","description":"","footnote":" ( 1 ) - فاطمه زهرا ، قزوينى ، ص 302 به نقل از الامامة و السياسة ، ج 1 ، ص 19 . ","page_name":" 70 ","page_number":68},
  {"content":"\r\n\r\nسر كردهء مأمورين وقتى مشاهده كرد كه امام و همراهان ايشان از خانه خارج نمىشوند در خانه را به آتش كشيد و در حالى كه زهراى مرضيّه پشت در بود با ضربه‌اى محكم به در كوبيد كه سبب سقط جنين حضرت زهرا عليها السلام شد . « 1 » \r\nسردمدار آنان دستور داد ريسمان به گردن حضرت على عليه السلام انداختند و ايشان را كشان كشان براى بيعت به مسجد بردند . حضرت فاطمه‌پس از لحظاتى به هوش آمد . با آن وضع دلخراش و در حالى كه از شدت درد به خود مى پيچيد از احوال شوهرش سؤال كرد . وقتى كه فهميد آن حضرت را به مسجد برده اند ، براى دفاع از امام به سوى مسجد حركت كرد ، درحالى كه حسنين و زنان بنى هاشم او را همراهى مى كردند . به مسجد كه رسيد خطاب به آنان گفت :\r\nقسم به خدايى كه حضرت محمد را به حق برانگيخت ، اگر از وى دست بر نداريد گيسوان خود را پريشان كرده و پيراهن رسول خدا صلى الله عليه و آله را به سر مى اندازم و به شما نفرين مىكنم ، يقين بدانيد كه ناقهء صالح در نزد خدا از من گرامى تر نبود و بچهء آن ناقه نيز از فرزندان من قدر و قيمتش زيادتر نبود . « 2 » \r\nعلى عليه السلام با مشاهدهء اين وضع به سلمان امر كردتا زهرا عليها السلام را به خانه برگرداند ، و كار گردانان بيعت نيز چون اوضاع را نامساعد يافتند از بيعت امام منصرف شدند و ديگر تا حضرت فاطمه عليها السلام در قيد حيات بود متعرض امام نشدند .\r\n\r\n","description":"","footnote":" ( 1 ) - همان ، ص 303 ، به نقل از ملل و نحل ، شهرستانى و انساب الاشراف ، بلاذرى ، ج 1 ، ص 404 .  ( 2 ) - همان ، ص 312 ؛ تاريخ يعقوبى ، ج 2 ، ص 126 . ","page_name":" 71 ","page_number":69},
  {"content":"\r\n\r\n\r\nن - غصب فدك\r\nهنوز چند روز از توطئهء سقيفه و پيامدهاى ناگوار آن نگذشته بود كه حادثهء دردناك ديگرى به وقوع پيوست . حاكمان سقيفه براى ادارهء جامعه نياز به پشتوانهء مالى داشتند و براى تأمين اين نياز ، قريهء فدك رامناسب ديدند . « 1 » \r\nفدك از طرف پيامبر به حضرت زهرا عليها السلام « هبه » شده و تحت تصرف آن بانو بود . خليفهء اول دستور اخراج كارگران حضرت زهرا را از فدك صادر كرد و كارگران و عاملان خود را براى ادارهء آن به كار گماشت .\r\nحضرت فاطمه عليها السلام براى دادخواهى به خليفه شكايت كرد . خليفه گفت : شما به وراثت ، مدّعى فدك هستيد ، در حالى كه من خودم از پيامبر شنيدم كه فرمود : ما گروه انبيا چيزى به ارث نمى گذاريم . حضرت زهرا ضمن ردّ گفته ابوبكر فرمود : فدك را پدرم به من هبه كرد . خليفه بر خلاف دستور اسلام از او شاهد طلبيد و آن حضرت ، امام على عليه السلام و امّ ايمن را به عنوان شاهد ذكر كرد خليفه گفت : آيا با شهادت مرد و زنى فدك را مىطلبى ؟ ! « 2 » \r\nحضرت زهرا عليها السلام كه از اين دادخواهى نتيجه اى حاصل نكرد براى گرفتن حق خود تصميم گرفت فرياد مظلوميت خود را به گوش ديگر مسلمانان برساند . براى اين منظور روانه مسجد پيامبر شد . در محلّى كه\r\n\r\n","description":"","footnote":" ( 1 ) - البتّه اين يكى از جهات غصب فدك بود و جهات ديگرى نيز براى آن ذكر شده از جمله اينكه چون فدك درآمد فراوانى داشت و امام على عليه السلام مىتوانست به پشتوانه آن درآمد ، اقدامات مهمى براى به دست آوردن حق خلافت خويش انجام دهد ، آنها صلاح ديدند كه اين پشتوانه مالى را بگيرند تاآن حضرت مشغول گرفتاريهاى زندگى و كسب معاش باشد و وقت و توان اقدام براى به دست آوردن حقش نداشته باشد ( شرح ابن ابى الحديد ، ج 16 ، ص 236 ) .  ( 2 ) - اعيان الشيعه ، ج 1 ، ص 314 . ","page_name":" 72 ","page_number":70},
  {"content":"\r\n\r\nقرار بود آن حضرت مستقر شود پرده زده شد و حضرت زهرا عليها السلام در پشت پرده قرار گرفت و خطبه اى مفصل شامل مطالب بلندى از معارف الهى ، فلسفه احكام و علوم دين ايراد كرد و در ادامه خطبه ضمن ردّ اعمال خلاف طبقهء حاكم در غصب خلافت ، به موضوع غصب فدك و استدلال ابوبكر در مورد عدم وراثت از پيامبر نيز اشاره فرمود و آنها را با براهين قاطع رد كرد و سپس روى سخن خود را متوجّه انصار كرد و آنها را به يارى طلبيد . « 1 » \r\nابوبكر درجواب حضرت زهرا به تعريف و تمجيد از اهل بيت پرداخت و در توجيه اقدام خود مطرح كرد كه پيامبر فرمود :\r\nما پيامبران درهم و دينار به ارث نمىگذاريم . ارث ما علم و حكمت است و اموالى كه از ما به جاى مىماند دراختيار ولىّ امر بعد از ماست .\r\nحضرت زهرا فرمود كه اين سخنى كه به رسول خدا نسبت مىدهى مخالف قرآن است و پيامبر مخالف قرآن حرف نمىزند . ابوبكر اين بار خود را منتخب مردم و اعمالش را مطابق خواست و رضايت آنان معرفى كرد . حضرت زهرا متوجه مردم شد و آنان را از پيروى خليفه و مخالفت با قرآن بر حذر داشت . « 2 » \r\nخطبهء حضرت فاطمه عليها السلام و سخنان او با ابوبكر در ميان مسلمانان همهمه اى شديد ايجاد كرد و نزديك بود نتايجى پربار به دنبال آورد .\r\nحاكم وقت كه از مشاهده اوضاع به نتيجه آن پى برد ، براى مهار اوضاع ، بالاى منبر رفت و با سخنانى تهديد آميز و تحقير كننده و بابى احترامى\r\n\r\n","description":"","footnote":" ( 1 ) - همان ، ص 315 .  ( 2 ) - فاطمة الزهرا ، قزوينى ، ص 457 - 485 . ","page_name":" 73 ","page_number":71},
  {"content":"\r\n\r\nنسبت به اهل بيت و دختر پيامبر ، افراد را به سكوت واداشت . « 1 » \r\n\r\nس - طلب يارى از مهاجر و انصار\r\nاهل بيت كه حق خود را غارت شده مى ديدند براى احقاق حق و اتمام حجّت به حركت جديدى دست زدند . امام على عليه السلام همسر خود و دو فرزندش رابر مركبى سوار مى كرد و شبانه به خانه مهاجر و انصار مى رفت و آنها رابراى گرفتن حق غصب شده خود به يارى مىطلبيد .\r\nحضرت زهرا به آنها فرمود :\r\nاى گروه مهاجرين و انصار ! خدا را يارى كنيد و دختر پيامبرتان را ياور باشيد . درآن روزى كه با رسول خدا صلى الله عليه و آله بيعت نموديد تعهد كرديد همچنان كه هر ناراحتى را از خود و فرزندانتان باز مى داريد از او و فرزندان او نيز بازداشته و جلوگيرى كنيد . اكنون به عهدى كه با رسول خدا صلى الله عليه و آله بستيد وفا كنيد .\r\nولى هيچ كس جواب مساعد به آنان نداد . حداكثر جوابى كه بعضى دادند اين بود كه ما با خليفه بيعت كرده ايم . اگر همسر و پسر عموى شما زودتر از اين اقدام مى كرد هرگز از وى عدول نكرده و با ابوبكر بيعت نمى كرديم .\r\nامام على عليه السلام به اين سخن پوچ آنها چنين جواب داد :\r\nآيامىتوانستم پيكر رسول خدا 9 را رهاكرده و بر سرحكومت‌نزاع كنم . « 2 » \r\nآرىاين چنين بود كه انبوه مصائب بر حضرت زهرا عليها السلام هجوم آورد و او به\r\n\r\n","description":"","footnote":" ( 1 ) - شرح نهج البلاغه ، ابن ابى الحديد ، ج 21 ، ص 214 .  ( 2 ) - فاطمه زهرا ، ص 567 . ","page_name":" 74 ","page_number":72},
  {"content":"\r\n\r\nتنها راه باقى مانده پناه برد و آن گريه و شكايت بردن به پيشگاه خداوند بود . آن بانو تا آخر عمر به واسطهء اين ناگوارى ها سوخت و شدّت غم و تأثير ضربه هاى وارد بر جسمش ، سرانجام او را به بستر بيمارى كشاند .\r\n\r\nق - ملاقات زنان با حضرت زهرا ( س )\r\nدر روزهاى آخر عمر ، زنان مهاجر و انصار براى عيادت به حضور آن بانو شرفياب شدند . حضرت از فرصت پيش آمده استفاده كرد و ضمن ايراد خطبه اى مشروح آنها را مورد نكوهش شديد قرار داد كه چرا شوهرانشان براى احقاق حقوق از دست رفتهء اهل بيت ، به يارى آنها برنخاستند ، سپس پيش بينى كرد كه در آينده اى نزديك گرفتار حاكمانى ستمگر مىشوند كه مال و ناموس آنها را مورد تعرض قرار مىدهند . آن حضرت در قسمتى از سخنانش فرمود :\r\n« امَّا لَعُمْرى لَقَدْ لَقَحَتْ فَنَظِرَةٌ رَيْثما تُنْتِجُ ، ثُمَّ احْتَلِبُوا امِلْءَ الْقَعْبِ دَماً عَبيطاً وَ ذُعافاً مُبيداً هُنالِكَ يَخْسَرُ الْمُبْطِلُونَ وَ يَعْرِفُ التَّالُونَ ، غَبَّ مَسَّسَهُ الْأَوَّلُونَ . . . وَ أَبْشِرُوا بِسَيْفٍ صارِمٍ وَ سَطْوَةِ مُعْتَدٍ غاشِمٍ ، وَ هَرْجٍ شامِلٍ ، وَ اسْتِبْدادٍ مِنَ الظَّالِمينَ يَدَعُ فَيْئَكُمْ زَهيداً وَجَمْعَكُمْ حَصيداً . . . »\r\nبه جانم قسم ، نطفهء فتنه در خاطره ها منعقد گرديده ، اندكى بيايد تا اين آبستن فرزند آورد ، آن گاه وقت آن است كه به جاى شير از پستان روزگار خون بدوشيد و قدح‌ها را پر از خون تازه و زهر كشنده كنيد . آنجاست كه بد كاران و زيانكاران را جز زيان دست آوردى نباشد و آيندگان ، سرانجام شومى كه پيشينيان طرح و اجرا نموده اندبيابند . . . شما را به شمشيرهاى براّن بشارت و به قدرت‌هاى جبار و متجاوز حوالت باد كه هرج و مرج كامل بر\r\n\r\n","description":"","footnote":"","page_name":" 75 ","page_number":73},
  {"content":"\r\n\r\nجامعه سايه اندازد و استبداد و خود سرى بر مردم حكومت كند و بيت المالتان را بجز اندكى غارت كنند و كشته هاتان را به ستم بدروند . . . . « 1 » \r\n\r\nظ - شهادت\r\nبدين ترتيب ، جسم حضرت زهرا عليها السلام روز به روز از شدّت غم ودرد ، لاغرتر مىشد تا سرانجام بعد از مدّت كوتاهى پس از وفات پدر ، جهان فانى را وداع گفت .\r\nآن حضرت در وصيّت خود از امام متّقيان خواست كه او را شبانه دفن كند و هيچ كدام از حاكمان وقت را كه ظلم بسيار بر او روا داشته و غضبناكش كرده بودند براى تشييع جنازه وى نخواند . « 2 » \r\nامام على عليه السلام طبق وصيّت ، حضرت زهرا عليها السلام را غسل داد و با كمك تنى چند از نزديكان به خاك سپرد و دستور داد چندين قبر در جاهاى مختلف ساختند تا قبر آن مظلوم شهيد شناخته نشود و از تعرّضات دشمنان مصون بماند . بدين ترتيب ، پرونده زندگى گرامى ترين بانوى جهان ، دختر رسول خدا و همسر ولى خدا و مادر دو سرور جوانان بهشت ، پايان پذيرفت و آن وجود شريف به ملأ اعلا پيوست .\r\n« اللَّهُمَّ صَلِّ عَلَيْها وَ عَلى ابيها وَ بَعْلِها وَ بَنيها وَاجْعَلْنا مِنْ مُحِبّيها وَ مُحِبّى مُحِبّيها وَ مُبْغِضى مُبْغِضيها انَّكَ عَلى كُلِّ شَىْءٍ قَديرٌ وَ بِالْاجابَةِ جَديرٌ »\r\n\r\n","description":"","footnote":" ( 1 ) - فاطمه زهرا ، توفيق ابوعلم ، ص 239 ؛ بحارالانوار ، ج 43 ، ص 160 .  ( 2 ) - بحارالانوار ، ج 3 ، ص 199 . ","page_name":" 76 ","page_number":74},
  {"content":"\r\n\r\n\r\nفصل دوم : پرورش دهندگان پپامبر دركودكى\r\nدر اين فصل به شرح حال بانوانى مى پردازيم كه در دوران كودكى رسول خدا صلى الله عليه و آله ، كمر همت براى خدمت آن بزرگوار بسته و با تمام وجود ، در پرورش آن طفل گرانقدر ، كوشيده‌اند ؛ آمنه ، مادر بزرگوار آن حضرت ، فاطمهء بنت اسد ، مادر امير مؤمنان ، حليمهء سعديه ، مادر رضاعى و ام ايمن پرستار آن گرامى .\r\n\r\nآمنه دختر وهب\r\nمادر پيامبر صلى الله عليه و آله « آمنه » دختر « وهب بن عبد مناف » است . اين بانوى با فضيلت و بزرگوار ، به عفّت و پاكدامنى شهرت داشت . دربارهء او گفته اند :\r\nخداوند ، آن چنان جمال و كمال به وى عطا كرده بود كه به حكيمهء قوم خود معروف بود . در فصاحت و بلاغت ، گوى سبقت از تمام زنان عرب ربوده و در جايگاه بلندى قرار داشت . « 1 » \r\n\r\n","description":"","footnote":" ( 1 ) - درالمنثور فى طبقات ربّات الخُدور ، زينب بنت يوسف فواز العاملى ، ص 16 . ","page_name":" 77 ","page_number":75},
  {"content":"\r\n\r\nعبدالمطّلب آمنه را براى پسرش « عبداللّه » خواستگارى كرد ، و تنها ثمرهء اين پيوند خجسته ، وجود اشرف كاينات و خاتم رسولان ، حضرت محمد صلى الله عليه و آله ، بود .\r\nدر وصف آمنه گفته اند ، كه در بين زنان مكه ، كسى هم‌شأن او نبود .\r\nاو بانويى بزرگوار و داراى روحى پاك و عفيف و نيز اديب ، عاقل ، فصيح و بليغ بود و خداوند ، به وى جمالى غير قابل وصف عطا كرده بود . « 1 » \r\nاز فضل و بزرگوارى اين بانو همين بس ، كه شايستگى مادرى گل سرسبد خلقت را داشت .\r\nبعضى از علما و نويسندگان اهل سنت بدون توجه و تحقيق كافى نظر داده اند كه پدر و مادر رسول خدا مؤمن نبوده و همچون بقيهء اعراب شبه جزيره مشرك بوده اند . البته علماى محقق اهل سنت‌باتمسك به قرآن و سنت ، اين نظر را باطل شمرده و ايمان آن بزرگواران را ثابت كرده‌اند .\r\nعالمانى همچون سيوطى ، دمياطى ، ابن حجر و بسيارى ديگر بر ايمان اجداد و پدر و مادر رسول خدا تصريح كرده اند . « 2 » \r\nسيوطى گويد :\r\nتا آنجا كه من استقراء كرده ام ، مادران پيامبران را مؤمن يافته‌ام . « 3 » \r\nهمچنين در كتب اهل سنت ، از كعب الاحبار روايت شده كه گفت :\r\nمن در كتاب هاى زيادى از كتاب هاى پيامبران پيشين خوانده‌ام كه ملائكه\r\n\r\n","description":"","footnote":" ( 1 ) - رياحين الشريعه ، ج 2 ، ص 387 .  ( 2 ) - ر . ك الخصائص الكبرى ، سيوطى ، ج 1 ، ص 64 به بعد ؛ السيرة الحلبيه ، ج 1 ، ص 42 .  ( 3 ) - رياحين الشريعه ، ج 2 ، ص 388 به نقل از مسالك الخلفافى والدى المصطفى ، سيوطى . ","page_name":" 78 ","page_number":76},
  {"content":"\r\n\r\nبه جهت وضع حمل مادر هيچ پيامبرى به زمين نخواهند آمد مگر براى مريم بنت عمران مادر حضرت عيسى وآمنه بنت وهب مادر پيامبر و حجاب هاى بهشتى رابراى هيچ زنى جز مريم و آمنه ، نمىزنند . « 1 » \r\nاين نقل كعب الاحبار - كه در كتب اهل سنت نقل شده - دلالت بر درجهء ايمان والاى آمنه دارد ؛ زيرا خداوند هيچ‌گاه زنى مشرك را همرديف زن مؤمنى چون مريم قرار نمىدهد .\r\nعلماى شيعه همگى اعتقاد دارند كه اجداد پيامبر تا حضرت آدم و حوا سلام الله عليهم مؤمن و موحد بوده اند و براى اثبات آن ، به آيات و روايات متعددى استناد كرده‌اند .\r\nعلامهء مامقانى در شرح حال آمنه مى نويسد :\r\nاز ضروريات مذهب شيعه اين است كه اجداد پيامبر از طرف پدر و مادر مشرك نبوده و ناپاكى شرك ، آنان را نيالوده است و آنان تاحضرت آدم موحد و يكتا پرست بوده اند . آيات قرآن بر اين مطلب شهادت مىدهد . از جمله كلام خدا : « الذى يريك حين تقوم و تقلبك فى الساجدين - خدايى كه تو را به هنگام برخاستن و حركت و گشتن تو را در ميان سجده كنندگان مى بيند » « 2 »  كه ساجدين به پيامبر يا وصى پيامبر تفسير شده ( يعنى انتقال نطفهء تو از پشت پيامبر به پيامبر ديگر يا به صلب وصيى از اوصيا و كلام خدا كه فرمود : « قل رب ارحمهما كما ربيّانى صغيرا - بگو پروردگارا ! پدر ومادرم رامورد رحمت خويش قرار ده همچنان‌كه آنان در كودكى ( به من رحم\r\n\r\n","description":"","footnote":" ( 1 ) - به نقل از رياحين الشريعه ، ج 2 ، ص 387 .  ( 2 ) - در روايات از معصومين نقل شده منظور از گشتن در بين سجده كنندگان انتقال نطفهء آن حضرت‌به صلب پيامبران و رحم پاكيزگان است . ر . ك : البرهان ، ج 3 ، ص 192 - 194 ؛ درالمنثور ج 5 ، ص 98 . ","page_name":" 79 ","page_number":77},
  {"content":"\r\n\r\nآورده و ) تربيتم كردند » و اين كلام خدا كه فرمود : « ولا تصلّ على احد منهم مات ابداً ولاتقم على قبره - و هر گز بر هيچ مرده‌اى از آنان نماز مگزار و بر سر قبرش - به دعا و زيارت - نايست ! » و حال آنكه رسول خدا صلى الله عليه و آله قبر پدر و مادرش را زيارت مى كرد ( اگر آنان مشرك بودند اين عمل از پيامبر سر نمى زد ) و آيات ديگر كه دلالت بر ايمان آنان دارد و روايات در اين مورد متواتر معنوى است از جمله روايت پيامبر كه فرمود :\r\nدر اصلاب و رحم‌هاى پاكيزه بوده است . « 1 » \r\nسخنان آمنه هنگام وفاتش دلالت بر ايمان او به توحيد و رسالت پيامبر دارد . وى درحالى كه در بستر مرگ افتاده بود ، نگاهش به رسول خدا افتاد كه بازى مى كرد . در آن حال اشعارى به اين مضمون خواند :\r\nاگر آنچه در خواب ديده‌ام صحيح باشد ، پس تو همان پيامبر برگزيده بر بندگان خدا خواهى بود .\r\nدر مكه و غير آن ، براى دعوت به توحيد و اسلام - دين پدر نيكوكارت ابراهيم - مبعوث مىشوى .\r\nخداوند تو را از دوست داشتن و پرستش بتها به همراه مردم ، باز داشته است .\r\nسپس چنين ادامه داد : هر زنده اى مى ميرد و هر جديدى كهنه مىشود و هر بزرگى فانى مىشود و من ، مى ميرم ولى نامم باقى خواهد بود ، چرا كه فرزندى نيكو به جاى نهاده‌ام . « 2 » \r\n\r\n","description":"","footnote":" ( 1 ) - تنقيح المقال ، ج 3 ، فضل النساء ، ص 70 .  ( 2 ) - درالمنثور فى طبقات ربات الخدور ، زينب فواز العاملى ، ص 16 ؛ رياحين الشريعه ، ج 2 ، ص 387 . ","page_name":" 80 ","page_number":78},
  {"content":"\r\n\r\nهنوز چندماهى از ازدواج آمنه با عبدالله نگذشته بود كه وى به قصد تجارت به طرف شام سفر كرد و در برگشت از شام در بين راه بدرود حيات گفت و در مدينه مدفون شد .\r\nغم از دست دادن شوهر بر اين بانو بسيار سنگين بود ؛ ولى اميد او پس از خداوند ، فرزندى بود كه در شكم داشت . با تولّد رسول خدا صلى الله عليه و آله ، آمنه به تربيت و نگهدارى فرزند خود همت گماشت . رسول خدا در سنين كودكى بود كه مرگ مادر نيز فرا رسيد و اين بانوى گرامى ديده از جهان فرو بست .\r\n\r\nفاطمه بنت اسد\r\nفاطمه دختر اسد بن هاشم و تنها همسر ابوطالب ( بزرگ قريش ) بود . وى براى او شش فرزند آورد ؛ چهار پسر به نام هاى طالب ، عقيل ، جعفر و على و دو دختر به نام هاى فاخته ( ام هانى ) و جمانه .\r\nدر هنگام ولادت پيامبر ، فاطمهء بنت اسد در خدمت آمنه بود .\r\nوقتى حضرت رسول صلى الله عليه و آله به دنيا آمد ، نورى پديدار شد كه شرق و غرب عالم را فراگرفت . آمنه و فاطمه از مشاهدهء اين نور متعجب شدند . ابوطالب كه آنها را در اين حالت يافت و جريان نور را شنيد ، به فاطمه گفت :\r\nمى خواهى ترا مژده اى دهم ؟ آگاه باش . تو نيز در آينده پسرى به دنيا خواهى آورد كه « وصىّ » اين مولود خواهد بود . « 1 » \r\n\r\n","description":"","footnote":" ( 1 ) - زندگانى حضرت اميرالمؤمنين ، هاشم رسولى محلاتى ، ج 1 ، ص 15 ؛ مناقب ، ابن شهر آشوب ، ج 1 ، ص 32 ، با دخل و تصرف . ","page_name":" 81 ","page_number":79},
  {"content":"\r\n\r\nوقتى مرگ عبدالمطلب فرا رسيد ، فرزندان خود را مخاطب ساخت و گفت :\r\nكدام يك از شما كفالت محمد رابه عهده مى گيرد ؟\r\nآنها انتخاب را به پيامبر وا گذاردند و آن حضرت نيز ابوطالب را برگزيد . عبدالمطلب سفارشات لازم را نمود و محمد به خانهء ابوطالب آمد و فاطمهء بنت اسد خدمتكارى او را عهده دار شد . او تمام همت خويش را صرف كرد ، تا به بهترين صورت از پيامبر مواظبت و مراقبت نمايد . امام صادق عليه السلام فرمود :\r\nفاطمه از نيكوكارترين مردم نسبت به رسول خدا ( ص ) بود . « 1 » \r\nپيامبر فرمود :\r\nبااين‌كه فاطمه بنت اسد چند فرزند داشت ، ولى آنها را گرسنه مى گذارد و مرا سير مى كرد ؛ در حالى كه آنها برهنه بودند ، مرا مى پوشاند و در حالى كه آنها غبار آلود و ژوليده بودند ، مرا روغن مى زد ( و نظيف مى كرد ) . به خاطر همين رعايت ها بود كه حضرت ، او را مادر ناميد . « 2 » \r\nمحبت و فداكارى فاطمه - همسر ابوطالب - به پيامبر به حدّى بود كه بعد از وفات حضرت ابوطالب ، پيامبر جاى خالى محبت او را احساس نمى كرد و فاطمه با محبت‌هايش اجازه نمىداد كه پيامبر فقدان محبت و پشتيبانى ابوطالب را احساس كند . هنگام وفات آن بانوى بزرگ ، پيامبر احساس كرد كه گويا آن روز هم عمويش را از دست داده و هم فاطمه را\r\n\r\n","description":"","footnote":" ( 1 ) - تنفيح المقال ، مامقانى ، ج 3 ، فصل النسا ، ص 81 .  ( 2 ) - بحارالانوار ، ج 35 ، ص 70 . ","page_name":" 82 ","page_number":80},
  {"content":"\r\n\r\nكه همچون مادر او بود و به همين جهت فرمود :\r\n« الْيَوْمَ فَقَدْتُ بِرَّابى طالِبٍ » « 1 » \r\n\r\nايمان فاطمه\r\nگفتيم كه در هنگام ولادت پيامبر ، فاطمه شاهد نورى بود كه شرق و غرب را فراگرفت و ابوطالب به فاطمه گفت كه اين مولود ، پيامبر است و تو وصى او را به دنيا خواهى آورد . اين بانوى بزرگوار ، قبل از بعثت پيامبر ، موحّد و معتقد به خداوند يكتابود .\r\nفاطمه گويد :\r\nدر صحن خانهء ما درخت خرمايى وجود داشت ، كه مدتى از خشك شدن آن مىگذشت . هنگامى كه پيامبر صلى الله عليه و آله به خانهء ما آمد ، روزى با دست درخت خشك خرما را لمس كرد . در همان هنگام ، درخت سبز شد و خرماى تازه بارآورد . من هر روز خرماهايى را كه از درخت مى افتاد جمع مى كردم و در ظرفى مى ريختم و پيامبر ، وقت چاشت مىآمد و آن خرماها را از من مى گرفت و بين بچه ها تقسيم مىكرد . روزى به منزل آمد و فرمود : مادر ! خرماها را بده . من عرض كردم : فرزندم ! امروز درخت خرما نداشت . قسم به نور چهرهء او ، ديدم به طرف نخل رفت و كلماتى گفت كه ناگهان درخت خم شد ، بحدّى كه سر درخت در دسترس قرار گرفت و حضرت به اندازهء نياز خرما برگرفت و درخت به حال اوّل بازگشت . آن روز ، من اين دعا بر زبانم جارى شد : خدايا ! اى پروردگار آسمان ها ، مرا فرزند پسرى روزى كن\r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 81 . ","page_name":" 83 ","page_number":81},
  {"content":"\r\n\r\nتا برادرى براى محمد صلى الله عليه و آله باشد .\r\nهمان شب خداوند ، على را روزى من كرد . « 1 » \r\nفاطمه ، هنگام ولادت على عليه السلام ، به كنار كعبه آمد و به پيشگاه خداوند عرضه داشت :\r\nپروردگارا ! من به تو و همهء پيامبران و كتاب هايى كه از سوى تو آمده و گفتار جدّم ، ابراهيم خليل ، ايمان دارم ؛ او كه اين خانه را بنا كرد .\r\nپروردگارا ! به حق او و به حق اين نوزادى كه در شكم من است ، ولادت او را بر من آسان كن .\r\nبه دنبال آن ، ناگهان ديوار كعبه شكافته شد و فاطمه درون خانه رفت و نوزادش ، امام على عليه السلام ، درون خانه خدا به دنياآمد . « 2 » \r\nاين ، هم فضيلتى براى نوزاد است و هم براى ما در نوزاد . وقتى پيامبر به رسالت مبعوث شد ، فاطمه در زمرهء اولين ايمان آورندگان بود . حضرت براى ملاقات او به خانه‌اش مىرفت ، او را بسيار احترام مى نمود و در خانهء او خواب قيلوله مى كرد . « 3 » \r\n\r\nوفات فاطمه\r\nآن بانوى گرامى پيش از مردن به بيمارى مبتلا شد و قدرت سخن گفتن را از دست داد . در آن حال ، با اشاره از رسول خدا صلى الله عليه و آله درخواست كرد كه\r\n\r\n","description":"","footnote":" ( 1 ) - مناقب ، ج 1 ، ص 37 .  ( 2 ) - زندگانى امير المؤمنين ، ج 1 ، ص 13 . علامه امينى نام مدارك و علماى اهل سنت كه اين منقبت را ذكر كرده اند بر شمرده است ( الغدير ، ج 6 ، ص 13 ) .  ( 3 ) - اعلام النساء ، عمررضا كحّاله ، ج 4 ، ص 32 . ","page_name":" 84 ","page_number":82},
  {"content":"\r\n\r\nوصيّت او را بپذيرد و كنيزش را از طرف او آزاد كند . حضرت نيز پذيرفت .\r\nچند روزى از بيمارى آن بانو نگذشته بود كه جان به جان آفرين تسليم كرد .\r\nامام على عليه السلام گريان ، خدمت پيامبر رسيد و عرض كرد : مادرم از دنيا رفت . حضرت فرمود : واللّه ، مادر من نيز بود . آن گاه به زنان دستور داد تا آن بانو را غسل دادند و يكى از پيراهن هاى خود را كه مى پوشيد به آنها داد تا او را در آن كفن كنند ، و به مسلمانان فرمود :\r\nهر گاه ديديد كار نوظهورى انجام دادم ، سبب آن را از من‌بپرسيد .\r\nپيامبر صلى الله عليه و آله جنازهء آن مخدره را به دوش گرفت و تا نزديك قبر ، زير جنازه بود . در آنجا ، جنازه را بر زمين نهاد ؛ ابتدا خود وارد قبر شد و در آن خوابيد . سپس جنازه را به دست خود در قبر نهاد . بعد سر خود را به طرف او خم كرد و مدت طولانى با او سخن گفت و در ضمن به او گفت : پسرت ، پسرت . آن گاه ازقبر خارج شد و قبر را پوشانيد و در آخر ، خود را بر روى قبر انداخت ؛ حاضران شنيدند كه مىگفت : « لااله الا الله » خداوندا ! او را به عنوان امانت به تو مىسپارم . سپس از جاى برخاست و بازگشت .\r\nاصحاب از پيامبر صلى الله عليه و آله علت اين كارهاى بى سابقه را پرسيدند . در جواب فرمود :\r\nيك روز چگونگى روز قيامت را براى فاطمه بيان كردم و اين‌كه مردم در آن روز برهنه محشور مى شوند . او گفت : واى از اين رسوايى ! من ضمانت كردم كه خداوند او را بابدن پوشيده محشور گرداند ؛ و از فشار قبر گفتم . او گفت : واى از ناتوانى ! و من ضمانت كردم كه خداوند او را از فشار قبر در امان دارد و كفايت كند . براى همين او را در پيراهن خود كفن كردم و در قبر\r\n\r\n","description":"","footnote":"","page_name":" 85 ","page_number":83},
  {"content":"\r\n\r\nاو خوابيدم . اين‌كه خم شدم و با او سخن گفتم براى اين بود كه پرسش هايى كه از او مى شد به او تلقين كنم . هنگامى كه از او پرسيدند : پروردگارت كيست ؟ جواب داد . وقتى پرسيدند : پيامبرت كيست ؟ جواب داد و چون پرسيدند : ولىّ و امامت كيست ؟ در جواب در مانده گشت ؛ از اين رو به او گفتم : پسرت ، پسرت . « 1 » \r\nدر روايت ديگرى آمده است كه آن حضرت در قبر فاطمه ايستاد و با صداى بلند فرمود :\r\n« اى فاطمه ! من ، محّمد ، سيد فرزندان آدم هستم و فخر نمىورزم . هنگامى كه بر تو وارد شدند و از خدايت پرسيدند ، بگو : اللّه ، پروردگار من است و محمّد صلى الله عليه و آله ، پيامبر و اسلام ، دين و قرآن ، كتاب و فرزندم ، امام و ولىّ من است . سپس از قبر خارج شد . « 2 » \r\nپيامبر صلى الله عليه و آله درنمازى كه بر جنازهء او خواند هفتاد تكبير گفت . وقتى علّت را از آن حضرت پرسيدند ، فرمود :\r\nهفتاد صف از فرشتگان بر او نماز خواندند و براى هر صف يك تكبير گفتم . « 3 » \r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 81 ؛ زندگانى اميرالمؤمنين ، ج 1 ، ص 17 - 20 .  ( 2 ) - العباس بن الامام على بن ابى طالب ، عبدالرزاق الموسوى المقرم ، ص 33 ، به نقل از مجالس ، صدوق ، ص 189 .  ( 3 ) - زندگانى اميرالمؤمنين ، ج 1 ، ص 19 . ","page_name":" 86 ","page_number":84},
  {"content":"\r\n\r\n\r\nحليمهء سعديّه ( مادر رضاعى پيامبر )\r\nاشراف مكه ، فرزندان خود رابه دايه هاى باديه نشين مى سپردند ، تا آنها را در هواى آزاد باديه به دور از شهر مكه ، پرورش دهند .\r\nعبدالمطّلب ، جدّ و سرپرست پيامبر ، در اين فكر بود كه زنى شايسته براى دايگى پيامبر انتخاب نمايد . به همين منظور ، دايه هاى فراوانى به منزل آمنه آمدند . ولى طفل شيرخوار ، پستان هيچ كدام را قبول نكرد .\r\nحليمهء سعديّه ، كه بانويى فصيح ، عفيف ، جميل ، و داراى نسبى نيكو بود براى شيردادن و نگهدارى طفل ، به منزل آمنه رفت و طفل ، پستان او را گرفت .\r\n« عقيل بن ابى وقاّص » وقتى خواست او را به « عبدالمطلب » معرفى كند . گفت :\r\nمن ، در ميان زنان بزرگ عرب ، بانويى عاقل مى شناسم كه فصيح‌ترين و نيكو چهره ترين آنهاست . از حسب و نسب رفيع ترى برخوردار است ؛ او حليمهء سعديّه است . « 1 » \r\nبنا به نقلى ، عبدالمطّلب به پدر حليمه گفت :\r\nمى خواهم دختر تو را به عنوان دايهء نوهء شيرخواره ام برگزينم - عبداللّه - پدر حليمه - گفت : من دو دختر دارم ، كدامين را مى فرمايى ؟ عبدالمطّلب گفت : آن كه از حيث عقل ، كامل‌تر و شيرش بيشتر و عفيف‌تر است . عبداللّه\r\n\r\n","description":"","footnote":" ( 1 ) - بحارالانوار ، ج 15 ، ص 342 . ","page_name":" 87 ","page_number":85},
  {"content":"\r\n\r\nگفت : حليمه را به شما معرّفى مى كنم كه او ، مانند خواهرش نيست . بلكه خداوند تعالى او را به فهم ، عقل ، فصاحت ، راستگويى و مهربانى برترى داده و شيرش گواراتر است . « 1 » \r\n« ابوالحسن بكرى » مى گويد :\r\nحليمهء سعديّه ، از پاكيزه ترين و عفيف ترين زنان قوم خود بود و به همين جهت ، خداوند به او فضيلت شيردادن به رسول گرامى اسلام صلى الله عليه و آله راعطا فرمود . « 2 » \r\nحليمه دايه‌اى شايسته براى رسول خدا بود . او مدت دو سال به پيامبر شير داد و بيش از چهار سال او را در قبيلهء بنى سعد نگهداشت تا رشد و نمو كافى كند و بعد از آن ، او رابه مكه برد و به مادر وجدش تحويل داد . « 3 »  او تمام كوشش و جدّيت خود را به كار برد تا به بهترين شكل از پيامبر پرستارى كند . علاقهء او به پيامبر ، قابل توصيف نيست . وى رسول خدا را بر فرزندان خود ، مقدم مى داشت و هيچ وقت از او جدا نمىشد ، بخصوص ، وقتى كه بركاتى از وجود مقدس پيامبر ديد ، دريافت كه اين طفل شيرخوار مورد نظر خداوند است .\r\nاو هميشه در زمزمه هاى خود با پيامبر مى گفت :\r\nاى فرزند عزيزم ! به خداى آسمان ها قسم كه تو نزدمن از پسرم و نور چشمم « ضمره » محبوبترى ! آيا ممكن است ، من زنده باشم ، تا همچنان كه تو را در\r\n\r\n","description":"","footnote":" ( 1 ) - همان ، ص 344 .  ( 2 ) - همان ، ص 372 .  ( 3 ) - تاريخ پيامبر ، آيتى ، ص 53 ؛ فروغ ابديت ، ج 1 ، ص 137 . ","page_name":" 88 ","page_number":86},
  {"content":"\r\n\r\nكودكى ديدم ، در بزرگى نيز ببينم ؟ « 1 » \r\nمحبّت ها و فداكارى هاى حليمه ، هميشه مدّ نظر رسول خدا صلى الله عليه و آله بود .\r\nپيامبر ، هميشه درصدد جبران اين محبّت ها ، و قدردانى از فداكارى هاى او بود پس از ازدواج پيامبر صلى الله عليه و آله با خديجه عليها السلام ، روزى گذر حليمه به مكه افتاد و خدمت پيامبر رسيد . حضرت ، او را احترام كرده ورداى خود رابراى او گسترانيد و خديجه ، چهل گوسفند و يك شتر به او هديه كرد . « 2 » \r\nدر جنگ حُنين تعداد زيادى از زنان بنى سعد به اسارت درآمدند . بعد از آن ، تعدادى ازسران بنى سعد خدمت پيامبر رسيده ، و به آن بزرگوار اطلاع دادند كه در بين اسيران ، خواهران ، عمه ها و خاله هاى رضاعى شما هستند و او را به شفاعت طلبيدند و خواستند كه به خاطر خدمات آنان در دوران كودكى به آن بزرگوار ، آنان را آزاد كند .\r\nچون اسيران بين مجاهدان تقسيم شده بود ، حضرت آنان را راهنمايى كرد كه در جمع مسلمانان در مسجد بر او وارد شوند و تقاضايشان را مطرح كنند و از او شفاعت بخواهند . آنان به دستور پيامبر عمل كردند و حضرت در جمع مسلمانان ، ضمن آزاد كردن اسيرانى كه سهم خود و فرزندان عبدالمطلب بود ، از مجاهدان تقاضا كرد اسيران بنى سعد را آزاد كنند و به كسانى كه اسيران را آزاد كنند وعده داد كه از غنيمت آينده به جاى هر اسير ، شش نفر به آنان بدهد . بدين صورت آن بزرگوار ،\r\n\r\n","description":"","footnote":" ( 1 ) - بحارالانوار ، ج 15 ، ص 346 .  ( 2 ) - اعيان الشيعه ، ج 1 ، ص 219 . ","page_name":" 89 ","page_number":87},
  {"content":"\r\n\r\nنيكىهاى آنان را با جزاى خير پاسخ داد و قلب هاى آنان را به اسلام متمايل كرد . « 1 » \r\nدر همين جنگ ، « شَيْماء » خواهر رضاعى پيامبر ( دختر حليمه ) اسير شد . وقتى به حضور پيامبر شرفياب شد و خود را معرفى كرد ، حضرت رداى خود را براى وى پهن كرد و او را برآن نشاند و احترام كرد و در آخر بين ماندن با عزت و سرافرازى پيش پيامبر يا بازگشت با هدايا به قبيله مخير كرد ؛ او بازگشت را اختيار كرد و حضرت ضمن بخشيدن غلام و كنيزى به او ، او را به سوى قبيله اش روانه داشت . « 2 » \r\nاينها نمونه هايى از قدردانىهاى پيامبر نسبت به خدمات و زحمات حليمهء سعديّه بود .\r\n\r\nام ايمن\r\nامّ ايْمَن ، كنيز و آزاد شدهء رسول خدا بود . نامش بَرَكَه « 3 »  و قبل از ولادت پيامبر ، كنيز و خدمتگزار خانهء عبدالله - پدر پيامبر - بود . بعد از بازگشت پيامبر از قبيلهء بنى سعد ، اين كنيز نيكوكار ، وظيفهء خدمتگزارى و پرستارى پيامبر را عهده دار شد و تاسنين جوانى پيامبر ، در خدمتگزارى نسبت به آن حضرت كوتاهى نكرد . در سفر آمنه و فرزندش به مدينه براى زيارت بستگان ، او نيز همراه آنان بود و وقتى آمنه در اين سفر دار فانى را وداع گفت ، ام ايمن پيامبر را به مكه آورد و به دستور عبدالمطلب ، همچنان\r\n\r\n","description":"","footnote":" ( 1 ) - مغازى واقدى ، ج 2 ، ص 951 - 953 .  ( 2 ) - تاريخ پيامبر ، آيتى ، ص 554 .  ( 3 ) - اعيان الشيعه ، ج 3 ، ص 475 . ","page_name":" 90 ","page_number":88},
  {"content":"\r\n\r\nعهده دار سرپرستى و خدمتگزارى پيامبر گرديد .\r\nپيامبر پس از ازدواج با خديجه ، ام ايمن را آزاد كرد ، ولى او حتى پس از آزادى نيز از درگاه اين خانه كناره نگرفت و همچنان خدمتگزار اين خانواده ماند و پرستارى فرزندان خانواده را به عهده گرفت و حتى بعد از وفات پيامبر نيز در خدمت دخترش زهراى مرضيه عليها السلام بود . « 1 »  او در همان سال‌هاى اول به پيامبر ايمان آورد و ابتدا به حبشه وسپس به مدينه هجرت كرد و از اولين مهاجران به مدينه بود و در آنجا با پيامبر بيعت كرد . « 2 » \r\nام ايمن بعد از آزادى ابتدا با « عبيد بن زيد بن حارث حبشى » ازدواج كرد و « ايمن » نتيجهء اين ازدواج بود . ايمن كه از اصحاب رسول خدا به شمار مى رفت در مكّه به آن حضرت ايمان آورد و در زمرهء اوّلين مهاجران بود - شيخ طوسى او را در زمرهء هشت نفرى دانسته كه در احد صبر و پايدارى نمودند و از رسول خدا صلى الله عليه و آله دفاع كردند . « 3 » \r\nايمن ، در جنگ « حُنين » در ركاب رسول خدا صلى الله عليه و آله بود ، وهنگامى كه دشمن ناگهان هجوم آورد و بيشتر مسلمانان پا به فرار گذاشتند ، او از معدود كسانى بود كه مقاومت كرد . او در اين جنگ ، عاشقانه از پيامبر دفاع كرد و در نهايت به شهادت رسيد . « 4 » \r\nدومين ازدواج ام‌ّايمن با « زيدبن حارثه » پسرخواندهء پيامبر صلى الله عليه و آله بود و با اين ازدواج ، صاحب فرزندى به نام اسامه گرديد .\r\n\r\n","description":"","footnote":" ( 1 ) - بحارالانوار ، ج 15 ، ص 116 . رسالهء توضيح الاشتباه والاشكال ، محمدعلى ساروى ، ص 71 .  ( 2 ) - رياحين الشريعه ، ج 2 ، ص 327 .  ( 3 ) - اعيان الشيعه ، ج 3 ، ص 522 ؛ رساله توضيح الاشتباه والاشكال ، ص 71 .  ( 4 ) - همان . ","page_name":" 91 ","page_number":89},
  {"content":"\r\n\r\nامّ ايمن ، در تعدادى از جنگ ها از جمله در غزوهء احد و خيبر حاضر بود و كار آبرسانى و مداواى مجروحان رابرعهده داشت . « 1 »  در غزوهء احد « حِبّان بن عَرِقَه » از كفّار ، تيرى به سوى امّ ايمن انداخت كه به او اصابت كرد . حِبّان خوشحال شد . رسول خدا صلى الله عليه و آله كه شاهد واقعه بود ، تيرى به « سعد بن وقّاص » داد ، تا تلافى كند . سعد ، تير را به طرف حبّان انداخت و به وى اصابت كرد ، پيامبر لبخند زد و فرمود :\r\nسعد ، انتقام او را گرفتى ؛ خداوند دعايت را مُستجاب كند ، و تير اندازيت را محكم گرداند . « 2 » \r\nامّ ايمن ، از شجاعت بالايى برخوردار بوده و مى گفت :\r\nاگر رسول خدا صلى الله عليه و آله به زنان ، اجازهء نبرد مى داد ، من نخستين زنى بودم كه در ركابش پيكار مى نمودم . « 3 » \r\nدر روايتى آمده است كه وقتى خبر كشته شدن رسول خدا صلى الله عليه و آله در احد منتشر شد ، بسيارى از افراد ، فراركرده ، خبر كشته شدن پيامبر را در مدينه پخش كردند .\r\nمردان فرارى كه پيش زنان خود مى رفتند ، مورد اعتراض آنان قرار مى گرفتند . از جملهء فراريان ، اوس بن قيظىّ با تنى چند ازافراد بنى حارثه بود كه خود را به مدينه رساند . امّ ايمن ، خاك بر چهرهء آنان پاشيد و براى برخى از آنها دوك آورد و گفت : شمشيرت را به من بده و دوك بريس ! و\r\n\r\n","description":"","footnote":" ( 1 ) - همان ، ص 332 ، با دخل و تصرف .  ( 2 ) - كامل ابن اثير ، ج 2 ، ص 160 .  ( 3 ) - زنان صدر اسلام ، محمد على بحرالعلوم ، ترجمهء محمد على امينى ، ص 88 . ","page_name":" 92 ","page_number":90},
  {"content":"\r\n\r\nسپس همراه بعضى از زنان ، عازم احد شد . « 1 » \r\nپيامبر صلى الله عليه و آله به امّ ايمن علاقهء خاصّى داشت و هرگاه او را مىديد ، مى فرمود :\r\nاين ، بازماندهء خاندان من است . « 2 » \r\nامّ ايمن به هنگام ازدواج حضرت زهرا عليها السلام نيزكوشش فراوان نمود .\r\nبنا به نقلى ، پيامبر قسمتى از صداق فاطمه عليها السلام را به او داد تابراى عروسى ، اثاثيهء لازم را تهيه نمايد . « 3 » \r\nپس از ازدواج حضرت زهرا عليها السلام و ولادت فرزندانش ، پرستارى از فرزندان او رانيز به عهده گرفت .\r\nروزى همسايگان امّ ايمن ، خدمت پيامبر رسيده و عرض كردند كه امّ ايمن ديشب تا صبح ، مدام گريه مى كرد و لحظه اى ساكت نشد . حضرت دستور داد تا او را حاضر كردند و فرمود :\r\nخدا تو را نگرياند ، چه چيز تو را به گريه واداشته است ؟ عرض كرد : خواب هولناكى ديده‌ام . حضرت فرمود : خواب خود را بيان كن كه خدا و رسول به تعبير آن داناترند .\r\nامّ ايمن گفت : بر من سنگين است كه آنچه را ديده ام ، نقل كنم . حضرت فرمود : تعبير خواب تو چنين نيست كه گمان مى كنى . عرض كرد : در خواب ديدم كه بعضى از اعضاى بدن شما در خانهء من افتاد .\r\n\r\n","description":"","footnote":" ( 1 ) - مغازى واقدى ، ج 1 ، ص 278 .  ( 2 ) - زنان صدر اسلام ، ص 88 .  ( 3 ) - بحارالانوار ، ج 43 ، ص 130 . ","page_name":" 93 ","page_number":91},
  {"content":"\r\n\r\nحضرت فرمود : خواب نيكويى ديده اى . آسوده باش ؛ همانا از فاطمه عليها السلام فرزندى متولد مىشود كه نگهدارى و پرستارى آن به عهدهء تو خواهد بود .\r\nوقتى ابا عبداللّه عليه السلام متولد شد ، امّ ايمن قُنداقهء او را خدمت رسول اللّه صلى الله عليه و آله آورد . آن حضرت فرمود :\r\nامّ ايمن ، اين تعبير همان خواب توست ، بدان كه حسين 7 پارهء تن من است . « 1 » \r\nامّ ايمن ، در مسألهء غصب « فدك » شهادت داد كه پيامبر صلى الله عليه و آله ، فدك را به زهرا عليها السلام بخشيده است . « 2 » \r\nامّ ايمن ، به اندازه اى به فاطمهء زهرا سلام الله عليها علاقه‌مند بود كه وقتى زهرا عليها السلام دنيا را وداع گفت ، امّ ايمن نتوانست جاى خالى او را ببيند ؛ از اين رو ، از مدينه بيرون آمد و به جانب مكّه روان شد . در بين راه ، عطش شديدى به وى دست داد ، به طورى كه نزديك بود هلاك شود ، پس دست به سوى آسمان بلند كرد و گفت :\r\nاى خدا ! من خادم فاطمهء زهرا هستم ، آيا - با اين وجود - مرا از تشنگى ، هلاك مىكنى ؟\r\nوقتى اين جمله را گفت ، خداوند ، دلوى پر از آب از آسمان نازل‌كرد و امّ ايمن ازآب آن دلو نوشيد و به سبب آن ، مدّت هفت سال ، احتياج به آب و غذا پيدانكرد . مردم براى امتحان وى ، در روزهاى بسيار گرم ، او را\r\n\r\n","description":"","footnote":" ( 1 ) - رياحين الشريعه ، ج 2 ، ص 329 .  ( 2 ) - تنقيح المقال ، ج 3 ، فصل النسا ، ص 70 . ","page_name":" 94 ","page_number":92},
  {"content":"\r\n\r\nبه باديه مى فرستادند ، ولى او به هيچ وجه احساس تشنگى نمىكرد . « 1 » \r\nدر كتاب « خصايص فاطميّه » نام سيزده زن بيان شده است كه در زمان ظهور امام زمان ( عج ) رجوع مى كنند تا در خدمت آن حضرت باشند ، از جملهء آنها امّ ايمن است . « 2 » \r\n\r\n","description":"","footnote":" ( 1 ) - بحارالانوار ، ج 43 ، ص 28 .  ( 2 ) - رياحين الشريعة ، ج 2 ، ص 331 . ","page_name":" 95 ","page_number":93},
  {"content":"\r\n . \r\n","description":"","footnote":"","page_name":" 96 ","page_number":94},
  {"content":"\r\n\r\n\r\nفصل سوم : همسران رسول خدا ( ص ) راز تعدّد همسران رسول خدا\r\nدر مورد ازدواج‌هاى رسول اكرم صلى الله عليه و آله براى ما روشن است كه آن حضرت تا سن پنجاه سالگى كه آخر كمال نيروهاى طبيعى انسان است ، با بانوئى كه از او پانزده سال بزرگ‌تر بود ، مى زيسته است و در همه اين مدت با هيچ بانوى ديگرى وصلت نكرد و پس از وفات اين بانو نيز با بانوى سالمند ديگرى ازدواج نمود . زندگى زناشويى پيامبر در مكه چنين بود تا اين كه به شهر مدينه هجرت كرد و مسئوليت سنگين ادارهء جامعه مسلمانان آن روز را به عهده گرفت . در آن زمان زنان مسلمانى پيدا مى شدند كه سرپرست خود را در جنگ هاى مسلمانان با مشركين ، يا در غير آن از دست داده و راه بازگشت به خاندان پدرى خود را نيز نداشتند ، چه خويشان خود را كافر ، دشمن خدا و رسول ، و نجس مى دانستند . بالاخره كار آن زنان مؤمن در آن روز در مدينه به جائى رسيده بوده است كه زنان بيوه همچون حفضه اگرپدرى داشتند ، آن پدر با اصرار از ياران خود مىخواست كه دخترش را به تزويج خوددرآورند .\r\nآيا در اين حالت ، ازدواج پيامبر با حفصه ، جبرانى براى شكست\r\n\r\n","description":"","footnote":"","page_name":" 97 ","page_number":95},
  {"content":"\r\n\r\nروحى و رفع دل آزردگى از صحابى اش عمرنبوده است ؟\r\nدر چنين زمانى بانوان ديگرى ، همچون ام سلمهء سالمند و پرفرزندى كه شوهرش را در جنگ احد از دست داده ، در شهر غربت چه مى توانست بكند ؟ آيا مى توانست به شهر مكه نزد همان خانواده اى كه از جور ايشان تا حبشه در افريقا هجرت كرده بود ، بازگردد ؟\r\nيا آن بانوى ديگر ، زينب دختر خزيمه كه دو شوهر پيش از پيامبر كرده ، و دومىِ ايشان در جنگ احد شهيد شده ، چگونه مىبايست به زندگى ادامه دهد ؟\r\nهمچنين دختر ابوسفيان ، ام حبيبه اى كه از شدت آزار خانواده‌اش باشوى خود به حبشه گريخته ، و در آنجا شوهر خود را از دست داده ، درمان بيچارگى او جز آن كه در زير چتر حمايت رسول اكرم صلى الله عليه و آله درآيد چه بود ؟\r\nام حبيبه دختر همان ابوسفيانى است كه در راه نابودى اسلام و خوار كردن پيامبرش از هيچ جنايتى فرو گذار نكرده و پرچم طغيانى عليه پيامبربرافراشته نگرديده ، مگر اين كه اساس و ريشه‌اش‌از ابوسفيان بوده است . علاوه آن كه قريش به سركردگى ابوسفيان كوشيده اند تا دختران پيامبر را به خانه اش برگردانند و اكنون همان پيامبر ، دختر همين ابوسفيان را از حبشه كابين بسته ، بانوى خود گردانيده ، با اعزاز و اكرام به مدينه مى آورد . اينجا است كه ابوسفيان به خود مىبالد و جمله اى را از فرط شعف بر زبان مى راند كه براى هميشه ضرب المثل مىشود :\r\nذلك الفحل لايقدع انفه !\r\n\r\n","description":"","footnote":"","page_name":" 98 ","page_number":96},
  {"content":"\r\n\r\nكنايه از اين كه محمد مرد بزرگى است و از اين كه دختر او به همسرى آن حضرت در آمده نبايد ناخرسند باشد ! « 1 » \r\nآيا اين بزرگوارى ها چه عكس العملى در ساير افراد خاندان بنى اميه داشت . اكنون چيزى كه از آنها نقل شده باشد در دست ما نيست ، ولى در كنار اين داستان ، داستان ازدواج با جويريه ، بزرگ زاده قبيله بنى مصطلق و عكس العمل گسترده اش به دست ما رسيده است .\r\nقبيله بنى مصطلق از قبايل خزاعه و در پنج منزلى مدينه سكنى داشتند . رئيس ايشان حارث ، لشگرى گران از قبائل عرب براى جنگ با پيامبر آماده مى ساخت كه ناگهان رسول خدا ايشان را غافلگير كرد ، در اين وقت افراد قبائل عرب كه به كمك او آمده بودند فرار كردند ، رسول خدا اسلام را بر ايشان عرضه فرمود ، ولى آنها نپذيرفتند ، جنگ به پاشد وقبيلهء حارث شكست خورده ، تسليم شدند . از جملهء اسرا دختر حارث رئيس قبيله بود . رسول خدا او را از اسير كننده اش خريد و آزاد كرد و سپس به عقد خود درآورد و جزو بانوان خود قرار داد ؛ در صورتى كه مى توانست او رابرده خود قرار دهد . مسلمانان به پاس اين ازدواج همهء اسيران قبيله را آزاد كردند . خبر اين بزرگوارى به حارث رسيد ، او به مدينه آمد و اسلام آورد . سپس همهء افراد قبيله اسلام آوردند .\r\nدر زمان صلح حديبيه ، قبيلهء او و قبيلهء خزاعه در برابر قريش و هم پيمانان ايشان ، هم پيمان با رسول خدا شدند .\r\nاز اينجا است كه به حكمت كار قبايل جنگجوى عرب پى مى بريم .\r\nايشان آن گاه كه مىخواهند صلح و آشتىبرقرار شود ، از قبيلهء ستم گر به\r\n\r\n","description":"","footnote":" ( 1 ) - با استفاده از الاغانى ، ج 6 ، ص 344 . ","page_name":" 99 ","page_number":97},
  {"content":"\r\n\r\nقبيله ستم ديده دختر مى دهند ، و ميان دو قبيله با اين پيوند زناشوئى پيوند سياسى برقرار مىشود . بديهى است ازدواج هاى پيامبر نيز با قبايل جنگ زده نمى تواند از اين قاعده مستثنى باشد ، مانند ازدواج آن حضرت با صفيه ، بزرگ زاده يهود خيبر ، ياريحانه كه از يهود بنى نضير بود .\r\nدر اين نوع زناشوئى ها هدف پيامبر در پيوند با قبائل سركش عرب آشكار مىشود . حكمت اين كار نيز با در نظر گرفتن اين كه هيچ يك از ازدواج هاى پيامبر با قبائل انصار نبوده ، بيش از پيش آشكار مىگردد . چه اين كه زنان بيوهء انصار در حالىكه در خانه وقبيله خود بوده‌اند ، نيازى به سرپرستى يامساعدت در امر معيشت نداشته‌اند ؛ بلكه خود قبائل انصار بودند كه در اول مهاجرت مسلمانان به مدينه ، هميشه به ايشان كمك مالى و مواسات در مسكن و لباس و غذا مى كردند . « 1 » \r\n\r\nمقام همسران پيامبر\r\nقرآن ، همسران پيامبر را « مادران مؤمنان » ناميده است ؛ « و ازواجه امّهاتهم . « 2 »  » اين كه زنان رسول خدا ، مادران امت‌اند ، حكمى است شرعى و مخصوص به آن حضرت و معنايش اين است كه همانطور كه احترام مادر بر هر مسلمانى واجب و ازدواج با او حرام است ، احترام همسران رسول خدانيز بر همهء مسلمانان واجب و ازدواج با آنان بر همه حرام است . « 3 » \r\nآيات 28 تا 35 سورهء احزاب خطاب به همسران پيامبراست وتكاليفى\r\n\r\n","description":"","footnote":" ( 1 ) - نقش عايشه در تاريخ اسلام ، ج 1 ، ص 69 - 71 .  ( 2 ) - احزاب ، آيه 6 .  ( 3 ) - ترجمه الميزان ، ج 16 ، ص 414 . ","page_name":" 100 ","page_number":98},
  {"content":"\r\n\r\nخاص براى آنان صادر كرده و مناسب شأن والاى آنان ، توصيه هايى مىكند و به آنان وعده مىدهد كه اگر ادامهء زندگى با رسول خدا و مشكلات زندگى با آن جناب را بپذيرند و براى رضاى خداو رسولش ، محروميت ها را تحمل كنند و حرمت شأن پيامبر را حفظ كنند ، به آنان اجر عظيم خواهد داد و چنانچه رعايت حرمت رسول خدا را نكنند و با عنوان همسرى رسول خدا مرتكب خطا و خلاف شوند ، كيفر آنان مضاعف خواهد بود . از مضامين اين آيات بر مى آيد كه همسران آن حضرت در جايگاه و مقام بلندى هستند كه رعايت حرمت آن مقام ، هم بر خودشان و هم بر ديگران لازم است .\r\nهمهء همسران آن حضرت زنانى عفيف و پاكدامن بودند ، گرچه بعضى از آنان از جنبه هاى ايمانى و اطاعت پذيرى ضعف هايى از خود نشان دادند ؛ ولى از جنبهء عفت وپاكدامنى در كارنامهء هيچ كدام از آنان نقطهء ابهامى وجود ندارد و به حكم قرآن ، احترام آنان بر همهء مسلمانان لازم است . از اين رو مى بينيم امير مؤمنان على عليه السلام پس از پيروزى در نبرد « جمل » كه رهبرى آن را عايشه همسر رسول خدا و طلحه و زبير به عهده داشتند ، عايشه را بر اين اقدام سرزنش مىكند ، امااو را با احترام به مدينه باز مى گرداند .\r\n\r\nهمسران پيامبر\r\nحضرت پيامبر صلى الله عليه و آله ، ابتدا با خديجه عليها السلام ازدواج كرد و تا زمانى كه خديجه در قيد حيات بود ، آن حضرت همسرِ ديگرى اختيار نكرد . اما پس از وفات حضرت خديجه ، با چند زن ديگر ازدواج كرد كه در مورد تعداد و اسامى دقيق آنها ، اختلافاتى در روايات به چشم مىخورد .\r\n\r\n","description":"","footnote":"","page_name":" 101 ","page_number":99},
  {"content":"\r\n\r\nدر روايتى از امام صادق عليه السلام آمده است كه پيامبر پانزده زن را به عقد خود درآورد و با سيزده نفر از آنها ازدواج نمود و در هنگام وفات ، نُه زن داشت . « 1 » \r\nنام همسران پيامبر صلى الله عليه و آله ( كه اسامى آنها در بيشتر روايات آمده ) عبارت است از : خديجه عليها السلام ، سوده ، عايشه ، امّ سلمه ، حفصه ، زينب ، جويريه ، امّ حبيبه ، صفيّه و ميمونه .\r\nداستان زندگى خديجه را به طور مشروح بيان كرديم . امّا زنانى كه بعد از خديجه به عقد رسول خدا درآمدند ، جز عايشه همه بيوه بودندوهيچ كدام براى پيامبر فرزندى نياوردند . اين ازدواج ها بيشتر به خاطر مصلحت هاى دينى و اجتماعى ، و در راه پيشبرد اسلام بوده است .\r\nپيامبر صلى الله عليه و آله فرمود :\r\n« هيچ زنى را تزويج نكردم و هيچ يك از دخترانم را به عقد كسى در نياوردم ، مگر به امر حق و وحى آسمانى . « 2 »  »\r\n\r\nامّ سلمه\r\nامّ سلمه ، نامش هند ، دختر حذيفه بن مغيره مخزومى ، همسر ابوسلمه عبدالله بن عبدالاسد مخزومى بود . امّ سلمه و همسرش ، از پيشتازان در گرويدن به اسلام بودند . وقتى دستور هجرت به حبشه صادر شد ، اين زن و شوهر نيز در بين نخستين گروه مهاجران ، به حبشه هجرت كردند . بعد از رفتن به حبشه ، اخبارى دربارهء خوشرفتارى قريش با مسلمانان به آنها رسيد و آنها به اين خيال به مكه برگشتند . امّا در بازگشت به دروغ بودن خبر پى بردند . ابوسلمه و\r\n\r\n","description":"","footnote":" ( 1 ) - بحارالانوار ، ج 22 ، ص 191 .  ( 2 ) - زنان پيغمبر اسلام ، عمادزاده ، ص 302 . ","page_name":" 102 ","page_number":100},
  {"content":"\r\n\r\nهمسرش به ابوطالب پناهنده شدند و پس از تحمّل سختى هاى فراوان به مدينه هجرت كردند . شوهرش ابوسلمه ، در جنگ ها در ركاب رسول خدا شمشير مى زد . در جنگ احد زخمى شد ، ولى با مداوا ، زخمهايش التيام يافت .\r\nپس از مدتى ، پيامبر او را به فرماندهى سپاهى براى سركوبىقبيلهء « بنى اسد » روانه كرد كه او با پيروزى برگشت . پس از بازگشت ، جراحت او عود كرده ، بدرود حيات گفت . ابوسلمه ، روزى از آخرين روزهاى حياتش ، براى همسرش - امّ سلمه - حديثى از پيامبر به اين مضمون روايت كرد :\r\nاگر به كسى مصيبتى برسد و او بگويد : « انَّا لِلَّه وَ انَّا الَيْهِ راجِعُونَ » و نيز بگويد :\r\nبار خدايا ! اين مصيبت را به حساب تو مى گذارم ، خدايا ! در اين مصيبت ، بهتر از آن را برايم جايگزين فرما ؛ پروردگار عزّوجلّ نيكوتر از آن را به او عطا خواهد كرد .\r\nامّ سلمه گويد :\r\nچون به وفات ابوسلمه ، مصيبت زده شدم ، گفتم : خداوندا ! اين مصيبت را به حساب خود قرار بده ، و دلم راضى نشد كه بگويم ، خدايا ! بهتر از آن را برايم جانشين كن . و به خودم گفتم چه كسى بهتر از ابوسلمه ، آيا چنين و چنان نبود ؟\r\nپس از سپرى شدن عدّه ، ابوبكر و عمر ، از امّ سلمه خواستگارى كردندامّاامّ سلمه‌به آنها جواب ردّ داد .\r\nرسول خدا صلى الله عليه و آله ، حاطب بن ابى بلتعه را به خواستگارى ام سلمه فرستاد . امّ سلمه گفت :\r\nاى فرستادهء رسول خدا خوش آمدى ؛ به عرض پيامبر برسان كه من زنى مُسنّ\r\n\r\n","description":"","footnote":"","page_name":" 103 ","page_number":101},
  {"content":"\r\n\r\nو مادر چند يتيم هستم و غيرت زنانگى ام نيز زياد است . ( نمى توانم براى شوهرم جز خود همسرى ببينم ) .\r\nپيامبر صلى الله عليه و آله فرمود ، به او بگوييد : « اين كه گفتى مُسنّ هستم ، من از تو مُسنّ ترم و برزن عيب نيست كه به پيرتر از خود ، شوهر كند ، و اين كه گفتى سرپرست يتيمانم ، مانعى ندارد ؛ يتيمان توبه عهدهء خدا و رسول اوست ، و اين كه گفتى من غيرتم شديد است ، من دعا مى كنم كه خداوند اين حالت را از تو بزدايد . « 1 » \r\nامّ سلمه ، پس از حضرت خديجه عليها السلام برترين زن پيامبر صلى الله عليه و آله است . او سعى فراوان داشت تا رضايت پيامبر را تحصيل نمايد ، حتى سعى مى كرد كه در حّد توان ، غذاهاى لذيذ و مورد علاقهء پيامبر را تهيّه نمايد .\r\nاز آنجا كه حضرت محمد صلى الله عليه و آله عسل را دوست داشت ، او مقدارى عسل تهيه كرده بود ، و هر وقت كه حضرت به منزل او مى رفت ، با عسل از آن حضرت ، پذيرايى مى كرد . « 2 » \r\nپيامبر اكرم صلى الله عليه و آله نسبت به خديجه - علاقهء خاصّى داشت و تا مدت ها پس از مرگش ، به مناسبت هاى مختلف ، او را ياد مى كرد . بعضى از زنان پيامبر ، از اين علاقهء حضرت به خديجه ، احساس حسد و كينه مى كردند ، و در مقابلِ پيامبر صلى الله عليه و آله حسادت خود را آشكار ساخته ، مى گفتند كه چرا شما از يك پيرزن اين قدر ياد مى كنيد ؟ در حالى كه امّ سلمه ، بر خلاف آنها وقتى به مناسبتى نام خديجه عليها السلام به ميان مىآمد و حضرت از او به خوبى يادمى كرد مى گفت :\r\n\r\n","description":"","footnote":" ( 1 ) - ام سلمه ، على دخيل ، ترجمهء فيروز حريرچى ، ص 16 ، با دخل و تصرف .  ( 2 ) - همان ، ص 18 ، با دخل و تصرف . ","page_name":" 104 ","page_number":102},
  {"content":"\r\n\r\nهمهء صفاتى كه بيان كرديد ، خديجه دارا بود و به سوى خداوند خويش شتافت . خداوند ، اين منزل را براى او مبارك گرداند و ما را در بهشت ، با او محشور كند . « 1 » \r\nوقتى آيهء « تخيير » « 2 »  نازل شد و همسران رسول خدا صلى الله عليه و آله بين باقى ماندن بر همسرى آن حضرت يا طلاق گرفتن مخير شدند ، اولين كسى كه پيامبر و زندگى با آن حضرت را انتخاب كرد ، امّ سلمه بود . او برخاست و گفت : « من خدا و رسولش را انتخاب كردم پس از او ، بقيهء زنان حضرت ، اين جمله را تكرار كردند . » « 3 » \r\nامّ سلمه ، زنى با جمال ، دلربا و داراى عقل وافر و رأى صائب بود .\r\nپيشنهاد او به پيامبر ، در روز « صلح حديبيّه » دلالت بر كمال عقل او دارد . « 4 » \r\nماجراى پيشنهاد اين بود كه در حديبيّه پس از عقد صلح ، حضرت دستور داد ، اصحاب در همان جا سر خود را بتراشند و شتر قربانى را نحر كنند . ليكن مسلمانان ، از فرمان پيامبر صلى الله عليه و آله سر پيچى كردند . حضرت در\r\n\r\n","description":"","footnote":" ( 1 ) - فاطمه زهرا از ولادت تا شهادت ، قزوينى ، ترجمه دكتر فريدونى ، ص 162 ، با دخل و تصرف .  ( 2 ) - سوره احزاب ، آيه 28 - 29 . « اى پيامبر به همسرانت بگو اگر زندگى دنيا و زينت آن را مىخواهيد ، بيائيد تا چيزى از دنيا به شما بدهم و رهايتان كنم و اگر خدا و رسول او و خانهء آخرت را مى خواهيد ، بدانيد كه خدابراى نيكو كاران شما اجر عظيم تهيه ديده است . در شأن نزول آيه گفته شده كه در يكى از جنگها غنايم زيادى نصيب مسلمانان شد . همسران آن جناب كه در تنگى معيشت بودند ، انتظار داشتند كه رسول خدا با تقسيم غنايم بين ايشان ، اسباب رفاه و آسايش را برايشان آماده سازد و وقتى پيامبر مطابق انتظار آنان عمل نكرد اعتراض كردند . آيه تخيير و آيات بعد از آن نازل شد و همسران پيامبر را بين تحمل محروميت در خانه رسول خدا و رسيدن به جزاى نيك آخرت يا طلاق گرفتن از آن جناب و بهره‌مندى از زينتهاى دنيا مخيّر كرد و همسران آن جناب شقّ اول را انتخاب كردند .  ( 3 ) - بحارالانوار ، ج 22 ، ص 198 .  ( 4 ) - الاصابه ، ج 4 ، ص 459 . ","page_name":" 105 ","page_number":103},
  {"content":"\r\n\r\nحالى كه اندوهگين بود ، به خيمه بازگشت . امّ سلمه علّت را پرسيد ، پيامبر جريان را شرح داد . امّ سلمه عرض كرد :\r\nشما موى خود را كوتاه و قربانى را ذبح كنيد ، ديگران به شما اقتدا خواهند كرد .\r\nپيامبر ، اقدام به تراشيدن سر و ذبح قربانى كرد ، پس از آن اصحاب نيز در پيروى از آن حضرت ، قربانى ها را ذبح و سرها را تراشيدند . « 1 » \r\nامّ سلمه ، به جهاد و فداكارى در راه خدا علاقهء زيادى داشت و آرزو مى كرد كه جهاد ، بر زنان نيز واجب شود تا در راه خدا جهاد كند . دربرخى از تفاسير در ذيل آيهء 32 سوره نساء آمده كه اين آيه در مورد امّ سلمه نازل شده است . « 2 » \r\nامّ سلمه ، به رعايت دستورات الهى و احكام دين اسلام ، اهميّت مى داد . بانويى به نام امّ الحسين گويد : نزد امّ سلمه بودم كه عدّه اى زن و مرد فقير ، وارد شدند و با اصرار ، كمك طلبيدند . من - با مشاهدهء اختلاط زن و مرد - گفتم : يا شما مردان و يا شما زنان خارج شويد . امّ سلمه گفت : اى زن ! ما به اين كار ( اخراج آنها ) مأمور نشده ايم . پس هر يك از آنها را با احسان ، هرچند با دادن يك دانهء خرما ، از اين جا ردّ كن . « 3 » \r\nامّ سلمه ، به كسب علم و شنيدن احاديث پيامبر ، علاقهء فراوان داشت ، و به همين علت ، او يكى از راويان حديث است و در كتاب‌هاى روايى در حدود 378 حديث از او روايت شده است . خودش نقل مىكند كه زن آرايشگرى سرگرم شانه كردن سرم بود كه شنيدم ، پيامبر فرمود : ايّها النّاس . . .\r\n\r\n","description":"","footnote":" ( 1 ) - امّ سلمه ، ص 62 .  ( 2 ) - مجمع البيان ، ج 2 ، جزء 5 ، ص 87 .  ( 3 ) - امّ سلمه ، ص 20 ، با دخل و تصرف . ","page_name":" 106 ","page_number":104},
  {"content":"\r\n\r\nبه آرايشگر گفتم : زود سرم را بپيچ . او گفت : فدايت شوم حضرت فرمود : ايها النّاس . درجواب گفتم : مگر مادر زمرهء مردم نيستيم ؟ پس امّ سلمه زود سرخود را پيچيد و در اتاق ايستاد ، و كلام رسول خدا را شنيده وحفظ كرد .\r\n« محمد زكى بيضون » گويد :\r\nبراى علاقه و حرص امّ سلمه به شنيدن سخنان پيامبر صلى الله عليه و آله ، همين بس كه او به هر كارى كه اشتغال داشت ، به محض شنيدن صداى پيامبر صلى الله عليه و آله ، كارها را كنار مى گذاشت و با شوق ، براى شنيدن سخن پيامبر صلى الله عليه و آله روى مى آورد . « 1 » \r\n« ذهبى » گويد :\r\nامّ سلمه ، از فقهاى زنان صحابه به شمار مى رفت . « 2 » \r\nپيامبر گرامى اسلام صلى الله عليه و آله ، به صداقت و ايمان ام سلمه آگاه بود ؛ از اين رو ، او را در مواضع متعدّد تأييد كرده و اين تأييد مورد اذعان ديگر همسران پيامبر صلى الله عليه و آله نيز بوده است .\r\nعايشه به او گفت :\r\nاى دختر ابو اميّه ! تو نخستين زن هجرت كننده از زنان رسول خدا صلى الله عليه و آله مى باشى . تو بزرگِ مادرانِ مؤمنين هستى ، و رسول خدا صلى الله عليه و آله درخانهء تو ، سهميهء ما را تقسيم مى كردو جبرئيل ، بيشتر درخانهء تو بر پيامبر صلى الله عليه و آله فرود مىآمد . « 3 » \r\nامّ سلمه گويد : روزى ، در خانه نشسته بودم ، پيامبر صلى الله عليه و آله در حالى كه\r\n\r\n","description":"","footnote":" ( 1 ) - همان ، ص 26 .  ( 2 ) - همان ، ص 62 .  ( 3 ) - همان ، ص 61 . ","page_name":" 107 ","page_number":105},
  {"content":"\r\n\r\nشاداب و دستش در دست على عليه السلام بود ، وارد شد و به من فرمود : اتاق را براى ما خالى كن ، من خارج شدم ، در حالى كه آن دو ، صحبت كنان وارد شدند . چند بار اذن ورود خواستم ، حضرت اجازه نداد ، ترسيدم كه حضرت از من خشمگين شده يا آيه اى عليه من نازل شود . سرانجام براى بار سوم اذن ورود خواستم و حضرت اجازه داد . وارد شدم ، در حالى كه حضرت على عليه السلام در خدمت پيامبر صلى الله عليه و آله زانو زده بود و از پيامبرسؤال مى كرد و حضرت جواب مى داد . پيامبر به چهرهء ترسان و غمگين من توجه كرد و فرمود : اين چه حالتى است ؟ گفتم : براى اين است كه شما مرا از خود طرد كردى . حضرت فرمود : من تو را طرد نكردم ، تو نسبت به خدا و رسول او برخير هستى . « 1 » \r\nدر روايتى ديگر كه امّ سلمه جريان كسا و اصحاب آن را نقل مىكند ، آمده است : در حالى كه آنها - حضرت پيامبر و امام على و حسن و حسين و حضرت زهرا عليهم السلام - بودند ، آيهء شريفهء « تطهير » نازل شد . پيامبر صلى الله عليه و آله زيادى كسا را نيز بر روى آنها انداخت و فرمود : خدايا ! اينان اهل بيت و خواصّ من هستند ، از آنها بدى و پليدى را دور كن و آنها را به بهترين نوع ، پاك گردان . پيامبر اين جمله را سه بار گفت . من ( امّ سلمه ) سرخود را داخل آن پرده كردم و گفتم : اى رسول خدا ، آيا من هم با شما هستم ؟\r\nحضرت دو بار فرمود : تو برخير و نيكى هستى . « 2 » \r\nدر روايت ديگرى آمده است ، كه حضرت فرمود : بلى ان شاء اللّه . « 3 » \r\n\r\n","description":"","footnote":" ( 1 ) - بحارالانوار ، ج 22 ، ص 221 با دخل و تصرف .  ( 2 ) - امّ سلمه ، ص 54 ، با دخل و تصرف .  ( 3 ) - تنقيح المقال ، ج 3 ، مامقانى ، فصل النسا ، ص 72 . ","page_name":" 108 ","page_number":106},
  {"content":"\r\n\r\nصاحب « تنقيح المقال » مى گويد :\r\nيكى از فضايل امّ سلمه اين است كه پيامبر صلى الله عليه و آله تربت « سيّد الشّهدا » را به او داد و فرمود : وقتى اين خاك ، پر از خون شد ، بدان كه حسين كشته شده است و امام حسين عليه السلام نيز هنگام حركت به سوى كربلا مقدارى از تربت را به آن بانو داد و فرمود : وقتى پر از خون شد ، بدان كه من كشته شده‌ام . « 1 » \r\nام سلمه عادل و مورد اطمينان پيامبروحضرت على بوده است . اين مطلب ازچند واقعه آشكارمى شود :\r\n1 - خود امّ سلمه گويد : پيامبر صلى الله عليه و آله ، امام على عليه السلام را در خانهء من فراخواند و دستور داد : در پوستى از گوسفند ، گفته هاى پيامبر را بنويسد .\r\nسراسر پوست نوشته شد ، سپس پيامبر صلى الله عليه و آله پوست را به من داد و فرمود :\r\nهر كس پس از من آمد و فلان نشانى را داد ، پوست را به او تحويل ده . پس از وفات پيامبر صلى الله عليه و آله ، كسى را فرستادم تا ببيند ابوبكر چه مىكند امّا خبرى نشد . بعد از او ، عمر حاكم شد . باز كسى را فرستادم تا ببيند نشانه هايى كه پيامبر صلى الله عليه و آله داده بود ، ظاهر مىشود يانه ، ليكن خبرى نشد . هنگام خلافت عثمان نيز نشانه اى ظاهر نشد . تا اين كه نوبت به امام على عليه السلام رسيد . در اين حال كسى را فرستادم ، حضرت على عليه السلام پس از داخل شدن به مسجد ، به فرستادهء من فرمود : برو از « ام المؤمنين » براى من اذن ورود بخواه . پس از آن ، امام تشريف آورد و پوست را تحويل گرفت . « 2 » \r\nمورد اعتماد بودن امّ سلمه از اينجا روشن مىشود كه رسول خدا صلى الله عليه و آله او را\r\n\r\n","description":"","footnote":" ( 1 ) - تنقيح المقال ، مامقانى ، ج 3 ، فصل النسا ، ص 72 .  ( 2 ) - همان ؛ با دخل و تصرف ","page_name":" 109 ","page_number":107},
  {"content":"\r\n\r\nمطمئن و امين در دين و دنيا محسوب مىكرد و اگر او داراى اين لياقت و مقام نبود ، هرگز پيامبر صلى الله عليه و آله چنين نوشته اى را نزد او به امانت نمى گذاشت .\r\n2 - كتاب‌هايى كه حضرت على عليه السلام نزد امّ سلمه به امانت گذاشت - و در آن علوم امامت گرد آورى شده بود - و پس از شهادت آن حضرت ، امام حسن عليه السلام ، آنها را تحويل گرفت ، دليل ديگرى بر وثاقت و مورد اعتماد بودن اوست . « 1 » \r\n3 - احاديث فراوانى دلالت مىكند كه امام حسين عليه السلام هنگام حركت به سوى عراق ، كتب علم « امير المؤمنين » و « ذخاير نبوّت » و « خصايص امامت » را نزد امّ سلمه به امانت گذاشت ، كه پس از شهادت امام حسين عليه السلام امام زين العابدين عليه السلام آنها را تحويل گرفت . « 2 » \r\nپس از وفات پيامبر صلى الله عليه و آله ، اين بانوى بزرگ ، بر « صراط مستقيم » پابرجا بود و نسبت به اهل بيت وفا دار ماند . پس از وفات حضرت پيامبر ، چون خلافت از مسير اصلى منحرف شد و فدك غصب گرديد ، حضرت زهرا عليها السلام براى دادخواهى به مسجد رفت و در آنجا خطبهء پر شورى ايراد فرمود و مسلمان ها را به قيام فراخواند . ابوبكر كه از تأثير اين خطبه ترسيده بود و احتمال ادامهء اين رويه را مى داد ، براى اين كه كسى جرأت اعتراض نداشته باشد ، بر منبر رفت و با شدت تمام تهديد نمود و حضرت صدّيقه عليها السلام و شوهر بزرگوارش را آماج جسارت قرار داد . كسى جرأت اعتراض نداشت ، تنها صدايى كه در اين جو خفقان بلند شد ، صداى ام\r\n\r\n","description":"","footnote":" ( 1 ) - همان .  ( 2 ) - همان . ","page_name":" 110 ","page_number":108},
  {"content":"\r\n\r\nسلمه بود . او به اعتراض گفت :\r\nآيا به بانويى چون زهرا عليها السلام چنين گفته مىشود ؟ واللّه ، او از زنان بهشت است و در دامن‌پيامبرتربيت يافته و دست‌هاى فرشتگان ، او را لمس كرده است . در رويشگاه‌هاى پاك رشد كرده و به بهترين شيوه ، پرورش يافته است . آيا گمان مى كنيد كه رسول خدا صلى الله عليه و آله ميراث خود را بر او حرام نموده و به او نگفته است ؟ در حالى كه خداوند فرموده : « وَ انْذِرْ عَشيرَتَكَ الْأَقْرَبينَ » ( خويشاوندان نزديكت را انذار كن ) پس پيامبر صلى الله عليه و آله او را آگاه كرده و اكنون او براى به دست آوردن ميراث خويش به پا خاسته است . او بهترين زنان ، مادر دو سرور جوانان بهشت ، همسنگ دختر عمران و همسر شير پهلوانان و پدرش خاتم پيامبران است . سوگند به خدا ! پدرش بر او از آسيب گرما و سرما مواظبت داشت و مهربانى مىورزيد و دست راستش را بالش و دست چپش را پوشش او مى كرد . آهسته رويد ! زيرا كه رسول خدا صلى الله عليه و آله درجلوى ديدگان شماست ، و شما بر خداوند وارد خواهيد شد ، واى بر شما ! به زودى خواهيد دانست .\r\nخليفه ، مصلحت را در سكوت ديد و براى تنبيه امّ سلمه ، حقوق سالانهء او را قطع كرد . « 1 » \r\n\r\nامّ سلمه و عايشه\r\nوقتى على عليه السلام به خلافت ظاهرى رسيد ، عايشه تصميم به مخالفت با امام\r\n\r\n","description":"","footnote":" ( 1 ) - دلائل الأمامه ، طبرى ، ص 39 ؛ ترجمهء زندگانى فاطمه زهرا ، قزوينى ، ص 488 ، به نقل از الدر النّظيم ، جمال الدين شامى ، امّ سلمه ، ص 34 ، با كمى تصرف . ","page_name":" 111 ","page_number":109},
  {"content":"\r\n\r\nگرفت . عايشه براى اين كه امّ سلمه را با خود همراه كند ، به حضور او رفت و گفت :\r\nاى دختر ابى اميّه ! تو بزرگِ امّ المؤمنين هستى و رسول خدا صلى الله عليه و آله درخانهء تو غذا مىخورد و مى آشاميد و سهم ما را درمنزل تو تقسيم مى كرد ، و وحى در منزل تو نازل مى شد . امّ سلمه گفت : اى دختر ابوبكر ! به ديدن من آمده اى درحالى كه اين كار تو سابقه نداشت .\r\nمقصودت از اين حرف ها چيست ؟ عايشه گفت : هر آينه عثمان مظلوم كشته شده ، و اكنون هزاران مرد شمشير به دست در بصره آماده اند تا انتقام خون او را بگيرند . اگر مصلحت ببينى ، من و تو براى اصلاح اين دو گروهِ مُشاجره كننده ، حركت كنيم . امّ سلمه گفت : از عثمان خونخواهى مى كنى ، در حالى كه بيشتر از همهء مردم با او مخالف بودى يا اين كه خلافت پسر ابى طالب را مى خواهى نقض كنى ؟ قرآن دامن توراجمع كرده ( وتورابه خانه نشينى مأمورساخته است ) پس تكبر نورز و بلندى مجو . در خانه‌ات ساكن باش و آفتابى مشو . پيامبر صلى الله عليه و آله شأن تو را در بين اين امت مى دانست و اگر مى خواست كه پيمانى را به تو واگذار نمايد ، اين كار را مى كرد و ليكن ، تو را از سير در شهرها وسرزمين ها منع كرد . « 1 »  اگر ستون اسلام شكسته شود ، به واسطهء زنان ، سر وسامان نمى يابد . اگر رسول خدا صلى الله عليه و آله تو را در حالى كه بر شتر جوانى سوار هستى و از آبشخورى به آبشخور ديگر مى روى ببيند ، چه جوابى خواهى گفت .\r\nسپس ، امّ سلمه گفت :\r\n\r\n","description":"","footnote":" ( 1 ) - اشاره به آيهء شريفهء 28 از سورهء احزاب است كه خطاب به همسران پيامبر مى فرمايد : « و در خانه هايتان مستقرّ شويد » و دستورات پيامبردر اين مورد . ","page_name":" 112 ","page_number":110},
  {"content":"\r\n\r\nاگر پنج كلام رسول خدا در حق على را برايت يادآورى كنم مانند مار لبت را به دندان مى گزى . آيا به ياددارى كه پيامبر صلى الله عليه و آله در سفرى از سفرهايش به قيد قرعه ، من و تو را همراه خود برد ؟ در بين راه پيامبر صلى الله عليه و آله با على عليه السلام سخن مى گفت و تو خشمگين شدى و بر سر على عليه السلام فرياد كشيدى كه رسول خدا صلى الله عليه و آله يك روز از نه روز را به من اختصاص داده و تو آن حضرت را به خود مشغول نموده اى ! رسول خدا صلى الله عليه و آله به تو جواب داد : آيا او را دشمن مى دارى ؟ كسى از خانوادهء من و امت من او را دشمن نمىدارد مگر اين كه از ايمان بيرون رفته باشد .\r\nعايشه اعتراف كرد . ام سلمه ادامه داد :\r\nآيا به خاطر دارى كه روزى رسول خدا صلى الله عليه و آله به من و تو گفت : « اى كاش مى دانستم كداميك از شما صاحب شتر پشت برآمده است و سگ‌هاى « حَوْأَب » « 1 »  بر او پارس مى كنند ؟ » من عرض كردم : اى پيامبر ، به خدا پناه مى برم از اين كه من باشم . حضرت فرمود : به خدا سوگند يكى از شما خواهد بود ، و ادامه داد : اى حُميرا ! ( لقب عايشه ) از خدا بترس كه مبادا تو باشى ! عايشه سخن او را تاييد كرد و سپس ام سلمه ادامه داد :\r\nآيا به خاطر دارى كه روزى براى رسول خدا بذله گويى مىكرديم . در آن حال پيامبر صلى الله عليه و آله كنار تو نشست و فرمود : اى حميرا ! تو گمان مى كنى من تو را نمىشناسم ؟ امتِ من به واسطهء فتنهء تو ، روز تلخ و خونينى خواهد داشت .\r\nآيا به ياددارى كه روزى ما با پيامبر ، نشسته بوديم و پدرت با دوستش آمدند\r\n\r\n","description":"","footnote":" ( 1 ) - ناحيه‌اى است در راه بصره به حجاز كه داراى آب بوده است و عايشه و همراهانش هنگام رفتن‌به بصره براى راه انداختن جنگ جمل از آنجاعبور كردند و سگهاى آنجا بر عايشه پارس كردند و شتر او را رم دادند و پيامبر قبل از اين واقعه از آن خبر داد و عايشه را از آن نهى كرد . ","page_name":" 113 ","page_number":111},
  {"content":"\r\n\r\nو به پيامبر عرض كردند : ما نمىدانيم شما چه مدّت در بين ما خواهيد بود ؛ كاش كسى را جانشين خود قرار مى داديد ، تا پس از شما از او پيروى كنيم ! حضرت فرمود : اگر او را به شما معرفى كنم مانند بنى اسرائيل كه از دور عيسى پراكنده شدند ، از اطراف او متفرق مىشويد . پس آن دو رفتند . من به حضرت عرض كردم : چه كسى را براى آنها پيشوا قرار داده اى ؟ پيامبر صلى الله عليه و آله فرمود : كسى كه كفش ( مرا ) پينه دوزى مىكند . در حالى كه جز على عليه السلام كسى در آنجا اين كار را نمى كرد و وقتى به آن حضرت عرض كردم : جز على عليه السلام را نمى بينم ، فرمود : هموست .\r\nآيا به ياددارى روزى كه ما همسرانش - را در خانهء ميمونه گردآورد و فرمود ، اى زنان من ! ا زخدا بترسيد ! مبادا كسى چهرهء شما را بدون حجاب ، ببيند .\r\nآيا به ياد دارى ؟ عايشه به تمام سخنان او اعتراف كرد و مأيوس از خانه خارج شد . « 1 » \r\nوقتى خبر اجتماع قوم به امّ سلمه رسيد به حدّى گريه كرد كه رو بندش از اشك خيس شد ، سپس لباس پوشيد و پيش عايشه رفت تا او را موعظه كند و از راه باز دارد . امّ سلمه به عايشه گفت :\r\nاى عايشه ! تو در ميان رسول خدا و امت او هستى و حجاب تو بر پايهء رعايت حرمت آن حضرت استوار شده است و قرآن كريم دامنت را جمع كرده است ، آن را آشكار مساز و آبروى خود را حفظ كن . . . خانه خويش را دژ خود و گوشهء خانه‌ات را قبر خود قرار ده ، تا زمانى كه به ديدار پيامبر نايل\r\n\r\n","description":"","footnote":" ( 1 ) - الاختصاص ، شيخ مفيد ، ص 116 - 119 ؛ امّ سلمه ، ص 38 ، با دخل و تصرف . ","page_name":" 114 ","page_number":112},
  {"content":"\r\n\r\nشوى ، كه اگر بر اين سيره بمانى ، دين خدا را بيشتر اطاعت كرده اى . « 1 »  »\r\nنصيحت امّ سلمه در عايشه اثر نكرد . امّ سلمه ، در پى انجام وظيفه به گروهى از مهاجران و انصار پيام داد :\r\nعثمان در حضور شما كشته شد و طلحه و زبير چنان كه ديديد ، مردم را عليه او به شورش وا مى داشتند . چون كار عثمان پايان يافت ، با على عليه السلام بيعت كردند و حالا به بهانهء خونخواهى عثمان ، بر على عليه السلام شورش كرده‌اند ! و مى خواهند زن خانه نشين رسول خدا را با خود بيرون بياورند ، در حالى كه رسول الله صلى الله عليه و آله از تمام زنانش پيمان گرفته كه درخانه‌هايشان بمانند ! اگر عايشه ، مدّعى عهدى جز اين است ، آن را ظاهر گرداند و به ما نشان دهد تا از آن آگاه شويم . اى بندگان خدا ! از خدا بترسيد ! من شما را به تقوا و اعتصام به حبل اللّه توصيه مى كنم . « 2 »  »\r\nامّ سلمه در آخرين لحظات به خاطر اتمام حجت ، براى عايشه پيام فرستاد كه :\r\nتو را موعظه كردم ولى پند نگرفتى . نظر تورا در مورد عثمان مىدانستم ، و مى دانم كه تو همانى كه اگر عثمان از تو يك جرعهء آب طلب مى كرد به او نمى دادى ، امّا اكنون ادّعا مى كنى كه مظلوم كشته شده است ! و مىخواهى عليه\r\n\r\n","description":"","footnote":" ( 1 ) - الجمل ، شيخ مفيد ، ص 126 ، با دخل و تصرف .  ( 2 ) - همان ، ص 127 ، با دخل و تصرف . در تفسير روح المعانى ، ج 22 ، ص 6 ، ذيل آيهء شريفهء « و قرن فى بيوتكن . . . » ( احزاب ، آيهء 32 ) آمده است كه بعد از نزول آيه همسران پيامبر صلى الله عليه و آله پيش او آمدند و عرض كردند كه مردان برتر از زنانند و جهاد هم از آنان است ، آيا براى ما نيز عملى هست كه به واسطهء آن مرتبهء مجاهدان را درك كنيم . حضرت فرمود : هر كدام از شما در خانه بنشيند ، اجر مجاهدان را دارد . بعد نويسنده آورده : خروج آنها براى زيارت و مسجد حرام بود ، چه رسد به اينكه ، خروج آنها سبب تحقّق فتنهء بزرگى چون جمل شود . ","page_name":" 115 ","page_number":113},
  {"content":"\r\n\r\nكسى كه از همه - قديم و جديد - به امر خلافت شايسته‌تر است ، آشوب به پاكنى . از خدا - آن چنان كه شايسته است - بترس ، و خود را در معرض خشم او قرار مده .\r\nعايشه ، جوابى جسورانه و تهديد آميز به او داد . امّ سلمه در جواب پيام داد :\r\nمن ديگر تو را نصيحت نخواهم كرد و با تو سخن نخواهم گفت . به خدا قسم از نابودى تو ( به دست امام عليه السلام ) مى ترسم و سپس از عذاب آتش . واللّه كه خداوند ، اميد تو را نااميد خواهد كرد و فرزند ابى طالب را بر كسانى كه بر او شورش كرده اند ، يارى خواهد داد و عاقبت آنچه گفتم ، خواهى ديد . « 1 » \r\nپس از آن كه امّ سلمه ، وظيفهء خود را در ارشاد و بيم دادن عايشه انجام داد ، نامه اى به محضر امام على عليه السلام نوشت و شورش آنها را به اطلاع رسانيد ، و از اين كه نمىتواند همراه امام عليه السلام باشد ، معذرت خواهى نمود .\r\nسپس فرزند خود را براى جانبازى در ركاب آن حضرت روانه كرد . « 2 » \r\nام سلمه در سال 62 هجرى ، در سن 84 سالگى از دنيا رفت و در بقيع دفن شد . « 3 » \r\n\r\nزينب بنت جَحْش\r\nزينب ، دختر جَحْش بن رئاب و مادرش اميمه ، دختر عبدالمطلب ، عمّهء\r\n\r\n","description":"","footnote":" ( 1 ) - همان ، ص 128 ، با دخل و تصرف .  ( 2 ) - امّ سلمه ، ص 44 ، با دخل و تصرف .  ( 3 ) - همان ، ص 9 . ","page_name":" 116 ","page_number":114},
  {"content":"\r\n\r\nرسول خدا بود . وى از كسانى بود كه در اوايل ظهور اسلام ايمان آورد و با پيامبر به مدينه مهاجرت نمود . « 1 »  پيامبر ، او را به پسر خواندهء خود - زيدبن حارثه - تزويج نمود . از آنجا كه زينب از اشراف زادگان قريش و عمّه زادهء رسول خدا بود ، انتظار ازدواج با پيامبر را داشت . تحمل ازدواج با پسر خواندهء پيامبر كه غلامى آزاد شده بود ، براى او دشوار بود و به همين جهت ابتدا از پذيرش اين ازدواج امتناع ورزيد ، ولى اين آيهء شريفه نازل شد كه هر گاه حكم خدا و رسول ، بر كارى قرار گرفت ، هيچ مؤمن و مؤمنه اى حق اعتراض و اختيار ندارد .\r\nزينب به دنبال دستور الهى راضى شد و ازدواج با زيد را پذيرفت . « 2 » \r\nگرچه مدتى از ازدواج آنها مىگذشت ؛ امّا عدم توافق اخلاقى سبب شد كه زيد و زينب از زندگى زناشويى راضى نباشند . زيد چندين بار تصميم گرفت كه زينب را طلاق دهد ولى پيامبر او را از اين كار باز مى داشت . خداوند قبلًا به آن حضرت خبر داده بود كه زيد ، زينب را طلاق مىدهد و زينب از همسران آيندهء اوست . پيامبر اين مطلب را در نفس خود پنهان مى كرد و از وقوع آن و عكس العمل مردم در برابر آن مى ترسيد ، بدين جهت وقتى زيد از زينب شكايت مىكرد و اظهار مى داشت كه مى خواهد او را طلاق دهد ، حضرت امر مى كرد كه زينب را نگهدارد .\r\nقرآن در اين مورد مى فرمايد :\r\nچون توبه آن كس كه خدايش نعمت داده بود و تو نيز به او نعمت داده بودى\r\n\r\n","description":"","footnote":" ( 1 ) - درالمنثور فى طبقات ربات الخدور ، زينب فواز العامل ، ص 229 .  ( 2 ) - بحارالانوار ، ج 22 ، ص 177 با دخل و تصرف . ","page_name":" 117 ","page_number":115},
  {"content":"\r\n\r\n( زيد بن حارثه ) مى گفتى ! همسرت را نگهدار و از خدا بترس ! در حالى كه پنهان مى كردى در نفس خود آنچه را كه خدا آشكار كنندهء آن است ( اين خبر غيبى را كه زيد زينب را طلاق مىدهد و زينب همسر تو مىشود ) و از مردم مى ترسيدى ( كه اجازه دهى زيد ، زينب را طلاق دهد و با زينب ازدواج كنى ) در صورتى كه خدا سزاوارتر است كه از او بترسى . پس هنگامى كه زيد از همسرش جدا شد ، او را به ازدواج تو درآورديم تا ازدواج با زنان پسر خوانده بر مؤمنان سخت نباشد . » « 1 » \r\nعلت ترس پيامبر از اين رويداد و مطرح شدن ازدواجش با زينب ، از اين جهت بود كه در عرب جاهليت ، سنت شده بود كه با فرزند خوانده ، همچون فرزند واقعى رفتار شود ؛ از جمله ازدواج با همسر او همچون ازدواج با همسر فرزند ، بعد از طلاق براى پدر خوانده حرام باشد . خداى بزرگ مى خواهد اين سنت جاهلى را بشكند و پيامبر را سنت شكن قرار دهد . قبول چنين نقشى بسيار مهم است ، زيرا از طرفى مواجه شدن با يك عادت و سنت ديرينهء قوم است و از سوى ديگر روبرو شدن با اتهامات دشمنان و بىخردان ؛ از اين رو پيامبر مايل نبود اين راز را آشكار كند ، ولى خدا ، پيامبرش را براى شكستن سنت‌هاى جاهلى حمايت مىكند و جرأت مىبخشد . هم رسم پسرخواندگى را لغو مىكند و هم ازدواج همسر پسر خوانده را پس از طلاق با پدر خوانده مجاز مى شمارد تا بر ساير مؤمنان نيز چنين اقدامى دشوار نباشد .\r\nاين قول ، از امام زين العابدين عليه السلام روايت شده ، و مطابق ظاهر قرآن\r\n\r\n","description":"","footnote":" ( 1 ) - احزاب ، آيهء 37 . ","page_name":" 118 ","page_number":116},
  {"content":"\r\n\r\nاست ؛ چون خداوند فرمود : خدا ، آنچه را تو در نفس خود پنهان كردى ، آشكار مىكند و در آيات بعد نيز با تعبير « زوّجناكها » تزويج پيامبر صلى الله عليه و آله با زينب را آشكار فرمود . پس معلوم مىشود آنچه پيامبر صلى الله عليه و آله در درون خود پنهان مى داشت ، علاقه به زينب يا علاقه به مطلّقه شدن او نبوده است ؛ بلكه پيامبر مورد عتاب واقع شده به خاطر اين كه با وجود علم به اين كه زينب درآينده ، همسر او خواهد بود ، باز هم به زيد مى فرمود : او را نگهدار و به او اظهار نمىكرد كه همسر تو در آينده همسر من خواهد شد . « 1 » \r\nمتاسفانه دشمنان كينه توز اسلام و پيامبر ، در اين باره افسانه ها ساخته و به رسول پاك خدا تهمت ها زده اند ، البته از دشمن جز اين انتظارى نيست . به هر حال ، پس از اين كه زيد ، زينب را طلاق داد و عدّهء طلاق زينب تمام شد ، خداوند براى اين كه سنّت جاهلى « حرمت ازدواج با زنان پسر خوانده پس از طلاق » را كه از اعتقادات غلط اعراب بود ، بشكند ، زينب را به ازدواج پيامبر درآورد .\r\nپس از اين كه عدّهء زينب به سرآمد ، آيهء شريفه نازل شد ، كه چون زيد از او جدا شد ( طلاقش داد ) ، او را به ازدواج تو درآورديم . پيامبر فرمود :\r\nچه كسى به زينب بشارت مىدهد كه خداوند او را به ازدواج من درآورد ؟\r\nخادم رسول خدا براى زينب خبر آورد . زينب ، از شنيدن اين خبر ، سجدهء شكر به جا آورد و به شكرانهء اين نعمت ، دو ماه روزه نذر كرد . او به اين نعمت ، بر ديگر زنان پيامبر افتخار مى كرد كه شما را اقوامتان به ازدواج رسول خدا درآوردند ، ولىمرا خداوند به ازدواج پيامبر درآورد . « 2 » \r\n\r\n","description":"","footnote":" ( 1 ) - بحارالانوار ، ج 22 ، ص 178 ، با دخل و تصرف .  ( 2 ) - طبقات ابن سعد ، ج 8 ، ص 102 و 103 ، با دخل و تصرف . ","page_name":" 119 ","page_number":117},
  {"content":"\r\n\r\nپيامبر صلى الله عليه و آله ، درا ين ازدواج ، مانند ساير ازدواج‌هايش وليمه داد ، ولى نقل كرده‌اند كه وليمه‌اى كه در اين ازدواج داد ، برتر از بقيّه بود . « 1 » \r\nزينب ، زنى صاحب جمال و كمال و خيلى نيكوكار بود . او كار مى كرد و درآمد خود را انفاق مى نمود . تا آخر عمر رسول اللّه افتخار همسرى با پيامبر را داشت و اولين زن پيامبر بود كه پس از ايشان وفات يافت .\r\nامّ سلمه ، همسر رسول خدا گويد :\r\nزينب بنت جَحْش ، زنى صالح ، بسيار نماز گزار ، روزه گير و نيكوكار بود و تمام درآمد خود را به مساكين صدقه مى داد . « 2 »  »\r\nعايشه گويد :\r\nزينب ، از زنانى بود كه كار دستى مى كرد ، پوست دبّاغى مى نمود و مىدوخت و درآمد آن را در راه خدا صدقه مى داد . « 3 »  »\r\nعايشه در جاى ديگر گويد :\r\n« زينب بنت جَحْش ، جايگاهى بلند نزد رسول خدا صلى الله عليه و آله داشت و زنى به اندازهء او مؤمن ، متّقى ، صادق ، صلهء رحم كننده و صدقه دهنده نديدم . رسول خدا فرمود : زينب اوّاهه است . مردى پرسيد : اوّاهه چيست ؟ فرمود : يعنى خاشع و متضرّع به درگاه خداست .\r\nپيامبر فرمود : از شما زنان ، آنكه دستش درازتر باشد ، زودتر به من ملحق مىشود ، زنان رسول خدا خيال مىكردند كه طول ظاهرى دست ، مراد رسول\r\n\r\n","description":"","footnote":" ( 1 ) - بحارالانوار ، ج 22 ، ص 179 .  ( 2 ) - طبقات ابن سعد ، ج 8 ، ص 103 .  ( 3 ) - همان ، ج 8 ، ص 108 . ","page_name":" 120 ","page_number":118},
  {"content":"\r\n\r\nاللّه است ، ازاين رو دست‌هاى خود را با هم مقايسه مى كردند ، تا اين كه زينب از دنيا رفت و فهميدند كه منظور پيامبر دراز بودن دست براى صدقه دادن بوده است ؛ چون او كار مى كرد و درآمد كارش را صدقه مىداد . « 1 »  »\r\nدر زمان خليفهءدوم كه درآمد و مقرّرى بيت المال راتقسيم كردند ، مقرّرى ساليانهء زينب دوازده هزار درهم بود .\r\nوقتى كه حقوق او را آوردند ، دست به دعا برداشت وگفت : خداوندا ! مرا زنده مگذار كه سال آينده نيز اين عطا را بگيرم كه اين ، فتنه و آزمايش است - و ممكن است سبب انحراف از حق گردد - سپس آن را بين خويشاوندان ونيازمندان تقسيم نمود . خبر اين انفاق به عمر رسيد ، او هزار درهم ديگر براى تأمين زندگى زينب فرستاد ، كه زينب آن هزار درهم را نيز بين فقيران تقسيم كرد . . . . در هنگام وفاتش گفت : من كفن خود را آماده كرده‌ام و ممكن است خليفه نيز كفنى برايم بفرستد ، اگر فرستاد ، يكى از آن دو را صدقه دهيد و اگر توانستيد لباس‌هايم را نيز صدقه دهيد ، اين كار را بكنيد . « 2 » \r\nوقتى زينب از دنيا رفت ، عايشه گفت :\r\nزنى بزرگ و نيكوكار كه سرپرست يتيمان و بيوه زنان بود ، از دنيا رفت . « 3 » \r\n\r\nسوده\r\nاز ديگر همسران رسول خدا صلى الله عليه و آله « سوده » دختر زَمعه بود . او قبل از\r\n\r\n","description":"","footnote":" ( 1 ) - همان .  ( 2 ) - همان ، ص 110 ، با دخل و تصرف .  ( 3 ) - همان . ","page_name":" 121 ","page_number":119},
  {"content":"\r\n\r\nازدواج با رسول خدا ، همسر سكران بن عمرو بود و هر دو در مكه ، اسلام آوردند و با رسول خدا بيعت كردند و جزء مهاجران به حبشه در هجرت دوم بودند . « 1 » \r\nشوهرش پس از بازگشت از حبشه در مكه از دنيا رفت . پيامبر پس از وفات خديجه ، سوده را كه پيرى از پاى افتاده و بى پناه بود ، به عقد خود درآورد .\r\nسنّ سوده زياد بود و پذيراى مرد نبود ، از اين رو ، خودش به پيامبر پيشنهاد كرد كه شبى كه نوبت اوست ، نزد عايشه باشد و فقط عنوان همسرى پيامبر براى او باشد تا در زمرهء زنان پيامبر محشور شود .\r\nسوده در زمان خلافت معاويه در سال 54 هجرى درگذشت و در مدينه مدفون شد .\r\nصاحب تنقيح المقال گويد :\r\nمن او را در زمرهء نيكان مى دانم . « 2 » \r\n\r\nامّ حبيبه\r\nامّ حبيبه ، دختر ابوسفيان و همسر عبيداللّه بن جَحْش بود ، كه هر دو مسلمان شدند و به حبشه هجرت كردند . در حبشه عبيداللّه ، نصرانى شد ، ولى امّ حبيبه بر اسلام باقى ماند . « 3 »  با نصرانى شدن عبيدالله ، ام حبيبه به\r\n\r\n","description":"","footnote":" ( 1 ) - همان ، با دخل و تصرف .  ( 2 ) - تنقيح المقال ، ج 3 ، فصل النسا ، با دخل و تصرف .  ( 3 ) - طبقات ابن سعد ، ج 8 ، ص 96 ، با دخل و تصرف . مطابق احكام اسلام اگر مردى مرتد شود ، رابطه‌همسرى او با زنش قطع مىشود و آن زن بايد عدّه وفات نگه دارد . ","page_name":" 122 ","page_number":120},
  {"content":"\r\n\r\nحكم اسلام از او جدا شد . او كه با مهاجرت به حبشه از خانوادهء خود بريده بود ، با مرتد شدن همسرش ، كاملا تنها و بى پناه شد .\r\nرسول خدا صلى الله عليه و آله براى نجات دادن ام حبيبه از اين تنهايى و بى پناهى و شايد براى تحت تأثير قرار دادن ابوسفيان ، بزرگترين دشمن مسلمانان ، به نجاشى پيام داد كه ام حبيبه را به همسرى آن حضرت درآورد و نجاشى نيز اين مأموريت را انجام داد و از جانب رسول خدا چهار هزار درهم به عنوان مهريه به او داد . وقتى كنيز نجاشى براى وى خبر آورد كه پيامبر مىخواهد او را به عقد ازدواج خود درآورد ، خوشحال شده ، براى قدردانى از آن كنيز كه اين مژده را به او داده بود ، دو دستبند نقره اى ، دو خلخال و چند انگشتر نقره اى كه داشت ، به او هديه داد . « 1 » \r\nاو در اسلام خود جدّى و به احكام آن پايبند بود و با اين كه شوهرش نصرانى شده بود ، دست از دين خود برنداشت .\r\nدر سال هشتم هجرى پس از نقض صلح حديبيّه توسط قريش ، ابوسفيان براى تحكيم دوبارهء قرارداد ، به مدينه رفت و يكسره وارد منزل دخترش ، امّ حبيبه شد و خواست ، بر روى فرشى كه پهن بود بنشيند ، امّ حبيبه ، فرش را جمع كرد و اجازه نداد كه پدرش بر روى آن بنشيند ، و به دو گفت : « تو مشرك و نجس هستى ؛ بدين جهت اجازهء نشستن بر روى فرش رسول اللّه را ندارى . » « 2 » \r\nصاحب « تنقيح المقال » گويد :\r\nاز اين جريان و باقى ماندن او بر اسلام ، با وجود نصرانى شدن همسرش ،\r\n\r\n","description":"","footnote":" ( 1 ) - همان ، ص 98 ، با دخل و تصرف .  ( 2 ) - تنقيح المقال ، ج 3 ، فصل النسا ، ص 71 . ","page_name":" 123 ","page_number":121},
  {"content":"\r\n\r\nاستفاده مىشود كه او در اسلام قوى و نسبت به احكام اسلام پايبند بوده است . « 1 » \r\n\r\nميمونه\r\nميمونه ، دختر حارث بن حزن هلالى بود . وى قبل از ازدواج با رسول اللّه ، همسر « مسعود بن عمر وثقفى » بود كه طلاقش داد . پس از او به همسرى « ابو رهم بن عبدالعزى » درآمد و در خانهء وى بود تا ابو رهم وفات كرد . در « عمرة القضا » به ازدواج رسول خدا درآمد . زنى صالح و فاضل بود و در سال 51 به هنگام بازگشت از سفر حج درگذشت و ابن عباس بر او نماز خواند . « 2 » \r\nاين بانو از جمله زنانى بود كه پس از وفات پيامبر صلى الله عليه و آله در راه راست ، پابر جا ماند و نسبت به اهل بيت و امام على عليه السلام علاقه‌مند و پايبند بود .\r\n« يزيد بن الاصمّ » روايت مىكند كه سفير بن شجرهء عامرى به مدينه آمد و اذن خواست كه خدمت ميمونه برسد .\r\nپس از ورود ، ميمونه از او پرسيد :\r\n- اى مرد ! از كجا مى آيى ؟\r\n- از كوفه .\r\n- از كدام قبيله اى ؟\r\n- از بنى عامر .\r\n\r\n","description":"","footnote":" ( 1 ) - همان .  ( 2 ) - الاعلام ، زركلى ، ج 8 ، ص 301 ؛ نقش عايشه در تاريخ اسلام ، ج 1 ، ص 62 ؛ تنقيح المقال ، ج 3 ، فصل النساء ، ص 83 . ","page_name":" 124 ","page_number":122},
  {"content":"\r\n\r\n- چه چيز تو را به مدينه آورد ؟\r\n- چون بين مردم اختلاف افتاده بود ؛ ترسيدم كه فتنه ، مرا در برگيرد از اين رو از كوفه خارج شدم .\r\n- آيا با امام على عليه السلام بيعت كرده اى ؟\r\n- آرى .\r\n- پس برگرد ، و از صف او خارج مشو ، كه به خدا قسم نه گمراه شده ، و نه كسى را گمراه مىكند .\r\n- اى مادر ! آيا حديثى از پيامبر صلى الله عليه و آله در مورد على عليه السلام براى من نمى گويى ؟\r\n- از پيامبر صلى الله عليه و آله شنيدم كه فرمود : « على عليه السلام نشانهء حق و پرچمدار هدايت است . على عليه السلام شمشير آختهء الهى بر كافران و منافقان است . هر كس كه او را دوست بدارد ، مرا دوست داشته ، و هر كس كه او را خشمگين كند ، مرا خشمگين كرده است . و هر كس ، من يا على را به خشم آورد ، خداوند را ملاقات خواهد كرد در حالى كه هيچ دليلى - بر اين كارش - ندارد . « 1 » \r\nروزى پيامبر فرمود :\r\nكسى كه با على عليه السلام دشمنى كند ، و ولايت او را ترك كند ، و دشمن او را دوست بدارد ، از آتش جهنّم وهلكات آن نجات نمى يابد . ميمونه ( بعد از شنيدن اين سخن ) گفت : با اين وجود ، من از اصحاب شما كسى كه على عليه السلام را دوست داشته باشد ، جز قليلى نمى يابم . حضرت رسول صلى الله عليه و آله پرسيد : آن قليل از مؤمنان زيادند ، تو كدامين را مى شناسى ؟ گفت : اباذر ، مقداد و سلمان را مى شناسم ، و شما مى دانيد كه من خودم على عليه السلام را چون محبوب شما و\r\n\r\n","description":"","footnote":" ( 1 ) - بحارالانوار ، ج 22 ، ص 197 . ","page_name":" 125 ","page_number":123},
  {"content":"\r\n\r\nخيرخواه شماست ، دوست دارم . پيامبرفرمود : راست گفتى . بدرستى كه خداوند ، قلب تو را به ايمان ، امتحان كرده است . « 1 » \r\nعلّامهء مامقانى بعد از نقل حديث فوق ، گويد :\r\nاين جملهء پيامبر دليل بر مورد اعتماد بودن ميمونه است ؛ چون كسى كه خدا قلب او را به ايمان ، امتحان كرده باشد ، جز ثقهء عادل نيست .\r\n\r\nجُوَيريه\r\nجويريه ، دختر حارث بن ابى ضرار ، بزرگ طايفهء « بنى المصطلق » بود .\r\nاو همسر مسافع بن صفوان بود و در غزوهء بنى مصطلق به اسارت درآمد .\r\nحارث با همراهى افراد قبيلهء خود و ساير قبايل ، لشكرى گران براى جنگ با مسلمانان ترتيب داده بود . پيامبر از اقدام او مطلع شد و قبل از هجوم آنان ، با حملهء خود ، آنان را غافلگير ساخت و تعداد زيادى از آنان را به اسارت گرفت كه از جملهء اسراء ، جويريه ، دختر حارث بود . وقتى جويريه اسير شد ، پدرش خدمت پيامبر صلى الله عليه و آله رسيد و عرض كرد :\r\nكسى مانند دختر من شايسته نيست كه اسير باشد ، خواهشمندم او را آزاد كنيد . « 2 » \r\nحضرت فرمود :\r\nاگر او را در انتخاب « ازدواج يا آزادى » آزاد بگذارم ، كارى نيك انجام\r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 83 .  ( 2 ) - بنابر نقل ديگرى جويريه به هنگام تقسيم غنايم در سهم يكى از مسلمانان قرار گرفت و با او مكاتبه كرد كه با پرداخت مبلغى آزاد شود . براى پرداخت آن مبلغ از رسول خدا كمك خواست و رسول خدا به او پيشنهاد ازدواج داد و او قبول كرد . ","page_name":" 126 ","page_number":124},
  {"content":"\r\n\r\nداده‌ام ؟ گفت : آرى ، آنچه از كرم و بزرگى بر عهدهء شماست ، انجام داده‌اى .\r\nپس ، رسول خدا صلى الله عليه و آله دستور داد كه او را حاضر كنند . پدرش گفت : پيامبر تو را در انتخاب ، آزاد گذاشته است ، پس با اختيار كردن پيامبر صلى الله عليه و آله ما را مفتضح و خوار مكن . جويريه گفت : من رسول اللّه را اختيار كردم . پدرش گفت : واللّه ، ما را رسوا و خوار كردى .\r\nوقتى ، خبر ازدواج جويريه با پيامبر منتشر شد ، مسلمانان گفتند : آيا درست است كه خويشان رسول خدا در اسارت ما باشند ؟ از اين رو ، همهء آنها را آزاد كردند . تعداد آزاد شدگان در حدود صد خانوار بود . عايشه گويد :\r\nمن زنى كه براى خانواده و قومش با بركت تر از جويريه باشد ، نديدم . « 1 » \r\nازدواج پيامبر با جويريه و احسان مسلمانان نسبت به اسراى بنى مصطلق سبب شد كه قلب آنان نسبت به اسلام نرم شده ، ايمان بياورند . « 2 » \r\nدر « الاعلام » آمده است كه جويريه ، از حيث ادب و فصاحت ، از زنان ديگر برتر بود . او در سن شصت و پنج سالگى در مدينه وفات يافت .\r\n\r\nصفيّه\r\nصَفيّه ، دختر حُىَّ بن اخْطَبِ يهودى ، از بزرگان يهود خيبر بود . ابتدا با سَلَّامِ بن مِشْكَمِ يهودى ازدواج نمود . بعد از او طلاق گرفت و با كِنانَة بن ابى الحَقيق ازدواج كرد كه او نيز در جنگ خيبر كشته شد . صفيّه ، هنگام فتح قلعهء خيبر به اسارت مسلمانان درآمد .\r\n\r\n","description":"","footnote":" ( 1 ) - طبقات ابن سعد ، ج 8 ، ص 116 - 117 ، با دخل و تصرف .  ( 2 ) - نقش عايشه در تاريخ اسلام ، ج 1 ، ص 59 . ","page_name":" 127 ","page_number":125},
  {"content":"\r\n\r\nپيامبر او را به خود اختصاص داد . آن حضرت آثار كبودى در صورت وى ديد ، از علت آن جويا شد و صفيّه علت را توضيح داد . جريان از اين قرار بود كه او قبل از ازدواج با رسول خدا صلى الله عليه و آله در خواب ديده بود كه ماه ، در دامن او واقع شده است . خواب خود را براى پدرش تعريف كرد ، پدرش عصبانى شده وسيلى محكمى به صورت او نواخت ، به طورى كه اثر آن سيلى بر صورتش ماند و گفت : تو گردن مى كشى تا نزد پادشاه عرب باشى .\r\n( انتظار او را مى كشى ) اثر سيلى بر چهرهء او بود تا زمانى كه به خدمت پيامبر رسيد . « 1 » \r\nپس از فتح قلعه و اسارت صفيّه ، بلال مأمور شد كه صفيّه و يك دختر يهودى ديگر را به اردوى مسلمانان ببرد . بلال ، آنها را از كنار كشتگان يهود گذراند . آن دخترى كه همراه صفيه بود ، فرياد كنان ، به صورت خود مىزد و خاك بر سر مىريخت . پيامبر فرمود : اين شيطانك را دور كنيد و فرمود ، تا صفيّه را پشت سر او جاى دادند ورداى خود را به او پوشاند ، و بلال را توبيخ كرد كه آيا رحم و شفقت از وجود تو كنده شده بود كه اينها را بر كشته هايشان عبور دادى ؟ « 2 » \r\nپس از پيروزى و فتح خيبر ، پيامبر بر صفيّه ، وارد شد و به او فرمود :\r\nپدرت تا زنده بود ، يكى از دشمن ترين افراد نسبت به من بود ، تا اين كه خدا او را كشت . صفيّه ، عرض كرد : اى رسول خدا صلى الله عليه و آله ، خداوند در كتابش مى فرمايد : هيچ كس گناه ديگرى را بدوش نمى كشد . « 3 »  كنايه از اين كه گناه\r\n\r\n","description":"","footnote":" ( 1 ) - درالمنثور فى طبقات ربات الخدور ، زينب فواز العاملى ، ص 263 .  ( 2 ) - همان .  ( 3 ) - فاطر ، آيهء 18 . ","page_name":" 128 ","page_number":126},
  {"content":"\r\n\r\nپدرم ربطى به من ندارد .\r\nپس از آن ، پيامبر فرمود : تو در انتخاب آزاد هستى . اگر اسلام رااختيار كنى ، پيش من خواهى بود و اگر بر دين يهود ، باقى ماندى ، شايد تو را آزاد كنم تا به قومت ملحق شوى . » صفيّه گفت : « اى رسول خدا ! دل من به اسلام گرويده و آن هنگام كه به طرف اقامتگاه شما مى آمدم ، قبل از اين كه مرا به اسلام دعوت كنى - شما را تصديق كرده‌ام . من چه حاجت به يهوديّت دارم ؟ در حالى كه در بين آنها نه پدرى دارم و نه برادرى . مرا در انتخاب كفر و اسلام آزاد گذاشتى ، پس آگاه باش كه خدا و رسولش نزد من از آزادى و برگشت ، محبوبترند . « 1 » \r\nبا اسلام آوردن صفيّه و پناه آوردن او به پيامبر و بريدن از خويشاوندان يهودىاش ، حضرت او را به عقد خود درآورد و به همسرى پذيرفت .\r\nبعضى از مسلمانان كه نسبت به سلامتى رسول خدا صلى الله عليه و آله توجّه خاصّى داشتند ، از صفيّه بر آن حضرت ترسيدند ، از اين رو ابوايّوب انصارى ، شب هنگام نزديك چادر پيامبر نگهبانى مى داد ، تا در موقع بروز خطر ، از جان رسول خدا صلى الله عليه و آله حفاظت كند . همين كه صبح شد ، پيامبر صلى الله عليه و آله از خواب برخاست ، تكبير گفت و مشاهده كرد كه ابوايّوب با شمشير ، جلوى در خيمه ايستاده است . علّت را پرسيد ؟ ابوايّوب گفت :\r\nاى رسول خدا ! چون صفيّه زنى تازه مسلمان بود و پدر ، برادر و همسرش در جنگ به وسيلهء سپاه اسلام ، كشته شده بودند ، از او نسبت به شما ايمن نبودم .\r\n\r\n","description":"","footnote":" ( 1 ) - طبقات ، ابن سعد ، ج 8 ، ص 123 . ","page_name":" 129 ","page_number":127},
  {"content":"\r\n\r\nپيامبر تبسّم نمود و او را دعا كرد . « 1 » \r\nانس گويد : صفيّه ، زنى عاقل و فاضل بود ، در هنگام ازدواج با پيامبر كمتر از هفده سال داشت . روزى پيامبر بر او وارد شد و او را گريان ديد .\r\nعلت را پرسيد ؟ عرض كرد :\r\nعايشه و حفصه مرا رنج مى دهند ؛ مى گويند : ما از صفيّه بهتريم ، ما دختر عموهاى رسول خداييم . پيامبر فرمود : به آنها بگو : شما چگونه از من بهتريد ، در حالى كه پدر من هارون ، نبى اللّه و عمويم موسى ، كليم اللّه وهمسرم محمد ، رسول اللّه است ؟ كدام يك مورد انكار است ؟\r\nصفيّه ، اين كلام را به آنها گفت . آنها گفتند : اين تعليم پيامبر است .\r\nسپس ، آيه نازل شد : اى كسانى كه ايمان آورده‌ايد ، قومى از شما قوم ديگر را مسخره نكند كه چه بسا آنها بهتر از مسخره كنندگان باشند و زنانى ، زنان ديگر را مسخره نكنند كه چه بسا زنان مسخره شده از مسخره كنندگان بهتر باشند ؛ و از يكديگر عيب جويى نكنيد ؛ و به القاب زشت ، يكديگر را نخوانيد . « 2 » \r\nزيد بن اسلم گويد : در زمان كسالت پيامبر صلى الله عليه و آله كه منجر به وفات آن حضرت گرديد ، زنان رسول خدا صلى الله عليه و آله جمع بودند كه صفيّه گفت :\r\nبه خدا قسم اى پيامبر خدا ! همانا دوست داشتم كه درد شما براى من بود .\r\nزنان پيامبر او را به مسخره گرفتند . پيامبر كه طعنه و مسخره آنها را\r\n\r\n","description":"","footnote":" ( 1 ) - همان ، ص 126 .  ( 2 ) - حجرات ، آيهء 11 ؛ بحارالانوار ، ج 22 ، ص 197 . ","page_name":" 130 ","page_number":128},
  {"content":"\r\n\r\nمشاهده كرد ، فرمود :\r\nبرويد دهان‌هايتان را بشوييد و مضمضه كنيد . گفتند : از چه چيز دهانمان را بشوييم ؟ فرمود : از طعنه‌اى كه به رفيق خود - صفيّه زديد ، و بدانيد كه او راست گفت . « 1 » \r\nصاحب تنقيح المقال مىگويد :\r\nصفيّه عاقلى از عقلاى زنان بود . « 2 » \r\n\r\nعايشه\r\nعايشه ، دختر خليفه اول ، از خاندان تيم قريش بود . مادرش ام رومان نام داشت و در سال چهارم بعثت در مكه متولد شد .\r\nكنيهء او « ام عبدالله » بود - به نام عبدالله بن زبير فرزند خواهرش اسماء - پيامبر بعد از وفات خديجه ، در حالى كه او شش يا هفت ساله بود اورابه عقد خوددرآورد و بعد از هجرت ، وقتى كه نه سال او تمام شد - او را به خانهء خود برد . عايشه با مادر و خواهرش كمى بعد از هجرت پيامبر ، به مدينه هجرت كرد . او يكى از زنان باهوش ، خطيب ، فصيح ، بليغ و حافظ حديث بود و در كتب اهل سنت حدود دو هزار و دويست و ده حديث از او روايت شده است و مردان و زنان بسيارى از او حديث شنيده و نقل كرده‌اند . سخنرانىهاى او در مكه و بصره در تشجيع مردم براى شركت در جنگ جمل و اثرات شگفت آور آنها ، گواه بر بلاغت و فصاحت فوق\r\n\r\n","description":"","footnote":" ( 1 ) - طبقات ، ابن سعد ، ج 8 ، ص 128 .  ( 2 ) - تنقيح المقال ، ج 3 ، فصل النسا ، ص 81 . ","page_name":" 131 ","page_number":129},
  {"content":"\r\n\r\nالعادهء اوست .\r\nاو در حال حيات رسول گرامى اسلام در مسائل سياسى نقشى نداشت ؛ اما بعد از وفات پيامبر ، در دوران خلافت پدرش ابوبكر و عمر و اوايل خلافت عثمان ، با حكومت همراه و از پشتيبانان محكم هيئت حاكمه بود . در اواخر خلافت عثمان با او در افتاد و مردم را برضد او تحريك كرد . بعد از كشته شدن عثمان و جانشينى امام على عليه السلام ، مدعى شد كه عثمان توبه كرده و مظلوم كشته شده‌است و به خونخواهى او ، علم مخالفت با حكومت على عليه السلام را برداشت و با پشتيبانى طلحه و زبير و بنى اميه ، جنگ جمل رابه راه انداخت . او در سال پنجاه‌وهفت ياپنجاه‌وهشت هجرى وفات كرد و بنا به وصيّتش ، در بقيع دفن شد و ابوهريره ، جانشين مروان حكم فرماندار مدينه ، بر او نماز گزارد . « 1 » \r\n\r\nالف - روحيات عايشه\r\nبا توجه به تاريخ زندگى وبررسى برخوردها و موضع گيرى هاى عايشه با اطرافيان ، مشخص مىشود كه او روحى بلند پرواز داشته و نسبت به مسائل ، تيز هوش و داراى دركى عميق و در تصميم گيرى قاطع و نسبت به رقبا واطرافيان رشك و حسادت داشته است .\r\nعلامه عسكرى در مقدمهء كتاب « نقش عايشه در تاريخ اسلام » مى نويسد :\r\nعايشه را مزاجى عصبى و سخت تند و سركش بود . حدّت طبع ، سرعت درك\r\n\r\n","description":"","footnote":" ( 1 ) - ر . ك : التاج الجامع للاصول و شرح آن ، ج 3 ، ص 378 به بعد ؛ الدر المنثور فى طبقات ربّات الخدور ، ص 283 به بعد . ","page_name":" 132 ","page_number":130},
  {"content":"\r\n\r\nموقعيت و تصميم گيرى ، تيزهوشى به اضافه رشك و حسادت شديد ، جزء شخصيت بارز ام المؤمنين به حساب مى آيد . « 1 » \r\nاو از لحاظ روحى زنى بلند پرواز ، جاه طلب و تند خو بود و بر قلب شوهرش رشك مىبرد و نمى توانست ببيند كه جز او ، ديگرى در قلب شوهرش جا دارد . « 2 » \r\nعايشه شيفته و ديوانه خويشان و بستگانش بود و نسبت به آنها تعصبى شديد داشت ، بطورى كه اگر منافعشان به خطر مىافتاد ، خود را سخت مى باخت و موقعيت خويش را فراموش مى كرد و از جانبدارى در راه منافع آنها ، به هيچ روى خوددارى نمىنمود . « 3 » \r\n\r\nب - تعقيب‌هاى شبانه\r\nپيامبر بعد از وفات حضرت خديجه ، چند همسر داشت كه يكى از آنها عايشه بود . پيامبر هر شب به خانهء يكى از همسران خود مى رفت . بارها اتفاق مىافتاد كه پيامبر در نيمه هاى شب براى تهجد و عبادت به گوشه اى مى رفت و عايشه به خيال اين كه پيامبر بر خلاف عدل و اخلاق ، به خانهء يكى از همسرانش مى رود ، به تعقيب آن حضرت مى پرداخت .\r\nخودش نمونه هايى از آن را تعريف كرده است ؛ از جمله در يكى از اين تعقيب‌ها ، پيامبر را در بقيع يافت كه به راز و نياز با خدا مشغول بود . به هنگام بازگشت براى اين كه زودتر به خانه برسد و پيامبر متوجه تعقيب او\r\n\r\n","description":"","footnote":" ( 1 ) - نقش عايشه در تاريخ اسلام ، ج 1 ، ص 47 .  ( 2 ) - نقش عايشه در تاريخ اسلام ، ج 1 ، ص 73 .  ( 3 ) - همان ، ص 47 . ","page_name":" 133 ","page_number":131},
  {"content":"\r\n\r\nنشود ، تند حركت كرد . هنگامى كه رسول خدا به خانه رسيد ، هنوز تپش قلب عايشه آرام نگرفته بود . پيامبر علت را پرسيد و عايشه بناچار جريان را تعريف كرد .\r\nحضرت فرمود :\r\nگمان بردى كه خداوند و پيامبرش بر تو ستم روا مى دارند ؟ « 1 »  »\r\nشبى ديگر پيامبر از خانه بيرون رفت ، حسادت عايشه به جوش آمد .\r\nوقتى پيامبر صلى الله عليه و آله برگشت و حالت عايشه را ديد ، فرمود :\r\n- عايشه ! ترا چه مىشود ، باز هم حسادت كرده ، ناراحت شدى ؟ !\r\n- آخر چگونه كسى همچون من بر كسى چون شما حسادت نورزد !\r\n- باز هم كه گرفتار شيطانت شده اى . « 2 » \r\nخودش مىگويد : شبى ديگر پيامبر را تعقيب كردم . پيامبر به قبرستان بقيع رفت و خطاب به مؤمنان مدفون در آن گفت : درود بر شما گروه مؤمنان !\r\nناگهان برگشت و مرا در پى خود ديد ، فرمود :\r\nواى بر او ، اگر از دستش مىآمد چه‌ها مى كرد ! ؟ « 3 » \r\n\r\nج - برخورد با همسران ديگر\r\nرشك ، حسادت ، غيرت زنانگى و خشونت طبع عايشه به صورت برخوردهاى خشن و زشت با ديگر همسران رسول خدا صلى الله عليه و آله جلوه مى\r\n\r\n","description":"","footnote":" ( 1 ) - همان ، ص 76 ، تلخيص ، به نقل از مسند ، احمد حنبل ، ج 6 ، ص 221 .  ( 2 ) - همان ، ص 115 .  ( 3 ) - همان ، به نقل از مسند ، احمد حنبل ، ج 6 ، ص 76 و 111 . ","page_name":" 134 ","page_number":132},
  {"content":"\r\n\r\nكرد كه نمونه هاى فراوانى دارد . او خود اعتراف كرد كه بارها اتفاق مى افتاد كه پيامبر در منزل او بود و بعضى از همسران رسول خدا ، به خاطر محبت به آن جناب ، غذا تهيه مى كردند و براى ايشان به خانهء عايشه مى فرستادند ، ليكن او از اين خدمت‌ها بشدت خشمگين مىشد و با برخوردى زشت ، غذا را دور مى ريخت يا ظرف غذا را به زمين زده و مى شكست .\r\nحتى حفصه كه رفيق و همراز او بود ، از اين گونه برخوردها در امان نبود . « 1 » \r\nبسيارى از اين برخوردها ، در حضور پيامبراتفاق مى افتاد و آن حضرت را ناراحت مىكرد . خود عايشه در مورد يكى از اين برخوردها - كه با صفيه اتفاق افتاده ، نقل مىكند : چشم‌هاى پيامبر را ديدم كه به من خيره شده و آثار خشم و نفرت از رفتارم را در سيمايش به خوبى خواندم . « 2 » \r\nفخر فروشى و خود را برتر شمردن ، از ديگر برخوردهاى عايشه با ديگر همسران رسول خدا بود . « 3 »  با اينكه فخر فروشى و خود را برتر دانستن از زشت ترين صفات است و پيامبر هميشه وقتى خود را معرفى مى كرد در آخر مى فرمود : افتخار و فخرفروشى نمى كنم . « 4 » \r\n\r\nد - عايشه و خديجه\r\nنفرت و حسادت عايشه نسبت به هر كس كه مورد علاقهء پيامبر بود ، شعله ور مى گرديد و به همين جهت نسبت به خديجه كه محبوب پيامبر بود ، نيز حسد مىورزيد . خاطرات و فداكارىهاى حضرت خديجه سلام الله\r\n\r\n","description":"","footnote":" ( 1 ) - ر . ك : نقش عايشه در اسلام ، ج 1 ، ص 78 به بعد ، به نقل از منابع معتبر اهل سنت .  ( 2 ) - همان ، ص 79 ، به نقل از منابع اهل سنت .  ( 3 ) - همان ، ص 80 به بعد .  ( 4 ) - سنن ترمذى ، ج 5 ، ح 3689 و 3692 و 3693 و 3695 . ","page_name":" 135 ","page_number":133},
  {"content":"\r\n\r\nعليها ، همسر وفادار پيامبر كه دارفانى را وداع كرده بود ، هميشه براى پيامبر تداعى مى شد . ازاين رو ، پيامبر زياد او را ياد مىكرد و به يادگارهاى او احترام مىگذاشت . عايشه كه حاضر نبود قلب پيامبر به غير او تعلق داشته باشد ، وقتى با اين اظهار علاقه‌ها رو به رو مى شد ، عنان اختيار از كف مى داد و خشم ، سراسر وجودش را فرا مى گرفت و بى اختيار ، فرياد اعتراض بلند مى كرد .\r\nعايشه‌مىگويد : هيچ يك از زنان پيامبر خدا چون خديجه مورد رشك و حسادتم قرار نگرفته است . علت اين بود كه رسول خدا از خديجه بسيار زياد ياد مى كرد و زبان به مدح و تعريفش مى گشود ، بخصوص اين كه خداوند از طريق وحى به پيامبرش خبرداده بود كه به خديجه كاخى بس مجلّل و پرشكوه در بهشت ، ارزانى داشته است . « 1 » \r\nدر موردى ديگر گويد :\r\nروزى هاله ، خواهر خديجه از پيامبر خدا اجازه خواست تا وارد شده ، با آن حضرت ديدار كند . رسول خدا كه گويى با شنيدن صداى هاله به ياد صداى خديجه افتاده بود ، حالش بشدت دگرگون گرديد و بى اختيار گفت : آه خدايا ، هاله !\r\nمن كه حسادتم نسبت به خديجه به واسطهء رفتار پيامبر سخت تحريك شده بود ، بى درنگ گفتم :\r\nچقدر از آن پير زن بىدندان قرشى ياد مى كنى ؟ مدتهاست كه او مرده است و خدا بهتر از او را به تو ارزانى داشته است . « 2 » \r\n\r\n","description":"","footnote":" ( 1 ) - نقش عايشه ، ج 1 ، ص 92 به نقل از بخارى ، ج 2 ، ص 277 .  ( 2 ) - آرى او هميشه خودرا برتر مى دانست و احاديث فضيلت او نيز اغلب از خودش نقل شده است . ","page_name":" 136 ","page_number":134},
  {"content":"\r\n\r\nپس از اين اعتراض ديدم چهرهء رسول خدا برافروخت و آن چنان تغيير كرد كه مانندش را تنها به هنگام فرود آمدن وحى بر آن حضرت ديدم كه نگران دستورهاى آسمانى است تا پيام رحمت نازل شود يا عذاب . بنا به روايت ديگرى كه خود عايشه نقل كرده است ، پيامبر فرمود :\r\nنه . . . هرگز خداوند بهتر از او را به من عوض نداده است . « 1 » \r\nحسادت عايشه نسبت به فاطمه سلام الله عليها و امام على عليه السلام از همين جا نشأت مىگيرد . او بارها به پيامبر اعتراض كرد كه چرا به فاطمه اين قدر اظهار علاقه مى كنى و او را مى بوسى .\r\nاحاديث پيامبر در مورد مقام حضرت زهرا سلام الله عليها و علاقهء ايشان به صدّيقه كبرى سلام الله عليهاو شوهر و فرزندانش ، براى عايشه بسيار ناگوار و غير قابل تحمل بود و حسد و كينهء او را نسبت به اين خانواده بيشتر مى كرد . اين كينه هيچ گاه از قلب عايشه زدوده نشد .\r\nابن ابى الحديد مىگويد :\r\nفاطمه از دنيا رفت و زنان رسول خدا همگى براى عرض تسليت پيش بنىهاشم رفتند ، جز عايشه كه اظهار بيمارى كرد . « 2 » \r\nوقتى خلافت به حضرت على عليه السلام رسيد ، عليه ايشان جنگ جمل را به راه انداخت و زمانى كه خبر شهادت آن حضرت را شنيد ، سجده شكر به جا آورد « 3 »  و به اين شعر ترنم كرد :\r\n\r\n","description":"","footnote":" ( 1 ) - نقش عايشه در تاريخ اسلام ، ج 1 ، ص 93 به نقل از كتب اهل سنت .  ( 2 ) - همان ، ص 105 به نقل از شرح ابن ابى الحديد ، اعلام النسا ، ج 3 ، ص 102 .  ( 3 ) - همان ، ج 3 ، ، ج 1 ، ص 22 . ","page_name":" 137 ","page_number":135},
  {"content":"\r\n\r\nاو ( عايشه ) به آرزوى ديرينهء خود نايل آمد ، آرامش و راحتى در دلش احساس نمود .\r\nهمانطور كه شخص از برگشتن مسافرش احساس سرور و آرامش مىكند . « 1 » \r\n\r\nه - عايشه و جنگ جمل\r\nعايشه تا اواسط دوران حكومت عثمان با وى همراه و هم رأى بود ، ليكن در اواخر حكومت عثمان به موضع مخالف افتاد و روز به روز مخالفت او با خليفه بيشتر شد ، به طورى كه سر دستهء مخالفان گرديد .\r\nوقتى مسلمانان كوفه در اعتراض به اعمال وليد بن عقبه ، حاكم كوفه ، به مدينه آمدند ، عثمان آنها را تهديد كرد . آنها به عايشه پناه بردند ؛ وقتى عايشه جريان را شنيد ، كفش رسول خدا را بلند كرد و فرياد زد :\r\nچه زود سنّت رسول خدا ، صاحب اين كفش را پشت سرانداختى . « 2 »  »\r\nو از آن به بعد مخالفت اوج گرفت تا وقتى كه مسلمانان عليه خليفه شورش كردند .\r\nعايشه كه از عثمان دلى پرخون داشت و در سر ، هواى حكومت پسر عمويش ، طلحه را مى پروراند ، از شورش مردم عليه عثمان بيشترين استفاده راكرد و عثمان را به باد انتقاد و توبيخ گرفت . عثمان درجواب او اين آيهء قرآن را خواند :\r\nخداوند براى كافران به همسر نوح و لوط مثل زده كه در اختيار دو بنده از\r\n\r\n","description":"","footnote":" ( 1 ) - همان ، ج 2 ، ص 8 .  ( 2 ) - همان ، به نقل از اغانى ، ج 4 ، ص 180 . ","page_name":" 138 ","page_number":136},
  {"content":"\r\n\r\nبندگان شايستهء ما بودند و به شوهرانشان خيانت كردند و ( آن همسرى ) چيزى از عذاب آن دو دفع نكرد و به آن دو فرمان داده شد كه همچون ديگر دوزخيان به آتش درآييد . « 1 »  »\r\nعايشه از اين جواب برآشفته شد وبانگ برداشت :\r\n« اقتلوا نعثلًا فقد كفر ! »\r\nاين پير خرفت ( يا كفتار نر ) را بكشيد كه كافر شده است . « 2 » \r\nعايشه چون آتش فتنه را مشتعل و خود را در هدفش موفق ديد ، رهسپار مكه گرديد و در آنجا به انتظار بيعت مردم با طلحه ، رحل اقامت افكند . او اميدوار بود كه مردم بعد از عثمان با طلحه ، عموزادهء ابوبكر ، بيعت كنند تا دوباره خلافت به تيرهء تيم‌از قريش برگردد . « 3 »  وقتى خبر قتل عثمان را شنيد ، گفت : عثمان از رحمت خدا دور باد ! او در اثر اعمال زشتش بدين سرنوشت شوم دچار گرديد ، زيرا خداوند بر كسى ظلم نمىكند . « 4 »  سپس به سوى مدينه رهسپار شد .\r\nدر بين راه همين كه شنيد مردم با امام على عليه السلام بيعت كرده اند ، به مكه بازگشت و عثمان را مظلوم معرفى كرد و مردم را به خونخواهى او فراخواند . طلحه و زبير نيز پس از شكستن بيعت باآن حضرت به مكه آمده و به او پيوستند و مقدمات جنگ جمل را تدارك ديدند . سرانجام\r\n\r\n","description":"","footnote":" ( 1 ) - تحريم ، آيهء 10 ، اتفاقاً اين سوره در تهديد عايشه و رفيقش حفصه نازل شده بود .  ( 2 ) - نقش عايشه در تاريخ اسلام ، ج 1 ، ص 258 ، به نقل از تاريخ طبرى و ديگر منابع اهل سنت .  ( 3 ) - اعلام النسا ، ج 3 ، ص 103 .  ( 4 ) - نقش عايشه ، در تاريخ اسلام ، ج 2 ، ص 37 . ","page_name":" 139 ","page_number":137},
  {"content":"\r\n\r\nاولين عَلَم مخالفت با حكومت حق و عدالت امام على عليه السلام را برافراشتند .\r\nدكتر حامد حفنى داوود مىنويسد :\r\nاقدام عايشه به جنگ با حضرت على عليه السلام دومين شكافى بود كه پس از اقدام عمر در امر خلافت ، در بناى اسلام رخ داد . « 1 » \r\nكلام پيامبر صلى الله عليه و آله دربارهء نهى عايشه از جنگ افروزى و شركت در جمل در شرح حال ام سلمه گذشت .\r\nاو در اين جنگ ، شكست خورد و امام على عليه السلام او را با احترام به مدينه بازگرداند .\r\n\r\nو - بزرگ‌ترين فضيلت\r\nدر اغلب كتاب‌هايى كه در زمينهء شرح حال عايشه نوشته شده است ، مشابه اين عبارت به چشم مى خورد :\r\nاگربراى عايشه فضيلتى جز واقعهء افك نبود ، همين براى اثبات فضل و بزرگوارى او كافى بود ، زيرا در شأن او آيه‌اى نازل شد كه تا قيامت خوانده مىشود . « 2 » \r\nاجمال واقعه اين است كه به يكى از همسران يا ام ولدهاى « 3 »  رسول خدا صلى الله عليه و آله تهمت زده شد و افرادى از منافقين اين تهمت را بين مردم منتشر كردند و قضيه دهان به دهان نقل شد ، سپس آياتى از سورهء نور نازل شد و خداوند ، ضمن تقبيح و توبيخ كسانى كه اين شايعه را ساخته و منتشر\r\n\r\n","description":"","footnote":" ( 1 ) - همان ، ج 1 ، ص 27 .  ( 2 ) - درالمنثور فى طبقات ربات الخدور . زينب فواز عاملى ، ص 283 .  ( 3 ) - ام ولد به كنيزى گويند كه از مولاى خود صاحب فرزند باشد . ","page_name":" 140 ","page_number":138},
  {"content":"\r\n\r\nكردند ، حكم افك « 1 »  را نيز بيان كرد .\r\nدر كتاب‌هاى روايى اهل سنت ، از عايشه نقل شده است كه پيامبر در سفرى براى جنگ ، به قيد قرعه مرا همراه خود برد . چون دستور حجاب نازل شده بود ، من در هودجى سوار شده ، منزل گرفتم . به هنگام بازگشت ، در يكى از منزلگاه‌ها براى قضاى حاجت از هودج خارج شدم و بعد از قضاى حاجت متوجه شدم كه گلوبندم افتاده است . به دنبال آن مى گشتم كه لشكر حركت كرد و مأمورين به خيال اين كه من درون هودج هستم ، آن را بر پشت شتر گذاشتند و حركت كردند . وقتى گلوبندم را يافتم برگشتم ، لشكر رفته بود و من در آنجا به انتظار افراد ماندم تا خوابم برد .\r\nصفوان بن معطل سلمى كه مأمور بود از عقب لشكر حركت كند ، مرا ديد و شناخت و به همراه خود به مدينه آورد ( تا آخر حديث ) .\r\nاما در مورد اين روايات و فضيلتى كه براى عايشه مدعى شده‌اند ، بايد گفت :\r\nاولًا روايات مربوط به اين واقعه كه در كتب حديث اهل سنت فراوان است ، متضمن تناقضات آشكارى است كه صحت آن روايات را جدّاً مورد ترديد قرار مىدهد . « 2 » \r\nثانياً آيات سورهء نور ( آيه 11 - 20 ) فقط شاهد برائت متهم است ، آن هم از آن گناه خاص ، نه طهارت و پاكى او از هر گناه و اين اثبات فضيلت براى متهم نيست ، بلكه نفى رذيلت خاص از او است .\r\nثالثاً اين آيات بيشتر ناظر به ردّ تهمت از ساحت پيامبر است و\r\n\r\n","description":"","footnote":" ( 1 ) - افك يعنى تهمت زدن به زنان پاكدامن ، اگر كسى به زنى تهمت بزند و چهار شاهد نياورد به هشتاد ضربه شلاق محكوم خواهد شد . ر . ك . آيهء 4 سورهء نور .  ( 2 ) - براى اطلاع بيشتر به كتاب « حديث الافك » نوشته استاد جعفر مرتضى مراجعه كنيد . ","page_name":" 141 ","page_number":139},
  {"content":"\r\n\r\nمىخواهد ساحت مقدس آن بزرگوار را از اين كه دامن خانواده اش به ناپاكى آلوده باشد ، منزّه بشمارد . به عبارت ديگر اين آيات اثبات كنندهء فضيلت براى رسول خداست ، نه براى عايشه .\r\nگفتنى است كه شيعه معتقد است كه آيات افك در شأن ماريهء قبطيه نازل شده كه از طرف بعضى از همسران رسول خدا و چند نفر ديگر مورد تهمت قرار گرفت كه با مأبور كه پيرمردى مجبوب بود ، « 1 »  زنا كرده است و پيامبر بعد از شنيدن اين تهمت‌هابراى اين كه برائت واقعى ماريه ثابت شود ، به امام على عليه السلام دستور داد تا مأبور را كه متهم بود به قتل برساند و وقتى امام على براى كشتن او رفت ، او فرار كرد و از نخل بالا رفت . امام ناخودآگاه مشاهده كرد كه او اصلًا آلتِ تناسلى ندارد و اتهامى كه به او زده شده واقعيت ندارد . از طرف ديگر ، آيات هم نازل شد و تهمت زنندگان را به شدت توبيخ كرد . عايشه ، خود در موارد متعدد اعتراف كرده كه غيرت و حسد او بر ماريهء قبطيه او را واداشته كه به وى تهمت زند و ابراهيم ، فرزند رسول خدا از ماريه را ، به ديگرى نسبت دهد . « 2 » \r\n\r\nز - تهديد خداوند\r\nبه استناد آيات شريفهء سورهء تحريم ، رسول خدا صلى الله عليه و آله بعضى از كارهاى حلال را انجام مىداده ، ولى بعضى از همسران ايشان از اين كار ناراضى بوده و آن حضرت را در مضيقه قرار دادند . پيامبر قسم خورد كه ديگر آن\r\n\r\n","description":"","footnote":" ( 1 ) - حديث الافك ، ص 263 ( مجبوب كسى است كه آلت تناسلى مردانه يا زنانه ندارد ) در روايات‌به نام مأبور يا جريح معرفى شده است .  ( 2 ) - نقش عايشه در تاريخ اسلام ، ج 1 ، ص 88 ، به نقل از طبقات واصابه . ","page_name":" 142 ","page_number":140},
  {"content":"\r\n\r\nكار حلال را انجام ندهد .\r\n« يا ايُّهَا النَّبِىُّ لِمَ تُحَرِّمُ ما احَلَّ اللَّهُ لَكَ تَبْتَغى مَرْضاتَ ازْواجِكَ » « 1 » \r\nاى پيامبر ، چرا چيزى را كه خدا بر تو حلال كرده است ، به خاطر خشنود ساختن زنانت بر خود حرام مىكنى ؟\r\nاين آيات ، همچنين دلالت دارد كه پيامبر صلى الله عليه و آله سرى از اسرار خود را به يكى از همسرانش - حفصه دختر عمر بن خطاب - گفت و به وى سفارش فرمود كه آن راز را افشا نكند ، ولى آن همسر بر خلاف دستور پيامبر ، آن راز را به ديگرى ( عايشه ) گفت و خداوند ، پيامبر را از افشاى راز آگاه گردانيد و پيامبر به آن همسرش اطلاع داد كه خداوند مرا از خلاف تو آگاه گردانيد .\r\nبعد خداوند آن دو زن ( افشا كنندهء راز و كسى كه راز برايش افشا شده ، يعنى حفصه و عايشه ) را مورد خطاب قرار داده ، مى فرمايد :\r\n« انْ تَتُوبا الَى اللَّهِ فَقَدْ صَغَتْ قُلُوبُكُما وَ انْ تَظاهَرا عَلَيْهِ فَانَّ اللَّهَ هُوَ مَوْلاهُ وَ جِبْريلُ وَ صالِحُ الْمُؤْمِنينَ وَ الْمَلائِكَةُ بَعْدَ ذلِكَ ظَهيرٌ » « 2 » \r\nاگر شما دو زن به سوى خدا برگرديد ( اميد است خدا دل‌هايتان را از انحراف به صراط مستقيم برگرداند ) چون دل‌هاى شما منحرف گشته و اگر همچنان عليه پيامبر ، دست به دست هم بدهيد ، بدانيد كه خداوند مولاى اوست و جبرئيل و صالح مؤمنان و ملائكه نيز بعد از خدا پشتيبان اويند .\r\nسپس مى فرمايد :\r\n\r\n","description":"","footnote":" ( 1 ) - تحريم ، آيهء 1 .  ( 2 ) - تحريم ، آيهء 4 . ","page_name":" 143 ","page_number":141},
  {"content":"\r\n\r\nاميد است ، پروردگار او اگر شما را طلاق دهد ، همسرانى بهتر از شما روزىاش كند ، همسرانى مسلمان ، مؤمن ، ملازم بندگى و خشوع ، توبه كننده ، عابد و روزه دار ، بيوه يا دوشيزه . « 1 »  »\r\nاز دقت و توجه در اين آيات ، نتيجه گرفته مىشود كه آن دو زن ، پيامبر را آزرده و بر او سخت گرفته اند ، بطورى كه خداوند آنها را تهديد كرده كه اگر شما عليه او دست به دست هم دهيد ، من خود پشتيبان اويم و جبرئيل و صالح مؤمنان و ملائكه نيز پشتيبان اويند . بعد آنها را تهديد به طلاق و جايگزين كردن زنان نيكو كرده است .\r\nروايات شيعه و سنى در اين جهت متّفق‌اند كه آن دو زنى كه اين سوره در شأن آنها نازل شد ، حفصه و عايشه بودند .\r\n\r\nحفصه\r\nحفصه دختر عمر بن خطّاب ، خليفهء دوم ، در سال پنجم پيش از بعثت پيامبر صلى الله عليه و آله متولد شد .\r\nدر ابتدا به عقد خُنَيْس ، فرزند حُذافه سهمى درآمد . حفصه در مكه به اسلام ايمان آورد و با شوهرش به مدينه هجرت كرد . خنيس بعد از جنگ بدر بر اثر زخمى كه برداشت ، درگذشت و حفصه بيوه ماند . پدرش به منظور يافتن همسر جديد براى او به عثمان و ابوبكر پيشنهاد ازدواج با حفصه را داد ، ولى آنها جواب مساعد ندادند . او گله و شكايت آن دو را پيش پيامبر برد و حضرت باب گله وشكايت را بست و با حفصه ازدواج كرد . « 2 » \r\n\r\n","description":"","footnote":" ( 1 ) - همان ، آيهء 5 .  ( 2 ) - با استفاده از نقش عايشه در تاريخ اسلام ، ج 1 ، ص 56 ، به نقل از اصابه ، استيعاب و طبقات ، ترجمه حفصه . ","page_name":" 144 ","page_number":142},
  {"content":"\r\n\r\nاو همراز و همراه عايشه بود ، سورهء تحريم در مذمت و تهديد حفصه و عايشه نازل شد ؛ چرا كه آن دو پيامبر را آزردند و او را واداشتند تاخود را از حلال خدا محروم سازد و حفصه نيز راز رسول خدا رابراى عايشه افشا كرد .\r\nابن عباس گويد : از عمر سؤال كردم : دو زن كه با هم عليه پيامبر همدست و همراه شدند ( و سوره تحريم در مورد آنان نازل شد ) كدامين زنان بودند ؟\r\nهنوز كلامم تمام نشده بود كه عمر جواب داد : عايشه و حفصه . « 1 » \r\nحفصه بعد از رحلت پيامبر خدا صلى الله عليه و آله نيز همراه عايشه بود . ابن ابى الحديد مى نويسد :\r\nوقتى عايشه تصميم گرفت براى تهيهء مقدمات جنگ با امام على عليه السلام به بصره برود ، براى حفصه پيام فرستاد و او را به همراهى با خود فراخواند . حفصه تصميم به همراهى با او گرفت و بار سفر بست . اين خبر به برادرش عبدالله بن عمر رسيد و او خواهرش را از اين سفر بازداشت . حفصه بارها را به زمين گذاشت و از جنگ با امير المؤمنين على عليه السلام منصرف شد . « 2 » \r\nشيخ مفيد مىنويسد : وقتى خبر فرود آمدن حضرت على عليه السلام در ذىقار به عايشه رسيد ، نامه اى به حفصه نوشت :\r\nما در بصره فرود آمده ايم و على در ذى قار است و گردنش چنان شكسته شده است كه گويى تخم مرغى را به كوه صفا كوبيده باشند و چون شتر سرخ موى ، محاصره شده است كه اگر قدمى پيش گذارد ، دشنه به گلويش فرو برند و اگر قدمى به عقب بردارد از پشت پاهايش را قطع كنند .\r\n\r\n","description":"","footnote":" ( 1 ) - صحيح بخارى ، به شرح كرمانى ، ج 18 ، ص 158 .  ( 2 ) - شرح ابن ابى الحديد ، ج 6 ، ص 225 . ","page_name":" 145 ","page_number":143},
  {"content":"\r\n\r\nوقتى نامهء عايشه به حفصه رسيد ، خوشحال شد و بچه هاى تَيْم و عَدِىّ را فراخواند تا شادى و پايكوبى كنند و به كنيزكانش دف داد تا بزنند و بگويند :\r\nخبر تازه چيست ؟ خبر تازه چيست ؟ على چون شتر سرخ موى محاصره شده و در ذى قار است . اگر جلو رود دشنه به گلويش مى زنند و اگر عقب رود پاهايش را قطع مى كنند .\r\nوقتى اين خبر به ام سلمه رسيد ، به شدت ناراحت شد و تصميم گرفت در مجلسشان حاضر شده و آنها را از اين كار نهى كند . در اين حال ، ام كلثوم ، دختر امام على عليه السلام از ام سلمه خواست كه اين مأموريت را به او واگذارد . سپس امّ كلثوم به‌طور ناشناس در مجلس حفصه حاضر شد و نقاب از چهره برگرفت و گفت :\r\nاگر اكنون تو و خواهرت ( عايشه ) بر عليه امير مؤمنان على عليه السلام توطئه مى كنيد ، درگذشته نيز نسبت به برادرش رسول خدا ستيزه كرديد و خداوند دربارهء شما آن آيات ( سوره تحريم ) را نازل فرمود و خدا در برابر اين ستيزهء شما نيز حضرت على عليه السلام را يارى مىكند . حفصه پشيمان شد و اظهار داشت اين زنان و كودكان از نادانى و سفلگى چنين مى كنند . « 1 »  »\r\nحفصه در ماه شعبان سال 45 هجرى و در زمان خلافت معاويه ، چشم از جهان فروبست و مروان ، فرماندار مدينه بر جنازه‌اش نماز خواند و در بقيع دفن شد . « 2 » \r\n\r\n","description":"","footnote":" ( 1 ) - الجمل ، ص 149 ؛ نبرد جمل ص 168 - 169 ، با اندك تغيير .  ( 2 ) - نقش عايشه در تاريخ اسلام ، ج 1 ، ص 56 . ","page_name":" 146 ","page_number":144},
  {"content":"\r\n\r\n\r\nماريهء قِبطيّه ( كنيز رسول خدا )\r\nاين بانو ، كنيزى بود كه « مقوقس » پادشاه اسكندريّه ، به همراه هداياى ديگرى خدمت پيامبر صلى الله عليه و آله فرستاد . پيامبر او را به خود اختصاص داد .\r\nاو تنها زنى است كه بعد از حضرت خديجه ، افتخار فرزنددار شدن از پيامبر صلى الله عليه و آله را پيدا كرد . در سال هشتم هجرى ، ابراهيم فرزند رسول خدا صلى الله عليه و آله از او متولّد شد .\r\nماريه ، زنى با جمال و كمال و مورد توجه خاص رسول خدا صلى الله عليه و آله بود .\r\nعايشه گويد : به هيچ زنى به اندازهء ماريه رشك و حسد نبردم . او بسيار زيبا بود و مويى مجعّد و پيچيده داشت و مورد توجهء خاص پيامبر صلى الله عليه و آله بود . آن حضرت او را در منزل حارثة بن نعمان ، در همسايگى ما ، منزل داد و بيشتر اوقات با او بود . ما كه از نزديك شاهد اين مهر و محبت بوديم ، بناى بدرفتارى با او را گذاشتيم تابه تنگ آمد و به پيامبر شكايت كرد . پيامبر نيز او رابه عاليه ( مكانى كه امروز به مشربهء امّ ابراهيم معروف است ) منتقل كرد و بعد از آن هم مكرر پيش او مى رفت و اين بر ما گران‌تر بود « 1 »  تا اين‌كه ( بر خلاف ميل ما ) خداوند به ماريه پسرى داد ، در حالى كه ما از داشتن فرزند محروم بوديم . « 2 » \r\nبيشتر مفسران شيعه و سنى در زمينهء شأن نزول سورهء تحريم نقل كرده‌اند كه پيامبر با ماريه خلوت كرده بود كه حفصه مطلع شد و اعتراض كرد . پيامبر براى او قسم خورد كه اگر به عايشه نگويد ، ديگر به نزد ماريه نرود . سورهء شريفهء تحريم نازل شد و پيامبر را مورد خطاب قرار داد كه\r\n\r\n","description":"","footnote":" ( 1 ) - الاصابه ، ج 4 ، ص 404 - 405 .  ( 2 ) - طبقات ، ج 8 ، ص 212 . ","page_name":" 147 ","page_number":145},
  {"content":"\r\n\r\nچرا براى راضى كردن همسران خود حلال خدا را بر خود حرام كرده است و پيامبر را موظف كرد كه با دادن كفاره قسم خود را بشكند :\r\nاى پيامبر ! چرا آنچه را كه خدا بر تو روا داشته ، براى به دست آوردن رضايت همسرانت ، برخود حرام مى كنى ؟ در حالى كه خداوند آمرزنده و مهربان است . خداوندراه‌گشودن سوگند هايتان را بر شما مقرر داشته و خداوند سرور شما و دانا و حكيم است . « 1 » \r\nدر آيات بعد با لحن تندى عايشه و حفصه را توبيخ و تهديد مىكند :\r\nاگر شمادونفر به سوى خدا بازگشتيد و توبه نموديد ( اميد است خدا دل‌هايتان را از انحراف به استقامت برگرداند چون ) ، بى شك دل‌هاى شما منحرف گشته است . اگر شما عليه او پشت به پشت يكديگر دهيد ، همانا خداوند سرور اوست و جبرئيل و صالح مؤمنان و فرشتگان ياور و پشتيبان اويند . اميد است كه اگر شما را طلاق دهد ، خدايش در عوض زنانى بهتر از شما به او تزويج كند ، بانوانى مسلمان ، با ايمان ، فروتن ، توبه كننده ، خداپرست ، راهرو حق ( يا روزه دار ) و تفكر كنندهء در مخلوقات از دوشيزگان يا زنان بيوه . « 2 » \r\nتهمت بر ماريه\r\nاين بانوى بزرگوار كه مورد قهر ، كينه و تنفّر بعضى از همسران رسول خدا صلى الله عليه و آله بود ، مورد اتهام قرار گرفت و شايع شد كه فرزندش از پيامبر نيست .\r\nابن ابى الحديد مى نويسد :\r\nبراى ماريه نيز واقعهء ناگوارى اتفاق افتاد ( و به او اتهام زدند . ماريه را به داشتن\r\n\r\n","description":"","footnote":" ( 1 ) - تحريم ، آيهء 1 - 2 .  ( 2 ) - همان ، آيهء 4 - 5 . ","page_name":" 148 ","page_number":146},
  {"content":"\r\n\r\nرابطه با پيرمرد مجبوبى به نام مأبور متهم كردند . ) خداوند به دست امام على عليه السلام بطلان آن اتهام را آشكار كرد ، به‌طورى كه جايى براى هيچ گونه حرفى باقى نماند . « 1 » \r\nاصل واقعه از اين قرار بود كه پادشاه اسكندريه به همراه ماريه ، پيرمرد ممسوح و مجبوبى به نام مأبور را براى خدمتگزارى او فرستاد . اين فرد بنا به گفتهء علماى رجال ، برادر يا عموزداهء ماريه بود . « 2 »  بعضى از همسران رسول خدا صلى الله عليه و آله كه حسد و رشك ماريه را داشتند ، با همدستى و همراهى منافقان ، اين بانو را به رابطهء نامشروع با مأبور متهم كردند .\r\nعايشه گويد :\r\nپيامبر ، فرزندش‌ابراهيم را پيش من آورد و گفت : شباهت ابراهيم با من را چگونه مى بينى ؟ گفتم : به هر كس كه شير گوسفند دهند ، سفيد و فربه مىشود .\r\nفرمود : شباهتى با من ندارد ؟ از روى حسادت و غيرت گفتم : من شباهتى نمى بينم .\r\nعلاوه بر گفتهء من ، سخنان مردم در مورد اتهام ماريه به گوش رسول خدارسيد و ايشان حضرت على عليه السلام را مأمور كشتن مأبور كرد . امام على عليه السلام به دنبال اجراى مأموريت رفت و بر حسب اتفاق در هنگام تعقيب وى مشاهده كرد كه متّهم به هيچ وجه از لحاظ جسمى توان چنين كارى را ندارد ، امير مؤمنان عليه السلام برگشت و جريان رابراى پيامبر شرح داد . آن حضرت نيز خدا را شكر كرد كه او و خاندانش را از فحشا باز داشته است . « 3 » \r\n\r\n","description":"","footnote":" ( 1 ) - شرح ابن ابى الحديد ، ج 9 ، ص 190 .  ( 2 ) - تنقيح المقال ، ج 3 ، فصل النسا ، ص 82 ؛ استيعاب بهامش الاصابه ( در حاشيه اصابه ) ، ج 4 ، ص 411 ؛ الاصابه ، ج 4 ، ص 404 ؛ طبقات ، ج 8 ، ص 212 .  ( 3 ) - حديث الافك ، جعفر مرتضى عاملى به نقل از مستدرك حاكم ، ج 4 ، ص 39 و درالمنثور ، ج 6 ، ص 240 و طبقات ، ج 1 ، ص 88 و مصادر متعدد ديگر از اهل سنت با تفاوتهايى در الفاظ و عبارات . بعضى اشكال كرده‌اند كه چگونه ممكن است رسول خدا به واسطهء اتهام ، فرمان قتل قبطى را بدهد . امام صادق عليه السلام در روايتى اين توهم و اشكال را جواب داده است . عبدالله بن بكير گويد به امام صادق عليه السلام عرض كردم : اينكه رسول خدا صلى الله عليه و آله دستور كشتن مرد قبطى را داد ، آيا مى دانست كه عايشه دروغ مى گويد يا نمى دانست و خدا خون قبطى را به خاطر احتياط امام على عليه السلام حفظ كرد ؟ امام فرمود : نه ، به خدا سوگند مى دانست و اگر دستور رسول خدا به على از باب عزيمت و تكليف حتمى بود ، على عليه السلام بر نمى گشت مگر بعد از كشتن او ، و ليكن رسول خدا اين دستور را طورى داد كه هم او كشته نشود و هم عايشه از گناهش برگردد ولى از گناهش برنگشت و از اينكه خون مسلمان بىگناهى ريخته شود ، هيچ باكى نكرد ( ترجمه الميزان ، ج 15 ، ص 146 ، چاپ انتشارات اسلامى ) . ","page_name":" 149 ","page_number":147},
  {"content":"\r\n\r\nبسيارى از عالمان شيعه معتقدند آيات افك ( آيات 11 - 26 سورهء نور ) مربوط به همين اتهام است كه به ماريه زدند . خداوند با آن آيات ، اتهام زنندگان راتوبيخ مىكند كه چرا بدون اين‌كه شاهد بياورند ، زن پاكدامنى را متهم مى كنند و مسلمانان را توبيخ مىكند كه چرا از اتهام زنندگان ، شاهد نطلبيدند و بدون شاهد حرف آنها را پذيرفته و پخش كردند ؛ سپس حكم به برائت شرعى متهم مىكند و در عالم خارج نيز به وسيلهء امام على عليه السلام برائت واقعى ماريه را اثبات مىكند ، زيرا امام مشاهده مىكند كه متّهم مردى است كه اصلًا آلت مردى ندارد و ممكن نيست چنين عمل خلافى از او سر زده باشد . « 1 » \r\nماريه بعد از وفات رسول خدا صلى الله عليه و آله در دوران خلافت عمر دار فانى را وداع گفت و در بقيع مدفون شد . « 2 » \r\n\r\n","description":"","footnote":" ( 1 ) - براى اطلاع بيشتر به كتاب الافك ، جعفر مرتضى عاملى مراجعه شود .  ( 2 ) - الاصابه ، ج 4 ، ص 404 . ","page_name":" 150 ","page_number":148},
  {"content":"\r\n\r\n\r\nفصل چهارم : مادران امامان عليهم السلام\r\nدر اين فصل به بررسى شرح حال و فضايل بانوان بزرگى مىپردازيم كه نور وجود امامان معصوم عليهم السلام را در رحم پاك خود گرفتند و هر كدام فرزندى به جامعهء بشريت هديه دادند كه بسان خورشيدى تابناك در آسمان هدايت نورافشانى كردند .\r\nشرح حال فاطمه بنت اسد ، مادر امير مؤمنان على عليه السلام وفاطمه زهرا سلام الله عليها ، مادرامام حسن و امام حسين عليهما السلام ازنظر گرامىتان گذشت در اين فصل ، صفحات زندگى مادران امامان ديگر را ورق مىزنيم .\r\n\r\nشهر بانو مادر امام سجاد عليه السلام\r\nشهر بانو مادر امام سجاد عليه السلام « 1 »  دختر يزدگرد پادشاه ايران بود . اين\r\n\r\n","description":"","footnote":" ( 1 ) - آقاى دكتر سيد جعفر شهيدى در كتاب « زندگانى على بن الحسين » در مورد اين‌كه شهربانودختر يزدگرد مادر امام سجاد باشد ، مفصل بحث كرده و احاديث آن مطلب را به نقد كشيده و در آخر نتيجه گرفته كه اين مطلب صحت ندارد . ( زندگانى على بن الحسين ، ص 7 - 27 ) . ","page_name":" 151 ","page_number":149},
  {"content":"\r\n\r\nبانوى بزرگ در دربارايران به‌دنياآمد ، ولى بر خلاف اطرافيان ، داراىايمان ، اعتقاد ، عفّت و پاكدامنى خاصىبود . اين بانوى بزرگ ، بر فطرت پاك خويش استوار ماند و اخلاق فاسد و اعتقادات موهوم وپست آن محيط نتوانست فطرت او رابپوشاند . درمورد زندگى قبل‌از اسارت اين‌بانو اطلاع دقيقى در دست نيست ، امّاپس‌از اسارت نشان دادكه‌ازهمان ابتداى كودكى طهارت و پاكدامنى ، شيوهء او بوده و شايستگى يافته تا مادر سيّد ساجدان باشد .\r\nخودش مى گويد :\r\nقبل از اين‌كه به اسارت مسلمانان درآيم ، شبى در خواب ديدم كه پيامبر اسلام صلى الله عليه و آله همراه امام حسين عليه السلام به خانهء ما تشريف فرما شدند و حضرت محمد صلى الله عليه و آله مرا به عقد امام حسين عليه السلام درآورد . صبح وقتى كه از خواب بيدار شدم ، نسبت به امام حسين عليه السلام محبّت خاصى در قلب خود احساس كردم . شب بعد ، دوباره خواب ديدم كه فاطمهء زهرا عليها السلام تشريف فرما شد و اسلام را بر من عرضه داشت ، به دست مبارك ايشان اسلام آوردم . پس از آن ، حضرت زهرابه من فرمود :\r\nبه زودى لشگر اسلام بر اينجا غلبه خواهد كرد و بدون اين‌كه حادثهء ناگوارى پيش آيد به فرزندم حسين عليه السلام خواهى رسيد . « 1 » \r\n\r\nعفّت و حيا\r\nپس از اسارت شهربانو ، وى را به مجلس خليفهء دوم آوردند . كمال و جلال و زيبايى او همه را متعجّب كرد . وقتى او را در جمع مسلمانان وارد\r\n\r\n","description":"","footnote":" ( 1 ) - عوالم العلوم ، بحرانى ، ج 18 ، ص 8 . ","page_name":" 152 ","page_number":150},
  {"content":"\r\n\r\nكردند ، چهرهء خود را پوشاند و گفت : روز هرمز سياه باد ! عمر سخن او را نفهميد و خيال كرد كه دشنام مىدهد از اين رو گفت : اين كنيزك مرا دشنام مىدهد ، و خواست او را بزند كه امام على عليه السلام او را منع كرد . « 1 »  سپس ، خليفه دستور داد تا او را براى فروش عرضه كنند و براى اين‌كه خريداران ، قيمت بيشترى بپردازند ، گفت نقاب از صورت وى بردارند .\r\nشهربانو از برداشتن نقاب خوددارى كرد و به شدّت به سينهء مأمور كوبيد . « 2 » \r\nامام على عليه السلام به عمر گفت :\r\nرسول خدا صلى الله عليه و آله فرموده است كه بزرگ هر قوم را احترام كنيد ، پس او را در انتخاب شوهر ، آزاد بگذار و هر كس را كه انتخاب كرد ، قيمتش را با او حساب كن . « 3 » \r\nوقتى كه بنا شد او را در انتخاب همسر آزاد بگذارند ، از پس پرده ازوى سؤال شد ، آيا شوهر مى خواهى ، او سكوت كرد .\r\nامام فرمود :\r\nاو ارادهء ازدواج كرد و فقط انتخاب ، باقى مانده است . عمر گفت :\r\n\r\n","description":"","footnote":" ( 1 ) - بحارالانوار ، ج 46 ، ص 9 ، در بعضى از روايات آمده است كه اسارت وى درزمان عثمان بود . و در بعضى ديگر آمده است كه در زمان امام على ( ع ) بوده است . البته بعضى از علما اسارت وى در زمان امام على را صحيح دانسته‌اند به اين جهت كه گفته اند امام سجاد در زمان خلافت امام على ( ع ) متولد شده و خيلى بعيد است كه اين بانو از زمان خلافت عمر تا زمان خلافت امام على ( ع ) ، يعنى حدود 22 سال ، حامله نشده باشد .  ( 2 ) - اسعاف الراغبين در حاشيهء نورالابصار ، ص 236 ، با دخل و تصرف .  ( 3 ) - بحارالانوار ، ج 46 ، ص 9 ، با دخل و تصرف . ","page_name":" 153 ","page_number":151},
  {"content":"\r\n\r\nاز كجا دانستى كه ارادهء ازدواج كرده است ؟\r\nامام فرمود : هر گاه دخترى از بزرگان خواستگارانى داشت و بدون سرپرست بود و بر رسول خدا صلى الله عليه و آله وارد مى شد . حضرت مى فرمود : به او بگوييد : تو به شوهر راضى هستى ؟ اگرحيا مى نمود و سكوت مى كرد ، حضرت اين سكوت را رضايت تلقى مى نمود .\r\nسپس ، شهربانو امام حسين عليه السلام را انتخاب نمود و با اشاره ، منتخب خود را شناساند . « 1 » \r\nحضرت على عليه السلام اين بانو را مريم يا به قولى فاطمه ناميد ، « 2 »  و در حق او به امام حسين عليه السلام سفارش‌هاى اكيد كرد و فرمود :\r\nاو پسرى براى تو خواهد آورد كه بهترين افراد روى زمين خواهدبود . « 3 » \r\nاين بانو به لقب « سيدة النساء » خوانده مى شد كه نشان از كرامت ، فضيلت و بزرگوارى او دارد . « 4 »  از شهربانو تنها امام سجاد عليه السلام متولد شد و اين بانو پس از تولد امام سجاد عليه السلام در دورهء نفاس بعد از زايمان ، دار فانى را وداع گفت . « 5 » \r\n\r\n","description":"","footnote":" ( 1 ) - همان ، ص 16 ، با دخل و تصرف .  ( 2 ) - ائمتنا ، على محمد على دخيل ، ج 1 ، ص 258 .  ( 3 ) - بحارالانوار ، ج 46 ، ص 9 .  ( 4 ) - ائمتنا ، ج 1 ، ص 258 .  ( 5 ) - عوالم ، ج 18 ، ص 7 - 8 . البته در مناقب نقل شده كه او در كربلا حضور داشته است ، ولى اين قول ضعيفى است و اكثر علما آن را ردّ كرده اند . ( الامام زين العابدين ، مُقرّم ، ص 19 ) . ","page_name":" 154 ","page_number":152},
  {"content":"\r\n\r\n\r\nفاطمه ، دختر امام حسن مجتبى عليه السلام ، مادر امام باقر عليه السلام\r\nفاطمه ، با فضيلت‌ترين و مشهورترين همسر امام سجّاد عليه السلام بود . اين بانو مادر امام باقر عليه السلام ، از زنان بزرگ ، فاضل ، عفيف و عزيز و كنيه‌اش امّ عبدالله بود .\r\nفرزندش امام باقر عليه السلام اولين فرزندى بود كه از پدر و مادر هاشمى ، متولد شد و به اين جهت آن حضرت راعلوى بين علويَين و هاشمىبين هاشميَيْن و فاطمى بين فاطميَيْن گفته‌اند . « 1 » \r\nامام صادق عليه السلام فرمود :\r\nجده‌ام فاطمه بنت الحسن صدّيقه بود . « 2 » \r\n\r\n","description":"","footnote":" ( 1 ) - اعيان الشيعه ، ج 8 ، ص 390 ، بيروت .  ( 2 ) - صدّيق در قرآن صفت پيامبران شمرده شده و حضرت مريم را هم قرآن با وصف صدّيقه مىستايد « وامه صديقه » ( مائده ، آيهء 75 ) . علامه طباطبايى در شرح صديق مى فرمايد :\r\nصديق مبالغه در صدق است يعنى كسانى كه بسيار صادقند . چيزى كه هست صدق تنها زبانى نيست ، يكى از مصاديق آن سخنانى است كه انسان مىگويد ، يك مصداق ديگرش عمل است كه اگر مطابق با قول و ادعا بود آن عمل نيز صادق است . چون عمل از اعتقاد درونى حكايت مىكند ، و وقتى در اين حكايتش راست مى گويد كه ما فى الضمير را بطور كامل حكايت كند و چيزى از آن را باقى و بدون حكايت نگذارد ، چنين عملى راست و صادق است . اما اگر حكايت نكند و يا درست و كامل حكايت نكند اين عمل غير صادق است و همچنين سخن صدق آن سخنى است كه با واقع و خارج مطابقت داشته باشد و چون گفتن نيز يكى از افعال است ، بناچار كسى كه صادق در فعل خويش است سخن نخواهد گفت مگر آنچه كه راست بودنش را مىداند . و مىداند كه اين سخن را بايد در اينجا گفت و گفتن آن حق است و بنابراين سخن چنين كسى هم صدق خبرى دارد و هم صدق مُخبِرى .\r\nپس صدّيق آن كسى است كه به هيچ وجه دروغ در او راه ندارد و چنين كسى كارى را كه حق بودن آن را نمى داند ، نمى كند هر چند كه مطابق با هواى نفسش باشد و سخنى را كه راست بودن آن را نمى داند نمى گويد و قهراً حتى كسى جز حق را نمى بيند . پس او كسى است كه حقايق اشياء را مىبيند و حق مى گويد و حق انجام مىدهد ( الميزان ، ترجمهء محمد باقر موسوى همدانى ، ج 4 ، ص 651 ، دفتر انتشارات اسلامى ) . ","page_name":" 155 ","page_number":153},
  {"content":"\r\n\r\nكرامات عجيبى كه ازفاطمه دختر امام حسن مجتبى عليه السلام ظاهر مى شد نشانهء عظمت ايمان و درجهء تقواى او بود . امام باقر عليه السلام فرمود :\r\nروزى مادرم كنار ديوارى نشسته بود . ناگاه صدايى از ديوار بلند شد و ديوار از جا كنده شد . مادرم با دست به ديوار اشاره كرد و فرمود : به اذن خدا و حق مصطفى فرود ميا كه خدايت چنين اذن نمىدهد . پس آن ديوار در ميان زمين و هوا معلّق باقى ماند تا آن‌كه مادرم از آنجا گذشت ، پدرم امام سجاد عليه السلام به شكرانهء رفع اين خطر ، صد دينار صدقه داد . « 1 » \r\nدر بعضى از مقاتل نوشته اند كه اين بانوى بزرگوار ، همراه شوهر و فرزند خردسالش ، امام باقر عليه السلام در كربلا حضور داشته و در سلك اسيران به شام رفته و در تمام مصيبت‌هابا ساير اهل بيت عليهم السلام شريك بوده است .\r\n\r\nامّ فروه مادر امام صادق عليه السلام\r\nامّ فروه ، مادر امام صادق عليه السلام ، دختر قاسم بن محمد بن ابى بكر و مادرش اسما ، دختر عبدالرحمان بن ابى بكر بود . او از زنان متقى ، مؤمن ، عالم و فاضل عصر خود بود . امام صادق عليه السلام در حق مادرش فرمود :\r\n« كانَتْ امّى مِمَّنْ امَنَتْ وَ اتَّقَتْ وَ احْسَنَتْ وَ اللَّهُ يُحِبُّ الُمحْسِنينَ » « 2 » \r\n\r\n","description":"","footnote":" ( 1 ) - بحارالانوار ، ج 46 ، ص 366 .  ( 2 ) - اعيان الشيعه ، سيد محسن امين ، ج 8 ، ص 390 . ","page_name":" 156 ","page_number":154},
  {"content":"\r\n\r\nمادرم از كسانى بود كه ايمان آورد و تقوا را پيشهء خود ساخت و احسان كرد و خداوند نيكوكاران را دوست مى دارد .\r\nامّ فروه چندان بزرگوار و عزيز بود كه به سبب آن از حضرت صادق عليه السلام به ابن المكرّمه تعبير مى شد « 1 »  . مسعودى در مروج الذهب مىنويسد :\r\n« تقواى امّ فروه از تمامى زنان عصر خويش بيشتر بود . « 2 »  »\r\n\r\nروايت امّ فروه\r\nامام صادق عليه السلام فرمود :\r\nمادرم به من گفت كه پدرت فرمود : اى امّ فروه ! من در هر شبانه روز هزار مرتبه براى شيعيان گناهكار ، خدا را مى خوانم و برايشان طلب مغفرت مى كنم ، چون ما با علم به ثواب و پاداش ، بر مصيبت‌هايى كه بر ما وارد مىشود صبر مى كنيم ، ولى آنها بر آنچه نمى دانند صبر مى كنند . » « 3 » \r\n\r\nحميده مادر امام كاظم عليه السلام\r\nاين بانوى بزرگوار مشهور به حميدهء بربريه ياحميدة المصفاة و لقب او « لؤلؤه » ، دختر صاعد بربرى بود . گفته شده كه وى از اهالى اندلس و از زنان پاكيزه ، متقى و مورد اطمينان بوده است . وى از كنيزانى بود كه امام\r\n\r\n","description":"","footnote":" ( 1 ) - منتهى الآمال ، ج 2 ، ص 122 ، با دخل و تصرف .  ( 2 ) - رياحين الشريعه ، ج 3 ، ص 16 .  ( 3 ) - اصول كافى ، ترجمه مصطفوى ، ج 2 ، ص 378 . ","page_name":" 157 ","page_number":155},
  {"content":"\r\n\r\nباقر عليه السلام او را خريد و به فرزندش امام صادق عليه السلام بخشيد و افتخار مادرى امام هفتم را يافت .\r\nامام صادق عليه السلام در شأن اين بانوى بزرگوار فرمود :\r\nحميده همچون شمش طلا از زشتىها و پليدىها پاك بود و ملائكه او را پيوسته حفظ مى كردند تا خداوند او را - به عنوان همسر - به من و - به عنوان مادر - به حجت بعد از من عطا فرمود . « 1 » \r\nمرحوم شيخ عباس قمى مى نويسد : آنچه ازبعضى روايات بر من ظاهر شده ، اين است كه آن بانو چنان فقيه وعالم به احكام بود كه امام صادق عليه السلام به زنها مى فرمود تا مسائل و احكام دين را از او ياد بگيرند . « 2 » \r\nوقتى امام باقر او را خريد ، خطاب به او فرمود :\r\nاسمت چيست ؟ گفت : حميده . امام فرمود : در دنيا و آخرت حميده باشى . بگو ببينم ، دوشيزه هستى يا نه . گفت : آرى . امام فرمود : چگونه ؟ و حال اين‌كه هر كس كه به دست برده فروش‌ها بيفتد ، او را فاسد مى كنند . عرض كرد :\r\nصاحب من نيز قصد مرا مىنمود ، ولى خداوند مردى را كه موها و محاسنش سفيد بود بر او مسلط مى كرد و آن پيرمرد به او سيلى مى زد تا از قصد خود منصرف مى شد و اين كار چندين بار تكرار شد . امام باقر عليه السلام فرمود :\r\nاى جعفر ! اين كنيز را به همراه ببر كه به زودى بهترين فرد روى زمين را برايت به دنيا خواهد آورد . « 3 » \r\n\r\n","description":"","footnote":" ( 1 ) - رياحين الشريعه ، ج 3 ، ص 19 .  ( 2 ) - منتهى الآمال ، ج 2 ، ص 206 .  ( 3 ) - تنقيح المقال ، ج 3 ، فصل النسا ، ص 76 با دخل و تصرف . ","page_name":" 158 ","page_number":156},
  {"content":"\r\n\r\nاين بانوى بزرگوار داراى حسن تدبير بود . امام صادق عليه السلام هر وقت كه مى خواست حقوق اهل مدينه را تقسيم نمايد ، كار را به عهدهءام فروه ( مادر خود ) و اين بانو مى گذاشت . « 1 » \r\n\r\nروايتى از حميده\r\nابوبصير گويد : بر حميدة المصفاة وارد شدم تا شهادت امام صادق‌را به او تسليت گويم . آن بانو گريست و گفت :\r\nاى ابا محمّد ! اگر حضرت صادق عليه السلام را در وقت مرگ مى ديدى ، مسألهء عجيبى را مشاهده مى كردى . آن حضرت چشم‌هاى خود را گشود و فرمود :\r\nخويشاوندانم را در كنارم جمع كنيد . ما نيز همهء خويشاوندان را جمع كرديم . امام نظرى به اطرافيان افكند و فرمود : انَّ شَفاعَتَنا لاتَنالُها مُسْتَخِفًّا بِالصَّلوةِ « 2 »  »\r\nشفاعت ما به كسانى كه نماز را سبك و بى اهميت بشمارند نخواهد رسيد .\r\nحضرت صادق عليه السلام هنگام وفات براى اين‌كه امام بعد از او شناخته نشود پنج نفر را وصى خود قرار داد كه عبارت بودند از : امام كاظم ، عبدالله افطح فرزند ديگر خود ، محمد بن سليمان والى مدينه ، منصور خليفهء عباسى و حميده خاتون همسرخود . « 3 » \r\n\r\n","description":"","footnote":" ( 1 ) - رياحين الشريعه ، ج 3 ، ص 18 .  ( 2 ) - همان ، ص 19 ، با دخل و تصرف .  ( 3 ) - منتهى آلامال ، ج 2 ، ص 179 . ","page_name":" 159 ","page_number":157},
  {"content":"\r\n\r\n\r\nتُكْتَمْ مادر امام رضا عليه السلام\r\nاين بانو مادر امام رضا عليه السلام است . او را نَجْمه ، ارْوى ، سكن ، ام البنين و خيزران هم ناميده اند . « 1 » \r\nحميده مادر امام كاظم عليه السلام كه از اشراف عجم بود ، تكتم را خريد . تكتم از لحاظ عقل و دين ، مقام و موقعيت بلندى داشت و از زنان فاضل عصر خود بود . با اين همه ، نسبت به بانويش حميده احترام خاصى قائل بود . به طورى كه براى احترام به او هيچ گاه در حضورش نمىنشست .\r\nحميده خاتون گويد :\r\nشبى درخواب ، رسول خدا صلى الله عليه و آله را ديدم كه به من فرمود : اى حميده ! نجمه را به فرزندت موسى ببخش ، كه به زودى بهترين اهل زمين ازاو متولّد خواهد شد .\r\nحميده خاتون كه شاهد فضايل اخلاقى تكتم بود ، با توجّه به خوابى كه ديده بود ، به فرزندش موسى بن جعفر عليه السلام فرمود :\r\nفرزندم ! تكتم كنيزى است كه بهتر از او را هرگز نديده‌ام و شك ندارم كه اگر نسلى داشته باشد ، خداوند آن نسل را پاكيزه مى گرداند ، من او را به تو بخشيدم و تو را به خير و نيكى به او سفارش مى كنم . « 2 » \r\n\r\n","description":"","footnote":" ( 1 ) - بحارالانوار ، ج 49 ، ص 7 ؛ منتهى آلامال ، ج 2 ، ص 289 .  ( 2 ) - حضرت رضا عليه السلام ، فضل الله كمپانى ، ص 11 - 13 . ","page_name":" 160 ","page_number":158},
  {"content":"\r\n\r\nنقل شده است كه وقتى حميده خاتون ، تكتم را خريد او دوشيزه بود . « 1 » \r\nامام كاظم عليه السلام با اين بانوى فاضله ازدواج كرد و امام رضا عليه السلام از او متولد شد . بعد از تولّد امام رضا صلى الله عليه و آله ، امام كاظم آن بانو را طاهره ناميد .\r\n\r\nعشق تكتم به عبادت\r\nامام رضا عليه السلام در زمان تولد ، از لحاظ جسمى ، قوى و درشت بود و شير بسيار مىنوشيد . روزى مادرش گفت :\r\nيك دايه براى كمك من بياوريد تا مرا در شيردادن به فرزند همراهى كند . به او گفتند : مگر شير تو كافى نيست . فرمود : دروغ نمى توان گفت ، به خدا قسم شيرم كم نيست ، ولى قبل از تولد فرزندم ، عباداتى را انجام مى دادم و نوافل و دعاهايى مى خواندم ، ولى الآن از عبادت و نماز و دعايم كاسته شده است . « 2 »  »\r\nاين جريان ، به خوبى نشان دهندهء شدت علاقهء اوبه عبادت و راز و نياز باخداى يكتاست . او آن چنان عاشق عبادت بود كه نمى خواست شيردادن به فرزندى چون امام رضا عليه السلام ، مانع راز و نياز او باشد .\r\nدر فضيلت اين بانوى عالى مقام همين كافى است كه مادر هشتمين اختر تابناك آسمان ولايت و امامت است .\r\nخودش نقل كرده كه وقتى فرزندم رضا عليه السلام متولد شد ، همسرم موسىبن جعفر عليه السلام وارد شد و او را در آغوش گرفت ، سپس در گوش راستش اذان و در گوش چپش اقامه گفت و با آب فرات كام او را برداشت\r\n\r\n","description":"","footnote":" ( 1 ) - بحارالانوار ، ج 49 ، ص 7 . روايتى ديگر حاكى است كه امام كاظم عليه السلام او را خريده است . برده فروشى او را از افريقا خريده بود و به مدينه آورد و امام او را خريد .  ( 2 ) - همان ، ص 5 . ","page_name":" 161 ","page_number":159},
  {"content":"\r\n\r\nو بعد قنداقه را به من سپرد ، و گفت :\r\nاى نجمه ! كرامت پروردگارت بر تو مبارك باد ، او را بگير كه او « بقية اللّه » در روى زمين است . « 1 » \r\n\r\nخيزران مادر امام جواد عليه السلام\r\nخيزران مادر امام جواد عليه السلام كه او را سبيكه و نوبيّه نيز گفته اند ، از خانوادهء ماريهء قبطيه ، كنيز رسول خدا صلى الله عليه و آله و مادر ابراهيم بود . « 2 » \r\nاين بانو مقامى بسيار بلند داشت كه مورد غبطهء ديگران بود .\r\nپيامبر بزرگ اسلام در مورد اين بانوى بزرگوار ( خيزران ) چنين فرمود :\r\n« بِابى ابْنَ خِيَرَةِ الْاماءِ ابْنَ النَوْبِيَّةِ الطَّيِّبَةِ الْفَمِ الْمُنْتَجَبَةِ الرَّحِمِ »\r\nپدرم فداى پسر برگزيدهء كنيزان باد ، آن كنيزى كه ازاهل نوبه‌است و دهانش خوشبو و رحمش پاكيزه زاست . « 3 » \r\nامام موسى بن جعفر عليه السلام به‌يكى از اصحاب‌خود به نام يزيدبن‌سليط فرمود :\r\nاى يزيد ! امر امامت پس ازمن با پسرم على عليه السلام است ، در اينجا ( بين راه مكه ) او را ملاقات خواهى كرد ، هنگام ملاقات او را مژده ده كه خداوند پسرى امين و مورد اعتماد و مبارك به او عطا خواهد كرد . مادر آن پسر كنيزى است\r\n\r\n","description":"","footnote":" ( 1 ) - رياحين الشريعه ، ج 3 ، ص 21 .  ( 2 ) - بحارالانوار ، ج 50 ، ص 1 .  ( 3 ) - اصول كافى ، ترجمه مصطفوى ، ج 2 ، ص 109 . ","page_name":" 162 ","page_number":160},
  {"content":"\r\n\r\nاز خاندان ماريه قبطيه ، مادر ابراهيم ، اگر توانستى سلام مرا به او هم برسان . « 1 » \r\nوقتى امام جواد عليه السلام متولد شد امام رضا عليه السلام فرمود :\r\nشبيه موسى بن عمران ، شكافندهء درياها و شبيه عيسىبن‌مريم براى من متولد شد و مادرش مقدس و زنى طاهر و مطهّر است . « 2 » \r\n\r\nسمانهء مغربيّه ، مادر امام هادى عليه السلام\r\nاين بانو مادر امام هادى عليه السلام است . امام جواد عليه السلام وقتى از بغداد به مدينه بازگشت اين كنيز را خريدارى كرد . او از كنيزان پاكدامن و صاحب فضيلت بود . در « عيون المعجزات » آمده است كه او از عابدان « 3 »  بوده است .\r\nبيشتر اوقات روزهء استحبابى مى گرفت و در زهد و تقوا بى نظير بود .\r\nامام هادى عليه السلام در بارهء او فرمود :\r\nمادرم عارف به شأن و مقام من و از اهل بهشت مى باشد و شيطان سركش بر او سلطه اى ندارد و مكر جبّار عنيد به او نمى رسد و خداوند ، او را نگهبان است ، و از مادران صديقين و صالحين عقب نمىماند . « 4 » \r\nسمانه از امام جواد عليه السلام چند فرزند به دنيا آورد ، از جمله آنها امام هادى عليه السلام و موسى مبرقع مى باشند .\r\n\r\n","description":"","footnote":" ( 1 ) - همان ، ص 95 ، با دخل و تصرف .  ( 2 ) - بحارالانوار ، ج 5 ، ص 15 .  ( 3 ) - « كانت من القانتات » ( عيون المعجزات ، ص 130 ) .  ( 4 ) - امام هادى و نهضت علويان ، محمد رسول دريايى ، ص 34 . ","page_name":" 163 ","page_number":161},
  {"content":"\r\n\r\n\r\nسوسن مادر امام حسن عسكرى عليه السلام\r\nاين بانو كنيزى به نام سوسن يا « سليل » « 1 »  بود كه افتخار همسرى امام هادى عليه السلام و مادرى امام حسن عسكرى عليه السلام را يافت و بنا به نقل « جنّات الخلود » پادشاه زاده بوده است . در « عيون المعجزات » آمده است كه وى از زنان صالح و عارف به امامت بود . علّامه مجلسى مى نويسد :\r\nمادر امام حسن عسكرى در نهايت ورع ، تقوا ، عفاف و صلاح بود . « 2 » \r\nاز معصوم روايت شده كه وقتى « سليل » بر امام هادى وارد شد ، آن حضرت فرمود : سليل از هر آفت ، مرض ، پليدى و نجاستى پاك شده است . « 3 » \r\nامام حسن عسكرى عليه السلام قبل از رحلت ، خبر وفات خود را به مادر گفت :\r\nاو متأثر شد و اظهار جزع كرد . امام عسكرى عليه السلام خطاب به مادر فرمود :\r\nاى مادر ! جزع مكن كه تقدير الهى به‌ناچار جارى خواهد شد .\r\nدر اواخر عمرحضرت ، اين زن بزرگ به حج رفت و پس از بازگشت به مدينه ، هر روز از احوال فرزندش جويا مى شد تا اين‌كه خبر شهادتش به او رسيد . « 4 » \r\nامام حسن عسكرى عليه السلام چون نمى توانست آشكارا فرزندش را وصىّ خود قرار دهد و تقدير الهى بر غيبت آن وجود مقدس بود ، مادر خود را\r\n\r\n","description":"","footnote":" ( 1 ) - او را حديث ، سليل و سوسن ناميده اند . بحارالانوار ، ج 50 ، ص 235 .  ( 2 ) - رياحين الشريعه ، ج 3 ، ص 24 .  ( 3 ) - اثبات الوصيّه ، مسعودى ، ص 207 .  ( 4 ) - رياحين الشريعه ، ج 3 ، ص 24 . ","page_name":" 164 ","page_number":162},
  {"content":"\r\n\r\nوصىّ قرار داد و شيعيان را به آن بانو ارجاع داد .\r\nشيخ صدوق مى نويسد كه احمد بن ابراهيم گفت :\r\nپس از وفات آن حضرت ، بر حكيمه خاتون ، دختر امام جوادوارد شدم و از او در مورد ائمه سؤال كردم . ايشان يكايك امامان را تا امام دوازدهم بر شمرد .\r\nپرسيدم : الآن فرزند امام حسن عكسرى عليه السلام كجاست ؟ فرمود : پنهان است .\r\nگفتم : پس شيعيان بايد به كجا رجوع نمايند . گفت : به مادر امام عسكرى .\r\nگفتم : آيا به كسى كه زنى را وصىّ خود قرار داده اقتدا كنم . فرمود : امام عسكرى عليه السلام در اين مورد به جدّش امام حسين عليه السلام اقتدا نموده كه در ظاهر وصىّ خود را حضرت زينب عليها السلام قرار داد و براى سالم ماندن امام سجّاد عليه السلام از گزند دشمنان دين به حضرت زينب ( س ) وصيت كرد . سپس گفت : شما اهل اخبار و روايات هستيد ، مگر روايت نكرده‌ايد كه ميراث نهمين فرزند امام حسين عليه السلام تقسيم مىشود و حال آن‌كه او زنده است . « 1 » \r\nشيخ صدوق مىنويسد : اين‌كه آن بانو وصى امام حسن عسكرى شد دلالت بر تقوى ، فضيلت ، شرف و بزرگوارى او دارد ؛ چه اين‌كه خداوند او را واسطه بين امام و امت قرار داد و قابليت حمل اسرار امامت و وصايت را به وى عطا نمود . « 2 » \r\nپس از شهادت امام حسن عسكرى عليه السلام جعفر كذّاب با مادر آن حضرت بر سر ميراث امام به منازعه پرداخت . امام زمان ( عج ) بر جعفر ظاهر شد و فرمود :\r\n\r\n","description":"","footnote":" ( 1 ) - رياحين الشريعه ، ج 4 ، ص 151 ، با دخل و تصرف .  ( 2 ) - همان مدرك ، ج 3 ، ص 25 . ","page_name":" 165 ","page_number":163},
  {"content":"\r\n\r\nاى عمو تو را چه مىشود ! آمده اى كه بر سر حقوق من ، با من منازعه كنى ! جعفر مبهوت و متحير شد و ديگر آن حضرت را نديد .\r\nمادر امام عسكرى كه وصايت حضرت را عهده دار بود ، بعد از شهادت امام ، عهده دار اداره خانوادهء آن حضرت گرديد و كار جعفر به جايى رسيد كه پارهء نانى هم براى رفع گرسنگى نداشت و اين بانوى بخشنده و بزرگوار تهيهء تمام نيازمندىهاى زندگى او را به عهده گرفت .\r\nوقتى كه وفات اين بانو فرا رسيد ، وصيت كرد كه مرا در همين خانه ، در كنار شوهر و فرزندم دفن نماييد . هنگام دفن ، جعفر كذّاب در مقام منع برآمد كه اين خانهء من است و اجازه نمىدهم كسى را در اينجا دفن نماييد .\r\nامام زمان ( عج ) دوباره ظاهر شد و فرمود :\r\nاين خانه ، خانهء توست يا من ؟\r\nو از نظر غايب گرديد . آن بانو را بنابر وصيتش در صحن مقدس امام حسن عسكرى عليه السلام به خاك سپردند . « 1 » \r\n\r\nنرجس خاتون ، مادر امام زمان ( عج )\r\nتنها همسر امام حسن عسكرى عليه السلام كنيزى است به نام نرجس كه مادر امام زمان ( عج ) مىباشد . او را به نام‌هاى ديگرى از جمله : مليكه ، ريحانه و سوسن نيز خوانده‌اند . اين بانو از زنان بزرگ اسلام بوده و همين فضيلت او را كافى است كه مادر بقية اللّه الاعظم حضرت ولىّ عصر ( عج ) باشد . راوى گويد :\r\n\r\n","description":"","footnote":" ( 1 ) - رياحين الشريعه ، ج 3 ، ص 24 - 25 با دخل و تصرف . ","page_name":" 166 ","page_number":164},
  {"content":"\r\n\r\nدرخدمت امام علىبن ابى طالب عليه السلام بوديم . وقتى امام حسن عليه السلام به طرف حضرت على عليه السلام آمدآن حضرت مىفرمود : مرحبابه فرزند رسول خدا ( ص ) ! و هنگامى كه‌امام حسين عليه السلام به طرف آن حضرت مىآمد مىفرمود : پدرم‌به‌فدايت اى فرزند بهترين كنيزان ! به امام عرض شد : اى امير مؤمنان ! شما را چه مىشود كه اين جملات را به امام حسن و امام حسين عليهما السلام مىفرماييد . فرزند بهترين كنيزان كيست ؟ امام فرمود : او گم گشتهء موعود ، حجة بن الحسن بن على بن محمد بن على بن موسى بن جعفر بن محمد بن على بن الحسين عليه السلام است . « 1 » \r\nامام على عليه السلام در ضمن خطبه اى ديگر نيز از امام زمان به « فرزند بهترين كنيزان » تعبير كرده است . « 2 » \r\nامام حسن مجتبى عليه السلام فرمود :\r\nامام قائم ، نهمين فرزند از برادرم امام حسين عليه السلام فرزند سيّد كنيزان است . « 3 »  از امام هشتم پرسيدند : « قائم شما اهل بيت كيست ؟ » فرمود : چهارمين فرزند از فرزندان من و فرزند سيد كنيزان است . « 4 » \r\n\r\nالف - كنيز برگزيده\r\nعلامه مجلسى در بحارالانوار چنين آورده است : بشر بن سليمان برده فروش از نسل ابو ايوّب انصارى گويد : روزى امام هادى عليه السلام مرا احضار\r\n\r\n","description":"","footnote":" ( 1 ) - بحارالانوار ، ج 51 ، ص 110 - 111 .  ( 2 ) - همان ، ص 121 .  ( 3 ) - همان ، ص 132 .  ( 4 ) - همان . ","page_name":" 167 ","page_number":165},
  {"content":"\r\n\r\nكرد و فرمود : اى بُشر ! تو از فرزندان انصار هستى و دوستى ما در بين شما انصار نسل به نسل منتقل شده و شما مورد اعتماد ما اهل بيت پيامبر هستيد . امروز مى خواهم تو را به فضيلتى مفتخر سازم و سرّى را بر تو آشكار كنم كه به واسطهء آن بر ديگران برترى يا بى و آن مأموريت خريد كنيزى است . سپس حضرت نامه‌اى به خط رومى نوشت و كيسه‌اى حاوى 220 ديناربه من داد و فرمود : به بغداد برو و نزديك ظهر ، فلان روز در گذرگاه فرات حاضر شو . وقتى قايق‌هاى حامل كنيزان نزديك شد ، از دور عمر بن يزيد برده فروش را زير نظر بگير تا وقتى كه كنيزى را براى فروش عرضه كند كه دو لباس از حرير پوشيده و از اين‌كه او را در معرض ديد مردم قرار دهند يا مشتريان به او دست بزنند امتناع مىكند و فرياد او از پس پرده نازكى كه در پيش اوست شنيده مىشود كه به زبان رومى گويد :\r\nواى از اين‌كه حجاب من هتك شود !\r\nسپس يكى از مشتريان به عمر مى گويد : من او را سيصد دينار مى خرم ، چه اين‌كه عفاف او رغبت مرا زياد كرده است . اما كنيز به زبان عربى به او مى گويد : اگر در زىّ حضرت سليمان عليه السلام ظاهر شوى و حكومتى شبيه حكومت او داشته باشى ، در من هيچ رغبتى نسبت به تو نخواهد بود . عمر به آن كنيز مى گويد : چاره چيست ؟ سرانجام بايد تو را بفروشم ولى كنيز گويد : چرا عجله مى كنى ؟ من بايد كسى را كه به او و وفا و امانتش راضى شوم ، بيابم . در اين هنگام تو بر عمر وارد شو و بگو : من با خود نامه اى از طرف يكى از اشراف دارم كه به خط رومى نوشته شده و در آن كرم ، وفا و بزرگوارى خود را شرح داده است . سپس نامه را به كنيز بده تا آن را ببيند و اگر راضى شد تو وكيل هستى كه او را خريدارى نمايى .\r\n\r\n","description":"","footnote":"","page_name":" 168 ","page_number":166},
  {"content":"\r\n\r\nبُشر گويد : دستور امام هادى عليه السلام را اجرا كردم و در زمان و مكان مقرّر حاضر شدم وهمچنان كه امام فرموده بود نامه را به كنيز دادم . وقتى كه نامه را خواند به شدّت گريست و به عمر گفت : مرا به صاحب اين نامه به فروش و قسم‌هاى شديدى ياد كرد كه اگر مرا به او نفروشى خودكشى خواهم كرد . من و عمر در قيمت آن كنيز با هم صحبت كرديم تا به همان پولى كه امام عليه السلام داده بود راضى شد و كنيز را تحويل داد . كنيز را كه خوشحال و خندان بود به حجره اى كه براى اقامت گرفته بودم ، بردم . وقتى در حجره آرام گرفت ، نامهء امام هادى عليه السلام را درآورد و بوييد و بوسيد و بر چشمان خود ماليد . من با تعجّب گفتم : نامه‌اى كه صاحبش را نمى شناسى مىبوسى ؟\r\nكنيز گفت :\r\nاى عاجز كم معرفت ! به مقام اولاد انبيا عليهم السلام توجه داشته باش و حواست را جمع كن و بدان كه من مليكه ، دختر « يشوعا » نوهء پسرى قيصر روم هستم و مادر من ازفرزندان حواريّين عيسى عليه السلام ومنسوب به « شمعون » وصىّ حضرت عيسى عليه السلام است . جدّم مى خواست مرا به عقد برادر زادهء خود درآورد ، در حالى كه من سيزده ساله بودم . بدين منظور ، از كشيشان از نسل حواريون و راهبان ، سيصد مرد و از بزرگان ، هفتصد نفر و از فرماندهان و رؤساى قبايل چهار هزار كس را جمع نمود و تختى از انواع جواهر ساخت . وقتى كه برادر زاده‌اش بر آن تخت قرار گرفت واسقف‌ها ، انجيل‌ها به دست گرفتند كه بخوانند ، چهلچراغ‌ها و صليب‌ها سقوط كردند و تخت سرنگون گرديد و برادر زادهء قيصر نقش بر زمين شد . رنگ از چهرهء اسقف‌ها پريد و بدن‌هايشان به لرزه افتاد و بزرگ آنان به جدّم گفت : اين امر منحوس دلالت\r\n\r\n","description":"","footnote":"","page_name":" 169 ","page_number":167},
  {"content":"\r\n\r\nبر زوال زودرس مسيحيت دارد . قيصر دستور داد تا دوباره مجلس را آراستند و برادر زادهءديگرش را حاضر كردند و بر تخت نشاند كه همان واقعه تكرار شد . مردم متفرّق شدند و جدّم غمگين و محزون به حرمسرا داخل شد . من آن شب در عالم رؤيا ديدم كه حضرت مسيح و شمعون و عدّه اى از حواريين در جايگاه جدّم اجتماع كردند و منبرى از نور كه به آسمان سر مى كشيد درجاى همان تخت ، نصب نمودند و پيامبر اسلام و وصىّ و دامادش امام على ابن ابى طالب و جمعى از فرزندانش حاضر شدند و پيامبر خطاب به حضرت مسيح عليه السلام فرمود : ما به خواستگارى مليكه خاتون دختر وصّى شما - شمعون - آمده‌ايم تا او را براى فرزندم امام حسن عسكرى عليه السلام عقد كنيم .\r\nحضرت مسيح رو به شمعون كرد و فرمود : شرافت به تو روى آورده است . پس نسل خود را به نسل پيامبر وصل كن . شمعون قبول كرد و سپس پيامبر صلى الله عليه و آله بر آن منبر نشست و خطبه خواند و مرا براى فرزندش عقد بست و حضرت مسيح و ائمه وحواريّون شهادت دادند .\r\nوقتى كه از خواب بيدار شدم از ترس ، خواب خود را براى كسى نقل نكردم .\r\nمحبت ابى محمّد در قلبم آن چنان شعله ور بود كه مرا از خوردن و آشاميدن باز داشت و جسمم نحيف شد و همچون بيمار در بسترى افتادم . پزشكان روم را بر بالين من حاضر ساختند ولى كارى از دستشان ساخته نبود . وقتى جدّم از معالجه مأيوس شد گفت : اى نور ديده ! آيا خواسته اى در اين دنيا دارى ؟ از او خواستم كه اسيران مسلمان را از زندان آزاد كند تا شايد حضرت مسيح و مادرش مرا شفا دهند . وقتى جدّم اين كار را كرد من به‌ناچار اظهار بهبودى كردم و مقدارى طعام خوردم و او نيز خوشحال شد و اسيران را احترام كرد . ! پس از گذشت ده شب حضرت زهرا سلام الله عليها را در\r\n\r\n","description":"","footnote":"","page_name":" 170 ","page_number":168},
  {"content":"\r\n\r\nخواب ديدم كه همراه حضرت مريم و هزار نفر از حوريان بهشتى به ديدنم آمدند . حضرت مريم آن بانو را به من معرّفى كرد و من به حضرت زهرا عليها السلام متوسل شدم و از بى توجّهى حضرت عسكرى عليه السلام گلايه كردم . حضرت زهرا عليها السلام فرمود : تا زمانى كه مشرك ، و بر مذهب مسيحيت - كه مورد انزجار خواهرم مريم بنت عمران است - باشى ، پسرم ابا محمد به ديدن تو نخواهد آمد . اگر مايل به زيارت ابا محمّد هستى ، بايد شهادتين را بر زبان جارى كرده ، ايمان بياورى . شهادتين را گفتم و حضرت زهرا ( س ) مرا به سينه خود چسبانيد و فرمود :\r\nمنتظر زيارت ابا محمد باش كه من او را پيش تو خواهم فرستاد . از خواب بيدار شدم واميد زيارت ابا محمد عليه السلام را داشتم .\r\nشب بعد او را درخواب ديدم و به او گفتم : اى محبوب من ! پس از آن‌كه مرا اسير محبت خود كردى ، با مفارقت خود بر من جفا كردى . ابا محمد عليه السلام فرمود : دير آمدن من تنها به خاطر شرك تو بود اينك هر شب مراملاقات خواهى كرد تا وقتى كه خداوند در ظاهر ما را به يكديگر برساند و از آن به بعد از من جدا نشد .\r\nبُشر پرسيد : چگونه اسير شدى ؟ جواب داد : شبى ابا محمد به من فرمود :\r\nبه زودى جدّت لشكرى براى نبرد با مسلمان‌ها اعزام مىكند ، تو به‌طور ناشناس در بين كنيزان و خدمتكاران ، خود را جا بزن و از فلان راه برو . من دستور حضرتش را اجرا كردم واسير مسلمانان شدم تا به اينجا رسيدم و كسى نمىداند كه من دختر پادشاه روم هستم . پيرمردى كه من در سهم او بودم از نام من سؤال كرد و من خود را نرجس ناميدم . او گفت : اين نام كنيزان است .\r\nبُشر با تعجب پرسيد : چگونه عربى را به خوبى تكلّم مى كنى ؟ در حالى كه\r\n\r\n","description":"","footnote":"","page_name":" 171 ","page_number":169},
  {"content":"\r\n\r\nرومى هستى ؟ نرجس گفت : پدرم چون براى تربيت من اهميّت زيادى قائل بود از اين رو ، معلمانى براى من گمارد تا به من عربى بياموزند .\r\nبُشر نرجس را خدمت امام هادى عليه السلام آورد . وقتى بر امام وارد شدند ، امام فرمود : چگونه خداوند ذلّت نصرانيت و عزت اسلام و شرافت پيامبر و اهلبيتش را به تو نشان داد ؟ عرض كرد : چطور براى شما وصف كنم چيزى را كه خود ، داناتريد . سپس آن حضرت فرمود : مى خواهم تو را اكرام كنم ، آيا به هزار دينار باشد يا مژده به شرافت ابدى ؟ عرض كرد : به فرزند مژده‌ام ده .\r\nامام فرمود : مژده باد به فرزندى كه جهان را پس از آن‌كه از ظلم و جور پر شده است از عدل و داد پر كند ، از نسل همان كس كه پيامبر در شب فلان ازماه فلان از سال فلان ، تو را براى او عقد بست .\r\nسپس امام حسن عسكرى به حكيمه خاتون ( دختر امام جواد ) مأموريت داد كه آداب اسلامى رابه آن بانو بياموزد . « 1 » \r\nپس از اين‌كه مادر امام زمان براى يادگيرى آداب ، احكام و معارف اسلامى به خانهء حكيمه خاتون تشريف برد ، نسبت به آن بانو به ديدهء احترام نگريست و او را احترام كرد و حكيمه خاتون نيز با تمام توان درتعليم او كوشيد . پس از مدتى ، روزى امام حسن عسكرى عليه السلام به خانهء عمّه اش حكيمه خاتون تشريف برد و در آنجا با نرجس خاتون روبه رو و به آن بانو خيره گرديد . حكيمه خاتون كه متوجّه شد گفت :\r\nاگر وى را مى طلبيد ، او را به خدمت شما بفرستم . امام فرمود : نگاه من از روى تعجّب بود زيرا به زودى حق تعالى از او فرزند بزرگوارى به دنيا خواهد\r\n\r\n","description":"","footnote":" ( 1 ) - بحارالانوار ، ج 51 ، ص 6 - 10 با دخل و تصرف . ","page_name":" 172 ","page_number":170},
  {"content":"\r\n\r\nآورد كه جهان را پر ازعدل و داد مىكند .\r\nحكيمه خاتون خدمت امام هادى عليه السلام مشرّف شد و تقاضا كرد كه نرجس خاتون را به خانهء امام حسن عسكرى عليه السلام بفرستد .\r\nامام هادى عليه السلام ضمن موافقت ، خطاب به حكيمه خاتون فرمود :\r\nاى بزرگوارصاحب بركت ! خداوند مى خواهد تو را در چنين ثوابى شريك گرداند و بهرهء عظيمى از خير و سعادت بر تو كرامت فرمايد كه تو را واسطهء چنين امرى كرده است . « 1 » \r\n\r\nب - ولادت امام زمان ( عج )\r\nحكيمه خاتون چنين نقل مىكند : روزى خدمت امام حسن عسكرى عليه السلام شرفياب شدم . امام تقاضا كرد كه افطار در خدمت آن حضرت باشم و مژدهء ولادت حضرت حجّت رابه من داد . من قبول كردم و به اتاق نرجس خاتون رفتم . سلام كرده ، نشستم و ضمن احوالپرسى به دو گفتم :\r\nتو بانوى من و بانوى خانوادهء منى . نرجس از گفتهء من تعجّب كرد و گفت : چه مى گويى ؟ گفتم : دخترم ، امشب خداوند فرزندى به تو عطا خواهد كرد كه آقاى دنيا و آخرت است .\r\nبعد از فراغت از نماز و افطار همگى خوابيديم . نيمه شب براى نماز شب برخاستم و نماز شب خواندم . او نيز برخاست و نماز شب به جا آورد .\r\nاز اينكه آثار وضع حمل هنوز ظاهر نشده بود ، ترديد كردم كه شايد ، وضع\r\n\r\n","description":"","footnote":" ( 1 ) - منتهى آلامال ، ج 2 ، ص 481 ، با دخل و تصرف . ","page_name":" 173 ","page_number":171},
  {"content":"\r\n\r\nحملى در كار نباشد كه ناگاه امام حسن عسكرى از اتاقش باصداى بلند فرمود : عمه عجله مكن كه تولّد او نزديك است ! من به خواندن سوره سجده و يس مشغول شدم كه در اين بين درد زايمان بر نرجس خاتون عارض شد و مولود امام حسن عسكرى عليه السلام پا به عرصهء وجود نهاد . مولود مبارك را به امام داديم . سپس آن حضرت دستور داد كه او را پيش مادرش ببريم تابه مادر سلام كند .\r\nوقتى آن حضرت را به مادرش داديم سلام كرد و مادر ، او را در آغوش گرفت . « 1 » \r\nحكيمه خاتون گويد : امام حسن عسكرى پس از ولادت امام زمان ( عج ) آن بزرگوار را به « روح القدس » سپرد وخطاب به او كه با ملائكه به صورت پرندگانى ظاهر شده بودند فرمود :\r\nاين فرزند را ببر و حفظ كن و هر چهل روز يك بار او را پيش ما بياور . سپس خطاب به فرزند خود فرمود : تو را به آن كسى كه مادر موسى ، فرزندش را به او سپرد مى سپارم . نرجس خاتون از فراق فرزند گريان شد .\r\nامام فرمود : آرام باش و بدان كه شير خوردن از غير پستان تو بر او حرام است و به تو باز مى گردد ؛ همچنان كه موسى به مادرش بازگشت . حكيمه خاتون سؤال كرد كه اين پرنده چه بود ؟ فرمود : روح القدس بود . « 2 » \r\nيكى از خدّام امام حسن عسكرى گويد : امام عليه السلام براى همسرش حوادثى را كه پس از وفاتش پيش خواهد آمد و مشكلاتى را كه براى\r\n\r\n","description":"","footnote":" ( 1 ) - بحارالانوار ، ج 51 ، ص 2 - 3 ، با دخل و تصرف .  ( 2 ) - همان ، ص 14 . ","page_name":" 174 ","page_number":172},
  {"content":"\r\n\r\nخانواده‌اش به وجود مىآورند نقل كرد و نرجس خاتون از امام تقاضا كرد كه دعا كند خداوند مرگ او را قبل از شهادت امام قرار دهد .\r\nوى در زمان امام حسن عسكرى عليه السلام دار فانى را وداع گفت . « 1 »  قبر او در سامرّا پشت قبر آن حضرت است .\r\n\r\nج - زيارت نرجس خاتون\r\nزيارتنامه اى كه براى اين بانو ثبت شده است حكايت از بلندى مرتبه و عظمت شأن اين بانوى بزرگ دارد . ترجمه بعضى از فرازهاى اين زيارتنامه كه سيّد بن طاووس در مصباح الزائر نقل كرده بدين شرح است :\r\n. . . سلام بر تو اى صديقهء طاهره ، سلام بر تو اى شبيه مادر موسى و اى دختر حوّارى حضرت عيسى و سلام بر تو اى پرهيز كار پاكيزه ، سلام بر تو اى راضيهء مرضيه ، سلام بر تو اى وصف شدهء درانجيل و خطبه ازدواج خوانده شده به وسيلهء روح الامين . و اى كسى كه پيامبر در وصلت فرزندش با تو رغبت كرد . . . سلام بر تو و بر روح و بدن پاكيزه‌ات شهادت مى دهم كه سرپرستى ازحجت خدا را به‌خوبى انجام دادى و امانت را ادا كردى و در راه رضاى خدا كوشش و صبر نمودى و سرّ خدا را حفظ و ولىّ خدا را حمل كردى و در حفظ حجت خدا ، نهايت سعى خود را نمودى و در وصلت نمودن با فرزند رسول خدا رغبت كردى در حالى كه به حق آنها عارف و به صدقشان معتقد و به شأن ومنزلتشان بينا و بر آنها مشفق و برگزيدهء هدايتشان بودى . شهادت مى دهم كه عمر خود را با بينش صحيح گذراندى و به\r\n\r\n","description":"","footnote":" ( 1 ) - بحارالانوار ، ج 51 ، ص 5 . ","page_name":" 175 ","page_number":173},
  {"content":"\r\n\r\nصالحان اقتدا كردى و راضىّ و مرضىّ و پرهيز كار و پاك دنيا را وداع نمودى ، خداوند از تو راضى باد و تو را راضى بگرداند و بهشت را جايگاه تو قرار دهد و . . . « 1 »  .\r\n\r\n","description":"","footnote":" ( 1 ) - مفاتيح الجنان ، ص 1017 ؛ عمدة الزائر ، سيد حيدر كاظمى ، ص 331 . ","page_name":" 176 ","page_number":174},
  {"content":"\r\n\r\n\r\nفصل پنجم : همسران امامان عليهم السلام\r\nدر اين فصل زندگى بانوانى را بررسى مى كنيم كه به افتخار همسرى با امام معصوم نايل شده‌اند . اغلب آنان زنانى مؤمن ، فاضل و وفادار بوده اند ، ولى متأسفانه بعضى از آنها فريب شيطان و عوامل او راخوردند و اين فريب خوردگى مانع شد كه نور هدايت امام در قلبشان بتابد . آنها دنيا طلبى را شعار خود قرار دادند و نام خود را در زمرهء همسران بى وفا ، ثبت كردند . اين كه اين زنان ناصالح ، همسر پيامبران و اوليا شوند و نمونهء شقاوت گردند ، بر ديگران حجت را تمام مىكند تا بدانند كه وصلت با اولياى خدا موجب مصونيت نخواهد شد و اين قرابت و وصلت ، عذاب را از آنان دفع نخواهد كرد و از مشاهدهء آنان عبرت بگيرند و به وصلت‌ها و نسبت‌هاى اعتبارى دل نبندند و با كسب ايمان و عمل صالح خود را به فوز و فلاح برسانند .\r\nخداوند در قرآن براى عبرت مؤمنان به دو نمونه از اين زنان مثَل زده و مىفرمايد :\r\n« ضَرَبَ اللَّهُ مَثَلًا لِلَّذينَ كَفَرُوا امْرَأَتَ نُوحٍ وَ امْرَأَتَ لُوطٍ كانَتا تَحْتَ عَبْدَيْنِ مِن‌ْعِبادِنا صالِحَيْنِ فَخانَتا هُما فَلَمْ يُغْنِيا عَنْهُما مِنَ اللَّهِ شَيْئاً وَ قيلَ\r\n\r\n","description":"","footnote":"","page_name":" 177 ","page_number":175},
  {"content":"\r\n\r\nادْخُلَا النَّارَ مَعَ الدَّاخِلينَ » « 1 » \r\nخدا براى كافران مَثلِ زن نوح وزن لوط را مىآورد كه هر دو در نكاح دو تن از بندگان صالح ما بودند و به آن دو خيانت ورزيدند و آنها نتوانستند از زنان خود دفع عذاب كنند و گفته شد : با ديگران به آتش درآييد .\r\nجالب اين است كه هيچ‌كدام از اين زنان از شوهران صالح خود باردار نشدند و فرزندى به دنيا نياوردند .\r\nلازم به ذكر است كه آن همسرانى كه مادر امامانِ بعد بودند ، در فصل قبل شرح حالشان گذشت .\r\n\r\nفاطمه ( ام البنين )\r\nيكى از همسران حضرت امير عليه السلام ، فاطمه بنت حزام عامرى بود كه بعدها به « ام البنين » ( مادر پسران ) مشهور گشت ( چون از امام على صاحب چهار پسر شد ) .\r\nاين بانو كه از زنان فاضل بود ، بعد از وفات زهراى مرضيّه به عقد حضرت على عليه السلام درآمد .\r\nامام پس از شهادت فاطمه سلام الله عليها و احساس تنهايى به برادرش عقيل كه عالم به انساب عرب بود فرمود : زنى به من معرفى كن كه از خاندانى برجسته باشد تا با او ازدواج كنم و برايم پسرى شجاع به دنيا آورد . عقيل نيز فاطمه را معرفى كرد . وى در خانواده اى به دنيا آمد كه\r\n\r\n","description":"","footnote":" ( 1 ) - تحريم ، آيهء 10 . ","page_name":" 178 ","page_number":176},
  {"content":"\r\n\r\nشجاعت آن خانواده زبانزد بود و اجداد او از شجاعان و شهسواران معروف عرب بودند . « 1 » \r\nامام على عليه السلام با او ازدواج كرد و از وى صاحب چهار پسر شد ؛ ابوالفضل العباس عليه السلام ، عبدالله ، جعفر و عثمان كه هر چهار نفر در واقعهء كربلا در ركاب حضرت امام حسين عليه السلام به شهادت رسيدند . « 2 » \r\nفاطمه ( امّ البنين ) از زنان مؤمن و عارف به مقام اهل بيت بود و در علاقه و محبت به آنها پا برجا بود . وقتى به خانهء امام پا نهاد در محبّت نسبت به فرزندان فاطمه زهرا ( س ) كوتاهى نكرد . با امام حسن و امام حسين عليهما السلام خاضعانه ، همچون مادرى مهربان رفتار مى كرد و با ادب با آنان روبه رو مى شد و اگر آنها كسالت پيدا مىكردند ، نهايت سعى خود را در راه بهبودى و ملاطفت با آنها به كار مى برد و تا آخر عمر بر اين روش پايدار ماند . « 3 » \r\nوقتى بشير قبل از كاروان اهل بيت به مدينه وارد شد و خبر شهادت فرزندانش را به آن بانو رساند ، او از بشير فقط دربارهء امام حسين عليه السلام سؤال كرد . بشيرخبر شهادت يك يك فرزندانش را مى داد و او بعد از شنيدن خبر شهادت هر كدام ، از احوال امام حسين عليه السلام مى پرسيد و مى گفت :\r\nمرا از اباعبداللّه خبر ده ، اولاد من و آنچه زير آسمان است به فداى اباعبداللّه باد . وقتى خبر شهادت امام را شنيد گفت : رگهاى قلبم پاره شد .\r\nاين برخورد ، نشان دهنده اين است كه علاقهء امّ البنين به امام حسين عليه السلام\r\n\r\n","description":"","footnote":" ( 1 ) - اعيان اشيعه ، سيد محسن امين عاملى ، ج 7 ، ص 429 .  ( 2 ) - همان ، ج 8 ، ص 389 .  ( 3 ) - العبّاس ، ص 72 - 73 ، با دخل و تصرف . ","page_name":" 179 ","page_number":177},
  {"content":"\r\n\r\nجز به خاطر امامت نبوده است . از اين رو ، اگر خبر سلامتى امام حسين عليه السلام را مى شنيد شهادت فرزندانش بر او آسان مى گشت و اين ، بيانگر قدر و منزلت والاى آن بانوست . « 1 » \r\nاز طرف ديگر ، اهل بيت نيز نسبت به اين بانو توجه خاصى داشتند .\r\nزينب كبرى ( س ) هر عيد به ديدن او مى آمد و وقتى از سفر كربلا بازگشت به ديدار او رفت و شهادت فرزندانش را به او تسليت گفت . « 2 » \r\nاين بانو بعد از امام على عليه السلام ساليانى چند زندگى كرد و بعد از او با كسى ازدواج نكرد . « 3 » \r\nامّ البنين كه شاعر و سخن پرداز بود ، پس از شهادت امام حسين عليه السلام و يارانش در كربلا ، هر روز دست عبيداللّه فرزند عبّاس را مى گرفت و به بقيع مى رفت و براى شهيدان كربلا گريه و زارى كرده ، نوحه هاى جانسوزى مى خواند كه هر شنونده‌اى را به گريه وامى داشت . « 4 » \r\n\r\nاسماء بنت عُمَيس\r\nاسماء دختر عُمَيس از زنان مؤمن و گرانقدرى است كه نام او به نيكى در تاريخ اسلام مىدرخشد . او از اولين ايمان آورندگان به پيامبر صلى الله عليه و آله بود و در همان اوايل بعثت ، قبل از اين‌كه رسول خدا صلى الله عليه و آله به خانهء ارقم برود و\r\n\r\n","description":"","footnote":" ( 1 ) - تنقيح المقال ، ج 3 ، ص 70 ، فصل النساء .  ( 2 ) - العبّاس ، ص 72 .  ( 3 ) - همان .  ( 4 ) - اعيان الشيعه ، ج 8 ، ص 389 . ","page_name":" 180 ","page_number":178},
  {"content":"\r\n\r\nآنجا را پايگاه خود قرار دهد ، به حضرتش ايمان آورد . « 1 » \r\nاسماء خواهر ميمونه ( امّ المؤمنين ) بود . او جزو زنان صحابى بود كه پيامبر آنان را « خواهران مؤمن » ناميد و تعداد آنها را نه يا ده نفر شمرده اند . « 2 »  نه نفر يا به قول ديگر هشت نفر از آنان از يك مادر به نام هند بودند كه از جمله آنها مى توان ميمونه همسر پيامبر ، ام الفضل همسر عباس ، سلمى بنت عُمَيس همسر حمزه و اسماء همسر جعفر را نام برد و به همين جهت پيامبر در مورد هند ( مادر اين بانوان ) فرمود : او از حيث دامادهايش گرامى ترين مردم است ( يعنى گرامى ترين دامادها را دارد ) . « 3 » \r\nامام باقر عليه السلام فرمود :\r\nخداوند خواهران بهشتى را رحمت كند ، سپس آنها را چنين برشمرد : اسماء بنت عميس همسر جعفر ، سلمى بنت عميس همسر حمزه ، پنج زن از بنى هلال به نامهاى : ميمونه دختر حارث همسر رسول خدا ( ص ) ، امّ الفضل همسر عباس ، غميصا مادر خالد بن وليد ، عزت همسر حجاج بن غلاظ و حميده كه فرزند نداشت . « 4 » \r\nاين بانو همراه شوهرش ، جعفر ابن ابى طالب و تعدادى از مسلمانان ، به حبشه مهاجرت كرد و در سال هفتم هجرى ، هنگام فتح خيبر ، از حبشه برگشت . پس از بازگشت از حبشه ، روزى عمر به او گفت :\r\n\r\n","description":"","footnote":" ( 1 ) - اعيان الشيعه ، ج 3 ، ص 306 .  ( 2 ) - آنها از جانب پدر ، مادر و يا پدر مادر خواهر بودند .  ( 3 ) - اعيان الشيعه ، ج 3 ، ص 306 .  ( 4 ) - خصال ، شيخ صدوق ، باب هفتگانه ، حديث 43 . ","page_name":" 181 ","page_number":179},
  {"content":"\r\n\r\nاى حبشيّه ، ما در هجرت بر شما سبقت گرفتيم ( وافتخار هجرت نصيب ما شد و شما محروم شديد ) . او درجواب عمر گفت : به خدا قسم ! راست گفتى .\r\nشما با رسول خدا صلى الله عليه و آله بوديد و آن حضرت گرسنگانتان را سير مى كرد و جاهلانتان را احكام شريعت مى آموخت ، در حالى كه ما تبعيد شدگانى دور از وطن بوديم . به خدا قسم ! خدمت پيامبر مشرف خواهم شد و كلام تو را به او خواهم گفت . سپس به خدمت رسول خدا رسيد و شماتت و فخرفروشى عمر را ياد آور شد . پيامبر جواب داد : آن كس كه چنين گفت ، دروغ گفته است . شما دو هجرت كرديد ، هجرتى به سوى نجاشى و هجرتى به سوى من ، در حالى كه ديگران يك هجرت كردند . « 1 » \r\nيك سال پس از بازگشت از حبشه ، جنگ موته رخ داد جعفر بن ابى طالب ، شوهر اسماء به عنوان فرمانده سپاه به جبهه رفت و شهيد شد .\r\nاسماء گويد :\r\nدر صبح روز شهادت جعفر ، من چهل پوست دباغى كردم ، علاوه برآن ، آرد خمير نموده و بچه هايم را شستشو داده و نظيف كرده بودم كه رسول خدا صلى الله عليه و آله به خانهء ما آمد و فرزندان جعفر را خواست . فرزندان را خدمت ايشان بردم . ديدم آنها را به سينهء خود چسباند و بوييد و اشك از ديدگانش جارى شد .\r\nعرض كردم : اى رسول خدا صلى الله عليه و آله دست يتيمى بر سر آنها مى كشيد ، مگر از جعفر خبرى به شما رسيده است . پيامبر كه از عقل و فهم من متعجب شده بود ، فرمود : آرى ، امروز شهيد شد . من گريان شدم . پيامبر فرمود : اى اسماء ! گريه مكن و بدان كه خداوند به من خبر داده كه جعفر را دو بال از ياقوت قرمز است تادر بهشت به هر جا كه بخواهد پرواز كند . عرض كردم : اى\r\n\r\n","description":"","footnote":" ( 1 ) - طبقات ابن سعد ، ج 8 ، ص 281 . ","page_name":" 182 ","page_number":180},
  {"content":"\r\n\r\nرسول خدا ! كاش مردم را جمع مى كردى و فضيلت جعفر را در جمع آنها ذكر مى نمودى تا هيچ گاه فراموش نشود .\r\nپيامبر كه از فهم من تعجب كرده بود ، در مسجد حاضر شد و در جمع‌مسلمانان ، فضيلت جعفر را بيان كرد . « 1 » \r\n\r\nالف - ازدواج با ابوبكر\r\nبعد از شهادت جعفر ، اين بانو به امر رسول خدا با ابوبكر ازدواج كرد « 2 »  و از او فرزندى آورد به‌نام محمد بن ابى بكر كه از شيعيان خاص حضرت على عليه السلام بود . « 3 » \r\nابوبكر پس از ازدواج بااسماء ، براى شركت در جنگى از مدينه خارج شد . اسماء در خواب ديد كه ابوبكر با حناخضاب كرده و لباس سفيدى پوشيده است . پيش عايشه آمد و خواب خود را براى او تعريف كرد .\r\nعايشه گريان شد و گفت : اگر خوابت راست باشد ، ابوبكر كشته شده است و خضاب علامت خون و لباس سفيد نشان از كفن اوست . اسماء خدمت پيامبر رسيد . حضرت علت گريهء عايشه را پرسيد و اسماء خواب خود را بازگفت پيامبر فرمود :\r\nآن طور نيست كه عايشه تعبير كرده است ، بلكه ابوبكر صحيح و سالم برمىگردد و اسماء از او حامله مىشود و پسرى به دنيا مى آورد كه او را\r\n\r\n","description":"","footnote":" ( 1 ) - همان ، ص 282 ؛ بحارالانوار ، ج 21 ، ص 55 ؛ اعيان الشيعه ، ج 3 ، ص 306 ( تلفيقى از دو حديث است ) .  ( 2 ) - الاصابه ، ج 4 ، ص 231 .  ( 3 ) - تنقيح المقال ، ج 2 ، باب محمد از ابواب ميم ، ص 57 . ","page_name":" 183 ","page_number":181},
  {"content":"\r\n\r\nمحمّد مى خوانند و خداوند آن پسر را مايهء خشم و قهر بر كفار و منافقان قرار مىدهد . « 1 » \r\nهمچنان كه رسول خدا فرموده بود ، محمد بن ابى بكر به جهت نجابت و تربيت مادر و تربيت امام على عليه السلام « 2 »  به مقام و مرتبه اى رسيد كه از خواصّ حضرت على عليه السلام گرديد .\r\nامام صادق عليه السلام فرمود : محمدبن ابى بكر نجابت و ايمان را از مادرش ، اسماء بنت عميس به ارث برده بود كه رحمت خدا بر او باد . « 3 » \r\n\r\nب - افشاگر توطئه\r\nدر دوران ابوبكر ، با اين‌كه اسماء همسر ابوبكر بود ، ولى به دليل ايمان و علاقهء به اهل‌بيت ، رابطه اش را با آنان قطع نكرد و همدم و مونس حضرت زهرا سلام الله عليها بود و توطئه هاى سرّى حكومت عليه امام را به اطلاع ايشان مى رساند .\r\nحاكمان وقت كه مخالفت امام على عليه السلام برايشان گران تمام مى شد ، تصميم به ترور حضرت گرفتند و خالد بن وليد نامزد شد تا در مسجد به هنگام اقامهء نماز جماعت ، امام على عليه السلام را به قتل برساند . اين بانو كه از توطئهء آنها مطّلع شده بود ، كنيز خود را خدمت امام فرستاد و دستور داد كه آيهء شريفهء زير را در محضر امام بخواند :\r\n\r\n","description":"","footnote":" ( 1 ) - همان ، ص 58 باب محمد از ابواب ميم ؛ شرح ابن ابى الحديد ، ج 6 ، ص 89 .  ( 2 ) - محمّد در سنين كودكى بود كه مادرش با امام على عليه السلام ازدواج كرد و او را به خانه آن حضرت‌آورد و او در دامن امام تربيت شد .  ( 3 ) - تنقيح المقال ، ج 2 ، ص 57 . ","page_name":" 184 ","page_number":182},
  {"content":"\r\n\r\n« انَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ انّى لَكَ مِنَ النَّاصِحينَ » « 1 » \r\nاشراف و مهتران شهر در كار تو شورا مى كنند كه تو را به قتل برسانند ، پس از شهر بيرون رو كه من از خير خواهان تو هستم .\r\nحضرت على عليه السلام به او چنين پيام فرستاد :\r\n« فَمَنْ يَقْتُلُ النَّاكِثينَ وَ الْقاسِطينَ وَ الْمارِقينَ وَ انَّ اللَّهَ يَحُولُ بَيْنى وَ بَيْنَهُمْ وَ اللَّهُ بالِغُ امْرِهِ » « 2 » \r\nاين سخن پيامى بود براى اسماء كه ناراحت مباش ، آنها موفق نخواهند شد ، چون پيامبر صلى الله عليه و آله به من خبر داده كه درآينده پيمان شكنان ، ستمگران و منحرفان به دست من به هلاكت خواهند رسيد و اگر قرار باشد آنها در اين توطئه موفق شوند و مرا بكشند ، پس چه كسى آنها را خواهد كشت .\r\n\r\nج - خدمتگزار و غمخوار زهرا عليها السلام\r\nاين بانو از دوستداران و ارادتمندان فاطمه زهرا عليها السلام بود . نقل شده كه در شب زفاف حضرت زهرا عليها السلام ، پيامبر دستور داد كه زنان ، مجلس را خلوت كنند . همهء زنان از منزل خارج شدند . حضرت متوجه حضور يك نفر شد . از او پرسيد : كيستى ؟ اسماء خود را معرفى كرد و در توجيه\r\n\r\n","description":"","footnote":" ( 1 ) - قصص ، آيهء 20 . اين آيهء شريفه كلامى است كه مؤمن آل فرعون وقتى از توطئهء قتل موسى توسط فرعونيان آگاه شد به حضرت موسى گفت و بدين وسيله به او خبر داد و به خارج شدن از شهر تشويق كرد . جالب اين‌كه اسما در اين‌جا پيام خود را با انتخاب آيه اى مناسب مى رساند تا حكومتيان متوجه نشوند و او بتواند همچنان در مقر حكومت به انجام وظيفه بپردازد .  ( 2 ) - رياحين الشريعه ، ج 2 ، ص 308 . اجمال اين ماجرا در شرح ابن ابى الحديد ، ج 13 ، ص 301 - 303 آمده است . ","page_name":" 185 ","page_number":183},
  {"content":"\r\n\r\nماندنش عرض كرد :\r\nدر هنگام وفات خديجه عليها السلام بر بالين او بودم . نگران فاطمه بود كه در شب زفاف مادر ندارد تا غمخوار او باشد و نيازهايش را برآورده سازد و محرم و مأمن او باشد و بدين جهت غمگين و محزون بود . من به او قول دادم كه اگر به هنگام عروسى حضرت زهرا عليها السلام زنده بودم ، شب زفاف ، اين وظيفه را به عهده بگيرم . او خوشحال شد و برايم دعا كرد و از خدا خواست كه مرا از شر شيطان حفظ كند . اكنون براى انجام آن وعده حاضر شده‌ام .\r\nرسول خدا صلى الله عليه و آله به اسماء اجازه ماندن داد و برايش دعا كرد . « 1 » \r\nدر مورد اين روايت چنين اشكال كرده اند : اسماء هنگام وفات خديجه و عروسى حضرت زهرا عليها السلام در حبشه بوده است ، به همين جهت بعضى گفته‌اند ، بانويى كه شب زفاف حاضر بوده ، سلمى بنت عميس ، همسر حمزه و خواهر اسماء ، بوده است و چون اسماء مشهورتر بوده ، راويان اشتباه كرده و اسم او را ثبت كرده اند . « 2 » \r\nبه هر حال ، در ارادت و علاقهء او به حضرت زهرا عليها السلام ، هيچ شكى نيست . او تنها زنى بود كه پس از وفات رسول خدا صلى الله عليه و آله همدم و مونس زهراى اطهر بود . حضرت زهرا عليها السلام در روزهاى آخر عمر ، نزد او شكوه كرده و از اين‌كه پس از مرگ ، بدنش را بر روى دوش‌ها حمل مىكنند و حجم بدنش آشكار مىشود ، اظهار ناراحتى مىنمود . اسماء به ايشان مژده داد كه در حبشه تابوت‌هايى ديده است كه بدن ميت را در آنها قرار\r\n\r\n","description":"","footnote":" ( 1 ) - اعيان الشيعه ، ج 3 ، ص 306 .  ( 2 ) - همان ؛ كشف الغمه ، ج 2 ، ص 311 . ","page_name":" 186 ","page_number":184},
  {"content":"\r\n\r\nمى دهند تا پوشيده باشد و اگر آن حضرت اجازه دهد ، نمونه اى از آن برايش بسازد . بعد به امر فاطمه زهرا عليها السلام يك نمونه تهيه كرد كه مورد پسند حضرت زهرا عليها السلام واقع شد و ايشان را خوشحال كرد ، به‌طورى كه براى اولين بار پس از وفات پدر ، تبسم بر لبانش نقش بست و فرمود :\r\nمانند اين را برايم بساز تا مرا بپوشاند ، خداوند تو را از آتش جهنم پوشيده بدارد . « 1 » \r\nدر شب دفن حضرت زهرا ، تنها دوستداران خالص اهل بيت حضور داشتند و از زنان تنها فضه و اسماء حاضر بودند . او در غسل دادن حضرت زهرا عليها السلام ، ياور و كمك كار امام على عليه السلام بود . « 2 » \r\nحضرت زهرا عليها السلام به اسماء وصيت كرد :\r\nوقتى از دنيا رفتم با حضرت على 7 مرا غسل ده و به كسى اجازهء وارد شدن بر جنازهء مرا مده .\r\nطبق دستور ايشان ، اسماء از ورود همسران رسول‌خدا صلى الله عليه و آله وديگرزنان بر جنازهء حضرت زهرا عليها السلام ممانعت مىكرد . عايشه به پدرش شكايت برد وگفت :\r\nاين خُثعميه بين ما و دختر رسول خدا حايل شده و تابوتى همچون هودج عروس براى او فراهم كرده است .\r\nابوبكر او را توبيخ كرد كه چرا مانع زنان رسول خدا مىشوى و اين\r\n\r\n","description":"","footnote":" ( 1 ) - همان ، ص 307 .  ( 2 ) - همان ، در پاورقى ص 181 - 182 بحار ، ج 43 نقل شده كه بعضى علماء احتمال داده اند كه بانويى كه در شب دفن حضرت زهرا حضور داشته سلمى همسر ابى رافع يا سلمى همسر حمزه ( خواهر اسماء ) يا اسماء دختر يزيد بن سكن بوده است . ","page_name":" 187 ","page_number":185},
  {"content":"\r\n\r\nشبه هودج چيست كه براى جنازه تهيه كرده‌اى ؟ اسماء جواب داد :\r\nآن بانو خود به من وصيت كرده كه مانع وارد شدن ديگران شوم و مشابه اين تابوت را در زمان حياتش براى او ساختم و او پسنديد و دستور داد بعد از مرگ برايش بسازم . « 1 » \r\nپس از مرگ ابوبكر ، اسماء به ازدواج امام على عليه السلام درآمد و محمد بن ابىبكر ، فرزند اسماء كه در آن زمان طفل خردسالى بود ، در خانه امام على عليه السلام و تحت تربيت مادرى چون اسماء رشد و نمو كرد . او عشق اهل بيت را با شير خود به او خورانيد .\r\nاسماء از حضرت على عليه السلام صاحب دو پسر به نام عون و يحيى شد كه عون در كربلا به شهادت رسيد . « 2 » \r\nوقتى خبر شهادت فرزند رشيدش ، محمد بن ابىبكر در مصر به او رسيد ، به مسجد پناه برد و صبر و تحمل پيشه كرد و غم و اندوه خود را فرو خورد ، به‌طورى كه خون از پستانهايش بيرون زد . « 3 »  او شهادت فرزندش را در راه خدمت به امام على عليه السلام پذيرفت و از جزع و فزع و بى تابى خوددارى نمود . رحمة الله عليها .\r\n\r\n","description":"","footnote":" ( 1 ) - همان .  ( 2 ) - رياحين الشريعه ، ج 2 ، ص 313 .  ( 3 ) - شرح ابن ابى الحديد ، ج 6 ، ص 88 . ","page_name":" 188 ","page_number":186},
  {"content":"\r\n\r\n\r\nامامه دختر ابى العاص\r\nامامه ، دختر ابوالعاص بن ربيع و مادرش زينب ، دختر رسول خدا صلى الله عليه و آله است . ابوالعاص قبل از بعثت با زينب ازدواج كرد و حاصل آن ، دو فرزند بود ؛ يكى به نام على كه در كودكى از دنيا رفت و ديگرى به نام امامه . « 1 » \r\nپيامبر به امامه علاقه خاصى داشت ، خيلى از اوقات او را بر دوش خود مى گذارد و به مسجد مى برد و در هنگام نماز ، همچنان امامه بر دوش آن حضرت بود و موقع ركوع و سجود او را به زمين مى گذارد و موقعى كه بر مى خواست دوباره او را به دوش مى گرفت . « 2 » \r\nعايشه گويد :\r\nهديه‌اى به رسول‌خدا صلى الله عليه و آله داده شد كه در بين آن گردنبندى از عقيق يمانى بود . حضرت فرمود : آن را به عزيزترين فرد خانواده ام خواهم داد . پس امامه را فراخواند و گردنبند را به گردن او آويخت . » « 3 » \r\nوقتى فاطمه زهرا سلام الله عليها در آستانهء شهادت قرار گرفت ، به امام على عليه السلام وصيّت كرد كه با امامه ازدواج كن ، چون او خواهر زادهء من است و با فرزندانم مثل من رفتار مىكند . آن حضرت نيز در پى وصيّت آن بانو ، با امامه ازدواج كرد .\r\n\r\n","description":"","footnote":" ( 1 ) - اعيان الشيعه ، ج 3 ، ص 473 .  ( 2 ) - طبقات ، ج 8 ، ص 39 .  ( 3 ) - درالمنثور فى طبقات ربات الخدور ، ص 65 . ","page_name":" 189 ","page_number":187},
  {"content":"\r\n\r\nحضرت على عليه السلام پس از ضربت خوردن ، به امامه وصيّت كرد كه مىترسم معاويه بعد از من تورا خواستگارى كند و دوست ندارم به همسرى او درآيى ؛ چنانچه به همسر نياز داشتى با مغيرة بن نوفل بن حارث بن عبدالمطلب ازدواج كن .\r\nپس ازشهادت آن حضرت و تمام شدن عدّه ، معاويه به مروان مأموريت داد كه از امامه خواستگارى كند و مهريهء او را صدهزار دينار قرار دهد ، ولى امامه پيشنهاد او را نپذيرفت و با مغيره ازدواج كرد . « 1 » \r\nدر بحارالانوار از « قوت القلوب » روايت شده كه مغيرة بن نوفل و ابوالهياج بن ابى سفيان بن حارث پس از شهادت امام على عليه السلام از امامه خواستگارى كردند ، ولى امامه به آنان جواب ردّ داد و از امام على عليه السلام نقل كرد كه جايز نيست همسران پيامبر و وصى پيامبر بعد از پيامبر يا وصىّ ، با ديگرى ازدواج كنند . « 2 » \r\nگفته اند : هنگام وفات امامه ، درد سختى بر او عارض شد ، به‌طورى كه زبانش بند آمد ، امام حسن و امام حسين عليهما السلام بر بالين او حاضر شدند و چون نمى توانست صحبت كند ، از او سؤال مى كردند كه آيا فلان بنده و خانواده اش را آزاد كردى ؟ و او با اشارهء سر جواب مى داد . به همين صورت وصاياى او را دريافتند و صحت آن را امضا كردند . « 3 » \r\nگفته اند : از او فرزندى متولد نشد « 4 »  و بنا به قول ديگرى گفته‌اند كه او مادر محمد بن على اوسط است كه در كربلا در ركاب برادرش امام حسين عليه السلام به شهادت رسيد . « 5 » \r\n\r\n","description":"","footnote":" ( 1 ) - الاصابه ، ج 4 ، ص 237 .  ( 2 ) - بحارالانوار ، ج 42 ، ص 92 .  ( 3 ) - تنقيح المقال ، ج 3 ، فصل النسا ، ص 69 .  ( 4 ) - همان .  ( 5 ) - همان ، ج 2 ، ص 83 . ","page_name":" 190 ","page_number":188},
  {"content":"\r\n\r\n\r\nخَوْله دختر اياس بن جعفر الحنفيّه\r\nخوله ، همسر امير مؤمنان عليه السلام و مادر محمد بن حنفيّه بود . حنفيّه لقب اين بانوست چون از تيرهء بنى حنيفه بود . مشهور است كه در زمان خلافت ابوبكر اسير شد و حضرت على عليه السلام با اظهار كرامت مالك او گرديد و پس از خواستگارى با او ازدواج كرد .\r\n\r\nالف - ماجراى اسارت\r\nپس از وفات رسول خدا صلى الله عليه و آله و جريان امور بر خلاف وصيت‌هاى آن حضرت ، تعدادى از تيره ها و قبايل اطراف مدينه كه هنوز طنين كلام رسول خدا صلى الله عليه و آله در حجة الوداع را در گوش خود احساس مى كردند ، عشق و محبت امير المؤمنين را در دل داشتند و منتظر بودند كه خلافت به ايشان برسد و به همين جهت از دادن زكات به حكومت وقت خوددارى مىكردند . از جملهء اين تيره ها و قبايل - كه در كتاب‌هاى اهل سنت به اهل ردّه و مرتدين مشهورند - تيرهء بنى يربوع از قبيلهء بنى تميم بود . مالك بن نويرهء تميمى يربوعى ، شخصيت بانفوذ بنى يربوع و بنى حنيفه بود كه به پاكى ، شجاعت ، سخاوت ، جوانمردى و دليرى زبانزد خاص و عام بود .\r\nابوبكر ، خالد بن وليد را به فرماندهى سپاهى براى سركوبى بعضى از قبايل فرستاد . بعد از اتمام مأموريت ، خالد عزم سركوبى بنى يربوع و بنى حنيفه را كرد . بعضى از همراهانش به اين استدلال كه ما چنين دستورى از خليفه نداريم ، مخالفت كردند ؛ ولى خالد مدعى شد كه خليفه به او چنين\r\n\r\n","description":"","footnote":"","page_name":" 191 ","page_number":189},
  {"content":"\r\n\r\nدستورى داده است و سرانجام به آنان هجوم برد و شبانه آنان را محاصره كرد . خالد سپس با حيله ، مالك و مردان قبيله او را دستگير كرد و با وجود اقرار آنان به اسلام ، آنها را اعدام نمود و در همان شب با همسر مالك آميزش كرد . پس از آن هم زنانشان را به اسارت گرفت و به مدينه انتقال داد . از جملهء اين زنان ، خوله بود . البته پس از بازگشت به مدينه ، ابوقتاده ، فجايع خالد را براى ابوبكر شرح داد ؛ اما خليفه توجهى نكرد و با در خواست عمر در بارهء عزل خالد نيز موافقت نكرد . عمر پس از به حكومت رسيدن ، خالد را از امارت شام عزل كرد . « 1 » \r\n\r\nب - ازدواج خوله با امام\r\nخوله را همراه اسيران بنى حنيفه به مدينه آوردند . وقتى وارد مسجد رسول خداشدند ، به جانب قبر متوجه گرديد و با فرياد و ناله گفت :\r\nسلام بر تو اى رسول خدا صلى الله عليه و آله و بر اهل بيت تو ! اينها امت تو هستند كه ماراهمچون اهل نوبه و ديلم به اسارت گرفته اند ، در حالى كه هيچ گناهى مرتكب نشده ايم ، جز اينكه به اهل بيت تو مايليم . ببين كه نيكى را بدى و بدى رانيكى گرفته‌اند ! سپس رو به مردم كرد و گفت : ما را اسير كرديد ، در حالى كه به يگانگى خداوند و رسالت پيامبر شهادت داديم . « 2 » \r\nاو را به معرض فروش گذاشتند . بعضى از افراد حاضر شدند ، او رابه همان قيمت به عنوان سهم خود بپذيرند . خوله گفت :\r\n\r\n","description":"","footnote":" ( 1 ) - اجتهاد در مقابل نص ، شرف الدين ، ص 132 - 142 ، به نقل از منابع متعدد اهل سنت .  ( 2 ) - رياحين الشريعه ، ج 4 ، ص 212 ، به نقل از خرايج راوندى . ","page_name":" 192 ","page_number":190},
  {"content":"\r\n\r\nبه خدا و پيامبرش قسم كه مالك من نشود ، مگر كسى كه مرا خبر دهد كه مادرم زمانى كه حامله بود ، چه ديد ؟ و زمان ولادتم چه گفت ؟ و علامت بين من و او چه بود ؟ اگر غير چنين كسى بخواهد مالك من شود ، شكم خود راپاره مىكنم و خود رامى كشم . امام على عليه السلام وارد شد و فرمود : چه خبر است ؟ جريان را براى آن حضرت توضيح دادند . حضرت فرمود : نشانه هاى او را بگوييد تا مالكش شويد . همه اظهار عجز كردند . امام فرمود : اگر من از نشانه هاى او خبر دهم و مالك شوم ، اعتراض نداريد ؟ همه قبول كردند .\r\nخوله وقتى آن حضرت راديد ، عرض كرد : اى امير مؤمنان ! ما را به واسطهء محبت شما اسير كردند و مردان ما را به جهت اقرار به ولايت شما كشتند و اموال ما را غارت كردند .\r\nحضرت على عليه السلام او را تسليت داد و فرمود : « اجر شما ضايع نخواهد شد . » سپس فرمود : « چون مادرت بر تو حامله شد ، سال قحطى بود . او گفت : عجب حمل شومى در سال شومى ! چون هنگام وضع حملش فرا رسيد ، گفت :\r\nخدايا ! وضع اين حمل را بر من آسان كن و بعد از آن اگر خواستى نگهدار و اگر خواستى بگير . وقتى كه متولد شدى ، همان ساعت زبان گشودى و شهادتين را ادا كردى و به مادر خود گفتى : چرا به هلاكت من راضى شدى ؟\r\nطولى نمى كشد كه سيد اولاد آدم ، مالك من مىشود و مرا به عقد خود درمى آورد و از من پسرى به دنيا مىآيد . مادرت اين سخنان را روى پاره اى از مس نقش كرد و دفن نمود . چون تو به سن شش سالگى رسيدى ، آن لوح را به تو داد و تو را به حفظ آن سفارش كرد . وقتى كه اسير شدى ، تمام كوشش تو صرف حفظ آن مىشد و الان نيز در ميان گيسوان توست .\r\nخوله لوح رادر آورد و به مردم نشان داد و همگان ديدند كه آنچه امام\r\n\r\n","description":"","footnote":"","page_name":" 193 ","page_number":191},
  {"content":"\r\n\r\nفرموده بود ، بدون كم و كاست ، در آن نوشته شده بود .\r\nامام خوله را به خانهء اسماء برد و نگهدارى كرد تا اين‌كه برادرش آمد و امام خوله را از او خواستگارى كرد و به عقد خود در آورد . « 1 » \r\nبعضى از اهل سنت ، براى اثبات حقانيت خلافت خليفهء اول و اقرار امام على عليه السلام به خلافت وى ، به اين جريان استناد كرده و گفته اند : چون امام ، خوله راكه از اسيران بود ، قبول كرد ، بدين وسيله خلافت خليفهء اوّل را تصديق كرده است . امّا اين ادعا باطل است ، چون خوله به دليل مسلمان بودن ، هرگز اسير و بنده نبود و عمال حكومت ، او و همراهانش را به ناحق به اسارت گرفته بودند و امام نيز او را به عنوان اسير و بنده تصاحب نكرد ، بلكه پس از خواستگارى بااو ازدواج كرد .\r\nسيد مرتضى مى نويسد :\r\nخوله در حقيقت اسير نبود و امام على عليه السلام نيز او را به عنوان اسير تصاحب نكرد . او مسلمان و آزاد بود و حضرت على عليه السلام او را از دست حاكمان و قت آزاد كرد و سپس با او ازدواج نمود . « 2 » \r\nبعضى از نويسندگان معتقدند كه خوله از اسراى بنى حنيفه نبود ، بلكه وقتى امام على عليه السلام براى سركوبى عمروبن معدى كرب و اطرافيانش كه مرتد شده بودند به يمن رفت ، اين زن را به اسارت گرفت . او از بنى حنيفه بود و بنى زبيد ( اطرافيان عمرو ) در يك غارت او را به اسيرى گرفته بودند . اين زن در سهم امام على عليه السلام قرار گرفت و پيامبر به حضرت على عليه السلام فرمود :\r\n\r\n","description":"","footnote":" ( 1 ) - رياحين الشريعه ، ج 4 ، ص 214 - 215 .  ( 2 ) - بحار الانوار ، ج 42 ، ص 108 . ","page_name":" 194 ","page_number":192},
  {"content":"\r\n\r\nاگر از او صاحب فرزندى شدى ، نام او را محمّد بگذار . « 1 » \r\nبنابه روايتى ديگر ، بنى اسد بر بنى حنيفه تاختند و آنهارا غارت كردند و اين زن رابه اسارت گرفته ، به مدينه آوردند و به امام على عليه السلام فروختند .\r\nخانوادهء او مطلع شدند و جريان را به عرض آن حضرت رساندند . امام نيز او راآزاد كرد و سپس با او ازدواج نمود . « 2 » \r\n\r\nخوله ، همسر امام حسن عليه السلام\r\nخوله ، دختر منظور فزاريه است . اين زن به عقل و كمال مشهور بود .\r\nقبل از ازدواج باامام حسن عليه السلام همسر محمدبن طلحه بود و از او سه پسر به دنيا آورد . محمدبن طلحه در جنگ جمل به قتل رسيد . پس از اين كه عده اش سرآمد ، خواستگاران فراوانى براى ازدواج بااو اظهار تمايل كردند ، ولى او متمايل به ازدواج با امام حسن عليه السلام بود . از اين رو ، امر خودرا به امام واگذار كرد و امام نيز او را به عقد خود در آورد . او تا آخر عمر امام ، افتخار همسرى آن حضرت راداشت و در مصيبت آن بزرگوار بسيار بىتابى مىكرد . او مادر حسن بن حسن مشهور به حسن مثنى بود . « 3 » \r\n\r\n","description":"","footnote":" ( 1 ) - همان ، ص 99 ؛ شرح نهج البلاغه ، ابن ابى الحديد ، ج 1 ، ص 244 .  ( 2 ) - بحارالانوار ، ج 42 ، ص 99 ؛ شرح نهج البلاغه ، ابن ابى الحديد ، ج 1 ، ص 244 .  ( 3 ) - زندگانى امام حسن مجتبى عليه السلام ، رسولى محلاتى ، ج 2 ، ص 269 . ","page_name":" 195 ","page_number":193},
  {"content":"\r\n\r\n\r\nجُعْدَه ، دختر اشعث بن قيس\r\nاشعث بن قيس از منافقانى بود كه خود را در زمرهء اصحاب امام على عليه السلام جازده بود . او در زمان آن حضرت ، دخترش رابه عقد امام حسن عليه السلام در آورد . خاندان اشعث از فرصت طلبانى بودند كه با كردار نارواى خود ، تاريخ اسلام را سياه كردند . آزمندى در خونشان جريان داشت و سرشت ناپاكشان به تمايلات مادى آلوده بود .\r\nامام صادق عليه السلام مى فرمود :\r\nاشعث در قتل امير مؤمنان عليه السلام شركت داشت . دخترش ، امام حسن عليه السلام را مسموم ساخت و پسرش محمد در خون امام حسين عليه السلام شريك بود .\r\nعلاوه بر اينها ، جعده نسبت به امام حسن عليه السلام عقدهء روانى داشت ، زيرا نتوانسته بود از امام فرزندى بياورد ، اما آن حضرت با او رفتارى عادى داشت . « 1 » \r\nمعاويه پس از صلح با امام حسن عليه السلام در نظر داشت فرزند ناپاكش - يزيد - را به جانشينى خود منصوب كند . وجود امام حسن عليه السلام مانع بزرگى براى رسيدن به اين هدف بود ، از اين رو به فكر چاره افتاد . با يك مطالعهء دقيق ، پيرامون اطرافيان امام حسن عليه السلام ، جعده را براى انجام منظور پليد خود برگزيد . مخفيانه نامه اى به همراه زهرى كشنده براى جُعده فرستاد و در نامه خود يادآور شد كه اگر امام حسن عليه السلام را مسموم سازى ، تو را به\r\n\r\n","description":"","footnote":" ( 1 ) - زندگانى حسن بن على ، القراشى ، ترجمهء حجازى ، ج 2 ، ص 581 . ","page_name":" 196 ","page_number":194},
  {"content":"\r\n\r\nعقد فرزندم يزيد درخواهم آورد و ملكهء دارالخلافهء يزيد خواهى شد .\r\nصدهزار درهم نيزبه عنوان پيش پرداخت اين جنايت به اوپرداخت .\r\nجُعدهء دنياطلب ، به هوس سوگلى دارالخلافه شدن ، اين مأموريت ننگين را پذيرفت و امام حسن عليه السلام را مسموم كرد . وقتى آن حضرت متوجه شد كه جعده او را مسموم كرده است ، خطاب به وى گفت :\r\nاى دشمن خدا ! مرا كشتى ، خدا تو را بكشد ؛ به خدا سوگند پس از من به آنچه مى خواهى نمى رسى ، خداوند تو را خوار خواهد كرد .\r\nامام حسن عليه السلام بر اثر اين زهر به شهادت رسيد . پس از شهادت امام ، جعده از معاويه خواست كه به وعدهء خود وفا كند ، ولى معاويه بالحنى مسخره آميز گفت :\r\nما يزيد را دوست داريم و اگر اين جهت نبود ، به وعدهء خود وفا مىكرديم . مى ترسيم بافرزند ما همان‌كنى كه‌بافرزند رسول‌خدا صلى الله عليه و آله كردى ! »\r\nجعده پس از شهادت امام حسن عليه السلام با مردى از خاندان طلحه ازدواج كرد و براى او فرزندانى آورد كه به فرزندان « زنِ شوهر مسموم كن » « 1 »  معروف بودند و هر گاه با ديگران مشاجره مى كردند ، با اين جمله نكوهش مى شدند . « 2 » \r\n\r\n","description":"","footnote":" ( 1 ) - بنى مسّمة الازواج .  ( 2 ) - زندگانى امام حسن مجتبى عليه السلام ، ج 2 ، ص 238 . ","page_name":" 197 ","page_number":195},
  {"content":"\r\n\r\n\r\nرباب ، همسر امام حسين عليه السلام\r\nرباب همسر امام حسين عليه السلام ، دختر امرؤالقيس كلبى « 1 »  از زنان بزرگوار ، وفادار و عارف به شأن اهل بيت عليهم السلام بود . نقل شده كه امرؤالقيس كلبى در زمان عمر به مدينه آمد و اسلام آورد و عمر او را بر مسلمانان قضاعه در شام ، امارت داد . امام على و دو فرزندش او را ملاقات كرده و براى وصلت با خاندان او اظهار تمايل كردند و او سه دختر خويش را به نكاح امام و دو فرزندش در آورد كه از جمله آنان رباب بود كه به نكاح امام حسين عليه السلام در آمد . « 2 » \r\nاين بانو نسبت به ابا عبداللّه عليه السلام معرفت و محبت خاصى داشت . كلام آن بانو نشانگر اين معرفت و محبت است . در مقابل ، امام حسين عليه السلام نيز نسبت به اين بانوى بزرگوار و فرزندانش كه سكينه و عبدالله شير خوار ، بودند علاقهء زيادى داشت .\r\nنقل شده است كه امام حسين عليه السلام در مورد اين بانو و دختر گرانقدرش سكينه چنين فرموده است :\r\n« انّى لَاحِبُّ داراً تَكُونُ بِهَا السَّكينَةُ وَ الرُّبابُ » « 3 » \r\nدوست دارم آن خانه اى را كه سكينه و رباب در آن باشند .\r\nمحبت آن حضرت به خاطر شخصيت اين بانوى بزرگوار بود . او\r\n\r\n","description":"","footnote":" ( 1 ) - مقاتل الطالبيين ، ابوالفرج اصفهانى ، ص 89 . ( البته او غير از امروء القيس شاعر معروف است ) .  ( 2 ) - رياحين الشريعه ، ج 3 ، ص 324 به نقل از اغانى ابوالفرج  ( 3 ) - تنقيح المقال ، ج 3 ، ص 80 . ","page_name":" 198 ","page_number":196},
  {"content":"\r\n\r\nعظمت مقام اباعبدالله را دريافته بود و خود رابه عنوان خدمتكارى در خدمت آن امام به حساب مى آورد . او به همراه امام در كربلا حاضر شد و تمام مصيبت ها و درد و رنج ها را تحمل كرد . او همسرى وفادار و نيكو بود .\r\nاشعار و مرثيه هاى رباب در مصيبت اباعبدالله ، بيانگر عظمت شخصيت و معرفت او نسبت به آن حضرت است . رباب درمجلس ابن زياد ملعون سرمبارك امام حسين عليه السلام را در آغوش گرفته ، بوسيد و گفت :\r\n « واحُسَيْناً فَلا نَسيتُ حُسَيْناً * اقْصَدَتْهُ اسِنَّةُ الْاعْداءِ\r\nغادَرُوهُ بِكَرْبَلاءَ صَريعاً * لاسَقَى اللَّهُ جَانِبى كَرْبَلاءَ » \r\nآه ، حسين من ! هيچ گاه حسين را فراموش نخواهم كرد ، در كربلا نيزه هاى دشمن بر او هجوم آوردند و وى را به خاك و خون كشيدند . خداوند هيچ گاه آتش افروزان كربلا را سيراب نگرداند . « 1 » \r\nدر مرثيهء ديگرى گويد :\r\nآن كسى كه نورى بود و از او طلب روشنايى مىشد ، در كربلا كشته شده و دفن نگشته است .\r\n( او ) پسر پيامبر است كه خداوند او را از جانب ما جزاى خير دهد و او از خسران و زيان موازين دور نگه داشته شده است .\r\nاى حسين ! براى من كوه استوارى بودى كه به تو پناه مىبردم و با رحمت و ديانت ما را همراهى مى نمودى .\r\nچه كسى پناه يتيمان و نيازمندان خواهد بود كه به او بى نياز شوند و به چه كس پناه برند نيازمندان ؟\r\n\r\n","description":"","footnote":" ( 1 ) - پيرامون شناخت فرزندان واصحاب امام حسين ( حضرت على اكبر ، حضرت سكينه ، مسلم بن عقيل ) مقرم ، ترجمهء طارمى ، ص 275 . ","page_name":" 199 ","page_number":197},
  {"content":"\r\n\r\nبه خدا قسم ! پس از ازدواج با شما ، همسر ديگرى را نخواهم تا اين كه بين خاك و ماسه پنهان شوم . « 1 » \r\nاين بانوى بزرگوار همراه بقيه اهل بيت ، مصائب كربلا و اسارت شام رابه شكلى نيكو تحمّل كرد و بعد از بازگشت به مدينه ، مجلس عزادارى امام حسين عليه السلام را بر پا كرد و تا يك سال بعد از واقعهء كربلا كه حيات داشت ، همواره عزادار بود . بزرگان قريش از او خواستگارى كردند ، ولى او جواب ردّ داد و گفت :\r\nبعد از رسول خدا صلى الله عليه و آله كسى را پدر شوهر نگيرم .\r\nرباب در طول يك سال باقيماندهء عمرش هيچ گاه در زير سقف ننشست و پيوسته اشكبار بود . آن قدر اشك ريخت كه چشمانش خشك شد . يكى از كنيزانش به او گفت :\r\nآرد بدون سبوس ، اشك را سرازير مى سازد » رباب دستور تهيهء آن را داد و گفت : « مىخواهم قدرت بيشترى بر گريستن داشته باشم . » « 2 » \r\nسرانجام يك سال پس از شهادت امام حسين عليه السلام دارفانى را وداع گفت و به مولاى خود ملحق شد .\r\n\r\n","description":"","footnote":" ( 1 ) - اعيان الشيعه ، ج 6 ، ص 449 .  ( 2 ) - سكينه ، مقرم ، ص 258 . ","page_name":" 200 ","page_number":198},
  {"content":"\r\n\r\n\r\nليلا ، مادر حضرت على اكبر عليه السلام\r\nليلا دختر ابى مرّة بن عروة بن مسعود ثقفى بود . ميمونه دختر ابوسفيان ، جدهء پدرى ليلاست . ميمونه با عروة بن مسعود ازدواج كرد و ابى مره ، پدر ليلا ، فرزند آنان بود . به همين جهت ، در روز عاشورا دشمن به على اكبر گفت :\r\nتو با اميرالمؤمنين ، يزيد ، پيوند خويشى دارى .\r\nآنان خواستند با اين كلام او را به سوى لشكر كفر بكشانند ، ولى على اكبر جواب داد :\r\nپيوند خويشاوندى با رسول خدا صلى الله عليه و آله سزاوارتر به رعايت است تا پيوند با فرزند هند جگر خوار .\r\nعروة بن مسعود در ميان قريش مورد اعتماد بود و به همين جهت در صلح حديبيه ، او را واسطه قرار دادند . او در سال نهم هجرى مسلمان شد .\r\nقومش وقتى مطلع شدند ، او را تيرباران كرده ، به شهادت رساندند .\r\nليلا كه از چنين خانوادهء بزرگى بود ، با امام حسين عليه السلام ازدواج كرد و ثمرهء ازدواجشان فرزندى برومند به نام على اكبر عليه السلام بود . از شرح حال و مدت عمر و وقايع زندگى او اطلاع بيشترى در دست نيست . « 1 » \r\n\r\n","description":"","footnote":" ( 1 ) - با استفاده از « على اكبر » ، مقرّم ، ص 16 - 17 . ","page_name":" 201 ","page_number":199},
  {"content":"\r\n\r\n\r\nحورا ، مادر زيدبن على عليه السلام\r\nحورا « 1 »  ، همسر امام سجّاد و مادر زيد شهيد است . اين بانو ، كنيزى بود كه افتخار همسرى امام سجاد عليه السلام را يافت و فرزندانى از آن حضرت نصيب او گرديد . او كنيزى شايسته و با نجابت بود كه مختار ثقفى او را خريد و چون به نظرش بسيار با لياقت بود ، با خود گفت : من لياقت اين زن را ندارم ، او شايستهء على بن الحسين عليه السلام است و او را به عنوان هديه اى ارزنده ، خدمت امام فرستاد . امام باقر عليه السلام خطاب به زيد فرمود : مادرى كه تو را زاييده با نجابت بوده است . « 2 » \r\nابوحمزهء ثمالى گويد :\r\nامام سجاد عليه السلام فرمود شبى مشغول نماز بودم . در بين نماز ، خواب بر من چيره شد . درخواب ديدم كه در بهشت خدمت رسول خدا ، على ، فاطمه ، حسن و حسين عليهم السلام هستم . آنان حوريه‌اى را به ازدواج من درآوردند . دراين حال ، شنيدم كه هاتفى سه بار ندا داد : تولد فرزندت زيد بر تو مبارك باد . از خواب بيدار شدم ، نماز صبح را به جا آوردم كه گفتند :\r\nمردى بر در خانه ، شما را مى طلبد . ديدم مردى كه كنيزكى پوشيده و مقنعه زده همراه دارد بر در خانه ، منتظر من است . آن مرد گفت : من فرستادهء مختار هستم . او سلام رساند و گفت : اين كنيزك را به همراه\r\n\r\n","description":"","footnote":" ( 1 ) - حيدان ، چيدا وجيّد نيز نوشته اند ( زيد بن على ، اردكانى ، ص 14 ) .  ( 2 ) - زيدبن على ، اردكانى ، ص 14 ، بادخل و تصرف . ","page_name":" 202 ","page_number":200},
  {"content":"\r\n\r\nششصد دينار خدمت شما هديه مى كنم . ثمرهءاين ازدواج ، زيدبود . « 1 » \r\n\r\nسيرهء امام سجاد ( ع ) در ازدواج\r\nدر زمان رسول خدا صلى الله عليه و آله مبارزه با امتيازات موهوم به صورت‌هاى مختلف انجام مىگرفت . در آن زمان اشراف سعى مى كردند با زنان هم طبقهء خود ازدواج كنند . امتيازات طبقاتى ، نژاد ، مال و ثروت ، ملاك‌هاى برترى بود و معيارهاى فضيلت يعنى تقوا و ايمان مطرح نبود . رسول خدا صلى الله عليه و آله براى براندازى رسوم و عادت هاى جاهلى و جايگزينى ضابطه‌هاى صحيح به جاى آن‌ها ، تلاش وسيعى به كار بست . امام سجاد عليه السلام به پيروى از سيرهء اجداد پاك خود اين مبارزه را ادامه داد .\r\nروزى امام سجاد عليه السلام زن مؤمنى راخواستگارى و با او ازدواج نمود .\r\nيكى از دوستان صميمى امام ، چون آن زن را نمى شناخت و مىترسيد كه مطابق معيارهاى مرسوم ، چنين زنى در شأن امام نباشد ، از اين ازدواج نگران بود . آن مرد به پرس و جو از خانوادهء همسر امام پرداخت و مطلع شد كه او از خانواده‌اى در طايفهء بنى شيبان است و خانوادهء او در آن طايفه از مقام وموقعيت بالايى برخوردارند . پس خدمت امام رسيد و عرض كرد :\r\nفدايت شوم ؛ من به خاطر ازدواج شما با اين خانم ، پيوسته نگران بودم و با خودم مى گفتم : امام با يك زن ناشناس ازدواج كرده است و مردم نيز چنين مى گفتند ، تا اين كه پس از تحقيق او را شناختم كه از خانواده اى بلند\r\n\r\n","description":"","footnote":" ( 1 ) - بحارالانوار ، ج 46 ، ص 183 ، با دخل و تصرف . ","page_name":" 203 ","page_number":201},
  {"content":"\r\n\r\nمرتبه در بنى شيبان است . » امام فرمود : « من تو راخوش فكرتر از اين مى دانستم ، بدان كه خداوند ، پستى رابه واسطهء اسلام بر طرف ، و نقص را به كمال و بخيل را به كريم مبدّل ساخته است . پس مسلمان ، پست ولئيم نيست و پستى ولئامت فقط همان پستى جاهليت است . « 1 » \r\nسيرهء پيامبر صلى الله عليه و آله در مبارزه با امتيازات جاهلى ، ازدواج با كنيزان عفيف و پاكدامن و زن دادن به بردگان مسلمان و مؤمن بود ، تا درعمل نشان دهد كه برده و كنيز بودن ، سبب پستى مقام نيست و تنها آزاد بودن نيز بزرگى و فضيلت محسوب نمى شود ؛ بلكه كرامت ، در ايمان و تقواست . متأسفانه پس از رسول خدا صلى الله عليه و آله دوباره امتيازات جاهلى زنده شد و امام سجاد عليه السلام براى زنده كردن سنّت جدّش و ازبين بردن امتيازات جاهلى باكنيزان ازدواج مىنمود . در يك مورد ، وقتى امام باكنيزى ازدواج كرد ، عبدالملك مروان مطلع شد و با فرستادن نامه اى آن حضرت را سرزنش نموده ، نوشت :\r\nتو شوهر كنيزان شده‌اى ؛ در حالى كه مى دانم در بين همرديفان تو در قريش كسانى هستند كه مى توانى به دامادى آنها سرافراز شده و فرزندان نجيبى به دست آورى . توبا اين ازدواج ، نه جانب خود را نگه داشته‌اى و نه به فرزندانت عنايت كرده‌اى . » امام سجاد عليه السلام در جواب نوشت : « نامهء تو به دستم رسيد . به خاطر ازدواج با كنيزى سرزنشم كرده‌اى ! خداوند به واسطهء اسلام پستى را زايل نموده و نقص را به كمال و بخيل را به كريم مبدّل ساخته است ، بر مسلمان ، پستى نيست ! پستى فقط پستى جاهليت است . رسول خدا صلى الله عليه و آله نيز غلامان خود را زن داد و با كنيزان خود ازدواج نمود . اين كه گمان برده اى\r\n\r\n","description":"","footnote":" ( 1 ) - عوالم ، بحرانى ، ج 18 ، ص 209 ، با دخل و تصرف . ","page_name":" 204 ","page_number":202},
  {"content":"\r\n\r\nكه در قريش كسانى هستند كه به ازدواج با آنها سربلند شوم وفرزندانى نجيب به دست آورم ، بدان كه در عظمت ، كرامت و بزرگوارى ، كسى بالاتر از رسول خدا صلى الله عليه و آله نيست - و من وابستهء ايشان هستم و كمبودى ندارم - اين كنيز ، ملك من بود كه از ملكيّت من - با آزاد شدن - خارج شد و او را به خواست خدا و براى به دست آوردن رضاى خدا آزاد كردم ، سپس به سنت پيامبر صلى الله عليه و آله ازدواج واو را به سوى خود بازگرداندم و كسى كه در دين خدا پاكيزه باشد اين كارها به او نقصى نمى رساند . « 1 » \r\n\r\nهمسران امام صادق عليه السلام\r\nيكى از همسران امام صادق عليه السلام ، فاطمه دختر حسين الاصغر « 2 »  ( عموى امام صادق ) بود . او مادر اسماعيل ، عبدالله افطح وام فروه بود .\r\nهمسران ديگر امام صادق كنيزانى بودند كه جز حميدهء بربريه ( كه شرح حال او گذشت ) از زندگى آنان اطلاعى در دست نيست .\r\n\r\nسعيده ، همسرآخرتى امام ( ع )\r\nاين زن بزرگ كه امام او را خريد و آزاد كرد ، نزد امام صادق عليه السلام از مقام ومنزلت والايى برخوردار بود . او از بانوان فاضل و عالم عصر خود و هميشه در پى كسب فضل و دانش از محضر امام صادق عليه السلام بود . وى در امانت دارى و مورد اعتماد بودن به حدّى بود كه وصيت رسول\r\n\r\n","description":"","footnote":" ( 1 ) - همان ، ص 208 ، با دخل و تصرف .  ( 2 ) - بنا به بعضى نقلها دختر حسين اثرم از نوادگان امام حسن مجتبى بوده است . ","page_name":" 205 ","page_number":203},
  {"content":"\r\n\r\nخدا صلى الله عليه و آله در نزد او ماند . « 1 »  او در نزديكى منزل امام صادق عليه السلام سكونت داشت و گفته اند كه ديده نمىشد مگر در مسجد رسول خدا صلى الله عليه و آله كه به حضرت سلام مى كرد ، در حالى كه از زيارت بيت الله الحرام آمده بود يا عازم زيات بيت الله‌بود . آخرين كلام او به هنگام مرگ اين بود :\r\nبه ثواب الهى راضى شديم و از عقاب ، مصون مانديم . « 2 » \r\nبهترين دليل فضل ، عظمت ، مقام معنوى و بزرگى شأن اين بانو ، گفتهء امام صادق عليه السلام خطاب به وى است كه فرمود :\r\nاز خداوندى كه تو را در دنيا به من شناساند ، مى خواهم كه در آخرت ، تو را همسر من قرار دهد . « 3 » \r\n\r\nهمسران امام كاظم عليه السلام\r\nدر تاريخ براى امام كاظم عليه السلام فرزندان متعددى ذكر شده است كه مادران آنها كنيز بوده‌اند و براى آن بزرگوار ، همسرى از زنان آزاد ثبت نشده است .\r\n\r\nام احمد\r\nاين بانو ، مادر احمد بن موسى بن جعفر عليه السلام معروف به شاه چراغ ( مدفون در شيراز ) مىباشد . او از زنان محترم عصر خود بود و ام احمد\r\n\r\n","description":"","footnote":" ( 1 ) - اعيان الشيعه ، ج 7 ، ص 262 ، بادخل و تصرف .  ( 2 ) - تنقيح المقال ، ج 3 ، فصل النسا ، ص 80 .  ( 3 ) - اعيان الشيعه ، ج 7 ، ص 262 . ","page_name":" 206 ","page_number":204},
  {"content":"\r\n\r\nخوانده مى شد . وى كنيزى بود كه به مقام و مرتبه بلندى رسيده بود .\r\n\r\nالف - امانتدار ودايع امامت\r\nوقتى امام كاظم عليه السلام به سوى بغداد رهسپار شد ، ودايع امامت را به اين بانو سپرد و فرمود :\r\nهر وقت كسى آمد و اين امانت‌ها را از تو طلب كرد ، بدان در آن وقت من به شهادت رسيده‌ام و او خليفهء بعد از من و اطاعتش بر تو و ساير مردم واجب است .\r\nوقتى هارون عليه اللعنه امام را در بغداد شهيد كرد امام رضا عليه السلام نزد ام احمد رفت و ودايع را از او طلب نمود . ام احمد عرض كرد :\r\n« پدرت شهيد شد ؟ » امام فرمود : « آرى ، الآن از دفن ايشان فارغ شده‌ام . اماناتى كه به تو سپرده به من تحويل ده كه من جانشين او و امام بر حق برتمام جنّ و انس هستم . »\r\nام احمد امانت‌ها را به امام رضا عليه السلام ردّ كرد و با حضرت بيعت نمود و به ماتم نشست .\r\nوقتى خبر شهادت امام كاظم عليه السلام در شهر مدينه منتشر شد ، مردم درخانهء ام احمد اجتماع كردند و با فرزندش ، احمد ، به سوى مسجد روانه شدند .\r\nاحمد بن موسى ، عالمى بزرگ و بلند مرتبه و غرق در عبادت و اطاعت خدا بود و چون مردم كراماتى از او ديدند او را امام بعد از پدرش پنداشتند و بدين جهت با او بيعت كردند .\r\n\r\n","description":"","footnote":"","page_name":" 207 ","page_number":205},
  {"content":"\r\n\r\nوقتى بيعت تمام شد ، احمد بر منبر رفت و گفت :\r\nهمانطور كه همهء شما در بيعت من هستيد ، من هم در بيعت برادرم حضرت رضا عليه السلام هستم . او امام و خليفهء بعد از پدرم و ولىّ خداست و بر من و شما اطاعت او واجب است . سپس همگى خدمت امام رضا عليه السلام رسيدند و تجديد بيعت كردند . « 1 » \r\nام احمد همچنين نزد امام رضا عليه السلام نيزاز مقام و منزلت والايى برخوردار بود .\r\n\r\nب - شاهد بر وصيّت امام عليه السلام\r\nامام كاظم عليه السلام در وصيّتنامهء خود از بين همسرانش ، فقط نام ام احمد را برده است « 2 »  و در اواخر وصيتنامه مى نويسد :\r\nكنيزانى كه از من اولاد دارند ، هر كدام در منزل و حجاب خود بمانند ، در صورت تشخيص فرزندم على ، آنچه در زندگى من داشتند به آنها بدهد و هر كدام از آنها شوهر كند ، ديگر حق ندارد به حرم و خانهء من باز گردد ، مگر فرزندم رأى ديگرى بدهد و دخترانم نيز جز به رأى او حق ازدواج ندارند و هيچ عمو و برادر وسلطانى حق ندارد آنها را شوهر دهد و اگر اين كار را بكند با خدا و رسولش مخالفت كرده و با حكم خدايى جنگيده است ؛ چه آن كه وى در مورد ازدواج فاميل خويش بيناتر است . اگر بخواهد شوهر\r\n\r\n","description":"","footnote":" ( 1 ) - بحارالانوار ، ج 48 ، ص 307 . از ديگر فرزندان امام كاظم ( ع ) كه در شيراز مدفون‌اند عبارتند از : ابراهيم كه بقعه اى در محلّه لب آب شيراز منسوب به اوست ، و محمّد بن موسى و حسين بن موسى ملقب به سيد علاء الدّين .  ( 2 ) - البته به احتمال زياد ، تكتم مادر امام رضا عليه السلام در آن زمان در قيد حيات نبوده است . ","page_name":" 208 ","page_number":206},
  {"content":"\r\n\r\nدهد و اگر بخواهد ترك كند ، مختار است . من به زنانم همچنان كه در اينجا نوشته ام وصيت كرده ام و خداوند را بر آنها شاهد قرار داده ام و على عليه السلام و ام احمد هم گواه است . » آن گاه وصيت را پيچاند و مهر كرد .\r\nپس از شهادت امام كاظم عليه السلام فرزندش عباس مدعى شد كه در اين وصيتنامه مطالبى به سود ما هست و برادرم مى خواهد از ما پنهان كندو خودش تنها از آن استفاده كند و بدين بهانه ، مهر وصيتنامه را برداشت و آن را باز كرد و با خواندن آن خود را رسوا كرد و فضيلت امام بيشتر روشن شد .\r\nام احمد كه شاهد وصيّت بود ، در مجلس قاضى حاضر شد ؛ ولى آنها ادعا كردند كه اين زن ، ام احمد نيست ، از ين رو براى شناختنش نقاب از چهرهء او برداشتند .\r\nام احمد گفت :\r\nبه خداقسم ، آقايم موسى بن جعفر عليه السلام فرمود : ترا به زور مى گيرند و به مجالس مى برند .\r\nاسحاق بن جعفر به او پرخاش كرد و گفت : « ساكت باش . » « 1 »  سپس امام رضا عليه السلام آنها را نصيحت كرد ، ولى عباس همچنان بر موضع ناحق\r\n\r\n","description":"","footnote":" ( 1 ) - اسحاق فرزند امام جعفر صادق عليه السلام عموى امام رضا عليه السلام كه شاهد وصيّت امام كاظم بود ، مردى صالح و مطيع ائمه عليهم السلام بود . احتمالا پرخاش او به ام احمد به خاطر مصلحت مجلس بوده تا از مفاسدى كه احتمال وقوع داشته جلوگيرى كند ، همچنان كه در حاشيه ملاصالح بر اصول كافى آمده كه او اين جمله را از روى خوف و تقيه و براى خاموش كردن فتنه گفته است ( اعيان الشيعه ، ج 3 ، ص 368 ) . ","page_name":" 209 ","page_number":207},
  {"content":"\r\n\r\nخود استوار بود . « 1 » \r\nاين روايت به خوبى نشان دهندهء مقام و فضيلت اين بانوى عالى قدر است .\r\nام الفضل ( زينب ) همسر امام جواد عليه السلام\r\nمأمون ، خليفهء عباسى ، پس از شهادت امام رضا عليه السلام به دلايلى از جمله براى رفع اتهام شهادت امام رضا از خويش و نيز براى جلب نظر علوى ها و رفع كدورت بين آنان و بنى عباس ، اقدام به تزويج دختر خود ، زينب ، معروف به ام الفضل با امام جواد عليه السلام نمود .\r\nتا زمان حيات مأمون گرچه گاهى ام الفضل نزد پدر خود از اين ازدواج ابراز ناخرسندى مىكرد ، ولى با مشكل اساسى براى اين وصلت پديد نيامد و با تذكرات مأمون زندگى مشترك آنان ادامه يافت . اما پس از مرگ مأمون و روى كار آمدن معتصم ، سياست دستگاه خلافت مبنى بر مدارا با اهل بيت پيامبر تغيير يافت و معتصم درصدد قتل امام جواد عليه السلام برآمد و با توجه به زمينه هاى قبلى نارضايى ام‌الفضل ، وى واسطه اعمال اين اراده شوم خليفه قرار گرفت .\r\n\r\n","description":"","footnote":" ( 1 ) - اصول كافى ، ترجمه مصطفوى ، ج 2 ، ص 96 - 102 ، با دخل و تصرف . ","page_name":" 210 ","page_number":208},
  {"content":"\r\n\r\n\r\nفصل ششم : دختران و ساير بانوان خاندان‌اهل بيت\r\n\r\nدختران رسول خدا ( ص )\r\nمورّخان ، دختران رسول خدا صلى الله عليه و آله را به اين شرح برشمرده اند :\r\nزينب ، ام كلثوم ، رقيّه و حضرت فاطمه سلام الله عليها كه مادر همهء آنان حضرت خديجه بوده است . ناگفته نماند در اين مطلب كه آيا اين دختران - جز حضرت زهرا عليها السلام - دختران پيامبر بوده‌اند و يا ربيبه‌هاى آن گرامى ، يعنى دختران حضرت خديجه از شوهران قبلىاش و يا دختران هاله ، خواهر خديجه بوده اند كه به علت فقر و تنگدستى ، تحت حمايت خديجه بوده و پس از وفات مادرشان به نام دختران خديجه معروف شده‌اند ، اختلاف نظر وجود دارد ؛ امّا نقل‌هاى تاريخى متعددى دلالت دارد كه آنان دختران پيامبر نبوده اند . « 1 » \r\n\r\nالف - رقيه و امّ كلثوم\r\nگفته‌اند كه رقيه و ام كلثوم قبل از بعثت به عقد پسران ابولهب درآمدند .\r\n\r\n","description":"","footnote":" ( 1 ) - براى اطلاع بيشتر به الصحيح من سيرة النبى ، ج 1 ، ص 123 - 125 مراجعه كنيد . البته قبلًا در شرح حال حضرت خديجه نقل‌هايى آورده شد كه دلالت داشت اين بانو قبل از پيامبر با ديگرى ازدواج نكرده بود پس بايد گفت كه آنها دختران هاله خواهر خديجه بوده اند . ","page_name":" 211 ","page_number":209},
  {"content":"\r\n\r\nپس از بعثت رسول خدا صلى الله عليه و آله ابولهب از دشمنان سرسخت آن حضرت گرديد و با آن حضرت به مبارزه پرداخت . سورهء شريف ، « لهب » « 1 »  در تقبيح و نفرين او نازل گرديد ( تَبَّتْ يَدا ابى لَهَبٍ . . . ) . ابولهب از سر كينه و دشمنى ، به پسرانش دستور داد كه دختران پيامبر را طلاق دهند . « 2 » \r\nپس از طلاق دادن پسران ابولهب ، عثمان امّ كلثوم را به عقد خود درآمد و قبل از اين‌كه با او عروسى كند ، ام‌كلثوم از دنيا رفت . « 3 » \r\nبعد از وفات امّ كلثوم ، عثمان با رقيه ازدواج كرد و با او به حبشه هجرت نمود و بعد از حبشه به مدينه آمدند . پس از جنگ خندق ، مغيرة بن ابى العاص ، عموى عثمان كه به خواب رفته و از سپاهيان عقب مانده بود ، به صورت ناشناس و پنهانى وارد مدينه شد و به منزل عثمان آمد . او همان كسى است كه پيشتر به دروغ شايع كرده بود كه در احد پيامبر را مجروح كرده و حمزه را كشته است . رقيه از آمدن او با اطلاع شد و خواست مسلمانان را اطلاع دهد ، ولى عثمان مانع او شد و مغيره را خدمت پيامبر برد و با اصرار فراوان سه روز براى او امان گرفت تا ازمدينه خارج شود . مغيره نتوانست طى سه روز از مدينه خارج شود و بعد از تمام شدن مدت امان ، فرستادگان رسول خدا ، او را به قتل رساندند . عثمان\r\n\r\n","description":"","footnote":" ( 1 ) - نام‌هاى ديگر آن سوره عبارتند از : « المسد » ، « تَبَّتْ » و « ابى لهب » ( تاريخ قرآن ، راميار ، ص 591 ) .  ( 2 ) - طبقات ، ج 8 ، ص 36 ؛ بحارالانوار ، ج 22 ، ص 152 . بنا به نقلى پيامبر به تقاضاى دخترانش از فرزندان ابولهب خواست تا آنان را طلاق دهند ( الصحيح من سيره النبى ، ج 4 ، ص 18 ) .  ( 3 ) - در اينكه ازدواج عثمان باامّ كلثوم ، قبل از ازدواج او با رقيّه بوده است يا بعد از آن اختلاف است . نقلهاى متعددى دلالت دارد كه عثمان ابتدا با امّ كلثوم ازدواج و پس از وفات ام كلثوم ، با رقيه ازدواج كرده است . براى اطلاع بيشتر به بحارالانوار ، ج 22 ، ص 151 و الصحيح من سيرة النبى ، ج 4 ، ص 12 - 20 مراجعه كنيد . ","page_name":" 212 ","page_number":210},
  {"content":"\r\n\r\nرقيه را متهم كرد كه مخفيگاه مغيره را به پدرش اطلاع داده است و او را به‌شدت كتك زد . بر اثر شدت جراحات وارده و ضرب و جرح ، رقيه دار فانى را وداع گفت . « 1 » \r\nهنگام دفن رقيه پيامبر و اصحاب بالاى قبر او بودند ، حضرت فرمود :\r\n« هر كس امشب عمل زناشويى كرده است ، داخل قبر نشود . » ناقلان اين حديث ، همگى تصريح كرده‌اند كه پيامبر مى خواست به اين وسيله از رفتن عثمان به درون قبر جلوگيرى كند و اين منع قطعاً به خاطر خلافى بود كه عثمان مرتكب شده و چنان پيامبر را آزرده بود كه او را از داخل شدن در قبر همسرش در حضور عموم مردم منع كرد . « 2 » \r\n\r\nب - زينب\r\nاو كه بزرگترين دختر رسول خدا صلى الله عليه و آله بود ، قبل از بعثت پيامبر با پسر خاله اش ، ابوالعاص ، ازدواج كرد . نتيجهء ازدواج‌او با ابوالعاص دو فرزند بود به نام على و امامه كه على در سنين كودكى وفات نمود وامامه پس از وفات حضرت زهرا سلام الله عليها با امام على عليه السلام ازدواج كرد .\r\nزينب همچون ديگر خواهرانش به پيامبر ايمان آورد ، درحالى كه شوهرش بر شرك پايدار بود . پس ازهجرت پيامبر ، ابوالعاص كه جزو لشكر مشركان بود ، در واقعهء بدر به اسارت درآمد . اهل مكه براى نجات اسراى خود ، مبالغى به عنوان « فديه » براى مسلمانان فرستادند . زينب كه تا\r\n\r\n","description":"","footnote":" ( 1 ) - بحارالانوار ، ج 22 ، ص 159 به بعد ؛ الصحيح ، ج 4 ، ص 12 - 16 .  ( 2 ) - ر . ك : الغدير ، ج 8 ، ص 231 - 234 ؛ بحار ، ج 22 ، ص 159 به بعد . ","page_name":" 213 ","page_number":211},
  {"content":"\r\n\r\nآن زمان درمكه بود ، براى فديهء شوهرش ، گردنبندى را كه مادرش خديجه ، هنگام ازدواج به او هديه داده بود ، فرستاد . وقتى چشم رسول خدا صلى الله عليه و آله به آن گردنبند كه از عقيق يمن بود ، افتاد آن را شناخت و غمگين شد و خديجه را به يادآورد و براى او طلب رحمت كرده ، فرمود :\r\nچنانچه قبول داشته باشيد ، ابوالعاص را آزاد كنيد و گردنبند زينب را برايش بفرستيد .\r\nسپس از ابوالعاص تعهد گرفت كه به زينب اجازهء مهاجرت به مدينه بدهد . ابوالعاص آزاد شد و به مكه آمد و مطابق وعده ، زينب را به سوى مدينه روانه كرد .\r\nابوالعاص در سال ششم هجرى ، يك كاروان تجارى رابه شام برد و در بازگشت از شام ، به اسارت مسلمانان درآمد . ابوالعاص سحرگاه به منزل زينب درآمد و خواست كه او را امان دهد .\r\nزينب نيز او را امان داد . سپس به محضر پدرش مشرف شد و تقاضا كرد مال التجارهء ابوالعاص را دراختيارش قرار دهد تا آنها را به صاحبانش برگرداند . پيامبر تقاضاى دخترش را پذيرفت .\r\nابوالعاص به مكه آمد و اموال رابه صاحبانش تحويل داد . سپس ايمان آورد و به سوى پيامبر برگشت . پيامبر او را پذيرفت و همسرش زينب رابه او برگرداند .\r\nزينب در سال هشتم هجرى از دنيا رفت .\r\n\r\n","description":"","footnote":"","page_name":" 214 ","page_number":212},
  {"content":"\r\n\r\n\r\nدختران امام على ( ع ) زينب كبرى ( س )\r\nزينب سلام الله عليها ، دختر بزرگ امام على عليه السلام ، در سال پنجم هجرى در مدينه ديده به جهان گشود . پيامبر صلى الله عليه و آله ، بر اين مولود مبارك نام زينب نهاد . « 1 »  زينب پنج ساله بود كه پيامبر صلى الله عليه و آله رحلت كرد و كمى بعد دچار فراق مادر شد . او با پسر عموى خود عبدالله بن جعفر ازدواج كرد و ثمرهء اين ازدواج چند دختر و پسر بود .\r\nفاضل محقق ، شيخ محمد جواد مَغْنيّه تاريخ وفات آن مخدّره را پانزدهم رجب سال شصت و پنج نوشته و در مورد محل قبر او مى نويسد :\r\nدربارهء قبر و آرامگاهش اختلاف نموده اند :\r\nالف - گفته اند درمدينهء جدّش رسول الله صلى الله عليه و آله دفن و به خاك سپرده شده و مرحوم سيد محسن امين در اعيان الشيعه آن را برگزيده است . « 2 » \r\nب - گفته اند قبر آن مخدّره در قريه اى از نواحى دمشق است ( جايگاه فعلى كه معروف و زيارتگاه است ) .\r\nج - گفته اند درمصر دفن شده و اين گفتار از گروهى ازمورخان اهل سنت نقل شده ؛ ولى علماى مورد اعتماد ما مانند كلينى ، صدوق ، مفيد ، طوسى و\r\n\r\n","description":"","footnote":" ( 1 ) - بنابر روايتى وقتى از رسول خدا صلى الله عليه و آله خواستند كه نامى براى آن مولود انتخاب كند حضرت‌فرمود : من از پروردگارم پيشى نمى گيرم ، پس جبرئيل فرود آمد . از جانب خداى بزرگ بر پيامبر سلام و درود فرستاد و فرمود : اين مولود را « زينب » نام گذار كه خدا اين نام را برايش اختيار نموده است . ( زينب كبرى ، فيض الاسلام ، ص 136 ) .  ( 2 ) - اعيان الشيعه ، ج 7 ، ص 140 . ايشان به وجوه متعدد بودن قبر آن مخدره در مدينه را تاييد كرده و بودن قبر او در شام يا مصر را رد كرده است . ","page_name":" 215 ","page_number":213},
  {"content":"\r\n\r\nحلّى قدس سرهم دربارهء قبر او سخنى نگفته اند .\r\nمرحوم فيض الاسلام پس از نقل اين كلام مى نويسد : بودن قبر او در شام مشهورتر است . « 1 » \r\n\r\nالف - تاريخ زندگى\r\nچنان كه اشاره شد ، حضرت زينب عليها السلام در سال پنجم هجرى ديده به جهان گشود و تحت تربيت پدر و مادر قرار گرفت . وى مدارج كمال را پيمود تابه سن بلوغ رسيد . امام على عليه السلام او را به ازدواج « عبدالله بن جعفر طيار » ( پسر عموى زينب ) درآورد .\r\n\r\nب - همسر\r\nعبدالله فرزند جعفر طيّار از كسانى است كه پيامبر را درك كرده و از اصحاب حضرت امير عليه السلام و امام حسن و امام حسين عليهما السلام مى باشد . از زيادى جود و بخشش به او لقب « درياى بخشش » داده « 2 »  و از بخشش‌هاى او داستان‌ها نقل كرده‌اند . « 3 »  عبدالله مورد علاقهء ائمه بود . امام على عليه السلام درجنگ صفين مواظب حفظ جان عبدالله بود و او را از شركت مستقيم درجنگ نهى كرد . همچنان كه امام حسن و امام حسين عليهما السلام و عبدالله بن عباس و عباس بن ربيعه را نهى كرد . « 4 » \r\nعبدالله تا زمان امام سجاد 7 در قيد حيات بود و نسبت به ائمه ، اعتقاد\r\n\r\n","description":"","footnote":" ( 1 ) - زينب كبرا ، فيض الاسلام ، ص 248 .  ( 2 ) - رياحين الشريعه ، ذبيح الله محلّاتى ، ج 3 ، ص 209 .  ( 3 ) - معجم رجال الحديث ، خويى ، ج 10 ، ص 138 .  ( 4 ) - تنقيح المقال ، ج 2 ، ص 173 . ","page_name":" 216 ","page_number":214},
  {"content":"\r\n\r\nكامل داشت . روزى در ايام خلافت معاويه ، عبدالله درمجلس او بود .\r\nمعاويه نسبت به ساحت امام على عليه السلام بى ادبى كرد . عبدالله خشمگين شد و به او اعتراض كرد . معاويه ضمن عذرخواهى گفت :\r\nتو پسر ذوالجناحين ( لقب جعفر طيار كه پيامبر فرمود خداوند به جاى دو دست ، دو بال به او عطا فرمود ) و آقاى بنى هاشم هستى . عبدالله جواب داد :\r\nچنين نيست ، بلكه سَيّد بنى هاشم حسن و حسين عليهما السلام هستند و هيچ كس با آنان در اين مقام ادعا ندارد . « 1 » \r\nمعاويه درجلسهء ديگرى كه امام حسن و امام حسين عليهما السلام نيز حضور داشتند ، به عبدالله گفت :\r\nچرا اين قدر امام حسن و امام حسين عليهما السلام را احترام مى كنى . آنها داناتر از تو نيستند . » عبدالله درجواب گفت : « از پيامبر شنيدم كه فرمود : من بر مؤمنين اولى از خودشان هستم و بعد از من على عليه السلام ، و سپس حسن و سپس حسين ، بعد على بن الحسين و بعد محمد بن على و همچنان تا دوازده امام را شمرد كه 9 نفر از آنها فرزندان حسين عليهم السلام هستند . « 2 » \r\nشواهد مزبور ، همگى بر بزرگى قدر و منزلت عبدالله دلالت مىكند .\r\nصاحب تنقيح المقال گويد :\r\nعبدالله از حضور در صحنهء كربلا معذور بود ؛ از اين رو فرزندانش را براى جنگيدن ، همراه امام حسين عليه السلام فرستاد . « 3 » \r\n\r\n","description":"","footnote":" ( 1 ) - همان .  ( 2 ) - خصال صدوق ، ترجمه كمره اى ، ج 2 ، ص 246 ، تلخيص .  ( 3 ) - تنقيح المقال ، ج 2 ، ص 173 . ","page_name":" 217 ","page_number":215},
  {"content":"\r\n\r\nوقتى خبر شهادت فرزندان عبدالله ( محمد وعون ) را به او دادند گفت :\r\nانا لله و اناليه راجعون » غلام عبدالله گفت :\r\nاين مصيبت از حسين بر ما وارد شد . » عبدالله او را مورد عتاب و سرزنش قرار داد و گفت : « آيا به ساحت امام حسين عليه السلام چنين جسارت مى كنى ؟ به خدا قسم اگر نزد او بودم ، دوست داشتم از او جدا نشوم تا با او كشته شوم . به خدا قسم ! آنها را فدايى امام حسين عليه السلام قرار دادم و چون آنها مصيبت‌هاى اباعبدالله راتحمل كرده وفدايى ايشان بوده‌اند ، مصيبتشان بر من آسان است . » سپس رو به حاضران كرد و گفت : « گرچه مصيبت امام حسين عليه السلام بر من سخت است ، ولى خدا را شكر كه اگر خودم نتوانستم او را يارى و همراهى كنم ، دو فرزندم ياور و همراه آن حضرت بودند . « 1 » \r\n\r\nج - كربلا\r\nمهم‌ترين فراز زندگى حضرت زينب ، واقعهء كربلا و اتفاقات بعد از آن است .\r\nگفته اند : حضرت امير عليه السلام در موقع ازدواجِ دخترش با عبدالله ، در ضمن عقد ، شرط كرد كه هر گاه امام حسين عليه السلام خواست به سفرى برود ، عبدالله مانع همراهى زينب با او نشود . از اين رو ، وقتى امام به سوى مكه حركت كرد و عبدالله از انصراف اباعبدالله عليه السلام مأيوس شد ، محمّد وعون را به همراه مادر خود ، در ركاب آن حضرت روانه كرد .\r\nكاروان از مدينه به مكه و سپس به كربلا آمد . روز عاشورا درگيرى حق\r\n\r\n","description":"","footnote":" ( 1 ) - زينب كبرى ، فيض الاسلام ، ص 112 . ","page_name":" 218 ","page_number":216},
  {"content":"\r\n\r\nو باطل اوج گرفت و در نصف روز مردان جبههء حق به خاك و خون غلطيدند . عصر عاشورا مأموريت اصلى حضرت زينب عليها السلام شروع شد .\r\nلشكر ابن زياد خيمه ها را به آتش كشيدند . اين بانوى بزرگوار ، به امر امام زمانش ، زنان و كودكانِ آواره و بى سرپرست را در خيمهء نيم سوخته اى جمع كرد و به پاسدارى از آنها ، شام غريبان را به صبح آورد .\r\nباطلوع آفتاب يازدهم محرم ، زمان حركت كاروان اسرا فرا رسيد .\r\nزينب نپذيرفت كه كوفيان بىشرم ، اهل بيت پيامبر صلى الله عليه و آله را بر شتران سوار نمايند و از آنها خواست كه كنار روند . سپس اهل بيت با كمكِ يكديگر بر شتران بى جهاز و محمل سوار شدند و تعدادى نيز كه شتر نداشتند پياده به راه افتادند . « 1 » \r\n\r\nد - كوفه\r\nهنگام ورود كاروان اسرا به كوفه ، مردم براى تماشا جمع شده بودند . اهل كوفه به اطفال امام حسين عليه السلام خرما و گردو دادند . امّ كلثوم آنها را از دست اطفال گرفت و بر زمين ريخت و فرياد زد :\r\nاى اهل كوفه ! صدقه بر ما حرام است . « 2 » \r\nزنان كوفه با ديدن اين منظره گريان شدند . امام سجاد عليه السلام فرمود :\r\nاگر اين زنان بر ما گريه مى كنند ، پس چه كسى افراد ما را كشته است ! ؟\r\nزينب سلام الله عليها ، كه از هر زمان و مكان براى ابلاغ پيام شهيدان\r\n\r\n","description":"","footnote":" ( 1 ) - همان ، ص 34 - 35 .  ( 2 ) - ترجمه مقتل ابومخنف ، ص 151 . ","page_name":" 219 ","page_number":217},
  {"content":"\r\n\r\nكربلا بهره مىجست ، به جمعيت اشاره كردكه ساكت شوند . نفس‌ها در سينه هاحبس شد و صداها خاموش گرديد . آن گاه حضرت زينب عليها السلام با صداى رسا گفت :\r\nستايش سزاوار خداست و درود حق تعالى بر پيامبر و اهل بيت‌او ، يعنى همان پاكان و نيكان جهان باد ! اى اهل كوفه ، اى حيله گران واى مكاران واى پيمان شكنان ! آيا گريه مىكنيد ؟ گريه هاتان نيارامد و ناله‌هاتان فروننشيند ! همانا مثل شما مثل آن زنى است كه تافته‌هاى خود را وامىتابد . شما پيمان خويش را وسيلهء دغل بازى ساختيد . آيا چيزى جز لاف ، خودبينى ، گزاف ، دروغ ، تملق گويى كنيزان ، و گوشه‌چشم نگرى متكبرانهء دشمنان ، در شما هست .\r\nمَثَل شما مانند سبزهء مزبله « 1 »  است يا نقره و زيورى كه برگور نهند ! هان ! چه بد براى خود پيش آورديد ! خدا بر شما خشم كرد و درعذاب ابد گرفتار شديد . بر كشته هاى ما گريه مىكنيد و زارى مىنماييد ؟ ! آرى به خدا ! بايد گريه كنيد كه همان گريه سزاوار شماست .\r\nبسيار بگرييد و كم بخنديد كه چنان آلوده وگرفتار ننگى عظيم هستيد كه هرگز نتوانيد آن را از خود دور كنيد و بشوييد ! چگونه خون فرزند خاتم نبوت ومعدن رسالت را از خود بزداييد كه آقاى جوانان بهشت و پايگاه و پناهگاه جمع شما بود ؟ دردِ شما را درمان مىكرد و حافظ شما از پيشامدهاى بد و مرجع شما در اختلافات بود . چه بد بارى براى قيامت خود به دوش گرفتيد . نابودى بر شما باد . تلاشتان بى نتيجه ماند و دستهاتان از كار افتاد و سرمايه را در معامله از دست داديد . قرين خشم خدا شديد و مُهرخوارى و\r\n\r\n","description":"","footnote":" ( 1 ) - مزبله به محل ريختن خاكروبه گويند ( فرهنگ معين ) . ","page_name":" 220 ","page_number":218},
  {"content":"\r\n\r\nپستى بر جبين شما زده شد . واى بر شما اى اهل كوفه ! مى دانيد كدام جگرى از رسول خد را شكافتيد ؟ كدام پرده نشينانى را از پرده بيرون كشيديد ! ؟ چه پردهء حرمتى از او دريديد ؟ ! چه خونى از او را ريختيد ؟ ! جنايتى كرديد كه چه بسا آسمان‌ها از ( عظمت اين مصيبت ) فرو ريزد و زمين از هم بپاشد و كوه‌ها باخاك يكسان شود . شما رنج و تيرگى و سرگردانى و بىخودى و زشتىاى به ظرفيت زمين و آسمان به جا آورديد . آيا از اينكه آسمان خون ببارد تعجب مىكنيد ؟ هر آينه عذاب و شكنجهء آخرت خوار كننده تر و شكننده تر است و شما را ياورى نخواهد بود . مهلت الهى شما را خيره‌سر نكند ، زيرا كه سرعت و سبقت شما ، او را به عجله وانمىدارد وترس از دست رفتن فرصت ندارد و بى شك در كمين ستمگران است . « 1 » \r\n\r\nه - مجلس ابن زياد\r\nپس از ورود اهل بيت به مجلس ابن زياد ، حضرت زينب عليها السلام با جامه‌اى كهنه و به‌طور ناشناس ، با وقار و عظمت ، بدون اعتنا به حاكم و اطرافيان در گوشه‌اى از مجلس نشست . ابن زياد پرسيد : « كيستى ؟ » ولى جوابى نشنيد . ابن زياد سه بار سؤال خود را تكرار كرد ، اما حضرت زينب عليها السلام به منظور تحقير او جواب نداد . سرانجام يكى از اطرافيان گفت :\r\nاو زينب ، دختر على ابن ابى طالب است . » ابن زياد كه از بى اعتنايى اين بانو خشمگين شده بود ، گفت : « سپاس خدا را كه شما را رسوا نمود و اخبارتان را دروغ گردانيد . »\r\n\r\n","description":"","footnote":" ( 1 ) - زينب كبرى ، فيض الاسلام ، ص 147 با دخل و تصرف ؛ نفس المهموم و نفثة المصدور ، ترجمه كمره‌اى ، ص 184 . ","page_name":" 221 ","page_number":219},
  {"content":"\r\n\r\nحضرت زينب جواب داد : « سپاس خدا را كه ما را به واسطهء پيامبرش گرامى داشت و از آلودگى و پليدى ، پاك ساخت . همانا گناهكار رسوا مى گردد و بدكار دروغ مى گويد ، و او مانيستيم . »\r\nابن زياد گفت : « كار خدا را با خاندان خويش چگونه ديدى ؟ » حضرت زينب عليها السلام فرمود : « جز نيكويى و خوبى نديدم . خداوند بر آنها شهادت را مقدّر فرموده بود ؛ پس آنان با شجاعت به قتلگاه خويش شتافتند و خداوند به زودى آنهاو تو را جمع خواهد كرد تا در پيشگاه او محاكمه شويد . پس خواهى ديد در آن روز ، رستگارى از آن كيست ؟ اى پسر مرجانهء مادرت به عزايت بنشيند ! »\r\nابن زياد خشمگين شد و گويا قصد كشتن آن بانو را داشت كه با وساطت عمرو بن حُرَيث از قصد خود برگشت و گفت :\r\nخداوند دل مرا با كشته شدن برادر سركش و ديگر شورشيان و هواخواهان خاندانت آرامش بخشيد .\r\nحضرت زينب سلام‌الله عليها فرمود : « به خدا قسم كه بزرگ مراكشتى و فرع و شاخهء مرا قطع كردى و اصل و ريشه ام را از بن كندى . اگر شفاى دل تو در اينها بود ، پس شفا يافته‌اى . » ابن زياد گفت : « او نيز چون پدرش قافيه پرداز است و مثل او به سجع سخن مىگويد . »\r\nحضرت زينب پاسخ داد : « زن را با قافيه پردازى چه كار ؟ » « 1 » \r\nحضرت زينب نقش خود را به خوبى ايفا كرد . در همان مجلس ، وقتى كه\r\n\r\n","description":"","footnote":" ( 1 ) - زينب كبرى ، فيض الاسلام ، ص 161 ؛ نفس المهموم و نفثة المصدور ، ترجمه كمره اى ، ص 184 . ","page_name":" 222 ","page_number":220},
  {"content":"\r\n\r\nابن زياد دستور قتل امام چهارم را داد ، با وساطت و جانبازى اين بانو از قصدش منصرف شد . دختر امير مؤمنان در تمام اين مدت و در طول مسافرت شام ، علاوه بر انجام وظيفهء تبليغ و نگهدارى بيوه زنان و كودكان بىسرپرست ، در حفظ جان امام زمان خود نيز باتمام وجود مى كوشيد . « 1 » \r\n\r\nو - مجلس يزيد\r\nاسراى اهل بيت را از كوفه به شام بردند . وقتى آنها را در مجلس يزيد عليه‌اللعنة حاضر كردند ، سر مقدس امام حسين عليه السلام در تشتى جلوى يزيد بود و آن ناپاك ، با چوب دستى به دندان‌هاى آن حضرت مى زد و اشعار كفر آميز مىخواند .\r\nحضرت زينب عليها السلام ، خطاب به يزيد گفت :\r\nحمد و سپاس تنها خدا را سزد . درود بر رسول‌خدا و آل او . چه راست فرمود خدا ، آنجا كه مى فرمايد : « سرانجام آنها كه بدى كردند چه بداست ، چه آنكه آيات خدا را دروغ شمردند و آن را مسخره نمودند . »\r\nاى يزيد ! گمان كردى ، اكنون كه راه‌هاى زمين و آفاق آسمان را بر ما بستى و با ما مانند اسيران رفتار كردى ، ما پيش خدا خوار شده ايم و تو گرامى شده اى ؟ و اين پيروزى ظاهرى تو از آن جهت است كه پيش خدا منزلتى دارى ؟\r\nبينى بالا گرفته و به گوشهء چشم نگاه مى كنى و شاد و خرّمى كه دنيا به تو رو آورده و امورت منظم شده است ؛ ملك و حكومت ما برايت مصفا گرديده ؟\r\nآرام باش ! آرام باش ! مگر كلام خدا را فراموش كرده اى كه مى فرمايد :\r\n\r\n","description":"","footnote":" ( 1 ) - همان . ","page_name":" 223 ","page_number":221},
  {"content":"\r\n\r\n« كسانى كه كافر شده و به خدا و رسول نگرويده‌اند ، مپندارند مهلتى كه به آنها مى دهيم براى آنها خير است ، بلكه ما از اين جهت به آنها مهلت مى دهيم كه برگناه خود بيفزايند و براى آنها عذابى دردناك است » اى فرزند آزاد شدگان ! ( لقبى كه رسول خدا هنگام فتح مكّه به قريش داد ) آيا اين‌كه زنها و كنيزانت را در پس پرده بنشانى و دختران رسول خدا را اسير وار بگردانى از عدل و داد است ؟ تو پردهء حجاب از آنها برگرفتى و چهرهء آنان را بر اجنبيان آشكار ساختى و به همراهى دشمنان ، شهر به شهر گرداندى و باعث شدى كه اهل هر منزلگاه و سرچشمه اى ، به آنها بنگرند و خويش و بيگانه و مردمان پست در پى ديدار چهرهء آنان باشند ، درحالى كه از مردانشان كسى را همراه نداشتند تا ياورشان باشد . چه اميد مراقبت و حمايت مى رود به پسر كسى كه دهانش جگرهاى پاكان را ( كه نتوانست بجود ) بيرون افكند ( اشاره به كار هند جگر خوار مادر معاويه كه خواست جگر حمزهء سيدالشهدا را بجود ولى نتوانست ) و گوشتش از خون شهدا روييده ؟ ! او چگونه در دشمنى با ما اهل بيت رسول خدا سستى ورزد ، كسى كه از روى تكبر و دشمنى و كينه به ما مى نگرد ؟ تو بدون اينكه خود را گناهكار بدانى و اين عملت را جنايتى عظيم بشمارى مىگويى : اى كاش پدران من ( كه درجنگ بدر به دست مسلمانان كشته شدند ) در اينجا حاضر بودند و از روى شادى بانگ مى زدند و چهره هايشان از خرسندى مى درخشيد و مى گفتند :\r\nاى يزيد دست مريزاد ! چوبدستى بردندانهاى اباعبدالله ، آقاى جوانان بهشت مىزنى . چرا چنين نگويى درحالى كه با ريختن خون ذرّيّهء پيامبر و ستارگان زمين از آل عبدالمطلب زخم را به بن استخوان رساندى و ريشه را كندى ؟\r\nبزرگان قومت را صدا مى زنى ؟ به زودى بر جايى كه آنها وارد شدند تو هم\r\n\r\n","description":"","footnote":"","page_name":" 224 ","page_number":222},
  {"content":"\r\n\r\nوارد مىشوى و در آن هنگام آرزو مى كنى كه اى كاش فلج و گنگ بودى و آنچه حالا گفتى ، نمى گفتى و اين جنايات را انجام نمىدادى .\r\nخدايا ، حق ما را از ستمگران بگير و از براى ما منتقم باش و غضب خود را بر ريزندهء خون ما و قاتل حاميان ما ، فرود آر . به خدا قسم اى يزيد ! جز پوست خود را ندريدى و جز گوشت خود را نبريدى و با بار سنگين خون‌هاى ريخته شدهء ذريه پيامبر ، و حرمت هتك شدهء عترتش ، بر آن حضرت وارد خواهى شد ، در حالى كه خداوند جمعيت متفرقشان را مجتمع مىكند ، آشفتگى شان راالتيام مىدهد و حقشان را مى گيرد . « مپنداريد كسانى كه در راه خدا كشته شده اند امواتند ، بلكه زنده و در نزد پروردگار خويش متنعم هستند . » در آن هنگام حكومت و داورى خداوند و خصومت پيامبر با تو و پشتيبانى جبرئيل از پيامبر در اين خصومت ، براى تو كافى است . به زودى آن كسى كه تو را گمراه كرده و برگردن مسلمانان سوار نمود ، خواهد دانست كه ستمگران را چه پاداش بدى است و كدام يك از شما جايش بدتر و لشكرش ناتوانتر است .\r\nگرچه پيشامدهاى ناگوار مرا به سخن گفتن با تو واداشت ، ولى تو را بى مقدار و كوچك و ملامتت را بزرگ وتوبيخ و سرزنش تو را بسيار مى دانم ، ولى ديده ها اشكبار و سينه ها سوزان است . واقعاً عجيب است كه حزب نجيبان خدا به دست حزب شيطان طلقا كشته شوند . خون ما از اين دست‌ها مى چكد و گوشت‌هاى ما از اين دهان‌ها مى ريزد و گرگ‌ها نزد آن بدن‌هاى پاك و پاكيزه مى آيند و كفتارها آنها را بر خاك مى مالند . اى يزيد ! اگر امروز ما را غنيمت گرفتى ، به زودى ما را غرامت و تاوان گيرنده مى يا بى ، در هنگامى كه چيزى جز آنچه پيش فرستاده اى ندارى و خداوند بر بندگان\r\n\r\n","description":"","footnote":"","page_name":" 225 ","page_number":223},
  {"content":"\r\n\r\nظلمى روا نمى دارد . به پيشگاه خدا شكايت مى برم و به او تكيه مى كنم و تو نيز هر مكرى كه دارى به كارگير و سعى خويش بنما و از دشمنى فرو گذارى مكن ، كه به خدا قسم نام ما را محو نتوانى كرد و وحى ما را از بين نتوانى برد و سرانجام كارما را درك نتوانى كرد و ننگ اين حادثه را از خود نتوانى شست .\r\nآيا جز اين است كه نظر و رأيت خطا و روزگارت كوتاه و جمعيتت نابود است ؛ در روزى كه منادى ندا كند : « آگاه باشيد كه لعنت خدا بر ستمگران است . »\r\nحمد و سپاس سزاوار خداوند ، پروردگار عالميان است كه اوّل و آغاز ما را به سعادت ونيكبختى و مغفرت و آخر كارما را به شهادت و رحمت ختم كرد . از خداوند مى خواهم كه ثواب آنها را كامل كند و بر آنها زياد گرداند و ما را جايگزين خوبى براى آنها قرار دهد كه همانا او مهربان و رئوف است وهمو ما را بس است و چه خوب وكيلى است . » « 1 » \r\nاين خطبهء آتشين و كوبنده و در پى آن خطبهء امام سجاد عليه السلام ، سبب انقلاب فكرى در شام شد . شاميان متوجه شدند كه چه جنايتى به دست آنها انجام گرفته است . يزيد كه متوجهء اثر اين روشنگرىها شده بود ، به سرعت چهره عوض كرد و گناه واقعه را به گردن عبيداالله بن زياد انداخت و از او برائت و بيزارى جست . « 2 » \r\nاسرا مدتى در دمشق بودند . سپس يزيد دستور داد آنها رامحترمانه به طرف مدينه حركت دهند . سرانجام ، اين سفر اندوهناك با بارهاى غمى\r\n\r\n","description":"","footnote":" ( 1 ) - نفس المهوم و نفثة المصدور ، ترجمه كمره‌اى ، ص 212 ؛ زينب كبرى ، فيض الاسلام ، ص 166 .  ( 2 ) - ترجمه مقتل ابو مِخْنَفْ ، ص 198 . ","page_name":" 226 ","page_number":224},
  {"content":"\r\n\r\nكه داشت ، به پايان رسيد و كاروان اهل بيت به مدينه وارد شد . حال ، محرم و صفر سال 61 هجرى سپرى شده و مأموريت حضرت زينب عليها السلام شكل تازه اى به خود مىگيرد و مى رود تا جزئيات غم انگيز حادثهء خونبار كربلا را براى آيندگان تاريخ ، ثبت و ضبط نمايد تا خود به عيان ببينند كه سرنوشت ظالمان و پايمال كنندگان حقوق عترت پيامبر ، جز خوارى و ذلت چيزى نيست .\r\n\r\nز - علم\r\nحضرت زينب با قدم گذاشتن در راه تهذيب نفس ، مورد لطف پروردگار قرار گرفت . وى از جدّ ، پدر ، مادر و برادرانش كه متّصل به منبع علم الهى بودند ، كسب فيض كرد و به درجه اى از علم دست يافت كه رتبهء او را از ديگر مردم ممتاز ساخت . اضافه براين ، بر اساس روايتى از امام سجاد عليه السلام ، آن حضرت از علم لدنى و افاضه‌اى خداوند نيز بهره‌مند بوده است . « 1 » \r\nزينب كبرى عليها السلام براى زنان ، در جلسات مختلف ، فقه و تفسير قرآن مى گفت « 2 »  و مدتى درمدينه از جانب امام سجاد عليه السلام در زمينهء احكام الهى و فتوا ، نيابت داشت . « 3 » \r\nهمچنين روايات زيادى از جمله « خطبهء حضرت زهرا سلام الله عليها » را نقل نموده است . « 4 » \r\n\r\n","description":"","footnote":" ( 1 ) - انْتِ بحمْد اللَّهِ عالِمَةٌ غَيْرَ مُعَلّمَةٍ وَ فَهِمَةٌ غَيْرُ مُفَهَّمَةٍ ( زينب كبرى ، فيض الاسلام ، ص 143 ) .  ( 2 ) - زينب ، بنت الامام امير المؤمنين عليه السلام ، ص 11 و 13 .  ( 3 ) - همان ، ص 45 .  ( 4 ) - شرح ابن ابى الحديد ، ج 16 ، ص 211 . ","page_name":" 227 ","page_number":225},
  {"content":"\r\n\r\n\r\nح - حجاب\r\nدرمورد رعايت حجاب و پوشيدگى درخاندان عصمت و طهارت احتياج به شاهد آوردن نيست ، چون آنجا بيت وحى و مظهر پاكى و عفاف بود .\r\nمرحوم مامقانى در شرح حال آن بانوى بزرگ مى نويسد : « زينب ، و كيست زينب ؟ و چه دانى كه چه شخصيتى است زينب ؟ او عقيلهء « 1 »  بنى هاشم است و در صفات پسنديده و اخلاقيات نيكو ، به مرتبه‌اى رسيده بود كه پس از مادرش فاطمهء زهرا ، كسى به مقام او نمىرسد و به حق مىتوان او را « صدّيقهء صغرى » ناميد . درحجاب و عفاف آن چنان بود كه از زمان پدر و دو برادرش ، تا روز عاشورا هيچ مردى او را نديد . » « 2 » \r\n\r\nط - قدر دانى از خدمات ديگران\r\nيكى از اخلاق نيكو ، شكر نعمت و قدردانى كردن از خدمات ديگران است . وقتى اهل بيت از شام به مدينه برگردانده شدند ، مأموران در اين سفر نسبت به آنها از هيچ احترامى فرو گذار نكردند . ام كلثوم به خواهرش زينب عرض كرد : اين آقا ( سركردهء مأمورين ) به ما نيكى كرد و اداى حق او بر ما واجب است . چيزى نزد شما هست تا به او صِله كنيم . حضرت فرمود :\r\nواللّه جز زيورآلاتمان چيزى نداريم . پس زيورآلات را به او صله كردند ، ولى او قبول نكرد . » « 3 » \r\n\r\n","description":"","footnote":" ( 1 ) - عقيله : زنى كه در خانوداه واقوامش از رفعت مقام و احترام عالى برخوردار باشد ( زينب ، ص 11 ) .  ( 2 ) - تنقيح المقال ، ج 3 ، فصل النسا ، ص 79 .  ( 3 ) - زينب ، ص 18 . ","page_name":" 228 ","page_number":226},
  {"content":"\r\n\r\n\r\nى - تحمل مصائب\r\nمصيبت‌هايى كه بر بانو زينب كبرى عليها السلام وارد شده ، از حد قلم وبيان ، خارج است ؛ مصيبت‌هايى سنگين و پى در پى كه هر كوه استوارى رامتلاشى مى كرد ، ولى اين بانوى بزرگوار همهء اين مصائب را تحمل كرد و در صحنهء امتحان نقش خود را به‌خوبى ايفا نمود . در صبر او همين بس كه بر شهادت چند برادر و برادر زاده و دو فرزند خود به نيكى صبر كرد و در عصر عاشورا ، هنگامى كه در قتلگاه بر بالاى جنازهء برادر قرار گرفت رو به آسمان كرد و گفت :\r\nخداوندا اين قربانى اندك را از ما بپذير » . « 1 » \r\nوقتى خواستند اهل بيت رابه سوى كوفه ببرند ، آنها را از كنار قتلگاه عبور دادند . امام سجاد عليه السلام پيكر غرقه به خون پدر را ديد كه اجساد مطهّر اصحاب ، اطراف او افتاده بودند . اين منظره ، تأثير عجيبى در روحيهء آن حضرت گذارد ، به‌طورى كه از شدّت مصيبت به خود مىپيچيد . حضرت زينب عليها السلام با مشاهدهء غم و اندوه برادر زادهء خود به آن حضرت فرمود :\r\nاى بازماندهء جد و پدر و برادرانم ! چه شده كه مى بينم از شدت اندوه جان خود را فدا مىكنى ؟ » امام سجاد عليه السلام فرمود : « چگونه بى تابى نكنم در حالى كه پدر ، برادران ، عموها و پسرعموهايم را در خون غلطان ، و عريان وبدون‌كفن دربيابان مىبينم و نه كسى بربالين‌آنها مىرود و نه انسانى گرد آنها مىگردد .\r\n\r\n","description":"","footnote":" ( 1 ) - اللَّهُمَّ تَقَبَّلْ مِنَّا هذَا الْقَليلَ مِنَ الْقُرْبانِ ( زينب كبرى ، فيض الاسلام ، ص 184 ) . ","page_name":" 229 ","page_number":227},
  {"content":"\r\n\r\nحضرت زينب عليها السلام عرض كرد : « آنچه مى بينى تو را به بى تابى واندارد . به خدا قسم اين عهدى است از رسول خدا صلى الله عليه و آله با جد و پدر و عمويت . » « 1 » \r\n\r\nك - رضا به قضاى الهى\r\nاين بانو از آن چنان مقامى در زمينهء « رضا » برخوردار بود كه با وجود عظمتِ مصيبتِ عاشورا و مصائب اسارت ، وقتى ابن زياد پرسيد :\r\nرفتار خدا را با اهل بيت خود چگونه ديدى ؟ فرمود :\r\n« ما رَأَيْتُ الَّا جَميلًا » جز خوبى و زيبايى نديدم .\r\nهمچنين در مجلس يزيد ملعون درضمن خطبه چنين فرمود :\r\nحمد و سپاس خداى را كه پروردگار دو جهان است او كه اوّل و آغاز كار ما را به سعادت و نيكبختى و آخر كار ما را به شهادت و رحمت ختم كرد . « 2 » \r\nدر كتاب خصايص حسينيه آمده است كه وقتى خيمه ها را آتش زدند ، حضرت زينب عليها السلام خود را آماده كرده بود كه اگر مشيّت الهى بر سوختن آنهاست - همچنان كه بر شهادت امام حسين عليه السلام بود - در خيمه بماند تا مشيّت خدا جارى شود ، از اين رو براى كسب تكليف از امام زمان خود سؤال كرد :\r\nفرزند برادر چه كنيم ؟ امام سجاد عليه السلام فرمود : خود را نجات دهيد . « 3 » \r\n\r\n","description":"","footnote":" ( 1 ) - زينب ، ص 36 .  ( 2 ) - زينب كبرى ، فيض الاسلام ، ص 169 ، زينب ، ص 58 .  ( 3 ) - زينب ، ص 30 . ","page_name":" 230 ","page_number":228},
  {"content":"\r\n\r\n\r\nل - شجاعت\r\nشجاعت حضرت زينب كبرى سلام الله عليها همچون ديگر فضايل او درخشان و تابنده بود . آن حضرت در حالى كه عزيزترين نزديكانش در نصف روز شهيد شده بودند و منزل به منزل همراه با زنان و كودكان خاندان رسالت به اسيرى رفته بود ، شجاعانه و پر صلابت و با بىاعتنايى خاصى به مجلس عبيداللّه وارد شد . و براى تحقير ابن زياد ، جواب او را نداد و بدون اين‌كه از او اجازه بگيرد ، نشست . با شجاعت تمام چنان خطبه‌اى خواند كه هيچ مرد شجاعى در آن زمان و مكان ، قدرت گفتن حتّى بعضى از جملات آن را نداشت . در شام نيز به مجلس يزيد وارد شد و آن خطبهء آتشين را خواند و بساط حكومت يزيديان را متزلزل ساخت .\r\nدر آن مجلس ، وقتى ، مردى شامى از يزيد ملعون خواست كه دختر امام حسين عليه السلام را به عنوان « كنيز » به او ببخشد ، بر سر مرد شامى فرياد كشيد كه :\r\n( با اين درخواست نابجايت ) پستى ورزيدى ، خداوند اين دختر را نه براى تو قرار داده و نه براى امير تو ! يزيد از اين جمله خشمگين شده ، گفت : « به خدا قسم جاريه قرار دادن اين دختر براى من آسان است و اگر بخواهم ، اين كار را مى كنم . » حضرت زينب سلام الله عليها فرمودند : به خدا قسم حق چنين كارى را ندارى مگر از دين ما خارج شده و ديانت ديگرى را انتخاب كنى !\r\n\r\n","description":"","footnote":"","page_name":" 231 ","page_number":229},
  {"content":"\r\n\r\n\r\nم - سخنورى\r\nدر مورد سخنورى حضرت زينب عليها السلام كافى است به دو خطبهء كوبنده اى كه در مجلس ابن زياد و يزيد عليهما لعنة الله انشا كرد ، نظرى بيفكنيم كه همگان را به حيرت واداشته است .\r\n« حذلم بن كثير » كه خود يكى از سخنوران و فصيحان عرب است ، از فصاحت و سخنورى اين بانو در كوفه متعجب شده ، به طورى كه شبيهى جز امام على عليه السلام ، براى آن بانو نيافته و گفته است :\r\nگويا از زبان امام على عليه السلام آهنگ سخن مى نمود . « 1 » \r\n\r\nن - عبادت\r\nحضرت زينب از حيث عبادت ، همچون مادرش حضرت زهرا عليها السلام بود . هر شب نماز شب مى خواند و قرآن تلاوت مى كرد . در تمام عمر نماز شب او ترك نشد ، حتى شب يازدهم محرم . از امام زين العابدين عليه السلام روايت شده است كه شب يازدهم محرّم ، عمه ام را ديدم كه نشسته نماز شب مى خواند . در روايت ديگر فرمود :\r\nعمه‌ام زينب با آن همه اندوه و مصيبت ، در راه شام نيز نافله‌هاى شب را ترك نكرد . « 2 » \r\nامام حسين عليه السلام در وداع آخر ، خطاب به حضرت زينب عليها السلام گفت :\r\n\r\n","description":"","footnote":" ( 1 ) - كانها تفرع من لسان امير المؤمنين ( زينب ، فيض الاسلام ، ص 153 ) .  ( 2 ) - زينب كبرى ، فيض الاسلام ، 182 . ","page_name":" 232 ","page_number":230},
  {"content":"\r\n\r\nاى خواهر ! مرا در نماز شب فراموش مكن ! « 1 » \r\nامام سجاد عليه السلام مىفرمود :\r\nدر بين راه شام ديدم كه عمه ام نماز را نشسته مى خواند . سبب پرسيدم . فرمود : چون سه شب است كه بسيار گرسنه ام و ضعف شديدى بدنم را فرا گرفته است .\r\nامام مىفرمود : علت آن ، كم بودن طعام بود كه چون كودكان سير نمى شدند .\r\nعمه‌ام زينب سهميهء خود را بين آنان قسمت مى نمود . جيرهء هر نفر در شبانه روز يك قرص نان بود . « 2 » \r\n\r\nامّ كلثوم\r\nامّ كلثوم ، دومين دختر امام على عليه السلام و حضرت فاطمه زهرا عليها السلام است و در سال ششم هجرى متولد شد . « 3 »  وى از زنان فاضل ، بليغ ، فهيم و بلند مرتبه از خاندان بنى هاشم و همسر عون بن جعفر بن ابىطالب « 4 »  بود . او نيز همانند خواهرش زينب كبرى شيرزنى بود كه در دامان مادرى چون زهرا عليها السلام و تحت نظارت پدرى چون امير مؤمنان بزرگ شد و از زنان قهرمان تاريخ گرديد .\r\nدر اينجا با نگاهى كوتاه و گذرا زندگى اين بانوى بزرگوار را بررسى مىكنيم .\r\n\r\n","description":"","footnote":" ( 1 ) - همان .  ( 2 ) - همان ، ص 183 .  ( 3 ) - اعيان الشيعه ، ج 3 ، ص 485 .  ( 4 ) - ام كلثوم ، دخيل ، ص 9 . ","page_name":" 233 ","page_number":231},
  {"content":"\r\n\r\n\r\nالف - شهامت وبلاغت\r\nامّ كلثوم همراه برادرش اباعبدالله الحسين عليه السلام به كربلا آمد . سرانجام ، روز عاشورا با تمام مصيبت‌هاى خونبارش به پايان رسيد . آن شب امّ كلثوم در كنار خواهرش زينب ، به پرستارى و نگهدارى اطفال پرداخت .\r\nروز بعد ، قافلهء اسرا به سوى كوفه حركت داده شد . هنگام ورود به كوفه ، امّ كلثوم در حالى كه نان و خرماى مردم كوفه را به ميان آنها پرتاب كرد ، فرياد زد : « اى اهل كوفه ! صدقه بر ما حرام است ! » سپس در حالى كه صدايش به گريه بلند بود كوفيان رامخاطب قرار داد و فرمود :\r\nاى مردم كوفه ! بدى و رسوايى بر شما باد ! شما را چه شده است كه حسين را يارى نكرديد و او را كشتيد و اموال ودارايى اش را غارت كرديد و تصرف نموديد و اهل بيتش را به اسارت گرفتيد و حال بر او گريه مى كنيد ؟ ! هلاك وتباهى و دورى از رحمت خدا بر شما باد ! آيامى دانيد چه جنايت بزرگى مرتكب شده و چه گناه و بار سنگينى بر پشت خود نهاده‌ايد و چه خون‌هايى ريخته و چه پرده نشينان بزرگوارى را مصيبت زده كرديد و چه دخترانى را جامه ربوده و چه اموالى راغارت كرده ايد ؟ ! بهترين مردم بعد از رسول خدا را كشتيد . رحم از دل‌هاى شما رخت بر بسته است . آگاه باشيد كه حزب و گروه خدارستگارانند و حزب و گروه شيطان از زيانكاران . » سپس‌اشعارى به اين مضمون خواند :\r\nبرادرم را به ستم كشتيد ، به زودى آتشى سوزان شما را در بر گيرد .\r\nخونى را ريختيد كه خدا و قرآن و پيامبر ريختن آن راحرام كرده بودند .\r\nپس شما را به آتش دوزخ بشارت باد كه به يقين در آن جاويدان خواهيد ماند . تا زنده‌ام در مرگ برادرم گريان خواهم بود . چه او بهترين كسى بود كه\r\n\r\n","description":"","footnote":"","page_name":" 234 ","page_number":232},
  {"content":"\r\n\r\nبعد از پيامبر به دنيا آمد . ديدگانم در اين مصيبت آن چنان اشكى فراوان بر گونه ريزند كه هرگز نخشكد . « 1 » \r\nسخنان و مرثيهء آن بانو چنان نافذ ومؤثر بود كه تمام شنوندگان را دگرگون ساخت . راوى گويد :\r\nهيچ مرد و زنى از آن روز گريان‌تر ديده نشده است . « 2 » \r\n\r\nب - شجاعت\r\nدرمجلس ابن زياد ، وقتى آن نانجيب در مكالمه با حضرت زينب كبرى عليها السلام از كشته شدن امام حسين عليه السلام اظهار خوشحالى كرد ، امّ كلثوم خطاب به اوگفت :\r\nاى پسر زياد ! اگر چشم توبه قتل امام حسين عليه السلام روشن گرديد ، بدان كه هر آينه چشم رسول خدا صلى الله عليه و آله به ديدار او روشن مىشد و حضرت او را مىبوسيد و لب‌هاى او را مىمكيد و حسين و برادرش را بر دوش خود سوار مىكرد . پس ( اى ملعون ) خود رابراى جواب فردا آماده كن . « 3 » \r\nجريان زير نمونهء ديگرى از شجاعت آن بانو است : هنگام ورود به شام ، شمر در حالى كه سر امام حسين عليه السلام را بر سر نيزه داشت ، گفت :\r\nمن صاحب نيزهء بلندم ، من ، قاتل صاحب دين اصيل ، منم كشندهء فرزند\r\n\r\n","description":"","footnote":" ( 1 ) - امّ كلثوم ، على محمّد على دخيل ، ص 28 ؛ زينب كبرى ، فيض الاسلام ، ص 44 .  ( 2 ) - زينب كبرى ، فيض الاسلام ، ص 44 .  ( 3 ) - رياحين الشريعه ، ج 1 ، ص 250 با دخل و تصرف . ","page_name":" 235 ","page_number":233},
  {"content":"\r\n\r\nسيدالوصيين كه سرش را براى امير المؤمنين يزيد آورده ام .\r\nامّ كلثوم جواب داد :\r\nاى لعين ، فرزند لعين ! خاك بر دهانت ! لعنت خدا بر گروه ستمگران ! تو به كشتن كسى افتخار مى كنى كه جبرئيل و ميكائيل در گهواره ذكر خواب براى او مىگفتند : كسى كه اسم او بر سرا پردهء عرش پروردگار نوشته شده است و كسى كه خدا ، پيامبران مرسل را به جدّ او ختم كرد و به وسيلهء پدرش مشركان را ريشه كن نمود . پس كجاست مثل جدّ من ، محمّد مصطفى صلى الله عليه و آله و پدرم على مرتضى عليه السلام و مادرم فاطمه زهرا عليها السلام ؟ » خولى گفت : « تو هرگز از شجاعت سربرنتابى ، زيرا دختر مرد شجاعى هستى . » « 1 » \r\n\r\nج - عفت\r\nوقتى اسرا را به شام وارد مىكردند ، مردم براى نظارهء آنها جمع شده بودند . امّ كلثوم به شمر رو كرد و گفت :\r\nما را از دروازه‌اى كه مردمان كمترى آن‌جا اجتماع كرده‌اند وارد كن و بگو سرهاى شهدا را از ميان محمل‌ها دور كنند تا مردم به نظارهء سرها مشغول شوند و كمتر به حرم رسول خدا بنگرند .\r\nشمر ، كه مقصود آن بانو را فهميد ، به خاطر سرشت ناپاكى كه داشت بر عكس عمل كرد . « 2 » \r\nامّ كلثوم هنگام ورود به مدينه با خواندن اشعارى به بيان واقعهء كربلا پرداخت . « 3 » \r\n\r\n","description":"","footnote":" ( 1 ) - ترجمهء مقتل ابى مخنف ، ص 177 .  ( 2 ) - رياحين الشريعه ، ج 3 ، ص 253 .  ( 3 ) - ر . ك : امّ كلثوم ، على محمد على دخيل ، ص 31 - 35 . ","page_name":" 236 ","page_number":234},
  {"content":"\r\n\r\n\r\nدختران امام حسن عليه السلام\r\nامام حسن عليه السلام چهار دختر داشت كه يكى از آنها فاطمه معروف به « ام عبداللّه » همسر امام زين العابدين و مادر امام باقر عليه السلام بود كه شرح حال او قبلًا ذكر شد .\r\nيكى ديگر از دختران امام حسن ، رقيه ، همسر عبيدالله بن عباس بن امير مؤمنان بود . در كتب تاريخ و شرح حال از او به « عقيله » تعبير شده كه از آن معلوم مىشود از زنان بزرگ و با فضيلت بوده است . از شرح حال او و ديگر خواهرانش اطلاع بيشترى در دست نيست .\r\n\r\nفاطمه دختر امام حسين عليه السلام\r\nفاطمه دختر بزرگ امام حسين عليه السلام از زنان عالم ، فاضل و بزرگوار اهل بيت است كه از وى ، روايات زيادى نيز نقل شده است . « 1 »  نام مادرش « ام اسحاق » بود . اين بانوى بزرگوار تحت تربيت امام حسين عليه السلام پرورش يافت و به مراتب والاى ايمان نايل شد . با پسر عمويش حسن مثنى ( فرزند امام حسن ) ازدواج كرد و فرزندانى ثمرهء اين ازدواج بودند كه بعد از قيام عاشورا پرچم انقلاب عليه امويان و عباسيان رابر افراشته داشتند . « 2 » \r\n\r\n","description":"","footnote":" ( 1 ) - فاطمه بنت الحسين ، على محمد على دخيل ، ص 9 .  ( 2 ) - فرزندان فاطمه عبارتند از : عبدالله محض ، ابراهيم غمر و حسن مثلث ( منتهى الامال ، ج 1 ، ص 559 ) . ","page_name":" 237 ","page_number":235},
  {"content":"\r\n\r\nوى همراه پدر و بقيهء خاندان خود به كربلا آمد و از آنجا به اسارت به شام رفت و در تحمّل مصيبت‌ها و رساندن پيام شهداى عاشورا ، همراه عمه‌اش زينب عليها السلام بود .\r\n\r\nالف - همسر فاطمه\r\nحسن بن حسن مردى بزرگوار ، دانشمند و پارسابود . او همراه عموى خود در صحنهء كربلا حاضر شد و با دشمنان دين جنگيد . چون امام حسين عليه السلام و اصحاب كربلا شهيد و اهل بيت اسير شدند ؛ او رادر ميان كشته‌ها يافتند ، در حالى كه هنوز زنده بود . يكى از اقوام مادرى او شفاعت كرد و نگذاشت او رابكشند . او وصى پدرش و متولى صدقات آن حضرت بود . در سن 35 سالگى بر اثر دسيسهء وليدبن عبدالملك مسموم شد و دارفانى را وداع گفت . فاطمه بر بالاى قبر او چادر زد و يك سال از عمر خود را در حالى كه روزها روزه و شب‌ها تا صبح به نماز مشغول بود ، بر سرقبر او گذراند . « 1 » \r\nبانو فاطمه در سال 117 هجرى در مدينه از دنيا رفت و عمر او در آن وقت از هفتاد گذشته بود .\r\n\r\nب - عبادت و بندگى\r\nعبادت مظهر اعلاى ارتباط با مبدأ ، مناجات و نجوا با كمال مطلق و محبوب بندگان خداست و اهل بيت عليهم السلام در اين وادى از همه سبقت گرفته اند . اين بانو همچون اهل بيت عليهم السلام به عبادت و راز و نياز با خالق جهان\r\n\r\n","description":"","footnote":" ( 1 ) - حياة الامام حسن ، باقر شريف القرشى ، ج 2 ، ص 471 . ","page_name":" 238 ","page_number":236},
  {"content":"\r\n\r\nعلاقهء خاصى داشت . امام حسين عليه السلام دربارهء اين بانوى بزرگوار فرمود :\r\nدر دين دارى چنان است كه شب راسراسر به عبادت به سر مىبرد و روز را به روزه . « 1 » \r\n\r\nج - امانتدار ودايع امامت\r\nامانت هرچه مهم‌تر و با ارزش‌تر باشد ، امانتدار مطمئن و با اعتمادترى را مىطلبد ، پس هنگامى كه آن امانت از ودايع امامت باشد ، بايد آن را به امينى سپرند كه از مقامى بس ارجمند و عالى در زمينهء امانتدارى ، ايمان و تقوا برخوردار باشد . در طول تاريخ فقط بانوان انگشت شمارى به چنين مقامى رسيده و چنين شايستگى را از خود نشان داده اند . يكى از اين بانوان ، فاطمه دختر امام حسين عليه السلام بود . امام باقر عليه السلام فرمود : چون هنگام شهادت حسين بن على عليه السلام فرا رسيد ، دختر بزرگش ، فاطمه راطلبيد و كتابى پيچيده و وصيتنامه‌اى آشكار به او داد ؛ چون امام زين العابدين عليه السلام بيمار شده بود و در ظاهر اميدى به حيات ايشان نبود . سپس فاطمه ، آن كتاب را به على بن الحسين عليه السلام داد . به خدا قسم ! آن نوشته به ما رسيد .\r\nراوى گويد عرض كردم :\r\nفدايت شوم در آن كتاب چه نوشته بود ؟ فرمود : به خدا قسم ! آنچه از زمان خلقت آدم عليه السلام تا به آخر رسيدن دنيا مورد احتياج اولاد آدم است در آن موجود است . به خدا ، احكام حدود ، حتى جريمهء خراش در آن ثبت است . « 2 » \r\n\r\n","description":"","footnote":" ( 1 ) - سكينه ، عبدالرزاق موسوى مقرم ، ص 170 . ( اين كتاب با دو كتاب على اكبر و مسلم بن عقيل در يك جلد چاپ شده است )  ( 2 ) - اصول كافى ، ج 1 ، ص 241 . ","page_name":" 239 ","page_number":237},
  {"content":"\r\n\r\nاين حديث به خوبى اثبات كنندهء شأن آن بزرگوار است ؛ زيرا به خاطر شرايط نامناسب و احتمال خطر ، نمىشد امانت را به صاحب آن - حضرت سجاد - بسپارند و حضرت زينب سلام الله عليها نيز براى نگهدارى اين امانت ، در معرض خطر بيشترى بود ، كسى كه در نظر امام شايستگى حفظ آن و تحويل به امام بعدى را داشت ، حضرت فاطمه بود .\r\n\r\nه - مادر انقلابيون\r\nاين بانو نه تنها خود از شجاعت و شهامت والايى برخوردار بود ، بلكه علاوه بر آن مادر جوانانى است كه بعد از واقعهء عاشورا پرچمدار قيام عليه حاكمان ستمگر زمان بودند . فرزندان اين بانو ، سادات حسنى ( همچون عبدالله بن حسن مثنى و برادرانش حسن و ابراهيم و اولاد اين بزرگواران ) در طول دوران بنى اميه و بنى عباس ، پرچم قيام و مبارزه را در جاى جاى جهان اسلام برافراشتند و خواب خوش از چشم خلفاى جور ربودند و نگذاشتند آب خوش از گلويشان پايين برود .\r\nراوى گويد : بر امام صادق عليه السلام وارد شدم . امام به من فرمود :\r\nآيا شما شناختى از آل حسن كه پيش از ما خروج كردند ، داريد ؟ گزارش كارهاى آنان به ما مى رسيد . ما نمى خواستيم در اين باره سخنى بگوييم و از خدا خواستيم كه آنان را در عافيت قرار دهد . اما آنان را با عافيت چه كار ؟ » سپس با صداى بلند گريه كرد و فرمود : « پدرم از فاطمه دختر امام حسين روايت كرد كه گفت : از پدرم امام حسين عليه السلام شنيدم فرمود : اى فاطمه ! از نسل تو كسانى هستند كه در كنار فرات به قتل مى رسند يا زخمى مى شوند ، نه گذشتگان به مقام آنان نائل شده اند و نه آيندگان مى توانند به مقامشان\r\n\r\n","description":"","footnote":"","page_name":" 240 ","page_number":238},
  {"content":"\r\n\r\nنايل شوند و از نسل فاطمه بنت الحسين عليه السلام جز اين افراد كسى باقى نمانده بود . « 1 » \r\n\r\nو - بلاغت و سخنورى\r\nاز خصوصيت بارز اهل بيت عليهم السلام بلاغت آنهاست . آن مبلغان احكام الهى ، بلاغت و فصاحت را به عنوان ابزارى در خدمت تبليغ گرفتند و از اين ابزار بهترين استفاده راكردند .\r\nبانو فاطمه نيز در بلاغت و سخنورى همچون ديگر اهل بيت سرآمد عصر خويش بود . پس از خطبهء عمه اش زينب عليهما السلام در كوفه با صداى رسا فرمود :\r\nسپاس براى خدا ، سپاسى به شمارهء ريگ‌ها و سنگ‌ها و هموزن آنچه از روى زمين تا عرش اوست . او را حمد مى كنم و به او ايمان دارم و توكّلم به اوست . شهادت مى دهم كه خدا يكى است و شريكى براى او نيست و محمد صلى اللّهُ عَليهِ وَ الِه بنده و پيامبر اوست . گواهى مىدهم كه فرزندان او رادر كنار فرات سر بريدند ، بىآن‌كه خونى از آنان طلبكار باشند و خونخواهى كنند . پروردگارا به تو پناه مى برم از اينكه به ذات مقدس تو دروغ و افتراببنديم يا بر خلاف آنچه به پيامبرت دستور فرمودى كه : از مردم براى وصى خود على بن ابى طالب بيعت بگيرد ، سخنى بگويم . همان على بن ابى طالب كه حقش را غصب كردند و او رابى گناه كشتند چنان كه ديروز نيز گروهى كه با زبان مسلمان و در دل كافر بودند ، فرزند او را در كربلا شهيد كردند . نابود باد قومى كه در حيات و به وقت تسليم جان بر او ستم‌ها كردند ،\r\n\r\n","description":"","footnote":" ( 1 ) - پيرامون شناخت فرزندان و اصحاب امام حسين عليه السلام ، مقرم ، ص 166 . ","page_name":" 241 ","page_number":239},
  {"content":"\r\n\r\nتا اينكه تو او رابا مناقب ستوده و طبيعتى پاكيزه و با فضايل اخلاقى معروف و مناقب مشهور به جوار رحمت خود بردى . خداوندا تو مى دانى كه ملامت هيچ ملامتگرى او را از عبوديت تو باز نداشت . تو او را در كودكى به اسلام رهنمون شدى و چون بزرگ شد مناقب او را ستودى . او همواره در راه تو و براى خوشنودى پيامبر تو ، امت رانصيحت كرد تا آنكه او را به سوى خود باز گرفتى ، او به دنيا بى اعتنا و به آخرت راغب بوده و در راه تو همواره با دشمنان مبارزه كرد . تو از او خوشنود شدى و او رابرگزيدى و به راه راست هدايت فرمودى . اى مردم كوفه ! اى اهل مكر و خدعه ! خداوند ما رابا شما آزمايش كرد و شما را با ما . مارابه واسطهء اين امتحان به نيكى ستود و فهم و علم خود را به امانت به ما سپرد . پس ما گنجينهء علم و فهم و حكمت او هستيم . ما در همهء شهرها حجت خداوند در روى زمينيم . خداوند مارا به كرامت خود بزرگ داشت و به واسطهء محمد صلى اللّهُ عليه و إله بر بسيارى از خلق خود برترى داد . شما ما را تكذيب و تكفير كرديد ، ريختن خونمان رامباح و جنگ با مارا حلال و غارت اموالمان راجايز دانستيد . گويا ما از اسيران تركستان و كابليم ! ديروز جد ما را كشتيد و هنوز خون ما بر اثر كينه هاى ديرين شما از شمشيرهايتان مى چكد و از بهتانى كه بر خدا بستيد و خدعه و مكرى كه نموديد چشمهاى شما روشن و دلهاى شما خوشحال و شادمان است . ولى بدانيد كه خداوند بهترين مكر كنندگان است . شما از ريختن خون ما و چپاول و غارت اموال ما خشنود نباشيد ، چرا كه اين مصايب پيش از اين در كتاب « الهى » نوشته شده و بر خداوند سهل و آسان است تا ( با علم به اينكه اين مصيبت‌ها تقدير خداوند است ) بر آنچه از دست داده ايدملول و افسرده نشويد و از منافع و سودهايى كه به شما داده است خشنود\r\n\r\n","description":"","footnote":"","page_name":" 242 ","page_number":240},
  {"content":"\r\n\r\nنباشيد زيرا خداوند حيله گران و گردنكشان رادوست نمىدارد .\r\nاى اهل كوفه هلاكت بر شما باد ! منتظر لعنت و عذاب خداباشيد كه به همين زودى ، پى در پى از آسمان بر شما وارد خواهد شد و شما را به كيفر كارهايتان معذّب خواهد نمود و بعضى از شما رابه دست بعضى ديگر مبتلا كرده و از شما انتقام خواهد كشيد . آنگاه به سزاى اين ستم‌ها كه در حق مانموديد ، روز قيامت در آتش دردناك دوزخ هميشه و جاودان خواهيد بود .\r\nهان كه لعنت خدابر ستمكاران باد ! واى بر شمااى كوفيان ! آيا مى دانيد با كدامين دست مارا نشان تير و شمشير ساختيد و با كدام نفس به جنگ ما پرداختيد و با كدام پا به جنگ ما گام نهاديد ؟ به خدا سوگند دلهاى شما را قساوت گرفته ، جگرهاى شما سخت و خشن شده ، سينه‌هايتان از علم بى بهره مانده و چشم و گوشتان از كار افتاده است . اى اهل كوفه ! شيطان شما رافريب داد و از راه راست منحرف ساخت و پردهء جهل ، مقابل ديدگان شما كشيد ، بگونه اى كه ديگر هدايت نخواهيد شد . اى اهل كوفه ! هلاكت بر شما باد ! آيا مى دانيد كدام خون از پيامبر خدا به گردن شماست و او آن را از شما طلب خواهد كرد ؟ و نيز آن دشمنىهايى كه با برادرش على بن ابى طالب عليه السلام و فرزندان و عترت او كرديد و بعضى از شما به اين جنايت‌ها افتخار نيز نموده اند و مى گويند : ما على عليه السلام و فرزندان على عليه السلام را با شمشيرهاى هندى و نيزه ها كشتيم و خاندانش را اسير گرفتيم چونان اسيران ترك و آنها رابا سرنيزه ها زديم چه زدنى !\r\nسنگ و خاك بر دهانت اى كسى كه به كشتن مردمانى كه خداوند آنها را از هر آلودگى پاك داشته و پاكيزه شان گردانيده است ، افتخار مى كنى . اى ناپاك ! دهان بربند و مانند سگ بر جاى فرو نشين ، چنان كه پدرت نشست .\r\n\r\n","description":"","footnote":"","page_name":" 243 ","page_number":241},
  {"content":"\r\n\r\nهمانا براى هر كس كارى است كه انجام داده و از پيش فرستاده است . واى بر شما ! آيا به ما بر چيزى كه خداوند مارا به آن برترى داده است حسد مى بريد . . . ما را گناهى نيست جز اينكه درياى كرم ما روزگار را به خروش آورده است و درياى فضل شما با دعا نيز قابل مكيدن نيست ! اين فضل خداوند است و اوست صاحب فضل بزرگ كه به هر كس خواهد عطا فرمايد و كسى را كه خداوند از نور خود بى بهره گرداند ، پيوسته در تاريكى خواهد بود . « 1 » \r\n\r\nسكينه دختر امام حسين عليه السلام\r\nسكينه دختر امام حسين عليه السلام از بانوانى است كه در كربلا حضور داشت و سپس همراه ديگر بانوان اهل بيت به اسارت رفت . نام او آمنه و نام مادرش رباب بود . « 2 » \r\nوى از زنان بزرگ اهل بيت عليهم السلام بود . صفات كمال و خصال نيك و پسنديدهء او شهرت داشت . ايمانش به مرحلهء كمال و اطمينان قلبى رسيده بود و لقب سكينه يادآور سكون و وقار اوست . « 3 » \r\n\r\nالف - محو جمال سرمدى\r\nبانو سكينه مرواريدى در صدف قداست و گوهر جهان افروزى از خزانهء\r\n\r\n","description":"","footnote":" ( 1 ) - فاطمه بنت الحسين ، دخيل ، ترجمه صادق آيينه وند ، ص 24 .  ( 2 ) - نام او را امينه يا اميمه هم ذكر كرده اند . سكينه بنت الحسين عليه السلام ، على محمد على دخيل ، ترجمهء حريرچى ، ص 9 .  ( 3 ) - بنابراين بهتر است سكينه خوانده شود . نه سُكَيْنه . ( سكينه ، مقرّم ، ترجمهء طارمى ، ص 262 . ","page_name":" 244 ","page_number":242},
  {"content":"\r\n\r\nولايت بود . مربى او خامس آل عبا ، سيدالشهداء عليه السلام بود . او با گوش جان تعاليم پدر را فرا گرفت و در ميدان علم و عمل پيش تاخت تا به مرحله اى رسيد كه جز به عالم قدس و فناء فى الله توجه نداشت .\r\nزهد مى ورزيد و به عبادت حق تعالى و مناجات و راز و نياز با او مشغول و غرق در انوار جلال و جمال الهى بود . امام حسين عليه السلام دربارهء شأن سكينه فرمود :\r\n« امَّا سُكَيْنَةُ فَغالِبٌ عَلَيْهَا الْا سْتِغْراقُ مَعَ اللَّهِ تَعالى » « 1 » \r\nغرق شدن با خداى تعالى بر او غلبه دارد .\r\nآرى ! انسان ، چون عشق محبوبى بر جانش نشست ، ديگر چيزى غير از معشوق نمىبيند و چون متوجه اوست ، حواس ظاهريش از كار مى افتد .\r\nهمانطور كه زنان ميهمان زليخا ، چون چشمشان به جمال يوسف صدّيق افتاد ، دست از ترنج نشناخته ، دست‌ها بريدند . اين بريدگى و انقطاع حتى در عشق ظاهرى وجود ، دارد تا چه رسد به عشق حقيقى . بيان مقام استغراق مع الله از قلم كسانى بر مى آيد كه خود در آن وادى باشند . « 2 » \r\n\r\nب - عفاف\r\nاهل بيت ، اسوهء بشريت‌اند و انسان‌ها بايد درس چگونه بودن رااز آنها بياموزند . سكينه يكى از اين اسوه‌هاست كه به زنان جامعهء اسلامى درس عفت ، حجاب و حيا مىآموزد .\r\n\r\n","description":"","footnote":" ( 1 ) - پيرامون شناخت فرزندان و اصحاب امام حسين عليه السلام ، مقرم ، ترجمهء حسن طارمى ، ص 170 .  ( 2 ) - همان ، ص 172 . ","page_name":" 245 ","page_number":243},
  {"content":"\r\n\r\nراوى گويد : وقتى اسرا را به شام وارد كردند ، آنها بر شتران بى جهاز سوار بودند . دختر جوانى سوار بر شترى لاغر و بى روپوش و جهاز در حالى كه نقابى بر صورت داشت ، جلو آمد و صداكرد :\r\nوا محمداه وا جداه و . . . .\r\nبه سوى او رفتم . فريادى زد و از حال رفت . وقتى به هوش آمد ، عرض كردم : « اى بانوى من چرا فرياد زدى ؟\r\n- آيا از خدا و پيامبرش حيا نمىكنى به حرم رسول خدا مى نگرى ؟\r\n- به خدا با نظر ريبه به شما نگاه نكردم .\r\n- تو كيستى ؟\r\n- سهل بن سعيد از دوستان شما هستم . اگر از من خدمتى بر مى آيد ، فرمان بده تا انجام دهم . »\r\nآن بانو خود را معرفى كرد و فرمود :\r\nاگر مى توانى به نيزه دارى كه اين سر را حمل مىكند بگو كه تا سر را با فاصلهء بيشترى از ما حمل كند تا مردم به نظارهء آن سر مبارك مشغول شوند و كمتر به حرم رسول خدا نگاه كنند . « 1 » \r\nآرى آن بانو گرچه مصيبت ديده و اسير است ، ولى همچنان حافظ حجاب و عفت خود بود و از اين‌كه در معرض ديد اجنبى باشد رنج مى برد .\r\n\r\n","description":"","footnote":" ( 1 ) - رياحين الشريعه ، ج 3 ، ص 277 . ","page_name":" 246 ","page_number":244},
  {"content":"\r\n\r\n\r\nج - در كربلا\r\nبانو سكينه در دوران جوانى در كربلا حاضر شد . او به همراه پدر و برادرانش و ديگر افراد اهل بيت در آن حادثه دردناك حضور يافت . امام حسين عليه السلام نسبت به سكينه محبت خاصى داشت و دربارهء سكينه و مادرش رباب فرمود : آن خانه اى را دوست دارم كه سكينه و رباب در آن باشند . « 1 » \r\nبانو سكينه كه مصيبت ديدهء شوهر ، برادران ، عموها و عمو زادگان خود بود ، هنگام آخرين وداع امام حسين عليه السلام نتوانست وداع را تحمل كند ؛ با اشك روان ، اندوه‌بار و حيران بر پدر مىنگريست . آن حضرت با مشاهدهء دخترش فرمود :\r\nاى سكينه ! پس از من به زودى گريهء تو بسيار خواهد بود ، آن‌گاه كه مرگ ، مرا دريابد ، تا روح در كالبد من است با اشكى كه از حسرت مىريزى دل مرا مسوزان . پس آن‌گاه كه كشته شدم ، اى بهترين زنان ، تو به كارى كه انجام مى دهى ( عزادارى ) سزاوارترى . « 2 » \r\nپدر به ميدان رفت و به شهادت رسيد . دشمن خيمه ها را آتش زد . اهل بيت ، شب يازدهم را با هراس و وحشت به صبح آوردند . صبحگاهان به هنگام حركت به سوى كوفه ، آنان را از كنار قتلگاه عبور دادند . سكينه جنازهء پدر را در آغوش گرفت و با او به نجوا پرداخت . در اين هنگام از\r\n\r\n","description":"","footnote":" ( 1 ) - تنقيح المقال ، فصل النساء ، ج 3 ، ص 80 .  ( 2 ) - سكينه بنت الحسين ، محمد على دخيل ، مترجم ، ص 14 ","page_name":" 247 ","page_number":245},
  {"content":"\r\n\r\nحلقوم پدر شنيد كه فرمود :\r\nشيعيان من ! هر زمان آب گوارايى نوشيديد ، مرا به ياد آوريد و هر وقت حكايت غريب يا شهيدى را شنيديد بر من بگرييد . « 1 » \r\nآن قوم ستم پيشه به اجبار سكينه را از جنازهء پدر جدا كردند و همراه با بقيهء اهل بيت به سوى كوفه حركت دادند .\r\n\r\nد - وفات\r\nبانو سكينه در زمان حيات پدر بزرگوارش با پسر عموى خود عبدالله اكبر فرزندامام حسن مجتبى عليه السلام ازدواج كرد . عبدالله در روز عاشورا در ركاب امام جنگيد و به شهادت رسيد . سكينه سال 117 هجرى دار فانى را وداع گفت . در آن زمان خالدبن عبدالملك حاكم مدينه بود . به او خبر دادند و اجازهء دفن خواستند . خالد پيام داد كه صبر كنيد تامن حاضر شوم و بر جنازهء او نماز گزارم . قصد خالد اين بود كه مدتى از وفات بگذرد و جسد آن بانو بو بگيرد ؛ از اين رو ، دست به دست ماليد تا روز به سر آمد .\r\nمحمد ( نفس زكيه ) خواهر زادهء سكينه ، چهارصد دينار به عطارى داد تا مجمرهاى بوى خوش در اطراف نعش گذارد و اين توطئهء خالد نقش بر آب گردد . پس از آن ، جمعيّت گروه گروه بر آن جنازهء پاك نماز خوانده و او رادفن كردند . رضوان و بركات خدا بر او باد . « 2 » \r\n\r\n","description":"","footnote":" ( 1 ) - پيرامون شناخت فرزندان و اصحاب امام حسين عليه السلام ، مقرم ، ص 266 .  ( 2 ) - رياحين الشريعه ، ج 3 ، ص 280 ، اقتباس . ","page_name":" 248 ","page_number":246},
  {"content":"\r\n\r\n\r\nعروس امام سجاد عليه السلام ( همسر زيد شهيد )\r\nنام او ريطه ، دختر ابوهاشم عبدالله بن محمد حنفيه ، و مادر يحيى بن زيد است . اين زن بزرگ ، مصيبت شهادت شوهر و فرزند خود ، زيد و يحيى را ديد و براى رضاى خدا تحمل كرد . وقتى فرزندش را شهيد كردند و سرش را براى وليدبن عبدالملك اموى فرستادند ، دستور داد كه آن را به مدينه ببرند و در دامن مادرش بيندازند .\r\nوقتى سر يحيى رادر دامن مادر گذاشتند ، نگاه پر عاطفه‌اى به آن كرد و به سينه چسبانيد و از ته دل آه سوزناكى كشيد و گفت :\r\nمدتى طولانى او را از من دور كرديد و حالا كشتهء او را به من هديه مى كنيد ، درود خدا در هر صبح و شام بر او و پدرانش باد .\r\nشيخ طريحى در « منتخب » نقل مىكند كه همسر جناب زيد را دستگير كردند و چنان اعضايش رادر هم كوفتند كه به واسطهء آن ضربات ، روح از بدنش پرواز نمود . رحمة الله عليها « 1 » \r\n\r\nامّ سلمه\r\nاو دختر امام باقر عليه السلام همسر محمد ارقط - نوه امام سجاد عليه السلام - بوده است . وقتى فرزندش اسماعيل مريض شد ، خدمت امام صادق عليه السلام رسيد\r\n\r\n","description":"","footnote":" ( 1 ) - رياحين الشريعه ، ج 4 ، ص 261 ، با دخل و تصرف . ","page_name":" 249 ","page_number":247},
  {"content":"\r\n\r\nو از آن حضرت خواست تا دعايى براى شفاى فرزندش به او بياموزد . امام به او دعايى آموخت كه فرزندش به واسطهء آن شفا يافت . « 1 » \r\n\r\nعايشه نَبَوِيّه ، دختر امام صادق عليه السلام « 2 » \r\nچنان كه گذشت ، نام دختران امام صادق عليه السلام ام فروه ، اسماء و فاطمه بوده است . به احتمال زياد عايشه نام ام فروه مى باشد . « 3 »  بنابراين ، مادرش فاطمه ، نوهء امام سجاد عليه السلام است . عايشه از زنان بزرگ و عابد و فاضل عصر خود بود . او در دعاى خود مى گفت :\r\n« وَ عِزَّتِكَ وَ جَلالِكَ لَئِنْ ادْخَلْتَنِى النَّارَ لَاخُذَنَّ تَوْحيدى بِيَدى وَ ادُورُ بِه عَلى اهْلِ النَّارِ وَ اقُولُ لَهُمْ وَ حَّدْتُهُ فَعَذَّبَنى » « 4 » \r\nالهى ! به عزت و جلالت قسم ، اگر مرابه جهنم ببرى من توحيدم رابه دست گرفته و در بين اهل آتش مى چرخم و به آنها مى گويم : او رابه يكتايى شناختم و او مرا عذاب كرد .\r\nاين بانوى بزرگوار در سال 145 در مصر وفات كرد و در همان‌جا به خاك سپرده شد . قبر او از همان زمان ، مزار عام و خاص گرديد و اهل مصر نسبت به او اعتقاد خاصى داشته ، به زيارت قبر او تبرك مى جويند . « 5 » \r\n\r\n","description":"","footnote":" ( 1 ) - همان ، ص 749 .  ( 2 ) - نبويه گفته اند تا با عايشه همسر پيامبر صلى الله عليه و آله اشتباه نشود . ( اعيان الشيعه ، ج 7 ، ص 405 . )  ( 3 ) - نور الابصار ، سيد شبلنجى ، ص 207 ، بادخل و تصرف .  ( 4 ) - نور الابصار ، ص 207 ، بيروت .  ( 5 ) - در المنثور فى طبقات ربات الخدور ، زينب فوّاز عاملى ، ص 293 ، بادخل و تصرف . ","page_name":" 250 ","page_number":248},
  {"content":"\r\n\r\n\r\nنفيسه ، عروس امام صادق عليه السلام\r\nاين خانم ، همسر اسحاق فرزند امام صادق عليه السلام است . نفيسه ، فرزند حسن بن زيد بن امام حسن عليه السلام ، مى باشد . او در سال 145 در مكه متولد شد . سپس به مدينه آمد و بيشتر اوقات خود را به نماز و روزه مىگذرانيد .\r\nهميشه در حرم پيامبر بود . سى مرتبه به حج مشرف شد كه بيشتر آن با پاى پياده بود . از خوف خدا بسيار گريه مى كرد و مى گفت :\r\n« الهى وَ سَيِّدى مَتِّعْنى وَ فَرِّحْنى بِرِضاكَ عَنّى فَلا سَبَبَ لى اتَسَبَّبُ بِهِ يَحْجُبُكَ عَنّى »\r\nاى خداى من ! اى آقاى من ! مرا به رضايت خود بهره مند و مسرورم كن كه مرا هيچ وسيله‌اى نيست كه با توسل به آن از تو پنهان گردم ( و از قهر و خشمت در امان بمانم . )\r\nبرادرزاده‌اش - زينب - گويد : چهل سال به عمه‌ام نفيسه خدمت كردم و در اين مدت نديدم كه شب را بخوابد و يا روز را روزه نباشد . به او گفتم :\r\nآيا با خودت مدارا نمى كنى ؟\r\nگفت : « چگونه مدارا كنم و حال آنكه عقبه ها و گردنه هايى در پيش است كه جز رستگاران نمى توانند از آن عبور كنند . از زينب پرسيدند : « كه بانو نفيسه چه غذايى مىخورد ؟ » گفت : « او در هر روز يك وعده غذا مى خورد و سبدى جلوى جا نماز او آويزان بود كه هرچه مىخاست در آن يافت مىشد و من نمى دانستم كه چه كسى آنها رابراى او مى آورد و تعجب مى\r\n\r\n","description":"","footnote":"","page_name":" 251 ","page_number":249},
  {"content":"\r\n\r\nكردم . پس آن بانو به من گفت : هر كس كه با خدا باشد و در راه خدا استقامت كند ، جهان آفرينش در دست او و تحت اختيار او خواهد بود .\r\nزينب گويد : عمه ام حافظ قرآن بود و تفسير آن را مى دانست . او قرآن مى خواند و گريه مى كرد . در دعاى خودمىگفت : خدايا ! زيارت حضرت ابراهيم خليل را براى من ميسر گردان .\r\n( دعاى او مستجاب شد ) با شوهرش به حج رفت و از آنجا به زيارت قبر حضرت ابراهيم مشرف گرديد و سرانجام در مصر ساكن شد . در مصر كراماتى از او ظاهر شد ، از جمله اين‌كه در همسايگى او خانواده‌اى يهودى بود كه دخترى زمين‌گير داشتند . اين دختر يهودى به آب وضوى بانو نفيسه تبرك جست و شفا يافت . وقتى خبر اين كرامت منتشر شد ، توجه مردم نسبت به او چند برابر گرديد ، به طورى كه مردم شهر براى زيارت او هجوم مى آوردند . ازدحام زائرين براى بانو مشكلاتى پيش آورد كه ناچار شد تصميم به بازگشت بگيرد . مردم پافشارى كردند كه در مصر بماند ؛ ولى آن بانو اصرار به رفتن داشت . مردم به امير مصر متوسل شدند كه شفاعت كند و تقاضانمايد كه بانو از قصد مراجعت منصرف شود . امير كه مرد نيكى بود ، خدمت نفيسه رسيد و تقاضاى خود و اهل مصر را به اطلاع او رساند و خواهش كرد كه در مصر بماند . بانو نفيسه گفت :\r\nمن قصد داشتم پيش شما باشم ، ولى من زنى ضعيف هستم و مردم ، زياد بر من وارد مىشوند و مرااز دعا و عبادت باز مى دارند . علاوه بر اين خانهء من كوچك است و گنجايش اين جمعيت را ندارد . » امير گفت : « من مشكلاتى كه فرمودى رفع مى كنم . در مورد خانه ، من خانه وسيعى دارم ، خدارا گواه مى گيرم كه آن را به تو بخشيدم و اميدوارم با رد آن مرا خجالت زده نكنى و\r\n\r\n","description":"","footnote":"","page_name":" 252 ","page_number":250},
  {"content":"\r\n\r\nدر مورد فراوانى جمعيت كه شما را از عبادات و تهيهء زاد و توشهء آخرت باز داشته ، پيشنهادم اين است كه شنبه و چهار شنبه را به ديدار مردم اختصاص دهى .\r\nنفيسه پيشنهاد او راقبول كرد و در مصر ماند . اين بانوى بزرگوار در مصر بود تا اين‌كه دار فانى را وداع گفت . نقل شده است كه اين زن بزرگ قبرى در خانهء خود كنده بود و در آن قبر ، بسيار نماز و قرآن مى خواند ، به طورى كه 190 بار و به قولى 1600 بار و به قولى 2000 بار قرآن را در آن قبر ختم نمود . او در وقت احتضار ، روزه بود . پزشكان از او خواستند كه افطار كند . او در جواب گفت :\r\nوا عجبا ! سى سال است كه از خداوند مسألت مى كنم كه با حالت روزه از دنيا بروم و اكنون كه روزه هستم افطار كنم !\r\nسپس شروع به خواندن سورهء شريفهء انعام كرد و وقتى به آيهء شريفهء\r\n« قُل لِمَنْ ما فِى السَمواتِ وَ الارْضِ قُلْ لِلَّهِ كَتَبَ عَلى نَفْسِهِ الَّرحْمَةَ » « 1 » \r\nيا به قولى به آيهء شريفهء\r\n« لَهُمْ دارُ السَّلامِ عِنْدَ رَبِّهِمْ » « 2 » \r\nرسيد ، جان به جان آفرين تسليم كرد . همسرش خواست نفيسه را براى دفن به مدينه بياورد ، ولى مردم مصر اصرار داشتند كه او را در مصر دفن نمايد . اسحاق راضى نمىشد ، تا اين‌كه در خواب ، جدش پيامبر\r\n\r\n","description":"","footnote":" ( 1 ) - يعنى بگو از آن خداست آنچه در آسمان و زمين است و رحمت را بر خود واجب دانسته است . ( انعام ، آيهء 12 ) .  ( 2 ) - براى آنها در نزد پروردگارشان خانه هاى امن است ( انعام ، آيهء 127 ) . ","page_name":" 253 ","page_number":251},
  {"content":"\r\n\r\nخدا صلى الله عليه و آله راديد كه فرمود :\r\nدر مورد نفيسه با مردم مصر معارضه مكن كه همانا رحمت خدا به بركت او برايشان نازل مىشود .\r\nاسحاق او را در مصر دفن كرد و مزار او تا به امروز زيارتگاه خاص و عام بوده و معروف است كه دعا در نزد قبر او مستجاب مىشود .\r\nدر شب وفات او از هر خانه اى در مصر صداى گريه بلند بود و شمع‌هاى فراوانى روشن . غصه و اندوه ، سراسر مصر را فرا گرفت . نفيسه از زنان عالم اهل بيت عليهم السلام بود و احاديثى از او روايت شده است و جماعتى از جمله شافعى از ائمه اهل سنت از او حديث نقل كرده‌اند . « 1 » \r\n\r\nدختران امام كاظم عليه السلام\r\n\r\nالف - فاطمه معصومه ( س )\r\nحضرت موسى بن جعفر عليه السلام چند دختر به نام فاطمه داشت . فاطمهء معصومه عليها السلام بزرگترينشان بود . ايشان در اوّل ذيقعدهءسال 173 هجرى قمرى در مدينه متولد شد . ظاهراً مادرش « نجمه » مادر امام رضاباشد . « 2 »  اين بانوى معظم در سال 201 هجرى ، به همراه چند تن از برادرانش و چند خدمه « 3 »  به قصد زيارت برادر خود ، امام رضا عليه السلام از مدينه خارج شد در بين راه چون به ساوه رسيد ، بيمار شد . وقتى خبر ورود او به آل سعد از بزرگان قم رسيد ، همه تصميم گرفتند خدمت بانو مشرف شوند و از\r\n\r\n","description":"","footnote":" ( 1 ) - نور الابصار ، ص 207 .  ( 2 ) - همان ، ص 6 .  ( 3 ) - وديعهء آل محمد ، فاطمهء معصومه ، محمد صادق انصارى ، ص 5 . ","page_name":" 254 ","page_number":252},
  {"content":"\r\n\r\nمحضرش تقاضا كنند به قم تشريف بياورد . موسى بن خزرج ، بزرگ ايشان ، همان شب به ساوه رفت و با جلب موافقت آن بانو ، ايشان را به قم آورد . حضرت معصومه عليها السلام مدت كمى بعد از ورود به قم در اثر كسالت بدرود حيات گفت و موسى بن خزرج آن حضرت را در باغ اختصاصى خود به نام بابلان در كنار رودخانه دفن نمود و آن باغ را وقف قبرستان كرد كه به مقبرهء بابلان معروف گرديد . « 1 » \r\nنقل شده ، بعد از غسل و تكفين ، او را كنار مقبره آوردند . در اين وقت آل سعد با هم اختلاف كردند كه چه كسى در قبر وارد شود و آن بانو را دفن كند . سرانجام ، اتفاق كردند كه خادم پيرى از ايشان به نام قادر كه مرد صالحى بود ، اين وظيفه را انجام دهد . در اين بين ديدند دو سوار كه چهره‌شان پوشيده بود از جانب بيابان رسيده ، از اسب پياده شدند و بر آن بانو نماز گزاردند و وى را دفن كردند و بازگشتند و كسى آنها رانشناخت . « 2 » \r\nاز تاريخ زندگى اين بانوى عزيز و مدت عمر او اطلاع دقيقى در دست نيست . « 3 » \r\n\r\n1 - حضرت معصومه عليها السلام در آيينهء روايات\r\nحضرت فاطمهء معصومه نخبهء دودمان نبوت و زبدهء خاندان امامت بود . در بلندى مقام و منزلت ، جلالت ، عفاف و كرامت در بين معاصران خود ، يگانه بود و در ميان امام زادگان ، تنها كسى است كه به پاداش زيارت\r\n\r\n","description":"","footnote":" ( 1 ) - گنجينهء آثار قم ، فيض ، ج 1 ، ص 391 .  ( 2 ) - تاريخ قم ، حسن بن محمد حسن قمى ، ترجمه حسن بن عبدالملك قمى ، ص 214 .  ( 3 ) - نويسنده كتاب « گنجينهء آثار قم » باتوجه به قرائن و اين‌كه آن بانو فاطمهء كبرى بوده ، سن او را بيش از 30 سال دانسته است درحالى كه طبق نقل قولى كه در مورد تولد او نقل شد ، سن آن بانو هنگام وفات كمى بيش از 27 بوده است . ","page_name":" 255 ","page_number":253},
  {"content":"\r\n\r\nتربتش ، بهشت را واجب شمرده اند .\r\nرواياتى كه در مورد اين بانو وارد شده بيانگر عظمت و جلالت قدر اوست . از امام صادق عليه السلام روايت شده كه فرمود :\r\nخداوند جل جلاله را حرمى است و آن مكهء مكرمه است و رسول خدا صلى الله عليه و آله راحرمى است و آن مدينه است و اميرالمؤمنين عليه السلام راحرمى است و آن كوفه است و ما را حرمى است و آن قم است و به‌زودى بانويى از فرزندان من به نام فاطمه در آن مدفون مىشود كه هر كس او را زيارت كند بهشت بر او واجب مىشود .\r\nحضرت صادق عليه السلام زمانى اين كلام را فرمود كه همسرش هنوز به امام كاظم عليه السلام حامله نشده بود .\r\nشيخ صدوق در كتاب ثواب الاعمال از امام رضا عليه السلام نقل كرده كه راوى در مورد شأن دختر موسى بن جعفر عليه السلام سؤال كرد و حضرت فرمود :\r\nهركس او را زيارت كند بهشت براى اوست .\r\nامام رضا عليه السلام به سعد اشعرى فرمود :\r\nاى سعد ! قبرى از ما ، در نزد شماست . » سعد گفت : « فدايت شوم ! قبر فاطمه دختر موسى بن جعفر عليه السلام ؟ »\r\nامام فرمود : « آرى هركس با شناخت شأن و منزلت او را زيارت كند ، بهشت از آن اوست . » « 1 » \r\nدر كامل الزيارة از امام جواد عليه السلام روايت شده كه فرمود :\r\n\r\n","description":"","footnote":" ( 1 ) - « من زارها عارفاً بحقها فلهاالجنة » ","page_name":" 256 ","page_number":254},
  {"content":"\r\n\r\n« هر كس عمه ام را در قم زيارت كند ، بهشت از آن اوست . » « 1 » \r\n\r\n2 - زيارت نامهء حضرت معصومه ( س )\r\nامام رضا عليه السلام به سعداشعرى فرمود :\r\nچون نزد قبر آن حضرت رسيدى روبه قبله بايست و 34 مرتبه الله اكبر و 33 مرتبه سبحان الله و 33 مرتبه الحمد لله بگو ، سپس ادامه بده : السلام على آدم صفوة الله . . . ( بعد از سلام بر پيامبران و ائمه : ، خطاب به آن بانو بگو ) السلام عليك يا بنت رسول الله . . . .\r\nسلام بر تو اى دختر رسول خدا ، سلام بر تو اى دختر فاطمهء زهرا و خديجهء كبرى ، سلام بر تو اى دختر امير المؤمنين عليه السلام ، سلام بر تو اى دختر حسن و حسين ، سلام بر تو اى دختر ولى خدا ، سلام بر تو اى خواهر ولى خدا ، سلام بر تو اى عمهء ولى خدا ، سلام بر تو اى دختر موسى بن جعفر عليه السلام و رحمت و بركات خدا بر تو باد . خداوند بين ما و شما در بهشت رابطه وشناسايى برقرار كند و مارا در زمرهء شما محشور گرداند و بر حوض پيامبر شما وارد سازد و از دست امير مؤمنان سيراب گرداند . از خدا مى خواهم كه دوران سرور و فرج شما را به ما نشان دهد و ما را با شما در زمرهء جدتان محشور سازد و معرفت شما را از قلوب ما نگيرد كه البته او خداى قادر و تواناست . . . اى فاطمهء معصومه ! مرا در داخل شدن به بهشت شفاعت كن كه تو رانزد خداوند متعال ، شأن و مقام بلندى است . . . » « 2 » \r\n\r\n","description":"","footnote":" ( 1 ) - بحار الانوار ، ج 48 ، ص 316 - 317 .  ( 2 ) - كليات مفاتيح الجنان ، زيارت حضرت معصومه ، ص 1107 . ","page_name":" 257 ","page_number":255},
  {"content":"\r\n\r\nدر حرم حضرت معصومه زنانى از اهل بيت عليهم السلام مدفون‌اند كه عبارت‌اند از :\r\n1 - ميمونه خواهر حضرت معصومه عليها السلام\r\n2 - زينب دختر امام جواد عليه السلام\r\n3 - ميمونه دختر ديگر امام جواد عليه السلام\r\n4 - ام محمد دختر موسى مُبَرقَع پسر امام جواد عليه السلام\r\n5 - ميمونه دختر ديگر موسى مبرقع\r\n6 - بريهه دختر ديگر موسى مبرقع\r\n7 - ام اسحاق ، جاريهء محمد بن موسى مبرقع\r\n8 - ام حبيب دختر احمدبن موسى مبرقع\r\n9 - ام حبيب جاريهء محمدبن احمد بن موسى مبرقع « 1 » \r\n\r\nب - آمنه\r\nدر اعلام النساء آمده است كه آمنه دختر امام كاظم عليه السلام از عابدان ، صالحان و پرهيزگاران عصر خود بود و زيارتگاهى معروف ( در مصر ) منسوب به اوست و از خادم او نقل شده است كه شب از قبرآن بانو ، صداى قرائت قرآن شنيده است . « 2 » \r\nدر « نورالابصار » ، آمنه در زمرهء مدفونين در مصر ثبت شده و از خادم او نقل كرده است كه روزى مردى بيست رطل ( واحد وزن ) روغن زيتون آورد و از خادم تقاضا كردكه تمام آنها رادر يك شب در فانوس‌ها بريزد .\r\nخادم روغن رادر قنديل‌ها ريخت ، ولى با تعجب مشاهده كرد كه هيچ يك\r\n\r\n","description":"","footnote":" ( 1 ) - گنجينهء آثار قم ، ج 1 ، ص 293 .  ( 2 ) - اعلام النسا ، ج 1 ، ص 17 . ","page_name":" 258 ","page_number":256},
  {"content":"\r\n\r\nاز آنها روشن نشد . متحير و مبهوت ماند . شب در خواب بانو را ديد كه به او فرمود :\r\nاين روغن را به صاحبش بازگردان و بپرس كه اين روغن را از كجا كسب كرده است ؛ زيرا ما تنها چيز طيب و پاكيزه را مى پذيريم . خادم نزد صاحب روغن رفت و قصه را باز گفت . آن مرد فرمودهء خاتون را تصديق كرد و اعتراف نمود كه روغن را از طريق حلال كسب نكرده است . » « 1 » \r\n\r\nج - حكيمه\r\nاين بانو از مخدرات نامى و از بانوان بزرگ اهل بيت بوده است و از فضايل او همين بس كه امام رضا عليه السلام از او تقاضا كرد كه در هنگام ولادت امام جواد عليه السلام ، در كنار همسرش باشد و او رايارى كند .\r\nحكيمه نقل مىكند :\r\nروزى امام رضا عليه السلام مرا طلبيد و فرمود : اى حكيمه ! امشب زمان ولادت فرزندم مى باشد ، مى خواهم تو هم حاضر باشى . شب هنگام امام عليه السلام مرا با قابله و همسرش در حجره اى وارد كرد و چراغى نزد ما افروخت و بيرون رفت و درب را بست . هنگام وضع حمل ، چراغ خاموش شد و من نگران شدم كه ناگاه امام جواد عليه السلام متولد شد ، در حالى كه چيز نازكى مانند لباس او را پوشيده بود و نورى از آن حضرت پرتو افكن شد كه خانه راروشن نمود و ما در پرتوش آن وجود مبارك راملاحظه كرديم . من آن حضرت را برداشته ، دردامن گذاردم و آن پوشش راجدا كردم و او را در لباس پيچيدم .\r\n\r\n","description":"","footnote":" ( 1 ) - رياحين الشريعه ، ج 3 ، ص 326 . ","page_name":" 259 ","page_number":257},
  {"content":"\r\n\r\nامام رضا عليه السلام تشريف آورد و در راباز كرد و آن مولود مبارك را گرفته در گهواره گذارد و به من فرمود : ملازم گهواره باش . در روز سوم ، آن مولود چشم به سوى آسمان گشود و فرمود : شهادت‌مىدهم كه جز خداى يكتا معبودى نيست و محمد رسول و فرستادهء اوست . من از شنيدن اين جملات از طفل سه روزه ، وحشت زده شدم و خدمت امام رفتم و مشاهداتم را توضيح دادم . امام رضا عليه السلام فرمود : از عجايب احوال او بيشتر از اين مشاهده خواهى كرد . « 1 » \r\nاز شرح حال ديگر دختران امام كاظم عليه السلام چيزى در تاريخ ثبت نشده و فقط نام آنها ذكر گرديده است .\r\n\r\nفاطمه دختر امام رضا ( ع )\r\nدر نام و تعداد فرزندان حضرت رضا اختلاف است . عده‌اى اولاد آن حضرت را منحصر در امام جواد مى دانند و برخى چند فرزند ديگر از جمله يك دختر براى آن حضرت ذكر مىكنند . « 2 » \r\nشيخ صدوق در عيون اخبار الرضا عليه السلام از دختر امام رضا عليه السلام به نام فاطمه حديث نقل كرده است « 3 »  و در كتب انساب نيز براى امام رضا عليه السلام دخترى به نام فاطمه ذكر شده كه همسر يكى از نوادگان جعفر طيّار بوده است . « 4 » \r\n\r\n","description":"","footnote":" ( 1 ) - تنقيح المقال ، ج 3 ، فصل النساء ، ص 76 .  ( 2 ) - بحار الانوار ، ج 49 ، ص 221 ، 222 .  ( 3 ) - اعيان الشيعه ، ج 8 ، ص 390 .  ( 4 ) - رياحين الشريعه ، ج 5 ، ص 31 . ","page_name":" 260 ","page_number":258},
  {"content":"\r\n\r\nروايت فاطمه\r\nرواياتى از اين بانو در كتاب‌هاى حديث نقل و ثبت شده ، از آن جمله اين حديث شريف است كه او از پدرش امام رضا عليه السلام و آن حضرت از پدرانش از رسول خدا صلى الله عليه و آله نقل كرده است كه فرمود :\r\n« مَنْ كَفَّ غَضَبَهُ كَفَّ اللَّهُ عَنْهُ عَذا بَهُ وَ مَنْ حَسَّنَ خُلْقَهُ بَلَغَهُ اللَّهُ دَرَجَةَ الصَّائِمِ الْقائِمِ » « 1 » \r\nهر كس غضب خود رانگه دارد ، خداوند تعالى از او عذابش رانگه دارد و هر كس خلقش رانيكو گرداند ، خداوند او را به درجهء كسى كه روزه دار و قائم به عبادت است ، مى رساند .\r\n\r\nدختران امام جواد عليه السلام\r\n\r\n1 - حكيمه\r\nحكيمه خاتون زنى پاكدامن ، عابد ، دانشمند و كريم بود .\r\nمقبرهء او در ضريح مطهر عسكريين عليهما السلام در سامرا ، ظاهر و مشهور است . علامهء مجلسى در بحارالانوار نوشته كه مايهء تعجب است كه چرا علما ، زيارتى براى او نقل نكرده‌اند ؛ با اين‌كه عظمت و منزلت او همچون خورشيد ظاهر است . همچنين آيت الله وحيد بهبهانى اظهار تعجب كرده كه چرا متعرض زيارت او نشده اند . ما مقانى مى نويسد : عجيب‌تر اين‌كه شيخ مفيد در « ارشاد » هنگام ذكر فرزندان امام جوادنام او رانبرده است .\r\n\r\n","description":"","footnote":" ( 1 ) - اعيان الشيعه ، ج 8 ، ص 390 . ","page_name":" 261 ","page_number":259},
  {"content":"\r\n\r\nاين بانوى بزرگوار هنگام ولادت امام زمان عليه السلام شرف حضور داشته و در زمرهء خواص ائمه عليهم السلام و محرم اسرار و راز دار آنها بوده و در زمان امام عسكرى عليه السلام بدفعات خدمت امام زمان‌رسيده و حضرت را زيارت كرده است . او را از سفيران و ابواب امام حسن عسكرى عليه السلام شمرده اند و مردم بعد از وفات امام حسن عسكرى عليه السلام به او مراجعه مى كرده اند . « 1 » \r\nشيخ عباس قمى مىنويسد : در كتاب « هدية الزائرين » فضايل حكيمه دختر امام محمد تقى عليه السلام راكه قبر شريفش پايين پا ، چسبيده به ضريح عسكريين عليه السلام است ، نقل كرديم و گفتيم كه در كتاب‌هاى مزار ، زيارت مخصوصى براى آن بانو ذكر نشده است ، با اين‌كه مرتبهء بلندى دارد . پس سزاوار است او را با الفاظى كه در زيارت اولاد ائمه عليهم السلام نقل شده يا با زيارتنامهء عمه‌اش فاطمه معصومه ، دختر موسى بن جعفر عليه السلام زيارت كنند . « 2 » \r\nامام هادى عليه السلام ، نرجس ، مادر امام زمان عليه السلام رابه حكيمه سپرد كه به او معارف دين و احكام شرع بياموزد و با آداب اسلام او را تربيت كند . « 3 » \r\nاين خود نشان دهندهء اخلاق پسنديده و تربيت عالى و علم و كمال حكيمه خاتون است كه به مقام معلمى همسر امام حسن عسكرى و مادر امام زمان ( عج ) نايل شده است .\r\nمحمد بن عبدالله مطهرى مىگويد : پس از وفات امام حسن عسكرىو اختلاف و سرگردانى مردم در امر امامت و جانشينى آن حضرت ، تصميم\r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 76 .  ( 2 ) - كليات مفاتيح الجنان ، ص 1020 .  ( 3 ) - منتهى الآمال ، ج 2 ، ص 403 . ","page_name":" 262 ","page_number":260},
  {"content":"\r\n\r\nگرفتم كه خدمت حكيمه خاتون مشرف شوم و در مورد امام زمان عليه السلام از او سؤال كنم . وقتى بر او وارد شدم ، دستور نشستن داد و فرمود :\r\n« اى محمد ! خداوند تبارك و تعالى زمين را از حجت ناطق يا صامت خالى نخواهد گذاشت و امامت را در دو برادر جز امام حسن و حسين عليهما السلام قرار نمى دهد و اين به خاطر فضيلت قائل شدن براى آن دو بزرگوار است و اينكه معلوم كند كه همچون آن دو بر زمين ظاهر نخواهد شد . خداوند اولاد امام حسين عليه السلام را به فضيلت امامت بر اولاد امام حسن عليه السلام برترى داد ؛ همچنان كه اولاد هارون را بر اولاد موسى برترى داد ؛ اگر چه موسى بر هارون حجت و امام بود ولى فضل امامت براى فرزندان هارون تا قيامت باقى ماند . تقدير خداوند بر اين است كه مردم در امر امامت ، دچار حيرت شوند تا طرفداران باطل به شك افتند و طرفداران حق ، پاك و خالص شوند و براى مردم اتمام حجت شده باشد و در پيشگاه خدا عذر نداشته باشند و اين حيرت و سرگردانى در امر امامت بعد از امام حسن عسكرى عليه السلام نيز مقدر بود . راوى گويد عرض كردم : اى بانوى من ! آيا براى امام حسن عسكرى عليه السلام فرزندى هست ؟ فرمود : اگر فرزندى نباشد ، پس حجت بعد از او كه خواهد بود ؟ و حال آنكه گفتم امامت بعد از امام حسن و امام حسين عليه السلام هيچ گاه در دو برادر جمع نمى شود . « 1 » \r\nسپس راوى تقاضا كرد كه جريان ولادت امام زمان عليه السلام را برايش نقل كند و آن بانو تفصيل جريان رابيان كرد . « 2 » \r\n\r\n","description":"","footnote":" ( 1 ) - اشاره به اينكه جعفر كذاب برادر امام حسن عسكرى كه ادعاى امامت مى كرد بر حق نيست .  ( 2 ) - بحارالانوار ، ج 51 ، ص 11 . ","page_name":" 263 ","page_number":261},
  {"content":"\r\n\r\nمحمدبن قاسم علوى مىگويد : با جماعتى خدمت حكيمه رسيديم . چون نظرش به ما افتاد گفت :\r\nآمده ايد از ميلاد حجة بن الحسن عليه السلام سؤال كنيد . ديشب نزد من بود و خبر آمدن شما را داد . « 1 » \r\n\r\n2 - خديجه\r\nوى از بانوان عارف به امامت و معتقد به ائمهء دوازده گانه و عالم به اخبار اهل بيت و راوى اخبار بوده است . احمد بن ابراهيم گويد : پس از شهادت امام حسن عسكرى عليه السلام بر خديجه دختر امام جواد وارد شدم و از اعتقادش ( در مورد امامت ) سؤال كردم . ايشان امامانش را نام برد تا اين‌كه فرمود : حجة بن الحسن العسكرى عليه السلام ، عرض كردم :\r\nبانوى من ! شما آن حضرت راديده‌ايد يا از طريق روايات اعتقاد پيداكرده‌ايد . فرمود : از طريق امام حسن عسكرى عليه السلام كه بعد از ولادت آن بزرگوار ، خبر ولادت رابراى مادرش نوشت » سپس آن بانو فرمود : شما اصحاب اخبار هستيد ؛ مگر روايت نمى كنيد كه نهمين فرزند امام حسين عليه السلام ميراثش تقسيم مىشود در حالى كه خودش زنده است . « 2 » \r\n\r\n","description":"","footnote":" ( 1 ) - رياحين الشريعه ، ج 4 ، ص 151 .  ( 2 ) - اعيان الشيعه ، ج 6 ، ص 313 . ","page_name":" 264 ","page_number":262},
  {"content":"\r\n\r\n\r\nفصل هفتم : نقش زنان در صحنه‌هاى مختلف\r\nدر اين فصل ، فعاليت‌هاى زنان صدر اسلام در صحنه هاى نظامى ، سياسى ، اجتماعى و فرهنگى مطرح مىشود .\r\nدر بخش اول ، نمونه‌هايى از فعاليت‌هاى زنان در صحنه‌هاى نظامى ، در بخش دوم نمونه‌هايى از نقش زنان در صحنه‌هاى سياسى اجتماعى ، و در بخش سوم نقش آنان در صحنه هاى فرهنگى صدر اسلام ، مورد توجه قرار مى گيرد .\r\nدر بخش چهارم نيز بعضى از زنانى كه در ايمان و محبت به امامان عليهم السلام ، الگو هستند مد نظر قرار مى گيرند .\r\n\r\nنقش زنان در صحنه‌هاى نظامى\r\n\r\nاولين شهيد اسلام\r\nكافران قريش براى مقابلهء با اسلام ، نقشه‌هاى فراوانى كشيدند كه از جملهء آنها آزار و شكنجهء مسلمانان بود ؛ به اين اميد كه آنان دست از ايمان خود كشيده ، پيامبر راتنها گذارند . آنان مسلمانان را تا در حد مرگ شكنجه مى كردند .\r\nخانوادهء ياسر ، از جملهء قربانيان اين نقشهء خطرناك بود ، كه ابتدا « سميّه » و سپس « ياسر » - مادر و پدر عمار ياسر - در زير شكنجه به شهادت رسيدند . « 1 » \r\n\r\n","description":"","footnote":" ( 1 ) - تاريخ يعقوبى ، ج 2 ، ص 28 ؛ بحار الانوار ، ج 18 ، ص 21 ؛ الصحيح من سيرة النبى ، ج 2 ، ص 38 . ","page_name":" 265 ","page_number":263},
  {"content":"\r\n\r\n\r\nزنانى كه در احد شركت داشتند\r\n\r\nالف - نسيبهء مازنيّه\r\nدر جنگ احد ، چند زن از خود شهامتى نشان دادند كه اسم آنها در تاريخ اسلام باقى مانده است . يكى از اين زنان قهرمان ، نسيبهء مازنيّه است . نسيبه ، دختر كعب مازنى ، مشهور به امّ عمّاره ، از زنان شجاع عرب بود . او از كسانى بود كه قبل از هجرت ، به رسول خدا صلى الله عليه و آله ايمان آورد . وى در بيعت عقبه ، شركت كرد و با پيامبر بيعت نمود .\r\nاين بانو به خاطر جرأت و شجاعتى كه داشت ، در تعداد زيادى از جنگ‌ها شركت داشت كه از جمله آنها جنگ احد ، حديبيّه ، خيبر ، عمرةالقضا و حنين بود و از شيرزنان ميدان كارزار به شمار مىرفت . « 1 » \r\nدر جنگ احد ، امتحان بسيار خوبى داد . او براى آب دادن به مجاهدان ، همراه با سربازان اسلام به معركهء احد آمد . وقتى كه جنگ به نفع مشركان شعله ور شد ، رسول خدا در معرض خطر قرار گرفت . نسيبه ، مشك رابه كنارى انداخت و به دفاع از پيامبر پرداخت . او شمشير مىزد و تير مى انداخت . عبدالله بن قمئه ، براى كشتن رسول خدا پيش مى تاخت و فرياد مى زد : « محمد كجاست ؟ زنده نمانم اگر او را زنده بگذارم ! » نسيبه و مصعب بن عمير ، راه را بر او بستند . در اين گيرودار ، عبدالله ضربه اى بر شانهء نسيبه زد كه تا سال‌ها بعد ، جاى آن گود مانده بود . در روز احد ، دوازده زخم ( از نيزه و شمشير ) بر بدن او وارد شد . شوهر و دو پسر نسيبه\r\n\r\n","description":"","footnote":" ( 1 ) - الاعلام ، خيرالدين زركلى ، ج 8 ، ص 334 . ","page_name":" 266 ","page_number":264},
  {"content":"\r\n\r\nدر اين جنگ ، پايدار مانده و از رسول خدا دفاع كردند . « 1 » \r\nوقتى كه مسلمانان فرار كردند ، فرزند نسيبه نيز ارادهء فرار كرد . مادر ، متوجه شد و فرياد زد : « فرزندم ! كجا فرار مى كنى ؟ آيا از خدا و رسول او مى گريزى ؟ » فرزند ، از اراده اش برگشت كه ناگهان ، مردى بر او حمله برد و او را به شهادت رساند . نسيبه بدون اين‌كه اظهار سستى كند ، شمشير فرزندش را برداشت و قاتل را با يك ضربهء سخت از پا در آورد و به خاك هلاكت نشاند .\r\nپيامبر با مشاهدهء اين واقعه ، فرمود : « اى نسيبه ! خدا به تو بركت دهد . » نسيبه در اين جنگ ، خود را سپر رسول خدا قرار داد . از اين رو جراحات فراوانى برداشت . « 2 » \r\n« عبدالله » فرزند نسيبه گويد :\r\nدر جنگ احد حضور داشتم و از پيامبر دفاع مى كردم كه ناگاه آن حضرت ، متوجه زخمى سخت بر كتف مادرم شد و فرمود : مادرت ، مادرت را درياب ؛ زخمش را ببند . خداوند ، به خانوادهء شما خير و بركت دهد . مقام مادرت از مقام فلان و فلان ، و مقام ناپدرى ات ( شوهر نسيبه ) از مقام فلان و فلان ، و مقام خودت از مقام فلان و فلان ، بهتر است . خداوند شما را رحمت كند .\r\nنسيبه عرض كرد : « از خداوند بخواه ، تا ما همنشينان و رفيقان شما در بهشت باشيم . » حضرت فرمود : « پروردگارا ، ايشان را دوستان من در بهشت قرار بده . » مادرم پس از شنيدن اين دعاى پيامبر صلى الله عليه و آله گفت : از اين پس ، در دنيا هر چه به سرم بيايد مهم نيست . « 3 » \r\n\r\n","description":"","footnote":" ( 1 ) - تاريخ پيامبر اسلام ، ص 307 .  ( 2 ) - بحار الانوار ، ج 20 ، ص 53 .  ( 3 ) - طبقات ، ابن سعد ، ج 8 ، ص 415 . ","page_name":" 267 ","page_number":265},
  {"content":"\r\n\r\nدر همين جنگ ، وقتى مسلمانان فرار كردند ، نسيبه و دو پسر و همسرش به دفاع از رسول خدا صلى الله عليه و آله پرداختند . پيامبر متوجه شد كه نسيبه سپر ندارد . يكى از مسلمانان با اين‌كه سپر داشت ، در حال فرار بود . پيامبر صلى الله عليه و آله به او گفت :\r\nسپرت را براى كسانى كه مى جنگند ، بينداز .\r\nاو سپر را انداخت و نسيبه آن را برداشت . در اين حال ، يكى از كافران ، ضربه اى به فرزند نسيبه وارد كرد . نسيبه زخم فرزندش رابست و او رابه ادامهء دفاع تشويق كرد . پيامبر فرمود :\r\nچه كسى به اندازهء تو طاقت و تحمل دارد ؟\r\nدر اين گيرودار ، كسى كه پسر نسيبه را زخمى كرده بود ، جلو آمد .\r\nپيامبر فرمود :\r\nاين همان كسى است كه پسرت را زخمى كرد .\r\nنسيبه بر او حمله برد و ساق پايش راقطع كرد . رسول خدا تبسم كرد و فرمود :\r\nاى امّ عمّاره ! چه خوب تقاص كردى ! حمد و سپاس خداراكه تو را پيروز و چشمت را به خوارى دشمنت روشن كرد . « 1 » \r\nخليفهء سوم مىگويد : از رسول خدا صلى الله عليه و آله شنيدم كه فرمود :\r\nبه چپ و راست خود نگاه نكردم جز اين‌كه ديدم ، نسيبه براى دفاع از من\r\n\r\n","description":"","footnote":" ( 1 ) - طبقات ابن سعد ، ج 8 ، ص 414 . ","page_name":" 268 ","page_number":266},
  {"content":"\r\n\r\nجنگ مىكند . « 1 » \r\nروز بعد از احد ، وقتى منادى پيامبر ، مجاهدان را براى شركت در « حمراءالاسد » فراخواند ، نسيبه زخم خود را محكم بست تا بتواند در حمراءالاسد شركت كند ؛ اما مانع ريزش خون نشد ، بدين جهت نتوانست در آن جنگ شركت كند . وقتى پيامبر از حمراءالاسد برگشت ، قبل از اين‌كه به خانه برود ، « عبدالله بن كعب مازنى » رابه ملاقات نسيبه فرستاد تا پيامبر را از سلامتى او مطلع گرداند . عبدالله ، خبر سلامتى نسيبه را آورد .\r\nپيامبر خوشحال شد و سپس به خانه رفت . « 2 » \r\nنسيبه در « حديبيه » حاضر بود . وى گويد :\r\nوقتى كه شايعهء قتل عثمان منتشر شد ، رسول خدا بر روى اثاثيهء مانشست و فرمود : من از طرف خدا ، مأمور به بيعت گرفتن هستم . پس از آن ، مردم ، دسته دسته آمدندو بر روى فرش و اثاثيه ما ، با پيامبر بيعت كردند ، و من كاردى به كمر بسته و چوب بلندى در دست داشتم ، و شوهرم نيز ، شمشير به كمر بسته بود و مراقب دشمن بوديم . « 3 » \r\nحبيب‌فرزند نسيبه ، به‌دست « مسيلمهءكذاب » كشته‌شد . وقتىكه‌خبر شهادت وى به نسيبه رسيد ، باخدا عهد بست كه با مسيلمه بجنگد و او را بكشد يا به دست او كشته شود . پس در جنگ « يَمامَه » شركت كرد و به همراهى پسرش\r\n\r\n","description":"","footnote":" ( 1 ) - همان ، ص 415 .  ( 2 ) - همان ، ص 413 .  ( 3 ) - مغازى ، واقدى ، ترجمه مهدوى دامغانى ، ج 2 ، ص 458 ، با ( دخل و تصرف ) . عثمان از طرف پيامبر براى مذاكره با قريش فرستاده شده بود . ","page_name":" 269 ","page_number":267},
  {"content":"\r\n\r\nعبدالله به مُسَيْلِمَهْ حمله كرد ، و او را كشت و در اين جنگ دستش قطع شد . « 1 » \r\n\r\nب - هند ، همسر عَمرِوبنِ جَموُحْ\r\nدر روز احد ، پس از خاتمهء جنگ ، « هند » دختر عمرو بن حَرام ، اجساد شوهر ، برادر و پسرش رابر شترى باركرد تابه مدينه ببرد و درآنجابه خاك سپارد . در بين راه به زنانى برخورد كه براى اطلاع از حال پيامبر و رزمندگان خود ، روبه احد مىرفتند . از جملهءآنان ، يكىازهمسران رسول خدابودكه به هندگفت : « ازاحد چه خبرى دارى ؟ » گفت :\r\nحال رسول خدا صلى الله عليه و آله خوب است ، و در مقابل آن ، هر مصيبتى كه رخ داده باشد ، ناچيز است . خداوند ، از مؤمنان كسانى رابه شهادت سرافراز كرد و كافران رابا دلى آكنده از خشم ، بدون آن‌كه نتيجه اى بگيرند ، باز گرداند .\r\nهمسر پيامبر گفت : « اينان كه بر شتر دارى كيانند ؟ »\r\nگفت : « برادرم عبدالله ، پسرم خلّاد و شوهرم عمروبن جموح . »\r\nهمسر پيامبر گفت : « آنها رابه كجا مى برى ؟ » گفت : « براى دفن به مدينه مى برم . » « 2 » \r\n\r\nج - سميرا دختر قيس\r\nاو از طايفهء بنى دينار بود . شوهر ، و برادر و پدرش به شهادت رسيده بودند . چون خبر شهادت آنان رابه وى دادند ، پرسيد : « از رسول خدا چه\r\n\r\n","description":"","footnote":" ( 1 ) - الاصابه ، ج 4 ، ص 418 .  ( 2 ) - تاريخ پيامبر اسلام ، ص 310 . ","page_name":" 270 ","page_number":268},
  {"content":"\r\n\r\nخبر ؟ » گفتند : « حال رسول خدا صلى الله عليه و آله ، خوب است . » گفت : « بايد خودم ايشان را ببينم » و چون پيامبر رازنده وسالم يافت ، گفت : « بعد از آن‌كه شما به سلامت هستيد ، هر مصيبتى كه رخ داده باشد ، كوچك است . »\r\n\r\nد - صفيّه ، دختر عبدالمطلب\r\n« صفيه » به هنگام جنگ احد ، در قلعهء « حسان بن ثابت » بود . هنگامى كه خبر شكست مسلمانان را شنيد ، با حال دگرگون ، نيزه‌اى برداشت و با شتاب به سوى ميدان احد رفت . سپس بر مردم فرارى برآشفت و گفت :\r\n« نكبت بر شما باد ! از كنار رسول خدا گريختيد و او را تنها گذاشتيد ! » « 1 » \r\n« حمزه سيّد الشّهدا » برادر صفيّه ، در احد به شهادت رسيد صفيّه كه از شهادت او با خبر شد ، براى ديدن جسد برادرش ، به صحنهء جنگ مى رفت . دشمن ، جسد حمزه را به طرز فجيعى ، مثله كرده بود . از اين رو پيامبر به زبير فرمود :\r\nمادرت را باز گردان تا برادرش را بدين حال نبيند . زبير امر رسول خدا را به مادر رساند . صفيّه گفت : « خبر يافتم كه برادرم رامثله كرده اند ، اما چون در راه خداست ، راضى و خشنودم و هر آينه براى خدا صبر خواهم كرد .\r\nپيامبر كه اين روحيه را مشاهده فرمود ، اجازه دادكه بر كشتهء حمزه حاضر شود . صفيّه چون برادر را در آن حالت ديد ، براو درود فرستاد وگفت : « انّا لِلّهِ و انّا اليه راجعون » سپس براى او طلب آمرزش كرد . « 2 » \r\nصفيّه دو جامه با خود آورده بود ، تا حمزه را كفن كند . مردى از انصار\r\n\r\n","description":"","footnote":" ( 1 ) - زنان صدر اسلام ، ص 8 ؛ الاصابه ، ج 4 ، ص 349 .  ( 2 ) - تاريخ پيامبر اسلام ، ص 298 . ","page_name":" 271 ","page_number":269},
  {"content":"\r\n\r\nرا كنار برادرش ديد كه شمشيرها بدن او را دريده بود . براى صفيّه ، ناگوار بود ، كه برادر خود را با دو جامه ، كفن كند و آن مرد انصارى بدون كفن باشد ، از اين رو جامهء بزرگتر را براى حمزه گذاشت - كه قامتى بلند داشت - و جامهء ديگر را به آن مرد اختصاص داد . « 1 » \r\nدر جنگ « احزاب » مسلمانان براى مقابلهء با دشمن به خارج از شهر رفته ، و زنان ، پيرمردان و كودكان در شهر مانده بودند . چون مسلمانان ، به شدت گرفتار دشمن بودند ، كسى نبود كه خطر « بنى قريظه » را از شهر دور كند .\r\nاز طرفى ، يك نفر از يهود بنى قريظه ، براى خبر گرفتن ، اطراف يكى از برج‌ها مى چرخيد . صفيّه كه داخل برج بود ، به حسان بن ثابت گفت :\r\nخطر اين مرد را دفع كن . حسان عذر خواست و گفت : « به خدا قسم تو خود مى دانى كه من اهل اين كار نيستم .\r\nصفيّه كه از حسان نا اميد شده بود ، گرزى برداشت و از برج فرود آمد و گرز را چنان بر سر يهودى نواخت كه در دم كشته شد . « 2 » \r\n\r\nه - كبشه ، مادر سعدبن معاذ\r\nچون رسول خدا صلى الله عليه و آله از غزوهء احد بازگشت « كبشه » به استقبال پيامبر شتافت . در اين حال ، سعد بن معاذ كه لجام اسب پيامبر را در دست داشت عرض كرد : « اى رسول خدا صلى الله عليه و آله اين مادر من است كه به استقبال مى آيد . »\r\nرسول خدا فرمود : « درود بر او باد . » چون كبشه به پيامبر صلى الله عليه و آله رسيد ،\r\n\r\n","description":"","footnote":" ( 1 ) - زنان صدر اسلام ، ص 9 .  ( 2 ) - تاريخ پيامبر اسلام ، 367 . ","page_name":" 272 ","page_number":270},
  {"content":"\r\n\r\nرسول خدا صلى الله عليه و آله شهادت فرزندش « عمرو بن معاذ » را به وى تسليت گفت .\r\nكبشه عرض كرد :\r\nاى رسول‌خدا ! چون شما رابه سلامت يافتم ، ديگر هيچ مصيبتى بر من سنگين نيست . پس پيامبر صلى الله عليه و آله فرمود : « اى ام معبد ! بشارت باد بر شما كه كشتگانتان در بلندىهاى قصرهاى بهشت باهم سير مى كنند و شفاعت آنها در حق شما مقبول است . كبشه عرض كرد : « اى رسول خدا راضى شديم . اكنون در حق بازماندگان دعاى خير بفرما . » پيامبر صلى الله عليه و آله چنين دعا فرمود : خدايا ! مصيبت اينها راخودت جبران نموده و حزن و اندوهشان را بر طرف كن . « 1 » \r\n\r\nو - حَمْنَه ، دختر جَحْش\r\nهنگام بازگشت از احد به سوى مدينه ، « حمنه » دختر جحش بن رِئاب ( خواهر زينب كه به همسرى پيامبر در آمد ) به حضور پيامبر رسيد . وقتى ، خبر شهادت برادرش « عبدالله » را شنيد ، گفت : « انا لله و انا اليه راجعون » و براى وى طلب آمرزش كرد . سپس خبر شهادت دايى خود - حمزة بن عبدالمطلب - را شنيد ، باز كلمهء استرجاع راگفت و براى وى طلب آمرزش كرد . اما هنگامى كه از شهادت شوهرش مصعب بن عمير ، با خبر گشت ، شيون نمود . پيامبر فرمود :\r\nشوهر ، در نزد زن از جايگاه خاصى برخوردار است . « 2 » \r\nحمنه ، در جنگ خيبر نيز شركت داشت و رسول خدا صلى الله عليه و آله سهمى از\r\n\r\n","description":"","footnote":" ( 1 ) - رياحين الشريعه ، ج 5 ، ص 43 .  ( 2 ) - تاريخ پيامبر اسلام ، آيتى ، ص 298 ؛ طبقات ، ابن سعد ، ج 8 ، ص 241 . ","page_name":" 273 ","page_number":271},
  {"content":"\r\n\r\nغنايم جنگى را به او داد . « 1 » \r\n\r\nرُفَيْدَه در جنگ خندق\r\nدر جنگ خندق ، « رفيده » چادرى درمسجد زده بود و مجروحين رامداوا مىكرد . هنگامى كه سعد بن معاذ در جنگ خندق زخمى شد ، پيامبر چنين دستور داد :\r\nاو را به خيمه رفيده كه درمسجد است ببريد تا او را از نزديك عيادت كنم . « 2 » \r\n\r\nامّ حارث در جنگ حنين و هوازن\r\nيكى از زنانى كه در جنگ حنين شركت داشت و شجاعانه مقاومت كرد ، « امّ حارث » بود . هنگامى كه لشگر اسلام در « حنين » فرار كردند ؛ وى فرار نكرد و در پيش روى رسول خدا صلى الله عليه و آله مى جنگيد و خود را سپر آن حضرت قرار داده بود . « 3 »  او و ام سليط و نسيبهء مازنى شجاعانه مقاومت و جهاد كردند . « 4 » \r\nرسول خدا ، « ام سليم » دختر ملحان ، همسر ابو طلحهء انصارى را در حالى كه آبستن بود - و پسرش عبدالله ابن ابى طلحه را در رحم داشت - ديد كه مردانه ، كمر خود را بسته و خنجرى به دست گرفته و از رسول خدا صلى الله عليه و آله\r\n\r\n","description":"","footnote":" ( 1 ) - الاصابه ، ج 4 ، ص 275 .  ( 2 ) - همان مدرك ، ص 302 .  ( 3 ) - اعلام النسا ، ج 1 ، ص 239 ، بيروت .  ( 4 ) - امتاع الاسماع ، ج 1 ، ص 408 . ","page_name":" 274 ","page_number":272},
  {"content":"\r\n\r\nدفاع مىكند . « 1 » \r\n\r\nنقش آزاد در كشتن اسود كذاب\r\nدر زمان رسول خدا صلى الله عليه و آله حكومت يمن به دست « باذان بن ساسان » ايرانى بود . باذان از طرف خسرو پرويز در يمن حكومت مىكرد . وقتى در سال ششم هجرى ، پيامبر خسرو پرويز را به اسلام دعوت كرد ، خسرو به باذان دستور داد تا مأمورانى به مدينه فرستاده و پيامبر را احضار كرده ، نزد خسرو ببرند . رسول خدا صلى الله عليه و آله به فرستادگان باذان ، خبر قتل خسرو را داد و براى باذان پيغام فرستاد كه اسلام را اختيار كند تا حكومت يمن همچنان در دست او باقى بماند . باذان ، وقتى صحت خبر قتل خسرو را دريافت ، به نبوت پيامبر ايمان يافت و از طرف پيامبر صلى الله عليه و آله به حكومت يمن ابقا شد .\r\nپس از وفات او ، پسرش « شهربن باذان » از طرف پيامبر حكومت يمن را عهده دار شد .\r\nپيامبر اسلام پس از بازگشت از حجةالوداع بسترى شد . « اسود عنسى » از كسالت رسول خدامطلع شد و پنداشت كه پيامبر صلى الله عليه و آله به زودى از دنيا خواهد رفت ؛ از اين رو ، ادّعاى نبوت كرد و گروهى را دور خود جمع نمود و به « صنعا » - مركز يمن - حمله برد و شهربن باذان راكشت . سپس با همسر او ازدواج كرد و بر يمن تسلط يافت . پس از كشته شدن شهربن باذان ، رياست ايرانيان را « فيروز » و « دادويه » به عهده گرفتند . پيامبر صلى الله عليه و آله ضمن نامه اى ، به فيروز و حشيش ديلمى و دادويه مأموريت داد كه با اسود در پنهان و آشكار بجنگند . آنها در پى امر رسول الله صلى الله عليه و آله به تهيهء مقدمات و دعوت افراد پرداختند . يكى از كسانى كه بيشترين نقش را در قتل اسود ، ايفانمود ، آزاد - زن شهربن باذان - بود . آنها با اطلاعات و\r\n\r\n","description":"","footnote":" ( 1 ) - سيرة النبويه ، ابن هشام ، ج 4 ، ص 88 . ","page_name":" 275 ","page_number":273},
  {"content":"\r\n\r\nراهنمايىهاى آزاد ، توانستندنقشهء قتل اسود را طرح‌ريزى كنند . طبق نقشه در موقعى مناسب ، فيروز به اتاق آزاد ، محل استراحت اسود وارد مىشود ؛ و با اسود گلاويز شده و او را خفه مىكند . در اين گيرودار صداى اسود بلند مىشود ، نگهبانان به اوضاع مشكوك مىشوند . بدين جهت به طرف اتاق آمده و مى پرسند : چه شده است ؟ آزاد مى گويد : « موضوع تازه اى نيست ؛ پيامبر در حال دريافت وحى است . » و بدين گونه نگهبانان را پراكنده مى سازد ، و اسود كذاب بامجاهدت ماموران پيامبر صلى الله عليه و آله و همكارى آزاد ، زن مسلمان ايرانى از پاى در مىآيد . « 1 » \r\n\r\nخَنْسا ، دختر عَمْرو در قادسيه\r\nخَنْسا ، خدمت رسول خدارسيد و ايمان آورد . او شاعرى چيره دست بود كه پيامبر شعر او را مى پسنديد . خودش و چهار پسرش در جنگ قادسيه شركت داشتند . اول شب ، فرزندانش راجمع كرد و گفت :\r\nاى فرزندانم شما به اختيار خود اسلام آورديد و هجرت كرديد . قسم به خدايى كه جز او خدايى نيست ، شماهمگى فرزندان يك پدريد ، همچنان‌كه مادرتان يكى است . نه به پدرتان خيانت كردم ، نه موجب سر افكندگى دايىتان شدم . نه حسب شما را زشت كردم و نه نسب شما را غبارآلود نمودم .\r\nشما مىدانيد كه خداوند ، چه پاداش عظيمى براى مسلمانانى كه در جنگ با كفار شركت مىكنند ، تهيه ديده و بدانيد كه سراى جاويدان آخرت ، بهتر از\r\n\r\n","description":"","footnote":" ( 1 ) - خدمات متقابل اسلام و ايران ، شهيد مطهرى ، ص 63 . ","page_name":" 276 ","page_number":274},
  {"content":"\r\n\r\nدنياى ناپايدار است .\r\nخداى عزوجل مى فرمايد : اى اهل ايمان ! در كار دين صبور باشيد و يكديگر رابه صبر سفارش كنيد و مهيا و مراقب كار دشمن بوده ، از خدا بپرهيزيدتا رستگار شويد . « 1 » \r\nچون امشب را به صبح آوريد ، با بصيرت به جنگ دشمن شتاب كنيد و از خداوند طلب مغفرت نماييد . چون تنور جنگ را شعله‌ور يافتيد ، به مركز ميدان جنگ و به سوى فرمانده دشمن بتازيد تا به غنيمت و كرامت در سراى آخرت نايل شويد .\r\nآنگاه فرزندانش ، در حالى كه نصيحت او را پذيرفته بودند ، خارج شده و به پيش تاختندو در حال رجز خوانى به جنگ پرداختند . آنها امتحان خوبى دادند و در آخر ، همگى به شهادت رسيدند . ( رحمت خداوند بر آنان باد ) . وقتى خنسا خبر شهادت فرزندانش را شنيد ، گفت :\r\nحمد و سپاس خداوندى راكه مرا به شهادت آنان شرافت داد . از خداوند اميد دارم كه ما را در سراى آخرت مجتمع گرداند . « 2 » \r\n\r\nام الفضل در واقعهء جمل\r\nام الفضل ، دختر حارث و مادر عبدالله بن عباس ، درمكه بود . وقتى اجتماع مردم را با طلحه ، زبير و عايشه ديد و عزم آنها را در جنگ باامام على عليه السلام مشاهده كرد ، مردى را از قبيله « جهينه » به نام ظفر ، اجير نمود و\r\n\r\n","description":"","footnote":" ( 1 ) - « يا ايُهَا الَّذينَ آمَنوُا اصْبِروُا وَ صابِروُا وَ رابِطوُا وَ اتَّقُو اللَّهَ لَعَلَّكُم تُفْلِحوُنَ » ، آل عمران ، آيهء 100 .  ( 2 ) - اسد الغابه ، ابن اثير ، ج 5 ، ص 441 - 442 . ","page_name":" 277 ","page_number":275},
  {"content":"\r\n\r\nخدمت امام روانه كرد تا او را از اجتماع اين گروه و خروج آنها به سوى بصره آگاه گرداند . « 1 » \r\n\r\nزنان در جنگ صفين\r\n\r\nالف - همسر هيثم بن اسود\r\nهيثم بن اسود از هواداران عثمان و جزو لشكريان معاويه بود ؛ ولى همسرش از پيروان و دوستداران امام على عليه السلام بود كه همراه شوهر خود به صفين آمده بود . اين بانو ، اخبار جنگى لشكريان معاويه را مى نوشت و به گردن اسب‌ها مى آويخت و آنها را به سوى لشكريان امام مى راند و بدين وسيله ، اخبار نظامى رابه اطلاع آن حضرت مى رساند . « 2 » \r\n\r\nب - ام الخير ، مشوق رزمندگان صفين\r\nام الخير از زنان مسلمان و معتقد بود . او درصحنهء جنگ صفين حضور داشت و با خطابه‌اى شورانگيز ، به تشويق رزمندگان پرداخت . اين خطبه به‌حدى مؤثر بود كه خاطرهء تلخى از آن در ذهن دشمن ثبت شد . سالها بعد ، معاويه ، ام الخير را احضار و از او راجع به صفين و خطابه اى كه ايراد كرده بود ، سؤال كرد . ام الخير از جواب دادن سرباز زد . معاويه از اطرافيان پرسيد ، آيا كسى هست كه كلام ام الخير را حفظ داشته باشد ؟ يكى از اطرافيان كه خطبهء ام الخير را حفظ داشت ، برخاست و گفت : اى معاويه ،\r\n\r\n","description":"","footnote":" ( 1 ) - فصول المهمه ، ابن صباغ مالكى ، ص 69 .  ( 2 ) - الغارات ، ابو اسحاق ابراهيم بن محمد ثقفى ، ج 2 ، ص 545 . ","page_name":" 278 ","page_number":276},
  {"content":"\r\n\r\nاو در روز صفين بُردى زبيدى بر تن داشت و سوار بر شترى خاكسترى رنگ ، شلاق در دست ، مردانه فرياد مىكشيد و مى گفت :\r\nاى مردم ! از پروردگارتان بترسيد كه زلزلهء قيامت ، حادثهء بسيار بزرگ و واقعهء بسيار سختى خواهد بود . « 1 » \r\nخداوند حق را واضح و دليل را آشكار و راه را روشن كرد و شما را در نابينايى و ظلمت رها ننمود . خدا شما را رحمت كند ، به كجا مىرويد ؟ آيا از امير مؤمنان فرار مى كنيد ؟ يا از جمعيت دشمن ؟ از اسلام روى برگردانده ايد ؟ يا دست رد به سينهء حق مىزنيد ؟ آيا كلام حق را شنيديد كه فرمود : ما شما را به طور يقين امتحان مى كنيم تا آنان كه در راه خدا جهاد كرده و صبر مى كنند معلوم نماييم و اخبار و اظهارات شما رابيازماييم ؟ « 2 » \r\nسپس سر به سوى آسمان بلند كرد و گفت :\r\nخدايا ! صبر تمام شده ، يقين ضعيف گرديده و رغبت دنيا در دل‌ها منتشر شده است . اى كه زمام دلها به دست توست ، اين گروه را بر تقوا جمع كن و قلب‌ها را بر هدايت به هم الفت ده و حق را به اهلش رد كن . خداوند شما را رحمت كند ، به سوى امام عادل ، وصى با وفا ، و صديق اكبر ، روى آوريد و بدانيدكه معاويه ، انتقام بدر و احد و كينه‌هاى جاهليت را دستاويز قرار داده ، تا از بنى عبد شمس خونخواهى كند . ام الخير در ادامهء سخنانش چنين گفت : « با رهبران كفر بستيزيد كه آنها را عهد و سوگند استوارى نيست ، شايد كه از طعن بر اسلام دست بكشند . « 3 » \r\n\r\n","description":"","footnote":" ( 1 ) - يا ايُهَا النَّاسُ اتَّقوُا رَبِّكُم انَّ زَلزَلَةَ السّاعَةِ شَىٌ عَظيمٌ . ( حج ، آيهء 1 ) .  ( 2 ) - وَلَنَبْلُوَنَّكُمْ حَتَّى نَعلَمَ المُجاهِدينَ مِنكُم وَالصَّابِرينَ وَ نَبْلُوَ اخبارَكُم . ( محمد آيهء 31 ) .  ( 3 ) - فَقاتِلوُا ائِمَةَ الكُفْرِ انَّهُمْ لاايْمانَ لَهُمْ لَعَلَّهُمْ يَنْتَهوُنَ . ( توبه ، آيهء 12 ) . ","page_name":" 279 ","page_number":277},
  {"content":"\r\n\r\nاى گروه مهاجر و انصار ! بر شما باد به صبر ، تحمل و جهاد همراه با بصيرت خدايى . با اهل شام روبرو شده ايد و آنها را چون خرانى يافته ايد كه از شير مى گريزند و نمى دانند به كدامين دره مى روند ؟ آخرت را به دنيا فروخته اند و گمراهى را به هدايت خريدار شده و بصيرت را با نادانى مبادله كرده اند ، به‌زودى ، از اين معامله پشيمان شده و خواستار به هم زدن معامله مى شوند .\r\nبه خدا قسم ! آنكه از حق منحرف شد ، دردامن باطل افتاد و كسى كه بهشت را مأوى نگرفت ، جهنم را جايگاه يافت . اى مردم ! هشياران عمر دنيا راكوتاه يافته و از آن كنار كشيدند و مدت رسيدن به آخرت راكوتاه ديده ، از اين رو سرعت گرفتند . به خداقسم اگر نبود باطل شدن حق و تعطيل شدن حدود و قوت يافتن ظالم و تقويت كلمهء شيطان ، هيچ‌گاه ميدانگاه‌هاى مرگ را بر راحتى زندگى و خوشى آن اختيار نمى كرديم .\r\nبه كجا مى رويد ؟ آيا از عموزادهء پيامبر ، همسر فاطمه و پدر حسنين عليهم السلام رو برمى گردانيد ؟ از كسى كه از طينت پيامبر خلق شده و فرع همان چشمه است و پيامبر او را به عنوان راز دار خود برگزيد و باب علم خود گردانيد و به محبّت او مسلمانان را شناساند و به بغض او منافق راآشكار كرد ؟\r\nاو هميشه به امدادهاى الهى پشتگرم بوده است و در مسير روش‌هاى عادلانه‌اش ره‌مى سپارد و به سوى راحتى لذتها متمايل نمى شود . اوست همان سر شكافته در جنگ خندق به شمشير عمروبن عبدود و شكنندهء بتها .\r\nزمانى نماز مى خواندكه مردم مشرك بودندو اطاعت خدارا مىكرد در حالى كه مردم در شك بودند .\r\nاو هميشه چنين بود تا مبارزين بدر راكشت و اهل احد را نابود كرد و جمع\r\n\r\n","description":"","footnote":"","page_name":" 280 ","page_number":278},
  {"content":"\r\n\r\nهوازن را پراكنده ساخت و چه بسيار وقايعى از اين دست ، كه در دلهاى بدخواهان دورويى ، كينه و شقاوت نسبت به او كاشت .\r\nمن نهايت سعى خود را در سخنم به كار بردم و در نصيحت مبالغه كردم ، اماتوفيق به دست خداوند است . سلام و رحمت و بركات خداوند بر شما باد .\r\nمعاويه گفت :\r\nاى ام الخير ! قصد تو از اين خطبه و تشجيع ، فقط كشتن من بود و اگر من امروز تو را بكشم گناهى نكرده‌ام .\r\nام الخير گفت :\r\nبه خدا قسم بدم نمىآيد از اين‌كه خداوند قتل مرا به دست تو جارى كند و مرا با بدبخت شدن تو سعادتمندگرداند . « 1 » \r\n\r\nج - عِكْرَشه دختر اطْرُش\r\nاين بانو كه از سخنوران به نام بود ، در جنگ صفين در كنار اصحاب امام على عليه السلام حضور داشت و به تشويق رزمندگان همت مىگماشت .\r\nدر زمان خلافت معاويه ، روزى بر او وارد شد و به عنوان خليفه بر او سلام كرد . معاويه گفت :\r\nآيا اكنون اميرمؤمنان شده ام ؟ جواب داد : آرى ، چون امام على عليه السلام ديگر در اين دنيا نيست . معاويه ، صحنهء صفين و سخنان حماسى عكرشه را به ياد آورد و گفت : آيا تو همان نيستى كه كمر را محكم بسته و شمشير راحمايل كرده\r\n\r\n","description":"","footnote":" ( 1 ) - اعلام النسا ، ج 1 ، ص 389 - 392 . ","page_name":" 281 ","page_number":279},
  {"content":"\r\n\r\nبودى و در صفين بين دو صف قرار گرفتى و فرياد بر آوردى :\r\nاى مردم ! ايمان خود رامحكم نگهداريد كه اگر همهء عالم گمراه شوند و شما به راه هدايت باشيد ، زيانى به شما نمى رسد .\r\nبهشت خانه اى است كه هر كس در آن ساكن شد از آن كوچ نكند و در آن اندوهگين نگردد . آن را به دنيايى كه سعادتش دوامى نداشته و غم‌ها و آلام آن پايانى ندارد ، نفروشيد .\r\nاى مردم ! با بصيرت باشيد . معاويه ، اراذل عرب را به سوى شما روانه كرده و بر قلب‌هاشان پرده افكنده است ، به طورى كه نه ايمان را مى فهمند و نه حكمت را مىدانند . آنها را به سوى دنيا دعوت كرده و آنان اجابت نموده اند ، و به سوى باطل خوانده و لبيك گفته اند .\r\nخدارا ! خدارا ! اى بندگان ! در مورد دين خدا . بپرهيزيد از اينكه مسؤليت را به دوش همديگر بيندازيد كه نتيجهء اين كار گسستن حلقهء اسلام ، خاموش شدن نور ايمان ، از بين رفتن سنت و ظاهر شدن باطل است .\r\nاين هم ، « بدر صغرى » و « عقبهء » ديگرى است . اى گروه مهاجر و انصار ! با بصيرت برگرفته از دين جنگ كنيد و بر تصميمتان استقامت ورزيد ، گويا فرداى شما را مى بينم كه با اهل شام روبرو شده‌ايد و آنها را مانند چهار پايان عرعر كننده و قاطران فرياد كننده يافته ايد كه چون گاوان بول مى كنند و چون اسبان سرگين مى اندازند . « 1 » \r\n\r\nد - بكارهء هلاليه\r\nبكارهء هلاليه از زنان بزرگى بود كه در شجاعت ، بى باكى ، سخن\r\n\r\n","description":"","footnote":" ( 1 ) - اعلام النسا ، ج 3 ، ص 325 - 326 . ","page_name":" 282 ","page_number":280},
  {"content":"\r\n\r\nپردازى ، شعر ، نثر و خطابه شهرت داشت . اين زن بزرگ در جنگ صفين حاضر شد و با شعرهاى شورانگيزش ، لشكريان را برانگيخت تا بدون ترس و واهمه در گرداب‌هاى جنگ فرو روند . سالها بعد ، در هنگام پيرى و فرتوتى در حالى كه بر دو نفر از خادمان خود تكيه داشت ، بر معاويه وارد شد و به خلافت براو سلام كرد . « 1 »  معاويه پس از جواب سلامش ، به او اجازهء نشستن داد . مروان بن حكم و عمروبن عاص نيز در جلسه حاضر بودند .\r\nمروان گفت : « آيا اين زن را نمى شناسى ؟ »\r\nمعاويه گفت : « او كيست ؟ »\r\nمروان جواب داد :\r\nاين همان زنى است كه در صفين بر ضد ما بود و اين اشعار را سرود : اى زيد بيا و شمشير برنده اى كه در دل خاك پنهان است از خانهء ما خريدارى كن . چيزى كه براى روزهاى سخت ذخيره شده بود و زمانهء امروز ، سالم آن را ظاهر ساخت .\r\nسپس عمروبن عاص گفت :\r\nاين همان است كه در صفين چنين سرود : آيا گمان مى كنى كه پسر هند خلافت\r\n\r\n","description":"","footnote":" ( 1 ) - ممكن است اين سؤال به ذهن خطور كند كه چرا زنانى با اين شجاعت و شهامت بر معاويه واردمى شدند و بر او به عنوان خليفه سلام مى كردند ؟ در جواب بايد گفت : معاويه مطابق صلحنامه اى كه با امام حسن امضا كرد خليفهء مسلمانان شد و همه جز ( امام حسن ) مىبايست با عنوان خليفه او رامخاطب قرار دهند . و اما شيعيان اگر در ظاهر و از روى تقيه اظهار اطاعت نمى كردند از سوى معاويه و نوكرانش مورد حمله و هجوم قرار مى گرفتند و جان و مال و ناموس آنان درامان نبود ؛ بدين جهت ناچار بودند نسبت به خليفه اظهار اطاعت كنند ، بدون اين‌كه قلبشان به اين كار راضى باشد . ","page_name":" 283 ","page_number":281},
  {"content":"\r\n\r\nرا تصاحب كند ، هيهات ، آنچه خواسته بسيار دور است .\r\nنفس تو ( اى معاويه ) در پنهان ، تو را به سوى گمراهى كشاند و عمرو و سعيد تو را تيره بخت كردند . پس بر بال نحس ترين پرنده بازگرد ، ولى پرندهء اقبال و خوشبختى با على همراه است .\r\nآنگاه سعيد گفت :\r\nاين همان كسى است كه در صفين چنين خواند :\r\nآرزويم بود كه بميرم و كسى از بنى اميه رابالاى منبر در حال سخنرانى نبينم .\r\nولى خدا مرگ مرا تأخير انداخت و تا آنجا طول كشيد كه از زمانه حوادث شگفت آورى ديدم بطورى كه سخنگوى آنها ( بنى اميه ) هر روز در جمع مردم از آل احمد بدگويى مىكند .\r\nبعد همگى ساكت شدند .\r\nبكاره گفت : اى معاويه ، سگان تو بر من پارس مى كنند و مرا احاطه كرده اند در حالى كه عصاى من كوتاه است ( كه دفع آنها كنم ) و تعجبم بسيار و چشمم كم سو .\r\nآرى به خدا قسم ! من گويندهء اين اشعارم و آن را تكذيب نمى كنم . هر كارى كه مى توانى انجام ده كه بعد از امير مؤمنان على بن ابى طالب براى زندگى ارزشى نيست . « 1 » \r\n\r\nه - زَرْقاء دختر عَدِىّ\r\nزرقاء زنى سخن پرداز ، خردمند و صاحب نظر بود . در صفين حضور داشت و به تشويق رزمندگان مىپرداخت . معاويه وقتى به خلافت رسيد ،\r\n\r\n","description":"","footnote":" ( 1 ) - اعلام النسا ، ج 1 ، ص 137 - 138 . ","page_name":" 284 ","page_number":282},
  {"content":"\r\n\r\nاز اطرافيانش نظر خواست كه با زرقاء چه كند ؟\r\nآنها رأى دادند كه او را به قتل برسان ؛ ولى معاويه نظر آنها را نپذيرفت و به فرماندار كوفه نوشت كه زرقاء دختر عدى راهمراه چند تن از محارم و سواران قومش به دار الخلافه روانه كن . وقتى زرقاء بر معاويه وارد شد ، معاويه پرسيد :\r\nآيا مى دانى چرا تو را طلبيدم ؟\r\n- سبحان الله ! چگونه آنچه را آگاه نيستم ، بدانم ؟ و آيا كسى جز خدا از راز دل‌ها آگاه است ؟\r\n- در پى تو فرستادم تا بپرسم آيا تو همان نبودى كه در جنگ صفين ، سوار بر شتر ، ميان دو سپاه ، آتش جنگ را بر مىافروختى و مردم را به كارزار تشويق مىكردى ؟ انگيزه‌ات از اين كار چه بود ؟\r\n- اى معاويه ! سر كرده از دنيا رفت و دنباله قطع شد . روزگار پيوسته در تغيير است و هر كه انديشه كند ، راه را خواهد يافت . هر حادثه ، حادثهء ديگرى را به دنبال دارد .\r\n- آيا آن سخنان را به ياد دارى ؟\r\n- چيزى از آن در خاطرم نمانده است .\r\n- ولى به خدا سوگند من آن را از حفظ دارم و شنيدم كه مى گفتى :\r\nاى مردم ! شما در فتنه اى قرار گرفته ايد كه پوشش ستم گولتان زده و شما را از راه راست منحرف ساخته است . چه فتنهء سخت و شديدى ! كه در آن از قار قاركننده ( كنايه از معاويه ) اطاعت مىكنند ، ولى در مقابل قائد و رهبر ، تسليم نمىشوند .\r\n\r\n","description":"","footnote":"","page_name":" 285 ","page_number":283},
  {"content":"\r\n\r\nچراغ درمقابل خورشيد ، روشنايى نداردو براى ستارگان در مقابل ماه نورانيتى نيست ، استر هم نمى تواند بر اسب پيشى بگيرد و يك پر كوچك هموزن سنگ نمى شود و آهن را جز آهن نمى برّد .\r\nآگاه باشيد ، هر كه از ما راهنمايى بخواهد او را راهنمايى كنيم و هر كه از ما خبر بطلبدبه او خبر دهيم . حق در جستجوى گمشده اش بود كه آن رايافت .\r\nاى گروه مهاجر و انصار صبور باشيد . شكاف تشتّت به هم آمده و كلمهء عدل استوار گرديده و حق بر باطل پيروز شده است . به چنين گفتارى شتاب نكنيد كه عدل چگونه و كجاست ؟ خداوند آنچه را اراده كند انجام مىدهد . زنان به حنا ، و مردان به خون خضاب كنند و صبر بهترين نتيجهء كار است . به سوى نبرد با دشمن ، بدون عقب نشينى و اختلاف كلمه ، بشتابيد كه امروز روز سرنوشت است .\r\nمعاويه ادامه داد : اى زرقا ! به خدا سوگند تو با على درهمهء خونهايى كه بر زمين ريخته شد ، شريك مى باشى .\r\n- خداوند مژده ات رانيكو گرداند ! و كسى راكه به مانند تو بشارت دهنده به خير و خوشحال كننده همنشين است ، هميشه تندرست نگهدارد !\r\n- آيا شريك بودن در آن خونها سبب خوشحالى توست ؟\r\n- آرى سخن تو مرا شاد كرد . آخر در كجا بر كار من چنين ارزشى مىنهادند .\r\nبه خدا قسم ! وفادارى شما نسبت به على پس از مرگ ، از محبت شما به او درزمان حياتش ، براى من دوست داشتنى تر است . « 1 » \r\n\r\n","description":"","footnote":" ( 1 ) - اعلام النسا ، ج 2 ، ص 32 - 34 . ","page_name":" 286 ","page_number":284},
  {"content":"\r\n\r\n\r\nو - سوده دختر عماره\r\nسوده از زنان شاعر عرب و داراى قوت بيان و سخن پردازى بود .\r\nروزى بر معاويه وارد شد . معاويه پس از احوالپرسى گفت :\r\nآيا تو در جنگ صفين به پدرت گفتى :\r\nاى عمّاره ، براى مبارزه مانند پدرت ، آستين بالا زن در روزى كه نيزه‌ها حاكم‌اند و قهرمانان رودرروى هم مىايستند . يارى كن على و حسين و گروهش را و براى هند ( جگر خوار ) و پسرش ، جزخفت و خوارى مخواه ، براستى كه امام ، برادر پيامبر - محمد صلى الله عليه و آله و پرچم هدايت و منارهء ايمان است .\r\nپس لشگرها را فرماندهى كن و پيشاپيش پرچم او با شمشير و نيزه سفيد به پيش تاز .\r\n- آرى ، به خدا سوگند كسى مثل من از حق روگردان نخواهد شد و به دروغ پوزش نخواهد خواست .\r\n- چه چيز تو را به اين كار واداشت ؟\r\n- دوستى على و پيروى از حق .\r\n- به خداقسم من از على در تواثرى نمى بينم .\r\n- اى معاويه ، سرور ما در گذشت و دنبالهء او قطع شد . تو نيز ، يادآورى فراموش شده ها و تكرار گذشته ها رارها كن .\r\n- دريغا ! موقعيت برادرت فراموش شدنى نيست و آنچه را از قوم و برادرت كشيدم ، نمىتوانم فراموش كنم .\r\n- به خدا سوگنداى معاويه ، راست گفتى . جايگاه برادر من ناشناخته و پست\r\n\r\n","description":"","footnote":"","page_name":" 287 ","page_number":285},
  {"content":"\r\n\r\nنبود و ليكن همچنان كه خنسا سروده است :\r\nهدايت شدگان از صخر پيروى مى كنند ، تو گويى او پرچمى است كه آتش درسر اوست .\r\nآنگاه معاويه از علت حضور او پرسيد . سوده شكايات خود را از بسربن ارطاة ، عامل معاويه مطرح كرد و از معاويه خواست تا به او دستور دهد كه به عدالت رفتارنمايد .\r\nمعاويه كه انتظار نداشت كسى از جور و ستم عاملش پيش او سخن بگويد ، سوده راتهديد كرد .\r\nسوده گريه كنان سربه زير انداخت و چنين گفت :\r\nدرود خداوند بر آن بدنى كه قبر ، او را در بر گرفته و عدالت را در خود دفن كرده است . پيوسته با حق بود و حق را با چيزى عوض نكرد و با حق و ايمان همراه گرديد .\r\n- او كه بود ؟\r\n- على بن ابى طالب .\r\n- با تو چه كرد كه نزد تو اين مقام را يافت ؟\r\n- او مردى را براى جمع آورى زكات پيش ما فرستاد . عمل او رضايت بخش نبود . شكايت از او به على عليه السلام بردم . آن حضرت در حال نماز بود ، وقتى مرا ديد نمازش را كوتاه كرد و با مهربانى و عطوفت به من گفت : نيازى دارى ؟\r\nمن گزارش كار مأمورش را به آن حضرت دادم .\r\nگريست و آنگاه فرمود : خداوندا ، تو بر من و آنها گواهى كه هيچ گاه آنها را بر ستم كردن بر بندگانت يا چشم پوشى از حقّت امر نكردم . سپس از جيب خود قطعه پوستى بيرون آورد و روى آن نوشت :\r\n\r\n","description":"","footnote":"","page_name":" 288 ","page_number":286},
  {"content":"\r\n\r\nبِسْمِ اللَّه الرَّ حْمنِ الرَّحيمِ ، براستى كه از جانب خدا بر شما برهانى روشن آمد ، سپس در سنجش كيل « 1 »  و وزن با مردم ، عدل و درستى پيشه كنيد و اموال و اشياء مردم را كم حساب نكنيد و در روى زمين فساد گرى نكنيد . باز ماندهء خدايى براى شما بهتر است اگر مؤمن باشيد و من نگهبان شما نيستم .\r\nهر گاه نامهء مرا خواندى ، از آنچه در دست دارى مواظبت كن ، تا كسى كه آن را بگيرد به سوى تو بيايد . والسّلام . پس من نامه را از امام گرفتم ، بدون اينكه آن را به گِل مهر كند يا با نخى بپيچد .\r\nمعاويه دستور داد تا به عاملش بنويسند كه با او خوشرفتارى كند .\r\nسوده گفت :\r\nتنها بامن يا با همهء كسانم ؟\r\nمعاويه گفت :\r\nتو را با ديگران چه كار ؟\r\nسوده گفت :\r\nاگر عدالت شامل و همه گير نباشد ، موجب تباهى و سرزنش است و در اين صورت من نيز مانند ديگر افراد قوم .\r\nمعاويه گفت : « دريغا ! فرزند ابوطالب شما را گستاخ و به اين كلامش مغرور كرده است » كه گفت :\r\nاگر من دربان بهشت باشم ، حتماً به قبيلهء همدان مىگويم به سلامت داخل شويد . سپس دستورداد كه حاجتش را در مورد خود و قومش بر آورده كنند . « 2 » \r\n\r\n","description":"","footnote":" ( 1 ) - پيمانه .  ( 2 ) - اعلام النسا ، ج 2 ، ص 270 - 272 . ","page_name":" 289 ","page_number":287},
  {"content":"\r\n\r\n\r\nزنان در كربلا\r\n\r\nالف - مادروهمسروهب\r\nمادر وهب ، يكى از زنان قهرمان حادثهء كربلا به همراه فرزند و عروسش در كاروان اباعبدالله عليه السلام حاضر بود ، نقل شده كه آنها قبل از واقعهء عاشورا به دست امام حسين عليه السلام ايمان آورده بودند . « 1 » \r\nام وهب در روز عاشورا به فرزندش گفت : « فرزندم ! برخيز و فرزند رسول خدا صلى الله عليه و آله رايارى كن . » وهب گفت : « اين كار را خواهم كرد و هرگز در انجام آن كوتاهى نمى كنم » .\r\nوهب روانهء ميدان شد و جماعتى را به جهنم فرستاد . سپس به سوى مادر آمد وگفت : « آيا راضى شدى ؟ » مادر جواب داد : « تا در راه دفاع از حسين بن على عليه السلام كشته نشوى ، راضى نخواهم شد . »\r\nهمسر وهب گفت : « تو را به خدا قسم مرا ! به سوگ خود منشان . »\r\nمادر وهب براى اين‌كه مبادا پسرش تحت تأثير احساسات همسرش قرار بگيرد و از رفتن به ميدان منصرف شود ، گفت :\r\nفرزندم ! سخنش را قبول نكن . برو در ركاب حسين عليه السلام با دشمنان خدا نبرد كن تا به شفاعت جدش در قيامت نايل شوى .\r\nوهب به ميدان برگشت و جنگيد تا به شهادت رسيد . « 2 » \r\n\r\n","description":"","footnote":" ( 1 ) - رياحين الشريعه ، ج 3 ، ص 301 .  ( 2 ) - اعيان الشيعه ، ج 1 ، ص 604 . ","page_name":" 290 ","page_number":288},
  {"content":"\r\n\r\nنقل شده كه وقتى وهب براى بار دوم عازم ميدان شد ، همسرش به او گفت :\r\nمن از آن مى ترسم كه چون شهيد شوى و به بهشت در آيى ، مرا فراموش نمايى . از تو مى خواهم در حضور امام حسين عليه السلام با من عهد كنى كه در قيامت از من جدا نباشى .\r\nپس هردو خدمت امام رسيدند و همسر وهب از آن حضرت درخواست كرد كه از وهب عهد بگيرد و علاوه بر اين ، سفارش او را به اهل بيت بنمايد . امام درخواست او را اجابت فرمود .\r\nسپس وهب به ميدان بازگشت و جنگيد تا دست‌هاى او را قطع كردند .\r\nهمسرش ، عمود خيمه را كند و به يارى او شتافت ، در حالى كه او را به دفاع از اهل بيت تشويق مىنمود .\r\nوهب گفت :\r\nتو كه اول مرا از جنگ باز مى داشتى ، چه شد كه اكنون علاوه بر تشويق من ، خود نيز به ميدان آمده‌اى ؟ جواب داد : وقتى فرياد استغاثهء امام حسين عليه السلام را شنيدم ، به خود گفتم : زندگى پس از اهل بيت رسول خدا به چه درد مىخورد .\r\nاز اين رو تصميم گرفتم با اين قوم لعين نبرد كنم . وهب هرچه سعى كرد كه او را برگرداند ، نتوانست . امام حسين عليه السلام فرياد زد :\r\nبرگرد ، جهاد بر زنان واجب نيست ، خداوند به شما جزاى خير دهد و تو را مبارك گرداند .\r\nوقتى وهب به شهادت رسيد ، همسرش به سمت ميدان دويد تا\r\n\r\n","description":"","footnote":"","page_name":" 291 ","page_number":289},
  {"content":"\r\n\r\nدر آخرين لحظات ، كنار همسرش باشد كه در اين هنگام ، يكى از كوفيان با ضربتى او را به شهادت رسانيد .\r\nدشمن سر وهب را به سوى مادرش پرتاب كرد . مادر سر را برداشت ؛ بوسيد و گفت :\r\nشكر خدايى را كه با شهادت تو مرا در نزد امام رو سپيد گردانيد . اى امت بدكار ! بدانيدكه حاكم فقط خداست و من شهادت مى دهم كه نصارا در بيعه ها و يهود در كنيسه ها از شما بهترند .\r\nپس از آن سر فرزند را به سوى دشمن انداخت كه به سربازى از دشمن اصابت كرد و او را كشت . سپس عمودخيمه راكند و به آنان حمله برد . امام حسين عليه السلام او را به بازگشت امر كرد و فرمود :\r\nتو در بهشت با جدم رسول خدا خواهى بود . « 1 » \r\n\r\nب - همسر عبدالله بن عمير\r\nاين بانوى قهرمان با شوهرش ، افتخار حضور در صحنهء كربلا را داشت . وقتى در كوفه بودند ، روزى شوهرش عبدالله مشاهده كرد كه كوفيان خود رابراى جنگ با فرزند پيامبر مهيا مى كنند . با خود گفت :\r\nهميشه آرزو مى كردم بااهل شرك به جهاد بپردازم . اميدوارم جهاد باكسانى كه به جنگ دختر زادهء رسول خدا مى روند ، كمتر از جنگ با مشركان نباشد .\r\n\r\n","description":"","footnote":" ( 1 ) - رياحين الشريعه ، ج 3 ، ص 304 ، اقتباس . ","page_name":" 292 ","page_number":290},
  {"content":"\r\n\r\nعبداللّه تصميم خود را با همسرش در ميان گذاشت و همسرش ضمن تشويق و تأييد او ، خواهش كرد كه او را نيز با خود ببرد . عبدالله به همراه همسرش به امام حسين عليه السلام ملحق شد . روز عاشورا ابتدا دو غلام از لشكر عبيدالله زياد به ميدان آمدند و مبارز طلبيدند . عبدالله كه قوى هيكل بود ، به اذن امام درمقابل آن دو قرار گرفت و آنها را به جهنم فرستاد . سپس به مبارزه ادامه داد .\r\nهمسرش عمودخيمه را برداشت و به كمك او شتافت ، در حالى كه مىگفت :\r\nپدر و مادرم به فدايت ! درراه حمايت از ذريّهء پاكيزهء رسول خدا جهاد كن و فداكارى نما .\r\nعبداللّه سعى كرد او را برگرداند ، ولى آن زن مقاومت كرده ، گفت :\r\nتو را رها نمى كنم تا اين‌كه با تو كشته شوم .\r\nامام حسين عليه السلام به او فرمود :\r\nاى زن ! بر شما جهاد واجب نيست ، برگرد كه خداوند شما را از جانب اهل بيت جزاى خير دهد و او دراطاعت امر آن حضرت برگشت . « 1 » \r\n\r\nج - مادر عمرو بن جُناده\r\nاين بانوى شيردل به همراه همسر و فرزندش در كاروان امام حسين عليه السلام\r\n\r\n","description":"","footnote":" ( 1 ) - اعيان الشيعه ، ج 3 ، ص 482 ، البته از بعضى از روايات چنين برمىآيد كه آن بانويى كه در كربلا به شهادت رسيد همين زن بوده است . ( رياحين الشريعه ، ج 2 ، ص 300 ) . ","page_name":" 293 ","page_number":291},
  {"content":"\r\n\r\nحاضر بود . جناده ، روز عاشورا به ميدان رفت و شجاعانه جنگيد تا به شرف شهادت نايل آمد . پس از شهادت جناده ، اين بانوى قهرمان ، فرزند خود را مخاطب قرار داده ، گفت :\r\nفرزندم ! برخيز و در ركاب فرزند رسول خدا صلى الله عليه و آله جنگ كن\r\nعمرو بن جناده برخاست و خدمت امام حسين عليه السلام رسيد و اذن ميدان طلبيد .\r\nآن حضرت فرمود : « پدر اين جوان در ميدان جنگ به شهادت رسيد . شايد مادرش به شركت او در جنگ راضى نباشد . »\r\nعمرو عرض كرد : مولاى من ! مادرم مرا به جانبازى امر كرده است .\r\nامام اجازه داد . عمرو به ميدان رفت و شجاعانه جنگيد تا به شهادت رسيد . دشمن سر او را جدا كرده ، به طرف لشكر امام پرتاب كرد . مادر ، با قلبى مطمئن و دلى آرام و زبانى شاكر ، سر را برداشت و گفت : آفرين بر تو اى پسرم و اى سرور قلبم واى روشنى چشمم ! سپس آن را محكم به سوى دشمن پرتاب كرد و عمودخيمه را برداشته ، و به سوى دشمن حمله كرد كه امام او را امر به بازگشت نمود و برايش دعا كرد . « 1 » \r\nسيد محسن امين در حق اين بانو مى گويد :\r\nاين نهايت كرامت نفس و صداقت در ولايت و محبت به امام از طرف اين بانو و فرزندش بود . بانويى كه خود شاهد كشته شدن همسرش بوده و پس از آن فرزند جوانش را با اين‌كه مىداند سرانجام ميدان رفتن ، كشته شدن است ، باميل و رغبت به سوى ميدان روانه مىكند و فرزند نيز بدون ترس و واهمهء امر مادر را اطاعت مىكند و از آن حضرت اذن جنگ مى طلبد .\r\n\r\n","description":"","footnote":" ( 1 ) - اعيان الشيعه ، ج 1 ، ص 606 . ","page_name":" 294 ","page_number":292},
  {"content":"\r\n\r\nامام او را از رفتن به ميدان معاف مىكند كه شايد مادرش راضى نباشد ، اما او راضى نمىشود و عرض مىكند مادرم چنين دستور داده است . به‌درستى كه اين جايگاهى عظيم و منزلتى خطير است كه قدم‌ها در آن مى لغزد و عقل‌ها زايل مىشود . ثبات اين زن و جوانش دلالت بر عظمت تحسين برانگيز شخصيت آن دو دارد . « 1 » \r\n\r\nد - امّ خلف\r\nمسلم بن عوسجه فرزند جوانى داشت كه در صحنهء كربلا همراه پدر بود . چون پدر به شهادت رسيد ، اين جوان خدمت امام حسين عليه السلام شرفياب شد و اذن جنگ طلبيد . امام فرمود :\r\nاى جوان ! پدرت شهيد شد ، اگر تو نيز شهيد شوى مادرت در اين بيابان خشك به چه كسى پناه ببرد .\r\nفرزند مسلم با شنيدن اين سخنان تصميم به بازگشت گرفت كه مادر ، شتابان سرراه را بر او گرفت و گفت :\r\nاى فرزند ! سلامت نفس رابر يارى پسر پيامبر صلى الله عليه و آله ترجيح مىدهى ؟ هرگز از تو راضى نخواهم شد .\r\nجوان كه اين سخنان مادر را شنيد ، به ميدان رفت و جنگيدتا به شهادت رسيد . كوفيان سر اين جوان را به سوى مادرش پرتاب كردند .\r\nمادر ، سر فرزندش را برداشت و بوسيد و چنان بر وى گريست كه همه به\r\n\r\n","description":"","footnote":" ( 1 ) - اعيان الشيعه ، ج 1 ، ص 607 ، با اندكى تصرف . ","page_name":" 295 ","page_number":293},
  {"content":"\r\n\r\nگريه افتادند . « 1 » \r\n\r\nه - همسر حبيب بن مُظاهر\r\nامام حسين عليه السلام در بين راه كوفه نامه‌اى به حبيب بن مظاهر نوشت و او را به يارى فراخواند . قبل از اين‌كه نامه به دست حبيب برسد ، او و همسرش غذامى خوردند . ناگاه غذا در گلوى حبيب گيركرد . همسرش گفت :\r\nاين نشانهء آن است كه به زودى نامهء ارزنده اى از شخص بزرگوارى به دست ما خواهد رسيد .\r\nدر اين هنگام پيك امام در زد و نامه را به حبيب داد . حبيب گفت : الله اكبر ، راست گفتى ! حبيب نامه را خواند و همسرش را از مضمون آن آگاه كرد .\r\nهمسرش گفت : اى حبيب تو را به خدا در يارى امام حسين‌كوتاهى مكن .\r\nحبيب جواب داد : آرى مى خواهم بروم تا كشته شوم و محاسنم از خون گلويم رنگين شود . عموزادگان حبيب از تصميم او مطلع شده ، و همگى نزد او آمدند تا او رامنصرف كنند . حبيب كه مصلحت را در كتمان نمودن قصد خود مى ديد ، منكر چنين تصميمى شد . همسرحبيب كه گفت‌وگوى آنها را شنيد ، نزد او آمد و گفت : اى حبيب ! آيا كراهت دارى كه به يارى ابا عبدالله عليه السلام برخيزى ؟\r\nحبيب براى اين‌كه او را بيازمايد گفت : « آرى . » همسرش به گريه افتاد و گفت :\r\nاى حبيب ! آيا سخن رسول خدا را در حق امام حسين عليه السلام و برادرش امام حسن عليه السلام فراموش كرده اى كه فرمود : اين دو فرزندم سيد جوانان\r\n\r\n","description":"","footnote":" ( 1 ) - رياحين الشريعه ، ج 3 ، ص 305 . ","page_name":" 296 ","page_number":294},
  {"content":"\r\n\r\nبهشتند . اين دو امام هستند ، چه قيام كنند و چه قيام نكنند . اين نامه رسان اوست كه به سوى تو آمده و از تو يارى مى طلبد ، اما تو او را بدون پاسخ مى گذارى ؟\r\nحبيب گفت : « از يتيم شدن فرزندان و بيوه شدن تو مى ترسم . » زن جواب داد : « ما نيز به زنان هاشمى و دختران و يتيمان آل رسول اقتدا خواهيم كرد و خداوند ، كفيل و سرپرست ماست و چه نيكو وكيلى است . »\r\nحبيب با مشاهدهء صداقت او در حقش دعا كرد و او را از قصد خود آگاه نمود . همسرش گفت :\r\nاز تو تقاضايى دارم ، تو را به خدا قسم ! اگر به خدمت امام حسين عليه السلام شرفياب شدى ، به نيابت از من دست و پايش را ببوس و سلام مرا به حضورش برسان . « 1 » \r\n\r\nو - همسر زهير بن قين\r\nزهير به همراه همسرش دلهم « 2 »  و افرادى از قبيله اش بعد از اتمام مراسم حج ، به سوى كوفه در حركت بود . قافلهء او و قافلهء ابا عبدالله نزديك به هم حركت مىكردند . او ازاين‌كه با امام حسين عليه السلام ملاقات نمايد ، كراهت داشت و مىترسيد كه امام از او درخواست يارى نمايد و در محذور بماند . از اين رو هميشه يك منزل جلوتر يا عقب‌تر از آن حضرت توقف مىكرد . از اتفاق ، در منزلى به ناچار با اباعبدالله عليه السلام همراه\r\n\r\n","description":"","footnote":" ( 1 ) - نقش زنان مسلمان در جنگ ، ص 73 ، به نقل از معالى السبطين ، ج 1 ، 228 .  ( 2 ) - بعضى از نقلها نام اورا ديلم ذكر كرده اند . ( رياحين الشريعه ، ج 3 ، ص 307 . ) ","page_name":" 297 ","page_number":295},
  {"content":"\r\n\r\nشد . امام پيكى فرستاد و او را به حضور طلبيد . پيك در حالى كه آنان مشغول صرف غذابودند ، سررسيد . زهير و همراهان وى از شنيدن پيام امام چنان جا خوردند كه لقمه از دهانشان افتاد . همسر زهير بامشاهدهء اين حالت گفت :\r\nسبحان الله ! پسر رسول خدا صلى الله عليه و آله تو رامى خواندو تو او را اجابت نمى كنى ؟\r\nزهير با اكراه به سوى امام حسين عليه السلام رفت ؛ ولى با چهرهء گشاده بازگشت و دستور داد خيمه ها را جمع كرده ، به خيمه هاى امام ملحق كنند و به يارانش گفت :\r\nهر كه دوست دارد ، از من پيروى كند ، و گرنه اين آخرين همراهى است ؛ سپس خطاب به همسرش گفت : « تو را طلاق داده‌ام . به خويشاوندانت ملحق شو كه دوست ندارم از من جز خير به تو برسد . من خود را فداى آن حضرت خواهم كرد و با تمام وجود از ايشان حفاظت خواهم نمود .\r\n« دلهم » به زهير گفت : خداوندبه تو خير بدهد . من از تو مى خواهم كه فرداى قيامت نزد جد امام حسين عليه السلام مرا شفاعت كنى . « 1 » \r\nبنابه نقل اعثم كوفى ، دلهم به زهير گفت :\r\nهمچنان كه تو مى خواهى در ركاب امام حسين عليه السلام باشى ، من هم مىخواهم در خدمت دختران پيامبر باشم . « 2 » \r\n\r\n","description":"","footnote":" ( 1 ) - تاريخ طبرى ، ج 5 ، ص 396 .  ( 2 ) - رياحين الشريعه ، ج 3 ، ص 307 . ","page_name":" 298 ","page_number":296},
  {"content":"\r\n\r\n\r\nكمك‌هاى زنان براى تأمين هزينهء جنگ\r\nيكى از نقش‌هايى كه زنان در جنگ‌ها به عهده داشته اند ، كمك در تأمين هزينهء جنگ بوده است . به طور مثال ، جنگ « تبوك » درزمانى واقع شد كه مردم از حيث آذوقه و امكانات در تنگنا به سر مى بردند و بسيارى از افراد ، قادر به تأمين هزينهء لازم نبودند ؛ از اين رو پيامبر براى تأمين هزينهء جنگ اقدام به جمع آورى كمك‌هاى مردمى نمود . زنان نيز با دادن زينت‌هاى خود ، در اين امر مهم شركت كردند .\r\nامّ سنان اسلميه گويد :\r\nرسول خدادر خانهء عايشه بود و درحضور او ، پارچه اى پهن بود كه در آن ، دستبندها ، النگوها ، انگشترها ، خلخال‌ها ، گوشواره ها و بازوبندهاى اهدايى زنان جمع بود . « 1 » \r\n\r\nدادن سهمى از غنيمت جنگى به زنان\r\nپيامبر صلى الله عليه و آله به زنانى كه با حضور در جنگ‌ها ، در كارهاى امدادى و خدماتى شركت داشتند ، سهمى از غنيمت جنگى مرحمت مىنمود .\r\nآن حضرت در جنگ خيبر به واسطهء خدمات بىدريغ « كعيبه » بنت سعيد ، در مداواى مجروحان ، سهمى برابر يك مرد جنگجو به او بخشيد و گردنبندى از غنايم به اميّه غفارى هديه كرد . « 2 » \r\n\r\n","description":"","footnote":" ( 1 ) - مغازى ، واقدى ، ج 3 ، ص 992 .  ( 2 ) - زنان صدر اسلام ، ص 56 . ","page_name":" 299 ","page_number":297},
  {"content":"\r\n\r\n\r\nنقش زنان در صحنه هاى سياسى - اجتماعى\r\nدر صحنه هاى سياسى - اجتماعى صدر اسلام ، زنان نيز همگام با مردان شركت داشتند . در اين بخش به بعضى از صحنه هاى سياسى اجتماعى و مشاركت زنان در آن صحنه‌ها ، اشاره مى كنيم .\r\n\r\nبيعت دوم عقبه\r\nدر سال دوازدهم بعثت دوازده نفر از مسلمانان مدينه با پيامبر بيعت و اعلام وفادارى كردند و به اتفاق مصعب بن عمير ، نمايندهء پيامبر ، به مدينه بازگشتند . در طول سال ، تبليغات آنان در شهر مدينه گسترش يافت و باعث شد افراد فراوانى به اسلام جذب شوند . حج سال سيزدهم ، شاهد حضور تعداد زيادى از مسلمانان مدينه بود . آنان در ايام حج ، شبانه در گردنه اى خارج از شهر مكه با پيامبر ملاقات كردند و 73 مرد و دو زن با رسول خدا بيعت نموده ، آن حضرت را به مدينه دعوت نمودندو تعهد سپردند كه از ايشان دفاع كنند . زنانى كه در اين بيعت شركت داشتند ، عبارت بودند از :\r\n1 - امّ عماره ، نسيبهء دختر كعب مازنى كه شرح حال زندگى او گذشت .\r\n2 - ام منيع ، اسماء ، دختر عمروبن عدى بن نابى از بنى كعب بن سلمه . « 1 » \r\n\r\nمهاجرت به حبشه\r\nوقتى آزار و اذيت مشركان نسبت به مسلمانان اوج گرفت ، پيامبر به آنان پيشنهاد كرد به حبشه هجرت كنند . مسلمانان در دو نوبت به حبشه\r\n\r\n","description":"","footnote":" ( 1 ) - تاريخ پيامبر اسلام ، آيتى ، ص 182 . ","page_name":" 300 ","page_number":298},
  {"content":"\r\n\r\nمهاجرت كردند . در هجرت اول اين بانوان جزو مهاجران بودند :\r\n1 - « امّ سلمه » همسر ابوسلمه ( كه بعدها به همسرى پيامبر در آمد ) .\r\n2 - « رقيّه » دختر رسول الله ( كه همسر عثمان بن عفان بود ) .\r\n3 - « سهله » دختر سهيل بن عمر ( همسر ابو حذيفه ) .\r\n4 - « ليلا » دختر ابو حثمه ( همسر عامر بن ربيعه ) .\r\nاين بانوان ، به همراه همسران خود ، به حبشه هجرت كردند . « 1 » \r\nدر هجرت دوم ، 83 مرد و هيجده زن به حبشه هجرت كردند ، زنان مهاجر عبارت بودند از :\r\n1 - اسماء بنت عميس همسر جعفر طيّار\r\n2 - رقيّه دختر پيامبر صلى الله عليه و آله و همسرعثمان بن عفّان\r\n3 - فاطمه همسر عمروبن سعيد\r\n4 - امينه همسر خالدبن سعيد\r\n5 - ام حبيبه ، همسر عبيداللّه بن جَحْش ، كه شوهرش نصرانى شد . ( ام حبيبه دختر ابوسفيان بود و در حبشه پس از جدايى از شوهرش كه نصرانى شده بود ، توسط نمايندهء پيامبر به عقد رسول خدا در آمد ) .\r\n6 - بركه همسر قيس بن عبداللّه\r\n7 - سهله همسر ابو حذيفه\r\n8 - امّ حَرمله\r\n9 - رَمله\r\n10 - ريطه\r\n11 - امّ سلمه\r\n12 - فاطمه همسر حاطب\r\n\r\n","description":"","footnote":" ( 1 ) - همان ، ص 119 . ","page_name":" 301 ","page_number":299},
  {"content":"\r\n\r\n13 - فكيهه ، همسر حطّاب\r\n14 - حسنه ، همسر سفيان بن معمّر\r\n15 - ليلا ، همسر عمر بن ربيعه\r\n16 - امّ كلثوم ، همسر ابوسبره\r\n17 - سوده ، دختر زمعه همسر سكران بن عمرو\r\n18 - عمره ، همسر مالك بن زمعه « 1 » \r\n\r\nزنان مؤمن مهاجر\r\nبعد از هجرت پيامبر اكرم صلى الله عليه و آله ، مردان و زنان مسلمان نيز از مكه به مدينه هجرت كردند كه به مهاجران معروف شدند . اين زنان معمولا با فاميل خود كه مسلمان شده بودند ، به مدينه مهاجرت مى كردند . در سال ششم هجرى صلح حديبيه منعقد شد . بعضى از زنان اهل مكه كه مسلمان شده ، ولى افراد خانوادهء آنان هنوز كافر و مشرك بودند ، از مكه فرار كرده و به مدينه هجرت نمودند . آنها شوهر ، خانه و فرزند خود را رها كردند و براى پيوستن به رسول خدا ، به سوى مدينه رهسپار شدند . شوهران آنان به مدينه آمدند و از رسول خدا خواستند مطابق صلحنامهء حديبيه ، آنان را برگرداند ، پيامبر به اين استدلال كه در صلحنامه فقط راجع به مرادن تعهد داده شده كه برگردانده شوند ، به آنان جواب ردّ داد . در اين هنگام آيهء شريفه نازل شد و فرمود :\r\nاى كسانى كه ايمان آورده ايد ! هنگامى كه زنان مؤمن مهاجر پيش شما آيند ،\r\n\r\n","description":"","footnote":" ( 1 ) - تاريخ پيامبر اسلام ، آيتى ، ص 122 . علت اينكه نام بعضى از اين زنان جزو مهاجران نوبت اول هم آمد ، اين است كه بعد از هجرت اول به حبشه ، در آنجا شايعه شد كه قريش اسلام آورده و مسلمانان آزادى يافته‌اند . در پى اين شايعه آنان به مدينه مراجعت كردند . ( تاريخ پيامبر ، ص 120 ) ","page_name":" 302 ","page_number":300},
  {"content":"\r\n\r\nآنان را امتحان كنيد ، ( البته ) خدا به ايمانشان آگاه‌تر است ، اگر آنان را با ايمان يافتيد ، به سوى كفار عودتشان ندهيد ، زيرا نه آنان بر شوهران كافرشان و نه شوهران كافرشان برآنان حلال‌اند . . . . « 1 » \r\nپيامبر طبق دستور خداوند ، زنان مهاجر را امتحان مى كرد و وقتى صداقت آنان معلوم مى شد ، آنان رانگاه مى داشت و مهريه و هزينه اى كه كفار براى آنان پرداخت كرده بودندبه شوهرانشان بر مىگرداند و آنان رابه ازدواج مردان مسلمان در مى آورد .\r\nاولين زنى كه از دارالكفر فرار كرد و به مدينه آمد ، سُبَيْعَه دختر حارث اسْلَمِيَّه ، همسر مسافر مخزوفى ( يا صيفى بن راهب ) بود . پس از آن امَيّه دختر بْشر ، همسر ثابت بن دَحداحَه ، ارْوى دختر رَبيعة بن حارث ، همسر خالدبن سعيد و ام كُلثُوم ، دختر عُقْبَة بن ابى مُعَيْط ، از زنان مؤمن مهاجرى بودند كه براى پيوستن به رسول خدا ، خانه و كاشانه و شوهر و فرزند خود را رها كردندو به مدينه فرار نمودند . پيامبر آنان را بعد از امتحان پذيرفت و به عقد مردان مؤمن در آورد . متأسفانه در مقابل اين زنان مؤمن و نيكبخت ، زنانى نيز بودندكه فريب شيطان را خوردندو از مدينه فرار كردندو به دارالكفر رفتند . « 2 » \r\nابن عباس مىگويد : امتحان زنان نامبرده اين بود كه سوگند بخورند كه بيرون آمدنشان از دارالكفر فقط به خاطر محبتى بوده كه به خداوند و رسولش داشته اند ، نه اين‌كه از شوهرشان قهر كرده باشند ، يا براى مثال از زندگى در فلان محل بدشان آمده و از فلان سرزمين خوششان آمده باشد\r\n\r\n","description":"","footnote":" ( 1 ) - ممتحنه ، آيه 10 .  ( 2 ) - ترجمه الميزان ، ج 19 ، ص 413 ، 414 . ","page_name":" 303 ","page_number":301},
  {"content":"\r\n\r\nيا در مكه در مضيقهء مالى قرار داشته و خواسته باشند در مدينه زندگى بهترى به دست آورند ، يا به خاطر عشق به يكى از مسلمانان به مدينه آمده باشند ؛ بلكه تنها انگيزهءشان در بيرون آمدن از مكه ، عشق به اسلام باشد و سوگند را به اين عبارت يادكنند :\r\nبه خدايى كه جز او معبودى نيست ، من جز به خاطر علاقه به اسلام از شهر خود بيرون نيامده‌ام . « 1 » \r\n\r\nبيعت زنان مسلمان\r\nپس از فتح مكه ، پيامبر با مردان مسلمان مكه بيعت كرد . وقتى بيعت بامردان تمام شد ، نوبت به زنان رسيد . آيهء شريفه نازل شد و شرايط بيعت با زنان را بيان فرمود :\r\nاى پيامبر ! چون زنان مؤمن آيند كه با تو بر ايمان بيعت كنند كه هرگز شرك نورزند و سرقت نكنند ( از مال شوهر و اموال ديگران ) و مرتكب زنا نشوند و تهمت و افترايى پيش دست و پاى خويش نياورند ( فرزندى كه ميان دست و پاى خويش مى اندازند و علم به انعقاد آن نطفه از غير شوهر دارند ، آن را به شوهر نبندند ) « 2 »  و با تو در هيچ امر به معروفى مخالفت نكنند ، با آنان ( به اين شرايط ) بيعت كن و براى آنان از خدا آمرزش بخواه كه خداوند آمرزنده و مهربان است .\r\nسپس پيامبر با شرايط مزبور با زنان بيعت كرد .\r\n\r\n","description":"","footnote":" ( 1 ) - همان ، ص 413 .  ( 2 ) - ترجمه الميزان ، ج 19 ، ص 411 . ","page_name":" 304 ","page_number":302},
  {"content":"\r\n\r\nامّ حكيم دختر حارث بن هشام ، همسر عكرمةبن ابى جهل ، از رسول خدا صلى الله عليه و آله پرسيد :\r\nاين معروفى كه خدا شرط كرده شما را در مورد آن معصيت نكنيم ، چيست ؟ پيامبر فرمود : اين است كه لطمه به صورت نزنيد ، چهرهء خود را نخراشيد ، موى خود را نكنيد ، گريبان چاك نكنيد ، جامهء سياه نپوشيد و صدا به واويلا بلند نكنيد . « 1 » \r\nدر بعضى از روايات ديگر فرمود : منظور اين است كه عشوه‌گرىهاى دوران جاهليت را ترك كنيد . « 2 » \r\nوقتى زنان خواستند بيعت كنند ، پرسيدند : چگونه بيعت كنيم ؟ رسول خدا فرمود :\r\nمن با زنان مصافحه نمى كنم . بدين جهت دستور داد ظرف آبى آوردند . ايشان دست در آب نهاد و بيرون آورد و فرمود : حال دست خود را درون اين آب فرو كنيد . « 3 » \r\nناگفته نماند بيعت با زنان ، مختص به فتح مكه نبوده و در زمان‌هاى مختلفى زنان مسلمان خدمت رسول خدا مشرف مىشدند و با آن حضرت بيعت مى كردند .\r\nيكى از زنان مسلمان به نام اميمه دختر رقيقه گويد :\r\nبا گروهى از زنان خدمت رسول خدا مشرف شديم كه با آن حضرت بيعت\r\n\r\n","description":"","footnote":" ( 1 ) - تفسير برهان ، ج 4 ، ص 326 .  ( 2 ) - ترجمه الميزان ، ج 19 ، ص 417 .  ( 3 ) - تفسير برهان ، ج 4 ، ص 326 . ","page_name":" 305 ","page_number":303},
  {"content":"\r\n\r\nكنيم . عرض كرديم : اى رسول خدا ! با شما بيعت مىكنيم بر اين‌كه شرك نورزيم و . . . . ( تاآخر شرايط بيعت زنان ) پيامبر فرمود : البته آن قدر كه توان و طاقت داريد . ما ( كه اين لطف پيامبر راديديم ) گفتيم : خدا و پيامبرش نسبت به ما از خودمان مهربانترند . « 1 » \r\n\r\nبيعت زنان با امام در غدير خم\r\nدر غدير خم ، پس از اين‌كه پيامبر اسلام صلى الله عليه و آله خلافت حضرت علىرا كه از جانب خدا وحى شده بود ، به گوش مردم رسانيد ، در خيمه‌اى نشست و به حضرت على عليه السلام امر كرد كه در خيمهء ديگرى در برابر آن حضرت ، بنشيند و مسلمانان با وى بيعت نمايند و مقام ولايت و امارت مؤمنان را به آن حضرت ، تبريك گويند . تمام مردان مسلمان ، يك‌يك به حضرت على بن ابى طالب عليه السلام تبريك گفتند . سپس پيامبر به زن‌هاى خود و ديگر زنان مسلمان دستور داد تا برامام على عليه السلام وارد شده ، سلام و تبريك بگويند . آنان نيز چنين كردند . « 2 » \r\n\r\nسخنگوى زنان\r\nاسماء دختر يزيد بن سكن از اصحاب پيامبر بود . اين بانو ، با كفايت ، شجاع و بسيار فصيح بود واو را خطيب زنان مى گفتند . « 3 » \r\nروزى خدمت پيامبر رسيد و عرض كرد :\r\n\r\n","description":"","footnote":" ( 1 ) - طبقات ، ج 8 ، ص 5 .  ( 2 ) - تاريخ طبرى ، ج 3 ، ص 151 .  ( 3 ) - رياحين الشريعه ، ج 3 ، ص 347 . ","page_name":" 306 ","page_number":304},
  {"content":"\r\n\r\nپدر و مادرم فداى شما باد ! من به نمايندگى از جانب جمعى از زنان به حضور شما رسيده‌ام . ما همه ، حرفمان اين است كه خداوند شما را به سوى مردان و زنان مبعوث كرد و ما به شما ايمان آورديم و از شما پيروى كرديم . در حالى كه ما گروه زنان خانه نشين و خانه دار هستيم و بر طرف كنندهء نياز شهوانى مردانيم و اولاد آنها را به شكم حمل مى كنيم ، ولى مردان با شركت در جماعات و تشييع جنازه ها و جهاد بر ما فضيلت پيدا مىكنند . وقتى به جهاد مىروند ، ما حافظ اموال و تربيت كنندهء اولاد آنهاييم . آيا بدين جهات در ثواب آنان شريكيم ؟\r\nپيامبر رو به اصحاب كرده ، فرمود : آيا زنى ديده ايد كه بهتر از اين زن دربارهء مسائل دينش سؤال كند ؟ سپس رو به اسماء كرد و فرمود : برگرد و آنان كه تو را فرستاده اند آگاه كن كه خوب شوهردارى كردن ، طالب رضاى شوهر بودن و خوب پيروى كردن شما از شوهرانتان ، اجرى معادل اجر همهء اعمال مردان دارد .\r\nاسماء در حالى كه از شادى تكبير و تسبيح مى گفت ، برگشت . « 1 » \r\n\r\nنقش يك زن در ايمان آوردن حمزه\r\nروزى ابوجهل ، رسول خدا صلى الله عليه و آله را آزار داد و ناسزا گفت . اين جريان در زمانى بود كه حمزه عموى پيامبر ، هنوز اسلام نياورده بود . حمزه كه جوانى شجاع بود ، روزها براى شكار به بيابان‌ها مى رفت . در آن روز ، زنى از كنيزان « عبدالله بن جدعان » شاهد قضيّه بود و ناسزاها و سخنان\r\n\r\n","description":"","footnote":" ( 1 ) - الاستيعاب در حاشيه الاصابه ، ج 4 ، ص 238 . ","page_name":" 307 ","page_number":305},
  {"content":"\r\n\r\nدرشت ابوجهل نسبت به رسول خدا صلى الله عليه و آله را شنيد . چيزى نگذشت كه حمزه ، در حالى كه كمان خود را بر دوش داشت ، از شكار برگشت و مطابق رسم هميشگىاش ، براى طواف به سوى مسجدالحرام رفت . در راه به اين كنيز برخورد . كنيزبه او گفت :\r\nاى حمزه ! امروز نبودى كه ببينى برادر زاده ات - محمد - از دست ابوالحكم ( ابوجهل ) چه صدمه هايى ديد و چه دشنام‌هايى شنيد ؟ و محمد بىآن‌كه چيزى در جواب بگويد ، به خانه رفت .\r\nخشم حمزه ، از شنيدن اين سخنان شعله ور شد و به « مسجدالحرام » آمد و با كمان خود ، بر سر ابوجهل كوبيد و گفت :\r\nآيا محمد را دشنام مى دهى ، در حالى كه من به دين او هستم ؟ اكنون اگر جرأت دارى مرا دشنام ده ! و بدين صورت حمزه ، ايمان و اسلام خود را آشكار كرد . « 1 » \r\n\r\nزبيده همسر هارون الرشيد\r\n« امةالعزيز » ، دختر منصور دوانيقى ، دومين خليفه عباسى است كه به خاطر سفيدى رخسار و زيبايى چهره او را زبيده مىگفته‌اند . شيخ صدوق در « مجالس » او را شيعه دانسته است . هارون وقتى متوجه تشيّع او شد ، قسم خورد كه او را طلاق دهد . پس به او نوشت :\r\nزوجهء من بودى . ( كنايه از اين‌كه ديگر نيستى ، طلاقت داده ام ) .\r\n\r\n","description":"","footnote":" ( 1 ) - زندگانى محمد صلى الله عليه و آله پيامبر اسلام ( ترجمه سيره ابن هشام ) رسولى محلّاتى ، ص 173 . ","page_name":" 308 ","page_number":306},
  {"content":"\r\n\r\nزبيده در جواب نوشت :\r\nزوجهء تو بودم و شاكر بودم و حال كه جدا شده‌ام پشيمان نيستم .\r\nاو مادر محمد امين بود . در « الكنى والالقاب » آمده است كه در بغداد فتنه‌اى واقع شد و عده‌اى نادان و تحريك شده ، ضريح حضرت موسى بن جعفر عليه السلام را خراب كردند و قبورآل بويه و قبر زبيده را سوزاندند ، به جهت آن‌كه او را شيعه مىدانستند .\r\nاينك ، برخى از خصايل و ويژگىهاى اين زن مؤمن را مورد بررسى قرار مىدهيم :\r\n\r\nالف - كارهاى عام المنفعهء زبيده\r\nاو كارهاى عمرانى و عام المنفعهء فراوانى انجام مىداد و از امكاناتى كه در اختيارش بود براى رفاه مردم به خوبى استفاده مىكرد . در « تاريخ بغداد » آمده :\r\nزبيده به بخشش و نيكى به اهل علم و دستگيرى از فقرا و مساكين معروف بوده و در راه مكه و شهرهاى مكه و مدينه آبگيرها و بركه‌هاى فراوانىاحداث كرد . ازكارهاى مهم ديگراو ، رساندن آب به اهل مكّه بود .\r\nقبل از آن در مكّه مشك آب يك دينار فروخته مىشد . زبيده گفت : بايستى در مكه آب جارى كنم . گفتند : خرج فراوانى مى خواهد . گفت : اگر چه هر كلنگى به يك ديناربر زمين زده شود . او آب را از مسافت ده فرسخى با كندن صخره ها و كوه‌هادر مكه جارى نمود و در پى آن ، بستان‌ها بنا كرد .\r\n\r\nب - عشق او به قرآن\r\nگفته اند او صد كنيز داشت كه قرآن را حفظ داشتند و براى آنها معين\r\n\r\n","description":"","footnote":"","page_name":" 309 ","page_number":307},
  {"content":"\r\n\r\nكرده بود كه هر روز يك جزء قرآن را بخوانند . همهمهء صداى قرآن در قصر او ، همچون همهمهء درون كندوى زنبور عسل شنيده مى شد . « 1 » \r\n\r\nنقش زنان در صحنه‌هاى فرهنگى\r\n\r\nنقش زنان در نهضت علمى و اسلامى\r\nدر زمان امام باقر عليه السلام و امام صادق عليه السلام نهضت علمى اسلامى به رهبرى اين دو بزرگوار به اوج خود رسيد . ضرورت تبيين معارف و احكام متعالى اسلام كه توسط مذاهب فكرى مورد تحريف قرار گرفته بود ، بيشتر از هر زمان خودنمايى مىكرد و شرايط اجتماعى نيز فرصت مناسبى را به وجود آورده بود . از اين رو امام باقر عليه السلام و امام صادق عليه السلام مأموريت الهى خود را در زمينهء تبيين معارف و احكام دين آغاز كردند و در طول مدت امامت خود ، آن را به اوج رسانده ، توانستند با پرورش مردان و زنان شايسته ، علوم اسلامى را به مسلمانان كه تشنهء اسلام ناب بودند ، برسانند . بعضى از بانوانى كه به زندگى آنها اشاره شد ، به همراه برخى زنان ديگر ، سهم بسزايى در اين نهضت داشتند كه اينك به آنها اشاره مىكنيم :\r\n\r\nالف - اصحاب امام باقر عليه السلام :\r\n1 - امّ هانى ، كه زنى فاضل و محدّث بود به محضر امام باقر عليه السلام مىرسيد و سؤالاتى مىكرد و جواب آن حضرت رابراى ديگران نقل مىنمود .\r\nچند روايت در باب تفسير مفردات قرآن از اين بانو وارد شده است . « 2 » \r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 87 .  ( 2 ) - رياحين الشريعه ، ج 3 ، ص 453 . ","page_name":" 310 ","page_number":308},
  {"content":"\r\n\r\n2 - خديجه ، دختر عمربن زين العابدين - نوهء امام سجاد عليه السلام كه از اصحاب امام باقر بود . رواياتى كه او نقل كرده ، مورد پذيرش علما و در رديف روايات « حسن » « 1 »  مى باشد . « 2 » \r\n3 - خديجه ، دختر محمدبن على - نوهء ديگر امام سجاد - هم از اصحاب امام باقر و مورد مدح و ستايش علما بوده و احاديث وى را به عنوان « حديث حسن » پذيرفته اند . « 3 » \r\n\r\nب - اصحاب امام صادق عليه السلام :\r\n1 - امّ سعيد احمسيّه كه شيخ طوسى او را از اصحاب امام صادق شمرده است ، حامل اسرار بسيارى بوده و بزرگان اصحاب امام صادق عليه السلام همچون ابن ابى عمير و يونس بن يعقوب از او روايت نقل كرده‌اند .\r\nمامقانى مىنويسد :\r\nاز رواياتش شيعه بودن او استفاده مىشود و حتى ممكن است ستوده بودن او نيز استفاده شود . « 4 » \r\n2 - امّ سلمه ، مادر محمدبن مهاجر از ثقات « 5 »  و معتمدين اصحاب امام صادق عليه السلام بوده و شخصيتى همچون ابن ابى عمير از او روايت نقل كرده است . « 6 » \r\n\r\n","description":"","footnote":" ( 1 ) - حديث حسن پس از حديث صحيح معتبرترين نوع حديث است .  ( 2 ) - تنقيح المقال ، ج 3 ، فصل النسا ، ص 77 .  ( 3 ) - همان ، ص 77 .  ( 4 ) - رياحين الشريعه ، ج 3 ، ص 396 ؛ تنقيح المقال ، ج 3 ، فصل النسا ، ص 72 .  ( 5 ) - ثقه در علم رجال به شخصيتى گفته مىشود كه مورد اعتمادكامل است و احاديثى را كه‌راوىاش ثقهء دوازده امامى باشد صحيح شمرده مىشود كه معتبرترين احاديث مى باشند .  ( 6 ) - تنقيح المقال ، ج 3 ، فصل النسا ، ص 73 . ","page_name":" 311 ","page_number":309},
  {"content":"\r\n\r\n3 - حُبّا ، خواهر مَيْسر از اصحاب امام صادق عليه السلام بوده است . در كتاب رجال « كشى » نقل شده است كه حبّا ، سىسال يا بيشتر مجاور مكه معظمه بود تا اين‌كه همهء اقوام و خويشان او جز اندكى از بين رفتند . برادرش - ميسر - خدمت امام صادق عليه السلام شرفياب شد و عرض كرد :\r\nفدايت شوم ! حبّاآن قدر در مكه مانده است كه اهل و عشيره او از بين رفته‌اند ، جز عده كمى كه مى ترسند او را نديده ، از دنيا بروند . اى كاش شما امر مىفرموديدكه به نزد خويشاوندان خود برگردد ! چون امر شما را اطاعت مىكند . امام فرمود : او را به حال خود بگذار ؛ چون بلاها تنها به واسطهء دعاى او از شما دفع مىشود . ميسر اصرار كرد .\r\nحضرت صادق عليه السلام حبّا را طلبيد و فرمود : چه مانعى دارد كه براى عبادت به مصلاى امير مؤمنان على عليه السلام ، كوفه ، به روى ؟\r\nحبّا نيز قبول كرد و به جانب عشيرهء خود رفت . مامقانى مى نويسد :\r\nاين روايت دلالت بر فضل و صلاح حبّا دارد و من او را از افراد حسن و نيكو حال مى شمارم . « 1 » \r\n4 - قنوا خواهر رشيد هجرى كه از اصحاب موثق و بلند مرتبهء امام صادق عليه السلام بوده است . « 2 »  بنابر روايتى كه در « خصايص فاطميه » ذكر شده ، او از جملهء زنانى است كه هنگام ظهور امام مهدى ( عج ) به دنيا برمىگردند و مجروحين لشكر آن حضرت را مداوا مىكنند . « 3 » \r\n5 - امّ اسود خواهر زرارة بن اعْين كه عارف به مقام امامت بود و اول\r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 75 .  ( 2 ) - همان ، ص 82 .  ( 3 ) - رياحين الشريعه ، ج 5 ، ص 412 . ","page_name":" 312 ","page_number":310},
  {"content":"\r\n\r\nكسى است كه از خانوادهء اعين به مقام امامت آشنا و شيعه گرديد . از سخن شهيد ثانى روشن مىشود كه او از علما و روايت كنندگان حديث بوده است . « 1 »  مامقانى مى نويسد : از اين جهت كه علّامه او را در قسم اول ذكر كرده ، حدّاقل حسن الحال بودن او استفاده مىشود . « 2 » \r\n6 - فاطمه دختر عبدالله بن ابراهيم از زنان بزرگ علوى است و عمل امّ داوود كه در نيمهء رجب وارد شده « 3 »  ، منسوب به اوست . « 4 » \r\n7 - امّ الخير ، دختر عبدالله باهر - پسر ، امام سجّاد عليه السلام كه او را از اصحاب امام صادق عليه السلام شمره‌اند . « 5 »  چاه امّ الخير در مدينهء منوّره منسوب به اين بانوست . « 6 » \r\n8 - امّ الحسن ، دختر امام باقر عليه السلام كه از اصحاب امام صادق عليه السلام شمرده شده است . « 7 » \r\n9 - امّ اسحاق ، دختر سليمان از اصحاب امام صادق عليه السلام . « 8 » \r\n10 - امّ عثمان ، از اصحاب امام صادق عليه السلام كه در كتاب شريف كافى از او روايت نقل شده است . « 9 » \r\n11 - امّ عيسى ، بنت عبدالله كه شيخ طوسى در كتاب « رجال » خود او\r\n\r\n","description":"","footnote":" ( 1 ) - اعيان الشيعه ، ج 3 ، ص 475 .  ( 2 ) - تنقيح المقال ، ج 3 ، فصل النسا ، ص 70 .  ( 3 ) - مفاتيح الجنان .  ( 4 ) - اعيان الشيعه ، ج 8 ، ص 388 .  ( 5 ) - تنقيج المقال ، ج 3 ، فصل النساء ، ص 72  ( 6 ) - رياحين الشريعه ، ج 3 ، ص 382 .  ( 7 ) - اعيان الشيعه ، ج 3 ، ص 476 .  ( 8 ) - رياحين الشريعه ، ج 3 ، ص 360 .  ( 9 ) - همان ، ص 414 . ","page_name":" 313 ","page_number":311},
  {"content":"\r\n\r\nرا از اصحاب امام صادق شمرده است . « 1 » \r\n12 - سريه ، جدّهء ابى طاهر احمدبن عيسى از اصحاب امام صادق عليه السلام . « 2 » \r\n13 - سعيده ، خواهر محمدبن ابى عمير از اصحاب امام صادق كه از روايات او صلاح و نيكويى او استفاده مىشود . « 3 » \r\n14 - منّه ، خواهر ديگر محمدبن ابى عمير از اصحاب امام صادق عليه السلام . « 4 » \r\n15 - جوهره ، جاريهء امام صادق عليه السلام كه شيخ طوسى او را از اصحاب امام صادق عليه السلام شمرده است . « 5 » \r\n16 - حماده ، خواهر ابى عبيدة الحذااز اصحاب امام صادق عليه السلام . « 6 » \r\n17 - رباب ، همسر داوود رقّى از اصحاب امام صادق عليه السلام . « 7 » \r\n18 - سالمه ، آزاد شدهء امام صادق عليه السلام كه شيخ طوسى او را از اصحاب امام شمرده است . « 8 » \r\n19 - عمره ، بنت نفيل از اصحاب امام صادق عليه السلام . « 9 » \r\n20 - غثيمه ، بنت عبدالرحمن ازدى ، از اصحاب امام صادق عليه السلام . « 10 » \r\n21 - مغيره ، آزاد شدهء امام صادق عليه السلام كه شيخ طوسى او را از اصحاب\r\n\r\n","description":"","footnote":" ( 1 ) - اعيان الشيعه ، ج 3 ، ص 483 .  ( 2 ) - تنقيح المقال ، ج 3 ، فصل النساء ، ص 80 .  ( 3 ) - رياحين الشريعه ، ج 4 ، ص 327 ؛ تنقيح المقال ، ج 3 ، فصل النسا ، ص 80 .  ( 4 ) - تنقيح المقال ، ج 3 ، فصل النسا ، ص 80 .  ( 5 ) - همان ، ص 74 .  ( 6 ) - همان ، ص 76 .  ( 7 ) - تنقيح المقال ، ج 3 ، فصل النسا ، ص 78 .  ( 8 ) - همان مدرك ، ج 80 .  ( 9 ) - همان مدرك ، ص 81 .  ( 10 ) - همان مدرك ، ص 81 . ","page_name":" 314 ","page_number":312},
  {"content":"\r\n\r\nامام ذكر كرده است . « 1 » \r\nاسامى زنان نامبردهء فوق كه همگى از راويان حديث هستند در كتاب‌هاى رجال ثبت شده و توانسته اند در انتقال فرهنگ متعالى اسلام به نسل‌هاى بعد ، نقش خود را ايفا كنند .\r\n\r\nج - كلثم دختر سليم :\r\nاو را از اصحاب امام رضا عليه السلام شمرده اند و گفته شده كه كتابى را از امام رضا عليه السلام روايت كرده است . « 2 » \r\nاز كلام نجاشى معلوم مىشود كه زنى فاضل و دانا بوده است . « 3 » \r\n\r\nد - امّ كلثوم دختر نايب امام زمان ( عج ) :\r\nامّ كلثوم ، دختر ابى جعفر محمدبن عثمان بن سعيد دومين نايب امام زمان ( عج ) ، اواز زنان فاضل و بزرگ است كه روايات فراوانى از پدرش نقل كرده و دخترش ، مادر ابى نصر كاتب نيز از وى رواياتى نقل نموده است . شيخ طوسى در كتاب « الغيبه » تعدادى از روايات را از اين بانو نقل مى نمايد . اين زن بزرگ در علم ، فضل ، حيا ، عفت و تقوا مقام بلندو رفيعى داشت . قداست و پاكى او به حدّى بود كه بعضى از منحرفان با توجه به همين قداست ، مدعى شدند كه روح فاطمه زهرا سلام ا . . . عليها در او حلول نموده است و عدّهء زيادى از مردم نيز اين حرف را قبول كردند .\r\nوى مورد اطمينان و احترام « حسين بن روح » نايب امام زمان بود و اخبار و مطالب لازم در مورد گروه‌هاى منحرف را به اطلاع او مى رساند .\r\n\r\n","description":"","footnote":" ( 1 ) - همان مدرك ، ص 82 .  ( 2 ) - همان مدرك .  ( 3 ) - رياحين الشريعه ، ج 5 ، ص 45 . ","page_name":" 315 ","page_number":313},
  {"content":"\r\n\r\n\r\nزنان در انقلاب امام زمان ( عج )\r\nيكى از عقايد شيعه مسألهء رجعت است ، بدين معنى كه خداوند قبل از قيامت بعضى از انسان‌ها را دوباره زنده مىكند . تفصيل اين مسأله در اصول عقايد مورد بحث واقع مىشود و آنچه كه مربوط به بحث ما مىشود اين است كه تعدادى از اصحاب امام زمان ( عج ) جزو همين رجعت كنندگان هستند .\r\nنكتهء مهم و قابل توجه اين‌كه همهء افراد به دنيا رجعت نمى كنند ، بلكه تنها بعضى از مؤمنان خالص و بعضى از كافران خالص به دنيا برمىگردند .\r\nامام صادق عليه السلام فرمود :\r\n« لا يَرْجِعُ الاّمَنْ مَحَّضَ الايمانَ مَحْضاً اوْ مَحَّضَ الكُفْرَ مَحْضاً » « 1 »  .\r\nبه دنيا رجعت نمى كند ، مگر مؤمن خالص يا كافر خالص .\r\nبا توجه به حديث مربوطه ، مقام ياران حضرت مهدى ( عج ) كه رجعت مى كنند و در زمرهء اصحاب آن حضرت قرار مى گيرند ، روشن مىشود . در بين اصحاب امام زمان ( عج ) كه رجعت مى كنند تعدادى از بانوان مسلمان هستند كه به درجات عالى ايمان رسيده‌اند و به ارادهء خداوند ، دوباره زنده شده و در انقلاب امام زمان ( عج ) مسؤوليت‌هاى عمده اى به عهده دارند .\r\nامام صادق عليه السلام فرمود :\r\nسيزده نفر از زنان در ركاب امام زمان هستند .\r\n\r\n","description":"","footnote":" ( 1 ) - بحار الانوار ، ج 53 ، ص 53 . ","page_name":" 316 ","page_number":314},
  {"content":"\r\n\r\nراوى سؤال كرد : چه وظيفه اى را به عهده دارند ؟ آن حضرت فرمود :\r\nمداواى مجروحان و پرستارى از آنها ، چنان كه زمان پيامبر صلى الله عليه و آله نيز اين وظيفه را عهده دار بودند .\r\nسپس امام نام بعضى از آنها را بيان كرده است كه عبارتند از :\r\n1 - قنوا ، بنت رشيد هجرى از اصحاب امام صادق عليه السلام .\r\n2 - امّ ايمن پرستار و دايهء پيامبر صلى الله عليه و آله .\r\n3 - حبابهء والبيه از اصحاب امام سجّاد عليه السلام .\r\n4 - سميّه مادر عمّار ياسر .\r\n5 - امّ خالد احمسيّه .\r\n6 - امّ سعيد خنفيّه .\r\n7 - صبانهء ماشطه ( آرايشگر ) .\r\n8 - امّ خالد جهنى .\r\n9 - زبيده . « 1 » \r\nدر روايت ديگرى از امام باقر عليه السلام نقل شده است كه همراه امام زمان ( عج ) پنجاه زن خواهد بود . « 2 » \r\nنكته قابل توجه اين‌كه اين عده ، زنانى هستندكه در همان مراحل اوليه انقلاب به آن حضرت مىپيوندند و گرنه سربازان و ياوران امام زمان ( عج ) فراوان خواهند بود و زنان مسلمان عصر امام نيز در مراحل بعدى به امام\r\n\r\n","description":"","footnote":" ( 1 ) - دلايل الامامه ، محمدبن جرير طبرى ، ص 260 . زندگى نامهء قنوا ، امّ ايمن ، حبابه والبيه ، و سميّه قبلًا ذكر شد و دربارهء بقيه بانوان مطلب مستندى به دست نيامد . نكته ديگر اينكه امام فقط نه نفر را شمرده است . شايد بدين جهت بوده كه بقيه آنان هنوز متولّد نشده بودند .  ( 2 ) - مهدى منتظر ، محمد جواد خراسانى ، ص 206 . شايد عدد پنجاه ، مربوط به مرحله هاى بعدى نهضت باشد . ","page_name":" 317 ","page_number":315},
  {"content":"\r\n\r\nخواهندپيوست و همگى با ايمان و شجاع هستند و مسؤليت‌هاى متناسب را عهده دار خواهند شد و در سايهء رهبرى امام عصر ( عج ) حكومت عدل اسلامى را در جهان مى گسترانند ، انشاءالله .\r\n\r\nاسوه هاى ايمان و محبت\r\n\r\nآمنه ، دختر شريد ، همسر عمروبن حَمِق خزاعى\r\nاين زن ، بانويى باعظمت و در دوستى اهل بيت عصمت عليهم السلام به ويژه اميرمؤمنان على عليه السلام مانند شوهر خود معروف بود .\r\nپس از شهادت امام على عليه السلام معاويه درفكر دستگيرى شيعيان آن حضرت از جمله عمرو بود . عمرو براى اين‌كه در امان باشد به شهر « زور » در ناحيهء موصل رفت . مزدوران معاويه در طلب عمرو به كوفه آمدند و وقتى او را نيافتند ، همسرش را به اسارت به شام بردند و زندانى كردند .\r\nمدت دو سال در زندان معاويه بود تا اين‌كه عمرو به وسيلهء مزدوران معاويه به شهادت رسيد . معاويه دستور داد سر عمرو را براى همسرش در زندان ببرند . وقتى سر را در دامان آمنه نهادند ، گفت :\r\nمدتى طولانى او را از من جدا كرديد و حالا سر او را به من هديه مىدهيد . خوش آمدى اى كه در نزد من مبغوض نيستى و تو را فراموش نكرده ام . اى فرستادهء معاويه برگرد و به او بگو : خداوند ، فرزندانت را يتيم گرداند و خانه‌ات را ويران كند و جمعيّتت را پراكنده سازد و گناهت را نيامرزد .\r\nدر بعضى از كتاب‌هاى تاريخى آمده است كه گفت : كار زشت و گناه بزرگى را مرتكب شدى و فرد متّقى و نيكو كارى را كشتى ، بدان كه خداوند خونخواه اوست .\r\n\r\n","description":"","footnote":"","page_name":" 318 ","page_number":316},
  {"content":"\r\n\r\nپيك معاويه سخنان آن بانو را به وى رساند . معاويه دستور داد او را احضار كردند و گفت :\r\nآيا تو چنين گفته اى ؟\r\n- آرى ، نه انكار مى كنم و نه عذر مى طلبم .\r\n- از كشور من برو .\r\n- به خدا قسم به زودى مى روم . من شام را وطن خود قرار ندادم و هرگز دلم به سوى آن تمايلى ندارد ، چراكه در شام روز خوشى نديدم . دوسال به بلاى زندان دچار بودم . چه طولانى شد شب زنده دارىهايم و چه اشك‌هايى كه از ديده فشاندم . قرضم رو به فزونى نهاده و هيچ چشم روشنى به من نرسيده است .\r\nعبداللّه بن ابى سرح كاتب گفت : « اى معاويه ، او منافق است ، او را به شوهرش ملحق كن . آمنه نگاه تندى به او كرد و گفت : اى كسى كه چانهء توهمانند چانه و پوست وزغ است ، منافق كسى است كه بر حق سخن نمى گويد و بندگان را چون خدايان كرنش مىكند ، كه خداوندحكم به كفر چنين كس كرده است »\r\nمعاويه اشاره كرد كه او را از مجلس خارج كنند ، آمنه گفت : « عجب از پسر هند ! كه با انگشتان به من اشاره مىكند و از نيش زبانش مرا دريغ مى دارد . به خدا سوگند آمنه ، دختر شريد نباشم اگر شكمش را با سخنانى به برندگى تكه هاى آهن پاره نكنم . « 1 » \r\n\r\nحرّه ، دختر حليمهء سعديه\r\nدر زمان امام سجاد عليه السلام حجاج از عمال اموى نسبت به شيعيان ظلم و ستم فراوانى روا مىداشت . از جمله كسانى كه آن ملعون به خاطر محبت اهل\r\n\r\n","description":"","footnote":" ( 1 ) - اعلام النسا ، ج 1 ، ص 11 ؛ رياحين الشريعه ، ج 3 ، ص 326 . ","page_name":" 319 ","page_number":317},
  {"content":"\r\n\r\nبيت دستگير كرد ، حرّه ، دختر حليمهء سعديه بود . اين بانوى با ايمان بدون اين‌كه از ستمگرى همچون حجاج وحشت داشته باشد ، بر اعتقاد خود پابرجا ماند و به بهترين شكل از آن دفاع كرد . وقتى حرّه راپيش حجاج آوردند ، پرسيد :\r\nتو حرّه ، دختر حليمهء سعديه هستى ؟ ! خداوند تو را به دام ما انداخت .\r\nمى گويند تو على عليه السلام را از ابوبكر و عمر و عثمان برترمى دانى .\r\n- كسى كه گفته من على عليه السلام را فقط از اينها برتر مى دانم ، دروغ گفته است .\r\n- يعنى از غير از اينها نيز برتر مى دانى ؟\r\n- من او را از آدم ، نوح ، لوط ، ابراهيم ، موسى ، داوود ، سليمان و عيسى بن مريم نيز برتر مى دانم .\r\n- واى بر تو ! علاوه بر اين‌كه او را بر صحابهء پيامبر صلى الله عليه و آله برترى مى دهى ، هشت نفر از پيامبران بزرگ را هم اضافه مى كنى . اگر دليلى بر گفتهء خود نياورى ، گردنت را مى زنم .\r\nاين من نيستم كه على عليه السلام را بر اين پيامبران برترى مى دهم ، بلكه خداوند در قرآن او را بر آنان برترى داده ، آنجا كه در حق آدم مى فرمايد :\r\nآدم نافرمانى خدا كرد و گمراه شد . « 1 »  و حال آن‌كه در حق على عليه السلام مىفرمايد : سعى و عمل آنها - امام على ، فاطمه ، حسن و حسين عليهم السلام و فضهء خادمه - مشكور و مقبول است . « 2 » \r\n- آفرين اى حرّه ! به كدامين دليل او را از نوح و لوط برتر مى دانى ؟\r\n- خداى تعالى برترى داده آنجا كه مى فرمايد : خدا براى كافران به زن نوح و زن لوط مَثل مى زند كه تحت فرمان دو بندهء صالح ما بودند و به آن دو خيانت كردند و آن دو بنده نتوانستند آنها را از قهر خدا برهانند و حكم شد\r\n\r\n","description":"","footnote":" ( 1 ) - طه ، آيه 121 .  ( 2 ) - دهر ، آيهء 22 . ","page_name":" 320 ","page_number":318},
  {"content":"\r\n\r\nكه آن دو زن را با دوزخيان به آتش در افكنيد . « 1 »  و حال آن‌كه همسر على بن ابى طالب عليه السلام دختر محمد مصطفى فاطمهء زهرا عليها السلام است كه خداوند به رضاى او راضى و به خشم او خشمگين مىشود .\r\n- آفرين اى حرّه ! به كدامين دليل او را بر پدر انبيا ، ابراهيم خليل برترى مى دهى ؟\r\n- خداى عزّوجلّ برترى داده آنجا كه مى فرمايد : و چون ابراهيم گفت :\r\nبارپروردگارا ! به من نشان بده كه چگونه مردگان رازنده خواهى كرد .\r\nخداوند فرمود : مگر باور ندارى ؟ گفت : آرى و لكن مى خواهم كه دلم آرام گيرد . « 2 »  امّا مولايم ، امير مؤمنان جمله اى فرمودكه احدى از مسلمانان در آن اختلاف ندارد . فرمود : اگر پرده و حجاب برداشته شود - و واقعيت امور كشف گردد - بر ايمان من ذره‌اى افزوده نگردد و اين جمله اى است كه نه قبل از او كسى گفته و نه بعد او كسى خواهدگفت .\r\n- آفرين اى حرّه ! به كدامين دليل او را بر موسى برترى مى دهى ؟\r\n- به گفتهء خداوند كه خطاب به موسى فرمود : عصايت را بينداز چون به آن نگاه كرد ، ديد به جنبش در آمد و چون اژدهايى مهيب گرديد ، موسى چنان ترسيد كه پا به فرار نهاد و ديگر به عقب برنگشت . « 3 »  و حال آنكه على عليه السلام بر جنّ وارد شد و در منازلشان با آنها جنگيد ؛ با آن‌كه به صورتهاى گوناگون بودند . پس آيا كسى كه از عصايش كه به اژدها تبديل شده مى ترسد با كسى كه در منازل اجنّه با آنها مىجنگد ، يكسان است ؟\r\n- آفرين اى حرّه ! به چه دليل او را بر داوود و سليمان برترى مى دهى ؟\r\n- خداى تعالى برترى داده آنجا كه مى فرمايد . اى داوود ! ما تو را در زمين ،\r\n\r\n","description":"","footnote":" ( 1 ) - تحريم ، آيهء 10 .  ( 2 ) - بقره ، آيهء 260 .  ( 3 ) - نمل آيه 10 . ","page_name":" 321 ","page_number":319},
  {"content":"\r\n\r\nمقام خلافت داديم . پس ميان خلق خدا به حق حكم كن و هواى نفس را پيروى مكن كه تو را از راه خدا گمراه مى سازد . « 1 » \r\nجريان حكم كردن او اين بود كه دو نفر ، يكى از آنها صاحب باغ انگورى بود و ديگرى گوسفندانى داشت . پس گوسفندان به باغ ريختند و چريدند .\r\nآن دو ، دعوا پيش داوود بردند و داوود فرمود : گوسفندان را بفروشيد و قيمت آنها را صرف باغ كنيد تا به حالت اول برگردد . فرزندش - سليمان - گفت : نه پدر جان چنين نيست ، بلكه خرج باغ رااز شير و پشم گوسفندان بايد پرداخت و خداوند مى فرمايد : حكم مسأله را به سليمان فهمانديم . « 2 » \r\nو حال آنكه مولاى ما امير مؤمنان فرمود : از من بپرسيد قبل از آنكه مرا نيابيد ، از من دربارهء آنچه زير عرش است و آنچه بالاى عرش است بپرسيد و روز فتح خيبر بر پيامبر صلى الله عليه و آله وارد شد و پيامبر صلى الله عليه و آله به حاضران فرمود : با فضيلت ترين و عالم‌ترين و آگاه ترين شما به قضاوت ، على عليه السلام است .\r\n- آفرين بر تو اى حرّه ! به چه دليل او را بر سليمان برترى مى دهى ؟\r\n- خداوند تعالى برترى مىدهد آنجا كه سليمان گفت : خداوندا مرا مُلك و سلطنتى ده كه پس از من احدى لايق آن نباشد . « 3 »  و حال آنكه مولاى ما فرمود : اى دنيا ! تو را سه طلاقه كردم و نيازى به تو ندارم . در اين هنگام خدا در حق او بر رسولش اين آيه را نازل فرمود : و آن منزل آخرت را براى كسانى قرار داديم كه ارادهء برترى جويى و سركشى و فساد ندارند « 4 »  .\r\n- آفرين اى حرّه ! به چه دليل او را بر عيسى بن مريم برترى مى دهى ؟\r\n- خداى تعالى برترى داده آنجا كه مى فرمايد : ياد كن موقعى را كه خداوند به\r\n\r\n","description":"","footnote":" ( 1 ) - ص ، آيهء 26 .  ( 2 ) - انبياء ، آيهء 79 .  ( 3 ) - ص ، آيهء 35 .  ( 4 ) - قصص ، آيهء 83 . ","page_name":" 322 ","page_number":320},
  {"content":"\r\n\r\nعيسى گفت : آيا تو به مردم گفتى كه من و مادرم را به خدايى اختيار كنيد ؟\r\nعيسى گفت : خدايا تو منزّهى ، هرگز مرا نرسد كه چيزى كه سزاوار من نيست بگويم و اگر من گفته بودم ، همانا تو مى دانستى كه تو از اسرار من آگاهى ؛ ولى من از اسرار تو آگاه نيستم ، تو داناى عيب‌ها هستى ، من چيز ديگرى جز آنچه به من امر كردى ، به آنها نگفتم . « 1 »  حضرت عيسى حكم خدارا تا قيامت به تأخير انداخت و حال آن‌كه على بن ابى طالب عليه السلام وقتى نصيريه ادعاى الوهيّت آن حضرت را كردند ، آنهارا كشت و حكم را به قيامت نينداخت .\r\nاين چنين است فضايل او كه با فضايل هيچ كس قابل مقايسه نيست .\r\n- آفرين بر تو اى حرّه ! از عهدهء جواب برآمدى و اگر چنين نبود تو را مىكشتم . سپس او را آزاد كرد .\r\nگفت و شنود مزبور به‌خوبى نشانگر شجاعت ، ايمان ، اعتقاد ، و علم و آگاهى حرّه است . « 2 » \r\n\r\nشطيطهء نيشابورى\r\nپس از رحلت امام صادق عليه السلام ، جماعت شيعه در نيشابور گرد آمده ، و محمدبن على نيشابورى را به نمايندگى انتخاب كردند و سى هزار دينار و پنجاه هزار درهم و دو هزار قطعه لباس به او دادند تا به امامِ بعد از حضرت صادق در مدينه تقديم كند . در ضمن ، حدود هفتاد ورقه كه در قسمتى از هر كدم مسأله‌اى نوشته و بقيه را براى نوشتن جواب ، سفيد گذاشته و هر كدام را پيچيده و به سه نخ بسته و برنخ‌ها مهر زده بودند ، به او تحويل دادند و گفتند :\r\n\r\n","description":"","footnote":" ( 1 ) - مائده ، آيهء 116 .  ( 2 ) - عوالم - ج 18 ، ص 186 - 190 ؛ بحار الانوار ، ج 46 ، ص 134 - 136 . ","page_name":" 323 ","page_number":321},
  {"content":"\r\n\r\nاين اوراق را شبانه خدمت امام ببر ( كسى كه مدعى امامت بعد از حضرت صادق است ) و روز بعد آنها را از حضرتش باز پس بگير . اگر ديدى كه مهرها شكسته نشده ، مهر پنج كاغذ را بشكن و ببين به سؤالها جواب داده شده است يا نه . در صورتى كه بدون شكستن مهرها به سؤالات جواب داده بدان كه او امام است ، پس اموال را خدمتش تحويل ده و گرنه اموال را برگردان .\r\nدر اين بين بانويى به نام شطيطه كه از زنان فاضل و شيعهء نيشابور بود ، يك درهم صحيح با يك تكه پارچهء پنبه اى كه به دست خود رشته و بافته بود كه چهار درهم ارزش داشت ، به محمدبن على نيشابورى تحويل داد تا به امام تقديم كندو گفت :\r\n« انَّ اللَّهَ لا يَستَحْيى مِنَ الحَقِّ »\r\nخداوند از حق حيا ندارد . « 1 » \r\nمحمدبن على مىگويد :\r\nدرهم و پارچهء شطيطه را گرفتم و با بقيهء اموال و سؤالات به مدينه آمدم و بر عبدالله افطح كه به عنوان امام معرفى شده بود ، وارد شدم و او را امتحان كردم . ديدم او توانايى جواب دادن به سؤالات را ندارد . از او جدا شدم در حالى كه نگران و محزون بودم ولى گفتم : خدايا مرا به راه راست هدايت كن .\r\nدر اين حال نوجوانى به من گفت : آن كسى را كه مىخواهى اجابت كن . بعد مرا به خانهء امام كاظم عليه السلام برد . وقتى امام كاظم عليه السلام مرا ديد ، فرمود :\r\n\r\n","description":"","footnote":" ( 1 ) - احتمالًا محمدبن على خواسته تحويل نگيرد و عذر آورده كه مقدارش كم است و من خجالت مى كشم و او جواب داده كه خداوند از حق حيا ندارد و تو هم نبايد در اداى حق اگر چه كم و ناچيز باشد حيا كنى . ","page_name":" 324 ","page_number":322},
  {"content":"\r\n\r\nاى ابو جعفر ، چرا نااميد شدى . چرا آهنگ پناه بردن به يهود و نصارا كردى ؟\r\nمن حجت خدا و ولّى او هستم .\r\nسپس امام فرمود :\r\nمسائلى كه در كيسه است روز گذشته جواب داده ام ، حالا درهم شطيطه كه وزنش يك درهم و دودانق است و آن را در كيسه اى كه حاوى چهارصد درهم و يك قطعه پارچه است ، گذاشته اى و بافتهء او را كه در بستهء آن دو برادر بلخى گذاشته اى ، تحويل بده .\r\nراوى مىگويد :\r\nدستور امام عليه السلام را اجرا كردم و درهم و بافتهء شطيطه راهمراه با ديگر اموال به آن حضرت تحويل دادم . امام فقط درهم و بافتهء شطيطه را برداشت و بقيه را به من رد كرد و فرمود :\r\nانَّ اللَّهَ لا يَسْتَحْيى مِنَ الْحَقِّ »\r\nسپس ادامه داد :\r\nاى ابا جعفر ! سلام مرا به شطيطه برسان و اين كيسه ( كيسه حاوى 40 درهم بود ) و اين پارچه را به او بده و بگو : اين پارچه را كه از كفن خودم بود به تو هديه كردم . پنبهء اين پارچه از مزرعهء خودمان در صيدا كه مزرعهء حضرت زهرا بوده ، مى باشد و خواهرم آن را رشته است . به او بگو كه بعد از رسيدن تو ، نوزده روز زنده مى ماند . از اين چهل درهم ، شانزده درهم را خرج كند و 24 درهم بقيه را به صدقه و وجوهات واجبش اختصاص دهد و من خود بر او نماز خواهم خواند . » بعد امام به من فرمود : « وقتى مرا براى نماز ديدى كتمان كن كه\r\n\r\n","description":"","footnote":"","page_name":" 325 ","page_number":323},
  {"content":"\r\n\r\nبراى حفظ جان تو بهتر است و بقيهء اموال را به صاحبانشان برگردان و از بعضى از اين كاغذها خاتم برگير و ببين ، آيا قبل از آمدنت جواب داده ام يانه ؟ »\r\nابو جعفر كاغذهاى پيچيدهء سر به مهر را سالم يافت و چند تا از آنها را باز كرد و جواب آنها راملاحظه نمود و از خدمت امام كاظم عليه السلام مرخص شد . وقتى به نيشابور رسيد ، ديد آنها كه اموالشان برگردانده شده همه پيرو عبدالله افطح شده اند و فقط شطيطه بر حق استوار مانده است . پس سلام امام را به او رساندو درهم‌ها و پارچهء كفن را به او داد . راوى گويد :\r\nشطيطه همان وقت كه امام فرموده بود ، دنيا را وداع گفت و امام سوار بر شترى درمراسم تدفين او حاضر شد و وقتى از تجهيز او فارغ گرديد بر شترش سوار و به طرف بيابان رهسپار شد و به من فرمود : به دوستانت سلام مرا برسان و به آنها بگو : بر من و ديگر ائمه عليهم السلام لازم و واجب است بر جنازهء شما در هر جا كه باشيد حاضر شويم ، پس تقواى خدا را رعايت كنيد . « 1 » \r\n\r\nبانوى بهشتى\r\nيكى از بانوان بزرگى كه نسبت به امام رضامعرفت و ارادت خاصى داشت ، ام‌سلمه همسر على بن عبيدالله بن حسين بن على زين العابدين عليه السلام بود . اين بانو كه عارف به مقام امامت و از ذرّيّهء رسول خدا صلى الله عليه و آله بود ، نزد امام رضا عليه السلام از مقام خاصى برخوردار بود .\r\nسليمان بن جعفر از اصحاب امام رضا عليه السلام نقل كرده كه على بن عبيدالله مى گفت :\r\n\r\n","description":"","footnote":" ( 1 ) - مناقب ، ج 4 ، ص 291 . ","page_name":" 326 ","page_number":324},
  {"content":"\r\n\r\nخيلى دوست دارم خدمت امام رضا عليه السلام برسم و سلام عرض كنم ، ولى جلال و هيبت امام جرأت حضور به من نمى دهد .\r\nسليمان مىگويد : پس از مدتى كسالتى به امام دست داد كه مردم به عيادت حضرتش مى رفتند . من به على بن عبيدالله گفتم كه الآن وقت آن رسيده كه امام رضا عليه السلام را زيارت كنيم و او هم پذيرفت و خدمت آن حضرت مشرف شديم . حضرت رضا عليه السلام با احترام و اكرام او را به حضور پذيرفت . على از احترام امام رضا عليه السلام خوشحال شد . از اتفاق ، مدتى بعدعلى بن عبيدالله مريض شد . حضرت رضا عليه السلام به عيادت او رفت . همسر على از پس پرده نظاره‌گر امام بود و وقتى آن حضرت از منزل خارج شد ، خود را به جاى جلوس امام رساند و در آنجا به خاك افتاد و خاك آنجا را مىبوسيد و به سر و صورت خود مى ماليد . من اين خبر را به امام دادم و ايشان فرمود :\r\nاى سليمان ! بدان كه على بن عبيدالله و همسر و اولادش از اهل بهشت هستند . سپس امام اضافه كرد : « هر كدام از فرزندان امام على عليه السلام و فاطمهء زهرا ( س ) كه عارف به مقام امامت باشند ، از شأن و مرتبهء والايى سواى ديگران برخوردار خواهند بود . » « 1 » \r\n\r\nحبابهء والبيّه\r\nحبابه ، از تابعين و از زنان بزرگ صدر اسلام است . اين زن ، عصر هشت تن از ائمه عليهم السلام را درك كرد و فضيلت همنشينى با آنان راكسب\r\n\r\n","description":"","footnote":" ( 1 ) - « انَّ وُلْدَ عَلِىٍّ وَ فاطِمَةَ عَلَيْهِمَا السَّلامْ اذا عَرَفَهُمُ اللَّهُ هذَا اْلَامْرَ لَمْ يَكُونُوا كَالنَّاسِ » ( بحار الانوار ، ج 49 ، ص 223 . ) ","page_name":" 327 ","page_number":325},
  {"content":"\r\n\r\nنمود . او از عارفان به مقام امامت و مورد توجه ائمه عليهم السلام بوده است .\r\nمامقانى مى نويسد : شيخ طوسى اين بانو را در زمرهء اصحاب امام حسن عليه السلام ذكر كرده ، ولى بهتر بود كه از امام على عليه السلام شروع ، و امام صادق ، امام كاظم و امام رضا عليهم السلام را هم اضافه مى نمود ، چون اين بانو امام على عليه السلام ، را درك كرده و تا عصر امام رضا عليه السلام زنده بوده است . « 1 » \r\n\r\nامام شناسى حبابه\r\nاسلام براى آموختن دين ، انسان‌ها را به تفكر ، تعقّل و پذيرش بر اساس منطق و استدلال فرامى خواند . تربيت شدگان اين مكتب آموخته اند كه آن ادعايى قابل پذيرش است كه حجت و دليل داشته باشد . يكى از اصول اسلام ، اصل امامت و جانشينى پيامبر صلى الله عليه و آله است . پس از رسول خدا صلى الله عليه و آله عده اى ادعاى جانشينى آن حضرت را كرده‌اند كه تنها يكى از آنها حضرت على عليه السلام - حجت و دليل داشت ، ولى بقيه دليل نداشتند . حبابه كه پيرو حجت و دليل است ، مىگويد :\r\nخدمت امام على عليه السلام رسيدم و عرض كردم : اى امير مؤمنان ! رحمت خدا بر شما باد ! دليل شما بر امامت چيست ؟ » آن حضرت به سنگ كوچكى اشاره كرد و فرمود : « آن را به من بده . »\r\nسنگ را به حضرت على عليه السلام دادم . امام با دست مبارك خود آن را نرم كرد و مهر خود را بر آن نهاد و به من برگرداند و فرمود :\r\nهركس كه بتواند چنين كند ، او امام واجب الاطاعه است . هيچ چيز نبايد از\r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 75 ، با دخل و تصرف . ","page_name":" 328 ","page_number":326},
  {"content":"\r\n\r\nمدعى امامت پنهان باشد . ( بلكه همه چيز رابه اذن خدا مىداند و بر هر كارى قادر است . )\r\nحبابه مىگويد : از خدمت امام مرخص شدم و اين قضيه گذشت تا آن كه حضرت على عليه السلام به شهادت رسيد . پس از شهادت آن حضرت نزد امام حسن عليه السلام رفتم . او جاى پدرش نشسته بود و مردم سؤالات دينى خود رااز او مى پرسيدند . وقتى آن حضرت مرا ديد ، فرمود :\r\nآن سنگ ريزه اى را كه پدرم مهر خويش رابر آن زد ، بياور . سنگ ريزه را به امام دادم و آن حضرت همانند پدر بزرگوارش مهر خويش را بر آن نهاد و به من داد . پس از شهادت امام حسن عليه السلام خدمت امام حسين‌رسيدم ، در حالى كه در مسجد رسول خدا صلى الله عليه و آله بود . وقتى كه نظرش به من افتاد ، مرا پيش خود طلبيد و فرمود :\r\nبدون شك براى امامت ، دليل لازم است و تو حتماً آن دليل را مىطلبى ؟ عرض كردم : بلى اى آقاى من ! فرمود : آن سنگ ريزه اى را كه پدر و برادرم مهر خويش را بر آن زدند ، بياور .\r\nسنگ ريزه را به دست امام حسين عليه السلام دادم و آن حضرت مهر خود را بر آن سنگ ريزه زد ، همچنان كه حضرت امير عليه السلام انجام داد . پس از شهادت امام حسين عليه السلام منتظر بازگشت امام سجاد عليه السلام از شام بودم . در آن زمان ، پيرى مرا دريافته بود و سنم به 113 رسيده و بدنم دچار رعشه بود .\r\nخدمت امام سجاد عليه السلام رسيدم ، در حالى كه آن حضرت مشغول نماز و غرق در عبادت بود و پيوسته ركوع و سجود به جا مى آورد . من مأيوس شدم كه ناگاه آن حضرت با انگشت سبّابه ، به من اشاره فرمود و در همان\r\n\r\n","description":"","footnote":"","page_name":" 329 ","page_number":327},
  {"content":"\r\n\r\nلحظه ، جوانى من برگشت . از امام پرسيدم :\r\nآقا جان ! از عمر دنيا چقدر گذشته و چقدر باقى مانده است ؟ فرمود : آن مقدار كه گذشته است مى دانم و آن مقدار كه باقى مانده است ، تنها خدامىداند . اى حبابه ! آن سنگريزه‌اى راكه همراه توست بياور . سپس آن سنگريزه رامهر كرد . پس از آن خدمت امام باقر عليه السلام و امام صادق عليه السلام و امام كاظم عليه السلام و امام رضا عليه السلام رسيدم و آن بزرگواران نيز بر آن سنگريزه مهر نهادند .\r\nاو چندين بار مشمول دعاى ائمه گرديد . او خود مىگويد : يك بار خدمت امام سجاد عليه السلام رسيدم و عرض سلام كردم . امام جواب گفت و فرمود :\r\nاى حبابه ، چه شده كه در زيارت ما سستى مى كنى و كم به ديدار ما مى آيى ؟ عرض كردم : « بيمارى مانع مىشود . » فرمود :\r\nچه بيماريى ؟ من مقنعهء خود را از روى زخم كنار زدم و بيمارى برصى كه برايم عارض شده بود به آن حضرت نشان دادم . امام دست مبارك بر موضع برص نهاد و دعا كرد . وقتى دعاى امام تمام شد و دست خود را برداشت ، آن مرض بر طرف شده بود . سپس فرمود :\r\nاى حبابه ! هيچ كس از اين امت بر دين و روش ابراهيم خليل‌نيست ، جز ما و شيعهء ما ، و غير شيعه از اين طريق به دورهستند .\r\nحبابه در زمان امام رضا عليه السلام دنيا را وداع نمود ، درحالى كه بيش از 230 سال از عمر او مى گذشت . امام رضا عليه السلام او را در پيراهن خود كفن كرد كه اين نيز فضيلت ديگرى براى او بود . « 1 » \r\n\r\n","description":"","footnote":" ( 1 ) - تنقيح المقال ، ج 3 ، فصل النسا ، ص 75 . ","page_name":" 330 ","page_number":328},
  {"content":"\r\n\r\n\r\nمنابع و مآخذ\r\nقرآن مجيد\r\nاعلام النسا عمررضا كحاله ، موسسه‌الرساله .\r\nاعيان الشيعه محسن امين ، دارالتعارف للمطبوعات .\r\nالاصابه ابن حجرعسقلانى ، بيروت\r\nالاستيعاب ( در حاشيهء اصابه ) . ، يوسف بن عبدالله ، بيروت .\r\nالاختصاص ، شيخ مفيد ، بيروت .\r\nالاعلام ، خيرالدين‌زركلى ، بيروت .\r\n\r\n","description":"","footnote":"","page_name":" 331 ","page_number":329},
  {"content":"\r\n\r\nامّ سلمه ، على محمد على دخيل ، اميركبير .\r\nاسعاف الراغبين ( در حاشيه نور الابصار ) . محمدعلى صبان ، دارالكتب العلميه بيروت .\r\nائمتنا دخيل ، بيروت .\r\nاصول كافى كلينى ، دفتر نشر و فرهنگ اهلبيت .\r\nامام هادى و نهضت علويان محمد رسول دريايى ، رسالت‌قلم .\r\nاجتهاد در مقابل نصّ ، شرف الدين ، انتشارات اسلامى .\r\nامّ كلثوم ، دخيل ، اميركبير .\r\nاسد الغابه . ، ابن‌اثير ، اسلاميه .\r\nبحار الانوار ، علّامه مجلسى ، دارالكتاب الاسلاميه .\r\nپيرامون شناخت فرزندان واصحاب امام حسين ( ع ) مقرم ، ترجمه حسن فارسى ، بنيادفرهنگى كلينى .\r\nتاريخ يعقوبى . احمدبن يعقوب ، بنگاه ترجمه ونشركتاب .\r\nتاريخ انبياء رسولى محلاتى .\r\nتنقيح المقال ، علامه‌مامقانى ، مرتضويه .\r\nتاريخ تمدن ويل دورانت ، ترجمه احمد آرام ، انقلاب‌اسلامى .\r\nتاريخ قم حسن بن محمد حسن قمى ، انتشارات طوس .\r\nتاريخ پيامبراسلام ، آيتى ، دانشگاه .\r\nتاريخ طبرى . ، محمدبن‌حريرطبرى ، انتشارات اساطير .\r\nتفسير برهان . بحرانى ، انتشارات اسماعيليان .\r\nحديث الافك جعفر مرتضى عاملى ، دارالتعارف المطبوعات .\r\nحياة الامام حسن ، القرشى ، دارالكتب العالميه .\r\nخديجه على محمدعلى دخيل ، اميركبير .\r\nخدمات متقابل اسلام و ايران ، مرتضى مطهرى ، صدرا .\r\nخصال ، شيخ صدوق ، ترجمهء كمره‌اى ، اسلاميه .\r\nچهرهء زن در آيينهء اسلام و قرآن ، فهيم كرمانى ، فرهنگ اسلامى .\r\n\r\n","description":"","footnote":"","page_name":" 332 ","page_number":330},
  {"content":"\r\n\r\nالجمل ، شيخ مفيد ، داورى .\r\nالدرّالمنثور ، سيوطى ، دارالمعرفه ، بيروت .\r\nدرّالمنثورفى طبقات رباب الخدور ، زينب فواز عاملى .\r\nدلائل الامامه ، طبرى ، شريف رضى .\r\nرياحين الشريعه ، محلاتى ، الاسلاميه .\r\nزن از ديدگاه اسلام ، على ربانى خلخالى ، انتشارات حجت .\r\nزن در آيينهء تاريخ على اكبر علويقى .\r\nزن از ديدگاه امام خمينى ( قدس سره ) . ، انتشارات نهضت زنان مسلمان .\r\nزندگانى فاطمهء زهرا شهيدى ، دفترنشروفرهنگ اسلامى .\r\nزندگانى حضرت امير المؤمنين ، رسولى محلاتى ، علميهءاسلاميه .\r\nزنان صدر اسلام . ، محمدعلى بحرالعلوم ، حكمت .\r\nزنان پيامبر اسلام ، عماد زاده ، بيروت .\r\nزندگانى امام حسن مجتبى ، رسولى محلاتى ، علميه .\r\nزندگانى حسن بن على ، القرشى ، ترجمهء حجازى ، بعثت\r\nزيدبن على ، اردكانى ، علمىوفرهنگى .\r\nزينب كبرى فيض الاسلام .\r\nزينب الكبرى شيخ جعفر نقدى ، مكتبة المفيد قم .\r\nزينب بنت الامام اميرالمؤمنين ، دخيل ، اهل البيت .\r\nالسيرهء الحلبيه . ، على حلبى شافعى ، بيروت .\r\nالسيرةالنبويه . ابن هشام ، بيروت .\r\nسكينه بنت الحسين ، دخيل ، اهل البيت .\r\n\r\n","description":"","footnote":"","page_name":" 333 ","page_number":331},
  {"content":"\r\n\r\nالسيدة سكينه ، مقرم ، شريف رضى .\r\nشرح نهج البلاغه ، ابن ابى الحديد ، احياء التراث العربى .\r\nالصحيح من سيرة النبى الاعظم ، جعفر مرتضى .\r\nالعباس ، مقرّم .\r\nعوالم العلوم و المعارف ، بحرانى ، موسسهء امام مهدى .\r\nعيون المعجزات . ، عبدالوهاب ، مكتب الداورى .\r\nعمدة الزائر ، حيدر كاظمى ، بيروت .\r\nعلى اكبر ، مقرّم ، علمى .\r\nالغارات ، ثقفى ، انجمن آثار ملى .\r\nالغدير عبدالحسين امينى ، بيروت .\r\nفصول المهمه ، ابن صباغ مالكى .\r\nفاطمه بنت الحسين ، دخيل ، دارالكتب الاسلاميه .\r\nفاطمه الزهرا ، احمد رحمانى همدانى ، نشركوكب .\r\nفاطمه زهرا ، قزوينى ، بيروت .\r\nفاطمه زهرا ، توفيق ابوعلم ، اميركبير .\r\nالكلمة الغراء فى تفضيل الزهرا ، شرف الدين ، الزهراء .\r\nگنجينهء آثار قم ، فيض ، چاپ مهر استوار .\r\nمعجم رجال الحديث ، خويى ، بيروت .\r\nمناقب ، ابن شهرآشوب ، علامه .\r\nمعجم البلدان . ياقوت ابن عبدالله حموى ، بيروت .\r\nمقاتل الطالبيين ، ابوالفرج اصفهانى ، دارالكتاب .\r\n\r\n","description":"","footnote":"","page_name":" 334 ","page_number":332},
  {"content":"\r\n\r\nمغازى ، واقدى ، مركزنشردانشگاهى .\r\nمجمع البيان ، طبرسى ، بيروت .\r\nمنتهى الامال ، شيخ عباسى قمى ، علميه اسلامية .\r\nمفاتيح الجنان ، شيخ عباس قمى ، صبا .\r\nمهدى منتظر ، محمد جواد خراسانى ، مكتبةالصدوق .\r\nنقش عايشه در تاريخ اسلام ، علامهء عسكرى ، نشركوكب .\r\nنفس المهموم ونفثة المصدور ، شيخ عباس قمى ترجمهء كمره‌اى ، علميه .\r\nنور الابصار شبلنجى ، دارالعالميةُ النشر ، بيروت .\r\nنقش زنان مسلمان در جنگ ، مركز تحقيقات اسلامى سپاه .\r\nوسايل الشيعه ، شيخ حر عاملى ، بيروت .\r\n\r\n","description":"","footnote":"","page_name":" 335 ","page_number":333},
  {"content":"\r\n . \r\n\r\n","description":"","footnote":"","page_name":" 336 ","page_number":334}
  ]